8. සම්මප්පධාන විභංගය
සූත්‍රාන්ත භාජනීය වර්ණනාව
ඊට අනතුරු දැන් සම්මප්පධාන විභංගයේ **චත්තාරො** යනු ගණන දැක්වීමය. එනිසා උඩ හෝ යට නොවන සම්මප්පධාන සීමා පෙන්වීමයි. **සම්මප්පධාන** යන කරුණු වශයෙන් ප්‍රධාන, උපාය වශයෙන් ප්‍රධාන, නුවණ වශයෙන් ප්‍රධාන බව දැක්වීමය. **ඉධ භික්ඛු** ශාසනයෙහි පිළිපන් භික්‍ෂුව. **අනුප්පන්නානං** නොඉපදුනා වූ **පාපකානං** ලාමක වූ **අකුසලානං** **ධම්මානං** අදක්‍ෂ බවින් යුත් දහම්. අනුප්පාදනය - නොඉපදීම සඳහා. **ඡන්දං ජනෙති** කරනු කැමති බව සංඛ්‍යාත කුසල කැමැත්ත උපදවයි. වායන්ති, ප්‍රයෝගය උත්සාහකරයි. **චිත්තං පග්ගණ්හාති.** ඒ සමග උපදින වීර්යයෙන් සිත ඔසවා තබයි. **පදහති** ප්‍රධන්වීර්ය කරයි. පිළිවෙලින් ඒ පද සතරම ඇසුරුකිරීම, වැඩීම, බහුලව යෙදීම, නිතර යෙදීම යනුවෙන් යෙදිය යුතුයි.
**උප්පන්නං පාපකානං** නූපන්නේ යයි නොකිවයුතු පැමිණ පාප ධර්මයන්ගේ පහාණය දුරුකිරීම සඳහා. **අනුප්පන්නානං කුසලානං ධම්මානං** නොඉපදුණු කුසල සංඛ්‍යාත ධර්ම. උප්පාදානය - ඉපදීම සඳහා. උප්පන්නං - ඉපදවවූ **ඨිතියා** සිටීම සඳහා. **අසම්මොසාය** නුමුළාවීම සඳහා. **භීය්‍යොභාවාය** නැවත නැවත වැඩීම සඳහා. **වෙපුල්ලාය** - මහත් බව සඳහා. **භාවනාය** - වැඩීම. **පාරිපූරියා **- පරිපූර්ණ වීම. සතර සම්‍යක් ප්‍රධානවල උද්දෙසවාර වශයෙන් මෙය ඒකපදික වශයෙන් අර්ථ දැක්වීමයි.
දැන් ඒ පද බෙදා දැක්වීමට කථඤ්ච භික්ඛූ අනුප්පන්නානං ආදි නයින් නිද්දේසවාරය ආරම්භ කළහ. එහි යට ධර්ම සංග්‍රහය ආවා වූ ලෙස එහි වර්ණනාව කියන ලද නයින් දතයුතුය. එහි නොපැමිණි. නිද්දේසයෙහි **යො ඡන්‍දො** යමක් කැමැත්ත වශයෙන්. ඡන්‍දය. **ඡන්‍දිකතා** රුචිය ඇති බව. කැමැත්ත ඇතිවන ආකාරය හෝ වේ. **කත්තුකම්‍යතා** කරනු කැමති බව. **කුසලො** - දක්‍ෂ. **ධම්මඡන්‍දො** ස්වභාව කැමැත්ත මේ කැමැත්ත නම් තණ්හා ඡන්‍දො දිට්ඨි ඡන්‍ද විරිය ඡන්‍ද ධම්ම ඡන්‍ද වශයෙන් විවිධය. නානාප්‍රකාරය. ඒවා අතරෙන් ධම්ම ඡන්‍දය යයි මෙතැන කුසල් කරනු කැමති බව අදහස් කරයි.
**ඉමං ඡන්‍දං ජනෙති** කැමැත්තෙන් කරන්නේය යන්නය. **සඤ්ජනෙති** උපසර්ගයෙන් පදාර්ථය වැඩිදියුණු කරයි. **උට්ඨපෙති** කැමැත්ත කරයි. **සමුට්ඨපෙති** - උපසර්ගයෙන් අර්ථය වඩයි. නිබ්බත්තෙති කැමැත්ත කරන්නේම ඉපිදවීම නම් වේ. **අභිනිබ්බත්තෙති** උපසර්ගයේ අර්ථය වඩයි. තවද කැමැත්ත කරන්නේම **ඡන්‍දං ජනෙති** වේ. එය නිතර කරන්නේ **සංජනෙති** නම් වේ. කිසියම් අනතුරකට පැමිණ එයින් ඔසවන්නේ **උට්ඨපෙති** වේ. නොසිඳී පැවැත්මට පමුණුවන්නේ සමුට්ඨපෙති වේ. එය ප්‍රකට කරන්නේ **තිබ්බත්තෙති** නමි. නොපසුබැසීමෙන් නොසැඟවීමෙන් ඉදිරියට පැමිණවීමෙන් උපදවන්නේ **අභිනිබ්බත්තෙති **නමි.
විරිය නිද්දේසයෙහි වීර්ය කරන්නේම **විරියං ආරභති** නම් වේ. **ආසෙවති භාවෙති** නැවත නැවත කරන්නේ. **බහුලීකරොති** මුලින්ම කරන්නේ. **ආරහති**, නැවත නැවත කරන්නේ. **සමාරභති** භාවනා වශයෙන් භජනය කරන්නේ **ආසේවති** වේ. වඩන්නේ **භාවෙති** වේ. සියළු කටයුතුවල එයම බහුලව කරන්නේ **බහුලී කරොති** යයි දතයුතුය.
චිත්ත පග්ගහ නිර්දේශයෙහි වීර්යයෙන් උපකාර කරන්නේ. **චිත්තං පග්ගණ්හාති** **උක්ඛිපති **වේ. නැවත නැවත උත්සාහවත් කරන්නේ **සම්පග්ගණ්හාති** වේ. මෙසේ සම්පග්ගහිත වීම නිසා නොවැටහෙයි. එසේ ඊට වීර්ය උපස්ථම්භ වීමෙන් උපස්ථම්භ වන්නේ **උපත්ථම්භ** වේ. උපස්ථම්භ වී ස්ථිරවීමට නැවත නැවත උපස්ථම්භ වීම **පච්චුපත්‍ථම්භ** නමි.
සියළු අසම්මොහාදියේ සිටි සමාන වචන දැක්වීමට **යා ඨිති සො අසම්මොසො** ආදිය කියන ලදි. [missing trans]
මෙහි මෙය විනිශ්චය කථාවයි. ලෝකිය ලෝකුත්තර වශයෙන් සම්මප්පධාන කථා දෙයාකාරය. එහි ලෞකිකය සියල්ලට පළමු භාගයෙහි වේ. එය කස්සප සංයුත්තයෙහි ලෞකික මාර්ග ඤාණයෙන් දතයුතුය. කියන ලද්දේමය. එහි
“ඇවැත්නි, සම්මප්පධාන සතරෙකි. කවර සතරක්ද?
මෙහි ඇවැත්නි, භික්‍ෂුව නූපන්නා වූ මගේ පාප අකුසල දහම් ඉපදීමෙන් අනර්ථය පිණිස පවතී යයි නොඉපදීමට උත්සාහ කරයි. උපන් අකුසල් ප්‍රහීන නොවීමෙන් අනර්ථය පිණිස පවතීයයි ප්‍රහීන කිරීමට උත්සාහ කරයි. නූපන් කුසල දහම් නොඉඳීමෙන් අනර්ථය පිණිස පවතීයයි ඉපිදවීමට උත්සාහ කරයි. උපන් කුසල් දහම් නිරුද්ධ වීමෙන් අනර්ථය පිණිස වේයයි රැකගැනීමට උත්සාහ කරයි.
මෙහි මාගේ නූපන් කුසල දහම් නම් සමථ විපස්සනාද මාර්ගයද වේ. උපන් කුසල් නම් සමථය සහ විපස්සනාවය. මාර්ගය වනාහි වරක් ඉපිද නිරුද්ධවීමක් නැත. එය ඵලයට හේතුවී නිරුද්ධ වේ. පූර්වයෙහිද සමථ විපස්සනය ගතයුතුයයි කියන ලදි. එය වනාහි යුතු නොවේ. එ
හි උපන් සමථ විපස්සනා නිරුද්ධ වෙමින් අනර්ථය පිණිස පවතීය යන අර්ථය පැහැදිලි කිරීමට මේ කථාවස්තුව වේ. එක් රහත් තෙර නමක් මහාසෑය ද මහා බෝධියද වඳින්නෙමි යයි සමාපත්තිලාභී පා සිවුරු ගෙනයන සාමණේර කෙනෙකු සමග වැඩසිටි ජනපදයෙන් මහා විහාරයට පැමිණ විහාර කාමරයට වැඩියහ. සවස් කාලයෙහි බොහෝ භික්‍ෂූන් වහන්සේ චේතිය වඳින නිසා මහාසෑය වැඳීමට නොවැඩියහ. කුමක් හෙයින්ද? රහතන් වහන්සේලාට තෙරුවන් කෙරෙහි මහත් ගෞරවයක් ඇත. එනිසා භික්‍ෂූන් වහන්සේලා වැඳ අවසන් වූ පසු මිනිසුන්ගේ සවස බත් වේලාවෙහි සාමණේරයන්ටද නොදන්වා සෑය වඳිමියි තනිවම වැඩියහ. සාමණේරයන් වහන්සේද තෙරුන් වහන්සේ අවේලාවේ තනියම වඩින්නේ කුම්ක නිසාදැයි දැනගනු කැමතිව උන්වහන්සේ පසුපසින් නික්මුණහ.
තෙරුන් වහන්සේ ආවර්ජනා නොකිරීමෙන් සාමණේරයන් එන බව නොදැන දකුණු දොරටුවෙන් මහසෑ මලුවට පිවිසියහ. සාමණේරයෝද පැමිණියහ. මහතෙරුන් වහන්සේ මහාසෑය බලා බුද්ධාලම්භන ප්‍රීතිය උපදවාගෙන සියළු සිත් සමනය කොට තුටු පහටුව සෑය වඳියි. සාමණේරයෝ තෙරුන් වහන්සේ පෙර වන්දනා කරන ආකාරය දැක මාගේ උපාධ්‍යායන් වහන්සේ අතිශයින්ම පහන් සිතින් වඳිති. මල් ලැබුණොත් පූජා කරන්නේ යයි සිතූහ. තෙරුන් වහන්සේ වැඳ නැගිට මුදුනෙහි ඇඳිලි බැඳ මහසෑය දෙස බලාගෙන සිටි කල්හි සාමණේරයන් උගුර පාදා තමා ආ බව දැන්වූහ. තෙරුන් වහන්සේ හැරී බලමින් කොයි වේලාවේ ආවේදැයි විචාළහ. ඔබවහන්සේ සෑය වඳින වේලාවේ. ස්වාමීන් වහන්ස, අතිශයින් ප්‍රසන්නව සෑය වැන්දහ. මල් ලැබුණෙත් පූජා කරනවාද? ඔව්, සාමණේරය. මෙම සෑයෙහි මෙන් වෙන තැනක මෙපමණ ධාතු නිදන්කර නැත. මෙබඳු වූ අසදෘශ මහා සෑයට මල් ලැබුණොත් කවුද පූජා නොකරන්නෙ? එසේනම් ස්වාමීන් වහන්ස ඉවසනු මැනවි. ගෙන එන්නෙමි. එකෙණෙහිම ධ්‍යානයට සමවැදී සෘද්ධියෙන් හිමවතට ගොස් වර්ණ ගන්ධ සම්පන්න මල්ගෙන පෙරහන්කඩය පුරවා මහතෙරුන් වහන්සේ දකුණු දොරටුවෙන් බටහිර දොරටුවට ඒමට පෙරම පැමිණ මල් පෙරහන අතේ තබා ස්වාමීන් වහන්ස, පූජාකරනු මැනවි කීහ. තෙරුන්වහන්සේ සාමණේරය, මල් ඉතා මදය කීහ. වඩින්න ස්වාමීන් වහන්ස, භාග්‍යවතුන් වහන්සේගේ ගුණ සිහිකර පූජාකරනු මැනවි.
තෙරුන් වහන්සේ බටහිර දොරටුව ආශ්‍රිත සෝපානයෙන් නැගී ගර්භ වේදිකා මලුවෙහි මල්පූජා කරන්නට ආරම්භ කළහ. වේදිකා භූමිය පිරී මල් වැටී දෙවන වේදකාවේද දණක් පමණ සීමාව පිරවීය. එයින් බැස පාමුල පේලියේ පූජා කළහ. එයද පිරී ගියේය. පිරුණු බව දැන යට තලයෙහි විසිරවූහ. සියළු සෑමලුව පිරුණේය. එය පිරුණු පසු, සාමණේරය මල් ඉවර නොවේයයි කීහ. ස්වාමීන් වහන්ස, පෙරහන යටට නමන්න. යටිකුරු කර ගසා දැමූහ. එවිට මල් අවසන් විය. තෙරුන් වහන්සේ පෙරහන සාමණේරයන් වහන්සේට දී හත්‍ථිපාකාරය සමග, චේතිය තුන්වරක් පැදකුණුකොට සතර තැනක නැවතී වැඳ කාමරයට වඩින්නේ සිතූහ. සාමණේරයන් වහන්සේ මහා සෘද්ධිවන්තයහ. මේ සෘද්ධිය ආරක්ෂා කිරීමට හැකිවේදැයි නොහැකි වේදැයි බලා නොහැකි වන්නේ යයි දැක සාමණේරයන්ට කීහ. සාමණේරය, දැන් ඔබ මහා සෘද්ධි ඇති කෙනෙකි. මෙබඳු රූප වූ සෘද්ධිය විනාශ කරගෙන පසුකාලයේදී කණ පෙහෙකාරියගේ අතින් මැඩුණු කැඳ බොන්නෙහියයි කීහ. තරුණකම නිසා ඔහුගේ දෝෂයයි. හෙතෙම උපාධ්‍යායන් වහන්සේගේ කථාවට සංවේග උපදවා ස්වාමීන් වහන්ස, මට කමටහන් දෙනු මැනවයි නො ඉල්වීය. අපගේ උපාධ්‍යායන් වහන්සේ මොනවා කියනවාදැයි එය නො ඇසුනක් මෙන් ගියේය.
තෙරුන් වහන්සේ මහාසෑයද මහාබෝධිය ද වැඳ සාමණේරයන් ලවා පාසිවුරු ගෙන්වාගෙන පිළිවෙලින් කුටෙළිතිස්ස මහා විහාරයට වැඩියහ. සාමණේරයෝ උපාධ්‍යායන් වහන්සේගේ පාදානුපදිකව පිණ්ඩපාතයේ නොයති. ස්වාමීන් වහන්ස, කුමන ගමකට වඩින්නේදැයි විමසා දැන මගේ උපාධ්‍යායන් වහන්සේ ගම් සීමාවට පැමිණියේ වන්නේ යයි දැන තමාගේද උපාධ්‍යායන් වහන්සේද පාසිවුරු ගෙන ආකාශයෙන් පැමිණ තෙරුන් වහන්සේගේ පාසිවුරු දී පිඬු පිණිස වැඩියහ. තෙරුන් වහන්සේ සියළු කාලයෙහි අවවාද දෙති. “සාමණේරය මෙසේ නොකරන්න”යි. පෘථග්ජන සෘද්ධි නම් සසලය. අනිස්ථිරය. අසප්පාය රූපාදි අරමුණු ලැබ අප්‍රමාදව බිඳ වැටේ. පැවති සමාපත්තියෙන් පිරිහී බඹසර වාසයෙහි ස්ථිර වූ සිටීමට නොහැකි වේ. සාමණේරයෝ මාගේ උපාධ්‍යායන් වහන්සේ කුමක් කියන්නේදැයි ඇසීමට කැමති නොවෙති. එසේම කරති. තෙරුන් වහන්සේ අනුපිළිවෙලින් චේතිය වන්දනා කරමින් කම්පුපේලන්ද නම් විහාරයට වැඩියහ. උන්වහන්සේ එහි වැඩ සිටිනවිට සාමණේරයෝ එසේම කරති.
ඉක්බිති දිනක තරුණ වයසෙහි සිටි ලස්සන පේෂකාර දුවක් කම්පුපේලන්ද ගමින් නික්මී නෙලුම් විලක බැස ගී ගයමින් මල් නෙලයි. ඒ අවස්ථාවේ සාමණේරයෝ නෙළුම්විල ඉහළින් යන්නේ සකුරෙහි ඇළුණු කණමැස්සකු මෙන් ඇගේ ගීහඬින් බැඳුණාහ. එකෙණෙහිම සෘද්ධිය අතුරුදහන් විය. පියාපත් සිඳුණු කවුඩකු මෙන් විය. පැවති සමාපත්ති බලයෙන් දියපිට නොවැටී හිඹුල් පුළුනක් මෙන් වැටෙන්නේ පිළිවෙලින් පියුම්විල් ඉවුරේ සිටියහ. හේ වේගයෙන් ගොස් උපාධ්‍යායන් වහන්සේට පාසිවුරු දී නැවතුනේය. මහතෙරුන් වහන්සේ මුලින්ම මා එය දැක්කේ යයි වලක්වන්නේ නමුත් නො නවතින්නේ යයි කිසිවක් නොකියා පිණ්ඩපාතයේ වැඩියහ.
සාමණේරයෝ ගොස් ඇය පෙරළා එන්නේ යයි පියුම්විල් තෙර සිටියහ. ඕතොමෝද සාමණේරයන් අහසින් යන බවද නැවත අවුත් සිටි බවද දැක, ඒකාන්තයෙන් මොහු මා නිසා උකටලී වූයේ යයි දැන සාමණේරය ඉවත්වෙවයි කීවාය. හේ ඉවත් විය. ඇය විලින් නැඟී වස්ත්‍රය හැඳ ඔහු වෙතට ගොස් මොකද ස්වාමීන් වහන්ස යයි විචාළාය. හේ එපවත් දැන්වීය. ඕතොමෝ බොහෝ කරුණුවලින් ගිහිගෙයි ආදීනව සහ බඹසර විසුමෙහි ආනිශංසයද දක්වා අවවාද දෙන්නී නමුත් ඔහුගේ කලකිරීම දුරුකිරීමට නොහැකි වූවාය. මේ තෙමේ මා නිසා මෙබඳු සෘද්ධියකින් පිරිහුනේ දැන් ප්‍රතික්‍ෂේප කිරීම අසාධාරණ යයි සිතා, මෙහිම ඉන්න කියා ගෙට ගොස් මාපියන්ට එම පුවත සැලකර සිටියාය. ඔවුහුද පැමිණ නොයෙක් ආකාරයෙන් අවවාද දුන්නත් ඒවාට කන් නුදුන්විට මෙසේ කීහ. ඔබ අප උසස් කුලිකයෝ යයි නොසලකන්න. අපි පේෂකාරයෝ වෙමු. පෙහෙරකම් කිරීමට හැකිද? සාමණේර තැන කීය. උපාසකය, ගිහි වූයේ නම් පෙහෙරකම් හෝ බටපොතු කර්මාන්තය හෝ කරන්නේය. කිම මා ගැන සාටක මාත්‍රයෙහි ලෝභ කරවුද? පෙහෙකරුවා බඩබැඳි සලුව දී ගෙට පමුණුවා දියණිය දුන්නේය.
හේ පෙහෙරකම් ඉගෙන පෙහෙකරුවන් සමග සාලාවක වැඩ කරයි. සෙසු ස්ත්‍රීහු කලින්ම බත් සපයා ගෙනාහ. ඔහුගේ බිරිය තවම නොපැමිණියාය. අන් අය වැඩ නවත්වා ආහාර අනුභව කරන කල්හි හේ නූල් ඔතන දණ්ඩ පන්නවා හුන්නේය. ඕ පසුව පැමිණියාය. ඉක්බිති හේ ඇයට බොහෝ පමාවී පැමිණියහ යයි තර්ජනය කළේය. මාගම්මු නම් සක්විති රජද තමා කෙරෙහි පිළිබඳ සිත් ඇතැයි දැන දාසයකුට මෙන් සලකති. ඒ නිසා ඕ මෙසේ කීවාය. “අනිත් ගෙවල්වල දර කොල ලුණු ආදිය රැස්කර ඇත. බැහැරින් ගෙනදෙන පෙහෙකරුවෝද ඇත. මමද එක්කෙනෙක. ඔබ මගේ ගෙයි මෙය ඇත. මෙය නැතැයි නොදන්නෙහිය. කැමති නම් කාපන්. කැමති නැත්නම් නොකා ඉඳින්.” හේ දවල්වෙලා බත් ගෙනාවා මදිව තව කටගහණ්ඩත් එන්නේ යයි කිපී පහරදීමට අනිකක් නොදක්නේ ඒ නූල් ඔතන දණ්ඩ ගෙන දමා ගැසීය. ඕ එය එනවා දැක මදක් අයින් වූවාය. දඬු කෙළවර තියුණුය. අයින් වෙනවාත් සමගම ඇස් කෙළවර වැදී සිටියේය. ඕ දෑතින් ඇස වසා ගත්තාය. ඇනුණු තැනින් ලේ ගැලීය.
හේ එවිට උපාධ්‍යායන් වහන්සේගේ වචන සිහි කළේය. මේ නිසා මගේ උපාධ්‍යායන් වහන්සේ අනාගතයෙහි කණ පේසකාරියගේ අතින් මැඩුණු කැඳ බොන්නේ යයි කීහ. මෙය තෙරුන් වහන්සේ දකින ලදි. අහෝ දුර දක්නා ආර්යයන් වහන්සේ යයි මහ හඬින් අඬන්නට පටන් ගත්තේය. අනිත් අය ඔහුට ඕකෙන් කමක් නෑ. අඬන්න එපා. ඇසනම් බිඳුණා. ඇඬීමෙන් ප්‍රකෘතිමත් කරන්ට නොහැකියයි කීවාහුය. හේ ඒ නිසා නෙමේ මං අඬන්නෙ. මේ නිසා අඬමියි සියළු පුවත් පිළිවෙලින් කීවේය. මෙසේ උපන් සමථ විපස්සනා නිරුද්ධ වන්නේ අනර්ථය පිණිස පවතී.
තවත් කථා වස්තුවක්:- භික්‍ෂූන් වහන්සේලා තිස්නමක් පමණ කැලණි මහා සෑය වැඳ කැලෑ මාර්ගයකින් මහා මාර්ගයට වඩින්නේ අතරමග දැවුණු කෙතක වැඩකොට එන එක් මිනිසෙකු දුටහ. ඔහුගේ සිරුර දැලි වැකුණේ වෙයි. දැලිවැකුණු එක් කහ රෙදිකඩක් කැසපට කවා හැඳසිටි ඔහු දෙස බලනවිට දැලි කණුවක් මෙන් හැඟෙයි. හේ දවස මුළුල්ලේ වැඩකර බාගෙට දැවුණු දරමිටියක් ඔසවාගෙන පිටට කඩාහැළුණු කෙස්වැටියෙන් යුක්තව කුඩා පාරකින් අවුත් භික්‍ෂූන් වහන්සේ ඉදිරියෙහි සිටියේය. සාමණේරවරු ඔහු දැක ඔවුනොවුන් දෙස බලමින් ඇවැත්නි, ඔබේ පියා, ඔබේ මහප්පා, ඔබේ මාමා යයි සිනහසෙමින් කියා උපාසකතුමනි, ඔබේ නම කුමක්දැයි නම ඇසූහ. නම අසන ලද හේ විපිළිසරව දරමිටිය දමා වස්ත්‍රය සකසා හැඳ මහතෙරුන් වැඳ ස්වාමීන් වහන්ස ටිකකට නවතිනු මැනවැයි කීය. මහතෙරහු සිටියහ.
තරුණ සාමණේරවරු පැමිණ මහතෙරුන් ඉදිරියෙහිද උපහාස කරති. උපාසක කීය. ස්වාමීනි, මා දැක පරිභාස කරවුද? මෙපමණින් මුදුනට පැමිණියෙමුයි සලකවුද මමද පෙර ඔබවහන්සේලා වගේ ශ්‍රමණයෙකු වීමි. තමුන්නාන්සේලා ගේ සිතේ එකඟකමක්වත් නැත. මම මේ සාසනයෙහි මනා සෘද්ධි ඇති මහානුභාව ඇත්තකු වීමි. අහස පොළොව ළඟට ගෙනෙමි. පොළොව අහස ළඟට ගෙනෙමි. දුර ළඟ කරමි. ළඟ දුර කරමි. සක්වල දහසක් ඇසිල්ලකින් විනිවිද යමි. මගේ අත බලන්න. දැන්නම් වඳුරු අතක් වගේ. මම මේ අත්වලින් මෙහි ඉඳගෙනම සඳහිරු අතගෑවෙමි. මේ පාවලින්ම සඳහිරු පා ලෑල්ලක් කොට හිඳ සිටියෙමි. මෙබඳු වූ මගේ සෘද්ධිය ප්‍රමාදයෙන් පිරිහුණේය. ඔබවහන්සේලා පමා නොවන්න. පමාවීමෙන් මෙබඳු වූ ව්‍යසනයට පැමිණෙති. අප්‍රමාදව වාසය කරන්නෝ ජාති ජරා මරණ අවසන් කරති. ඒ නිසා ඔබවහන්සේලා මාව අරමුණුකොට අප්‍රමාද වනු මැනවැයි තර්ජනය කොට අවවාද දුන්නේය. උන්වහන්සේලා ඔහු කියද්දීම සංවේගයට පැමිණ විදර්ශනා වඩන්නේ තිස්දෙනා වහන්සේම එහිම සිට රහත්බවට පැමිණියහ. මෙසේද උපන් සමථ විපස්සනාව නිරුද්ධ වන්නේ අනර්ථය පිණිස පවතීයයි දතයුතුය. මෙය ලෞකික සම්මප්පධාන කථා විනිසයි.
ලෝකෝත්තර මාර්ග ක්‍ෂණයෙහි එකම වීර්ය කෘත්‍ය හතරක් නිසා සතරක් යන නම ලබයි. එහි අනුප්පන්නා යනු නොහැසිරීම වශයෙන් හෝ අරමුණු නොගැනීම් වශයෙන් හෝ නොඋපන්නා වූ යන තේරුමයි. වෙනත් අයුරකින් කියනවා නම් මුලක් නැති සසර නොඋපන් පාප අකුසල දහම් නම් නැත. අනුප්පන්නයෝ වනාහි උපදිනුයේ මේවා සමගම උපදිති. ප්‍රහීණ වන්නේද මේවා සමගය.
සමහර කෙනෙකුට වත් වශයෙන් කෙලෙස් නොඋපදියි. සමහර කෙනෙකුට ග්‍රන්‍ථ ධුතංග සමාධි විපස්සනා නවකම්ම වීම් වශයෙන් එක්තරා ආකාරයකින් කෙසේද? සමහරෙක් වත් සම්පන්න වෙති. ඔහු දෙඅසූ කුදුවත් තුදුස් මහවත් සෑමලු බෝමලු පැන් මාලක පොහොය ගේ ආගන්තුක ගමික වත් කරනවිට කෙලෙස් අවකාශ නොලබයි. පසුකලක වතාවත් අත්හැර බිඳුණු වත් ඇතිව හැසිරෙනවිට නුනුවණින් මෙනෙහි කිරීමද සිහිය නොමැතිවීමද නිසා කෙලෙස් උපදියි. මෙසේ වත්වල නොහැසිරීමේ නූපන් කෙලෙස් උපදියි.
සමහරෙක් ග්‍රන්ථකරණයෙහි යෙදුනේ වෙති. එක් නිකායක් ගනියි. දෙකක් තුනක් හතරක් පහක් ගනියි. එසේම ත්‍රිපිටක බුද්ධ වචනය අර්ථ වශයෙන් පෙල වශයෙන් අනුසන්ධි වශයෙන් පූර්ව අපර වශයෙන් ගන්නාට සජ්ඣායනය කරනවිට සිතන්නාට කියන්නාට දේශනා කරන්නාට ප්‍රකාශ කරන්නාට කෙලෙස් අවකාශ නොලබයි. පසුකාලයක ග්‍රන්ථකරණය හැර කම්මැලිව හැසිරීමෙන් නුනුවණින් මෙනෙහි කිරීමෙන් සිහිය අත්හැරීමෙන් කෙලෙස් උපදියි. මෙසේ අසමුදාචාරයෙන් අනුප්පන්න කෙලෙස් උපදියි.
සමහර කෙනෙක් ධුතංගධර වෙති. තෙලෙස් දුහඟ සමාදන්ව පවත්වති. ඔහුට ධුත ගුණ පරිහරණය නිසා කෙලෙස් අවකාශ නොලබයි. පසුව ධුතංග අත්හැර බොහෝ බවට පෙරළී හැසිරීමෙන් නුනුවණින් මෙනෙහි කිරීම සිහිය නැතිවීම නිසා උපදී. මෙසේ නොහැසිරීම නිසා නූපන් කෙලෙස් උපදී නම් වේ.
සමහරෙක් අෂ්ට සමාපත්තිවල පුරුදු කරන ලද වසීබව ඇත්තෝ වෙති. ඔවුන්ට ප්‍රථමධ්‍යානාදියෙහි ආවර්ජන වසීතාව වශයෙන් වාසය කිරීම නිසා කෙලෙස් අවකාස නොලබයි. පසුව පිරිහුණු ධ්‍යාන ඇත්තාට හෝ ධ්‍යානය අත්හැර දැමූවහුට හෝ නිරර්ථක කථාවල යෙදී වාසය කිරීමෙන් නුනුවණින් මෙනෙහි කිරීම සිහිය නොමැති වීම නිසා නූපන් කෙලෙස් උපදී. මෙසේ නොහැසිරීමෙන් නූපන් ක්ලේශ හෝ උපදියි නම් වේ.
සමහර කෙනෙක් විදර්ශනා වඩති. අනුපස්සනා සතෙහි හෝ මහා විපස්සනා දහඅටෙහි හෝ යෙදී වාසය කරති. එසේ වාසය කරන ඔහුට කෙලෙස් අවකාශ නොලබයි. පසුව විපස්සනාව හැර කය දැඩිකොට ගැනීම් බහුලව විසීමෙන් නුනුවණින් මෙනෙහි කිරීම සිහිය නැතිවිට පැමිණ උපදී. මෙසේ නොහැසිරීමෙන් නූපන් කෙලෙස් උපදී.
සමහරෙක් නව කර්මාන්ත කරන්නෝ වෙති. පොහොය ගෙවල් දාන ශාලා ආදිය කරති. ඔහු ඒ සඳහා උපකරණ ගැන සිතනවිට කෙලෙස්වලට අවකාශ නොලැබෙති. පසුකලෙක නව කර්මාන්ත අවසන්වූ පසු හෝ අත්හැර දැමූවිට හෝ නුනුවණින් මෙනෙහි කිරීම සිහිය අත්හැරීම නිසා පැමිණ උපදී. මෙසේ නොහැසිරීමෙන් නූපන් කෙලෙස් ඉපදීම වේ.
සමහරෙක් බඹලොවින් ආ සුද්ධ සත්ත්වයෝ වෙති. ඔහු සේවනය නොකිරීමෙන් කෙලෙස් අවකාශ නොලබයි. සේවනය ලැබීමෙන් නුනුවණින් මෙනෙහි කිරීම සිහිය හැරීම නිසා උපදියි. මෙසේ නොහැසිරීමෙන් නූපන් කෙලෙස් උපදී. මෙය නොහැසිරීමෙන් අනුප්පන්නො නූපන් යනුයි යයි දැනගත යුතුය.
අනනුභූතාරම්මණා වශයෙන් කෙසේද? මෙහි සමහරෙක් පෙර නොවිඳින ලද මනස ආදි අරමුණු ලබති. ඔහුට එහි නුනුවණින් මෙනෙහි කිරීම සිහිය අතහැරීම නිසා රාගාදී කෙලෙස් උපදියි. මෙසේ පෙර නොවිඳින ලද වශයෙන් අනුප්පන්නා උප්පජ්ජති නම් වේ. ලෝකෝත්තර මාර්ග ක්‍ෂණයෙහි වනාහි එකම වීර්ය වේ.
නූපන්නා වූ ඉපදීද ඒවා නොඉපදීම සඳහා ඒවායේ නොඉපදීම් කෘත්‍යයද ඉපදුනවුන්ගේ ප්‍රහාණ කෘත්‍යයද සිදුකරයි. එහෙයින් **උප්පන්නානං පාපකානං** යයි මෙහි ඉපදීම සතරාකාරය. වර්තමාන ඉපදීම භුත්‍වා විගත ඉපදීම, අවකාශ ඉපදීම, භූමිලද්ධ ඉපදීම යනුවෙනි. එහි යට විද්‍යමාන වූ කෙලෙස් ඉපදීම සමග වූයේද එය වර්තමාන ඉපදීම වේ. ක්‍රියාව කිරීමේදී අරමුණු රස විඳ අවසන් වූ විපාකය භුත්‍වා විගත නම් වේ. කර්මය ඉපදී නිරුද්ධවීම භුත්‍වා විගත නම් වේ. දෙයාකාරයම භුත්‍ථවිගත නම් වේ. කර්මය ඉපදී නිරුද්ධවීම භුත්‍වාවිගත නම් වේ. දෙයාකාරයම භුත්‍වාවිගත උප්පන්න සංඛ්‍යාවට යයි. කුසලාකුසල කර්මය අනිත් කර්මයක විපාක වලකා තමාගේ විපාකයට ඉඩදීම අවකාශ ඉපදීම වේ.
පංචස්කන්ධය විපස්සනාවට භූමි වේ. ඒවා අතීතාදි භේදයෙන් යුක්තය. ඒවා අතර අනුසය වශයෙන් නිදාගත් කෙලෙස් අතීත හෝ අනාගත හෝ වර්තමාන හෝ යයි නොකිව යුතුය. අතීත ස්කන්ධවල අනුව නිදා සිටියෝද ප්‍රහීණ නොවූවෝය. අනාගත වර්තමාන ස්කන්ධ අනුව නිදාසිටියෝද අප්‍රහීණය. මෙය භූමිලද්ධ ඉපදීම නම් වේ. එයින් කීහ පුරාණයෝ “ඒ ඒ භූමිවල නොඉදුරු කෙලෙස් භූමිලද්ධ උප්පන්න සංඛ්‍යාවට යයි”
තවද සතරාකාර ඉපදීමක් සමුදාචාර උප්පන්න, ආරම්මණ අධිග්ගහහිත උප්පන්න, අවික්ඛම්භිත උප්පන්න, අසමුග්ඝාටිත උප්පන්න යනුවෙනි. සමුදාචාර උප්පන්න නම් වර්තමානය වේ. සත්වරක් ඇස් දල්වා අරමුණෙහි නිමිති ගෙන සිහිකරන හැමවිටම කෙලෙස් නො උපදින්නේ යයි නොකිව යුතුය. කුමක් හෙයින්ද? අරමුණේ අධිගෘහිත බැවිනි. කුමක් වාගේද? කිරිගහ කෙටේරියෙන් කොටන හැමවිටම කිරි නික්මෙන්නේ නැතැයි නොකිව යුතුය. මෙසේ මෙය ආරම්මණ අධිගෘහිත සම්පන්න වේ. සමාපත්තියෙන් විෂ්කම්භනය නොකළ කෙලෙස් මෙම ස්ථානයෙහි නූපදින්නේ යයි නොකිව යුතුය. මෙය අවික්ඛම්හික උප්පන්න නම් වේ. මාර්ගයෙන් (පෙරාපර) උදුරා නොදැමූ කෙලෙස් භවාග්‍රය දක්වා නූපදිතියි නොකිව යුතුය. මෙය අසමුග්ඝාටිත උප්පන්න නම් වේ.
මෙම උපත් අතුරෙන් වත්තමාන, භූත්‍ථාවිගත අවකාස, සමුදාචාර සතර මාර්ග නැතිකළ හැකි නොවේ. භූමිලද්ධ, ආරම්මණ, අවිගෘහිත, අවිකම්භිත, අසමුග්ඝාටිත සතර මාර්ගයේ නැතිකළ යුතුය. මාර්ගය උපදිනවිට මේ කෙලෙස් දුරුකරයි. ඒ දුරුකරන කෙලෙස් අතීත අනාගත වර්තමානය යයි නොකිව යුතුය. __පුදුමය__ මෙය කියන ලද්දේ වෙයි.
අතීතයෙහි කෙලෙස් පහකරයි. එනම් ක්‍ෂීණා වූවම ක්‍ෂීණ කරයි. නිරුද්ධ වූවම නිරුද්ධ කරයි. ඉවත්වූවම ඉවත් කරයි. අසත්‍ය ගියදේම අසත්‍යයට යවයි. අතීතයේ යමක් නැද්ද එය පහකරයි. අනාගතයෙහි කෙලෙස් පහකරයි. නොඋපන් දේ පහකරයි. නොනිපන් දේ පහකරයි. නොඋපන් නොහටගත් දේ පහ කරයි. අනාගතයේ යමක් නැද්ද එය පහකරයි. වර්තමානයේ කෙලෙස් පහකරයි. එයින් රත්වූයේ රාගය පහකරයි. දූෂ්‍ය වූ ද්වේශය පහකරයි. මුළාවූ මෝහය පහකරයි. විනිබද්ධ වූ මානය පහකරයි. සිතින් දැඩිසේ ගත් දෘෂ්ටිය පහකරයි. වික්‍ෂිප්ත වූ උද්ධච්චය නිමාවට නොපැමිණ විචිකිච්ඡාව පහකරයි. බලවත් වූ අනුසය පහකරයි. කළු සුදු දහම් යුගනද්ධව පවතී. කිලුටට පමුණුවන මාර්ග භාවනා වේ. එය නැත්නම් මාර්ග භාවනා නැත. ඵල සාක්‍ෂාත් කිරීම නැත. කෙලෙස් ප්‍රහාණය නැත. ධර්මාභිසමය නැත. භාවනා ඇත. මග්ගභාවනා ඇත. ඵල සච්ඡිකිරියා ඇත. කෙලෙස් ප්‍රහානය ඇත. ධර්මාභිසමය ඇත. කුමක් වැනිද? ලපටි ගසක් නැති නිසාම පහ නොවේ.
ගසේ පෙලෙහි නොහටගත් ඵල ඇති රුකක් පැමිණියේය. එහි ඵල මිනිස්සු අනුභව කරන්නාහු සෙසු ගෙඩි කඩා පැස් පුරවන්නාහු ඉක්බිති අනිත් පුරුෂයෙක් එය පොරොවෙන් කපන්නේය. එයින් එහි අතීත පල නැසුම් නොවේ. අනාගත ඵල වත්මන් පල නැසුම් නොවේ. අතීත ඵල මිනිසුන් වළඳන ලදි. අනාගත ඵල නොනිපන් නිසා නැසිය නොහැක. යම්කලෙක එය කපන ලද්දේ නම් එකල්හි පල නැතැයි අනාශ්‍රිතය. ගස නොකැපූයේ නම් එය පොළව ආපෝ රසගෙන ඵල උපදවන්නේය. ඒවා කඩන ලද්දේ වේ. ඒවා නොහටගත් නිසා හට නොගනී. නොනිපන් නිසා නූපදී. නොපහළ වූ නිසා පහළ නොවේ. එසේම මාර්ගය අතීතාදී භේදයෙන් කෙලෙස් පහ නොකරයි. දුරු නොකරයි. කෙලෙස් මාර්ගයෙන් ස්කන්ධ පරිඤ්ඤාත හෝ නිසා උපදී. ඉපදී මාර්ගයේ ස්කන්ධ දැනගන්නා ලද කල්හි කෙලෙස් නොඋපන්නේම නූපදී. නොපහළ වූ නිසා පහළ නොවේ. තරුණ පුතකු ඇති ස්ත්‍රිය නැවත නොවැදීම සඳහා බාධිත වූ රෝග ව්‍යපසමනය සඳහා බීපු බේත්වලින් ද මෙහි අර්ථය විස්තර කළ යුතුය. මෙසේ මාර්ගය කෙලෙස් පහ කරයි. ඒවා අතීත හෝ අනාගත හෝ වර්තමානය නොකිව යුතුය. මාර්ගය කෙලෙස් දුරු නොකරන්නේ නොවේ. මාර්ගය කෙලෙස් දුරුකරයි. ඒ සඳහා උප්පන්නානං පාපකානං ආදිය කියන ලදි.
මාර්ගය කේවලවූ කෙලෙස් පමණක් නැති නොකරයි. කෙලෙස් අප්‍රහීණ බැවින් උපදින්නේය. උපාදින්න ස්කන්ධ යන ඒවාද දුරු කරන්නේමය. මෙය කියන ලදි. සෝවාන් මග නුවණින් අභිසංඛාර විඤ්ඤාණ නිරෝධයෙන් භව හතක් හැර මුලක් නැති සසරෙහි උපන් නාමරූප මෙහි නිරුද්ධ වේ. විස්තර වශයෙන් මාර්ගය උපාදින්න අනුපාදින්න දෙකින්ම නැගී සිටී. භව වශයෙන් සෝවාන්මග අපාය භවයෙන් නැගී සිටී. සකෘදාගාමී මග්ගය සුගතභව ඒකදේශයකින් අනාගාමී මග්ග සුගතිකාම භවවලින් අරහන්ත මග්ගය රූපාරූප භවවලින් නැගී සිටී. සියළු භවවලින් නැගී සිටී යයිද කියති.
ඉක්බිති, මාර්ග ක්‍ෂණයෙහි නූපන් ඒවායේ ඉපදීමට භාවනා වඩන්නේ කෙසේද? උපන් නමුත් සිටීම කෙසේද? මාර්ගයේ පැවතීමමය. මාර්ගය පැවතීමට පෙර අනුප්පන්න පූර්ව වූ බවට අනුප්පන්න නම් වේ. අනාගත පෙර ස්ථානයට ගොස් පෙර නොවූවිරූ අරමුණක් ගෙන කියනු ලබයි. අනාගත ස්ථානයට පැමිණියෙමු. නොවූවිරූ අරමුණක් වින්දෙමු. යමක් ඔහුගේ පවතීද මෙය ඨිති නමැයි ඨිති අභාවයෙන් කීම වටී. එසේම මේ භික්‍ෂුවට මේ ලෝකෝත්තර මාර්ග ක්‍ෂණයේ, විරිය නූපන් පාප අකුසල ධර්මයන්ගේ නො ඉපදීම යයි ආදි නම ලබයි. මෙය ලෝකෝත්තර මාර්ගක්‍ෂණයේ සම්මප්පධාන කථාවය. මෙසේ මෙහි ලෞකික ලෝකෝත්තර මිශ්‍රව සම්මප්පධාන දක්වන ලද්දේ වේ.
අභිධර්ම භාජනීය වර්ණනාව
අභිධම්මභජනියෙහි සියලු සම්මප්පධාන ධම්ම සංගණියෙහි බෙදන ලද නයේ මාතෘකා පමණක් දැක්වීමෙන් විස්තර කරන ලදි. එහි නය භේදය දැනගත යුතුය. කෙසේද? පළමු ප්‍රථම සම්මප්පධානයෙහි සෝවාන් මාර්ගයේ ධ්‍යානාභිනිවේශයෙහි සුද්ධික පටිපදා, සුද්ධික සුඤ්ඤතා සුඤ්ඤත පටිපදා අප්පණිහිතා අප්පණිහිත පටිපදා යන මේ ස්ථාන පහේ දෙක දෙක සතර සහ පස්වැනි නය වශයෙන් නය දහයක් වේ. මෙසේ සෙසු ඒවායෙහිද විසි අභිනිවේශ නය දෙකක් යයි සියයික. ඒවා සතර අධිපතීන්ගේ සතර ගුණයෙන් අටකි. මෙසේ සුද්ධික වශයෙන් දෙකකි. අධිපති සමග අට යයි සියල්ල නය දහසක් වේ. දෙවන සම්මප්පධානවල සුද්ධික සම්මප්පධානයදැයි සෝවාන් මගෙහි නය පන්දහසක් වේ. සෝවාන් මගෙහි මෙන් සෙසු මාර්ගවල කුසල වශයෙන්ම නය විසිදහසක් වේ. නය දෙක අනුව හතලිහක අභිනිවේශ දෙකේ දහයකි. එවිට පනහකි. එය නය දෙකින් සියයකි. එය එදා අධිපති අට ගැන සුද්ධික දෙකෙන් දහකි. එවිට දාහකි. පක්‍ෂික නයෙන් සෝවාන් මගෙහි පන්දහසකි. සෙසු මාර්ගද ආව නය විපාකයෙහි (ඵලයෙහි) සම්මප්පධානවලින් කළයුතු දෙයක් නැත. ඒ නිසා විපාක වාර ගණන් නොගන්නා ලදි.
ප්‍රශ්න විචාරක වර්ණනාව
මෙහි සම්මප්පධාන නිපන් ලෝකෝත්තරවලින්ම කියන ලදැයි දතයුතුය. පඤ්හ පුච්ඡකයෙහි පෙල අනුසාරයෙන් සම්මප්පධානවල කුසලාදිභාවය දතයුතුය. ආරම්මණත්‍රිකයෙහි මේ සියල්ල අප්‍රමාණ වූ නිවන අරබයා පවතින බැවින් අප්පමාණ ආරම්මණමය. මග්ගාරම්මණ නොවේ. සහජාත හේතු වශයෙන් මාර්ග හේතු වේ. වීමංසය ප්‍රධානකොට මාර්ග භාවනා කාලයෙහි මාර්ග අධිපති වේ. ඡන්‍ද චිත්ත ප්‍රධානත්වය මාර්ග භාවනාවේ නොකිවයුතු අධිපති වේ. විරිය ප්‍රධානය අනිත් වීර්යයන් නැති නිසා නොකිවයුතු මාර්ග අධිපති හෝ මාර්ග අධිපති නොවන හෝ අතීතාදියෙහි එක් අරමුණක ඇති බව නොකිව යුතුය. නිවනේ වනාහි බාහිර ධර්මතා බාහිර අරමුණු වේ. මෙසේ මෙහි ප්‍රශ්න විමසීමෙන් නිපන් ලෝකෝත්තරම සම්මප්පධානයයි කියන ලදි. සම්‍යක් සම්බුද්ධයන් වහන්සේ විසින් සූත්‍රාන්ත භාජනියෙහිම ලෞකික ලෝකෝත්තර මිශ්‍රව දේශනා කරන ලදි. අභිධර්ම භාජනිය ප්‍රශ්න විමසීමෙහි ලෝකෝත්තර පමණක් දේශනා කරන ලදි. මෙසේ මේ සම්මප්පධාන විභංගයද තිපරි වෘත්තයව ගෙනහැර බෙදා දක්වන ලදි.
9. ඉද්ධිපාද විභංගය
සූත්‍රාන්ත භාජනීය වර්ණනාව
ඊට අනතුරුව දැන් ඉද්ධිපාද විභංගයෙහි **චත්තාරො** යනු ගණන සීමා කිරීමය. **ඉද්ධිපාදා **යනු මෙහි සමෘද්ධ වේ. සිදුවේ. ඉද්ධි වේ. සිදුවේ. නිපදවේ යයි යන අර්ථය වේ. සිදුවන්නේ මෙයින් සත්ත්වයෝ ඉද්ධාවෘද්ධි වේ. උසස්බවට ගියේ වෙයි යනුද ඉද්ධි වේ. පළමු අර්ථයෙන්ම ඉද්ධියම ඉද්ධිපාද වේ. ඉද්ධි කොටස් යන අර්ථයි. දෙවන අර්ථයෙන් ඉද්ධියේ පාද යයි ඉද්ධිපාද වේ. පාදො යනු ප්‍රතිෂ්ඨාවය. අධිගමයට උපාය යන අර්ථයයි. එසේ හෙයින් යමකින් මතුමත්තෙහි විශේෂ සංඛ්‍යාත වූ ඉද්ධි පැමිණේ. එහෙයින් පාද යයි කියනු ලැබේ. මෙසේ ඉද්ධිපාද සතරකැයි දතයුතුය.
දැන් ඒවා බෙදා දැක්වීමට **ඉධ භික්ඛූ** යනාදිය ආරම්භ කරන ලදි. එහි **ඉධ භික්ඛූ** යනු මේ ශාසනයෙහි භික්‍ෂූන් වහන්සේය. **ඡන්‍ද සමාධිපධාන සංඛාර සමන්නාගතං** යන මෙහි ඡන්දය හේතු වූ හෝ ඡන්දය අධික වූ සමාජය ඡන්‍ද සමාධි වේ. කරනු කැමති කැමැත්ත මුල්කොට ලබන ලද සමාධියට මෙය සම්‍යක් වචනයකි. ප්‍රධාන වූ සංඛාර ප්‍රධාන සංඛාර වේ. සිව්කිස සාදන සම්මප්පධාන වීර්යය මෙය සමාන වචනයකි. **සමන්නාගතං **ඡන්‍ද සමාධියෙන්ද ප්‍රධාන සංඛාරවලින්ද යුක්ත වූ **ඉද්ධිපාදං** යනු සමෘද්ධ වීමයි. මෙයින් සිදුවේය යන අර්ථයෙන් සත්ත්වයෝ සම්පූර්ණ වෙති. උසස් බවට පැමිණෙති. මේ ආකාරයෙන් ඉද්ධි යන සංඛ්‍යාවට ඇතුළත් උපචාර ධ්‍යාන කුසල් සිත් යුක්ත වූ ඡන්‍ද සමාධි පධාන සංඛාරවල අධිෂ්ඨාන අර්ථයෙන් පාදවූ සෙසු සිත් රාශිය යන අර්ථයයි. යමකින් පසු ඉද්ධිපාද වූයේ නම් එබඳුවූ වේදනා සඤ්ඤා සංඛාර විඤ්ඤාණ ස්කන්ධ යයි කියන ලදි. එය මේ අර්ථයෙන් යෙදේ. සෙස්ස මේ නයින් දතයුතුය. යම්සේ ඡන්‍දය අධිපතිකොට ලැබූ සමාධිය ඡන්‍ද සමාධියි කියන ලදි. එසේම විරිය චිත්ත වීමංස අධිපතිකොට ලබන සමාධිය විරිය චිත්ත වීමංස යයි කියනු ලැබේ.
දැන් ඡන්‍ද සමාධි ආදි පද බෙදා දැක්වීමට **කථඤ්ච භික්ඛු** යනාදිය ආරම්භ කරන ලදි. එහි **ඡන්‍දඤ්චෙ භික්ඛු අධිපතිං කරිත්‍වා** යනු භික්‍ෂුව ඡන්‍දය අධිපති ඡන්‍ද ජ්‍යෙෂ්ඨ ඡන්‍දධුර ඡන්‍ද පෙරටු කොට සමාධි ලබයි. උපදවයි. මෙසේ ඉපදවීමෙන් මේ සමාධිය ඡන්‍ද සමාධියයි කියනු ලැබේ යන අර්ථයයි. **විරියඤ්චෙති** ආදියෙහිද මෙම නයයි. **ඉමෙ වුච්චන්ති පධාන සංඛාර** යන මෙපමණකින් ඡන්‍ද ඉද්ධිපාදය වඩන භික්‍ෂුවගේ ප්‍රධාන අභිසංස්කාර සංඛ්‍යාත සිව්කිස සිදුකරන වීර්ය කියන ලදි. **තදෙකජ්ඣං අභිසඤ්ඤූ හිත්‍වා** යනු ඒ සියල්ලම එක්රැස් කොට යන අර්ථයි. **සංඛං ගච්ඡති** එක ව්‍යවහාරයකට යයි කියා දැනගත යුතුය යන අර්ථයි.
දැන් ඡන්‍ද සමාධි ප්‍රධාන සංඛාර යන මේ පද සමූහයෙහි ඡන්‍දාදි ධර්ම බෙදා දැක්වීමට **තත්‍ථ කතමො ඡන්‍දො** යනාදිය ආරම්භ කරන ලදි. එය නොගැඹුරු අර්ථයම වේ.
**උපෙතො හොතී** ඉද්ධිපාද සංඛ්‍යාත ධර්ම රාශිය යුක්ත වේ. **තෙසං ධම්මානං** ඒවායේ යුක්ත වූ ඡන්‍දාදි ධර්මයන්ගේ. **ඉද්ධි සමිද්ධීති** ආදිය සියළු සමෘද්ධවීම් ස්ථාන වචන වේ. මෙසේ පවතින සමෘද්ධවීම් අර්ථයෙන් **ඉද්ධි** වේ. සම්පූර්ණ වූ ඉද්ධිය **සමිද්ධි** වේ. උපසර්ගයෙන් පදාර්ථය වැඩිදියුණු කෙරේ. සිදුවන ආකාරය **ඉජ්ඣනා** ය. **සමිජ්ඣනා** උපසර්ගයෙන් පදය වඩන ලදි. තමාගේ සන්තානයෙහි පහළවීම් වශයෙන් ලැබීම **ලාභො** වේ. පිරිහුනද වීර්ය ආරම්භ කිරීම් වශයෙන් නැවත ලැබීම **පටිලාභො** වේ. උපසර්ගයෙන් පදය වඩන ලදි. **පත්තී** අධිගමයයි. අපරිහානි වශයෙන් මනාව පැමිණීම සම්පත්ති වේ. ඵුසනා ප්‍රතිලාභ ස්පර්ශ කිරීම. **සච්ඡිකිරියා** ප්‍රතිලාභ සාක්‍ෂාත් කිරීම. **උපසම්පදා** නැවත ලැබීම් පැමිණීම යයි දතයුතුය.
**තථාභූතස්ස** ඒ ආකාරයෙන් වූ. ඒ ඡන්‍දාදි ධර්ම නැවත ලැබ සිටින්නේය යන අර්ථය වේ. **වෙදනක්ඛන්‍ධො** යන ආදියෙන් ඡන්‍දාදිය ඇතුළත්කොට ස්කන්ධ සතරම කියන ලදි. **තෙ ධම්මෙ** යනු ඒ සතර අරූප ස්කන්ධයෙහි ඡන්‍දාදි තුන් ධර්ම යයි ද කියන ලදි. **ආසෙවති** යනු කියන ලද අර්ථම වේ. සෙසු ඉද්ධිපාද නිර්දේශවලද මෙනයින්ම අර්ථ දැනගත යුතුය.
මෙපමණකින් කුමක් කියන ලදද? භික්‍ෂූන් සතර දෙනාගේ කමටහන් මුදුන්පත්වීම කියන ලදි. එක් භික්‍ෂුවක් ඡන්‍දය පිහිටකොට ගනී. කරනු කැමති කුසල ධර්ම ඡන්‍දයෙන් අර්ථ නිපදවීම ඇතිකල්හි මම ලෝකෝත්තර දහම් උපදවමි. මම මෙය ඉපදවීමේ බරක් නැතැයි ඡන්‍දය දෙමු. බර පෙරටුකොට සිත පිහිටකොට ගනියි. එක්කෙනෙක් ප්‍රඥාව පිහිට කොට ගනී. ප්‍රඥාවෙන් අර්ථය නිපදවා ගත් කල්හි මම ලෝකෝත්තර දහම් උපදවමි. එය ඉපදවීමේ බරක් මට නැතැයි ප්‍රඥාව දෙටුකොට ධූරකොට පෙරටුකොට ලෝකේත්තර දහම් නිපදවයි.
කෙසේද? ඇමති පුත්‍රයන් සතර දෙනෙක් තානාන්තර පතා හැසිරෙන්නාහු එකෙක් උපස්ථානය පිහිටකොට ගත්තේය. එකෙක් සූරභවයද එකෙක් ජාතියද අනිකා මන්ත්‍රද පිහිටකොට ගත්හ. ඔවුනතුරෙන් පළමුවැන්නා මෙහෙ කිරීමෙහි **උපට්ඨානයෙහි** අප්‍රමාදව අර්ථය උපදවා ගත්කල්හි මේ තනතුර ලැබුවේ උපස්ථානයෙන් යයි එය පිහිටකොට ගත්තේය. දෙවැන්නා මෙහෙ කිරීමෙහි අප්‍රමාද වූයේද එකෙක් සටනක් එළඹිවිට සිටීමට නොහැකි වෙයි. රජතුමාගේ පසල් දනව් අවශ්‍යයෙන්ම කිපෙන්නේය. එසේ කිපුණු කල්හි රථඇදුරු කර්මය කර රජු සතුටුකොට මේ තනතුරට ගන්නෙමියි සූරභාවය පිහිටකොට ගත්තේය. තුන්වැන්නා සූරභවය පැවති නමුත් එකෙක් හීන ජාතිකයෙකි. ජාතිය පිරිසිදුකර තනතුර දෙනවිට මට දෙන්නේ යයි ජාතියේ පිහිටකොට ගත්තේය. සතරවැන්නා ජාති සම්පන්න වුවත් එකෙක් මන්ත්‍ර නොදන්නේය. මන්ත්‍රයෙන් කළයුතු කාර්යයක් පැමිණි කල්හි මේ තනතුර ගන්නේමැයි මන්ත්‍ර පිහිටකොට ගත්තේය. ඒ සියල්ලෝම තම තමන් පිිහිටකොට ගත් දෙයෙහි බලයෙන් තනතුරුවලට පැමිණියහ.
එහි මෙහෙ කිරීමෙහි අප්‍රමාදව තනතුරට පැමිණියා මෙන් ඡන්‍දය පිහිටකොට කරනු කැමති කුසල් ඡන්‍දයෙන් අර්ථ නිෂ්පත්තිය වූ කල්හි මම ලොවුතුරා දහම් නිපදවමි. එය නිපදවීමෙහි මට බරක් නැතැයි ඡන්‍දය දෙටුකොට බර කොට පෙරටුකොට ලොවුතුරු දහම් නිපදවූවහු දතයුතුය. රට්ඨපාල තෙරුන් මෙන් ඒ ආයුෂ්මත් වූ ඡන්‍දය ධුරකොට ලොවුතුරු දහම් ඉපදවිය. සූරභවයෙන් රජු සිත්ගෙන තනතුරට පත්වූවහු මෙන් විරිය දෙටුකොට ධුරකොට පෙරටුකොට ලොවුතුරු දහම් නිපදවූවහු දතයුතුය. සෝණ තෙරුන් මෙන් උන්වහන්සේ විරිය ධුරකොට ලොවුතුරු දහම් ඉපිදවූහ.
ජාති සම්පත්තියෙන් තනතුරට පත් තැනැත්තා මෙන් සිත දෙටුකොට ධුරකොට පෙරටුකොට ලොවුතුරු දහම් ඉපදවූ භික්‍ෂුව දතයුතුය. සම්භූත තෙරුන් වහන්සේ මෙනි. උන්වහන්සේ සිත ප්‍රධානකොට ලොවුතුරු දහම් නිපදවූහ. මන්ත්‍ර පිහිටකර තනතුරු ලැබූ අය මෙන් වීමංසනය ප්‍රධානකොට වීමංසනය දෙටුකොට වීමංසනය පෙරටුකොට ලොවුතුරු දහම් නිපදවූ භික්‍ෂුව දතයුතුය. මොඝරාජ තෙරුන් මෙනි. උන්වහන්සේ වීමංසය ප්‍රධානකර ලොවුතුරු දහම් ඉපිදවූහ.
මෙහි වනාහි ඡන්‍ද සමාධි පධාන සංඛාර සංඛ්‍යාත ධර්ම තුන ඉද්ධියද වේ. ඉද්ධිපාදද වේ. සෙසු සම්පයුත්ත ස්කන්ධ සතර ඉද්ධිපාද වේ. විරිය චිත්ත වීමංසා සමාධි පධාන සංඛාර සංඛ්‍යාත වූ තුන් ධර්මයෝ ඉද්ධිද ඉද්ධිපාදද වේ. සෙසු සම්පයුක්ත ස්කන්ධ සතර ඉද්ධිපාදම වේ. මේ තවම අභේද කථාය.
බෙදීම් වශයෙන් වනාහි ඡන්‍දය ඉද්ධි නම් වේ. ඡන්‍දය ප්‍රධාන කර වඩන ලද සිත ස්කන්ධ ඉද්ධිපාද නම් වේ. සමාධි පධාන යන සංඛාර දෙක සංඛාර ස්කන්ධ වශයෙන් ඡන්‍ද ඉද්ධිපාදයට පිවිසේ. පාදයෙහි පිවිසියේ යයි කීමද වටීමය. එහිම සමාධි ඉද්ධි නම් වේ. සමාධි ප්‍රධානකොට වඩන ලද සතර ස්කන්ධ සමාධි ඉද්ධිපාද නම් වේ. ඡන්‍ද පධාන සංඛාර දෙක සංඛාර ස්කන්ධ වශයෙන් සමාධි ඉද්ධිපාදයට පිවිසේ. පාදයෙහි පිහිටියේ යයි කීමද වටී. එහිම පධාන සංඛාරය ඉද්ධි නම් වේ. පධාන සංඛාරය වැඩීමෙන් සතර ස්කන්ධ පධාන සංඛාර ඉද්ධිපාද නම් වේ. ඡන්‍දය සමාධිය යන දෙක සංඛාර ස්කන්ධ වශයෙන් පධාන සංඛාර ඉද්ධිපාදයට පිවිසේ. පාදයට පිවිසියේ යයි කීමද වටී. එහිම විරිය ඉද්ධි නම් වේ. සිත ඉද්ධි නම් වේ. වීමංස ඉද්ධි නම් වේ. පෙ. වැරදි පවිට්ඨාතිපි වත්ථුං විංසති. මෙය භේද වශයෙන් කථාවය.
මෙහි අලුත් දෙයක් නැත. ගන්නා ලද විභූත ධාතුක කරන ලදි. කෙසේද? ඡන්‍ද සමාධි පධාන සංඛාර යන මේ තුන ඉද්ධි වේ. ඉද්ධිපාද ද වේ. සෙස්ස සම්පයුක්ත සතර ස්කන්ධ ඉද්ධිපාද වේ. මේ තුන්ධර්ම සමෘද්ධ වෙමින් සම්ප්‍රයුක්ත වූ ස්කන්ධ සතර සමගම සමෘද්ධ වේ. එය නැතිව නොවේ. සම්ප්‍රයුක්ත සිතින් ස්කන්ධ සමෘද්ධ වීම අර්ථයෙන් ඉද්ධි නම් වේ. ප්‍රතිෂ්ඨා අර්ථයෙන් පාද වේ. ඉද්ධි හෝ ඉද්ධිපාද හෝ වෙනත් දෙයකට සමාන වචනයක් නොව සම්ප්‍රයුක්ත ස්කන්ධ සතරටම අධිවචනයකි. විරිය චිත්ත වීමංස සමාධි පධාන සංඛාර යන ධර්ම වෙන කිසිවකට යන වචන නොව ස්කන්ධ හතරටම අධි වචනයකි.
තවද පූර්වභාග ඉද්ධි නම් වේ. පටිලාභය ද ඉද්ධි නම් නය දතයුතුය. මේ අර්ථය උපචාරයෙන් හෝ විපස්සනාවෙන් විස්තර කළයුතුය. ප්‍රථම ධ්‍යාන පරිකර්ම ඉද්ධිපාද නම් වේ. ප්‍රථම ධ්‍යානය ඉද්ධි වේ. දෙවන තුන්වන සතරවන ආකාසනඤ්චායතන විඤ්ඤානඤ්චායතන ආකිඤ්චඤ්ඤායතන නේවසඤ්ඤානාසඤ්ඤායතනය ප්‍රකීර්ණ ඉද්ධිපාද නම් වේ. නේවසඤ්ඤානාසඤ්ඤායතනය ඉද්ධි වේ. සෝවාන් මාර්ගයේ විපස්සනා ඉද්ධිපාද වේ. සෝවාන් මාර්ගය ඉද්ධි වේ. සකෘදාගාමි අනාගාමි අරහත්ත මග්ග විපස්සනා ඉද්ධිපාද වේ. අරහත්ත මාර්ගය ඉද්ධි වේ. ප්‍රතිලාභයෙනුත් දැක්වීම වටී. ප්‍රථමධ්‍යානය ඉද්ධිපාද වේ. ද්විතීය ධ්‍යානය ඉද්ධි වේ. ද්විතීය ධ්‍යානය ඉද්ධිපාද වේ. තෘතීය ධ්‍යානය ඉද්ධි වේ. තෘතීය ධ්‍යානය ඉද්ධිපාද වේ. චතුර්ථ ධ්‍යානය ඉද්ධි වේ. අනාගාමි මග්ග ඉද්ධිපාද වේ. අරහත්ත මග්ග ඉද්ධි වේ.
කුමන අර්ථයකින් ඉද්ධි වේද? කුමන අර්ථයකින් පාද වේද? සමෘද්ධවීම් අර්ථයෙන් ඉද්ධි වේ. ප්‍රතිෂ්ඨා අර්ථයෙන් පාද වේ. මෙබඳු වූ ඉද්ධි හෝ ඉද්ධිපාද හෝ වෙනත් කිසිවකට සමාන වචනයක් නොව සම්ප්‍රයුක්ත සතර ස්කන්ධවලට අධි වචනයකි. එසේ කීකල්හි එනම් එසේ කීහ. සතර ස්කන්ධයන්ගේ ම අධිවචනයක් වන්නේය. ශාස්තෲන් වහන්සේ අන් අයුරකින් උත්තර චුල්ල භාජනියෙහි ගෙනහැර දැක්වූහ. උත්තරචුල්ල භාජනියෙහි ඡන්‍දයම ඡන්‍ද ඉද්ධිපාද වේ. වීර්ය සිතම වීමංසයම ඉද්ධිපාද යයි කියන ලදි. ඉද්ධි නම් අනිෂ්පන්නය ඉද්ධිපාද නිෂ්පන්නයයි කීහ. ඔවුන්ගේ වචන ප්‍රතික්‍ෂේප කොට ඉද්ධියද ඉද්ධිපාදයද නිෂ්පන්න යයි තිලකුණු මනාසේ නිශ්චය කොට තිබේ. මෙසේ මේ සූත්‍රාන්ත භාජනියෙහි ලෞකික ලෝකෝත්තර මිශ්‍රව ඉද්ධිපාද කියන ලදි.
අභිධර්ම භාජනීය වර්ණනාව
අභිධර්ම භාජනියෙහි නොගැඹුරු අර්ථමය. මෙහි නය ගිණිය යුතුය. **ඡන්‍ද සමාධි පධාන සංඛාර සමන්නාගතං ඉද්ධිපාදං භාවෙති** කියන ලද ස්ථානයෙහි ලෝකෝත්තරය නය හාරදහසකට බෙදන ලදි. විරිය සමාධි ආදියෙහි ද මෙම නයමයි. එසේම උත්තර චුල්ල භාජනියෙහි ඡන්‍ද ඉද්ධිපාදයෙහි නය හාරදහසක් බෙදන ලදි. විරිය චිත්ත වීමංස ඉද්ධිපාදයෙහි සතර සතර සියල්ල චතුක්ක අටක් වශයෙන් නය තිස් දෙදහසක් බෙදන ලදි. මෙසේ උපදවන ලද ලෝකෝත්තර ඉද්ධිපාද වශයෙන් නය දෙතිස් දහසකින් ප්‍රතිමණ්ඩිත අභිධර්ම භජනිය කියන ලදැයි දතයුතුය.
ප්‍රශ්න විචාරක වර්ණනාව
පඤ්හ පුච්ඡකයෙහි - පෙළ අනුසාරයෙන් ඉද්ධිපාදවල කුසලාදිභාවය දතයුතුය. ආරම්මණ ත්‍රිකයෙහි වනාහි මේ සියල්ල අප්‍රමාණය. නිවන අරබයා පවතින අප්‍රමාණ අරමුණය. මාර්ග අරමුණු නොවේ. සහජාත හේතු වශයෙන් වනාහි මාර්ග හේතුය. මාර්ග අධිපති නොවේ. සතර අධිපතීහු ඔවුනොවුන් ගරු නොකරති. කුමක් හෙයින් තමා දෙටු බැවිනි. යම්සේ සමාන ජාතික සමාන වයස සමාන බලය සමාන ශිල්ප ඇති රාජපුත්‍රයෝ සතරදෙනෙක් තම තමාගේ ජ්‍යෙෂ්ඨ බැවින් ඔවුනොවුන්ට බුහුමන් නොකරති. එසේම මේ අධිපති සතරදෙනා වෙන වෙනම ශ්‍රේෂ්ඨ බැවින් ඔවුනොවුන් ගරු නොකරයි. ඒකාන්තයෙන්ම මාර්ගාධිපතිහු ගරු නොකරති. අතීතාදියෙහි ඒකාරම්මණ භාවයෙහිද නොකිව යුතුය. නිර්වාණය වනාහි බාහිර ධර්මතාවක් හා බාහිර අරමුණක් නම් වේ යයි මෙසේ මෙහි ප්‍රශ්න විචාරකයෙහි උපන් ලෝකෝත්තරයම ඉද්ධිපාද කියන ලදි. අභිධර්ම භාජනිය ප්‍රශ්න විචාරකයෙහි ලෝකෝත්තරමය. එසේම මේ ඉද්ධිපාද විභංගයද තිපරිවෘත්තය ගෙනහැර බෙදා දක්වන ලදි.
10. බොජ්ඣංග විභංග නිද්දේසය
සූත්‍රාන්ත භාජනීය වර්ණනාව
ඉන් අනතුරුව දැන් බොජ්ඣංග විභංගයෙහි **සත්ත** යනු ගණන වෙන් කිරීමය. **බොජ්ඣංගා** යනු බෝධියේ අංගය. මෙය කියන ලද්දේ වේ. මේ ධර්ම එකතුවීමෙන් ලෝකෝත්තර මාර්ග ක්‍ෂණයෙහි උපදින, සැඟවුණු උද්ධච්ච පිහිටීම රැස්කරන කම්සැප අත්තකිලමථානුයෝග උච්ඡේද සාස්වත අභිනිවේසාදි නොයෙක් උවදුරුවලට ප්‍රතිපක්‍ෂ වූ සිහිය ධර්මය විමසීම පිණිස පස්සද්ධිය සමාධිය උපේක්ඛා සංඛ්‍යාත වූ ධර්ම එකතුවීමෙන් ආර්ය ශ්‍රාවකයා අවබෝධ කිරීම බෝධියයි කියනු ලැබේ. සිතේ නිදාසිටි කෙලෙස් නැගිටීම අවබෝධ කරයි. සතර ආර්ය සත්‍යයන් අවබෝධ කරයි. නිවන හෝ සාක්‍ෂාත් කරයි යනු බෝධි වේ. ඒ ධර්ම සාමග්‍රි සංඛ්‍යාත බෝධියේ අංගද බොජ්ඣංග වේ. ඣානංග මග්ගංග ආදිය මෙනි. යමෙක් කියන ලද ආකාරයෙන් මේ ධර්ම සාමග්‍රියෙන් ආර්ය ශ්‍රාවකයා අවබෝධ කරයි යන අර්ථයෙන් බෝධිය යයි කියනු ලැබේ. ඒ බෝධියේ අංගද බොජ්ඣංග වේ. සෙනංග රථංග ආදිය මෙනි. එයින් කීහ, අටුවා ඇදුරෝ - අවබෝධ කරන පුද්ගලයාගේ අංග හෝ බොජ්ඣංග වේ” යයිද
තවද කුමන අර්ථයකින් බොජ්ඣංග වේද? අවබෝධය පිණිස පවතීනුයි බොජ්ඣංග වේ. අවබෝධ කෙරේනුයි බොජ්ඣංග අනුව අවබෝධ කෙරේනුයි බොජ්ඣංගා. සම්පූර්ණයෙන් අවබෝධ කෙරේනුයි බොජ්ඣංගා” යයි මේ පටිසම්භිදා- නයින්ද බොජ්ඣංග අර්ථය දතයුතුයි.
සති සම්බොජ්ඣංග ආදියෙහි ප්‍රශස්ත වූ සුන්දර වූ බොජ්ඣංගය සම්බොජ්ඣංග වේ. සිහියම සතිසම්බොජ්ඣංග වේ. එහි වැටහීම ලක්‍ෂණ කොට ඇත්තේ සතිසම්බොජ්ඣංග වේ. විශේෂයෙන් පරීක්‍ෂා කිරීම ලක්‍ෂණකොට ඇත්තේ ධම්මවිචය සම්බොජ්ඣංග වේ. උදව්දීම ලක්‍ෂණකොට ඇත්තේ විරිය සම්බොජ්ඣංග වේ. පැතිරීම ලක්‍ෂණකොට ඇත්තේ පීතිසම්බොජ්ඣංග වේ. සංසිඳීම ලක්‍ෂණකොට ඇත්තේ පස්සද්ධි සම්බොජ්ඣංග වේ. එකඟබව ලක්‍ෂණ කොට ඇත්තේ උපේක්ඛා සම්බොජ්ඣංග වේ. ඒවා අතරෙන් “මහණෙනි, සිහිය වනාහි සියළු අර්ථය යයි මම කියමි” යන වචනයෙන් සියළු බොජ්ඣංගයන්ට උපකාර වන බැවින් සතිසම්බොජ්ඣංගය පළමුව දේශනා කරන ලදි. ඉන්පසුව එසේ සිහියෙන් වාසය කරන්නේ ප්‍රඥාවෙන් විශේෂයෙන් විමසයි යනාදි නයින් මෙසේ අනුක්‍රමයෙන් බහා තැබීමේ ප්‍රයෝජන පෙලෙහි ආවේමය.
කුමක් හෙයින් අඩුවැඩි නැතිව සතක්ම කියන ලද්දේද? සැඟවුණු උද්ධච්චයට ප්‍රතිපක්‍ෂ බැවින් හැමතැනටම ප්‍රයෝජනවත් බැවින්ද මෙහි බොජ්ඣංග තුනක් අප්‍රකටයව ප්‍රතිපක්‍ෂ වේ. යම්සේ කීහ. “මහණෙනි, යම් අවස්ථාවක සිත මැලිවූයේද සැඟවුනේ වේද ඒ අවස්ථාවේ ධම්මවිචය සම්බොජ්ඣංගය වැඩීමට කාලයයි. විරිය සම්බොජ්ඣංගය වැඩීමට කාලයයි. පීති සම්බොජ්ඣංගය වැඩීමට කාලයයි. උද්ධච්චයට තුනක් ප්‍රතිපක්‍ෂ වේ කීහ. මහණෙනි, යම්කලක සිත විසිරී ඇතිද ඒ කාලයෙහි පස්සද්ධි සම්බොජ්ඣංගය වැඩීමට සුදුසුය. සමාධි සම්බොජ්ඣංගය වැඩීමට, උපේක්ඛා සම්බොජ්ඣංගය වැඩීමට කාලයයි. එකක් වනාහි සියළු ව්‍යඤ්ජනවල ලුනු ධූපයක් මෙන් (ලොණ ධූප) සියළු රාජ කෘත්‍යවල සියළු කටයුතු කරන ඇමතිවරයකු මෙන් සියළු බොජ්ඣංගවල කැමතිවිය යුතු හෙයින් සබ්බත්‍ථික ස්ථාන:- “මහණෙනි, සිහිය වනාහි සියල්ලටම කැමති වේ.” පෙලෙහි සබ්බත්‍ථක යනුවෙන්ද ඇත. දෙදෙනාම (සබ්බත්‍ථ) කැමති වෙති යන අර්ථය වේ. සබ්බත්‍ථික වශයෙන්ද සතක්ම කියන ලදැයි දතයුතුය.
දැන් මේවායේ එකම අරමුණේ තම තමාගේ කෘත්‍යය වශයෙන් නා නා කටයුතු දැක්වීමට **තත්‍ථ කතමො සති සම්බොජ්ඣංගො** යනාදිය ආරම්භ කළහ. එහි ඉධ භික්ඛූ යනු මේ සාසනයෙහි භික්‍ෂුවය. සතිමා හොති පුග්ගල පඤ්ඤාවද යසසෙන් යසවාද ධනයෙන් ධනවාද මෙන් සිහියෙන් සතිමා වේ. සිහියෙන් යුක්තය යන අර්ථයයි. **පරමෙන** - උතුම් හෙයින්, එහි පරමාර්ථ සත්‍ය වූ නිවන ද මාර්ගයද අනුලෝම වශයෙන් පරම නම් වේ. **සතිනෙපක්කෙන** මෙහි නෙපක්ක යනු ප්‍රඥාවය. උත්තම ශ්‍රේෂ්ඨ යන අර්ථයෙන්. සිහියද නුවණද යන අර්ථයයි.
මෙම සිහිය බෙදා දක්වන අවස්ථාවෙහි පඤ්ඤා එකතු කෙළේ කුමක් හෙයින්ද? සිහියේ බලවත් බව දැක්වීම සඳහාය. සිහිය ප්‍රඥාව සමගද නැතිවද උපදී. ප්‍රඥාව සමග උපදිනවිට බලවත් වේ. නැතිව උපදිනවිට දුබලය. එහෙයින් බලවත් බව දැක්වීම සඳහා පඤ්ඤා සංග්‍රහ කරන ලදි. දිසා දෙකක රාජමහාමාත්‍යවරු සිටිනාහ. ඔවුනතුරෙන් එක්කෙනෙක් රාජපුත්‍රයා ගෙන සිටියි. තමාගේ තේජසින්ද රාජපුත්‍රයාගේ තේජසින්ද තේජවන්ත වේ. තමාගේ ස්වභාවයෙන් සිටියේ නම් එපමණ තේජසක් ඇති නොවේ. මෙසේ රාජපුත්‍රයා ගෙන සිටි මහාමාත්‍යයා මෙන් පඤ්ඤාව සමග උපන් සිහිය, තමාගේ ස්වභාවයෙන් සිටියා මෙනි. ප්‍රඥාව නැතිව උපන් සිහිය, එහි රාජපුත්‍රයා ගෙන සිටි තම තේජසින් හා රාජපුත්‍රයාත් තේජසින් තේජස් වන්නේද? යම්සේ පඤ්ඤාව සමග උපන් සිහිය බලවත් වෙයි. තමාගේ ස්වභාවයෙන් සිටියේ ඒ හා ස්වභාවයෙන් නොවේද? මෙසේ පඤ්ඤාව නැතිව උපන් සිහිය දුබල වේ. බලවත් බව දැක්වීමට පඤ්ඤාව ගන්නා ලදි.
**චිරකතම්පි** තමාගේ හෝ අනුන්ගේ හෝ කයින් වතාවත් හෝ කසිණ හෝ පරිකර්ම හෝ බොහෝ කලක් කරන ලද. **චිරභාසිතං** තමාගේ හෝ අනුන්ගේ හෝ වචනයෙන් වතාවත්වල සිට ධර්ම කථාවක් හෝ කමටහන් විනිසක් හෝ බොහෝ කලක් කියන ලදි. **සරිතා හොති** එය කාය විඤ්ඤත්ති වචී විඤ්ඤත්තියද උපදවා පවත්වන අරූප ධර්ම කොටසක් මෙසේ ඉපදී මෙසේ නිරුද්ධ වීයයි සිහි කිරීම වේ. **අනුස්සරිතා** නැවත නැවත සිහිකිරීම. **අයං වුච්චති සතිසම්බොජ්ඣංගා හොති** මෙය මෙසේ උපන්නා වූ සෙසු බොජ්ඣංග උපදවන විදර්ශනා සම්ප්‍රයුක්ත සිහිය සතිසම්බොජ්ඣංග යයි කියනු ලැබේ.
**සො තථා සතො විහාරන්තො** ඒ භික්‍ෂුව ඒ ආකාරයෙන් උපන් සිහියෙන් යුතුව වාසය කරන්නේ. **තං ධම්මං** එය බොහෝ කල් කළ බොහෝ කල් කියන ලද යට කිනය ලද ආකාරයේ ධර්ම. **පඤ්ඤාය පවිචිනති** අනිත්‍ය දුක්ඛ අනාත්ම වශයෙන් විමසීම. **පවිචරති** අනිත්‍ය දුක්ඛ අනාත්මයයි එහි ප්‍රඥාව හැසිරවන්නේ පවිචරති වේ. **පරිවීමංසං** **ආපජ්ජති** බැලීමට පිවිසීමට පැමිණෙයි. **අයං වුච්චති.** මේ කියන ලද ආකාර බොජ්ඣංග පහළවීම විපස්සනා. ඣාන ධම්මවිචය සම්බොජ්ඣංග නම් යයි කියනු ලැබේ.
**තස්ස තං ධම්මං** ඒ භික්‍ෂුවට යට කියන ලද ආකාර ඒ ධර්මය. ආරද්ධං හොති - සම්පූර්ණ වේ. ගන්නා ලද. **අසල්ලීනං **ආරම්භ කළ බැවින්ම ගුප්ත නොවන. **අයං වුච්චතී** මේ බොජ්ඣංග පහළ කරවන විදර්ශනා සම්ප්‍රයුක්ත විරිය විරිය සම්බොජ්ඣංගයයි කියනු ලැබේ.
**නිරාමිසා** කාම ආමිස ලෝක ආමිස සංසාර ආමිස අභාවයෙන් නිරාමිස වූ පිරිසිදු වූ. **අයං වුච්චති** මේ බොජ්ඣංග පහළ කරවන විපස්සනා සම්ප්‍රයුක්ත ප්‍රීති පීති සම්බොජ්ඣංගයයි කියනු ලැබේ.
**පීතිමනස්ස** ප්‍රීතියෙන් යුක්ත සිතේ **කායොපිපස්සම්භති** ස්කන්ධ ත්‍රය සංඛ්‍යාත කය කෙලෙස් දාහය සංසිඳීමෙන් චිත්තමය - විඤ්ඤාණ ස්කන්ධය එසේම සංසිඳේ. **අයං වුච්චති** මේ බොජ්ඣංග පහළ කරවන විපස්සනා සම්ප්‍රයුක්ත සංසිඳීම පස්සද්ධි සම්බොජ්ඣංගයයි කියනු ලැබේ.
**පස්සද්ධ කායස්ස සුඛිනො **සංසිඳීම කයෙන් උපන් සැපයෙන් සුඛිත වූ සමාධියති මනාව තබයි. නිසලව අරමුණෙහි තබයි. අර්පණාවට පත්වූවා මෙන් වේ. **අයං වුච්චති** මේ බොජ්ඣංග පහළ කරවන විපස්සනා සම්ප්‍රයුක්ත සිතේ එකඟකම සමාධි සම්බොජ්ඣංගයයි කියනු ලැබේ.
**තථා සමාහිතං** අර්පණා පත්වූවකු මෙන් එයින් සමාධිගත කරන ලද **සාධුකං අජ්ඣුපෙක්ඛිතා හොති** මනාව මධ්‍යස්ථ වේ. ඒ ධර්මයන්ගේ ප්‍රහාණය හා වර්ධනයෙහි ව්‍යාවෘත්ත නොවී මධ්‍යස්ථ වේ. **අයං වුච්චති** මේ බොජ්ඣංග හයේ පසුනොබැසීම නොනවතින ස්වභාවයන් සඳහා වූ මධ්‍යස්ථ ආකාර උපෙක්ඛා සම්බොජ්ඣංගය යයි කියනු ලැබේ.
මෙපමණකින් කුමක් කියන ලද්දේ වේද? පෙරපසු නොවී එක් සිත් කෙණෙහි නානා රස ලක්‍ෂණ විපස්සනා බොජ්ඣංගය කියන ලදි.
දැන් යම් ධර්ම පරියායකින් බොජ්ඣංග සත තුදුසක් වේද? එය ප්‍රකාශ කිරීම සඳහා දෙවන නය දක්වන්නේ නැවත සත්ත බොජ්ඣංග යනාදිය කීහ. මේ එය අනුපූර්ව පද වර්ණනාවයි. **අජ්ඣත්ත ධම්මෙසු සතී** අජ්ඣත්තික සංස්කාර විමසන්නාට උපදින සිහිය. **යදපි **යමක්ද **තදපී** එයද **අභිඤ්ඤාය** අවබෝධ කළයුතු ධර්ම දැනගැනීම සඳහා. **සම්බොධාය** සම්බෝධිය කියනු ලැබේ. මාර්ගය මාර්ග අර්ථය සඳහා යන අර්ථයයි. **නිබ්බාණාය** වාන තෘෂ්ණාව කියනු ලැබේ. එය එහි නැතැයි නිබ්බාණ වේ. ඒ අර්ථය සඳහා අසංඛත වූ අමෘත ධාතුව සාක්‍ෂාත් කිරීම සඳහා පවතී යන අර්ථයකි. ධම්මවිචය සම්බොජ්ඣංගයෙහිද එම නයමය.
[missing trans] වීර්යයයි. **චෙතසිකං** යනු ආශ්‍රවයන්ගෙන් සිත මිදෙනතුරු මෙම ආසනයෙන් නොනැගිටිමියි ශරීර ක්‍රියාවක් නැතිව උපදින වීර්යයයි. **කාය පස්සද්ධී** ස්කන්ධ තුනේ දාහයෙන් සංසිඳීම. **චිත්ත පස්සද්ධි** විඤ්ඤාණ ස්කන්ධයේ දැවීමෙන් සංසිඳීම. උපෙක්ඛා සම්බොජ්ඣංගයෙහිද සති සම්බොජ්ඣංගය සමානව විනිස වේ. මේ නයෙහි බොජ්ඣංග සත ලෞකික ලෝකෝත්තර මිශ්‍රව කියන ලදී.
පුරාණ තෙරුන් වහන්සේලා වනාහි මෙපමණකින් ප්‍රකට නොවේයයි බෙදා දැක්වූහ. මේවායේ අධ්‍යාත්ම ධර්මවල සති, විචය, උපෙක්ඛා යන මේ තුන තමාගේ ස්කන්ධ අරමුණු කරන ලද බැවින් ලෞකික වේ. එසේම මාර්ගයට නොපැමිණි කායික වීර්යද ලෞකිකය. අවිතක්ක අවිචාර පීති සමාධි ලෝකෝත්තර වේ. සෙස්ස ලෞකික ලෝකෝත්තර මිශ්‍ර වේ.
එහි අජ්ඣත්ත පළමුවෙන් සති විචය උපෙක්ඛා අධ්‍යාත්ම අරමුණුය. ලෝකෝත්තර මිශ්‍ර වේ. එහි අජ්ඣත්ත පළමුවෙන් සති විචය උපෙක්ඛා අධ්‍යාත්ම අරමුණුය. ලෝකෝත්තර වනාහි බාහිර අරමුණුය. ඒවායේ ලෝකෝත්තර භාවය නොයොදනු. සක්මන් ප්‍රයෝගයෙන් උපන් වීර්යද ලෞකිකය. කියන්නේ වෙහෙස නොවෙයි. අවිතක්ක අවිචාර පීති සමාධි වනාහි ලෝකෝත්තරම වේ. කාමාවචරයෙහි පීති සම්බොජ්ඣංගය ලබයි. අවිතක්ක අවිචාර පීති නොලබයි. රූපාවචරයෙහි අවිතක්ක අවිචාර පීති ලබයි. පීති සම්බොජ්ඣංගය නොලබයි. අරූපාවචරයෙහි කිසිවකින් කිසිවක් නොලබයි. මෙහි වනාහි නොලැබෙන දේ ගෙන ලැබෙන දේද ප්‍රතික්‍ෂේප කරන ලදි. මෙසේ මේ අවිතක්ක අවිචාර පීති සම්බොජ්ඣංගය කාමාවචරයෙන්ද නික්මුනේ රූපාවචරයෙන්ද අරූපාවචරයෙන්දැයි උපන් ලෝකෝත්තරයෙහිම කියන ලදි.
එසේම කාමාවචරයෙහි සමාධි සම්බොජ්ඣංගය ලබයි. අවිතක්ක විචාර සමාධිය නොලබයි. රූපාවචර අරූපාවචරවල අවිතක්ක විචාර සමාධිය ලබයි. සමාධි බොජ්ඣංගය නොලබයි. මෙහි වනාහි නොලබන දේ ගෙන ලබන දේද ප්‍රතික්‍ෂේප කරන ලදි. මෙසේ මේ අවිතක්ක විචාර සමාධි කාමාවචරයෙන්ද නික්මුනේ රූපාවචරයෙන්ද අරූපාවචරයෙන් නිපන් ලෝකෝත්තරම යයි කියන ලදි.
තවද ලෞකිකය ගෙන ලෝකෝත්තරය කළයුතුය. ලෝකෝත්තරය ගෙන ලෞකිකය කළයුතුය. අධ්‍යාත්ම ධර්මවල සති විචය උපෙක්ඛාවල ලෝකෝත්තර භාවනා කාලයක්ද ඇත. එහි සූත්‍රය මේ. ඇවැත්නි, ආධ්‍යාත්ම විමෝක්‍ෂය සියළු උපාදාන ක්‍ෂය යයි කියයි. මෙසේ ඔහුගේ මේ ආශ්‍රවයෝ අනුසය නොවෙති. මේ සූත්‍රාන්තයේ ලෝකෝත්තරය වේ. සක්මන් ප්‍රයෝගයෙන් උපන් වීර්ය නොසන්සිඳුනේ විපස්සනා මාර්ගය සමග ගැටේ. එවිට එය ලෝකෝත්තර වේ. යම් තෙරුන් වහන්සේලා කසිණ ආනාපාන බ්‍රහ්මවිහාර ධ්‍යානවලද බොජ්ඣංග උදුරන්නේ නොවැළැක්විය යුතුයයි කියති. ඔවුන්ගේ වාදයෙහි අවිතක්ක අවිචාර පීති සමාධි සම්බොජ්ඣංග ලෞකික වේ.
දැන් බොජ්ඣංගවල භාවනා වශයෙන් පවත්වන තුන්වන නය දක්වන්නේ නැවත **සත්ත බොජ්ඣංග** යනාදිය කීහ. එහිද මේ අනුපූර්ව පද වර්ණනාවයි. **භාවෙතී** වඩයි. තම සන්තානයෙහි නැවත නැවත උපදවයි. නැවත උපදවයි. **විවෙක නිස්සිත** විවේකය ආශ්‍රිත වූ. **විවෙකො** වෙන්වන ලද බව. එයද මේ තදංග විවේකය වික්ඛම්භන සමුච්ඡේද පටිප්පස්සද්ධි නිස්සරණ විවේකයයි පංචවිධ වේ. එහි තදංග විවේකය නම් විපස්සනාවයි. වික්ඛම්භ විවේක නම් අෂ්ට සමාපත්ති වේ. සමුච්ඡේද විවේකය නම් සෝවාන් ආදි මාර්ගයයි. පටිප්පස්සද්ධි විවේක නම් සෝවාන් ආදි ඵලය. නිස්සරණ විවේකය නම් සියළු නිමිති අත්හළ නිවනයි. මෙසේ මේ පස්විධ විවේකයෙහි නිශ්‍රිතවීම විවේක නිස්සිත වේ. තදංගවිවේක නිස්සිතය සමුච්ඡේද විවේක නිස්සිතය නිස්සරණ විවේක නිස්සිතයද සති සම්බොජ්ඣංගය වඩයි යන මේ අර්ථය දතයුතුය.
එසේම මේ සති සම්බොජ්ඣංග භාවනානුයෝගයෙන් යුක්ත වූ යෝගියා විපස්සනා ක්‍ෂණයෙහි කෘත්‍ය වශයෙන් තදංග විවේකය ආශ්‍රිත වූ අදහස්වලින්ද නිස්සරණ විවේකය ආශ්‍රිත මාර්ග කාලයෙහි වනාහි කෘත්‍ය වශයෙන් ද සමුච්ඡේද විවේක ආශ්‍රිත වූ අරමුණුවලින් ද නිස්සරණ විවේක නිශ්‍රිත වූ සතිසම්බොජ්ඣංගය වඩයි. පංචවිධ විවේක නිශ්‍රිතවම යයිද කෙනෙක් කියති. ඔව්හු බලවත් විපස්සනා මාර්ගඵල ලක්‍ෂණවලම බොජ්ඣංග පමණක් නොඋදුරති. විපස්සනා පාදක කසිණ ධ්‍යාන ආනාපාන බ්‍රහ්මවිහාර ධ්‍යානවලද උදුරති. අර්ථකථාචාර්යවරුන් විසින් නැවත සිදු නොකරති. (අට්ඨකථාචරියෙහි නච පටිසිද්ධා) එහෙයින් ඔවුන්ගේ මතයෙන් මේ ධ්‍යාන පවතින ක්‍ෂණයෙහි කෘත්‍ය වශයෙන්ම වික්ඛම්භන විවේක නිශ්‍රිත වේ. විපස්සනා ක්‍ෂණයෙහි අදහස් වශයෙන් නිස්සරණ විවේක නිශ්‍රිත යයි කියන ලදි. මෙසේ පටිප්පස්සද්ධි විවේක නිශ්‍රිතයද වැඩිය යුතුයයි කියන්ට වටී. මේ නය විරාග නිශ්‍රිතාදියෙහි වේ. විවේක අර්ථයම විරාගාදිය වේ.
මෙහි හුදෙක් අත්හැරීම දෙයාකාරය. පරිච්චාග පක්ඛන්දන වශයෙන්. පරිත්‍යාග අත්හැරීම විපස්සනා ක්‍ෂණයෙහිද තදංග වශයෙන් මාර්ග ක්‍ෂණයෙහි ද සමුච්ඡේද වශයෙන් කෙලෙස් ප්‍රහානයේද පක්ඛන්‍දන වොස්සග්ග යනු විපස්සනා ක්‍ෂණයෙහි ඊට නැමුණු බැවින්ද මාර්ග ක්‍ෂණයෙහි වනාහි අරමුණු කිරීමෙන් නිවනට පැමිණීමය. ඒ දෙකම මේ ලෞකික ලෝකෝත්තර මිශ්‍රයෙහි අර්ථ වර්ණනා නය වටී. එසේම මේ සති සම්බොජ්ඣංගය කියන ලද ආකාරයෙන් කෙලෙස් අත්හරියි. නිවනටද පනියි.
**වොස්සග්ග පරිනාමිං** මේ සියළු වචනයෙන් අත්හැරීම් අර්ථය මුහුකරන්නේ මුහුකුරා ගියේද පැසෙන්නේ පැසුණේද හෝ වෙයි. මෙය කියන ලදි. මේ බොජ්ඣංග භාවනාවෙන් යුක්ත වූ භික්‍ෂුව සති සම්බොජ්ඣංගය කෙලෙස් අත්හැරීම් වොත්ථපන අර්ථයද නිවනට පැනීමෙහි වොස්සග්ග අර්ථයද පැසවයි. මුහුකුරයි යි සේයි. යම්සේ පැසෙන්නේද එසේ එය වඩයි. සෙසු බොජ්ඣංගවලද මෙම නයයි. මේ නයෙහි ලෞකික ලෝකෝත්තර බොජ්ඣංග කියන ලදි.
අභිධර්ම භාජනීය වර්ණනාව
අභිධර්ම භජනියෙහි සත්ත බොජ්ඣංග එකට ප්‍රශ්නකොට විසඳීමද වෙන වෙනම ප්‍රශ්නකොට විසඳීමද වශයෙන් නය දෙකකි. ඒවායෙහි අර්ථ වර්ණනාව යට කියන ලද නයින්ම දතයුතුය.
උපෙක්ඛා සම්බොජ්ඣංග නිර්දේශයෙහි වනාහි මධ්‍යස්ථ වීම් වශයෙන් **උපෙක්ඛා** වේ. උපේක්‍ෂණා ආකරය උපෙක්ඛනා වේ. උපේක්‍ෂා විය යුත්තෙහි පවතින ධර්ම කැමති වේ චෝදනා නොකෙරේ යනු **උපේක්ඛා** වේ. පුද්ගලයා උපේක්‍ෂා කරවයි යනු **උපෙක්ඛනා** වේ. බොජ්ඣංග වැඩීමට පැමිණීමෙන් ලෞකික උපේක්‍ෂාවට වැඩි උපෙක්ඛනාව **අජ්ඣුපෙක්ඛනා** වේ. ව්‍යාපාරයකට නොපැමිණීමෙන් වන මධ්‍යස්ථභාවය **මජ්ඣත්තතා** වේ. එය වනාහි සිතේ ගමන්කිරීමක් නැතැයි දැක්වීමට **මජ්ඣත්තතා මිත්තස්ස** යයි කියති. මේ අනුපූර්ව පද වර්ණනාවයි.
මෙහි නය ගිණිය යුතුය. බොජ්ඣංග සත එකට ප්‍රශ්නකොට විසඳීමෙහි එක එක මාර්ගයෙහි නය දහස බැගින් නය හාරදහසක් බෙදන ලදි. වෙන වෙනම විචාරා විසඳීමෙහි එක එක බොජ්ඣංග වශයෙන් සතර බැගින් හත්වරක් සතරෙහි විසිඅටක් වේ. ඒවා පෙර සතර සමග තිස් දෙකක් යයි සියළු අභිධර්ම භාජනියෙහි නය තිස් දෙදහසක් කුසලම බෙදන ලදි. යම්හෙයකින් ඵල ක්‍ෂණයෙහිද බොජ්ඣංග ලැබේ. සාමඤ්ඤ (මහණ) ඵල කුසලහේතුකද වේ. එහෙයින් ඒවායෙහිද බොජ්ඣංග දැක්වීමට කුසල නිර්දේශය පෙරටුවම පෙලෙහි විපාක නය අරඹන ලදි. එයද එකට විචාරා විසඳීමද වෙනම විචාරා විසඳීමද වශයෙන් දෙයාකාර වේ. මෙහි සෙස්ස කියන ලද නයින් දතයුතුය. විපාකයෙහි කුසල වශයෙන් නය තුන්ගුණයක් කළයුතුය.
ප්‍රශ්න විචාරක වර්ණනාව
ප්‍රශ්න විචාරීමෙහි පෙල ඇසුරෙන්ම බොජ්ඣංගවල කුසලාදි භාවය දතයුතුය. ආරම්මණ ත්‍රිකයෙහි මේ සියල්ලද අප්‍රමාණ වූ නිවන අරබයා පවතින අප්‍රමාණ අරමුණමය. මාර්ග අරමුණ නොවේ. සහජාත හේතු වශයෙන් මෙහි කුසල මග්ග හේතු වේ. විරිය හෝ වීමංසය හෝ දෙටුකොට මාර්ග භාවනා කාලයෙහි මාර්ග අධිපති වේ. ඡන්‍ද චිත්ත දෙටු වූ විට මාර්ග භාවනාවෙන් නොකිව යුතුය. මග්ගාධිපතියයි ඵල කාලයෙහි ද නොකිව යුතුමය.
අතීතාදියෙහි එක් අරමුණ කැපද නොකිව යුතුය. නිවන වනාහි බාහිර ධර්මතා බැවින් බාහිර අරමුණක් වේ. මෙසේ ප්‍රශ්න විචාරයෙහිද ඉපදුණු ලෝකෝත්තරයට බොජ්ඣංග යයි කියන ලදි. සම්මා සම්බුද්ධයන් වහන්සේ විසින් සුත්තනිපාත භාජනියෙහිම පළමුවන නයෙහි ලෞකිකයද දෙවන තුන්වන නයවල ලෞකික ලෝකෝත්තර මිශ්‍රවද බොජ්ඣංග කියන ලදි. අභිධර්ම භාජනියෙහි නය සතරෙහි ද මේ ප්‍රශ්න විචාරයෙහිද ලෝකෝත්තරයයි කියන ලදි. මෙසේ මේ බොජ්ඣංගයෙහිද තිපරිවෘත්තය ගෙනහැර දක්වාම බෙදා දක්වන ලදි.
11. මග්ග විභංගය
සූත්‍රාන්ත භාජනීය වර්ණනාව
දැන් ඊට අනතුරුව මාර්ග විභංගයෙහි **අරියො අට්ඨංගිකො මග්ගො** යනාදි සියල්ල සච්ච විභංගයෙහි දුක්ඛ නිරෝධ ගාමිනී පටිපදා නිද්දේසයෙහි කියන ලද නයින්ම දතයුතුය. භාවනා වශයෙන් වෙනම දක්වන ලද දෙවන නයෙහිද **සම්මා දිට්ඨිං භාවෙති විවේක නිස්සිතං** ආදි සියල්ල බොජ්ඣංග විභංගයෙහි කියනලද නයින්ම දතයුතුය. මෙසේ මෙය නය දෙකේම වශයෙන් සුත්තනත්ත භාජනියෙහි ලෞකික ලෝකෝත්තර මිශ්‍රව කියන ලදි.
අභිධර්ම භාජනීය වර්ණනාව
අභිධම්ම භාජනියෙහි අරියො යයි නොකියා **අට්ඨංගිකො මග්ගො** යයි කියන ලදි. එසේ නොකියන ලද වුවද මෙය ආර්යම වේ. යම්සේ අභිෂේක කළ රජතුමාගේ අභිෂේක කළ දේවියගේ කුසින් බිහිවූ පුතා රජ පුතා යයි නොකියන ලද නමුත් රජපුතාම වේ. එසේ මෙයද නොකියන ලද නමුත් ආර්යම වේයයි දතයුතුය. මෙහි සෙස්ස සච්ච විභංගයෙහි කියනලද නයින්ම දතයුතුය.
පංචංගික වාරයෙහිද අට්ඨංගිකා යයි නොකියන ලද නමුත් අට්ඨංගික යයි දතයුතු. ලෝකෝත්තර මාර්ගයෙහි පංචංගික නම් නැත. මෙහි මේ ආචාර්යවරයන්ගේ විතණ්ඩවාදී සමාන අර්ථකථාවය. විතණ්ඩවාදීහු කීහ. “ලෝකෝත්තර මාර්ගයෙහි අට්ඨංගිකයෙක් නම් නැත. පංචංගිකයක්ම ඇත.” සූත්‍රය ගෙනහැර දක්වයි කියන ලද්දේ අනිකක් නොදත්තේ මහා සළායතනයෙන් සූත්‍ර ප්‍රදේශයක් ගෙනහැර දක්වන්නේය. යම් එබඳු වූ දෘෂ්ටියක්? මොහුට සම්මා දිට්ඨිය වේ. යමක් එබඳු වූ සංකප්ප වායාම සති යමෙක් එබඳු වූ සමාධිය? මොහුට සමාධිය ඇත. මොහුට මුලින් කාය කර්ම වචී කර්ම මගින් ආජීවය පිරිසිදු වේ.
ඉන්පසුව සූත්‍රපදය ගෙන එවයි කිවයුතුය. ඉදින් ගෙන එන්නේ නම් එය යහපති. නොගෙනෙන්නේ නම් තමන් ගෙනහැර මේ ආර්ය අෂ්ටාංගික මාර්ගය භාවනාවෙන් සම්පූර්ණ වන බවද මෙයින් ඔබ ශාස්තෘ ශාසනයෙන් වාද්‍ය බිඳුනේය. ලෝකෝත්තර මාර්ගයෙහි පංචංගිකයන් නම් නැත. අෂ්ටාංගිකයන් වේ යයි කිවයුතුය.
මේ අංග තුන මුලින් පිරිසිදුව පවතී. ලෝකෝත්තර මාර්ග ක්‍ෂණයෙහි ඉතාමත් පිරිසිදු වේ. පංචංගික මාර්ගය යයි මෙය කුමන අර්ථයක් සඳහා ගන්නා ලද්දේද? අතිරේක කෘත්‍ය දැක්වීම සඳහාය. යම් සමයක වැරදි වචන දුරුකරයි. හරි වචන කථාකරයි. එසමයෙහි සම්මා කම්මන්ත සම්මා ආජීව නැත. මේ පස්ආකාර අංගයෙන්ම වැරදි වචන දුරුකරයි. සම්මා වාචා තමාම විරති වශයෙන් සම්පූර්ණ කරයි. යම් සමයක වැරදි කර්මාන්ත දුරුකරයි. එසමයෙහි නිවැරදි කර්මාන්ත කරයි. එසමයෙහි සම්මා වාචා සම්මා ආජීව නැත. මේ පංච ආකාර අංගයෙන්ම වැරදි කම්මන්ත දුරුකරයි. සම්මා කම්මන්ත තමා විරති වශයෙන් පුරයි. යම් සමයක වැරදි ආජීවය දුරුකරයි. නිවැරදි ආජීවය පුරයි. එසමයෙහි සම්මා වාචා සම්මා කම්මන්ත නැත. මේ පස්ආකාර අංගයෙන්ම වැරදි ආජීවය දුරුකරයි. සම්මා ආජීවය තමා විරති වශයෙන් පුරවයි. මේ පංචාකාර අංග අතිරේක කෘත්‍ය වශයෙන් දැක්වීමට **පඤ්චංගිකො මග්ගො** යයි ගන්නා ලදි. ලෝකෝත්තර මාර්ගය වනාහි අට්ඨංගිකව වේ. පංචංගිකයත් නම් නැත.
ඉතින් නිවැරදි වචන ආදිය සමග අට්ඨංගික සය කියව්ද? සම්මා වාචා චේතනා සතර සම්මා කම්මන්ත චේතනා තුන සම්මා ආජීව චේතනා සත යයි මේ වේ බොහෝ චේතනා කෙසේ මුදන්නහුද? එහෙයින් ලෝකෝත්තර මාර්ගය පංචංගිකයයි කියවු. ඔබ මහා චත්තාරීසක භාණක වූයේද නැද්දැයි ඇසිය යුතුය. නොවූයෙම් කියයිද නොදන්නෙහි යයි කිවයුතුය. භාණක වූයෙමියි කියයිද සූත්‍රය ගෙනහැර දක්වන්නැයි කිවයුතුය. සූත්‍රය ගෙනහැර දැක්වුවහොත් යෙහෙකි. ගෙනහැර නෙදැක්වුවහොත් තමා උපරි පණ්ණාසකය ගෙන දැක්විය යුතුය.
මහණෙනි, සම්මා වාචා කුමක්ද? මහණෙනි, නිවැරදි වචන දෙකක් මම කියමි. මහණෙනි, ආශ්‍රව සහිත වූ පිනට අයත් වූ උපධි විපාක ඇති නිවැරදි වචනයක් ඇත. මහණෙනි, ආර්ය වූ අනාශ්‍රව වූ ලෝකෝත්තර මාර්ගාංගයක් වූ නිවැරදි වචනයක් ඇත.
මහණෙනි, ආශ්‍රව සහිත වූ පිනට අයත් වූ උපධි විපාක සහිත වූ නිවැරදි වචනය කුමක්ද? මුසාවාදයෙන් වෙන්වීම කේලාම් කීමෙන් වෙන්වීම පුරුෂ වචනයෙන් වෙන්වීම හිස් වචනයෙන් වෙන්වීම මහණෙනි, මෙය ආශ්‍රව සහිත වූ පිනට අයත් වූ උපධි විපාක සහිතව සම්මා වාචාවය.
මහණෙනි, ආර්ය වූ අනාශ්‍රව වූ ලෝකෝත්තර මාර්ග අංගයක් වූ සම්මා වාචා කුමක්ද? මහණෙනි, ආර්ය සිතේ අනාශ්‍රව සිතේ ආර්ය මාර්ගයෙන් යුක්ත වූ ආර්ය මාර්ගය වඩන්නා වූ වචී දුශ්චරිත හතර දුරුවේද නොඇලේද විරතිය වේද වෙන්වේද (ආරති විරති පටිවිරති වේරමණී) මහණෙනි, මේ සම්මා වාචා ආර්ය වූ අනාශ්‍රව වූ ලෝකෝත්තර මාර්ගාංගය වේ.
මහණෙනි, සම්මා කම්මන්තය කවරේද? මහණෙනි, සම්මා කම්මන්ත දෙකක් කියමි. මහණෙනි, ආශ්‍රව සහිත වූ පිනට අයත් වූ උපධි විපාක ඇති සම්මා කම්මන්තයක් ඇත.
මහණෙනි, ආර්ය වූ අනාශ්‍රව වූ ලෝකෝත්තර මාර්ගාංගයක් වූ සම්මා කම්මන්තයක් ඇත. මහණෙනි, ආශ්‍රව සහිත වූ පිනට අයත් වූ උපධිවිපාක ඇති සම්මා කම්මන්තය කුමක්ද? ප්‍රාණඝාතයෙන් වෙන්වීම, අදත්තාදානයෙන් වෙන්වීම කාම මිථ්‍යාචාරයෙන් වෙන්වීම. මහණෙනි, මෙය ආශ්‍රව සහිතව පිනට අයත්වූ උපධි විපාක ඇති සම්මා කම්මන්තයයි. මහණෙනි, ආර්ය වූ අනාශ්‍රව වූ ලෝකෝත්තර මාර්ගාංගයන් වූ සම්මා කම්මන්තය කවරේද? මහණෙනි, ආර්ය සිතේ අනාශ්‍රව සිතේ ආර්ය මාර්ගයෙන් යුක්තවූ ආර්ය මාර්ගය වඩන්නා වූ කාය දුශ්චරිත තුනෙන් දුරුවේද නොඇලේද විරතිය වේද වෙන්වේද මේ සම්මා කම්මන්තය ආර්ය වූ අනාශ්‍රව වූ ලෝකෝත්තර මාර්ගය වේ.
මහණෙනි, සම්මා ආජීවය කුමක්ද? මහණෙනි, සම්මා ආජීව දෙකක් කියමි. මහණෙනි, ආශ්‍රව සහිත වූ පිනට අයත් වූ උපධි විපාක සහිත සම්මා ආජීවයක් ඇත.
මහණෙනි, ආර්ය වූ අනාශ්‍රව වූ ලෝකෝත්තර මාර්ගාංගයක් වූ සම්මා ආජීවයක් ඇත. මහණෙනි, ආශ්‍රව සහිත වූ පිනට අයත් වූ උපධි විපාක සහිත වූ සම්මා ආජීවය කවරේද? වැරදි ආජීවයෙන් වෙන්වී ජීවත් වේද මහණෙනි, මෙය ආශ්‍රව සහිත වූ -පෙ- සම්මා ආජීවය වේ. මහණෙනි, ආර්ය වූ අනාශ්‍රව වූ මාර්ගාංග වූ සම්මා ආජීවය කවරේද? මහණෙනි, ආර්ය සිතේ අනාශ්‍රව සිතේ ආර්ය මාර්ගයෙන් යුක්ත වූ ආර්ය මාර්ගය වැඩීමෙන් වැරදි ආජීවයෙන් දුරුවේද නොඇලේද විරතිය වේද වෙන්වේද මහණෙනි, මෙය ආර්ය වූ අනාශ්‍රව වූ ලෝකෝත්තර මාර්ගාංගය කියයි.
මෙසේ මෙහි වාග් දුශ්චරිත සතරෙන් කාය දුශ්චරිත තුනෙන් මිච්ඡා ආජීවයෙන් යයි එක එකින් විරතිය අනාශ්‍රව වූ ලෝකෝත්තර මාර්ගාංගයයි කියන ලදි. මෙහි චේතනා බහුත්‍වයක් කොයින්ද? පඤ්චංගික මාර්ගයක් කොයින්ද? මේ සූත්‍රය ඔබට අකමැති වුවත් ලෝකෝත්තර මාර්ගය අට්ඨංගිකයයි දක්වයි. ඉදින් මෙපමණකින් සලකයිද එසේනම් එය යහපත් වේ. නොසලකා නම් අනිත් කරුණුද ගෙනහැර දක්වා දැන්විය යුතුය. භාග්‍යවතුන් වහන්සේ විසින් මෙය කියන ලදි.
සුභද්ද, යම් ශාසනයක ආර්ය අෂ්ටාංගික මාර්ගය නොලැබේද? ශ්‍රමණයෙක් එතැන නොලැබේ. පෙ. සුභද්ද මේ ධර්ම විනයෙහි ආර්ය අෂ්ටාංගික මාර්ගය ලැබෙයි. සුභද්ද මෙහිම ශ්‍රමණයෝ ලැබෙත්. අන්‍ය පරවාද ශ්‍රමණයන්ගෙන් ශූන්‍ය වේ.
අන්‍ය නොයෙක් සූත්‍ර සියගණන්වල අට්ඨංගික මාර්ගයම ආයේය. කථාවත්‍ථුප්පකරණයෙහි කියන ලදි.
සූත්‍රයක් තිබේද? එසේය. එසේ නම් අට්ඨංගික මාර්ගය මයි. ඉදින් මෙපමණකිනුත් දැනගැනීමට නොපැමිණේද? යන්න, විහාරයට ගිහිල්ල කැඳ බොන්න යයි පිටත් කළයුතුය. ඉදිරියටත් කරුණු කීම නොසිදුවේ. මෙහි සෙස්ස නොගැඹුරුය.
මෙහි නය ගණනය කළ යුතුය. අට්ඨංගික මාර්ගයෙහි එකට විචාරා එකට විසඳීමේ මාර්ග සතරෙහි නය හාරදහසක් බෙදන ලදි. පඤ්චංගික මාර්ගයෙහි එකට විචාරා එකට විසඳීමෙහි සතරක්ද වෙන වෙනම විචාරා වෙන වෙනම විසඳීමෙහි සතර බැගින් අංග පසෙහි විස්සකි. මෙසේ පෙර අට මේ විස්ස යයි සියල්ල මාර්ග විභංගයෙහි නය විසිඅට දහසක් බෙදන ලදි. එයින් නිපන් ලෝකෝත්තර කුසලම වේ. විපාකයෙහි වනාහි කුසලයෙන් නය තුන්ගුණ කළයුතුය.
ප්‍රශ්න විචාරක වර්ණනාව
ප්‍රශ්න විචාරකයෙහි පෙල ඇසුරෙන්ම මාර්ගාංගවල කුසලාදිභාවය දතයුතුය. ආරම්මණ ප්‍රත්‍යයෙහි වනාහි මේ සියළු අප්පමාණ නිවන අරබයා පැවතීමෙන් අප්පමාණ ආරම්මණ වේමය. මග්ගාරම්මණ නොවේ. මාර්ගඵල මාර්ගය අරමුණු නොකෙරේ. සහජාත හේතු වශයෙන් කුසල මාර්ග හේතු වේ. විරිය හෝ වීමංසය හෝ දෙටුකොට මාර්ග භාවනා කාලයෙහි මාර්ග අධිපති වේ. ඡන්‍ද චිත්ත දෙටුකොට මාර්ග භාවනාවෙන් මාර්ග අධිපති යයි නොකිව යුතුය. ඵල කාලයෙහිද නොකිව යුතුය.
අතීතාදියෙහි එක අරමුණක් වන බැවින්ද නොකිව යුතුය. නිවනේ වනාහි බාහිර ධර්මතා හෙයින් බාහිර අරමුණු වේ. මෙසේ මෙහි ප්‍රශ්න විචාරකයෙහි ලෝකෝත්තරයට නිපන් බැවින් මාර්ග අංග කියන ලදි. සම්මා සම්බුද්ධයන් වහන්සේ විසින් සූත්‍රාන්ත භාජනියෙහිම ලෞකික ලෝකෝත්තර මාර්ගාංග කියන ලදි. මෙසේ මේ මාර්ගයද තිපරි වෘත්තය ගෙනහැර දක්වා බෙදා දක්වන ලදි.
12. ඣාන විභංගය
සූත්‍රාන්ත භාජනීය
ඊට අනතුරුව දැන් ධ්‍යාන විභංගයෙහි මේ සියල්ල සූත්‍රාන්ත බෙදීමෙහි පළමුවන මාතෘකා තබන ලදි. එහි ඉධ යන වචනය පූර්වභාග කළයුතු සම්ප්‍රදාය සම්පන්න වූ සියළු ආකාර ධ්‍යාන උපදවන පුද්ගලයාට නිශ්‍රය වූ සාධනය දැක්වීම අන්‍ය ශාසනවල එසේ ඇති බව ප්‍රතික්‍ෂේප කිරීම මෙය කියන ලදි. “මහණෙනි, මෙහිම ශ්‍රමණයෝ වෙති. පෙ. අන්‍ය පරවාදවල ශ්‍රමණයෝ නොවෙති.” භික්ඛූ යනු ඒ ධ්‍යාන නිපදවන පුද්ගලයන් දැක්වීම. පාතිමොක්ඛ සංවර සංවුතො මෙය ඔහුගේ ප්‍රාතිමෝක්‍ෂ සංවරයෙහි පිහිටි බව දැක්වීම. විහරති මෙය ඔහුගේ ඊට අනුරූපව වාසය කිරීමෙන් යුක්ත බව දැක්වීම. ආචාරගෝචර සම්පන්නො මෙය ඔහුගේ යට ප්‍රාතිමෝක්‍ෂ සංවරයෙන් ඉහළ ධ්‍යානානුයෝගයට උපකාර වන ධර්ම දැක්වීම. අනුමත්තෙසු වජ්ජෙසු භයදස්සවී මෙය ඔහුගේ ප්‍රාතිමෝක්‍ෂයෙන් නොකියන ලද කරුණු දැක්වීම. සමාදාය මෙය ඔහුගේ ශික්‍ෂාපදවලින් අඩුවක් නැතිව ගැනීම දැක්වීම. සික්ඛති මෙය ඔහුගේ ශික්‍ෂාවෙන් යුක්ත බව දැක්වීම. සික්ඛා පදෙසු මෙය ඔහුගේ හික්මිය යුතු ධර්ම දැක්වීමය.
ඉන්‍ද්‍රියෙසු මෙය ඔහුගේ රක්නාලද දොරටු දැක්වීම. ආරක්ෂා කළයුතු අවකාශ දැක්වීම යයිද කියත්මය. **ගුත්තද්වාර** මෙය ඔහුගේ දොරටු සයේ සංවිධානය කරන ලද ආරක්ෂාව දැක්වීමය. **භොජනෙ මත්තඤ්ඤූ** මෙය ඔහුගේ සන්තෝෂ ආදි ගුණ දැක්වීමය. **පුබ්බරත්තාපර රත්තං ජාගරියානුයොගමනුයුත්තො** මෙය ඔහුගේ හේතුභාවය දැක්වීමය. සාතච්චං නෙපක්කං මෙය ඔහුගේ ප්‍රඥා වීමංශයෙන් යුත් වීර්යයෙන් නිතර පුරුදු කිරීම දැක්වීමය. **බෝධිපක්ඛිකානං ධම්මානං භාවනානුයෝග මනුයුත්තො** මෙය ඔහුගේ ප්‍රතිපත්තිායෙන් තියුණු අවබෝධය දැක්වීමය.
**සො අභික්කන්තෙ පෙ. තුණ්හීභාවෙ සම්පජානකාරී හොති** මෙය ඔහුගේ සියළු ස්ථානයෙහි සිහිනුවණින් සමන්විත බව දැක්වීමය. **සො විවිත්තං සෙනාසනං භජති** මෙය ඔහුගේ භාවනාවට අනුරූප වූ සේනාසන පිළිගැනීම දැක්වීමය. **අරඤ්ඤං.........පටිසල්ලාන සාරුප්පං** මෙය ඔහුගේ සේනාසන ප්‍රභේද සහ ආදීනව ආනිශංස දැක්වීමය. **සො අරඤ්ඤගතොවා** මෙය ඔහුගේ කියන ලද ආකාර සේනාසනයෙන් යුක්ත බව දැක්වීමය. **නිසීදති** මෙය ඔහුගේ භාවනාවට අනුරූප ඉරියව්ව දැක්වීමය. **පරිමුඛං සතිං උපට්ඨපෙත්‍වා** මෙය ඔහුගේ යෝග ආරම්මණය දැක්වීමය. **සො අභිජ්ඣං ලොකෙ විහරති** ආදිය ඔහුගේ කමටහන අනුව භාවනා කිරීමෙන් නීවරණ ප්‍රහාණය දැක්වීමය. මෙසේ ඔහුගේ නීවරණ ප්‍රහීණ වේ. **විවිචෙච්ච කාමෙහි** ආදිය පිළිවෙලින් ධ්‍යාන ඉපදවීම දැක්වීමය.
තවද **ඉධ භික්ඛූ** යනු මෙම ශාසනයෙහි ධ්‍යාන උපදවන භික්‍ෂුවය. දැන් ධ්‍යාන උපදවන භික්‍ෂුව විසින් චතුපාරිශුද්ධි ශීලය යම්හෙයකින් පිරිසිදු කළයුතුද එහෙයින් ඔහුගේ **පාතිමොක්ඛ සංවර සංයුතො** යන මෙයින් ප්‍රාතිමොක්‍ෂ සංවර ශීල විසුද්ධිය පෙන්වයි. **ආචාර ගෝචර සම්පන්නො** ආදියෙන් ආජීව පාරිශුද්ධි ශීලයද **සමුදාය සික්ඛති සික්ඛා පදෙසු** මෙයින් ඒ සිල් දෙකේ ඉතිරියක් නැතිව ගැනීමය. **ඉන්‍ද්‍රියෙසු ගුත්තද්වාරො** මෙයින් ඉන්‍ද්‍රිය සංවර ශීලයද **භොජනෙමත්තඤ්ඤූ** එයින් ප්‍රත්‍ය සන්නිශ්‍රිත ශීලයද පෙන්වයි. **පුබ්බරත්තාපර රත්තං** ආදියෙන් සීලයෙහි පිහිටි ඔහුගේ ධ්‍යාන භාවනාවට උපකාර වූ ධර්මයන් දක්වයි. **සො අභික්කන්තෙ** ආදියෙන් ඒ ධර්මයන්ගේ නොපිරිහීම් පිණිස කමටහනේ නුමුළාවීම පිණිස සිහිනුවණින් යෙදී සිටීම. **සො විවිත්තං** ආදියෙන් භාවනාවට අනුරූප සේනාසන ලබාගැනීම **සො අරඤ්ඤගතොවා** යනාදියෙන් ඒ සේනාසනයට පැමිණි ඔහුගේ ධ්‍යානානුරූප ඉරියව්ද ධ්‍යාන භාවනා ආරම්භයද දක්වයි. **සො අභිජ්ඣං** ආදියෙන් ධ්‍යාන භාවනා ආරම්භයෙන් ධ්‍යානයට පටහැනි ධර්ම ප්‍රහාණය පෙන්වයි. **සො ඉමෙ පඤ්චනීවරණෙ පහාය** ආදියෙන් මෙසේ ප්‍රහීන වූ ධ්‍යාන පටහැනි ධර්මයන්ගෙන් සියළු ධ්‍යානවල ඉපදවීම් ක්‍රමය පෙන්වයි.
දැන් තබන ලද මාතෘකා පිළිවෙලින් බෙදා දැක්වීමට **ඉධ** යන ඉමිස්සා දිට්ඨියා ආදිය අරඹන ලදි. එහි ඉමිස්සා දිට්ඨියා යනාදි පද දහයකින් ශික්‍ෂාත්‍රය සංඛ්‍යාත සර්වඥ බුද්ධශාසනයම කියන ලදි. එහි භගවත් වූ බුදුන්වහන්සේ විසින් දක්නා ලද හෙයින් **දිට්ඨි** යයි කියනු ලැබේ. ඔහුගේම ඉවසීම් වශයෙන් **ඛන්ති** වේ. රුචිවීම් වශයෙන් රුචි වේ. ගැනීම් වශයෙන් **ආදායො** වේ. ස්වභාවය යන අර්ථයෙන් **ධම්මො** වේ. හික්මිය යුතු අර්ථයෙන් **විනයො**. ඒ දෙකෙන්ම **ධම්මවිනයො**. ප්‍රකාශ කිරීම් වශයෙන් පාවචනං. ශ්‍රේෂ්ඨ හැසිරීම් අර්ථයෙන් **බ්‍රහ්මචරියං** අනුශාසනා දීම් වශයෙන් **සත්‍ථු සාසනං** යයි කියනු ලැබේ. එහෙයින් **ඉමිස්සා දිට්ඨියා** යන ආදියෙහි මේ බුද්ධ දෘෂ්ටිය, මේ බුද්ධ ඉවසීම, මේ බුද්ධරූපය, මෙහි බුද්ධ ගැනීමෙහි. මෙහි බුද්ධ ධර්මයෙහි, මේ බුද්ධ විනයෙහි,
“ගෝතමී ඔබ ධර්මය දන්නෙහිද? මේ ධර්ම රාග සහිතවීම පිණිස පවතී. විරාගය පිණිස නොවේ. සංයෝගය පිණිස පවතී. විසංයෝගය පිණිස නොවේ. රැස්කිරීම පිණිස පවතී. රැස් නොකිරීම පිණිස නොවේ. අත්හැරීම පිණිස නොව අල්ලාගැනීම පිණිස පවතී. ආශාව පිණිස පවතී. අපිස්බව පිණිස නොවේ. අසන්තෝෂය පිණිස පවතී. සන්තෝෂය පිණිස නොවේ. අවිවේකය පිණිස පවතී. විවේකය පිණිස නොවේ. කුසීතකම පිණිස පවතී. විරිය පිණිස නොවේ. දුෂ්පෝෂණය පිණිස පවතී. සුපෝෂණය පිණිස නොවේ. ගෝතමිය එක් අංශයකින් දරන්නෙහි, මෙය ධර්මය නොවේ. මෙය විනය නොවේ. මෙය ශාස්තෲ අනුශාසනය නොවේ. ගෝතමිය, ඔබ ධර්මය දන්නෙහි නම් මේ ධර්මය විරාගය පිණිස පවතී, සරාගය පිණිස නොවේ. මේ ධර්ම සුභරතාව පිණිස පවතී, දුභරතාව පිණිස නොවේ. ගෝතමිය, ඒකාන්තයෙන් මෙය ධර්මය වේ. මෙය විනය වේ. මෙය ශාස්තෲන් අනුශාසනය වේයයි දරන්න.
මෙසේ කියන ලද කල්හි මෙම බුද්ධ ධර්ම විනයෙහි මෙම බුද්ධ ප්‍රවචනයෙහි මෙම බුද්ධ බ්‍රහ්ම චරියාවෙහි මෙම ශාස්තෲ අනුශාසනයෙහි මෙසේ අර්ථ දතයුතුය.
තවද මේ ශික්‍ෂා ත්‍රය සංඛ්‍යාත සියළු ශාසනය භාග්‍යවතුන් වහන්සේ විසින් දක්නා ලද හෙයින් දැකීම සම්මා දිට්ඨියට හේතුවන ලද්දේය. සම්මා දිට්ඨිය පෙරටුවන ලද්දේය. භාග්‍යවතුන් වහන්සේට ඉවසීම **ඛන්ති,** කැමතිවීම් වශයෙන් රුචි ගැනීම් වශයෙන් ආදාය වේ. තමාගේ කරන්නා අපායෙහි නොහෙලමිාන් ධරානුයි ධම්මො වේ. එයම කිලිටි දුරුකරන නිසා විනය වේ. ධර්මය ද විනයද ධර්මවිනය වේ. කුසල ධර්මයෙන් හෝ අකුසල ධර්මයන්ගේ මේ විනොදනය යයි ධම්මවිනය වේ. එහෙයින්ම කියන ලදි. “ගෝතමී ඔබ ධර්මය දන්නෙහි මේ ධර්ම විරාගය පිණිස පවතී, සරාගය පිණිස නොවේ. ගෝතමිය, මේ ධර්මයයි මේ විනය යයි මෙය ශාස්තෲ අනුශාසන යයි ඒකාන්තයෙන් දරන්නෙහි”
ධර්මයෙන් හික්මීම වේ. දඬු ආදියෙන් ධර්ම විනය නොවේ.
එසේම
ධර්මයෙන් මෙහෙයවනු ලබන්නන්ගේ කුමන ඊර්ෂ්‍යාවදැයි දනියිද
ධර්මයෙන් කරනු ලබන හික්මීම ධර්මවිනයයි. මේ විනය අනවද්‍ය ධර්මාර්ථය පිණිසයි. භවභෝග ආමිසය සඳහා නොවේ. එයින් කීහ. භගවත්හු “මහණෙනි, මේ බ්‍රහ්ම චර්යාව ජන කුහකකම සඳහා නොවේ.” පුරාණ තෙරහුද විස්තර කීහ. “ඇවැත්නි, භාග්‍යවතුන් වහන්සේ බඹසර වසනු ලැබුවේ අනුපාදාය පරිනිර්වාණය සඳහා” වේ. විශිෂ්ඨයේ මෙහෙයවීම විනයයි. ධර්මයෙන්-මෙහෙයවීම ධර්ම විනයයි. සංසාර සදහම් ධර්මයෙන් හා සෝකාදි ධර්මයෙන් මෙය විශිෂ්ට නිවනට පමුණුවයි. ධර්මයේ වූ විනය ආගමක් නොසාදයි යන්න ධම්ම විනයයි. ධර්මභූත වූ භාග්‍යවතුන් වහන්සේ උන්වහන්සේගේම විනයයි. ධර්මයෙන්ම දතයුතුය. විශේෂයෙන් දැනගත යුතුය. ප්‍රහාණය කළයුතුය. වැඩිය යුතුය. සාක්‍ෂාත් කළයුතුය. එහෙයින් මේ ධර්මයෙහි සත්ත්වයන් නැත. ජීවීන් නැතැයි ධම්මවිනය වේ. අර්ථ සහිත ව්‍යඤ්ජන සහිත අන්‍ය වචනවලිාන් ප්‍රධාන වචනය යයි පවචනං ද පවචම පාවචන වේ. සියලු චර්යාවලින් විශිෂ්ට චර්යාව බැවින් බ්‍රහ්මචරිය වේ. දෙව්මිනිසුන්ට ශාස්තෲ වූ භාග්‍යවතුන් වහන්සේගේ ශාස්නය සත්‍ථු ශාසනය වේ. ශාස්තෲන් ප්‍රධාන වූ ශාසනයද සත්‍ථුශාසන වේ. “එයම මගේ ඇවෑමෙන් ශාස්තෲන්” යයි ධර්ම විනයද ශාස්තෲ යයි කියන ලදි. මෙසේ මේ පදවල අර්ථය දතයුතුය.
යම්හෙයකින් මේ ශාසනයෙහිම සියළු ආකාර ධ්‍යාන උපදවන භික්‍ෂූන් පෙනේ. අන්තැන්වල එසේ නැත. එහෙයින් එය මෙහිම යයි නියම කරන ලදැයි දතයුතුය. මේ මෙහි මාතෘකා පද විස්තරයෙහි අර්ථ වේ.
භික්‍ෂු නිර්දේශයෙහි **සමඤ්ඤාය** යනු ප්‍රඥප්තියෙන්-ව්‍යවහාරයෙන් යයි අර්ථ වේ. ව්‍යවහාරයෙන්ම සමහරු භික්‍ෂූන් යයි හඳුන්වති. එසේම ආරාධනාදියෙන් ගණනය කරනුයේ සාමණේරයන්ද ගෙන භික්‍ෂු සියයක් භික්‍ෂු දහසක් යයි කියති. **පටිඤ්ඤාය** යනු තමාගේ දැනීමෙන්, දැනීමෙන්ද සමහරු භික්‍ෂූන් යයි හඳුන්වති. ඔහුට “මෙහි කවරෙක්දැයි” ඇසූවිට “ඇවැත්නි, මම භික්‍ෂු” යයි සම්භවය දතයුතුය. මෙය වනාහි ආනන්ද ස්ථවිරයන් කියන ලද නිසා ධාර්මික දැනීමකි. රාත්‍රී භාගයෙක දුස්සීලයෝද මාර්ගයට එන්නේ “මෙහි කවරෙක්දැ”යි කී කල්හි අධාර්මික වූ දැනීමෙන් අභූතය පිණිස “අපි භික්‍ෂු” යයි කියති.
**භික්ඛති** යනු ඉල්ලයි. යම් කිසිවෙක් භික්‍ෂාව සිඟයි සොයයි සොයා යයි හේ ලබාවා හෝ නොලබාවා. ඉක්බිති භික්ඛතීති භික්ඛු, භික්ඛකොති ව්‍යඤ්ජනයෙන් පදය වඩන ලදි. සිඟන ස්වභාවයෙන් භික්ඛු යන අර්ථයයි. **භික්ඛාචරියං අජ්ඣූපගතො** බුද්ධාදීන් විසින් පනවන ලද පිඬුසිඟා යෑම පැමිණි බැවින්ද භික්ඛා චර්යාවට පැමිණියේ නම් වේ. යමෙක් අල්ප හෝ මහත් හෝ භෝග සම්පත් අත්හැර ගිහිගෙයින් නික්මී අනගාරි පැවිද්ද ලැබ කෘෂි ගවපාලනාදියෙන් ජීවිකාව ගෙනයාම හැර ස්වරූපය පිළිගැනීමෙන්ම භික්‍ෂා චර්යාවට පැමිණියේ භික්ඛු වේ. අනුන් සම්බන්ධ ජීවිකාව බැවින් හෝ වෙහෙර මැද කැඳබත් බුදින්නේද භික්‍සා චර්යාවට පැමිණියේ යයි භික්ඛු වේ.
අගනා ස්පර්ශ වර්ණ බිඳීමෙන් බිඳුණු වස්ත්‍රයක් දරන්නේ **භින්න පටධර** වේ. එහි කතුරු ආදියෙන් කපන ලද බැවින් වටිනාකම අඩුවේයයි දතයුතුය. දහසක් වටිනා වස්ත්‍රයක්ද සත්‍රයෙක් කැබලිවලට කපන ලද්දේ අගය අඩුවේ. පෙර අගයෙන් අඩක්වත් නොඅගී. නූල්වලින් මැසීමෙන් ස්පර්ශ බේදය දතයුතුය. සැප ස්පර්ශ ඇති වස්ත්‍රය නූල්වලින් මැසීමෙන් ස්පර්ශය බිඳේ. රළු ස්පර්ශයට පැමිණේ. ඉඳිකටු මල ආදියෙන් වර්ණ භේදය දතයුතුය. ඉතා පිරිසිදු වස්ත්‍රය ඉඳිකටුවෙන් මැහීමේ සිට ඉඳිකටු මලෙන් අතේ දාඩිය මල කුණු තට්ටුවලින් අවසානයෙහි රඳන් කිරීමෙන්ද වර්ණභේදය වේ. ප්‍රකෘති වර්ණය අත්හරියි. මෙසේ තුන් ආකාරයකින් බිඳුණු වස්ත්‍ර දැරීමෙන් භින්නපටධර භික්ඛු වේ. ගිහිවස්ත්‍රවලට විසභාග වූ (වෙනස් වූ) කසාවත් දරණ බැවින්ද භින්නපටධර භික්ඛු වේ.
පාපක වූ අකුසල් දහම් බිඳින්නේ ද භික්ඛු වේ. සෝවාන් මගින් කෙලෙස් පසක් බිඳින්නේ භික්ඛු වේ. සකෘදාගාමි මගින් හතරක්ද අනාගාමි මගින් හතරක්ද අරහත් මගින් අටක්දැයි කෙලෙසුන් බිඳින්නේ භික්ඛු වේ. මෙපමණකින් මාර්ග අර්ථ හතර දක්වන ලදි. **භින්නත්තා** යන මේ ඵල සතරය. සෝවාන් වූ තැනැත්තා සෝවාන් මගින් කෙලෙස් පහක් බිඳ සිටී. සකෘදාගාමියා සකෘදාගාමි මගින් සතරක්ද අනාගාමියා අනාගාමි මගින් හතරක්ද අරහන්ත ලාභියා රහත් මගින් කෙලෙස් අටක් බිඳ සිටී. මෙසේ මේ චතුර්විධ ඵලයට පත්තා පාප අකුසල දහම් බිඳින ලද බැවින් භික්ඛූ නම් වේ.
**ඔධිසො කිලෙසානං පහාණා** යනු මෙහි මග්ග ඔධි කිලෙක ඔධි යයි ඔධි දෙකකි. ඔධි නම් සීමාවය. එහි සෝවාන් තැනැත්තා මාර්ග සීමාවෙන් කෙලෙස් ප්‍රහාණය භික්ඛූ වේ. ඔහුගේ මාර්ග සතරෙහි එකිනෙකේ සීමාවෙන් කෙලෙස් ප්‍රහාණ වේ. සියළු මාර්ග සතරෙන්ම නොවේ. සකදාගාමී අනාගාමී දෙකෙහිද මෙම නයයි. සෝතාපන්නයාද කෙලෙස් සීමාවෙන්ද කෙලෙසුන්ගේ ප්‍රමාණ වශයෙන් ප්‍රහාණය භික්ඛූ වේ. ඔහුගේ ප්‍රහාණය කළයුතු කෙලෙස්වල කෙලෙස් සීමාවෙන් ප්‍රහීණය. සියල්ලෙන් සියල්ල නෙමේ. රහතන් වහන්සේ වනාහි සීමාරහිතව කෙලෙසුන් ප්‍රහාණ කළේ භික්ඛූ වේ. උන්වහන්සේගේ මාර්ග සතරින් සීමාරහිතව කෙලෙස් ප්‍රහාණ විය. එක මාර්ග සීමාවකින් නොවේ. ප්‍රහීණ කළයුතු කෙලෙස්වලද අප්‍රමාණ වශයෙන් කෙලෙස් ප්‍රහීණ විය. එක් කෙලෙස් සීමාවක් සිටියේ නොවේ. මෙසේ උන්වහන්සේ දෙවිධියෙන්ම **අනොධිසො කිලෙසානං පහාණා භික්ඛු** වේ.
**සෙක්ඛො** යනු පෘථග්ජන කල්‍යාණ මිත්‍රයා සමග සප්ත ආර්යයෝ ත්‍රිවිධ ශික්‍ෂාවෙහි හික්මෙන්නෝ යයි සෙක්ඛ වේ. ඔවුනතරෙහි යම්කිසිවෙක් සේක භික්‍ෂුව යයි දත යුතුය. නොහික්මේ යයි **අසෙක්ඛ** වේ. හික්මීම් සීමාව ඉක්මවා අග්‍ර ඵලයෙහි සිටි එයින් මත්තෙහි හික්මිය යුත්තක් නොමැති බැවින් ක්‍ෂීණාශ්‍රවයන් වහන්සේ අසෙක්ඛො යයි කියනු ලැබේ. අවසේස පෘථග්ජන භික්‍ෂූහු ත්‍රිවිධ ශික්‍ෂාවල නොහික්මෙති. නොහික්මී සිටියේ **නෙවසෙක්ඛනාසෙක්ඛ** යයි දතයුතු.
සීල අග්‍ර සමාධි අග්‍ර පඤ්ඤා අග්‍ර විමුත්ති අග්‍රයයි මේ අග්‍රබවට පැමිණ සිටි බැවින් **අග්ගො භික්ඛු** නම් වේ. භද්‍රො යනු පවිටු නොවන කල්‍යාණ පෘථග්ජනයා පටන් රහතන් වහන්සේ දක්වා භද්‍ර වූ සීලයෙන් සමාධියෙන් ප්‍රඥාවෙන් විමුක්තියෙන් විමුත්ති ඤාණ දර්ශනයෙන් සමන්නාගත වූ බැවින් භද්‍ර භික්ඛු සංඛ්‍යාවට පැමිණෙති. **මණ්ඩො භික්ඛු** යනු ප්‍රසන්න වූ භික්‍ෂුව. ගිතෙල් මෙන් නොකැළඹී ප්‍රසන්නය යන අර්ථයයි. **සාරො** යනු සීල සාරාදියෙන් යුක්ත වූයේ, නිලෙන් යුක්ත වූයේ නිල් වස්ත්‍රයක් මෙන් සාර භික්‍ෂුව යයි දතයුතුය. පහවූ කෙලෙස් ඇති ඵෙග්ගු භාවයෙන් යුක්ත ක්‍ෂීණාශ්‍රවයන් වහන්සේම සාරයයි දතයුතුය.
එහිද පාප අකුසල් දහම් බිඳීය යනුද භික්ඛු, ප්‍රමාණ වශයෙන් කෙලෙස් ප්‍රහීණ කරන්නේ භික්ඛු, සේක භික්ඛු මේ ස්ථාන තුනේ සප්තවිධ ශෛක්‍ෂයන් කියන ලදි. පාප අකුසල දහම් බිඳින ලද බැවින් භික්ඛු, අප්‍රමාණ වශයෙන් කෙලෙසුන් ප්‍රහීන කිරීමෙන් භික්ඛු, අසේක භික්ඛු, අග්ග භික්ඛු, මණ්ඩ භික්ඛු යන මේ ස්ථාන පහේ ක්‍ෂීණාශ්‍රවයන් වහන්සේම කියන ලදි. නේවසෙක්ඛානාසෙක්ඛා යන මෙහි පෘථග්ජනයාම කියන ලදි. සෙසු ස්ථානවල පෘථග්ජන කල්‍යාණයද සත් සේක ඛීණාසව යන මේ සියළුදෙනා කියන ලදි.
මෙසේ ව්‍යවහාරාදි වශයෙන් භික්‍ෂුව හඳුන්වා දැන් උපසම්පදා වශයෙන් දැක්වීමට **සමග්ගෙන සංඝෙනාති** ආදිය කීහ. සමග්ගෙන සංඝෙන යනු අඩු වශයෙන් පඤ්චවග්ග කරණීය කර්මය, කර්මයට පැමිණි භික්‍ෂූන් ආ බැවින් ඡන්‍දය දීමට සුදුසු භික්‍ෂූන්ගේ ඡන්‍දය ගෙන ආ බැවින් පැමිණ සිටින භික්‍ෂූන්ගේ විරුද්ධත්වයක් නොමැති බැවින් එක කර්මයක සමගි බව පැමිණි හෙයින් - **ඤත්ති චතුත්‍ථෙන** තුන්වරක් ඇස්සවීමෙන් එක් ඤත්තියක් (ප්‍රකාශයක්) කළයුතු බැවින් **කම්මෙන** ධාර්මික විනය කර්මයෙන් **අකුප්පෙන** වස්තු, ඤත්ති අනුසාවන සීමා පරිස සම්පත්ති සම්පූර්ණ බැවින් මෙය වෙනස් නොකළ යුතු බැවින් විරුද්ධ නොවිය යුත්ත පැමිණි බැවින්. **ඨානාරහෙන** කරුණු සුදුසු වීමෙන් ශාස්තෲ ශාස්නයට ගැලපීමෙන්
**උපසම්පන්නො** නම් උපරිභාවයට පැමිණියේය යනු අර්ථයි. භික්‍ෂු භාවයෙහි උපරිභාවයයි. එයද කියන ලද ක්‍රියාපිළිවෙල අනුව පැමිණි නිසා උපසම්පන්න යයි කියනු ලැබේ. මේ එයින් එහි භික්ඛු උපසම්පදා, සරණාගමන උපසම්පදා, ඔවාද පටිග්ගහණ උපසම්පදා, අට්ඨවාචික උපසම්පදා, ගරුධම්ම පටිග්ගහණ උපසම්පදා, දූතෙන උපසම්පදා, පඤ්ඤාබ්‍යාකරණ උපසම්පදා, ඤත්ති චතුත්ථ කම්ම උපසම්පදා යයි උපසම්පදා විධි අටක් කියන ලදි. ඒවායින් ඤත්ති චතුත්‍ථ කම්ම උපසම්පදා දූතෙන උපසම්පදා අට්ඨවාචික උපසම්පදා යන මේ තුනම ස්ථාවරය. සෙසු ඒවා බුදුරදුන් ජීවමාන කාලයෙහි විය. ඒ උපසම්පදා අතරෙන් මේ ස්ථානයෙහි මේ ඤත්ති චතුත්‍ථකම්ම උපසම්පදාව අදහස් කරන ලදි.
පාතිමොක්ඛ සංවර නිද්දේසයෙහි **පාතිමොක්ඛං** යන සික්ඛාපද සීලයයි. එය යමෙක් රකිත්ද ඔහු අපාය ආදි දුක්වලින් මුදවයි. එහෙයින් පාතිමොක්ඛ යයි කියන ලදි. **සීලං** **පතිට්ඨා** ආදිය එහිම සමාන වචන වේ. එහි සීලං කැමතිවන මෙය ක්‍රියා වචන අවසාන වීමෙන් (කය වචන හික්මීම) ප්‍රාතිමෝක්‍ෂය සමෘද්ධවීමට පර්යාය වචනයකි. මෙසේ ස්වභාව වශයෙන් පවතින මෙය සීල නමි. ප්‍රාණඝාතාදියෙන් වෙන්වන්නාගේ වත් පිළිවෙත් පුරන්නාගේ චේතනාදි ධර්මයයි දතයුතුය. පටිසම්භිදාවෙහි මෙය කියන ලදි. “සීලය යනු කිම? චේතනා සීලය, චේතසික සීලය, සංවර සීලය, අවිතික්කම සීලය යනු වේ.
එහි චේතනා සීලය නම් පාණාතිපාතාදියෙන් වෙන්වන්නාගේ හෝ වත්පිළිවෙත් පුරන්නාගේ හෝ චේතනාය. චේතසික සීලය නම් පාණාතිපාතාදියෙන් වෙන්වන්නාගේ විරති චෛතසිකයයි. තවද චේතනා සීලය නම් අභිධ්‍යාව දුරුකොට වෙන්වූ අභිධ්‍යාවෙන් වාසය කිරීම ආදි නයින් සංයුත්ත මහා වග්ගයෙහි කියන ලදි. අනභිධ්‍යාව අව්‍යාපාදය සම්මාදිට්ඨි ධර්මයෝය. සංවර සීලයයි මෙහි පඤ්චවිධ සංවර සීලය දතයුතුය. පාතිමොක්ඛ සංවර, ඤාණ සංවර, ඛන්ති සංවර, විරිය සංවර, සති සංවර යන පදය. අවිතික්කම සීලය යන මෙය නිප්පරියාය සීලයම වේ. චේතනා සීල චේතසික සීල සමාන සීල යයි දතයුතුය.
ප්‍රාතිමොක්‍ෂ සංවරයෙන් යුත් භික්‍ෂුව ශාසනයෙහි පිහිටයි. එහෙයින් එය පිහිටයි කියන ලදි. භික්‍ෂුව මෙහි පිහිටයි හෝ කුසලධර්ම හෝ මෙහි පිිහිටා යයි පතිට්ඨා වේ. මේ අර්ථය
“සීලෙ පතිට්ඨාය නරො සපඤ්ඤො” ප්‍රඥාවන්ත මිනිසා සීලයෙහි පිහිටයි යන මෙහිද
මහරජ, සියළු කුසලධර්ම සීලයෙහි පිිහිටයි. මහරජ, සීලයෙහි පිහිටි සියළු කුසලධර්ම නොපිරිහෙයි. ආදි සූත්‍ර වශයෙන් දතයුතුය.
මෙය පූර්ව උත්පත්ති අර්ථයෙන් ආදි වේ. මෙය කියන ලදි.
ඒ නිසා ඔබ උත්තය, මුලින්ම කුසල ධර්මවලින් පිරිසිදු වෙන්න. කුසල ධර්මවල සීලයද පිරිසිදුය. දෘෂ්ටියද සෘජුවීම ගැන කියනුම කවරේද?
යම්සේ නගර ශිල්පියා (වඩුවා) නගරයක් නිර්මාණය කරනු කැමති වන්නේ පළමුව නගරය පිහිටුවන තැන පිරිසිදු කරයි. ඉන්පසුව වීථි හතර සතරමං සන්ධි ආදිය වෙන්කරමින් බෙදා නගරය නිර්මාණය කරයි. එසේම යෝගාවචරයා මුලින්ම සීලය පිරිසිදු කරයි. ඉන්පසු සමථ විපස්සනා මාර්ගඵල නිවන් අවබෝධ කරයි. යම්සේ රජකයෙක් පළමුව ක්‍ෂාර තුනෙන් වස්ත්‍ර පිරිසිදු කර පිරිසිදු වූ වස්ත්‍රයෙහි කැමති සායම් වර්ගයක් පමුණුවයි. යම්සේ දක්‍ෂ චිත්‍රශිල්පියෙක් රූප ඇඳීමට කැමැත්තේ මුලින්ම බිත්ති පිරිසිදු කරයි. (පිරියම් කරයි.) ඉන්පසුව රූප අඳියි. එසේම යෝගාවචරයා මුලින්ම සීලය පිරිසිදුකොට පසුව සමථ විපස්සනාදී ධර්ම අවබෝධ කරයි. එනිසා සීලය ආදි යයි කියන ලදි.
මෙය පාදයට සමාන නිසා **චරණං** වේ. චරණා යයි පාද කියනු ලැබේ. යම්සේ කැඩුණු පාද ඇති පුඟුලා ගමනාගමනයක් නොවේ. සම්පූර්ණ පා ඇත්තාටම එය සිදුවේ. එසේම යමෙකුගේ සීලය බිඳුනේ වේද කඩවූ සම්පූර්ණ නොවූ ඔහුට නිවන් ගමනට ඤාණ ගමනක් සම්පූර්ණ නොවේ. යමෙකුට නොබිඳුණේද නොකැඩුනේද සම්පූර්ණ වූයේද ඔහුට නිවන් පිණිස ඤාණ ගමන සම්පූර්ණ වේ. එනිසා සීලය චරණ යයි කියන ලදි.
මෙය සංයමන වශයෙන් **සංයමො** වේ. සංවරණය වශයෙන් **සංවරො** වේ. දෙවිධියෙන්ම සීල සංයමයද සීල සංවරයද කියන ලදි. මෙහි වචනාර්ථය වනාහි සංයමයයි විතක්ක විප්පන්දන පුද්ගලයා සංයමය කරයි. ව්‍යතික්‍රම වශයෙන් ඔහුට කම්පාවීමක් නොදේ යනු සංයමයයි. ව්‍යතික්‍රමණය වන දොරටු සංවරණය කරයි. වසයි යනු සංවරයයි. **මොක්ඛං** යනු උතුම්ය. මුඛය වූ හෝ. යම්සේ සත්ත්‍වයින් සතරවිධ වූ ආහාරය මුඛයෙන් පිවිස අංගයක් පාසා පැතිරේ. එසේම යෝගියාගේද චතුභූමක කුසලය සීල මුඛයෙන් පිවිස අර්ථ සිද්ධිය සම්පාදනය කරයි. එසේ හෙයින් කියන ලදි. මොක්ඛං යනු ප්‍රමුඛයෙන් මැනවැයි යනු **පාමොක්ඛං** පෙරටුකොට, ශ්‍රේෂ්ඨ, ප්‍රධාන යන අර්ථ වේ. **කුසලානං ධම්මානං සමාපත්තියා** යනු චතුභූමක කුසලයන්ගේ ලැබීම පිණිස පාමොක්ඛය පෙරටුවේ ශ්‍රේෂ්ඨ වේ. ප්‍රධාන වේ යයි දතයුතුය.
**කායිකො අවීතික්කමො** යනු ත්‍රිවිධ කාය සුචරිතයයි. **වාචසිකො** යනු චතුර්විධ වචී සුචරිතයයි. **කායික වාචසිකො** ඒ දෙකම. මේ ආජීවාෂ්ටමක සීලය හාත්පසින් ගෙන දක්වයි. **සංවුතො** යනු වසන ලදි. සංවුතින්‍ද්‍රිය යනු වසන ලද ඉන්‍ද්‍රිය යන අර්ථයයි. වසන ලද දොරවල් ඇති ගෙය වසන ලද ගෙය යයි කියනු ලැබේ. එසේම මෙහි වසන ලද ඉඳුරන් සංවුත යයි කියන ලදි. **පාතිමොක්ඛ සංවරෙන** යනු ප්‍රාතිමෝක්‍ෂයෙන්ද සංවරයෙන්ද ප්‍රාතිමෝක්‍ෂ සංඛ්‍යාත සංවරයෙන්. **උපෙතො** ආදිය කියන ලදමය.
**ඉරීයතී** යනාදි පද හතකින් ප්‍රාතිමෝක්‍ෂ සංවරයෙහි සිටි භික්‍ෂුවගේ ඉරියව් විහරණය කියන ලදි.
ආචාර ගෝචර නිද්දේසයෙහි ශ්‍රමණ වාරණ සහ ශ්‍රමණ ගෝචර කියනු කැමති බුදුහිමි **ආචාරගෝචර සම්පන්නො ති අත්‍ථි ආචාර අත්‍ථි අනාචාරො** යන පද උදුරා දැක්වූහ. යම්සේ මාර්ග දක්‍ෂ වූ පුරුෂයෙක් මාර්ගය කියන්නේ වම හැර දකුණ ගන්න යයි පළමුව අත්හළ යුතු භය සහිත මාර්ගය වැරදි මාර්ගය කියයි. පසුව ගතයුතු නිර්භය මාර්ගය නිවැරදි මාර්ගය කියයි. එසේම මාර්ග දක්‍ෂ පුරුෂයා මෙනි ධර්මරාජයන් වහන්සේ පළමුව අත්හළ යුතු ලාමක වූ අනාචාර්ය කියා පසුව ගතයුතු ආචාර්ය කියනු කැමතිව **තත්‍ථ කතමා අනාචාරො** යනාදිය කීහ. මිනිසා විසින් කියන ලද මාර්ගයට පිවිසෙන්නේ හෝ නොවන්නේ හෝ වේ. තථාගතයන් විසින් කියන ලද සත්‍ය මාර්ගය ඉන්‍ද්‍රයා විසින් මුදාහරින ලද වජ්‍රායුධය මෙන් විරාගියා නිවන් පුරයටම යවයි. එයින් කියන ලදි. “තිස්සය, මාර්ග කුසල පුරුෂයා වනාහි තථාගතයන් වහන්සේටම සමාන වචනයකි.”
යම්හෙයකින් හිස සහිත නෑමෙන් දාඩිය මල කුණු තට්ටු ප්‍රහීන වූ පුරුෂයාගේ මල් ගඳ විලවුන් ආදියෙන් අලංකාරයක් මෙන් පාපයන් ප්‍රහීන වූ පුද්ගලයා කලණ දහමින් යුක්තව රූපසම්පන්න වේ. එහෙයින් දහඩිය මල කුණු තට්ටු මෙන් පහකළ යුතු අනාචාරය පළමුව කියා පසුව ආචාර්ය කීමට කැමති වන්නේ **තත්‍ථ කතමො අනාචාරො** ආදිය කීහ. එහි **කායිකා වීතික්කමො** ත්‍රිවිධ වූ කාය දුශ්චරිතයයි. **වාචසිකො වීතික්කමො** චතුර්විධ වචී දුශ්චරිතයයි. **කායික වාචසිකො වීතික්කමො** ඒ දෙකම. මෙසේ ආජීවාෂ්ටමක සීලයේම ව්‍යතික්‍රමණය දැක්වීය.
යම්හෙයකින් කය වචනයෙන් පමණක්ම අනාචාරයෙහි නොහැසිරේ. සිතෙන්ද හැසිරේමය. එනිසා එය දැක්වීමට **සබ්බම්පි දුස්සීල්‍යං අනාචාරො** යයි කියන ලදි. එහි ඇතමෙක් අනාචාරය බෙදා දක්වන්නේ **ඉධෙකච්චො වෙළුදානෙන** යනාදිය කීහ. එහි **වෙළුදානෙන** යනු ප්‍රත්‍යය (සම්ඵස්ස) හේතුවෙන් බටගස් දීම. විහාරයේ පැනනැංගා වූ හෝ වනයෙන් ගෙනවුත් රක්‍ෂාවරණ ගෝපනය කළ බට (උණගස් ආදිය) මට ප්‍රත්‍ය දෙන්නැයි උපස්ථායකයන්ට දීම නොවටී. මෙසේ ජීවිතය ගෙවන්නෝ අනෙසන (නොසෙවිය යුතු) මිථ්‍යා ජීවයෙන් ජීවත් වෙති. හේ මෙලොවදීම ගර්හාවට භාජනය වේ. පරලොවද අපාය පුරවන්නේ වේ. තමාගේ පුද්ගලික බට කුල සංග්‍රහය සඳහා දෙන්නේ කුලදූසක දුෂ්කටාපත්තියට පැමිණේ. අනුන්ගේ ඒවා සොර සිතින් දෙන්නේ භාණ්ඩය අගය කළයුතුය. සංඝිකයෙහිද මෙම නයයි. ඉදින් එය පොහොසතෙකුට දෙයිද ගරු භාණ්ඩ විසඳුමට පැමිණිය යුතුය.
බට කෙසේ නම් ගරු භාණ්ඩයක් වේද? කෙසේ නොවේද? රෝපනය නොකොට ඉබේ හටගත්තේ සංඝ සන්තකයේ නම් ගරු භාණ්ඩයක් වේ. එහි නොවේ නම් ගරු භාණ්ඩයක් නොවේ. රෝපනය කළ සියල්ල ගරු භාණ්ඩ වේ. එය ප්‍රමාණයෙන් පිරිසිඳ ඇත. තෙල් බම්බුවක ප්‍රමාණය හා ඊට අඩු ඒවා ගරු භාණ්ඩ නොවේ. යම් භික්‍ෂු නමකට තෙල් නලයක් හෝ සැරයටියක් අවශ්‍ය වේනම් (හුවමාරු ඵාති කර්මය) කොට ගතයුතුය. ඵාති කර්මය එහි වටිනාකම හෝ අතිරේකයක් හෝ වේ. අඩුවෙන් නොවටී. අත්වැඩද ජලය ගෙනෙන පමණක් හෝ උදලුගෑම් පමණ හෝ නොවටී. එය තහවුරු කිරීම වටී. එහෙයින් පොකුණෙන් හෝ පස්ගෙන සෝපානයෙහි හෝ අතර විසම තැන් සමකොට ගැනීමට වටී. ඵාති කර්ම නොකොට ගන්නා ලද්දේ එහි වෙසෙද්දීම පරිභෝග කළයුතුය. එයින් පිටත්වන්නේ සංඝික කොට තබා යායුතුය. අසිහියෙන් ගෙන ගියේනම් මතක් වූ විට අත්හළ යුතුය. අන්තරා භයක් ඇත්නම් ළඟ විහාරයෙහි තබා යා යුතුය.
මිනිස්සු වෙහෙරට ගොස් උණගස් ඉල්ලති. භික්‍ෂුව සංඝික යයි දීමට නොහැකි වේ. මිනිස්සු නැවත නැවත ඉල්ලන නිසා තර්ජනය හෝ කරති. භික්‍ෂුව විසින් දණ්ඩකර්ම කොට ගනිව් යයි කීම වටී. උණගස් දීම නම් නොවේ. ඉදින් ඔව්හු දණ්ඩකර්ම සඳහා වෑ පොරෝ හෝ කන බොන දේ හෝ දෙති. ගැනීමට නොවටී. විනය අටුවාවේ “දැවෙන ගෙයකින් ගෙන යන මිනිස්සු නොවැළැක්විය යුතුය කියන ලදි.
සංඝයාගේ උණ පඳුරෙහි උණවලට උවදුරක් ඇත්නම් එය ඉවත්කිරීම සුද්ධ කරනවිට උණ ගස්වලට හානි සිදුවේනම් කුමක් කළයුතුද? පිඬු සිඟා යනවිට මිනිසුන්ට කිවයුතුය. සුද්ධ කිරීමට අකමැති නම් භාගයක් ගන්න යයි කිවයුතුය. ඊට කැමති නොවේ නම් තුනෙන් දෙකක් ගන්න යයි කිවයුතුය. ඊටත් අකමැති නම් විනාශවීමෙන් ප්‍රයෝජනයක් නැත. ඔබලාට අවහ්‍ය වේනම් දණ්ඩ කර්මය කළයුතුය. කොට ගනිව් යයි කිවයුතුය. උණගස් දීම නම් නොවේ. උණපඳුර අගින් නැංගාවූද ජලයෙන් යටවන උණගස්වලද මෙම ක්‍රමයම වේ. ගස්වලට මේ කථා මාර්ගය. ගස් වනාහි ඉඳිකටුවක් වැනි ප්‍රමාණයකින්ද ගරු භාණ්ඩයක් වේ. සංඝික යයි ගස් කපා සංඝයාට නොදන්වා සංඝික ආවාසයක් කිරීමට ලැබේ. වචන පථ බිඳීම සඳහා ආසම කළයුතුය.
පුද්ගලිකව කිරීමට ලැබේද? නොලැබේද? නොලැබේ. අත්වැඩ කිරීමෙන් එක ගෙයක ඇඳ තබන ස්ථාන ප්‍රමාණයක් ලබයි. ගෙවල් තුනකින් එක් ගෙයක් ලබයි. සංඝික ගසක් සංඝික ආවාසයට බාධා කරන්නේ නම් සංඝයාගෙන් නොඅසා ඉවත්කිරීම වටීද? නොවටීද? වටී. වචනය බිඳීම් අසාම ඉවත්කළ යුතුය. ගස නිසා සංඝයාට මහත් ලාභයක් ලැබේනම් ඉවත් නොකළ යුතුය. පුද්ගලික ගසක් සංඝික ආවාසයට බාධා කරන්නේ නම් ගස අයිතිකරුට කිවයුතුය. ඉවත්කිරීම කැමති නොවේ නම් කප්පවා ඉවත් කරවිය යුතුය. ගස මට දෙවයි චෝදනා කරනවිට ගස අගය කරවා මුදල දිය යුතුය. සංඝික ගසක් පුද්ගලික ගෙයකටද පුද්ගලික ගසක් පුද්ගලික ගෙයකටද බාධා වනවිට මෙය නයමැයි. වැල් පිළිබඳවද මෙම කථා මගමය. වැල් වනාහි විකිණිය හැකි දුර්ලභ වේ. එහි ගරු භාණ්ඩ මෙසේය. බාහුවෙන් අඩක් පමණකින් පහතට වැල් කැබැල්ල ගරු භාණ්ඩයක් නොවේ.
පත්‍ර දීමාදියෙහි **පත්තදානෙන** ප්‍රත්‍යය හේතුවෙන් පත්‍රදීම ආදි සියල්ල උණගස් දීමේ කියන ලද නයින්ම දැනගත යුතුය. මෙහි ගරු භණ්ඩතා පිළිබඳ මේ විනිශ්චයයි. පත්‍රද යම්තැනක විකුණයි. සුවඳපත්‍ර සුවඳ බෙදීම් ආදියට ගන්ධය. එබඳු දුර්ලභ ස්ථානයෙහි ගරුභාණ්ඩ වේ. එරබදු කණේ පළඳින කොල තල්කොල විනිසය.
තල්කොලද මේ අවස්ථාවේ කිවයුතුය. සංඝයා විසින් සීමාකළ තල්වනයෙහි ඉබේ හටගත් තල්කොලද ගරුභාණ්ඩ වේ. සීමා නොකළ කොටස නොවේ. රෝපනය කරන තල්වල සියල්ල ගරුභාණ්ඩ වේ. එපා ප්‍රමාණය අවම වශයෙන් අඟල් අටකි. හිස් පොතක ප්‍රමාණය. තෘණද මෙහි බහා කතා කළ යුතුය. යම්තැනක තෘණ නැත්නම් එහි මුඤ්ජ තෘණ පිදුරු පොල් අතු ආදියෙන් වසති. ඒ නිසා ඒවායේ තෘණ වශයෙන් ගන්නා ලදි. මෙය මුඤ්ජ පිදුරු ආදියෙන් යම්කිසි මිටක් වර්ණ තෘණ පොල්අතු ආදියෙහි එක අත්තක් ද සංඝයාට දෙනලද හෝ එහි හටගත් හෝ පිටත ආරාමයක සංඝයාගේ තෘණ ව්‍යාකූල හටගත් තෘණ හෝ රක්‍ෂිත ගෝපිත තෘණ හෝ ගරු භාණ්ඩ වේ. එය සංඝ කටයුතු සහ චෛත්‍ය කටයුතුවලින් පසු අතිරේක ඒවා පුද්ගලික කටයුතුවලට දීමට වටී. සෙසු ඒවා උණගස් සම්බන්ධ කී විස්තරයට සමානය.
මල් දීමේ - මෙපමණ ගස්වල මල් විකුණා කැඳබත් පිළිගන්වන්න. මෙපමණ සෙනසුන් ප්‍රතිසංස්කරණයෙන් යොදවන්න මෙසේ නියමිත ස්ථානයෙහි මල් ගරු භාණ්ඩ වේ. පරතීරයෙහි සාමණේරයෝ මල් නෙලා රැස් කරති. පංචංග යුක්ත මල් බෙදන්නා භික්ඛු සංඝයා ගණනය කර කොටස් කරයි. හේ පැමිණි පිරිසට සංඝයාගෙන් නොඅසා දෙන්නාට ගැතිවේ. සම්මත නොවේ නම් අසාම දිය යුතුය. දිය යුතු භික්‍ෂුව කවරෙකුට මල් දීමට ලබයිද? කාට නොලබයිද? මාපියන්ගේ ගෙට ගෙන යෑමටද ගෙයින් කැඳවා වත්‍ථුපූජාව කරන්නැයි දීමට ලබයි. පැළඳීම සඳහා දීමට නොලබයි. සෙසු නෑයින්ට ගෙනගොස් නොදිය යුතුය. කැඳවා පූජා කරන්නැයි දිය යුතුය. සෙසු අයට පූජාවක් පැමිණි කල ප්‍රත්‍ය බලාපොරොත්තු නැතිව දිය යුතුය. මල් දානයක් නම් නැත. විහාරයේ බොහෝ මල් පිපේ. පිඬු පිණිස යන භික්‍ෂුව මිනිසුන් දැක විහාරයේ බොහෝ මල් පිපී ඇත. පූජා කරන්න යයි කිවයුතුය. වචන මාත්‍රයේ දෝෂයක් නැත. මිනිස්සු කනබොන දේ අරගෙන එත් යයි යන සිතින් නොකිව යුතුය. කියයි නම් කනබොන දේ නොවැළඳිය යුතුය. මිනිස්සු තමන්ගේ ස්වභාවයෙන් විහාරයේ මල් ඇතැයි අසා අසවල් දිනයේ විහාරයට එමු. සාමණේරවරුන්ට මල් නෙලන්න දෙන්න එපා යයි කියති. භික්‍ෂූහු සාමණේරවරුන්ට කියන්ට මතක නැතිව සාමණේරවරු මල් නෙලා තැබූහ. මිනිස්සු භික්‍ෂූහු වෙත පැමිණ, ස්වාමීනි, අපි ඔබවහන්සේට අසවල් දිනයෙහි දැන්වූයෙමු. සාමණේරවරුන්ට මල් නෙලන්න දෙන්න එපා යයි. ඇයි නොවැළැක්වූයේ. මට මතක නැතිවුණා. මල් නෙලුවා විතරයි. තවම පූජා කළේ නැතැයි කිවයුතුය. අරගන්න පූජා කරන්න යයි නොකිව යුතුය. එසේ කියයි නම් ආමිස නොවැළඳිය යුතුය.
වෙනත් භික්‍සුවක් සාමණේරයන්ට කියයි. අසවල් ගමේ අය මල් නෙලන්න එපා යයි කීහ. මනුෂ්‍යයෝ ආමිස ගෙන දන්දී කියති. අපේ අය අඩුයි. සාමණේරයන්ට අප සමග මල් නෙලන්න එන්න කියා අණ කරන්න. භික්‍ඛු ලද සාමණේරයන් ඔවුන්ම දනිතියි උපාසකවරුනි කිවයුතුය. මෙපමණකිාන් නය ලැබ සාමණේරයන් පුතුන් හෝ සහෝදරයින් කොට මල් නෙලුවාට දෝසයක් නැත. මල්දීමක් නම් නැත.
පළතුරු දීමේ පළතුරුද මල් මේන නියමිත බැවින් ගරුභාණ්ඩ වේ. විහාරයේ බොහෝ පලාඵල ඇති කල්හි අපහසු මිනිස්සු ඇවිත් ඉල්ලති. භික්‍ෂූහු සංඝිකයයි දීමට උත්සාහ නොකරති. මිනිස්සු නරක සිතින් ආක්‍රොස කරති. අපහාස කරති. එහි කුමක් කටයුතුද? ගෙඩියෙහි හෝ ගසේ පිරිසිඳ කතිකා කළයුතුය. අසවල් අසවල් ගස්වල මෙපමණ ගෙඩි ගන්නේ මෙපමණ ගස්වල ගෙඩි ගන්නේ යයි නොවැළැක්විය යුතුය. සොරු හෝ අධිපතියන් හෝ බලහත්කාරයෙන් ගන්නා කල නොවැළැක්විය යුතුය. කිපී ඔවුන් පසුව විහාරයම විනාශ කරන්නාහුය. ආදීනව කිවයුතුය.
නාන උපකරණ දීමෙහි කුඩුකරන ලද නානා කුඩ ගරුභාණ්ඩ නොවේ. කුඩු නොකරන ලද ගස් පොතු ගරු භාණ්ඩ වේ. සුණු අගිලන් වූවහුට සායම් කිරීම වටී. ගිලනාට ඒ හැම ගුණයක් වටී. මැටිද මෙහි බහා කිවයුතුය. දුර්ලභ මැටි ගරුභාණ්ඩ වේ. එය යටත් පිරිසෙයිාන් එය පලම් තිහක ගුලපිඬු ප්‍රමාණයක්. එයින් අඩු ගරු භාණ්ඩ නොවේ.
දැහැටි දඬු දීමේදී නොකැපූ දැහැටිම ගරුභාණ්ඩ වේ. සංඝයාගේ සාමණේරයන් දැහැටිවාරය පැමිණේ. ඔවුහු තම තමන්ගේ ආචාර්ය උපජ්ඣායන්ට වෙන වෙනම දීම නොලබති. යමෙක් මෙපමණ දැහැටි ගෙන ආ යුතුයයි. සීමා කොට වාරය ගත්තේ නම් ඔවුහු අතිරේක දැහැටි ඇදුරු උවදෑවරුන්ට දීමට හැකි වෙති. එක භික්‍ෂුවක් දැහැටිදඬු මාලකයෙන් බොහෝ දැහැටි නොගත යුතුය. දිනපතා එක එක ගතයුතුය. වෙනම වසන්නා භික්‍ෂු සංඝයා ගැන තමා පැමිණෙන තැන් අනුව ගෙන යා යුතුය. අතරමග ආගන්තුකයකු පැමිණිවිට හැරී අවුත් ගත්තාහුම තැබිය යුතුය.
**චාටුකම්‍යතායාති** ආදියෙහි චාටුකම්‍යතා කියනු ලැබේ. තමා දාසයකු කොට පහත් තැන තමා අනිකාගේ වැරදුනු වචනද තදා ප්‍රිය කැමැත්තෙන් උත්සාහවත් වචන. **මුග්ගසුප්පතා **මුං සූපයක් මෙන් ඇත්ත බොරුව දෙකින් ජීවිත ගෙවන්නාට එය නාමයකි. මුග්ගසූපය පැසෙනවිට බොහෝ මුංඇට ඉදෙයි. ටිකක් නොඉදෙයි. එසේම සත්‍ය තේරුමෙන් ජීවත් වන්නාගේ බොරු වැඩිය. සත්‍ය අල්පය. මුග්ග සූපයෙහි නොපිවිසෙන තැනක් නම් නැත. එසේම සත්ත බොරු වුත්ති පුද්ගලයාගේ වචන නොපිවිසෙන තැනක් නැත. මංසන්ධියක් මෙන් කැමැති කැමති පැත්තකට බරවෙයි. එහෙයින් ඔහුගේ මුසාවාද බව මුග්ග සූපයකැයි කියන ලදි. **පාරිභට්‍ටතා** පරිභට්ටකම්ම බවයි. දරුවන් සුරතල් කරන්නාගේ ක්‍රියාව පාරිභට්ට වේ. සැරසීම් ආදියෙන් දරුවන් ක්‍රීඩා කරවන්නාට නමකි.
**ජංඝපෙසනික** ගමින් ගමට දේසයෙන් දේසයට ඒ ඒ ගිහියන්ගේ පණිවිඩ උත්තර ගෙනයෑම. තමාගේ මව්පියන්ට උපස්ථාන කරන්නන්ගේ පණිවිඩ ගෙනයෑම වටී. සැපේ හෝ සැප නිසා හෝ තමාගේ හෝ වැඩ කරන්නාගේ වඩුවන්ගේද පණිවිඩ ගෙනයෑම වටී. මිනිස්සු දන් දෙමු. පූජා කරමු. භික්‍ෂු සංඝයාට කියන්නැයි කියති. අසවල් තෙරුන් වහන්සේට දෙන්න යයි පිණ්ඩපාතය හෝ බෙහෙත් හෝ සිවුරු හෝ දෙති. විහාරයේ පූජාකරන්න යයි මල්ගඳ විලවුන් ආදිය හෝ ධජ පතාකාදිය පවරාදෙති. සියල්ල ගෙනයෑමට වටී. ජංඝපෙනසිකය නම් නොවේ. ඔවුන්ගේ සසුන් ගෙන යන්නාට සියවරක් පාසා දොස් ඇති වේ.
**අඤ්ඤතරඤ්ඤතරෙන** මේවා හෝ උණගස් දීම් ආදි අනිත් අනිත් එකකින් වෙදකම, භාණ්ඩාගාරිකකම ගත් පිඬු වෙනුවට පෙරලා ආහාර දීම, සංඝුප්පාද චේතියුප්පාද, උපස්ථාන කම්ම යන මෙබඳු වූ මිච්ඡාජීවයෙන් ජීවිත ගෙවන යම් කිසිවෙක් **අයං වුච්චති** මේ සියල්ල අනාචාරය කියනු ලැබේ. ආචාර විස්තරයෙහි කියන ලද්දට ප්‍රතිපක්‍ෂ වශයෙන්ම දතයුතුය.
ගෝචර විස්තරයෙහිද අගෝචර වචනයේ කරුණු යට කියන ලද නයින්ම දතයුතුය. මෙහිද **ගොචරො** යන පිණ්ඩපාතාදිය සඳහා පැමිණීමට සුදුසු ඨාන. ගෝචරයට නුසුදුසු තැන් **අගෝචරා** වේ. වෙසඟනන්ට ගෝචර ස්ථාන වෙයි. **චෙසියගොචරො** වේ. මිත්‍ර සන්ථව වශයෙන් පැමිණිය යුතු ස්ථාන යන අර්ථයි. එහි වේසිය නම් රූපයෙන් ජීවත් වන්නේය. කිසියම් විදියකින් සුලභ හැසිරීම් මිතුරු ඇසුර සෙනෙහසින් එළඹෙන්නේ වෙසිය ගෝචර නම් වේ. එහෙයින් මෙසේ එළඹීමට නොවටී. කරුණු කිම? ආරක්‍ෂා විපත්තිය නිසාය. මෙසේ එළඹෙන්නාගේ බොහෝ කලක් ආරක්‍ෂා ගෝපනය කළ මහණදම් කීපදිනකින්ම විනාශ වේ. විනාශ නොවුනත් ගැරහීම් ලබයි. දක්‍ෂිණා වශයෙන් (දානය සඳහා) එළඹෙන විට සිහි උපදවා එළඹිය යුතුය. **විධවා** ස්වාමියා මළ හෝ වෙන්ව ඇති ගැහැණිය. **ථුල්ල කුමාරියො** - මහළු, විවාහයට ඇතුළත් නොවූ කුමරියෝ. **පණ්ඩකා** ලෝක ආමිශ නිශ්‍රිත කථා බහුල කෙලෙස් උස්සන්න වූ දාහය නොසංසිඳුණු නපුංශකයෝ. ඔවුන් සියල්ලන් වෙත එළඹීමෙන් වන ආදීනව කියන ලද නයින් දැනගත යුතුය. භික්‍ෂුණීන් කෙරෙහිද මෙම නයමය. තවද භික්ඛු නම් උසස් බ්‍රහ්මචරියා ඇත්තෝ වෙති. භික්‍ෂුණීහුද එසේය. ඔව්හු ඔවුනොවුන් ඇසුරෙන් කීප දිනකින්ම රක්‍ෂා කරන ලද ගෝපනය කරන ලද මහණදම් විනාශකර ගනිති. ගිලන් වූ ඇසූ කෙනෙකු යාම වටී. භික්‍ෂූහු මල් ලැබ පූජා කිරීමද අවවාද දීමටද යන්නට වටීමය.
පානාගාර - සුරාසැල්. එය බ්‍රහ්මචර්යාවට අනතුරු කරන සුරාසොඬුන්ගෙන් අවිවේක වේ. එහි ඔවුන් සමග සහ සොඬ වශයෙන් පැමිණීමට නොවටී. බ්‍රහ්ම චර්යාවට අන්තරාව වේ. **සංසට්ඨො විහරති රාජූහි** ආදියෙහි අභිසේක කළ හෝ නොකළ රාජ්‍ය අනුශාසනා කරන්නේ රජවරුය. **රාජමහාමත්තා** රජවරුන්ගේ ඓශ්වර්ය සමාන මහත් ඉසුරෙන් යුත් ඇමතිවරු. **තිත්‍ථියා** විපරීත දර්ශන ඇති බාහිර පරිබ්‍රාජකයෝ. **තිත්‍ථිය සාවකා** සත්ති වශයෙන් ඔවුන්ගේ ප්‍රත්‍ය දායකයෝ, ඔවුන් සමග ආශ්‍රයට පැමිණියේ යන අර්ථයයි.
**අනනුලෝමිකෙන සංසග්ගො** එය නම් ශික්‍ෂාපද තිහට පටහැනි, විරුද්ධ ආශ්‍රය. එයින් බ්‍රහ්මචර්යාවට අනතුරු වේ. පැනවීම් ව්‍යතික්‍රමණය වේ. කෙලෙස් නැති කිරීමේ හානියටද පැමිණේ. කෙසේද? රාජරාජ මහාමාත්‍යයන් සමග එකට සෝකවීම් එකට සතුටුවීම් සමාන සුවදුක් පැමිණි කල්හි කටයුතු වශයෙන් තමාගේ යෝගයට පැමිණීම. තිත්‍ථිය ශ්‍රාවකයන් සමග එක අදහස් රුචි පැවතුම් ඇති බව හෝ සමාන අදහස් රුචි පුරුදු ඇතිකර ගැනීමෙන් සෙනෙහසින් බුහුමනින් ඇසුර, රාජරාජ මහාමාත්‍යවරුන් සම ඇසුරෙන් බ්‍රහ්මචරිය අන්තරාය වේ. අනිත් තීර්ථක ශ්‍රාවකයින්ගේ ඇසුරෙන් ඔවුන්ගේ ලබ්ධිය ගැනීම වේ. ඔවුන්ගේ වාද බිඳ තමාගේ ලබ්ධිය ගැන්වීමට සමර්ථ කෙනෙකු එළඹීමට වටී.
දැන් වෙනත් පර්යායකින් අගෝචරය දැක්වීමට **යානි වා පන තන්ති කුලන්ති** යනාදිය අරඹන ලදි. එහි **අස්සද්ධනී** යනු බුද්ධාදීන් කෙරෙහි ශ්‍රද්ධාව නැති. බුදුහු සර්වඥ ධර්මය නෛර්යානිකය. සංඝයා සුපටිපන්නයයි විශ්වාස නොකරති. **අප්පසන්නානි** සිත ප්‍රසන්න වූ නොකැළඹුණු බවට පත්කිරීමට නොහැකි වෙති. **අක්කොසපරිභාසිතානි** ආක්‍රොශයද පරිභවද සොරෙකි බාලයෙකි මෝඩයෙකි. ඔටුවෙකි. ගොනෙකි. කොටලුවෙකි. අවයව ගතියෙන් නිරයෙහි සිටින්නෙකි. තිරිසන් බවට ගියෙහි තට සුගතියක් නැත. දුගතියට කැමති වෙයි. යම්සේ දස ආක්‍රොශ වස්තුවලින් ආක්‍රොශ කරති. දැන් තව පහරදෙමි. බඳිමු වධයට පමුණුවමු යයි මෙසේ භය දැක්වීමෙන් පරිභව කරති යන අර්ථ වේ. **අනත්‍ථකාමානි** දියුණු කැමති නොවෙති. **අහිතකාමානි** අහිතම කැමති වෙති. සිත (දියුණුව) කැමති නොවෙති. **අඵාසුකකාමානි** පහසුව කැමති නොවෙති. අපහසුවම කැමති වෙති. අනර්ථයම කැමති වේ. **තථාරූපානි කුලානි** එබඳු වූ ක්‍ෂත්‍රිය ආදි කුල **සෙවති** නිසා ජීවත් වේ. භජති ළඟට පැමිණේ. **පයිරුපාසති** නැවත නැවත වෙත පැමිණේ. **අයං වුච්චති** මේ වේසියාදි ගෝචරයෙහි වෙසියාදිහු රාජාදි ඇසුරෙන් රාජාදීහුද අස්සද්ධකුල සේවනයේ අස්සද්ධ කුලද යන තුන්ප්‍රකාර අයුතු ගෝචරය අගෝචරයයි දතයුතුය.
එහි මේ ආකාරයෙන් අගෝචරය දැනගත යුතුය. වෙසියාදීහු පඤ්චකාම ගුණ නිශ්‍රය වශයෙන් අගෝචරයයි දතයුතුය. යම්සේ කීහ. “මහණෙනි, භික්‍ෂුව හෝ අගෝචර පරවිසය කුමක්ද? ඒ මේ පඤ්චකාම ගුණයයි.” රාජාදීහු ධ්‍යානානුයෝගියාට උපනිශ්‍රය නොවන හෙයින් ලාභ සත්කාරය වූ සේනාසන දාන නිපදවන බැවින්ද දිට්ඨි විපත්ති හේතුවෙන් අස්සද්ධ කුලාදී ශ්‍රද්ධා හානියයි සිත් සන්තෝෂ ඇතිකරන බැවින් අගෝචර වේ.
ගෝචර විස්තරයෙහි **න වෙසිය ගෝචරො** යන ආදිය යට කියන ලදම ප්‍රතිපක්‍ෂ වශයෙන් දතයුතුය. **ඔපානභුතානි **ආදියෙහි වනාහි **ඔපානභූතානි** යනු උපාදාන භූත වූ. භික්ඛු සංඝයාට සතරමං සන්ධියක හාරන ලද පොකුණක් මෙන් සැපසේ බැසගැනීමට චිත්ත මහා මාත්‍යයාගේ ගෙදර හා සමානය. ඒ ගෙදර වනාහි කාල ස්ථම්භයකින් (ඔරලෝසු කනුවක්) යුක්තය. ගෙයි දොරටුවට පැමිණි භික්‍ෂූන් වහන්සේට ප්‍රත්‍ය පිළිබඳ කාලය ගැන විපිළිසර බවක් නැත. එක් දිනකට බෙහෙත් සඳහා පමණක් කහවනු හැටක් නිකුත් කරති. **කාසාව පජ්ජොතානී** භික්‍ෂු භික්‍ෂුණී හදනා පොරෝනා කාෂාය වස්ත්‍ර හැර එකපාටින් යුත් භූතපාල සිටුකුලය සමානව **ඉසිවාත පටිවාතානි** ගෙට පිවිසෙන්නවුන්ගේද පිටවන්නන්ගේද භික්‍ෂු භික්‍ෂුණී සංඛ්‍යාත සෘෂීන්ගේ සිවුරු සුළඟින්ද හකුළන දිගහරින සරීර වාතයෙන්ද පටිවාත හැමීමෙන් නැගුණු වැරදි හෝ.
සුළු වරදෙහිද බිය දක්නාසුළු විස්තරයෙහි **අනුමත්තා** යනු අණු ප්‍රමාණ. වජ්ජා යනු දොස්ය. **යානි තානි වජ්ජානි** යම් ඒ ගැරහිය යුතු අර්ථයෙන් වරද. **අප්පමත්තකානි** කුඩා ප්‍රමාණ. **ඔරමත්තකානි **කුඩා ප්‍රමාණයෙන් අඩු ප්‍රමාණයක් බැවින් අඩු ප්‍රමාණයක් වූ. **ලහුසානි**. ලුහු. **ලහු සම්මතානි** ලුහු යයි සම්මත **සංයමකරණීයාති** සංයමයෙන් කළයුතු ප්‍රතිකර්ම. **චිත්තුප්පාදකරණීයාහි** සිත උපන් කෙණෙහි කළයුතු ප්‍රතිකර්ම. **මනසිකාර පටිබද්ධාහි** මනසින් ආවර්ජනා කළ කෙණෙහි කළයුතු ප්‍රතිකර්ම. ඒවා මොනවාද? දිවා විහාරවාසී සුම්ම තෙරුන් “අනාපත්තියයි යායුතු සිත උපන් කෙනෙහි නැවත මෙබඳු වූ යමක් නොකරන්නෙමියි ආවර්ජනා මාත්‍රයෙන් පිරිසිදු වේ.” මෙය අධිමාන ආවීකම්ම නම් වේයයි කියන ලදි. උන්වහන්සේගේ අන්තේවාසික ත්‍රිපිටකාචාර්ය චූලනාග තෙරුන් වහන්සේ කීහ. මෙය ප්‍රාතිමෝක්‍ෂ සංවර සීලයේම බෙදිය යුතුය. එහෙයින් සියළු ලුහු දුකකට දුබ්භාසිත මෙහි අත්හළැයි දතයුතුය. මෙය වුට්ඨාන ආවීකම්ම නම් යයි කියන ලදි. **ඉති ඉමෙසු** මේ ආකාරයෙහි **වජ්ජ දස්සාමි** චතුර්විධ බයට කරුණු වූ බැවින්, බියෙන් දක්නා සුළු වූයේ. **ආදීනව දස්සාවි** මෙහි නින්දාව ඇතිවන බැවින් ඉදිරියේ දුක් විපාකයෙන් මතු ගුණවලට අනතුරු කරන බැවින් විපිළිසර ඉපදවීමෙන්ද එයින් නොයෙක් ආකාරයෙන් ආදීනවවලින් දකිනසුළු වූයේ.
**නිස්සරණ දස්සාවි** එහි යමක් නිදහස්ද එය දක්නාසුළු වූයේ. මෙහි නිස්සරණ යනු කුමක්ද? ආචරිය වාදයෙහි අනාපත්තිය යායුතු හෙයින් අධිෂ්ඨානය පහළකර ගැනීම නිස්සරණ යයි කියන ලදි. අන්තේවාසික පෙර වාදයෙහි ආපත්ති යයි යායුතු කල්හි නැගීසිටීම පහළකර ගැනීම නිස්සරණයයි කියන ලදි.
එහි එබඳු වූ භික්‍ෂූහු අණු මාත්‍ර වූ වරද වරද වශයෙන් බිය වශයෙන් බලයි. එය දැක්වීමට මේ නය කියන ලදි. පරමාණු අණු වේ. තජ්ජාරි, රථරේණු, ලික්ඛා, උකා, ධඤ්ඤමාස අඟල, වියත, රියන, යෂ්ටිය, උසභ, ගව්ව, යොදුන නම් වේ. එහි පරමාණු නම් ආකාශ කොට්ඨාශයකි. මසැසට නොපෙනේ. දිවැසට පෙනේ. අණු නම් බිත්ති සිදුරු තල් සිදුරුවලින් පිවිසි හිරුරැස්වල වටවූ වට්ටියක්ව කැරකෙනවා පෙනේ. තජ්ජාරි නම් ගව පාර මනුස්ස පාර කරත්ත පාර යන මෙසේ දැදුරු වී පසු පසුත් නැගී සිටී. රථ රේණු නම් එහිම ඇලේ. ලික්ඛාදිය ප්‍රකටය. මේවායෙහි පරමාණු තිස්හයක් එක් අණුවකි. අණු තිස්හයක් තජ්ජාරි එකකි. තජ්ජාරි තිස්හයක් රථරේණු එකකි. රථරේණු තිස්හයක් ලික්ඛා එකකි. ලික්ඛා හතක් ඌකා එකකි. ඌකා හතක් ධඤ්ඤමාස එකකි. ධඤ්ඤමාස හතක් අඟල් එකකි. අඟල් දොළහක් වියත් එකකි. වියත් දෙකක් රියන් එකකි. රියන් හතක් යෂ්ටි එකකි. යෂ්ටි විස්සක් උසභ එකකි. උසභ අසූවක් ගවු එකකි. ගවු හතරක් යොදුන් එකකි. එම යොදුනෙන් යොදුන් හැටඅට ලක්‍ෂයක් මහාමේරු පර්වත රාජයා උසය. යම් භික්‍ෂුවක් අණු ප්‍රමාණ වූ වරදක් යොදුන් හැටඅට ලක්‍ෂය්ක උස මහාමේරු පර්වතයට සමානකොට දැකීමට හැකිවේ නම් මේ භික්‍ෂුව අණු මාත්‍ර වරද බියෙන් දකී නම් වේ. යම් භික්‍ෂුවක් සියළු ලුහු දුක්කට දුබ්භාසිත ප්‍රමාණය පළමු පාරාජික සමානකොට දැකීමට හැකිවේනම් මෙය අණු මාත්‍ර වේ. වරද වරද වශයෙන් බිය හේතුවෙන් දකියි යනු දතයුතුය.
**සමාදාය සික්ඛති සික්ඛාපදෙසු** යන පද නිද්දේසයෙහි **භික්ඛු සික්ඛානි** භික්‍ෂූන් විසින් හික්මිය යුතු ශික්‍ෂාපදය. එය භික්‍ෂුණීන්ටද සාධාරණය වූද අසාධාරණ වූ භික්‍ෂු ශික්‍ෂාව වේ. **භික්ඛුනී සික්ඛා** භික්‍ෂුණීන් විසින් හික්මිය යුතු නිසා එය භික්‍ෂූන්ට සාධාරණ වූද අසාධාරණ වූද භික්‍ෂු ශික්‍ෂා නම් වේ. සාමණේර සික්ඛමානා සාමණේරි සික්ඛාපද මෙහි ඇතුළත්ය. **උපාසක සික්ඛා** උපාසකයන් විසින්. **උපාසිකා සික්ඛා** උපාසිකා. එහිද පංචසීල දසසීල වශයෙන් වටී. මෙහි භික්ඛු භික්ඛුණී සික්ඛා රහත්මග දක්වා වටී. උපාසක උපාසිකා සික්ඛා අනාගාමි මග දක්වා වටී. එය භික්ඛු තමා හික්මිය යුතු සික්ඛාපදවල පමණක් හික්මේ. සෙසු සික්ඛා අර්ථ දැක්වීම සඳහා කියන ලදි. **ඉති ඉමාසු සික්ඛාසු**. මේ ආකාර ශික්‍ෂා පදවල. **සබ්බේන සබ්බං** සියළු ශික්‍ෂාපද සමාදානයෙන් සියළු සික්ඛා. **සබ්බථා සබ්බං** සියල්ලෙන් හික්මිය යුතු ආකාරයෙන් සියළු ශික්‍ෂා. අසෙසං **නිසෙසතං **සේස අභාවයෙන් අසේස. සිහිමුළාවෙන් බිඳුන ශික්‍ෂාපදවල නැවත ප්‍රකෘතිමත් කිරීමෙන් නිස්සේස වේ. **සමාදාය වත්තති.** සමාදන් වීගෙන පවතී. **තෙන වුච්චති** යම් කාරණයකින් මේ සියළු ශික්‍ෂාපද සියල්ල හික්මිය යුතු ආකාරයෙන් සමාදන් වී හික්මෙයි. පුරයා යන තේරුමෙන් සමාදාය සික්ඛති සික්ඛාපදෙසු.
**ඉන්‍ද්‍රියෙසු ගුත්තද්වාරො භොජානෙ මත්තඤ්ඤූ** දෙපදය විස්තරයෙහි කළු පක්‍ෂයෙහි පළමු වචනයෙහි ප්‍රයෝජන ආචාර නිද්දේසයෙහි කියන ලද නයින් දතයුතුය. තත්‍ථ කතමා ඉන්‍ද්‍රියෙසු අගුත්තද්වාරතා? යනාදියෙහි යමක් කිවයුතුද ඒ සියල්ල නික්‍ෂේප කාණ්ඩ වර්ණනාවෙහි කියන ලදමය.
ජාගරියානු නිද්දේසයෙහි **පුබ්බරත්තාපරරත්තං** මෙහි අඩරැයක් සංඛ්‍යාත රාත්‍රියෙන් පෙර පුබ්බරත්ත වේ. මෙයින් පළමුවන යාමයද පසුබතද ගනියි. රාත්‍රියෙන් පසු අපර රත්ත වේ. මෙයින් පැසුළුයමද පෙරබතද ගනී. මධ්‍යම යාමය වනාහි භික්‍ෂුව හෝ නින්ද ක්ලාන්තය දුරුකර ගැනීමේ අවකාශයයි. **අනුයුත්තො හොති** එය අනුව යෙදීම් සංඛ්‍යාත යෝගය කිරීම වැඩීම අනුයුක්ත වූයේ ප්‍රයුක්ත වූයේ වෙයි. නිද්දේසයෙහි **ඉධ භික්ඛු දිවසං** පූර්වාහ්නය මධ්‍යාහ්නය සායණ්හ යන තුන දවසේ කොටස් යයි ගන්නා ලදි. **චංඛමෙන නිසජ්ජාය** සියලු දවස මේ ඉරියව් දෙකින් වාසය කරන්නේ සිත ආවරණ වශයෙන් **ආවරණියෙහි ධම්මෙහි** නීවරණ පහෙන්, සියළු අකුසල ධර්මවලින් හෝ. **චිත්තං පරිසොධෙති** ඒ ධර්මවලින් පිරිසිදු කරයි. මුදවයි. මෙහි ස්ථාන වශයෙන් කිසිවක් නොගන්නා ලදි. සක්මන හිඳීම ඇසුරුකර ගතයුතුමය. **පඨම යාමං** පළමුවන යාමය මුළුල්ලේම. **මජ්ඣිමයාමං** රෑ දවල් කොටස් හයේ මධ්‍යම යාමයෙහි
**සීහසෙය්‍යං** මෙහි කාමභෝගී සයනය, පේත සයනය, සීහ සයනය, තථාගත සයනය යයි සයන හතරක් ඇත. එහි “මහණෙනි, කාමභෝගී සත්ත්වයෝ බොහෝසෙයින් වමැලයෙන් සයනය කරති.” මෙය කාමභෝගී සේවියා ඔවුන් කෙරෙහි බොහෝසෙයින් දකුණැලයෙන් සයනයක් නැත. “මහණෙනි, ප්‍රේතයෝ බොහෝසෙයින් උඩුබැල්ලෙන් හොවිත්. මස් ලේ අඩු නිසා ඇටකූඩුව ගැටෙන නිසා පැත්තකට ඇලවී සයන නොකළ හැකිය. එසේ සයනය කරති. මෙය පේත සයනය. “මහණෙනි, මෘගරාජ සිංහයා දකුණැලයෙන් හොවයි..... සතුටුවිය. මේ සිංහ සෙය්‍යාවය. තේජස් වැඩිහෙයින් සිංහයා පෙර පා දෙක එකතැනක පසු පා දෙක එකතැනක තබා වලිගය දෙකකුල් අතර රුවා පෙර පා හා පසු පා වලිගය තැබීමට අවකාශ සලකා පෙරපා දෙක මත හිස තබා සයනය කරයි. දවසම නිදා පිබිදෙන්නේ තැති ගැනීමෙන් නොනැගිටියි. හිස ඔසවා පෙර පා ආදියේ පිහිටි අවකාශය සලකයි. කිසිතැනක අඩුවක් පැවතියේ නම් මෙය ඔබ වැනි සුර ජාතිකයෙකුට අනුරූප නොවන්නේ යයි නොසතුටුව එහිම නිදයි. ගොදුරු පිණිස නොයේ. අඩුවක් නැතිව පැවතියේ නම් ඔබ වැනි සුර ජාතිකයෙකුට සුදුසු යයි සතුටුවී නැගිට කිළිපොළා කෙසරු සලා තෙවරක් සිංහනාද කොට ගොදුරු පිණිස යයි. චතුර්ථ ධ්‍යාන සෙය්‍යාව තථාගත සෙය්‍යා යයි කියනු ලැබේ. ඒවා මෙහි සීහ සෙය්‍යාවේ ආවේය. මෙය තේජස් වැඩි සෙය්‍යාව නිසා උත්තම සෙය්‍යාව වේ.
**පාදෙපාදං** දකුණුපයේ වම්පය. **අච්චාදාය** අතිආදාය ම‍්ඳක් ඇද තබා ගොප් ඇටයෙන් ඇස් වට දණහිසෙන් දණහිස ගැටෙන්නේ නිතර වේදනා ඉපදේ. සිත එකඟ නොවේ. සයනය අපහසු වේ. නොගැටෙන සේ මෙසේ ඇද තබනවිට වේදනා නොඉපදේ. සිත එකඟ වේ. සයනය පහසු වේ. පාදෙන පාදං අච්චාදාය යයි ඒ නිසා කියන ලදි. **සතො සම්පජානො** සිහියෙන්ද දැනීමෙන්ද යුක්තව. මෙය මනාසේ ගන්නා ලද සතිසම්බොජ්ඣංගය යයි කියන ලදි. **උට්ඨාන සඤ්ඤං මනසි කරිත්‍වා** අසවල් වේලාවේ නැගිටිමි. නැගිටින වේලාව නියම කිරීම, නැගිටින වේලාව සිතේ නම් මෙසේ කොට නිපන්නහු නියම කරගත් කාලයෙහිම නැගිටියි.
**සාතච්චං නෙපක්කං** නිතරම පැවැත්වීම් වශයෙන් සාතච්ච සංඛ්‍යාත වීර්යද පැසුණු බවට ගිය නෙපක්ක සංඛයාත ප්‍රඥාවද යුක්ත වූ අනුයුක්තව පවත්වන්නේ ජාගරියානු යෝගයෙන් අනුයුක්තව වාසය කරන්නේය යන අර්ථය වේ. ප්‍ර‍ඥාවද වීර්යගතික වේ. වීර්ය ලෝකයෙහි ලෞකික ලෝකෝත්තර අතරෙහි ලෝකෝත්තරය යන අර්ථයයි.
**බොධිපක්ඛියානං ධම්මානං** චතුරාර්ය සත්‍ය බෝධිසංඛ්‍යාත වූ මාර්ග ඤාණ පක්‍ෂයෙහි වඩන්නා වූ ධර්මයන්ගේ. මෙතෙකින් සියළු සත් තිස් බෝධි පාක්‍ෂික ධර්ම සමූහ වශයෙන් ගෙනා ලෞකික භාවනාවෙහිද එක අරමුණෙහි පවත්වන සමර්ථ බෝධි අංගයෙහිම දක්වන්නේ **සත්තබොජ්ඣංගා** යනාදිය කීහ. ඒවා ලෞකික ලෝකෝත්තර මිශ්‍රව කියන ලදැයි දතයුතුය. මෙහි සෙස්ස යට කියන ලද නයින් පැහැදිලිය.
අභික්කන්තෙ ආදි නිද්දේසයෙහි **අභික්කන්තෙ පටික්කන්තෙ** යන මෙහි පළමුව අභික්කන්ත කියනු ලැබේ. පෙරට ගමන් පටික්කන්ත පසුගමන නැවතීම දෙකම සතර ඉරියව්වෙහි ලැබේ. ගමනයෙහි කය පෙරට යවන්නේ අභික්කමති නමි. ආපසු හැරෙන්නේ පටික්කමති නමි. ස්ථානයේ සිටියේම කය පෙරම නමන්නේ අභික්කමති නමි. පහතට නමන්නේ පටික්කමති නමි. පසු අග පෙදෙස පසුපසට හරවන්නේ පටික්කමති නමි. හිඳීමෙහිද මෙම නයයි.
**සම්පජානකාරීහොති** මනා දැනීමෙන් සියළු කටයුතු කරන්නේ හෝ මනා දැනීමේම කටයුතු. හේ ඉදිරියට යෑම් ආදියෙහි දැනීමෙන්ම කරන්නේ කිසිවක දැනීමෙන් වෙන් නොවේ. එය මනා දැනීමයි. එය සිහියෙන් යුක්ත වන්නේමය. එහෙයින් මේ නිර්දේශයෙහි සිහියෙන් හා දැනීමෙන් යුක්ත වූයේ ඉදිරියට යයි. සිහියෙන් හා දැනීමෙන් යුක්ත වූයේ ආපසු යයි කියන ලදි.
මේ ඉදිරියට යන්නේ ආපසු යන්නේ නුමුළා සිහියෙන් දැනීමෙන් වේ. සිහියෙන් හා ප්‍රඥාවෙන් යුක්ත දැනීමෙන්ම ඉදිරියට යෑමද ආපසු යෑමද සියළු ඉදිරියට යෑම් ආදියෙහි සිව්වැදෑරුම් දැනීමෙන්ම කරයි. චතුර්විධ සම්පජඤ්ඤය නම් සාත්‍ථක සම්පජඤ්ඤ සප්පාය සම්පජඤ්ඤ ගෝචර සම්පජඤ්ඤ අසම්මෝහ සම්පජඤ්ඤ වේ. එහි ඉදිරියට යන සිත උපන්කල්හි සිත වහයෙන්ම පැමිණ එහි යෑමෙන් මට කුමන ප්‍රයෝජනයක් ඇත්ද? නැද්දැයි අර්ථ අනර්ථ විමසා ප්‍රයෝජන විමසීම සාර්ථක සම්පජඤ්ඤ වේ. එහිද අර්ථය යයි සෑය දැකීම, බෝධිය දැකීම, සංඝයා දැකීම ස්ථවිරයන් දැකීම අසුභ දර්ශන වශයෙන් ධර්මය වැඩේ. සෑය හෝ බෝධිය හෝ දැක බුද්ධාලම්බන ප්‍රීතියද සංඝ දර්ශනයෙන් සංඝාරම්මණ ප්‍රීතියද උපදවා එවේලාවේම ක්‍ෂය වශයෙන් මෙනෙහි කරන්නේ රහත්බවට පැමිණේ. තෙරුන් දැක උන්වහන්සේලාගේ අවවාදයෙහි පිහිටා අසුභ දැක එහි ප්‍රථම ධ්‍යානය උපදවා එවේලාවේම ක්‍ෂය වශයෙන් මෙනෙහි කර රහත් බවට පැමිණේ. එනිසා මේ දැකීම් සාර්ථකය. කිසිවෙක් ආමිස වශයෙන් වැඩේ යන අර්ථයම ගනී. එනිසා බ්‍රහ්මචරිය අනුග්‍රහය පිණිස පිළිපන්නේ යයි කියති.
ඒ ගමනෙහි සප්පාය අසප්පාය විමසා සප්පාය ගැනීම සප්පාය සම්පජඤ්ඤ වේ. කෙසේද? පළමුව චේතිය දර්ශනය අර්ථ සම්මත බව. චේතිය මහත් වේනම් පූජාව පිණිස දසදොළොස් යොදුනක් අතර පිරිස රැස්වෙති. තමාගේ සම්පත් අනුව ස්ත්‍රීහුද පුරුෂයෝද අලංකාරයෙන් සැරසුනේ සිතුවම් රූමෙන් හැසිරෙති. එහිද ඉෂ්ටාරම්මණයෙහි ලෝභයද අනිෂ්ටාරම්මණයෙහි දෝෂයද ස්ථාන සතු නැතැයි බැලීමෙන් මෝහයද උපදී. කාය සංසර්ග ආපත්තියටද පැමිණේ. ජීවිත බ්‍රහ්මචර්යාවටද හානි පැමිණේ. මෙසේ එතැන අසප්පාය වේ. කියන ලද ආකාර අන්තරාය නැති තැන සප්පාය වේ. බෝධි දර්ශනයෙහිද මෙම නයයි. සංඝ දර්ශනය සාර්ථක වන්නේ. ගම ඇතුළෙහි මහා මණ්ඩපයක් කරවා රාත්‍රිය මුළුල්ලේ ධර්මශ්‍රවණය කරන මිනිසුන් කෙරෙහිද කියන ලද අකාරයෙන්ම ජන සන්නිපාතයක්ද අන්තරායද වේ. එසේ එම ස්ථානය අසප්පාය වේ. මහ පිරිස් පිරිවැරූ ථෙර දර්ශනයද මෙම නයයි.
අසුභ දර්ශනය සාර්ථක වන්නේ එම අර්ථය දැක්වීම සඳහා මෙය කථා වස්තුවකි. එක් දහර භික්‍ෂුවක් සාමණේරයකු ගෙන දැහැටි දඬු සඳහා ගියේය. සාමණේර තෙම මාර්ගයෙන් ඉවත්වී ඉදිරියෙන් යන්නේ අසුභයක් දැක ප්‍රථමධ්‍යානය උපදවා එයම පාදක කොටගෙන සංස්කාරයන් සම්මර්ශනය කරන්නේ ත්‍රිවිධ ඵල සාක්‍ෂාත්කර උපරි මාර්ගය සඳහා කමටහන් මෙනෙහි කරමින් සිටියේය. දහර භික්‍ෂු ඔහු නොදක්නේ සාමණේර යයි කැඳවීය. හෙතෙම මම පැවිදි වූදා පටන් භික්‍ෂූන් සමග හැසිරෙන්නේ දෙවරක් කතා කරනතුරු නොසිටියෙමි. වෙනත් දවසක මත්තෙහි විශේෂයක් උපදවන්නෙමියි සිතා, කිම ස්වාමීනියි පිළිවදන් දුන්නේය. එන්න යයි කියන ලද කල්හි එක් වචනයෙන්ම අවුත් ස්වාමීනි, මෙයින් පළමු මගින් ගොස් මා සිටින ස්ථානයෙහි පෙර දිසාවට අභිමුඛව සිට බලන්නැයි කීවේය. හේ එසේ කොට ඔහු විසින් පැමිණෙන ලද විසයටම පැමිණියේය. මෙසේ එක් අසුභයක් දෙදෙනෙකුට ප්‍රයෝජනවත් විය. මෙසේ මෙය සාර්ථක වූ පුරුෂයාට ස්ත්‍රී අසුභය අසප්පාය වේ. ස්ත්‍රියටද පුරුෂ අසුභය අසප්පාය වේ. සභාග අසුභයම සප්පාය වේ. මෙසේ සප්පාය විමසීම සප්පාය සම්පජඤ්ඤ වේ.
මෙසේ විමසන ලද සාර්ථ සප්පායේ අටතිස් කමටහන් අතුරෙන් තම සිතට රුචි කමටහන් සංඛ්‍යාත ගෝචරය ඉගෙන භික්‍ෂාචාරයෙහි එය රැගෙන ගමන ගෝචර සම්පජඤ්ඤ වේ. එය විස්තර කිරීම සඳහා මේ චතුෂ්කය දැනගත යුතුය.
මෙහි සමහර භික්‍ෂු කෙනෙක් ගෙනයයි. ආපසු ගෙන නොඑයි. සමහර කෙනෙක් ගෙන නොයති. ආපසු ගෙන එති. කෙනෙක් ගෙන නොයති. ආපසු ගෙන නොඑති. කෙනෙක් ගෙන යති. ආපසු ගෙන යති. එහි භික්‍ෂු නමක් දිවා කාලයෙහි සක්මනේ හිඳ ආවරණී ධර්මවලින් සිත පිරිසිදුකොට එසේම රාත්‍රියේ පළමුවන දෙවන යාමවල නිදාගෙන පැසුළු යාමයෙහිද සිත සක්මනෙහි කාලය ගතකොට උදේම සෑමලු බෝමලු වතාවත්කොට බෝගසට ජලය ඉස පානීය පරිභෝජනීය ජලය ගෙනවුත් තම ආචරිය උපජ්ඣාය වත්තාදි සියළු ඛන්‍ධක වත් සමාදන්ව පවතී. හේ සිරුරු කිසකොට සේනාසනයට පිවිස දෙතුන් වරක් පලගෙහි උණුසුම ගන්වන්නේ කමටහනෙහි යෙදී පිඬු සිඟන වේලාවෙහි නික්මී කමටහන සිහිකරමින් සෑමලුවට ගොස් බුද්ධානුස්සති කමටහන වේනම් එය අත්නොහැරම සෑමලුවට පිවිසෙයි. වෙනත් කමටහනක් වේනම් පඩිපෙල මුල සිට අතින් ගත් භාණ්ඩයක් මෙන් එය තමා බුද්ධාලම්භන ප්‍රීතිය ගෙන සෑමලුවට නැගී මහසෑයක් නම් තුන්වරක් පැදකුණු කොට ස්ථාන හතරක වැඳිය යුතුය. කුඩා සෑයක් නම් එසේම පැදකුණු කොට ස්ථාන අටක වැඳිය යුතුය. සෑය වැඳ බෝමලුවට පැමිණෙන්නේද භාග්‍යවත් බුදුන්වහන්සේ ඉදිරියෙහි මෙන් නිහතමානීකම දක්වා බෝධිය වැඳිය යුතුය.
හේ මෙසේ සෑයද බෝධියද වැඳ තැන්පත් ස්ථානයකට ගොස් තැන්පත් කළ භාණ්ඩයක් අතින් ගන්නාක් මෙන් බහා තැබූ කමටහන ගෙන ගම සමීපයෙහි කමටහන් හිසින්ම සිවුරු පොරවා ගමට පිඬු පිණිස පිවිසෙයි. ඉක්බිති මිනිස්සු ඔහු දැක අපගේ ආර්යයන් වහන්සේ වැඩියේයයි පෙරගමන් කොට පාත්‍රය ගෙන ආසන ශාලාවෙහි හෝ ගෙදර හෝ වඩා හිඳුවා කැඳ පිළිගන්වා බත ඉදී නැත්නම් පා දෙවා තෙල් ගල්වා පිරිමැද ඉදිරියෙහි හිඳ ප්‍රශ්න හෝ අසති. ධර්මය හෝ අසන්නට කැමති වෙති. කථා නොකෙරෙත් නම් ජන සංග්‍රහය සඳහා ධර්ම කථා නම් කළයුතුමයයි අටුවා ආචාරීහු කියති. ධර්ම කථාවන්හි කමටහනින් වෙන්වීමක් නම් නැත. එහෙයින් කමටහන් හිසින්ම ආහාර වළඳා අනුමෝදනා වදාරා නවතින මිනිසුන් අනුවම ගමින් නික්මී එහි ඔවුන් නවත්වා මග අසයි.
ඉක්බිති ඔහුට පෙර නික්මී ගමෙන් පිටකරන ලද බත්කිස ඇත්තේ සාමණේර ද භික්ඛු දැක පෙරගමන්කොට ඔහුගේ පාසිවුරු ගනිති. පුරාණ භික්‍ෂුහු අපගේ උපාධ්‍යායන් අපගේ ආචාර්යයන් වහන්සේ යයි මුහුණ නොබලා වතාවත් කරති. පැමිණි නියමයෙන්ම කරති. ඔව්හු ඔහු විචාරති. ස්වාමීනි, මේ මිනිස්සු ඔබවහන්සේ කවුරුන් වෙත්ද? සම්බන්ධය මව් පක්‍ෂයෙන්ද? පිය පක්‍ෂයෙන්ද? කුමක් දැක විචාරවුද? ඔබවහන්සේ කෙරෙහි මොවුන්ගේ ප්‍රේමය බලවත්ය. ඇවැත්නි, මව්පියන්ට දුෂ්කර වූ දෙයක් මොවුහු අපට කරති. අපගේ පාසිවුරුද ඔවුන් සන්තකය. මොවුන්ගේ ආනුභාවයෙන් බියෙහි බියක් නැත. බඩගින්නෙහි බඩගින්නක් නොදනිමු. මොවුන් හා සමාන අපට උපකාර වන්නෝ නැත්තාහ යයි ඔවුන්ගේ ගුණ කියන්නේ යයි මෙය **හරති න පච්චාහරති** යයි කියනු ලැබේ.
යමෙකුට වනාහි කියන ලද ආකාර වත් පිළිවෙත් කරන්නේ කර්මජ තේජෝ ධාතුව දැල්වෙයි. ගත යුතු දේ මුදා නොගත යුතු දේ ගනියි. ශරීරයෙන් ඩා වැගිරේ. කමටහන මාර්ගයට නොපැමිණෙයි. හේ උදෑසන පාසිවුරු ගෙන වේගයෙන් සෑය වැඳ ගෙරි සරක් නික්මෙන වේලාවෙහිම කැඳ පිණිස ගමට පිවිස කැඳ ලබා ආසන සාලාවට ගොස් වළඳයි. දෙතුන් වරක් ගිලෙනවිටම කර්මජ තේජෝ ධාතුව නොගත යුතු දේ මුදා ගතයුතු දේ ගනියි. කල සියයකින් නානවා මෙන් තේජෝ ධාතු ගින්න නිවී කමටහන් හිසින් කැඳ වළඳා පාත්‍රයද මුවද දොවා උදේ දවල් ආහාර අතර කමටහන මෙනෙහිකොට පිඬු පිණිස කමටහන් හිසින් ආහාර වළඳා එතැන් පටන් එළඹ සිටි කමටහන ගෙනම එයි. මෙය **න හරති පච්චාහරති **යයි කියනු ලැබේ. එබඳු වූම භික්‍ෂුවක් කැඳ බී විදර්ශනාව අරඹා බුදු සසුනෙහි රහත්බවට පැමිණි අය ගණන් කරන්ට නොහැකිය. සිංහල ද්වීපයෙහි ඒ ඒ ගම්වල ආසන සාලාවල අසුන්වල කැඳ වළඳා රහත්බවට නොපැමිණ ආසනයක් නම් නැතැයි හේ ප්‍රමාදව වාසය කරයි.
[missing trans] වීර්ය හැර සියළු වත් බිඳ බල පංචවිධ සිතින් බැඳුණු ඇලීම් ඇතිව වෙසෙන්නේ කමටහනක් ඇතැයි යන සංඥාවක්වත් නොකොට ගමට පිඬු සඳහා පිවිස අනුලොම් නොවූ ගිහි සංසර්ගයෙන් හැසිර වළඳා හිස්ව නික්මෙයි. මෙය **නෙව හරති නා පච්චාහරති** යයි කියනු ලැබේ.
යමෙක් වනාහි **හරති ච පච්චා හරති ච** යයි කියන ලද්දේ හෙතෙම ගිය ආපසු එන (ගත පච්චාගතික) වත් වශයෙන් දතයුතුය. දියුණුව කැමති කුලපුත්‍රයෝ ශාසනයෙහි පැවිදිව දහයක්ද පණසක්ද තිහක්ද හතලිසක්ද පනහක්ද සියයක්ද එකට වසන්නේ කතික වත්කොට වාසය කරති. ඇවැත්නි, ඔබලා ණයගැතිව නොව බියට නොව ජීවත්විය නොහැකිව නොව පැවිදි වූයේ දුකින් මිදෙනු කැමතිවය. එහෙයින් ගමන් කරනවිට ඇතිවන කෙලෙස් ගමනේදීම නිග්‍රහ කරව. සිටිනවිට-හිඳිනවිට-නිදනවිට උපන් කෙලෙස් ඒ ඒ අවස්ථාවේදීම නිග්‍රහ කරමු යයි
ඔවුහු මෙසේ කතිකාවත් කොට පිඬු පිණිස හැසිරෙන්නේ අඩ උසභයක් උසභයක් අඩ ගව්වක් ගව් අතර පාසාණ (ගල්) වේ. ඒවායේ සංඥාවෙන් කමටහන මෙනෙහි කරමින්ම යති. ගමනේදී කිසිවෙකුගේ කෙලෙස් උපදීද එහිම ඒවා නිගනිති. එසේ කළ නොහැක්කෝ සිටිති. ඔහුට පසුපසින් එන්නෝද සිටිති. හේ මේ භික්‍ෂුව ඔබට උපන් විතර්කය දනියි. ඔබට එය සුදුසු නොවේයයි තමාට චෝදනා කොට විපස්සනාව වඩා ආර්ය භූමියට පැමිණේ. එසේ නොහැකි වන්නා හිඳගනියි. ඔහු පසුපසින් ආ භික්‍ෂුවද හිඳගනියි. හේ එහෙයින් ආර්ය භූමියට පැමිණීමට නොහැකි වන්නේ ඒ කෙලෙස් යටපත් කොට කමටහන මෙනෙහි කරමින් යයි. කමටහන නැති සිතින් පය නොඔසවයි. එසවුවත් නැවතී පෙරසිටි තැනට එයි. ආලින්දක වාසී මහාඵුස්සදේව තෙරුන් මෙන්, උන්වහන්සේ වනාහි එකුන්විසි වසක් **ගතපච්ඡාගත** (ගිය ආ) වත් පුරමින්ම වාසය කළහ. අතරමග මිනිස්සු කුඹුරු සාමින්ද වපුරමින්ද කොල මඩිමින්ද කටයුතු කරන්නේ එසේ යන තෙරුන් දැක, මේ තෙරුන්වහන්සේ නැවත නැවත නැවතී යයි කිම අසිහියෙන් පාර වැරදිලාද? නැත්නම් අමතක වෙලාද? කතා කරති. උන්වහන්සේ එය ගණන් නොගෙ කමටහන යුත් සිතින්ම මහණදම් කරමින් විසිවස තුළදී රහත්බවට පැමිණියහ. රහත්බවට පැමිණි දවසෙහි උන්වහන්සේගේ සක්මන කෙළවර අධිගෘහිත දෙවියා ඇඟිලිවලින් පහන දල්වා සිටියේය. සතරවරම් දෙවියෝද දෙවියන්ට අධිපති වූ සක්‍ර දෙවියාද සහම්පති බ්‍රහ්මයාද උපස්ථානයට පැමිණියහ. ඒ එළිය දුටු වනවාසී තිස්ස තෙර දෙවන දවසෙහි ඔහුගෙන් ඇසීය. රාත්‍රී භාගයෙහි ආයුෂ්මතුන් සමීපයෙහි එළියක් විය. ඒ එළිය කුමක්ද? ස්ථවිර තෙමේ අවුල් කරමින් එළිය නම් පහන් එළියම වේ. මැණික් එළියද වේයයි කීය. එයින් ඔබවහන්සේ සඟවනවා නේද? ඔව් යයි දැන දැන්වීය.
කලුවැල් මණ්ඩපවාසී මහානාග තෙරුන් මෙන්ද උන්වහන්සේද ගතපච්ඡාගත වතාවත පුරන්නේ පළමුව මහා වීර්යයෙන් භාග්‍යවතුන් වහන්සේ පුදමියි සත්වසක් සක්මනට අධිෂ්ඨාන කළහ. දහසය වසක් ගතපච්ඡාගත වත් සම්පූර්ණකොට රහත්බවට පැමිණියහ. උන්වහන්සේ කමටහනින් යුත් සිතින්ම පා ඔසවයි. කමටහන් නැති සිතින් පා එසවුවහොත් නැවතී ගම්සීමාවට ගොස් දෙනක්ද පැවිද්දෙක්ද සැක කරන ප්‍රදේශයෙහි සිවුරු පෙරවා කරඬුවෙන් ජලය ගෙන පාත්‍රය සෝදා උදක ගණ්ඩූස්ස (දිය උගුරක්) කරයි. කුමන කරුණකටද? මට භික්‍ෂාව දීම හෝ වැඳීමට පැමිණි මිනිසුන්ට දීඝායු වේවායි වචන මාත්‍රයකින්වත් කමටහන බාධාවක් නොවේයයි යන ස්වාමීන් වහන්ස අද දවස මොකක්දැයි දවස හෝ භික්‍ෂු ගණන හෝ ප්‍රශ්නයක් හෝ අසනවිට දියඋගුර ගිල දන්වයි. දවස ආදිය විචාරන්නකු නැතිනම් නික්මෙන වේලාවේ ගම්දොර කෙළගසා යයි.
ගලම්බුතිත්‍ථ විහාරයෙහි වස් එළඹි භික්‍ෂූන් වහන්සේලා පනස්දෙනා මෙන්ද උන්වහන්සේලා වනාහි ඇසල පුණු පොහෝදින කතිකාවතක් කළහ. රහත්බවට නොපැමිණ ඔවුනොවුන් කථා නොකළ යුතුයයි ගමට පිඬු පිණිස වඩින්නේ දිය උගුරක් ගෙන පිවිසුණහ. දවස ආදිය පිළිවිසි කල්හි කියන ලද ක්‍රමයෙන් පිළිපැද්දහ. එහි මිනිස්සු කෙළ ගසන තැන දැක අද එක්කෙනෙක් ආවේය. අද දෙන්නෙක් ආහ. මුන්වහන්සේලා අප සමග කතා නොකරන්නේ කුමක් නිසාදැයින සිතූහ. නැතහොත් උන්වහන්සේලා අතරද කතා නැත්තේ විවාදයක් නිසාද. එන්න ඔවුනොවුන් කථා කරවන්නෙමුයි සියල්ලෝ විහාරයට ගොස් භික්‍ෂූණ් පනස්දෙනාගෙන් එක්කෙනෙක්වත් එකම අසුනකවත් නොදැක්කහ. ඔවුන් කෙරෙන් ප්‍රඥාවන්ත පුරුෂයෙක් මෙසේ කීවේය. පින්වත්නි, කලහකරුවන් වසන තැනක් මේ විදියට නොපවතී. සෑමලු බෝමලු මනාසේ ඇමද ඇත. පානීය පරිභෝජනිය පැන් සකසා ඇත. ඔව්හු එසේම නැවතුනහ. ඒ භික්‍ෂූහු මාස තුන ඇතළතදීම රහත්බවට පැමිණ මහා පවාරණය සඳහා විසුද්ධි පවාරණයෙන් පැවරූහ.
මෙසේ කාලවල්ලි මණ්ඩපවාසී මහානාග තෙරුන් මෙන් ගලම්බුතිත්‍ථ විහාරයෙහි වස් එළඹි භික්‍ෂූන් මෙන්ද කමටහන යුතු සිතින්ම පා ඔසවන්නේ ගම් සීමාව ගොස් ජල ගණ්ඩුසය කොට මාර්ගය සලකා යම්තැනක සුරාසොඬ ධූර්ත ආදීහුද කලහකරුවෝ සැඬ ඇත් අස් ආදීන් හෝ නැත්ද එබඳු මාර්ගයට පිළිපන්නේය. එහි පිඬු පිණිස හැසිරෙන්නේ වහ වහා වේගයෙන් නොවඩියි. ජවන පිණ්ඩපාතික ධුතංගයක් නම් නැත. විසම භූමි භාගයකට පැමිණ දිය කරත්තයක් මෙන් නිශ්චලව යයි. ගෙපිළිවෙලින් දෙනු කැමති හෝ නොදෙනු කැමති හෝ බව සැලකීමට ඊට අනුරූපව කාලයක් සිට භික්‍ෂාව ගෙන පහසු අවකාස තැනක හිඳ කමටහන මෙනෙහි කරමින් ආහාරයෙහි පිළිකුල් සංඥාව උපදවා අකුර ගැල්වීම වණාලේපන පුත්තමංස උපමා වශයෙන් ප්‍රත්‍යවේක්‍ෂා කරන්නේ අටඟින් යුත් අහර බුදියි. ජවයට මදයට මණ්ඩනයට විභූසනයට නොව........ පහසු විහාරවාසයට යයි අනුභව කොට ජලකිස කොට මොහොතක් බත්මතය සන්සිඳුවා පෙර බතෙහි මෙන් පසුබතෙහි පෙරයමද පැසුළුයමද කමටහනම සිහිකරයි. මෙය **හරති ච පච්ඡාහරති ච** යයි කියනු ලැබේ.
මෙය වනාහි හරණ පච්චාහරණ සංඛ්‍යාත ගත පච්ඡාගත වත පුරන්නේ උපනිස්සය සම්පත් වේ නම් පළමු වයසෙහිම අරහත් බවට පැමිණේ. පළමු වයසෙහි නොපැමිණියහොත් මධ්‍යම වයසෙහි පැමිණේ. මධ්‍යම වයසෙහි නොපැමිණියහොත් පශ්චිම වයසෙහි පැමිණේ. පශ්චිම වයසෙහි නොපැමිණියහොත් මරණ සමයෙහි පැමිණේ. මරණ සමයෙහි නොවූවහොත් ඉක්බිති දෙව් පුතෙක්ව පැමිණේ. දෙව්පුතෙක්ව නොපැමිණිය හොත් බුදුන් නූපන් කාලයක ඉපදුණහොත් පසේබුදුව සාක්‍ෂාත් කරයි. පසේ බුදුබව සාක්‍ෂාත් නොකළහොත් බුදුවරුන් හමුවෙහි බාහිය දාරුචීරිය තෙරුන් මෙන් ඛිප්පාභිඤ්ඤා වේ. මහා ප්‍රාඥ වූ සැරියුත් මහරහතන් වහන්සේ මෙන්ද මහත් සෘද්ධි ඇති මුගලන් මහරහතන් වහන්සේ මෙන්ද ධුතංගධර මහා කාශ්‍යප දිවැස ඇති අනුරුද්ධ මහාතෙරුන් සේද විනයධර උපාලි ථෙර, ධර්මකථික පුණ්ණ මන්තානි පුත්ත ථෙර ආරඤ්ඤක රේවත ථෙර බහුස්සුත ආනන්ද ථෙර ශික්‍ෂාකාමී රාහුල ථෙර සේ ද මෙසේ වේ. චතුෂ්කයෙහි යමෙක් හරතිද පච්ඡාහරතිද හේ ගෝචර සම්පජඤ්ඤද මනාසේ ගෝචර දැනීමද ශික්‍ෂාවට පැමිණියේද වේ.
ඉදිරියට යෑම් ආදියෙහි නුමුළාවීම් අසම්මෝහ සම්පජඤ්ඤ වේ. එය මෙසේ දතයුතුය. මෙහි භික්‍ෂුව ඉදිරියට යන්නේ හෝ ආපසු යන්නේ අඳබාල පෘථග්ජනයා සේ ඉදිරියට යෑම් ආදියෙහි තමා ඉක්මවයි. තමා විසින් ඉදිරියට යෑම ඇතිකළා යයි හෝ මම ඉදිරියට යමි. අප විසින් අභික්කමය ඇතිකරන ලදැයි මුළාවෙති. එසේම මුළා නොවන්නේ ඉදිරියට යමුයි සිත් උපන්කල්හි ඒ සිතින්ම සිත උපදවන වායෝධාතුව විඥප්තිය උපදවමින් උපදී, මෙසේ සිත ඇතිකරන වායෝධාතු පැතිරීම් වශයෙන් මේ කාය සම්මත ඇට සමූහය ඉදිරියට යයි. ඔහු එසේ ඉදිරියට යන්නේ එක් එක් පා එසවීමේදී පඨවි ආපෝ ධාතු යයි ධාතු දෙක මඳ ප්‍රමාණ වේ. ඉතිරි දෙක අධිප්‍රමාණ වේ. බලවත් වේ. ගමන් පියවර මාරුකර තැබීමේදී එසේය. අත්හැරීමෙහි තේජෝ ධාතු වායෝ ධාතු දෙක මදප්‍රමාණ වේ. ඉතිරි දෙක අධිප්‍රමාණ හා බලවත් වේ. දැමීම් නැවැත්වීම් ආදියෙහිද එසේය. එසවීමේ පවතින රූපාරූප ගමනට නොපැමිණේ. ගමනේ පවතින පියවර මාරු කිරීමද පියවර මාරුවෙහි එසවීමද එසවීමේ පවතින පියවර තැබීමද පියවර තැබීමෙහි පවතින නැවතීමද නොපැමිණේ. එහි එහිම කොටස් කොටස් සන්ධි සන්ධි සීමා සීමාව රත්වූ කබලක බහාලන තල මෙන් තට තටව බිඳේ. එහි ඉදිරියට යන්නේ කවරෙක්ද? කවර එකෙකුගේ ඉදිරියට යෑමක්ද? පරමාර්ථ වශයෙන් ධාතූන්ගේම ගමන ධාතූන්ගේ සිටීමකි. ධාතූන්ගේ හිඳීමකි. ධාතූන්ගේ සයනයකි. ඒ ඒ කොටස් සිය රූපයෙනි.
මෙසේ ඉදිරියට යෑම් ආදියෙහි නුමුළාවීම අසම්මෝහ සම්පජඤ්ඤ වේ.
අභික්කන්තෙ පටික්කන්තෙ සම්පජානකාරී හොති පදයේ අර්ථය අවසානය.
**ආලොකිතෙ විලොකිතෙ** යන මෙහි ආලොකිත නම් ඉදිරියට බැලීමයි. විලොකිත අනුදිසා බැලීමයි. වෙනත් විදියකින් යට උඩ පසුපස බැලීම් වශයෙන් ඔලොකිත අපලොකිත නම් වේ. එය මෙහි නොගැනේ. සරුප් වශයෙන් මේ දෙක පමණක් ගන්නා ලදි. මෙයින් ඒ සියල්ලම ගන්නා ල්දදේමය.
එහි බලන්නෙමි යයි සිත උපන්කල්හි සිත වශයෙන් නොබලා අර්ථ විමසීම සාත්‍ථක සම්පජඤ්ඤ වේ. එය ආයුෂ්මත් නන්ද කායසාක්‍ෂි කොට දතයුතුය. භගවත්හු විසින් කියන ලදි.
‘මහණෙනි, නන්දට පෙරදිග බැලිය යුතු වේද? සියළු සිත් එකඟකොට නන්ද පෙරදිය බලයි. මෙසේ පෙරදිග බලන්නේ අභිද්‍යා දොම්නස් පාප අකුසල ධර්ම ඔහු වෙත නොපැමිණේ. යස මෙය සාත්‍ථක සම්පජානය වේ. ‘මහණෙනි, නන්දට බටහිර දිග උතුරු දිග දකුණු දිග උඩ යට අනුදිසා බැලිය යුතු වේද? සියළු සිත් එකඟකොට නන්ද අනුදිසා බලයි. මෙසේ අනුදිසා බලන්නේ......සම්පජානය වේ.
තවද මෙහි පෙර කියන ලද චේතිය දර්ශන වශයෙන්ම සාර්ථක බවද සංවාස බවද දතයුතුය.
කමටහන අත්නොහැරීමම ගෝචර සම්පජඤ්ඤ වේ. එහෙයින් ඛන්ධ ධාතු ආයතන කමටහන්වලින් හෝ කසිණාදි කමටහනකින් හෝ තමාගේ කමටහන වශයෙන්ම ගෙන බැලීම් කළ යුතුය.
අභ්‍යන්තරයෙහි බලන්නෙක් නැත. බලන්නෙමියි යන සිත උපන්කල්හි ඒ සිත සමග සිත උපදවන වායෝ ධාතුව විඥප්තිය උපදවමින් උපදී. මෙසේ චිත්තකිරිය වායෝ ධාතු පැතිරීම් වශයෙන් යට ඇස්පිහාටු යට ගිලෙයි. උඩ ඇස්පිහාටු උඩ ඇලේ. කිසිවෙක් යන්ත්‍රයකින් විවර කිරීමක් නැත. ඉන්පසු චක්ඛු විඤ්ඤාණය දර්ශන කෘත්‍ය සිදුකරමින් උපදී. මෙසේ මෙහි දැනීම අසම්මෝහ සම්පජඤ්ඤ නම් වේ.
තවද මුල් දැනීම ආගන්තුක තාවකාලික භාව වශයෙන් මෙහි අසම්මෝහ සම්පජඤ්ඤය දතයුතුය. මූල පරිඤ්ඤා වශයෙන් :-
එහි භවාංගය උත්පත්ති භවයේ අංග කෘත්‍යයන් සිදුකරමින් පවතී. එය පෙරළා කිරිය මනෝධාතු සිත ආවර්ජනා කිස සිදුකරමින් එය නිරුද්ධ කර චක්ඛු විඤ්ඤාණ සිත දැකීම් කිස සිදුකරමින්, එය නිරුද්ධ කර විපාක මනෝධාතු සිත පිළිගැනීම් කිස සිදුකරමින්, එය නිරුද්ධ කර විපාක මනෝධාතු සිත සන්තීරණ කෘත්‍ය සිදුකරමින්, එය නිරුද්ධ කර කිරිය මනෝධාතු සිත වොත්‍ථපන කෘත්‍යය සිදුකරමින්, එය නිරුද්ධ කර ජවන සිත සත්වරක් දුවයි. එහි පළමු ජවනයෙහි මේ ස්ත්‍රියක් මේ පුරුෂයෙක් යයි ඇලෙන ගැටෙන මුළාවන වශයෙන් ආලෝකිත විලෝකිත නොවේ. දෙවන ජවනයෙහි......සත්වන ජවනයෙහි, මොවුන් කෙරෙහි වනාහි යුද්ධ මණ්ඩලයෙහි යෝධයන් කෙරෙහි මෙන් උඩ යට වශයෙන් බිඳී බිඳවැටුණුවිට මේ ස්ත්‍රියක් මේ පිරිමියෙක් යයි ඇලීම් ආදී වශයෙන් ආලෝකිත විලෝකිත වේ. මෙසේ මෙහි මූලික දැකීම් වශයෙන් අසම්මෝහ සම්පජඤ්ඤය දතයුතුය.
චක්ඛු ද්වාරයෙහි රූපය ආපාථගත වූ විට භවංගය චලනයෙන් පසු තම තමාගේ කෘත්‍ය නිෂ්පාදන වශයෙන් ආවර්ජනාදිය ඉපදී නිරුද්ධ වීමෙන් අවසානයෙහි ජවන උපදී. එය පෙර උපන් ආවර්ජනාදීන්ගේ ගෙයි චක්ඛුද්වාරයෙහි ආගන්තුක පුරුෂයෙකු මෙන් වේ. ඔහුට අනුන්ගේ ගෙදරට යමක් ඉල්ලීමට ගිය ආගන්තුක පුරුෂයෙකුට ගෙහිමියන් නිශ්ශබ්දව සිටීමෙන් අණකිරීම් යුතු නැත. මෙසේ ආවර්ජනාදීන්ගේ ගෙය වන චක්ඛු ද්වාරයෙහි ආවර්ජනාදියෙහිද නොඇලෙන කල නොගැටෙන කල මුළා නොවන කළ ඇලීම ගැටීම මුළාව අයුතු යයි මෙසේ ආගන්තුක භාව වශයෙන් අසම්මෝහ සම්පජඤ්ඤය දතයුතුය.
මේ චක්ඛු ද්වාරයෙහි වොත්‍ථපන අවසානයෙහි යම් සිත් උපදී. එසිත් සමග යුත් සම්ප්‍රයුක්ත ධර්මවලින් එහි එහිම බිඳෙයි. ඔවුනොවුන් නොදකී. අනිත් ඒවා තාවකාලික වේ. එහි යම් ගෙයක මිනිසුන් සියළු දෙන මළ කල්හි අවසේස අයට එකෙණෙහිම මරණ ධර්මය නොයුතු යයි නච්චගීතාදියෙහි ඇලීම නම් මෙසේ එක්දොරැ සම්ප්‍රයුක්ත ආවර්ජනාලියෙහි එහි එහිම මළ කල්හි අවසේස ඒවා එකිණෙහිම ඇලීම් ගැටීම් මුළාවීම් වශයෙන් අභිරතිය අයුතුයයි ජවනයේ මරණයද මේමය. මෙසේ තාවකාලික භාව වශයෙන් අසම්මෝහ සම්පජඤ්ඤය දතයුතුය.
තවද ඛන්‍ධ ආයතන ධාතු පච්චය ප්‍රත්‍යවේක්‍ෂා කිරීම් වශයෙන් මෙය දතයුතුය. මෙහි චක්ඛුවද රූපයද රූපස්කන්ධ වේ. දර්ශනය විඤ්ඤාණ ස්කන්ධය වේ. එය සම්ප්‍රයුක්ත වේදනා වේදනා ස්කන්ධය සඤ්ඤා සංඥා ස්කන්ධය ඵස්සාදි සංස්කාර ස්කන්ධ වේ. මෙසේ මේ පඤ්ච ස්කන්ධයන්ගේ එකතුවීමෙන් ආලෝකන විලෝකන පෙනේ. එහි කවරෙක් ආලෝකනය කෙරේද? කවරෙක් විලෝකනය කෙරේද?
එසේම චක්ඛු චක්ඛායතන වේ. රූප රූපායතන වේ. දස්සන මනායතන වේ. වේදනාදිය ඒ හා සම්ප්‍රයුක්ත ධම්ම ධම්මායතන වේ. මෙසේ මේ ආයතන හතර එක්වීමෙන් ආලෝකන විලෝකන පෙනේ. එහි බලන්නා කවුද? විලෝකනය කරන්නා කවුද?
එසේම චක්ඛු ධාතු රූප ධාතු දස්සන චක්ඛු විඤ්ඤාණ ධාතු ඒ හා සම්ප්‍රයුක්ත වේදනාදි ධම්ම ධම්මධාතු වේ. මෙසේ මේ සතර ධාතූන්ගේ එකතුවීමෙන් ආලෝකන විලෝකන පෙනේ. බලන්නා කවුද? විලෝකනය කරන්නා කවුද?
එසේම චක්ඛු නිස්සය පච්චය හෝ රූප ආරම්මණ පච්චයෙන් ආවර්ජන අනන්තර සමනන්තර උපනිස්සය නත්‍ථි විගත පච්චයවලින් ආලෝකයද උපනිස්සය පච්චයෙහි වේදනාදිය ද සහජපතාදි පච්චය වේ. මෙසේ මේ පච්චයන්ගේ එක්වීමෙන් ආලෝකන විලෝකන පෙනේ. කවරෙක්ද බලාද? කවරෙක් විලෝකනය කෙරේද? යන මෙසේ මෙහි ඛන්ධ ආයතන ධාතු පච්චය ප්‍රත්‍යවේක්‍ෂා වශයෙන්ද අසම්මෝහ සම්පජඤ්ඤය දතයුතුය.
**සම්මිඤ්ජිතෙ පසාරිතෙ** යන කොටසේ හකුලන දිගහරින. එහි සිත් වශයෙන් හැකිලීත් දිගහැරීමේ නොකර අත්පා හැකිලීම් දිගහැරීම් ප්‍රත්‍යයෙන් අර්ථ අනර්ථ විමසා එහි අර්ථ විමසීය සාත්‍ථක සම්පජඤ්ඤ වේ. එහි බොහෝ වේලාවක් අත්පා හකුලා හෝ දිගහැර සිටින්නාට ඇසිල්ලක් පාසා වේදනා උපදී. සිත එකඟ නොවේ. කමටහන එහෙ මෙහ දුවයි. විශේෂයකට පැමිණේ යයි මෙසේ අර්ථ අනර්ථ විමසීම දතයුතුය.
අර්ථයක් ඇතිකල්හි සප්පාය අසප්පාය විමසා සප්පාය විමසීම සප්පාය සම්පජඤ්ඤයයි.
මේ එහි නයයි. මහසෑමලුවේ දහර භික්‍ෂූහු ඉගෙන ගනිති. ඔවුන්ගේ පිටුපස දහර භික්‍ෂුණියෝ ධර්මය අසති. එහි එක් දහරයෙක් අත දිග හරින්නේ කාය සංසර්ගයට පැමිණ එම කාරණයෙන්ම ගිහිවිය. වෙනත් භික්‍ෂුවක් පා දිගහරින්නේ ගින්නෙහි වැටුණේය. ඇට දක්වා පය දැවුණේය. තවත් භික්‍ෂුවක් හුඹසකට පය දැම්මේය. එහි සිටි විස සර්පයෙක් දෂ්ට කළේය. එහෙයින් මෙබඳු වූ අසප්පායෙහි දිගුනොකර සප්පායෙහි දිගු කළයුතුය. මෙය මෙහි සප්පාය සම්පජඤ්ඤයයි.
ගෝචර සම්පජඤ්ඤය වනාහි මහාථෙර වස්තුවෙන් දැක්විය යුතුය. මහතෙරුන් වහන්සේ වනාහි දිවා ස්ථානයේ සිටින්නේ අන්තේවාසිකයන් සමග කතා කරමින් වහා අත හකුළුවා නැවත යවා ස්ථානයේ තබා සෙමින් හැකිලීය. එය අතවැසියෝ ඇසූහ. ස්වාමීන් වහන්ස, ඉක්මණින් අත හකුලා නැවත අත තිබූ තැනම තියා සෙමින් හැකුලුවේ ඇයි? ඇවැත්නි, මම කමටහනක් මෙනෙහි කිරීමට පටන් ගත්තෙමි. කමටහන නොමුදා අත හැකිලවීමක් පෙර නොවීය. දැන් ඔබලා සමග කතා කරමින් කමටහන මුදා අත හැකුලුවෙමි. එහෙයින් නැවත යථා ස්ථානය තබා හැකුළුවෙමි. සාධු ස්වාමීන් වහ්නස, භික්‍ෂුවක් නම් මෙසේ විය යුතුය. මෙසේ මෙහි කමටහන නොහැරීම ගෝචර සම්පජඤ්ඤය යයි දතයුතුය.
අභ්‍යන්තරයෙහි ආත්මය නම් කිසිවෙක් හකුලන්නේ හෝ දිගහරින්නේ නැත. කියන ලද ආකාර චිත්තකිරිය ධාතු පැතිරීමෙන් වනාහි දාරු යන්ත්‍රයක නූල ඇදීමක් සේ අත්පා චලනය වේ. හැකිලීම් දිගහැරීම් වේගය දැනීම මෙහි අසම්මෝහ සම්පජඤ්ඤ යයි දතයුතුය.
**සංඝාටි පත්තචීවර ධාරණෙ** මෙහි දෙපට සිවුර සිවුරු හඳින පෙරවීම් වශයෙන් ද පාත්‍රය භික්‍ෂාව පිළිගැනීම් ආදී වශයෙන් පරිභෝග කිරීම දැරීම නම් වේ. එහි සංඝාටි චීවර දැරීමෙහි හැඳ පොරවා පිඬු පිණිස හැසිරීමෙන් ආමිස ලාභයද සීතල වැළැක්වීම් ආදියෙන් භගවත්හු විසින් කියන ලද ආකාරයෙන්ම අර්ථය නම් වේ. ඒ අනුව සාත්‍ථක සම්පජඤ්ඤය දතයුතුය.
උෂ්ණ ප්‍රකෘතිය ඇති දුබලයාටද සියුම් සිවුරු සප්පාය වේ. සීත බහුලයාට සීත වූ දෙපටක් ඇති සිවුරද සප්පාය වේ. වෙනස් වූ සිවුරු අසප්පාය වේ. දිරුණු සිවුරු අසප්පාය වේ. අගුල් ආදිය ඇදීමෙන් පලිබෝධ ඇතිවේ. පත්තුණ්ණ දුකූල (සියුම් වස්ත්‍ර) ආදි සොරුන්ට ලෝභ ඇතිකරන සිවුරු අසප්පාය වේ. එබඳු සිවුරු වනයෙහි එකලාව සිටින්නාට හැඳීම් අනතුර මෙන්ම ජීවිතයටද අනතුරු ඇතිවේ. වෙනස්කළ නොහැකි නිමිති කීම ආදි වැරදි ජීවිකාවෙන් උපන්නේ නම්? එය සේවනය කිරීමෙන් අකුසල් දහම් වැඩේද? කුසල් දහම් පිරිහේද? එය අසප්පාය වේ. ඊට වෙනස්වූයේ සප්පාය වේ. ඒ අනුව සප්පාය සම්පජඤ්ඤ වේ. කමටහන අත්නොහැරීම් වශයෙන් ගෝචර සම්පජඤ්ඤය දතයුතුය.
අභ්‍යන්තරයෙහි ආත්මයයි කෙනෙක් සිවුරු පොරවන්නේ නැත. කියන ලද ආකාර චිත්තකිරිය වායොධාතු පැතිරීමෙන් සිවුරු පෙරවීම වේ. එහි සිවුරුද අචේතනය කයද අචේතනය. මම කයට සිවුර පෙරවූයෙමියි සිවුරු නොදනී. මම සිවුරෙන් පොරවනු ලැබීම් යයි කය නොදනී. ධාතුව ධාතු සමූහයක් වසයි. පට රෙදිකඩකින් පුස්තක රූප වසනවා මෙනි. එහෙයින් සුන්දර සිවුරක් ලැබ සොම්නස් නොවිය යුතුය. අසුන්දර සිවුරක් ලැබ දොම්නස් නොවිය යුතුය. නාග තුඹස චේතිය ගස් ආදියෙහිද කිසිවෙක් මල් සුවඳ පහන් වස්ත්‍රාදියෙන් සත්කාර කරයි. කිසිවෙක් අසූචි මුත්‍ර මඩ දඬු ශාස්ත්‍රවලින් පහරදීම් ආදියෙන් අස්තකාර කරයි. එයින් තුඹස් ගස් ආදිය සොම්නස් හෝ දොම්නස් නොකරයි. එසේම සුන්දර සිවුරක් ලැබ සොම්නස් නොකළ යුතුය. අසුන්දර සිවුරක් ලැබ දොම්නස් නොකළ යුතුය. මෙසේ පවත් සිහිකිරීම් වශයෙන් මෙහි අසම්මෝහ සම්පජඤ්ඤය දතයුතුය.
පාත්‍ර දැරීමෙහිද පාත්‍රය වහාම නොගෙන මෙය රැගෙන පිඬු සඳහා හැසිරෙන්නේ භික්‍ෂාව ලබන්නෙමියි මෙසේ පාත්‍රය ගැනීමෙන් ප්‍රත්‍යය ලැබිය යුතුය යන අර්ථ වශයෙන් සාත්‍ථක සම්පජඤ්ඤය දතයුතුය. කෙට්ටු දුබල ශරීරයට වනාහි බර පාත්‍රය අසප්පාය වේ. කිසියම් හතර පස්වරක් පිළියම් කළ පිරිසිදු කළ නොහැකි පාත්‍ර අසප්පාය වේ. හරියට නොසේදූ පාත්‍රය නොවටී. එය සෝදන්නාට පලිබෝධ වේ. මැණික් වර්ණ පාත්‍රය ලෝබනීය නිසා සිවුරේ කියූ පරිදි අසප්පාය වේ. නිමිති කීම් ආදියෙන් ලද පාත්‍රා අකුසල වැඩෙන කුසල පිරිහෙන පාත්‍රා ඒකාන්තයෙන් අසප්පාය වේ. ඊට වෙනස්වූයේ සප්පාය වේ. ඒ අනුව සම්පජඤ්ඤ දතයුතුය. කමටහන අත්නොහැරීම් වශයෙන් ගෝචර සම්පජඤ්ඤය දතයුතුය.
අභ්‍යන්තරයෙහි ආත්මය නම් කිසිවෙක් පාත්‍රය ගැනීමට නැත. කියන ලද ආකාර චිත්තකිරිය වායෝ ධාතුව පැතිරීම් වශයෙන් පාත්‍රය ගැනීම නම් වේ. එහි පාත්‍රයද අචේතනය. අතද අචේතනය. අතින් මා ගන්නා ලදැයි පාත්‍රය නොදනී. පාත්‍රය මවිසින් ගන්නා ලදැයි අත නොදනී. ධාතුව ධාතු සමූහයක් ගනී. අඬුවෙන් ගින්නේ පාත්‍රය ගන්නා මෙනි. මෙසේ පවතින සිහිකිරීම් වශයෙන් මෙහි අසම්මේාහ සම්පජඤ්ඤය දතයුතුය.
තවද යම්සේ කැඩුණ අත්පා තුවාලවලින් වැගිරෙන සැරව ලේ පණුවන් නිල මැස්සන් පිරුණු අනාථ සාලාවක මිනිසුන් දැක දයාවන්ත පුරුෂයෙක් ඒ තුවාල වෙළුම් පටිවලින් ඔතා ක්‍ෂායාදියෙන් බෙහෙත් කරති. එහි රෙදි සමහර ඒවා සිනිඳුය. සමහර ඒවා ගොරෝසුය. බෙහෙත් කපාල ආදිය සමහර ඒවාට මනා සටහන් ඇත. සමහර ඒවා දුස්සටහන්ය. එහි ඔවුහු සතුටු හෝ නොසතුටු හෝ නොවෙති. වණ වෙලීමට පමණක් වස්ත්‍රවලින් ද බෙහෙත් ගැනීමට පමණක් කපල්වලින්ද ඔවුන්ට ප්‍රයෝජනවත් වේ. එසේම භික්‍ෂුව තුවාල රෙදිකඩ මෙන් සිවුරද බෙහෙත් කබල මෙන් පාත්‍රයද කපාල බෙහෙත් මෙන් භික්‍ෂුවද සලකයි. මෙය සංඝාටිපාත්‍ර චීවර දැරීමෙන් අසම්මෝහ සම්පජඤ්ඤයෙන් උතුම් දැනීම යයි දතයුතුය.
අසිතාදියෙහි **අසිතෙ** පිණ්ඩපාත භෝජනයෙහි **පීතෙ** කැඳ ආදී පානය කිරීමෙනි. **ඛායිතෙ** පිටිවලින් කැඳ කැවිලි අනුභවයෙහි **සායිතෙ** මීපැණි ආදි රස දැනීමෙනි. එහි නෙව දවාය ආදි නයින් කියන ලද අෂ්ටවිධ අර්ථය අර්ථනමි. ඒ අනුව සාත්‍ථක සම්පජඤ්ඤ දතයුතුය.
රළු ප්‍රණීත තිත්ත මිහිරි ආදියෙහි වනාහි යම් භෝජනයකින් යමෙකුට අපහසු වේනම් එය ඔහුට අසප්පාය වේ. යමක් නිමිති කීම් ආදියෙන් ලැබුනේද යමක් වැළඳීමෙන් අකුසල දහම් වැඩේද කුසලදහම් පිරිහේද එය ඒකාන්තයෙන්ම අසප්පාය වේමය. ඊට විපරීත වූයේ සප්පාය වේ. ඒ අනුව මෙහි සප්පාය සම්පජඤ්ඤය කමටහන අත්නොහැරීම් වශයෙන් ගෝචර සම්පජඤ්ඤ නය දතයුතුය.
අභ්‍යන්තරයෙහි ආත්මය නම් කිසිවෙක් වළඳවන්නෙක් නැත. කියන ලද ආකාර චිත්ත කිරිය වායෝ ධාතුව පැතිරීමෙන්ම පාත්‍ර පිළිගැනීම නම් වේ. චිත්තකිරිය වායෝධාතු පැතිරීමෙන්ම අතේ පාත්‍රය පිහිටීය. එයින් ගුලිකිරීම පැලි එසවීම කට ඇරීම වේ. කිසිවෙක් යතුරකින් හනු ඇට විවර නොකරයි. බත්පිඩ මුවේ තැබීමද උඩ දත්වලින් මොහොල් කිසද යට දත්වලින් වංගෙඩි කිසද දිවෙන් අතේ කිසද කරන්නේ පෙර කී චිත්තකිරිය ධාතුවය. මෙසේ එය එහි දිව අග තුනී කෙල දිව මුල ඝන වූ කෙල ආලේප කරයි. යට දත් වංගෙඩියෙන් දිව අතින් පෙරලන ලද එහි කෙල දියෙන් තෙමමින් උඩ දත් මොහොලින් සුණු කරන ලදි. කිසිවෙක් කුඩා සැන්දෙන් හෝ මහ හැන්දෙන් හෝ ඇතුළට ප්‍රවේශ කරන්නේ නැත. වායෝ ධාතුවෙන් පිවිසවයි. පිවිසි ඒවා තලපයක් කොට දරන්නෙක් නැත. වායෝ ධාතු වශයෙන් සිටියි. සිටි ඒවා උදුන සකසා ගිනිදල්වා පිසන්නෙක් නැත. තේජෝ ධාතුවෙන් පිසයි. පිසුණු දඬුවකින් හෝ යෂ්ටියකින් ඇතුළට ගෙනයන කෙනෙක් නැත. වායෝ ධාතුවම ගෙන යයි. මෙසේ වායෝ ධාතුව එහාට මෙහා කර දරයි. පෙරළයි. කුඩු කරයි. වියලයි. බැහැර කරයි. ආපෝ ධාතු සිනිදු කරයි. තෙත් කරයි. පාලනය කරයි. තේජෝ ධාතු ඇතුළට පිවිසි විට පැසවයි. ආකාශ ධාතු මාර්ගය දක්වයි. විඤ්ඤාණ ධාතු ඒ ඒ තැන ප්‍රයෝග දක්වා බැඳගනී. මෙසේ පවතින සිහිකිරීම් වශයෙන් මෙහි අසම්මෝහ සම්පජඤ්ඤය දතයුතුය.
තවද ගමන වශයෙන් පරියේසන සෙවීම් වශයෙන් පරිභෝග වශයෙන් ආශ්‍රය වශයෙන් හේතු වශයෙන් නොපැසීම් වශයෙන් පැසීම් වශයෙන් ඵල වශයෙන් ගැලීම් වශයෙන් තැවරීම් වශයෙන් යයි දසආකාර ප්‍රත්‍යවේක්‍ෂා කිරීම් වශයෙන් මෙහි අසම්මෝහ සම්පජඤ්ඤය දතයුතුය. මෙහි විස්තර කථා වනාහි විසුද්ධි මාර්ගයේ ආහාර පටික්කූල සඤ්ඤා නිද්දේසයෙන් ගතයුතුය.
**උපචාර පස්සාව කම්මෙ** මල ද මූත්‍රද කිරීමෙනි. එහි පැසුණු කාලයෙහි මලමූ පහ නොකරන්නාගේ සියළු සිරුරෙන් දහඩිය ගලයි. ඇස් කැරකේ. සිත එකඟ නොවේ. වෙනත් රෝගද ඇතිවේ. කරන්නාට ඒ සියල්ල නැත. මෙය අර්ථ වේ. ඒ අනුව සාත්‍ථක සම්පජඤ්ඤය දතයුතුය.
අස්ථානයෙහි මලමූ පහකරන්නාට ඇවැත් වේ. අපකීර්තිය වැඩේ. ජීවිත අන්තරාය වේ. සුදුසු තැන කරන්නාට ඒවා නැත. මෙහි සප්පායයි. ඒ අනුව සප්පාය සම්පජඤ්ඤය දතයුතුය. කමටහන අත්නොහැරීම් වශයෙන්ම ගෝචර සම්පජඤ්ඤය දතයුතුය.
අභ්‍යන්තරයෙහි ආත්මය යයි කිසිවෙක් මලමූ ක්‍රියාව කරන්නෙක් නැත. චිත්තකිරිය වායෝධාතුව පැතිරීමෙන්ම මලමූ ක්‍රියාව සිදුවේ. යම්සේ වනාහි පැසුණු ගෙඩියක ගඩුව බිඳීමෙන් සැරව ලේ ඉතිරී වැගිරේ. දැරිය නොහැකි සේ පිරුණු දියබඳුනේ ජලය අකමැත්තෙන්ම නික්මේ. මෙසේ ජරාවාසය මුත්‍ර වස්තියෙහි රැස්වූ මල මූ වායු වේගයෙන් පෙළුණේ අකමැත්තෙන්ම නික්මෙයි. මෙසේ නික්මුණු මල මූ ඒ භික්‍ෂුවගේ නොවේය. අනිකකුගේ නොවේය. හුදෙක් ශරීරයෙන් ගලායෑමකි. කුමක් මෙන්ද? දිය කලයකින් පැරණි ජලය විසිකරන්නාට එය තමාගේ නොවේ. අනුන්ගේද නොවේ. හුදෙක් පිළිදැගුම් පමණකි. (පටිග්ගහණ - ප්‍රකෘති කිරීම, පිරිසිදු කිරීම) මෙසේ පවතින සිහිකිරීම් වශයෙන් මෙහි අසම්මෝහ සම්පජඤ්ඤය දතයුතුය.
ගතාදිසු **ගතෙ** ගමනෙහි **ඨිතෙ** ස්ථානයෙහි **නිසින්නෙ** හිඳීමෙහි **සුත්තෙ** නිදීමෙහි එහි ඉදිරියට යෑම් ආදියෙහි කියන ලද නයින්ම සම්පජානකාරී බව දතයුතුය.
මෙය එහි වෙනත් ක්‍රමයකි. එක් භික්‍ෂුවක් යන්නේ අනිකක් සිතමින් අනිකක් ගැන විතර්ක කරමින් යයි. එක්කෙනෙක් කමටහන අත්නොහැරම යයි. එසේ එක් භික්‍ෂුවක් සිටින්නේ හිඳින්නේ නිදන්නේ අනිකක් සිතමින් අනිකක් ගැන විතර්ක කරමින් නිදයි. එක්කෙනෙක් කමටහන නොහැරම නිදයි.
මෙපමණකින් ප්‍රකට නොවේය සක්මනින් දැක්වූහ. යම් භික්‍ෂුවක් සක්මනින් බැස සක්මන කෙළවර සිට විමසයි. පෙරදිග සක්මන කෙළවර රූප අරූප ධර්ම පැසුළු සක්මන කෙළවරට නොපැමිණ එහිම නිරුද්ධ විය. සක්මනේ මැද පැවති රූපාරූප ධර්ම දෙකෙළවරට නොපැමිණ එහිම නිරුද්ධ විය. සක්මනේ පවත්නා රූපාරූප ධර්ම ස්ථානයකට නොබැස එහිම නිරුද්ධ විය. ස්ථානයේ පවත්නා නිසජ්ජං.....නිසජ්ජාය පවත්නා සයනයට නොපැමිණ එහිම නිරුද්ධ වීයයි මෙසේ විමසති. විමසත්ම සිත භවංග ගතවිය. නැගිටින්නේ කමටහන රැගෙනම නැගිටියි. මේ භික්‍ෂුව ගතාදියෙහි සම්පජානකාරී වේ.
මෙසේ සූත්‍රයෙන් කමටහන ප්‍රකට නොවීය. කමටහන අප්‍රකට නම් නොකළ යුතුය. එහෙයින් යම් භික්‍ෂුවක් හැකිතාක් සක්මන්කොට සිටගෙන හිඳගෙන නිදමින් මෙසේ විමසා මම ඇඳේ නිදමියි ඇඳ නොදනී. මා කෙරෙහි නිදාගත්තේ යයි අචේතන කය අචේතන ඇඳේ නිදන ලදීයයි මෙසේ විමසනවිට සිත භවංගයේ බැස ගනී. පිබිදෙන විට කමටහන ගෙන පිබිදෙයි. මෙය සූත්‍රයෙහි සම්පජානකාරී නම් වේ.
**ජාගරිතෙ** නිදිවැරීමෙහි කටයුතුවල යෙදී අත්හල විට ජාගරික නොවේ. ක්‍රියාවක යෙදී දිගටම පවත්වාගෙන යනවිට ජාගරිය වේයයි විමසමින් සිටින භික්‍ෂුව ජාගරිතෙ සම්පජානකාරී වේ. තවද රෑ දහවල් කොටස් හයකට බෙදා කොටස් පහක් ක්‍රියාත්මක වේනම් ජාගරිතෙ සම්පජානකාරී වේ.
**භාසිතෙ** කථනයෙහි එහි උපාදාය රූපය ශබ්දායතනයේ නොපවතිනවිට කථනයක් නම් නැත. එය පවතින විට විමසන භික්‍ෂුව කථනයෙහි සම්පජානකාරී නම් වේ. ආයතනවලින් මිදී ධර්ම දේශනා කරනවිටද තිරච්ඡාන කථා දෙතිස හැර දසක කතා වස්තු නිශ්‍රිත කථා කරන්නාද කථනයෙහි සම්පජානාකාරී නම් වේ.
**තුණ්හීභාවෙ** කතා නොකිරීමෙහි. එහි උපාදාය රූප ශබ්දායතනයේ පවතින විට තුණ්හීභාවයක් නැත. නොපවතී යයි මෙනෙහි කරන භික්‍ෂුව තුණ්හී භවයෙහි සම්පජානකාරී නම් වේ. අටතිස් අරමුණුවල සිත රුචි කමටහනක් ගෙන සිටින්නාද දුතිය ධ්‍යානය සමවැදී සිටින්නාද කතා නොකිරීමෙහි සම්පජානකාරී නම් වේ.
මෙහිද එක් ඉරියව්වක් ස්ථාන දෙකක ආවේය. එය අභික්කන්තෙ පටික්කන්තෙ යන මෙහි පිඬු සිඟන ගමට යන්නේද එන්නේද මාර්ග ගමන වශයෙන් යට කියන ලදි. **ගතෙ ඨිතෙ නිසින්නෙ** මෙහි විහාරයෙහි චුණ්ණිකපාද උද්ධාර ඉරියව් වශයෙන් කියන ලදැයි දතයුතුය.
**තත්‍ථ කතමා සති** ආදි සියල්ල අරුත් පැහැදිලිය.
සො විවිත්තන්ති මෙයින් කුමක් දැක්වේද? මෙය භික්‍ෂුවගේ එළඹෙන භාවනා මාර්ගයට සප්පාය සෙනසුනක් දක්වයි. යමෙකුගේ අභ්‍යන්තරයෙහි මෙපමණ ගුණ තිබේනම් ඔහු අරණ්‍යවාසයට සුදුසුය. යමෙකුට මේවා නැත්නම් ඔහු නුසුදුසු වේ. මෙබඳු වූ අරණ්‍යවාසයෙහි කලු වඳුරු වලස් කලුහිස් වලස් දිවි මෘග ආදීන්ගේ වන වාසය සමාන වේ. කුමක් හෙයින්ද? කැමැත්තෙන් සිට පිවිසුණු බැවිනි. ඔහුට අරණ්‍යවාස මූලකයෙන් කිසි අර්ථයක් නැත. අරණ්‍ය වාසය සේම අරණ්‍යයේ සිටින්නන්ද දූෂණය කරයි. සාසනයට අප්‍රසාදයක් උපදවයි. යමෙකුගේ අභ්‍යන්තරයෙහි මෙපමණ ගුණ ඇත්නම් ඔහු සුදුසු වේ. හේ අරණ්‍යවාසය නිසා විදර්ශනාව පිිහිටුවා රහත්බවට පැමිණ පිරිනිවන් පාන්නේය. සියළු අරණ්‍යවාසය සොභාවත් කරයි. අරණ්‍යාවසීන්ගේ හිස් සෝදයි. සියළු ශාසනය පතුරුවයි. එහෙයින් ශාස්තෲන් වහන්සේ මෙබඳු රූප වූ භික්‍ෂුව ගේ උපාසනයට භාවනා මාර්ගය සඳහා සප්පාය සෙනසුනක් දක්වන්නේ **සො විවිත්ත සෙනාසනං භජති** ආදිය කීහ. එහි **විවිත්තං** යන ශූන්‍ය වූ අල්ප ශබ්ද ඇති මහා ශබ්ද අඩු යන මෙය මෙහි අර්ථය දැක්වීමට **තඤ්ච අනාකිණ්ණං** යනාදිය කියන ලදි. එහි **අනාකිණ්ණං** යනු සංකීර්ණ නොවූ සම්බාධ නැති. එහි සේනාසනය වටේට ගව්වක් (කිලෝමීටර 5 ක් බර) අඩ යොදුනක් (කි.මී. 10 ක් පමණ) පර්වතවලින් වනයෙන් ගංගාවලින් ගහණය. අවේලාවේ කිසිවකට පැමිණිය හැකි නොවේ. මෙය සමීපයෙහිද ආකීර්ණ නොවේ. යම් සෙනසුනක් අඩ යොදුනක් හෝ යොදුනක් හෝ වේද එය දුරබැවින් අනාකීර්ණ නම් වේ.
මෙහි නිදයිද හිඳගනියිද යන අර්ථයෙන් (සෙතිච ආසති ධ) **සෙනාසනං** වේ. එහි ප්‍රභේද දැක්වීමට **මඤ්චො පීඨං** යනාදිය කියන ලදි. එහි **මඤ්චො** ඇඳන් සතරකි. මසාරක - කුලීරක - සත්‍ව රූප යෙදූ ඇඳ ආභච්ච - විට්ටම හාරා පා වැද්දූ ඇඳ - ඛුන්දිකාබද්ධ - විට්ටම හා පා ඒකාබද්ධ කොට ඇති ඇඳ. **පීඨ, භිසි** - බුදිරිය, මෙට්ටය, භිසි පහකි. උණ්ණා - බැටළු ලොම්වලින් කළ, චොළ - රෙදිවලින් කළ, වාක - ගස් පොතුවලින් කළ, තිණ - තෘණවලින් කළ, පණ්ණ - කොළවලින් කළ.
**බිම්බොහතං** - හිස තබන කොට්ටය, පළල වියතය, අඟල් හතරයි. දිග ඇඳේ පළල. **විහාරො** - වටේට පරිහාර පථ - පාර. රාත්‍රී දිවා ස්ථාන ඇතුළේ ඇති සෙනසුන. **අඩ්ඪයොග** - ගුරුළු වක් ගෙය - පියඹන ගුරුළාගේ හැඩය ඇති ගෙය. **පාසාදො** - මුදුන්කොත් දෙකක් පිහිටුවා කළ ගෙය දිග්ගෙයකි. **අට්ටො** - විරුද්ධ රජුන් වැළැක්වීමට ගඩොලින් කළ ඝන බිත්ති ඇති තට්ටු හතරක් පහක් ඇති.
**මාළො** - භොජන ශාලාවලට සමාන, මණ්ඩල මාළො - විනය අටුවාවෙහි එක් කොතක් ඇති සිව්රැස් ප්‍රාසාදයකැයි කියන ලදි. **ලෙණ** - පර්වතය හාරා හෝ පර්වත ගුහාවක කළ සෙනසුන **ගුහා** - බිම්ගෙයක් හෝ රෑ දාවල් පහන් තැබිය හැකි පර්වත ගුහාවක් හෝ බිම්ගෙයක් හෝ. **රුක්ඛමූලං** - ගස යට, වටකරන ලද හෝ නැතිව. **වෙළුගුබ්බො** - උණපඳුර **යත්‍ථ වා පන භික්ඛු, පටික්කමන්ති** - යට කී සියල්ල හැර භික්‍ෂූන් වහන්සේ රැස්වන ස්ථානය, රැස්වීමට සුදුසු සෑම ස්ථානයක්ම සේනාසනයකි.
**භජති** - එළඹෙයි. **සම්භජති** - එහි ඇලුම් වශයෙන් නොකලකිරීමෙන් පහසුවෙන් පැමිණෙයි. **සෙවති** - නිවාසය වශයෙන් සේවනය කරයි. **නිසෙවති** - නොකලකිරෙමින් ඇසුරු කරමින් සේවනය කරයි. **සංසෙවති** - සෙනසුන් වත් සපයමින් හොඳින් සේවනය කරයි.
දැන් විවේකය කියන ලදි. එහි ප්‍රභේද දැක්වීමට **අරඤ්ඤං රුක්ඛමූලං** ආදිය අරඹන ලදි. එහි **අරඤ්ඤං** විනය අනුව ගමද මේ සීමාවද හැර අවසේස කොටස අරඤ්ඤ නය ආවේය. සූත්‍රාන්ත පරියායෙන් ආරණ්‍යක භික්‍ෂූන් සඳහා ආරඤ්ඤක නම් සෙනසුන ගමේ සිට දුනු පන්සියයක් පසුකොට ඇතැයි එන ලද්දේය. විනය සූත්‍රාන්ත දෙකම පරියාය දේශනා වේ. අභිධර්මය නිප්පරියාය දේශනා යයි අභිධර්ම පරියායෙන් අරඤ්ඤය දැක්වීමට **නික්ඛමිත්‍ථා බහි ඉන්‍දඛීලං** යයි කියන ලදි. ඉන්‍දඛීලයෙන් පිටත නික්මී යන අර්ථයයි. (ඉන්‍දඛීල ගම්සීමාව දැක්වීමට) සිත් ඇතිකිරීම.
රුක්මුල් ආදිය ප්‍රකෘතියෙන් පහසුවෙන් දැනගතහැකි හෙයින් **රුක්ඛමූලං යෙව රුක්ඛමූලං** ආදිය කියන ලදි. මෙහි රුක්මුල නම් පැතුරුණු ඡායාවක් සහිත විවේකය ඇති යම්කිසි රුක්මුලකි. **පබ්බතං** ගල් පව්වකි. එහි ගල් කෙමිවල (ගල්පොකුණ) ජලකිස කොට සිහිල් රුක් රූ සෙවනේ සිටින්නහුගේ නොයෙක් දිසා සියළුම සිහිල් පවන් සලන සිත එකඟ වේ. **කන්දරං කං** යනු ජලයයි. එයින් හැරුණු ජලයෙන් බිඳුණු පර්වත ප්‍රදේශයක්. නිතුම්බ, නදීකුඤ්ජ යයිද කියති. එහි රිදීවන් වැලිතලාය මුදුනේ මණි වියනක් බඳු වනගහණය. මැණික් සේ පැහැදිලි දිය ගලායයි. මෙබඳු වූ කන්දරයකට බැස පැන්බී ගත සිහිල්කොට වැලිගොඩ ගසා පසුල් සිවුර එලා හිඳ මහණදම් පුරණවිට සිත එකඟ වේ. **ගිරිගුහං** පර්වත දෙකක් අතර එක් ස්ථානයක හෝ උමගක් සමග මහා විවරය. **සුසානං** මෙහි ලක්‍ෂණ විසුද්ධි මග්ගයෙහි කියන ලදි.
**වනපත්‍ථ** ගම් කෙළවර ඉක්මවා මිනිසුන් නොහැසිරෙන සීසෑම් වැපිරීම් නැති තැන එයම නිද්දේසයෙහි - **වනපත්‍ථන්ති දූරානමෙතං සේනාසනං අධිවචනං** ආදිය කියන ලදි. රුක්මුල් ආදිය මෙහිම එකට බෙදා දක්වන ලදි. එහෙයින් එහි ප්‍රතික්‍ෂේප කරන පිළිවෙලින් විස්තර නොකොට සියළු දේට පසුව නිර්දේශය කරන ලදැයි දතයුතුය. **අබ්භොකාස** නොවැසුණු. මෙහි කැමති කෙනෙක් සිවුරුවලින් කුටියක් කොට වසයි. **පලාලපුඤ්ජං** - පිදුරු රාශියක් මහපිදුරු ගොඩකින් පිදුරු ඇද පබ්භාර ලෙණ සමාන ස්ථානයක් කෙරෙති. ගස් නොවූ ආදියෙහිද මත්තෙහි පිදුරු දමා යටසිට මහණදම් කෙරෙති. ඒ සඳහා මෙය කියන ලදි. වනපත්‍ථ නිද්දේසයෙහි **සලොමහංසානං** යම්තැනකට පිවිසිකළ රෝමෝද්ගමය වේ. මෙබඳු වූ හිංසා සෙනසුන. **පරියන්තානං** දුර බැවින් කෙළවර පිහිටි. **න මනුස්සූපචාරානං** සාන වපුරන වශයෙන් මිනිසුන් හැසිරෙන වන කෙළවර ඉක්මවා සිටී. **දුරභි සම්භවානං** ලැබූ විවේකය පිළිගැනීම මැඩ විසීමට නොහැකි සෙනසුන.
අප්පසද්දාදිහි නිද්දේසයෙහි **අප්පසද්දං** වචනවල ශබ්දය නැති
**අප්පනිග්ඝොසං** නගරයෙහි නිකුත්වන මහා ශබ්ද නැති. මේ ස්ථාන දෙකම ශබ්ද අර්ථයෙන් එකමය. ඒ නිසා නිර්දේශයෙහි - **යදෙව තං අප්ප සද්දං කදෙව තං අජපනිග්ඝොසං** (අප්ප ශබ්ද ඇති තුනම අප්පනිග්ඝොස යයි) කියන ලදි. **විජනවාත** සංචාරය කරන්නන්ගේ ශරීරයෙන් නිකුත්වන වාතය නැති. විජංවාදං යනුද පාඨයකි. ජනවාදයෙන් විරහිතය යන අර්ථයයි. යම්තැනක අභිනිගෙඝාස නම් එතන ජන සංචාරයෙන් හා ජනවාදයෙන් නිදහස්ය. ඒ නිසා නිද්දේසයෙහි **යදෙව තං අප්පගිග්ඝොසං තදෙව තං විජනවාතං** යයි කියන ලදි. **මනුස්සරාහසෙය්‍යකං** මිනිසුන්ගේ රහස් ක්‍රියාවට ස්ථාන වූ. ජන සංචාරය නොමැතිනම් නිද්දේසයෙහි **යදෙව තං විජතවාතං තදෙව තං මනුස්සරාහ සෙය්‍යකං** යයි කියන ලදි. පටිසල්ලාන සාරුප්පං විවේකයට අනුරූප වූ. එය නියමයෙන්ම මිනිසුන්ගේ රහස් ක්‍රියාවට ස්ථාන වේ. ඒ නිසා නිද්දේසයෙහි **යදෙව තං මනුස්සරාහ මනුස්සරාහය්‍යෙකං තදෙවතං පටිසල්ලානා සාරුප්පං **යයි කියන ලදි.
අරඤ්ඤගතාදි නිද්දේසයෙහි **අරඤ්ඤං** කියන ලදමය. **රුක්ඛමූල** එසේය. සෙසු සියල්ල සේනාසනද **සුඤ්ඤාගාරයෙන්** සංග්‍රහ කරන ලදි.
**පල්ලංකං ආභුජිත්‍වා** හාත්පසින්ම ඌරු බද්ධාසනය බැඳ - **උජුංකායං පණිධාය** ශරීරය සෘජුව තබා දහඅටක් වූ. කොඳුඇට පෙලේ කෙළවරින් කෙළවර එකට සිටින සේ සකසාගෙන. මෙසේ හිඳින්නාගේ සම් මස් නහර නොනැමේ. එසේ නැමුනොත් සැරෙන් සැරේ වේදනා ඇතිවේ. ඒවා නූපදී. වේදනා නැතිකල්හි සිත එකඟ වේ. කමටහන බිඳ නොවැටේ. වැඩිදියුණු වේ.
**උජුකො හොති කායො ඨිතො පණිහිතො** මෙයද මේ අර්ථය සඳහා කියන ලදි.
**පරිමුඛං සතිං උපට්ඨපෙත්‍වා** කමටහන අභිමුඛයෙහි සිහිය තබාගෙන. මුහුණ සමීපයේ තබා යන අර්ථයයි. එසේ හෙයින් කියන ලදි. **අයං සති උපට්ඨිතා හොති සුපට්ඨිතා නාසිකග්ගෙවා මුඛ නිමිත්තෙවා,** **මුඛනිමිත්තං** ඉහළ සිට මැද දැකිය හැකිය. නාසයේ වායුව වැදෙන ස්ථානයයි. එසේ නැතහොත් **පරී** ලබාගත යුතුය. **මුඛං** පැමිණවීම් අර්ථය. සතී උපස්ථාන අර්ථය පරිමුඛං සති යයි එබැවින් කියනු ලැබේ. මෙසේ පටිසම්භිදාවෙහි කියන ලද නයින් මෙහි අර්ථය දතයුතුය.
**අභිජ්ඣා** නිද්දේසය පැහැදිලිය. මෙය මෙහි කෙටි වර්ණනාවකි. **අභිජ්ඣං ලොකෙ පහාය** කැඩෙන විනාශවෙන අර්ථයෙන් **පඤ්චූපාදානක්ඛන්‍ධ ලොකො**. එනිසා පඤ්ච උපාදානස්කන්ධයන් කෙරෙහි රාගය දුරුකර කාමච්ඡන්දය යටපත් කොටයයි මෙහි අර්ථය වේ.
**විගතාභිජ්ඣානං** විෂ්කම්භන වශයෙන් ප්‍රහීන කරන ලද බැවින්, චක්ඛු විඤ්ඤාණ හා සමාන නොවේය යන අර්ථයයි.
**අභිජ්ඣාය චිත්තං පරිසොධෙති** අභිද්‍යාවෙන් සිත පිරිසිදු කරයි. එයින් සිත මුදවයි. මුදවා නැවත නොයතියි යන අර්ථ වේ. එය සේවනය කරයි යනු නිද්දේසයෙහි එයි. **සොධෙති** වඩයි. **විසොධෙති **බහුල කරයි. **පරිසොධෙති** එම අර්ථයම දතයුතුය. **මොචෙති** ආදියෙහිද මෙම නයයි.
**ව්‍යාපාද දොසං පහාය** ආදියෙහිද මේ නයින්ම අර්ථ දතයුතුය. ව්‍යාපාදයෙන් මේ සිත පිළුණු බතක් මෙන් ප්‍රකෘති ස්වභාවය අත්හරියි. **බ්‍යාපාදො** විකාරයට පැමිණිමෙන් දූෂණය වේ. අනුන් දූෂණය කරයි. විනාශ කරයි. **පදොසො** මේ දෙකම ක්‍රෝධයට වෙනින් නමකි. එහෙයින් කියන ලදි. **සො බ්‍යාපාදො සො පදොසො යො පදොසො සො බ්‍යාපාදො** යන මෙය සියල්ල සංග්‍රහ කිරීම් වශයෙන් දක්වන ලදි. එහෙයින් සියළු ප්‍රාණීන්ට හිතානුකම්පී යයි නොකියා **අබ්‍යාපන්න චිත්තො** යයි මෙපමණක්ම කියන ලදි.
**ථීනං** - සිතේ ගිලන් බව, **මිද්ධං** - චෛතසිකවල ගිලන් බව ථීනයද මිද්ධයද **ථීනමිද්ධං. සත්තා හොන්ති** මේ ධර්ම දෙකම නිරෝධයෙන් සාන්ත වන නිසා. මේ සඳහා වචන බෙදීම කරන ලද
**ආලොක සඤ්ඤී** රාත්‍රියේද දවල්ද දකින ලද ආලෝකය දැනගැනීමේ සමත්කමින් නීවරණ දුරුකිරීමේ සහ පිරිසිදුවීමේ සංඥාවෙන් යුක්ත වූ.
**සතො සම්පජානො-** සිහියෙන් නුවණින්ද සමන්විත වූයේ මේ දෙක ආලෝක සංඥාවට උපකාර බැවින් කියන ලදි.
ථීන මිද්ධ දුරුවීම ආලෝක සංඥාව යන නිද්දේසයෙහි **චත්තත්තා** ආදිය අන්‍යොන්‍ය සමාන වචන වේ. එහි **චත්තත්තා** යනු අත්හැරිය කරුණය. සෙසු පදවලද මෙම නයයි. **චත්තත්තා** යන මෙහි ස්වකීය ස්වභාවය අත්හැරීම වශයෙන් කියන ලදි. **වත්තත්තතා** මෙය නැවත නොගැනීම් ස්වභාවය දැක්වීම් වශයෙන්. **මුත්තත්තා** යන මෙය සන්තතියෙන් නිදහස් කිරීම වශයෙන්. **පහීනත්තා** මිදුණු ස්ථානය අභාව වශයෙන් **පටිනිස්සට්ඨත්තා** මෙය පෙර ගන්නා ලද්ද අත්හැරීම දැක්වීම් වශයෙන්. මිදීම් වශයෙන් හෝ අත්හරින ලද බැවින් භාවනා බලයෙන් මැඩ අත්හරින ලද ය අර්ථය. **පහීන නිස්සට්ඨත්තා** විෂ්කම්භ වශයෙන්ම ප්‍රහීන වේ. නැවත නැවත සන්තතිය නොහැඟේද එසේ අත්හරින ලදි. **ආලෝකං හොති** - එළිය සහිත වේ. ආවරණය නොවූ යන අර්ථයෙන් **විවටාය**. කෙලෙස් රහිත යන අර්ථයෙන් **පරිසුද්ධ** වේ. ප්‍රභාස්වර යන අර්ථයෙන් **පරියොදාතා**.
**උද්ධච්ච කුක්කුච්චං** යන මෙහි නොසන්සුන් ආකාරය උද්ධච්ච වේ. නිශ්චයක් නැති නිසා (රත්නත්‍රය ඉවතලා) හැසිරීම **කුක්කුච්චය සත්තායෙන්ති** පෙර නයින්ම වචනභේදය දතයුතුය.
**තිණ්ණ විචිකිච්ඡො** විචිකිච්ඡාව තරණය කොට ඉක්මවා සිටියේ. නිද්දේසයෙහි **තිණ්ණො** යනු අතිමුග්ග (නොගැලුණු) බව දැක්වීම් වශයෙන් කියන ලදි. **උත්තිණ්ණො** මෙය එයින් අතික්‍රමණය දැක්වීම් වශයෙන්. **පාරං ගතො** විචිකිච්ඡා නැත්තේය යන විචිකිච්ඡාවෙන් එතෙරට ගියේ. **පාරමනුප්පත්තො** ඒ එතෙරට භාවනාවේ යෙදීමෙන් පැමිණෙන ලද. මෙසේ මෙහි ප්‍රතිපත්තියේ සඵලතාව දක්වයි.
**අකථංකථී** මේ කතාව මේ කතාව නය මෙසේ පවතින කතාවලින් විරහිත. **කුසලෙසු ධම්මෙසු** අනවද්‍ය ධර්මයන්හි. **න කංඛති** මෙය කුසලයක්දැයි සැක නොඋපදවයි. **න විචිකිච්ඡති** ඒ ධර්මවල ස්වභාවය විනිශ්චය කිරීමට දුෂ්කර නොවේ. ක්ලාන්ත නොවේ. **අකතංඛථී** හොති මේ කුසලය කෙසේදැයි කථා රහිතව, **නික්කථංකථො විගතකථංකථො** ඊටම සමාන වචන වේ.
**උපක්කිලෙසෙ** උපක්කිලෙසයෙන් යුත් ඒවා සිතට පැමිණ කිලිටි කරයි. එහෙයින් උපක්කිලෙස යයි කියති.
**පඤ්ඤාය දුබ්බලී කරණෙ** යම් හෙයකින් මේ නීවරණ ඉපදෙමින් නූපන් ලෞකික ලෝකෝත්තර ප්‍රඥාව ඉපදීම ඉඩ නොදේ. ඉපදුනා වූ අෂ්ට සමාපත්ති පඤ්ච අභිඥා හෝ බිඳ හෙළයි. එනිසා ප්‍රඥාව දුර්වල කෙරේයයි කියනු ලැබේ. නූපන් ප්‍රඥාව නොඋපදී. උපන් ප්‍රඥාව නිරුද්ධ වේ යන මෙයද මේ අර්ථය සඳහා කියන ලදි. මෙහි සෙස්ස යට ඒ ඒ තැන්වල ප්‍රකාශ කරන ලද හෙයින් පැහැදිලිය.
**විවිච්චෙව කාමෙහි** ආදියෙහිද විස්තරයෙහි යමක් කිවයුතු නම් යට චිත්තුප්පාද කාණ්ඩයෙහි රූපාවචර නිද්දේසයෙහි ද මෙහි ඒ ඒ තැන්වලද කියන ලද්දේමය. හුදෙක් දෙවන තුන්වන සතරවන ධ්‍යාන නිද්දේසයෙහිද ඒ ධ්‍යාන යට තිවංගික ධ්‍යාන වේ. දුවංගික ධ්‍යාන වේයයි කියන ලදි. මෙසේ නොකියා **අජ්ඣත්තං සම්පසාදනං** ආදි වචනවලින් පැහැදීම් ආදිය සමග ඒ අංග ගෙන ධ්‍යානය (ප්‍රසාදය) ප්‍රීති සුඛ සිතේ එකඟකම ආදි නයින් ඒ ඒ ධ්‍යාන දක්වන ලදි. මෙය මෙහි විශේෂයකි.
**යං තං අරියා ආචික්ඛන්ති** පද නිද්දේසයෙහි කිසිවක් කියති. දෙසති යනාදි සියල්ල අන්‍යොන්‍ය සමාන වචන වේ. මෙසේ ඇතිකල්හිද **උපෙක්ඛකො සතිමා සුඛ විහාරි** යනාදි උද්දේස වශයෙන් කියති. නිද්දේස වශයෙන් දේශනා කරති. පටිනිද්දේස වශයෙන් පනවති. ඒ ඒ ආකාරයෙන් අර්ථ තබා පිහිටුවති. ඒ ඒ අර්ථවල කරුණු දක්වන්නේ විවරණය කරති. අක්‍ෂර විභාගය දක්වන්නේ බෙදති. සැඟවුණු බවද ගැඹුරු බවද ගෙනහැර දක්වා හෝ අසන්නන්ගේ නුවණ පිහිටුවන්නේ ප්‍රකට කරත්. මේ සියළු ආකාරයෙන්ද ශ්‍රාවකයින්ගේ අඥතා අන්ධකාරය විනාශකොට ප්‍රකාශ කරති යන මේ අර්ථය දතයුතුය.
සමතික්‍රමණ නිද්දේසයෙහිද ඒ ඒ තැන්වල ඒ ඒ ධර්මයන්ගෙන් පිබිදුණු බැවින් **අතික්කන්තො** උපරි භූමියට පැමිණීමෙන් **වීතික්කන්තො** එයින් අපරිහානි භාවයෙන් **සමතික්කන්තො** යයි මෙසේ මෙහි අර්ථ දතයුතුය.
අභිධර්ම භාජනීය වර්ණනාව
අභිධර්ම භාජනියෙහි යට චිත්තුප්පාද කාණ්ඩයෙහි ආවා වූ නයින්ම පෙල තබන ලදි. එහෙයින් එහි සියළුම කුසලවිපාක කිරිය වශයෙන් දක්නා ලද ධ්‍යානවල එහි කියන ලද නයින්ම අර්ථය දතයුතුය. සුද්ධි නවක ආදි භේද සියල්ලද එය කියන ලද්දට සමාන වේමය.
ප්‍රශ්න විචාරක වර්ණනාව
ප්‍රශ්න විචාරකයෙහි පෙල අනුසාරයෙන්ම ධ්‍යානවල කුසලාදිභාවය දතයුතුය. ආරම්මණ ත්‍රිකයෙහි වනාහි ධ්‍යාන තුනේ නිමිති අරමුණු වන බැවින් පරිත්ත අරමුණු භාවයෙන් නොකිය යුතු බව දතයුතුය. මෙහි ලෝකෝත්තරය වනාහි මාර්ග කාලයෙහි ඵල කාලයෙහි හෝ අප්‍රමාණ අරමුණු වන්නේය. **චතුත්‍ථජ්ඣානං සියා පරිත්තාරම්මණං** මෙහි කුසල වශයෙන් දහතුන සතරවන ධ්‍යාන සැමතැන පාදක චතුර්ථ වේ. ඉද්ධිවිධ චතුර්ථය දිබ්බසෝත චතුර්ථය, චෙතොපරිය ඤාණ චතුර්ථය පුබ්බෙනිවාස ඤාණ චතුර්ථය දිබ්බචක්ඛු ඤාණ චතුර්ථය යථා කම්මූපග ඤාණ චතුර්ථය අනාගත සඤ්ඤා චතුර්ථය, ආකාසානඤ්චායතන චතුර්ථය, ලෝකුත්තර චතුර්ථයයි
එහි සියළුතැන පාදක චතුර්ථ වේ. නොකිය යුතු අරමුණුම වේ.
ඉද්ධිවිධ චතුර්ථය කාය මේරීමෙන් නොපෙනෙන කාය ප්‍රාතිහාර්යයෙන් කය අරමුණුවන බැවින් පරිත්තාරම්මණය කය වශයෙන් සිත මේරුවහුගේ පෙනෙන කයින් ප්‍රාතිහාර්ය නොව බඹලොවට යන්නහුගේ සමාපත්ති සිත අරමුණ බැවින් මහග්ගත අරමුණ වේ.
දිව කන් නුවණ චතුර්ථය, ශබ්දාරමුණු බැවින් කුඩා අරමුණය.
චේතොපරිය නුවණ චතුර්ථය කාමාවචර සිත් දැනීම ඇතිවිට සුළු අරමුණය. ලෝකෝත්තර සිත් දැනීම ඇතිවිට අප්පමාණ අරමුණුය. රූපාවචර අරූපාවචර සිත් දැනෙනවිට මහග්ගත අරමුණය. චේතෝපරිය නුවණ ලැබූ පෘථග්ජනයා පෘථග්ජන සිතින්ම දනී. ආර්ය සිතින් නොවේ. සෝවාන් පුද්ගලයා ද පෘථග්ජනයාගේද සකෘදාගාමි පුද්ගලයාගේද යට දෙදෙනාගේ, අනාගාමි පුද්ගලයාගේද යට තිදෙනාගේ. ඛීණාසව පුද්ගලයා සියල්ල දනී.
පුබ්බේනිවාසානුස්සති චතුර්ථය කාමාවචර ස්කන්ධ සිහිකරන විට සුළු අරමුණකි. රූපාරූපාවචර ස්කන්ධ සිහිකරන විට මහග්ගත අරමුණකි. අතීත බුදු පසේ බුදු රහත්හු මගවැඩූහ. ඵල සාක්‍ෂාත් කළහැකි සිහිකරනවිට අප්පමාණ අරමුණකි. නම්ගොත් සිහිකරනවිට අරමුණ නොකිව යුතුය.
දිව ඇස් නුවණ චතුර්ථය වර්ණය අරමුණු කරන බැවින් සුළු අරමුණකි.
යථාකම්මූපග ඤාණ චතුර්ථය කාමාවචර කර්ම සිහිකරනවිට සුළු අරමුණකි. රූපරූපාවචර කර්ම සිහිකරනවිට මහග්ගත අරමුණකි.
අනාගතංස ඤාණ චතුර්ථය අනාගතයෙහි කාමධාතුවේ ඉපදීම දන්නා විට සුළු අරමුණකි. රූපාරූප භවවල ඉපදීම දන්නාවිට මහග්ගත අරමුණකි. අනාගතයෙහි බුදු පසේබුදු රහත්හු මාර්ගය වඩන්නෝය. ඵලය සාක්‍ෂාත් කරන්නෝය යයි දන්නාවිට අප්පමාණ අරමුණය. අනාගතයෙහි සංඛ නම් රජෙක් වන්නේයයි නම්ගොත් සිහිකරනවිට නොකිවහැකි අරමුණකි.
ආකාසානඤ්චායතන ආකිඤ්චඤ්ඤායතන චතුර්ථය නොකිවහැකි අරමුණකි. විඤ්ඤාණඤ්චායතන නේවසඤ්ඤානාසඤ්ඤා චතුර්ථය මහග්ගත අරමුණකි.
ලෝකෝත්තර චතුර්ථය අප්පමාණ අරමුණය.
ක්‍රියා වශයෙන්ද ඒ දොළොස් ධ්‍යානවල මෙම අරමුණු විධානයම වේ. ධ්‍යාන තුන මාර්ග අරමුණු යයි යම් ප්‍රත්‍යවේක්‍ෂා ඤාණය හෝ චේතෝපරිය ඤාණය හෝ මාර්ගය අරමුණු නොකරන්නේය. ධ්‍යාන තුන එසේ නොපැවතීමෙන් මාර්ගය අරමුණු නොවේ. සහජාත හේතු වශයෙන් මාර්ග හේතුක වන්නේය. වීර්ය හෝ වීමංසය හෝ දෙටුවීමෙන් මාර්ග භාවනාවෙන් මාර්ග අධිපති වේ. ඡන්‍ද චිත්ත දෙටු කුලයෙහි ඵල කුලයෙහිද නොකිවයුතුය.
චතුර්ථ ධ්‍යානය යයි මෙහි කුසල වශයෙන් චතුර්ථධ්‍යාන දහතුනෙහි සියළු තැන පාදක ඉද්ධිවිධ දිබ්බසෝත දිබ්බචක්ඛු යථාකම්මූපග ඤාණ චතුර්ථයද චතුර්විධ ආරප්ප චතුර්ථයද මාර්ගාදි අරමුණු භවයෙන් නොකිව හැකිය. චේතෝපරිය පුබ්බේනිවාස අනාගතංස ඤාණ චතුර්ථය මග්ගාරම්මණ වේ. මාර්ගහේතුක මාර්ගාධිපති හෝ නොකිව හැකිය. ලෝකෝත්තර චතුර්ථය මාර්ගාරම්මණ නොවේ. මාර්ග කාලයෙහි වනාහි සහජාත හේතු වශයෙන් මග්ගහේතුක වේ. විරිය වීමංස දෙටුවීමෙන්ද මාර්ග භාවනාවේ මග්ගාධිපති වේ. ඡන්‍දචිත්ත දෙටුවීමෙන්ද මග්ග භාවනාවේ ඵල කාලයද කිවහැකි නොවේ. කිරිය වශයෙන් ධ්‍යාන දොළොසෙහි මෙම නයම
**තීණි ඣානානි නවත්තබ්බා** යන අතීතාදියෙහි එක ධර්මයක්වත් අරබයා නොපැවතීමෙන් කිවහැකි නොවේ යයි දතයුතුය.
**චතුත්‍ථජ්ඣානං** කුසල වශයෙන් ධ්‍යාන දහතුනෙහි සබ්බත්‍ථපාදක චතුර්ථය නොකිවහැකි අරමුණුම වේ. ඉද්ධිවිධ චතුර්ථය කාය වශයෙන් චිත්ත පරිණාමයෙන් සමාපත්ති සිත අරමුණු බැවින් අතීතාරම්මණය. අනාගතයෙහි මේ මල් නොමැලවේවා. පහන් නොනිවේවා. පර්වතයෙන් එක් ගිනිකඳක් වේවා යයි අධිෂ්ඨාන කරනවිට අනාගත අරමුණ චිත්ත පරිණාම වශයෙන් කය මෝරණ කාලයෙහි කායාරම්මණ බැවින් වර්තමාන අරමුණ වේ. දිබ්බසෝත ඤාණ චතුර්ථය ශබ්දාරම්මණ බැවින් වර්තමාන අරමුණය. චේතොපරිය ඤාණ චතුර්ථය අතීතයෙහි දවස් හතක් ඇතුළත ඉපදී නිරුද්ධ වූ සිත දැනෙනවිට අතීත අරමුණ වේ. අනාගතයෙහි දවස් හතක් ඇතුළත උපදින සිත දන්නා කාලයෙහි අනාගත අරමුණ වේ. “යම්සේ මනෝ සංඛාර පිහිටුවන ලදද එසේ මේ සිත පසුව මේ සිත කල්පනා කරන්නේ යයි හේ බොහෝසෙයින් ප්‍රකාශ කරයි. එසේම එය වේ. වෙනත් විධියකින් නොවේ.” මේ සූත්‍රයෙන් චේතෝපරිය ඤාණයේ තත්ත්වය ප්‍රකාශ කළේය. මාර්ග වර්තමාන සත්තය වර්තමාන වශයෙන් වර්තමානය අරබයා පවතින කාලයෙහි වර්තමාන අරමුණ වේ. විස්තර කථාව යට අට්ඨකථා කාණ්ඩ වර්ණනාවෙහි දතයුතුය.
පුබ්බෙනිවාස ඤාණ චතුර්ථය අතීත ස්ක්නධ සිහිකරනවිට අතීත අරමුණු වේ. නම්ගොත් සිහිකරනවිට අරමුණු කිවහැකි නොවේ. දිබ්බචක්ඛු චතුර්ථය මග්ගය අරමුණු කරන බැවින් වර්තමාන අරමුණු වේ. යථාකම්පූපහ ඤාණ චතුර්ථය අතීත කම්ම අරමුණු කරන බැවින් අතීත අරමුණය. අනාගතංස ඤාණ චතුර්ථය නම්ගොත් සිහිකරනවිට අරමුණු කිවහැකි නොවේ. අනාගත ස්කන්ධ සිහිකරනවිට අනාගත අරමුණු වේ. ආකාසානඤ්චායතන ආකිඤ්චඤ්ඤායතන චතුර්ථ අරමුණු කිවහැකි නොවේ. විඤ්ඤාණඤ්චායතන නේවසඤ්ඤානාසඤ්ඤායතන අතීත අරමුණුම වේ. ලෝකෝත්තර චතුර්ථය අරමුණු කිවහැකි නොවේ. කිරිය වශයෙන් චතුර්ථධ්‍යාන දොළොසෙහිද මෙම නයයි.
**තීණි ඣානානි බහිද්ධාරම්මණාති** යනු අධ්‍යාත්මයෙන් බාහිර වූ නිමිත්ත අරබයා පවතින බැවින් බාහිර අරමුණු වේ.
**චතුත්‍ථජ්ඣානං** යන මෙහිද කුසල වශයෙන් චතුර්ථධ්‍යාන දහතුනෙහි සැමතැන පාදක චතුර්ථය බාහිර අරමුණුම වේ.
ඉද්ධිවිධ චතුර්ථය කාය වශයෙන් චිත්ත පරිණාමයෙහිද චිත්ත වශයෙන් කාය පරිණාමයෙහිද තමාගේම කාය චිත්ත අරමුණු බැවින් අධ්‍යාත්ම අරමුණුය. බාහිර ඇතුළු දකියි ආදි නයින් පවතින කාලයෙහි බාහිර අරමුණු වේ.
දිබ්බසෝත ඤාණ චතුර්ථය තමාගේ කුසෙහි ශබ්ද අරමුණු කරන කාලයෙහි අධ්‍යාත්ම අරමුණු වේ. අනුන්ගේ ශබ්ද අරමුණු කරන කාලයෙහි බාහිර අරමුණු වේ. උභය වශයෙන් අධ්‍යාත්ම බාහිර අරමුණු වේ.
චෙතොපරිය ඤාණ චතුර්ථය බාහිර අරමුණුම වේ.
පුබ්බේනිවාස ඤාණ චතුර්ථය තමාගේ ස්කන්ධ සිහිකරන කාලයෙහි අධ්‍යාත්ම අරමුණු වේ. අනුන්ගේ ස්කන්ධ ද නම්ගොත්ද සිහිකරන කාලයෙහි බාහිර අරමුණු වේ.
දිබ්බචක්ඛු ඤාණ චතුර්ථය තමාගේ රූප අරමුණු කරන කාලයෙහි අධ්‍යාත්ම අරමුණු වේ. අනුන්ගේ රූප අරමුණු කරන කාලයෙහි බාහිර අරමුණු වේ. උභය වශයෙන් අධ්‍යාත්ම බාහිර අරමුණු වේ.
යථා කම්මූපග ඤාණ චතුර්ථය තමාගේ කර්ම දැනගැනීම ඇතිවන කාලයෙහි අධ්‍යාත්ම අරමුණු වේ. අනුන්ගේ කර්ම දන්නා කාලයේ බාහිර අරමුණු වේ. උභය වශයෙන් අධ්‍යාත්ම බාහිර අරමුණු වේ.
අනාගතයේ ඤාණ චතුර්ථය තමාගේ අනාගතයෙහි උපත් දන්නා කාලයෙහි අධ්‍යාත්ම අරමුණු වේ. අනුන්ගේ ස්කන්ධ සිහිකරන කාලයෙහිද නම්ගොත් සිහිකරන කාලයෙහිද බාහිර අරමුණු වේ. උභය වශයෙන් අධ්‍යාත්ම බාහිර වේ.
ආකාසානඤ්චායතන චතුර්ථය බාහිර අරමුණු වේ. ආකිඤ්චායතන චතුර්ථය කිව නොහැකි අරමුණු වේ. විඤ්ඤාණඤ්චායතන නේවසඤ්ඤානාසඤ්ඤායතන චතුර්ථය අධ්‍යාත්ම අරමුණු වේ.
ලෝකෝත්තර චතුර්ථය බාහිර අරමුණුම වේ. කිරිය වශයෙන් ධ්‍යාන දොළොසෙහිද මෙම නයයි.
[පඤ්හ පුච්ඡකය.]
මෙම ධ්‍යාන විභංගයෙහි වනාහි සම්මා සම්බුද්ධයන් වහන්සේ විසින් සූත්‍රාන්ත භාජනියෙහි ලෞකික ලෝකෝත්තර මිශ්‍ර වශයෙන් ධ්‍යාන කියන ලදි. අභිධර්ම භාජනියෙහිද ප්‍රශ්න විචාරකයෙහිද මේ තුන් නයෙන් ත්‍රෛභූමික මිශ්‍ර වශයෙන් එක් කොටසක්මය. ධ්‍යාන විභංගයෙහිද තිපරි වෘත්තය ගෙනහැර බෙදා දක්වන ලදි.
13. අප්පමඤ්ඤා විභංගය
සූත්‍රාන්ත භාජනීය වර්ණනාව
ඊට අනතුරුව දැන් අප්පමඤ්ඤා විභංගයෙහි **චතස්සො** යනු ගණන නියම කිරීමය. **අප්පමඤ්ඤායො** අප්‍රමාණ වශයෙන් පැතිරීමය. මේවායෙහි අරමුණු වශයෙන් අප්‍රමාණ සත්ත්වයන් කෙරෙහි පතුරුවන නිසා හෝ එක් සත්ත්වයකු කෙරෙහි නොඅඩුව සම්පූර්ණයෙන් පතුරුවන නිසා හෝ අප්‍රමාණ වශයෙන් පැතිරවීම අප්පමඤ්ඤා වේයයි කියනු ලැබේ. ඉධ භික්ඛු යන මෙම ශාසනයෙහි භික්‍ෂුව, **මෙත්තාසහගතෙන** යනු මෛත්‍රියෙන් සමන්නාගත වූ **චෙතසා** සිතින් **එකංදිසං** එක් දිසාවක. පළමුවෙන් අරමුණු කරන ලද සත්ත්වයා අරබයා එක් දිසාවක් ඇතුළත පැතිරවීම් වශයෙන් කියන ලදි. **ඵරිත්‍වා **ස්පර්ශ කොට අරමුණු කර, **විහරති** බ්‍රහ්මවිහාරය අධිෂ්ඨාන කරන ලද ඉරියව් විහරණය පවත්වයි. **තථා දුතියං** පෙරදිග ආදියෙහි එක්දිසාව පතුරුවා වාසය කරයි. ඊටපසුව එසේම දෙවන තුන්වන සතරවන යන අර්ථයි.
**ඉති උද්ධං** මේ නයින්ම උඩ දිසාව කියන ලද්දේ වේ. **අධෝ තිරියං** යට දිසාවද හරස් දිසාවද එසේමය. මෙහි **අධො** යනු යටය. **තිරියං** යනු අනුදිසාය. මෙසේ සියළු දිසාවන්හි ස්තාලයෙහි අසකු මෙන් මෛත්‍රී සහගත සිත යවයි. නැවත යවයි යන මෙපමණකින් එක් එක් දිසාව ගෙන සීමා වශයෙන් මෛත්‍රිය පැතිරවීම දක්වන ලදි. **සබ්බධී** යනු සියළු තන්හි. **සබ්බත්තාය **හීන මධ්‍යම උත්කෘෂ්ඨ මිතුරු සතුරු මැදහත් ආදි බෙදීම් ඇති සියළුදෙනා කෙරෙහි තමා සේ සිතා මෙය පර සත්ත්‍වය යයි බෙදීමක් නොකොට තමා ස්ථානකර ඇතැයි කියන ලදි. නොහොත් **සබ්බත්තතාය** සියළු චිත්ත භාවයෙන් ටිකක්වත් පිටත නොවිසිරෙන නය කියන ලදි. **සබ්බවන්තං** සියළු සතුන් ඇතුළත්. සියළු සතුන්ගෙන් යුක්තය යන අර්ථයය. **ලොකං** සත්ත්වලෝකය.
විපුලෙන මේ ආදි ක්‍රම දැක්වීමෙන් නැවත මෛත්‍රී සහගත සිතෙන් යයි කියන ලදි. මෙහි සීමා සහිත පැතිරවීමෙහි මෙන් නැති **ඉති** ශබ්දය හා තථා ශබ්දය නොකියන ලදි. ඒ නිසා නැවත මෙත්තා සහගතෙන චේතනා යයි කියන ලදි. නිගමන වශයෙන් හෝ මෙය කියන ලදි. විපුලෙන යන මෙහිද පැතිරවීම් වශයෙන් මහත් බව දතයුතුය. එය භූමි වශයෙන් **මහග්ගතං** මහග්ගත වේ. ප්‍රගුණ වශයෙන් **අප්පමාණං **අප්‍රමාණ වේ. සත්ත්වයින් අරමුණු කිරීම් වශයෙන්ද **අප්පමාණ** වේ. ව්‍යාපාද සංඛ්‍යාත විරුද්ධ ධර්ම ප්‍රහාණයෙන් අවෙරං වේ. දොම්නස් ප්‍රහාණය කරන බැවින් **අබ්‍යාපජ්ඣ** වේ. දුකක් නැතැයි කියන ලද්දේ වේ. මෙය මෙත්තා සහගතෙන චෙතසාති ආදි නයින් තබන ලද මාතෘකාවේ අර්ථය.
දැන් මෙය කථඤ්ච භික්ඛවෙ, මෙත්තා සහගතෙන චෙතසා යනාදී නයින් කියන ලද පද භාජනිය වේ. එහි යම් හෙයකින් මෙම කමටහන දෝස චරිතයාට සප්පාය වේ. එහෙයින් යම්බඳු වූ මේ පුද්ගලයා මෛත්‍රී අර්පණාවට පැමිණේ. මෛත්‍රියට වස්තු වූ පුද්ගලයා දැක්වීමට **සෙය්‍යථාපි නාමං ඒකං පුග්ගලං** ආදිය කියන ලදි. එහි **සෙය්‍යථාපි නාම** යනු උපමා අර්ථයෙහි නිපාතයකි. එක් පුද්ගලයෙක් යන අර්ථයයි. **පියං පේමනීය වූ මනාපං** හෘදය වර්ධනය කරන. පෙර එක්ව විසීමෙන් වර්තමාන දියුණුව කැමතියෙන් පියො නම් වේ. සීලාදී ගුණ ඇතිවීමෙන් මනාප නම් වේ. දානමානාදි ආත්මය හෝ ප්‍රියභාවය ප්‍රිය වචන අර්ථ චර්යාවලින් මනාප බව දතයුතුය. ප්‍රියභාවයෙන් මේ ව්‍යාපාදයාගේ ප්‍රහාණය වේ. එනිසා මෛත්‍රිය සැප පතුරයි. මනාප භාවයෙන් උදාසීන භාවය නොපිහිටයි. ලජ්ජා භයද එළඹෙයි. එයින් ලජ්ජා භය පාලනය වූ මෛත්‍රිය නොපිරිහෙයි. එනිසා එය උපමාකොට මෙය කියන ලදි. **පියං මනාපං** යන්න. **මෙත්තෙය්‍යා** මෛත්‍රියෙන් පතුරුවන්නේය. ඒ පුද්ගලය්න කෙරෙහි මෛත්‍රිය කරන්නේ පවත්වන්නේය යන අර්ථයයි. **එවමෙව සබ්බෙ සත්තා** යම්සේ ප්‍රිය පුද්ගලයෙකුට මෛත්‍රිය කරන්නේද මෙසේ ඒ පුද්ගලයන් කෙරෙහි අප්‍රමාණයට පැමිණ වසීභවයට උපගත මෛත්‍රියෙන් මැදහත් වෛරී සංඛ්‍යාත සියළු සතුන් කෙරෙහි අනුක්‍රමයෙන් සිත පතුරුවයි යන අර්ථයයි. **මෙත්ති මෙත්තායනා **යනාදිය පැහැදිලිමය.
**විදිංසච** යන පදය හරහා හෝ යන අර්ථ දැක්වීම සඳහා කියන ලදි.
**ඵරිත්‍වා** අරමුණු කිරීම් වශයෙන් ස්පර්ශකොට **අධිමුඤ්චිත්‍වා** අධික බැවින් මුදා යන අර්ථයයි. මුදන ලද මනාව මුදන ලද යවන ලද පළල් කරන ලද එසේ මුදා යන අර්ථය.
සබ්බධි ආදි නිද්දේසයෙහි මේ තුන් පද සර්ව සංග්‍රාහික වේ. එහෙයින් ඒවායේ එකතුවෙන් අර්ථ දැක්වීමට **සබ්බෙන සබ්බං** ආදිය කියන ලදි. එහි අර්ථය යට කියන ලද්දේමය.
විපුලාදි නිද්දේසයෙහි යමකින් **යං** අර්පණාවට පැමිණ අනන්ත සත්ත්‍වයින් කෙරෙහි පැතිරවීම් වශයෙන් **විපුලං තං** වන්නේය. නියම වූ භූමි වශයෙන් මහග්ගත වේ. යමක් ද **මහග්ගතං තං** මහග්ගත වූයේ එය **අප්පමාණං** අප්‍රමාණ වේ. **යං අප්පමාණං** සතුරා විනාශ කිරීම් වශයෙන් **වෙරං** වේ. **යඤ්ච අවෙරං තං**. යමෙක් අවෛර වූයේද එය පහවූ ව්‍යාපාද ඇති බැවින් **අබ්‍යාපජ්ඣං** වේ. එහෙයින් **යං විපුලං තං මහග්ගතං** යනාදිය කියන ලදි. **අවෙරො අබ්‍යාපජ්ඣෙති** මෙහි ලිංග විපර්යාසයෙන් කියන ලදි. මනස සමග හෝ යෙදීම කළයුතුය. අප්‍රමාණ වූ යම් සිතක් **සො අවොරො** එය අවෛරී මනසයි. **යො අවෙරො සො අබ්‍යාපජ්ඣො** අවෛරී වූ යමක් වේනම් එය අව්‍යාපාදයයි. මෙහි යට පද උපරි වශයෙන් හා උපරියද යට වශයෙන් අර්ථ දතයුතුය.
**සෙය්‍යථාපි නාම එකං පුග්ගලං දුග්ගං දුරුපෙතං **යන මෙයද කරුණාවට වස්තු වූ පුද්ගලයා දැක්වීමට කියන ලදි. මෙබඳු වූ පුද්ගලයින් කෙරෙහි බලවත් කාරුණිකභාවයක් උපදී. එහි **දුග්ගතං** යනු දුක සමග එක්වීමට ගිය. **දුරුපෙතං **කාය දුශ්චරිතාදියෙන් යුක්ත වූ. ගති කුල භෝග වශයෙන් හෝ එය අභාවයෙන් සිටි පුද්ගලයා දුග්ගත වේ. කාය දුශ්චරිතාදියෙන් යුක්ත වූ බැවින්ද එය පරායනය කොට සිටියේ දුරුපේත යයි මෙසේ මෙහි අර්ථය දතයුතුය.
**එකං පුග්ගලං පියං මනාපං** යන මෙහිද මුදිතාවට වස්තු වූ පුද්ගලයා දැක්වීමට කියන ලදි. එහි ගති කුල භෝග ආදි වශයෙන් දීප්තිභාවයෙහි සිටියේ ප්‍රිය වේ. කාය සුචරිතාදියෙන් යුක්ත දීප්තිමත්භාවය පරායනය කොට සිටියේ මනාප යයි දතයුතුය.
**නෙවමනාපං නඅමනාපං** යන මෙයද උපේක්‍ෂාවට වස්තුවූ පුද්ගලයා දැක්වීමට කියන ලදි. එහි මිත්‍රභාවයට නොපැමිණි බැවින් මනාප නැත. අමිත්‍රභාවයට නොපැමිණි බැවින් අමනාප නොවේයයි දතයුතුය. මෙහි යමක් කිවයුතු වන්නේ නම් ඒ සියල්ල චිත්තුප්පාද කාණ්ඩයෙහි කියන ලද්දේමය. භාවනා විධිවූද මේ කමටහන් විසුද්ධි මාර්ගයෙහි විස්තර වශයෙන් කියන ලදි.
අභිධර්ම භාජනීය වර්ණනාව
අභිධර්ම භජනියෙහි කුසල වශයෙන්ද විපාක වශයෙන්ද කිරිය වශයෙන්ද යට චිත්තුප්පාද කාණ්ඩයෙහි බෙදන ලද නයින්ම බෙදන ලදි. මෙහි අර්ථය එහි කියන ලද නයින්ම දතයුතුය.
ප්‍රශ්න විචාරක වර්ණනාව
ප්‍රශ්න විචාරකයෙහි පෙල අනුසාරයෙන්ම මෙත්තාදියෙහි කුසලාදිභාවය දතයුතුය. අරමුණු ත්‍රිකයෙහි වනාහි සියළු තුන් තිකයෙහිද කිව නොහැකි අරමුණු වේමය. අධ්‍යාත්ම අරමුණු ත්‍රිකයෙහි බාහිර අරමුණු වේ. මේ අප්පමඤ්ඤා විභංගයෙහි සම්බුන් විසින් සූත්‍රාන්ත භාජනයෙහිද ලෞකික වශයෙන්ම අප්පමඤ්ඤා කියන ලදි. අභිධර්ම භාජනියෙහිද ප්‍රශ්න විචාරකයෙහිද තුනෙහි මේ නයින් ලෞකික එක් කොටසකද මෙසේ අප්පමඤ්ඤා විභංගයද තිපරිවට්ට ගෙනහැර දක්වා බෙදා දක්වන ලදි.
14. සික්ඛාපද විභංගය
අභිධර්ම භාජනීය වර්ණනාව
ඉන් අනතුරුව දැන් ශික්‍ෂාපද විභංගයෙහි **පඤ්ච** යනු ගණන පිරිසිඳීමයි. **සික්ඛාපදන්ති** හික්මිය යුතු පද. ශික්‍ෂා කොටස යන අර්ථයයි. තවද මතු එන්නා වූ සියළු කුසල ධර්ම හික්මිය යුතු ශික්‍ෂා වේ. පඤ්චශීල අංගයෙහි යම්කිසි අංගයක් ඒ ශික්‍ෂාවල පිහිටීම් අර්ථයෙන් පද වේ. ශික්‍ෂාවන්ගේ පද බැවින් සික්ඛාපදානි. **පාණාතිපාතා** යනු ප්‍රාණයේ හෙළීමයි. ඝාතනය මරණය යන අර්ථයය. **වේරමණී** යනු විරතියයි. වෙන්වීමයි. අදින්නාදානා නුදුන්නහුගේ ගැනීම. අනුන්ගේ අයිතිය ගෙන ඒවා යන අර්ථයයි. **කාමෙසු** යනු වස්තු කාමයෙහි. **මිච්ඡාචාරා** ක්ලේශකාම වශයෙන් ලාමක හැසිරීමයි. **මුසාවාදා** නොවූ දේ කීමෙන්. **සුරාමේරය මජ්ජපමාදට්ඨානා** මෙහි සුරා යනු පිටිසුරා කැවිලි සුරා, බත් සුරා යන සුරා සෑදීමට ගන්නා බහන ලද ද්‍රව්‍ය රාශියෙන් යුත් පඤ්ච සුරා. **මෙරයං** යනු පැසෙමින් තිබෙන මල් ගෙඩි හකුරු පැණි සම්භාරයෙන් යුක්ත මද්‍ය පහ, ඒ දෙකම මත්වන අර්ථයෙන් **මජ්ජ** වේ. යම් චේතනාවක් ඒවා බීම ප්‍රමාද කරන බැවින් **පමාදඨානං** වේ. එහෙයින් සුරා මේරය මජ්ජ පමාදඨානාය. මෙය මාතෘකා තැබීම වන්නේය.
පද භාජනයෙහි **යස්මිං සමයෙ කාමාවචරං** යන ආදි සියල්ල යට කියන ලද නයින් පැහැදිලි වන්නේමය. ශික්‍ෂාපද පමණක් විරති නොවේ. චේතනාවද ශික්‍ෂාපදම වේ. එහෙයින් එය දැක්වීමට දෙවන නයක් දක්වන ලදි. මේ ධර්ම දෙක හුදෙක් ශික්‍ෂාපද නොවේ. චේතනා සම්ප්‍රයුක්ත අපර පනස් ධර්මද හික්මිය යුතු කොටස් වශයෙන් ශික්‍ෂාපද වේ. එහෙයින් තුන්වන නයක්ද දක්වන ලදි.
එහි පරියාය සික්ඛාපද නිප්පරියාය සික්ඛා පදයයි. ශික්‍ෂාපද ද්විධය. එහි විරති නිප්පරියාය ශික්‍ෂාපද වේ. ඒවා පාණාතිපාතා වේරමණී යයි පෙලෙහි ආවේ චේතනා රහිතවය. වෙන්වන්නේ ඒවායින්ම එයින් චේතනා නැතිව වෙන්වීම, චේතනා ගෙනහැර දැක්වීය. චේතනා සම්ප්‍රයුක්ත සෙසු ධර්මවලද එසේය. ව්‍යතික්‍රමණ කාලයෙහි විරුද්ධ චේතනාව දුශ්ශීල බව නම් වේ. එහෙයින් එය විරති කාලයෙහි සිල්වත් බව වශයෙන් කියන ලදි. ස්පර්ශ ආදිය ඊට සම්ප්‍රයුක්ත වන බැවින් ගන්නා ලදි.
දැන් මෙම ශික්‍ෂා පදවල ඤාණය උත්තේජනය කිරීම සඳහා මේ ප්‍රාණඝාතාදීන්ගේ ධර්ම වශයෙන් කොටස් වශයෙන් අරමුණු වශයෙන් වේදනා වශයෙන් මූල වශයෙන් කර්ම වශයෙන් සාවද්‍ය වශයෙන් ප්‍රයෝග වශයෙන්ද විනිස දතයුතුය.
එහි ධර්ම වශයෙන් යන මේ ප්‍රාණාතිපාතාදි පහේම චේතනාව ධර්මය වේ. කොටස් වශයෙන් පහම කර්ම පථ වේ.
අරමුණු වශයෙන් පාණාතිපාතය ජීවිතින්‍ද්‍රිය අරමුණ වේ. අදින්නාදානය සතුන් අරමුණු වේ. සංස්කාර හෝ වේ. වැරදි හැසිරීම ස්ත්‍රී පුරුෂයින් අරමුණු වේ. මුසාවාදය සතුන් හෝ සංස්කාර හෝ අරමුණු වේ. සුරාපානය සංඛාර අරමුණු වේ.
වේදනා වශයෙන් පාණාතිපාතා දුක් වේදනාය. අදින්නාදාන වේදනා තුනම එහි සතුටින් නුදුන් දෙය ගැන්මෙන් සැප වේදනා වේ. බිය ඇතිකල දුක් වේදනාව මධ්‍යස්ථව ගැනීමෙන් අදුක්ඛමසුඛ වේදනාව මිච්ඡාචාරය. සැප වේදනාව හෝ අදුක්ඛමසුඛ වේදනාව හෝ වේ. මුසාවාදය අදින්නාදානය මෙන් වේදනා තුනම. සුරාපානය සැප මධ්‍යස්ථ වේදනා වේ.
මූල වශයෙන් පාණාතිපාතය දෝසමූලය. අදින්නාදානය කලක ලෝභමූල කලක දෝසමූල වේ. මිච්ඡාචාරය ලෝභ මූල වේ. මුසාවාදය කිසිකලක ලෝභමූල කිසිකලක දෝස මෝහ මූල වේ. සුරාපානය ලෝභමූල වේ.
කර්ම වශයෙන් මෙහි මුසාවාදය වචී කර්ම වේ. සෙස්ස කායකර්ම වේ.
සාවද්‍ය වශයෙන් පාණාතිපාතය අල්ප සාවද්‍ය මහා සාවද්‍ය දෙකම ඇත. අදින්නාදානාදියද එසේය. ඒවායේ නානා කරණය යට දක්වන ලදි.
මෙය වෙන නයකි. කුසින් නැසීම අල්ප සාවද්‍ය වේ. එයින් මහත් වූවන් නැසීම මහා සාවද්‍ය වේ. ඔවුන්ද අල්ප සාවද්‍යය ඊට වඩා මහත් වූ කුරුල්ලන් නැසීම මහා සාවද්‍ය වේ. ඊට වඩා ගොයින්, ඊට වඩා සාවුන්, ඊට වඩා මුවන්, ඊට වඩා ගවයින්, ඊට වඩා අශ්වයින්, ඊට වඩා ඇතුන්, නැසීම මහා සාවද්‍ය වේ. ඔවුන්ගෙන් දුසිල් මිනිසුන් ඊට වඩා ගොසීලාදී යුත් මිනිසුන් ඊට වඩා තිසරණ ගත ඊට වඩා පන්සිල් රකින ඊට වඩා සාමණේර, ඊට වඩා පෘථග්ජන භික්ඛු ඊට වඩා සෝවාන් ඊට වඩා සකදාගාමී ඊට වඩා අනාගාමී මහා සාවද්‍ය වේ. ඊට වඩා ඛීණාශ්‍රවයන් සතු ප්‍රාණය අතිමහා සාවද්‍ය වේමය.
[missing trans]
මිච්ඡාචාරයද දුසිල් ස්ත්‍රීන් ඉක්මවීමෙහි අල්ප සාවද්‍ය වේ. ඊට වඩා ගොසීලාදිය රකින මහාසාවද්‍ය වේ. ඊට වඩා සරණාගත, පඤ්චසික්ඛා පිළිපදින, සාමණේරී-පුථුජ්ජන භික්ඛුනී, සෝතාපන්නය, සකදාගාමිනියා ඊට වඩා අනාගාමී නිසා ඉක්මවීමෙහි මහා සාවද්‍ය හෝ ඛීණාසව භික්ඛුනිය එ්කාන්ත මහා සාවජ්ජ වේ.
මුසාවාදයෙහි තුට්ටුවක ප්‍රයෝජනය සඳහා බොරුකීම අල්පසාවද්‍ය වේ. ඊට වඩා අඩ මසුවක් ඊට වඩා වාසකයක් (මසුරම) ඊට පස් මස්සක් ඊට වඩා අඩ කහවණුවක් ඊට වඩා කහවණුවල ඊට වඩා අගනා භාණ්ඩයක් ප්‍රයෝජනයට බොරුකීම මහාසාවද්‍ය වේ. බොරු කියා සංඝයා භේද කරන්නා ඒකාන්ත මහා සාවද්‍ය වේ.
සුරාවෙහි පතක් පමණ බොනවිට අල්ප සාවද්‍ය වේ. දෝතක් බොනවිට මහා සාවද්‍ය වේ. කය සෙලවීම සමත් බොහෝ බී ගම් නැසීම, නිගම නැසීම කරන්නාට ඒකාන්තයෙන්ම මහා සාවද්‍ය වේ.
පාණාතිපාතයට පැමිණ ඛීණාසව වධය මහා සාවද්‍ය වේ. අදින්නාදානයට පැමිණ ඛීණාසව සන්තකය හැර ගැනීම, මිච්ඡාචාරයට පැමිණ ඛීණාසව භික්ඛුනිය ව්‍යතික්‍රමණය, මුසාවාදයට පැමිණ මුසාවාදයෙන් සංඝ භේදය සුරාපානයට පැමිණ කය සෙලවීමට සමත් බොහෝ බී ගම් නියම්ගම් වැනසීම මහා සාවද්‍ය වේ. මේ සියල්ලටම වඩා මුසාවාදයෙන් සංඝ භේදය කිරීම මහා සාවද්‍ය වේ. එය නිරයේ කල්පයක් පැසීමට සමත් දරුණු ක්‍රියාවකි.
ප්‍රයෝග වශයෙන් ප්‍රාණඝාතය සියතින් හා ඇණවීමෙන්, අදින්නාදානයද එසේය. මිච්ඡාචාර මුසාවාද සුරාපානය සාහත්‍ථිකම (සියතින්) වේ.
මෙසේ මෙහි පාණාතිපාතාදියේ ධර්මාදි වශයෙන් විනිස ඇත. පාණාතිපාතා වේරමණී ආදියෙහිද ධර්ම වශයෙන් කොටස් වශයෙන් අරමුණු වශයෙන් වේදනා වශයෙන් මූල වශයෙන් කර්ම වශයෙන් ඛණ්ඩ වශයෙන් සමාදාන වශයෙන් ප්‍රයෝග වශයෙන්ද විනිස දතයුතුය.
එහි ධර්ම වශයෙන් යනු පරියාය සීල වශයෙන් පිළිවෙලින් පංච චේතනාය. කොටස් වශයෙන් කර්මපථ සහ අරමුණු වශයෙන් අන්‍යයාගේ ජීවිතින්‍ද්‍රිය අරමුණුකොට තමාගේ වෛර චේතනාවෙන් වෙන්කිරීම සෙස්සෙහිද මෙම නයයි. මේ සියළු ව්‍යතික්‍රමණය කළයුතු වස්තු අරමුණු කොට වෛර චේතනාවෙන්ම වෙන්කිරීම වේදනා වශයෙන් යනු සියළු සැපවේදනා හෝ මැදිහත් වේදනා හෝ වේ. මූල වශයෙන් යනු ඤාණ සම්ප්‍රයුක්ත සිතින් පවත්වන්නාට අලෝභ අදෝස අමෝහ මුල් වේ. ඤාණ විප්‍රයුක්ත සිතින් වෙන්වන්නාට අලෝභ අදෝස මුල් වේ. කර්ම වශයෙන් මුසාවාදය වචී කම්ම වේ. සෙසු ඒවා කාය කම්ම වේ. ඛණ්ඩ වශයෙන් යනු ගිහියෝ යමක් ව්‍යතික්‍රමණ කරත්ද එය එකෙණෙහි කඩ වේ. බිඳේ. අවසේස ඒවා නොබිඳේ. කුමක් හෙයින්ද? ගිහියන්ගේ සම්බන්ධ නැති සිල් වේ. යමක් හැකිවේ නම් එයම රකී. සාමණේරයින් ගේ වනාහි එකක් ව්‍යතික්‍රමණය වූ විට සියල්ලම බිඳේ. හුදෙකලා එකක් නොවේ. සෙසු සිල්ද බිඳේ. නැවත මෙසේ නොකරමියි දඬුවම් කළවිට සීලය පරිපූර්ණ වේ. සමාදාන වශයෙන් යනු තමාම පන්සිල් සමාදන් වෙමියි අධිෂ්ඨාන කරන්නාද වෙන වෙනම සමාදන් වන්නාද සමාදන් වූවා වේ. අනිත් කෙනෙකුගේ සමීපයෙහි හිඳගෙන පන්සිල් සමාදන් වෙමියි සමාදන් වන්නා විසින්ද වෙන වෙනම සමාදන් වන්නා විසින්ද සමාදන් වූවා නොවේ. පයෝග වශයෙන් වන සියල්ල සාගත්‍ථික පයෝගයෙන් දතයුතුය.
දැන් යම් ශික්‍ෂාපදයන්ගේ කොටස් භාවයෙන් මේ පඤ්ච ශික්‍ෂාපදයෝ කියන ලදද ඒවා දැක්වීමට **කතමෙ ධම්ම සික්ඛා** යන මේ ශික්‍ෂා වාරය අරඹන ලදි. එහි සියළු චතුභූමික කුසල දහම් හික්මිය යුතු බැවින් ශික්‍ෂා වේ. එහෙයින් ඒවා දැක්වීමට **යස්මිං සමයෙ කාමාවචරං** යනාදිය කියන ලදි. එහි යට චිත්තුප්පාද කාණ්ඩයෙහි කියන ලද නයින්ම පෙල විස්තර කොට අර්ථය දතයුතුය. මෙහි වනාහි මාතෘකාව පමණක් කියන ලදි.
ප්‍රශ්න විචාරක වර්ණනාව
ප්‍රශ්න විචාරකයෙහි පෙල අනුසාරයෙන්ම ශික්‍ෂා පදවල කුසලාදිභාවය දතයුතුය. ආරම්මණ ත්‍රිකයෙහි වනාහි මෙහි යම් ශික්‍ෂාපද සතුන් අරමුණු කෙරේයයි කියන ලද ඒවා සතුන් යයි සංඛ්‍යාවෙන්ම ගිය සංඛාරම අරමුණු කරයි. යම්හෙයකින් මේ සියල්ල සම්පත්ත විරති වශයෙන්ම දක්වන ලදද එහෙයින් සුළු අරමුණුද වර්තමාන අරමුණුද කියන ලදි. යමකින් වෙන්වේද ඒ වස්තුවේ අත්‍යන්ත බාහිර බවින් හා සියළුම බාහිර අරමුණ බව දතයුතුය.
මේ ශික්‍ෂාවල විභංගයෙහි සම්බුදුන් විසින් අභිධර්ම භාජනියෙහි ප්‍රශ්න විචාරයෙහිද ලෞකික ශික්‍ෂාපද කියන ලදි. මේ නය දෙකම ලෞකික බැවින් එක් කොටසක්මය. මෙසේ මේ ශික්‍ෂාපද විභංගයෙහි දෙපරිවෘත්තය ගෙනහැර බෙදා දක්නා ලදි.
15. පටිසම්භිදා විභංගය
සූත්‍රාන්ත භාජනීය
ඊට අනතුරුව දැන් පටිසම්භිදා විභංගයෙහි **චතස්සො** යනු වෙන්කිරීමය. **පටිසම්භිදා** යනු ප්‍රභේද යනුයි. යම්හෙයකින් අන්‍ය වශයෙන් **අත්‍ථෙ ඤාණං අත්‍ථපටිසම්භිදා** යනාදිය කීහ. එහෙයින් අනිකක් නොවේ. කිසියම් ප්‍රභේදයක් ඤාණයේම ප්‍රභේදයකැයි දතයුතුය. මෙසේ චතස්සො පටිසම්භිදා යන පදයෙන් ඤාණ ප්‍රභේද සතරත් යයි මේ අර්ථය සංග්‍රහ කරන ලදි. **අත්‍ථ පටිසම්භිදා** යන අර්ථයෙන් පටිසම්භිදා අර්ථ ප්‍රභේදවලින් යනු ලක්‍ෂණ පැහැදිලි කරන විමසීම් කරණයෙහි සමත් අර්ථයෙන් ප්‍රභේදගත ඤාණය යන අර්ථයය. සෙසු පදවලද මෙම නයයි. ධර්මප්‍රභේද වූ ලක්‍ෂණ පැහැදිලි කරන විමසීම් කරණයෙහි සමත් ධර්මයෙහි ප්‍රභේදගත වූ ඤාණය **ධම්මපටිසම්භිදා** නම් වේ. නිරුක්ති ප්‍රභේදවල ලක්‍ෂණ පැහැදිලි කරන විමසීම් කරණයෙහි සමත් නිරුක්ති කීමෙහි ප්‍රභේදගත වූ ඤාණය **නිරුත්ති පටිසම්භිදා** නම් වේ. පටිභාන ප්‍රභේදවල ලක්‍ෂණ පැහැදිලි කරන විමසීම් කරණයෙහි සමත් වූ ප්‍රතිභානයෙහි ප්‍රභේදගත වූ ඤාණය **පටිභාන පටිසම්භිදා** නම් වේ.
දැන් යම්සේ පටිසම්භිදාව බෙදා දක්වන්නේ **අත්‍ථෙ ඤාණං පටිසම්භිදා** යනාදිය කීහ. එහි **අත්‍ථො** යනු සංක්‍ෂේපයෙන් හේතුඵලය. එයද හේතු වශයෙන් උත්සාහ විය යුතුය, යායුතු පැමිණිය යුතු එහෙයින් අර්ථයයි කියනු ලැබේ. ප්‍රභේද වශයෙන් ප්‍රත්‍යයයෙන් උපන් යම් කිසිවක් නිර්වාණය, කියන ලද අර්ථය, විපාකය කිරිය යන මේ පඤ්ච ධර්මය අර්ථ නය දතයුතුය. ඒ අර්ථයෙහි ප්‍රභේදගත වූ ඤාණය **අත්‍ථපටිසම්භිදා** වේ.
**ධම්මො** යනු සංක්‍ෂේපයෙන් ප්‍රත්‍යයය. එයින් ඒ ඒ දෙය විධාන කෙරේ පවත්වයි පමුණුවයිද එසේ හෙයින් ධර්ම යයි කියනු ලැබේ. ප්‍රභේද වශයෙන් වනාහි ඵල නිපදවන කිසි හේතුවක්, ආර්ය මාර්ගය, භාසිතය, කුසලය, අකුසලය යන මේ පඤ්ච ධර්ම ධර්මය යයි දතයුතුය. ඒ ධර්මය ප්‍රත්‍යවේක්‍ෂා කරන්නාට ඒ ධර්මයෙහි ප්‍රභේදගත වූ ඤාණය ධම්මපටිසම්භිදා නම් වේ.
එහි **ධම්ම නිරුත්තාභිලාපෙ ඤාණං** යන එම අර්ථයෙහිද ධර්මයෙහිද යම් ස්වභාව නිරුක්තියක් වේද එය කීමෙහි ඒ ස්වභාව නිරුක්ති ශබ්දය අරමුණු කොට ප්‍රත්‍යවේක්‍ෂා කරන්නාට ඒ ස්වභාව නිරුක්ති කීමෙහි ප්‍රභේදගත වූ ඤාණය **නිරුත්ති පටිසම්භිදා** නම් වේ. මෙසේ නිරුත්ති පටිසම්භිදාව ශබ්දය අරමුණුකොට හටගත්තේය. ප්‍රඥප්තිය අරමුණුකොට නොවේ. කුමක් හෙයින්ද? ශබ්දය අසා මෙය ස්වභාව නිරුක්ති යයිද මෙය ස්වභාව නිරුක්තිය නොවේ යයිද දැනගනිති. පටිසම්භිදාවට පැමිණි තැනැත්තා ‘ඵස්ස’ යයි කී කල්හි මෙය ස්වභාව නිරුත්තියයි දැනගනී. ඵස්සාති හෝ ඵස්සන්ති හෝ කී කල මෙය ස්වභාව නිරුක්ති නොවේ යයි දැනගනී. වේදනාදියෙහිද මෙම නයමයි. අන්‍ය වූ නාම ආඛ්‍යාත උපසර්ග ව්‍යඤ්ජන ශබ්ද මේ තෙමේ දනීද නොදනීද? යමකින් ශබ්දය අසා මෙය ස්වභාව නිරුක්තිය මෙය ස්වභාව නිරුක්තිය නොවේ යයි දනීද එයින් එයද දන්නේය. මේ පටිසම්භිදා කිස බහා තබා මේ වස්තුව කියන ලදි.
තිස්සදත්ත තෙරුන් වහන්සේ වනාහි බෝධි මණ්ඩලයේ දී රන් සලාක ගෙන භාෂා දහඅට අතුරෙන් කවර භාෂාවකින් කියමිද? යයි පැවරීය. එය වනාහි උන්වහන්සේ විසින් ඉගෙනගෙන සිට කරන ලද පැවරීමකි. පටිසම්භිදාවට පැමිණ කරන ලද්දක් නෙමේ. උන්වහන්සේ මහා ප්‍රඥාවන්ත බැවින් ඒ ඒ භාෂා කතාකොට උගත්හ. (සිහි නොවේද? භදන්ත සෝරත, අනදමෙත්, රාහුල, ගුණසිරි හිමිවරුන් හා මළලසේකර ආදීහු) එසේ ඉගෙනීමේ සිට මෙසේ පැවරීය.
භාෂාව නම් සත්ත්වයා ඉගෙන ගනිති. යයි කියා මෙහි වෙයි කියන ලදි. මව්පියෝ ළමයා කුඩා කල ඇඳෙහි හෝ පුටුවෙහි හෝ හොවා ඒ ඒ දේවල් කියමින් ඒ ඒ වැඩ කරති. දරුවෝ ඒ ඒ භාෂා උගනිති. මෙයින් මෙය කියන ලදැයි කල් ගතවනවිට භාෂාවේ සියල්ලම දනිති. මව දෙමළ නම් පියා ආන්‍ද්‍රයකු නම් දරුවා පළමුව මවගේ කථා අසයි නම් දෙමළ භාෂාව කතා කරන්නේය. පියාගේ කතාව පළමුව අසන්නේ නම් ආන්ද්‍රා භාෂාව කතා කරන්නේය. දෙදෙනාගේම කථා නොඅසන්නේ නම් මාගධ භාෂාව කතා කරන්නේය.
යමෙක ගමක් නොවන මහ වනයෙහි උපන්නේ නම් එහි කතාකරන කිසිවෙක් නැත්තේ නම් හේ ද තමාගේ ධර්මතාවෙන් වචන උපදවමින් මාගධ භාෂාව කතා කරන්නේය. නිරය, තිරිසන් යෝනිය, ප්‍රේත විෂය, මනුෂ්‍ය ලෝකය, දිව්‍ය ලෝකය යන සැමතැනම මාගධ භාෂාව ඉතා බහුලය. සෙසු ඔට්ට, කිරාත, අන්ධක, යෝනක දමිළ භාෂාදි භාෂා දහඅටක් පවතී. බ්‍රහ්ම ව්‍යවහාරය ආර්ය ව්‍යවහාර සංඛ්‍යාත වූ මේ එකම මාගධ භාෂාව නොපෙරළේ. වෙනස් නොවේ. සම්බුදුන් වහන්සේද ත්‍රිපිටක බුද්ධ වචනය භාෂාවකට නගන්නේ මාගධ භාෂාවටම නැගූහ. කවර හෙයින්ද? මෙසේ අර්ථය ගෙනහැර දැක්වීමට පහසු වේ. මගධ භාෂාවට නැගූ බුද්ධ වචනයේ පටිසම්භිදාවට පැමිණි අයගේ සෝතපථ ගමනම පමා විය. සෝතයෙහි ගැටුණු පමණින්ම සියක් නයින් දහසක් නයින් අර්ථය වැටහේ. වෙනත් භාෂාවකට බුද්ධ වචනය නැගුනේ නම් පෙළ පෙළා ඉගෙනගත යුතු වේ. බොහෝ ඉගෙන ගත් පෘථග්ජනයාගේ පටිසම්භිදාවට පැමිණීමක් නම් නැත්තේය. ආර්ය ශ්‍රාවකයකු නොවන පටිසම්භිදා ලාභියෙක් නැත්තේය.
**ඤාණෙසු ඤාණං** සියළු ඤාණය අරමුණු කර ඤාණය ප්‍රත්‍යවේක්‍ෂා කරන්නාට ප්‍රභේදගත ඤාණය **පටිභාන සම්පදා** වේ. මේ සතර පටිසම්භිදාව ස්ථාන දෙකක ප්‍රභේදය යයි. කරුණු පහකින් පැහැදිලි වන්නේ යයි දතයුතුය. කුමක දෙකකද? සේක භූමියද අසේක භූමියද එහි සැරියුත් මහමුගලන් මහකසුප් මහා කාත්‍යායන, මහාකොට්ඨිත යන අසූමහා ස්ථවිරයන්ගේ පටිසම්භිදාව අසේඛ භූමි ප්‍රභේදයයි. අනඳ තෙරුන් චිත්ත ගහපති ධම්මික උපාසක උපාලි ගහපති ඛුජ්ජුත්තරා උපාසිකා මේ ආදීන්ගේ පටිසම්භිදාව සේඛභූමි ප්‍රභේදයයි.
කරුණු පසකින් පටිසම්භිදාව පැහැදිලි වන්නේ කෙසේද? අධිගමයෙන් පරියත්තියෙන් ශ්‍රවණයෙන් ප්‍රශ්න කිරීමෙන් පූර්වයෝගයෙන් යනුවෙනි. එහි අධිගමය නම් රහත් බවයි. ඊට පැමිණියහුට පටිසම්භිදා පැහැදිලි වෙයි. පරියත්තිය නම් බුද්ධ වචනයයි. එය ඉගෙන ගන්නාට පටිසම්භිදා පැහැදිලි වේ. ධම්ම සවණ නම් සකස්ව දහම් අසන්නාට පටිසම්භිදාව පැහැදිලි වෙයි. පරිපුච්ඡා නම් අට්ඨ කථාවෝය. ඉගෙන ගත් පෙලෙහි අර්ථය කියන්නාට පටිසම්භිදා පැහැදිලි වේ. පුබ්බයෝග නම් පෙර යෝගාවචර භාවය. අතීත භවයෙහි හරණ පච්චාහරණ (ගෙනයන ආපසු ගෙනෙන) කමටහන් ඇති බව. පුබ්බ යෝගාවචරයා පටිසම්භිදා පැහැදිලි වේ. එහි රහත්භාවයට පැමිණීමෙහි පුනබ්බසු කුටුම්බික ප්‍රත්‍යයයි නිස්සත්‍ථෙරස්ස පටිසම්භිදාව පැහැදිලි වූහ. උන්වහන්සේ වනාහි දඹදිව දී බුද්ධ වචනය ඉගෙන පරතෙරට ගොස් යෝනක ධම්මරක්ඛිත තෙරුන් සමීපයේ බුද්ධ වචනය ඉගෙනගෙන එන්නේ නැවට නැගෙන තොටුපලේ එක පදයක උපන් සැකය නිසා යොදුන් සිය ගණනක් පැමිණි මාර්ගය තබා ආපසු හැරී ආචාර්යයන් වහන්සේ වෙත යන්නේ එක් කෙළෙඹියෙකුගේ ප්‍රශ්නයක් විසඳීය. හෙතෙම පැහැදී ලක්‍ෂයක් අගනා කම්බිලියක් (වටිනා වස්ත්‍රය) දුන්නේය. උන්වහන්සේද එය රැගෙන ගොස් ඇදුරු තෙරුන්ට දුන්නේය. තෙරුන් වහන්සේ කම්බිලිය වෑයෙන් කපා හිඳින තැන බිම ඇතිරියක් කළහ. කුමක් සඳහාද? පශ්චිම ජනයාගේ අනුග්‍රහය පිණිසය. උන්වහන්සේට මෙබඳු සිතක් විය. අප විසින් යන ලද මාර්ගය ආවර්ජනා කොට අනාගතයෙහි සබ්‍රහ්මචාරීහු ප්‍රතිපත්ති පිරිය යුතුයයි හඟින්නේ යයි. තිස්ස තෙරහුද ආචාර්යවරයා සමීපයෙහි සැක හැර දඹකොල පටුනේ බැස සෑමලුව අමදින වෙලාවට වාලුකා විහාරයට පැමිණ හැමදූහ. උන්වහන්සේ ඇමදි තැන් බලා වීතරාගී භික්‍ෂුවකගේ හැමදීම යයි. තෙරුන් විමසීම් පිණිස ප්‍රශ්නයක් ඇසූහ.
තෙරුන් වහන්සේ පටිසම්භිදාවට පැමිණ ඇති හෙයින් අසන අසන ප්‍රශ්නය විසඳූහ. බුද්ධ වචනයෙහි වනාහි තිස්සදත්ත තෙරුන්ටද නාගසේන තෙරුන්ටද පටිසම්භිදා පැහැදිලි විය. තිස්දත් තෙරහු වනාහි තලවෙහෙරවාසී ධම්මදින්න තෙරුන්ගේ බෑණා කෙනෙකි. ඛුරගින් රහත්බවට පැමිණියහ. මාම තෙරුන්ගේ ධර්ම විනිශ්චය ස්ථානයෙහි හිඳ අසන්නේ තුන් පිටකයම ප්‍රගුණ කළහ. ඉගෙන ගත් වෙලේ අර්ථය කියන තිස්සදත්ත තෙරුන්ට පටිසම්භිදා පැහැදිලි විය. ගතපච්චාගත වත් සපුරා අනුලෝම කමටහන දක්වා උත්සාහවත් කරවා පැමිණි අය පටිසම්භිදාවට පැහැදිලි පුබ්බ යෝගාවචරයන්ගේ ඇතුළත නැත.
මේ කරුණු අතර පරියත්ති සවණ පරිපුච්ඡා යන කරුණු තුන ප්‍රභේද අනුව බලවත් වේ. පුබ්බයෝග අධිගමය බලවත් ප්‍රත්‍යයකි. එහි ප්‍රභේද වේද නොවේද? වේ. එය ඔබේ නොවේ. පරියත්ති ආදි තුන පෙර විය යුතුද නැද්ද? පුබ්බයෝගයෙන් පෙර හෝ දැන් හෝ සංඛාර සම්මර්ශනය නැතිව පටිසම්භිදාවක් නැත. මේ දෙකම එකතුව පටිසම්භිදාවට උපස්ථම්භක වී පැහැදිලි කෙරෙති.
දැන් සංග්‍රහ වාරයෙහි අර්ථ පසද ධර්මයද සංග්‍රහ කරන ලදි. ජවනය ප්‍රභේද දක්වන නයින් පටිසම්භිදාව බෙදීමට නැවත චතස්සො ආදි නයින් ප්‍රභේද වාරය අරඹන ලදි. එය සච්චවාර හේතුවාර ධම්මවාර පච්චයාකාර වාර පරියත්තිවාර වශයෙන් පඤ්චවිධය. එහි ප්‍රත්‍යයෙන් උපන් දුක්ඛ සත්‍යයේද ප්‍රත්‍යයෙන් පැමිණිය යුතු නිර්වාණයේද හේතු භාවයෙන් ඵල නිපදවන සමුදයේද නිර්වාණයට පමුණුවන ආර්ය මාර්ගයේ ධර්මන්‍යය දැක්වීමට සච්චවාරය කියන ලදි. හේතුඵලවලින් නිපන් යම්කිසිවක හේතුවේ ධර්මභාවයද ඵලයේ අර්ථ භාවයද දැක්වීමට හේතුවාරය කියන ලදි. එහිද හේතුඵල ක්‍රම වශයෙන් පිළිවෙලින් පළමුව ධම්ම පටිසම්භිදාව දක්වන ලදි. රූපාරූප භේදයෙන් යුත් ධර්ම හේතුවෙන් හටගත්තේය. ඒවායේ අර්ථ භාවයද ඒ ඒ රූපාරූප ධර්මප්‍රභේද හේතු වේ. ස්වභාවය දැක්වීම ධම්මවාරය කියන ලදි. ජරාමරණාදියේ අර්ථභාවය ජරාමරණය ද සමුදය සංඛ්‍යාත ජාති ආදියේ ස්වභාවය දැක්වීම පච්චයාකාරය කියන ලදි. පරියත්ති සංඛ්‍යාත ඒ ඒ භාෂිතවල ස්වභාවය භාෂිත සංඛ්‍යාත ප්‍රත්‍යයෙන් පැමිණිය යුතු භාෂිතයේ අර්ථ භාවයද දැක්වීමට පරියත්තිවාරය කියන ලදි.
එහිද යමකින් භාෂිතය දැන එහි අර්ථය දනී. එහෙයින් භාෂිතය භාෂිත ක්‍රමයෙන් උපිළිවෙලින් පළමුව ධර්ම පටිසම්භිදාව දක්වන ලදි. පරියත්ති ධර්මයේ ප්‍රභේද දැක්වීම සඳහා එහි ධර්ම පටිසම්භිදාව කවරේදැයි ප්‍රශ්න කිරීම් පෙරටුව පටිනිද්දේසවාරය කියන ලදි. එයි යුක්තන්ති ආදි අංග නවයකින් අවශේෂ දෙයක් නැතිව පෙල ගන්නා ලදි. මේ එම භාෂිතයේ අර්ථයයි. මේ ස්ථානයේ භාෂිත වශයෙන් සියළුම පෙල පෙන්නන ලදි.
අභිධර්ම භාජනීය වර්ණනාව
එහි පටිසම්භිදා තුනක් ලෞකිකය. අත්‍ථ පටිසම්භිදාව ලෞකික ලෝකෝත්තර මිශ්‍රය. එයද නිවන් අරමුණ මග්ගඵල ඤාණ වශයෙන් ලෝකෝත්තර වේ. අභිධර්ම භාජනියෙහි කුසල අකුසල විපාක කිරිය වශයෙන් වාර හතරකින් බෙදන ලදි. එහි යට චිත්තුප්පාද කාණ්ඩයෙහි යම් පමණ කුසල චිත්ත බෙදන ලදද ඒවායේ සියල්ලම වශයෙන් එකිනෙකේ බෙදන නිද්දේසයෙහි සතර බැගින් පටිසම්භිදා බෙදන ලදැයි දතයුතුය. අකුසල සිත්වලද මෙම නයය. විපාක කිරිය වාරයෙහි විපාක කිරියවල අර්ථයෙන් සංග්‍රහ කරන ලද බැවින් ධර්ම පටිසම්භිදාව හැර විපාක සිත් එක එකද කිරිය සිත්වලද තුන බැගින් පටිසම්භිදා බෙදන ලදි. පෙල වනාහි නය මාතෘකා පමණක් දක්වා සංක්‍ෂේප කරන ලදි. එය යට ආවා වූ විස්තර වශයෙන් දැනගත යුතුය.
කුසලාකුසල වාරයෙහි ඒවායේ විපාක ඤාණය අත්‍ථපටිසම්භිදායයි කුමක් හෙයින් කියන ලදද? මෙසේ මෙහි යම් ධර්මයන්ගේ මේ විපාකය ඒවායේ ඤාණය ධම්ම පටිසම්භිදායයි මෙසේ නොකියන ලද්දේ කුමක් හෙයින්ද? යට කියන ලද බැවිනි. මෙසේ ඒවායේ විපාක ඤාණය අත්‍ථ පටිසම්භිදා යයි යට කියන ලද බැවින් මේ අත්‍ථපටිසම්භිදාවද මෙහි නොකිය යුතු වන්නේද? නොකිවයුතු නොව්නනේය. කුමක් නිසාද? යට විපාක කිරිය චිත්තුප්පාද වශයෙන් නොකියන ලද බැවිනි. කිරිය වාරයෙහිද යම් ධර්මයන්ගේ මේ කිරිය යයි වචනයම නොයෙදී යයි. මේ වාර දෙකෙහි තුන බැගින් පටිසම්භිදාව බෙදන ලදි.
එහි **යාය නිරුත්තියා තෙසං ධම්මානං පඤ්ඤත්ති හොති** යම් නිරුක්තියකින් ඒවායේ ස්පර්ශය වේ යයි ආදි නයින් කියන ලද ධර්මයන්ගේ මේ ස්පර්ශය මේ වේදනාව යයි මෙසේ පැනවීම් වේ. එහි **ධම්ම නිරුත්තාභිලාපෙ** ඒ අර්ථයෙහි ධර්මයෙහි පවත්වන ඒ ධර්ම නිරුක්තියේ ස්වභාව පැනවීමෙන් කීමෙහි ඤාණය, කියන ශබ්දය අරමුණු කොට උපන් ඤාණයම මෙහිද කියන ලදි. **යෙන ඤාණෙන** යම් ප්‍රතිභාන පටිසම්භිදා නුවණින්. **තාණි ඤාණානි** **ජානාති **ඉතිරි පටිසම්භිදා ඤාණ තුන දනියි.
දැන් යම් ඤාණයක් වේ නම් එය දනී. එසේම එහි සෙසු පවත් දැක්වීමට **ඉමානි ඤාණානි ඉදමත්‍ථ ජොතකානි **යයි කියන ලදි. එහි **ඉදමත්‍ථ ජොතකානි** යන මේ අර්ථයේ ප්‍රකාශ කිරීම මේ නම් අර්ථය ප්‍රකාශ කෙරෙති. පිරිසිඳති යන අර්ථයයි. **ඉති ඤාණෙසු ඤාණං** මේ ආකාරයෙන් පවතින ඤාණ තුනෙහි ඤාණය පටිභාන සම්භිදා නම් වේ.
එහි කිසිවක් මේ පටිභාන සම්භිදා එය මේ කිස එහි මේ කිස යයි ඉතිරි පටිසම්භිදාවල කිස දනී. තමාට ඒවායේ කෘත්‍ය කිරීමට හැකි නොවේ. අල්පශ්‍රැත ධර්ම කථිකයෙකුට බහුස්සුත ධර්මකථිකයෙකු මෙනි. භික්‍ෂු දෙනමක් වූහ. එක්කෙනෙක් බහුස්සුත විය. එක්කෙනෙක් අප්පස්සුත විය. එකටම එකම ධර්මකථා මාර්ගය උගත්හ. එහි අප්පසුත තෙමේ ස්වර (හඬ) සම්පන්න විය. අනිත් භික්‍ෂුව මද හඬ ඇත්තේ විය. ඔවුනතුරෙහි අප්පස්සුත භික්‍ෂුව ගිය ගිය තැන තමාගේ ස්වර සම්පත්තියෙන් සියළු පිරිස් කළඹා ධර්මය දෙසීය. ධර්මය අසන්නෝ තුටුපහටු වූ සිතින් යුක්තව උන්වහන්සේ බණ කියන හැටියට එක් ත්‍රිපිටක ධරයෙක් වන්නේ යයි කථාවෙති. බහුස්සුත භික්‍ෂුව වනාහි මුන්වහන්සේ ත්‍රිපිටක ධරයෙක්ද නැද්ද යන්න ධර්මශ්‍රවණයෙන් දැනගන්න යයි කීවේය. හේ මෙසේ කිසිවක් කීවේය. යම්සේ සියළු පිරිස කළඹා දහම් දෙසීමට හැකිය. මෙසේ කීමේ සමත්කමක් අපට නැත. එහි කිසියම් පටිභාන සම්පත්තියක් බහුස්සුතයට ඇත. ඒ නිසා අප්පස්සුතයාව වඩා කෘත්‍ය්‍යක් දනී. තෙමේ වනාහි ඒ කිස කිරීමට නොහැකි වේයයි දතයුතුය. සෙස්ස පැහැදිලිය.
මෙසේ කුසල් සිත ඉපදීම් ආදි වශයෙන් පටිසම්භිදාව බෙදා දැන් ඒවායේ උත්පත්ති ස්ථාන වූ ක්‍ෂේත්‍ර දැක්වීමට නැවත **චතස්සො පටිසම්භිදා** යනාදිය කීහ. එහි **තිස්සො පටිසම්භිදා කාමාවචර කුසලතො චතුසු ඤාණ සම්පයුත්ත චිත්තෙසු** යන මෙය සේඛයන්ගේ වශයෙන් කීහ. ඔවුන් ධර්මය ප්‍රත්‍යවේක්‍ෂා කරන කාලයෙහි යට කියන ආකාර අරමුණු කර ඤාණ සම්පයුත්ත කුසල් සිත් සතරෙහි ධම්ම පටිසම්භිදාව උපදී. එසේ නිරුක්තිය ප්‍රත්‍යවේක්‍ෂා කරන කාලයෙහි ශබ්දය අරමුණුකර නිරුත්ති පටිසම්භිදාවද උපදී. සියළු තන්හි ඤාණය අරමුණුකොට පටිභාන සම්භිදාවද
**කිරියතො චතූසු** යන මෙය වනාහි අසේඛයින්ගේ වශයෙන් කියන ලදි. ඔවුන් ප්‍රත්‍යවේක්‍ෂා කරන කාලයෙහි යටකියන ලද පස්ආකාර ධර්මය අරමුණු කර ඤාණ සම්ප්‍රයුක්ත කිරිය සිත් සතරෙහි ධම්ම පටිසම්භිදාව උපදී. එසේම නිරුක්තිය ප්‍රත්‍යවේක්‍ෂා කරන කාලයෙහි ශබ්දය අරමුණුකර නිරුත්ති පටිසම්භිදාව උපදී. ඤාණය ප්‍රත්‍යවේක්‍ෂා කරන කාලයෙහි සියළු තැන ඤාණය අරමුණුකර පටිභාන පටිසම්භිදාව උපදී.
**අත්‍ථපටිසම්භිදා - එතෙසු චෙව උප්පජ්ජති** මෙය වනාහි සේඛාසේඛ වශයෙන් කියන ලදි. එසේම සේඛයින් අත්‍ථ ප්‍රත්‍යවේක්‍ෂා කරන කාලයෙහි යට කියන ලද අර්ථභේද අරමුණුකොට ඤාණ සම්ප්‍රයුක්ත කුසල් සිත් සතරෙහි මෙය උපදී, මාර්ගඵල කාලයෙහිද මාර්ග ඵලවලද අසේඛයට අත්‍ථ ප්‍රත්‍යවේක්‍ෂා කරන කාලයෙහි යට කියන ලද භේද සහිත අර්ථය අරමුණුකොට ඤාණ සම්ප්‍රයුක්ත කිරිය සිත් සතරෙහි උපදී. ඵල කාලයෙහිද ඉහළම සාමඤ්ඤ ඵලයෙහි යන මෙසේ මෙය සේක අසේකයින්ට ඉපදෙමින් මේ භූමිවල උපදී. මේ නය භූමි දැක්වීම සඳහා දක්වන ලදි.
ප්‍රශ්න විචාරක වර්ණනාව
ප්‍රශ්න විචාරකයෙහි පෙල ඇසුරෙන්ම පටිසම්භිදා සතරේ කුසලාදි භාවය දතයුතුය. ආරම්මණ ත්‍රිකයෙහි නිරුක්ති පටිසම්භිදාව ශබ්දයම අරමුණු කරයි. එය පරිත්තාරම්මණයකි. අත්‍ථපටිසම්භිදාව කාමාවචර විපාක කිරියද ප්‍රත්‍ය සමුත්පන්නයද ප්‍රත්‍යවේක්‍ෂා කරන්නාට පරිත්තාරම්මණයකි. කියන ලද ප්‍රභේදයම රූපාවචර අරූපාවචර අත්‍ථ ප්‍රත්‍යවේක්‍ෂා කරන්නාට පරිත්තාරම්මණයකි. කියන ලද ප්‍රභේදයම රූපාවචර අරූපාවචර අත්‍ථ ප්‍රත්‍යවේක්‍ෂා කරන්නාට මහග්ගත අරමුණු වේ. ලෝකෝත්තර විපාකාර්ථයද පරමාර්ථයද නිවන ප්‍රත්‍යවේක්‍ෂා කරන්නාට අප්පමාණ අරමුණ වේ. ධම්ම පටිසම්භිදාව කාමාවචර කුසල දහම් අකුසල දහම් පච්චයද ප්‍රත්‍යවේක්‍ෂා කරන්නාට පරිත්තාරම්මණ වේ. රූපාවචර අරූපාවචර කුසලදහම් පච්චය ප්‍රත්‍යවේක්‍ෂා කරන්නාට මහග්ගත අරමුණ වේ. ලෝකෝත්තර කුසලදහම් පච්චය දහම් ප්‍රත්‍යවේක්‍ෂා කරන්නාට අප්පමාණ අරමුණ වේ. පටිභාන පටිසම්භිදාව කාමාවචර කුසල විපාක කිරිය ඤාණ ප්‍රත්‍යවේක්‍ෂා කරන්නාට පරිත්තාරම්මණය වේ. රූපාවචර අරූපාවචර කුසල විපාක කිරිය ඤාණ ප්‍රත්‍යවේක්‍ෂා කරන්නාට ඒ අරමුණු දැනගන්නාටද මහග්ගත අරමුණු වේ.
අත්‍ථපටිසම්භිදාව සහජාත හේතු වශයෙන් මාර්ගහේතුක වන්නේය. විරිය දෙටු මාර්ග භාවනාවෙන් මාර්ගාධිපති වන්නේය. ඡන්‍ද චිත්ත දෙටුවීමෙන් නොකිව හැකිය. ඵල කාලයෙහිද නොකිව හැකිය. ධම්මපටිසම්භිදාව මාර්ගය ප්‍රත්‍යවේක්‍ෂා කරන කාලයෙහි මාර්ගය අරමුණු වේ. මාර්ගය ගරුකොට ප්‍රත්‍යවේක්‍ෂා කරන්නාට මාර්ගාධිපති අරමුණු වේ. සෙසු ඤාණ ප්‍රත්‍යවේක්‍ෂා කරන කාලයෙහි නොකිව හැකි අරමුණකි. නිරුක්ති පටිසම්භිදාව වර්තමාන ශබ්දයම අරමුණු කරයි. එය වර්තමාන අරමුණකි.
අත්‍ථ පටිසම්භිදාව අතීත විපාකාර්ථ කිරිය අර්ථ ප්‍රත්‍යය සමුත්පන්න අර්ථයද ප්‍රත්‍යවේක්‍ෂා කරන්නාට අතීත අරමුණු වේ. අනාගතය ප්‍රත්‍යවේක්‍ෂා කරන්නාට අනාගත අරමුණ වේ. වර්තමානය ප්‍රත්‍යවේක්‍ෂා කරන්නාට වර්තමාන අරමුණ වේ. ලෝකෝත්තර පරමාර්ථය ප්‍රත්‍යවේක්‍ෂා කරන්නාට අරමුණ කිවහැකි නොවේ. ධම්මපටිසම්භිදා අතීත කුසල අකුසල පච්චය දහම් ප්‍රත්‍යවේක්‍ෂා කරන්නාට අතීත අරමුණ වේ. අනාගතය ප්‍රත්‍යවේක්‍ෂා කරන්නාට අනාගත අරමුණ වේ. වර්තමානය ප්‍රත්‍යවේක්‍ෂා කරන්නාට වර්තමාන අරමුණ වේ. පටිභාන පටිසම්භිදා අතීත කුසල විපාක කිරිය ඤාණ ප්‍රත්‍යවේක්‍ෂා කරන්නාට අතීත අරමුණ මේ අනාගතය ප්‍රත්‍යවේක්‍ෂා කරන්නාට අනාගත අරමුණ වේ. වර්තමානයේ ප්‍රත්‍යවේක්‍ෂා කරන්නාට වර්තමාන අරමුණ වේ.
නිරුත්ති පටිසම්භිදාව ශබ්දාරම්මණ බැවින් බාහිර අරමුණ වේ. ඉතිරි තුන අත්‍ථ පටිසම්භිදාව අජ්ඣ විපාක කිරියඅර්ථ පච්චය සමුත්පන්නයද ප්‍රත්‍යවේක්‍ෂා කරන්නාට අධ්‍යාත්ම අරමුණ වේ. බාහිර ප්‍රත්‍යවේක්‍ෂා කරන්නාට බාහිර අරමුණ වේ. අජ්ඣත්ත බහිද්ධා ප්‍රත්‍යවේක්‍ෂා කරන්නාට අධ්‍යාත්ම බාහිර අරමුණ වේ. පරමාර්ථ ප්‍රත්‍යවේක්‍ෂා කරන්නාට බාහිර අරමුණ වේ. ධම්ම පටිසම්භිදා අජ්ඣත්ත කුසල් අකුසල ප්‍රත්‍ය ධර්ම ප්‍රත්‍යවේක්‍ෂා කරන කාලයෙහි අධ්‍යාත්ම අරමුණ වේ. බාහිර කුසල් අකුසල් ප්‍රත්‍යධර්ම ප්‍රත්‍යවේක්‍ෂා කරන කාලයෙහි බාහිර අරමුණ වේ. අජ්ඣත්තා බහිද්ධා කුසල අකුසල පච්චය ධම්ම ප්‍රත්‍යවේක්‍ෂා කරන කාලයෙහි අජ්ඣත්ත බහිද්ධ අරමුණ වේ. පටිභාන පටිසම්භිදා අජ්ඣත්ත කුසල විපාක කිරිය ඤාණ ප්‍රත්‍යවේක්‍ෂා කරන කාලයෙහි අධ්‍යාත්ම අරමුණ වේ. බාහිර කුසල විපාක කිරිය ඤාණ ප්‍රත්‍යවේක්‍ෂා කරන කාලයෙහි බාහිර අරමුණ වේ. අජ්ඣත්ත බහිද්ද කුසල විපාක කිරිය ඤාණ ප්‍රත්‍යවේක්‍ෂා කරන කාලයෙහි අධ්‍යාත්ම බාහිර අරමුණ වේ.
පඤ්හ පුච්ඡකය.
මෙහි පටිසම්භිදා තුන ලෞකිකය. අත්‍ථ පටිසම්භිදාව ලෞකික ලෝකෝත්තර දෙකම මිශ්‍රය. මේ පටිසම්භිදා විභංගයෙහි සම්මා සම්බුදුන් විසින් නය තුනද ලෞකික ලෝකෝත්තර මිශ්‍ර බැවින් එක් කොටසකින්ම කියන ලදි. මේ පටිසම්භිදා තුන ලෞකිකය. අත්‍ථ පටිසම්භිදාව ලෞකික ලෝකෝත්තරය. මෙසේ මේ පටිසම්භිදා විභංගයෙහිද තිපරි වෘත්තය ගෙනහැර බෙදා දක්වන ලදි.
16. ඤාණ විභංගය
එකකමාතිකාදිවණ්ණනා
ඉන් අනතුරුව දැන් ඤාණ විභංගයෙහි **එකවිධෙන ඤාණවත්‍ථු** යනාදි නයින් පළමුව ඒකවිධාදියෙන් දසවිධ අවසානයෙන් පරිච්ඡේද දහයකින් මාතෘකා තබා තබනු ලැබූ පද පිළිවෙල අනුව විස්තර කරන ලදි.
එහි **එකවිධෙන** යනු එක් ආකාරයකින්. එක් කොටසකින් හෝ. **ඤාණාවත්‍ථු **යන මෙහි ඤාණයද වස්තුවද - ඤාණවත්‍ථු නොයෙක් ආකාරයේ සම්පත් ඤාණවත්‍ථු වේ. ඤාණයට අවකාශ අර්ථයෙන් වූ වත්‍ථු ඤාණ වත්‍ථු වේ. මෙහි වනාහි පළමු අර්ථයෙන්ම ඤාණවත්‍ථු දතයුතුය. එයින්ම එකවිධ පරිච්ඡේද අවසානයෙහි සත්‍ය වූ වස්තු වැඩීම ප්‍රඥාවයි. මෙසේ ඒකවිධ වූ ඤාණවත්‍ථු යයි කියන ලදි. **පඤ්ච විඤ්ඤාණ** යනු චක්ඛු විඤ්ඤාණාදි පහයි. **න හෙතු** යනාදිය යට ධර්මසංග්‍රහ අර්ථ කථාවෙහි කියන ලද නයින්ම දතයුතුය. සංක්‍ෂෙපයෙන් වනාහි මෙහි කිවයුතු දේ නිද්දේස වාරයෙහි එන්නේය. යම්සේ මෙහි දුක මාතෘකා පදවලද කිවයුතු දේ එහිම එන්නේය. බහා තබන කොටස පමණක් මෙහි මෙසේ දතයුතුය. මෙහි න හෙතු අහේතුක යනාදියෙන් පළමුකොට ධම්මසංගහ මාතෘකා වශයෙන් අනිඤ්ඤ ජරාභිභූත යනාදියෙන් මාතෘකා නැතිව සේනා යනු සංක්‍ෂේපයෙන් ප්‍රභේද වශයෙන් දෙයාකාරයකින් පද හැත්තෑ අටකින් එක් මාතෘකාවක් තබන ලදි.
දුක අනුරූපයෙන් දුක තිස්පහකින් දුක මාතෘකා තබන ලදි.
තික අනුරූපවලින් වින්‍යාසය පඤ්ඤා යනාදි සතරෙන් බාහිර තිකයෙහි, විපාක පඤ්ඤා යනාදියෙන් අනියමිත පඤ්ඤා වශයෙන් කියන ලද තික මාතෘකා දාහතරකින්, විතක්ක තිකයෙහි පළමු පදයෙන් නියමිත පඤ්ඤා නයෙන් කියන ලද දහතුනෙන්, දෙවන පදයෙන් නියමිත පඤ්ඤා වශයෙන් කියන ලද සතෙන් තුන්වන පදයෙන් නියමිත පඤ්ඤා වශයෙන් කියන ලද දොළොසෙන්, පිති තිකයෙහි පළමු පදයෙන් නියමිත පඤ්ඤා වශයෙන් කියන ලද දහතුනෙන්, දෙවන පදයෙන්ද එසේය. තුන්වන පදයෙන් නියමිත පඤ්ඤා වශයෙන් කියන ලද දොළොස යයි තික අසූඅටකින් තික මාතෘකා තබන ලදි.
සතරවන මාතෘකා වනාහි කම්මස්සකත ඤාණය යනාදියෙන් එක්විසි චතුක්කයෙහි පඤ්ච මාතෘකා පහේ (පඤ්චත්‍ථක) දෙකින් ඡක්ක මාතෘකා සයේ එකකින් සත් මාතෘකා ඤාණවස්තු හැත්තෑහත යන්න මෙසේ සංක්‍ෂේපයෙන් කීමෙන් සත්ත එකොළහකින් අට මාතෘකා එක අටකින්, නව මාතෘකා එක නවයකින්
දසකමාතිකාවණ්ණනා
දස මාතෘකා තථාගතයන්ගේ තථාගත දසබල යනාදියෙන් දශක එකකින් තබන ලදි. එහි දස යනු දැක්වීමය. **තථාගතස්ස** යන යම්සේ විශේෂ ආදි පෙර බුදුවරු ආවාහු එසේ ආවා වූ, යම්සේ ගියාහුද එසේම යන නිසා තථාගතස්ස යනු වේ. **තථාගත බල** යනු අන්‍යයන්ට අසාධාරණ තථාගතයන් වහන්සේගේම බල. පෙර බුදුවරුන්ගේ බල මෙන් පුඤ්ඤ උපනිස්සය සම්පත්තියෙන් එසේ ආවා වූ ආගත බලයයිද අර්ථ වේ. කාය බල ඤාණ බල වශයෙන් තථාගතයන් වහන්සේගේ බල දෙකකි. ඒ දෙකින් කාය බලය ඇත් කුල අනුසාරයෙන්ම දතයුතුය. පුරාණයන් විසින් එනිසා කියන ලදි.
මේ ඇත්කුල දහයයි.
එහි කාලාවක ප්‍රකෘති ඇත් කුලයය දතයුතුය. මිනිසුන් දසදෙනෙකුගේ කාය බලය කාලාවක එක ඇතෙකි. කාලාවක ඇතුන් දහයක කාය බලය ගංගෙය්‍ය එක ඇතෙකි. ගංගෙය්‍ය ඇතුන් දහයක බලය පණ්ඩර එක ඇතෙකි. පණ්ඩර ඇතුන් දහයක බලය තම්බපිංගල එක ඇතෙකි. තම්බපිංගල ඇතුන් දහයක බලය ගන්ධ එක ඇතෙකි. ගන්ධ ඇතුන් දහයක බලය මංගල එක ඇතෙකි. මංගල ඇතුන් දහයක බලය හේමවත එක ඇතෙකි. හේමවත ඇතුන් දහයක බලය උපොසථ එක ඇතෙකි. උපොසථ ඇතුන් දහයක බලය ඡද්දන්ත එක ඇතෙකි. ඡද්දන්ත ඇතුන් දහයක බලය එක් තථාගතයන් වහන්සේට ඇත. නාරායන බලය යයි මීටම කියනු ලැබේ. ඒ බලය ප්‍රකෘති ඇතුන්ගේ ගණනින් කෝටිදාහකි. මිනිසුන්ගේ ගණනින් එය දසකෝටි දහසකි. මෙය තථාගතයන් වහන්සේගේ කාය බලයයි.
මෙහි ඤාණ බලය පෙලෙහි එන ලද්දේම වේ. දසබල ඤාණය මහා සීහනාද සූත්‍රයෙනි. දසබල ඤාණය, චතුවෙසාරජ්ජ ඤාණය, අට්ඨසු පරිසාසු අකම්පන ඤාණය, චතුයොනි පරිච්ඡේදක ඤාණය පඤ්චගති පරිච්ඡේදක ඤාණය. සංයුත්තකයේ ආවා වූ තෙසත්තති ඤාණගති සත්ත සත්තති ඤාණගති මෙසේ අන්‍ය වූද අනෙක ඤාණ සහස්සාති මෙය ඤාණබල නම් වේ. මෙහිද ඤාණබලම අදහස් කරයි. කම්පා නොවන අර්ථයෙන් ඤාණයද උපකාර කරන අර්ථයෙන් බලය ද කියන ලදි.
**යෙහි බලෙහි සමන්නාගතො** යම් ඤාණබල දහයකින් යුක්ත වූයේ. **ආසභට්ඨානං **ශ්‍රේෂ්ඨ ස්ථානය. උත්තම ස්ථානය ආසභා යනු පූර්ව බුදුවරයෝය. උන්වහන්සේලාගේ සමානය යන අර්ථයයි. තවද ගවයින් සියයකට නායක වූයේ උසභ වේ. ගවයින් දහසකට ජ්‍යෙෂ්ඨ වූයේ වසභො වේ. වප් සත ගවගාල් සියයකට දෙටු වූයේ උසභද ගාල් දහසකට දෙටු වූයේ වසභද වේ. සියළු ගවයින්ට ශ්‍රේෂ්ඨ වූ සියළු උවදුරු ඉවසන සුලු පහදවන මහත් බර උසුලන අකුණු සිය ගණන් ශබ්දවලිනුත් කම්පා නොවන්නේ නිසභ වේ. මෙහි උසභ අදහස් කරයි. මෙයද ඔහුගේ පර්යාය වචනයකි. උසභගේ වේය යනු ආසභ වේ. **ඨානං** සතර පයින් පොළොව පෙළා නොසෙල්වෙන සිටීම. මෙය වනාහි ආසභ මෙන් ආසභය. “නිසභ සංඛ්‍යාත උසභය. උසභ බලයෙන් යුත් සතර පයින් පොළොව පෙළා නොසෙල්වෙන තැන සිටය. මෙසේ තථාගතයන් වහන්සේද තථාගත බල දහයෙන් යුක්තව සතර වෙසරද පයින් අටපිරිස් පොළොව කළඹා දෙවියන් සහිත ලෝකයෙහි සතුරකු විසින් පසමිතුරකු විසින් කම්පාකළ නොහැකි නොසෙල්වෙන ස්ථානයෙහි වැඩසිටිති. මෙසේ වැඩසිටින්නේ ඒ ආසභ ස්ථානය දනිති. එළඹෙති. අත් නොහරිති. තමා කෙරෙහි ආපෝපනය කරගනිති. එහෙයින් කියන ලදි. **ආසභණ්ඨානං පටිජානාති**.
**පරිසාසු** යනු අට පිරිසයි. **සීහනාදං නදති** - ශ්‍රේෂ්ඨ නාදය. අභීත නාදය නාද කරති. සිංහනාදය සමාන නාදය නාදකරති. මේ අර්ථය සීහනාද සූත්‍රයෙන් දැක්විය යුතුය. සිංහයා ඉවසීමෙන්ද නැසීමෙන්ද සිංහයයි කියනු ලැබේ. (මෙසේ කියන සිංහයාගේ නාදය සිංහ නාදයයි.) මෙසේ තථාගයන් වහන්සේ ලෝක ධර්මයක් ඉවසන හෙයින් පරවාද නසන හෙයින් සිංහ යයි කියනු ලැබේ. එහි සිංහයා සිංහ බලයෙන් යුක්තව සැමතැනම විසාරදව ලෝමහංස දුරුකොට සිංහනාද කරයි. මෙසේ තථාගත සිංහයාද තථාගත බලයෙන් යුක්තව අටපිරිස්හි විසාරදව බිය නැතිව ඉති රූපං ආදි නයින් නා නා විධ දේශනා විලාශයෙන් යුක්තව සිංහනාද කරති. එහෙයින් කියන ලදි. **පරිසාසු සීහ නාදං නදති, **
**බ්‍රහ්මචක්කං පවත්තෙති** මෙහි බ්‍රහ්ම යනු ශ්‍රේෂ්ඨ උත්තම විසුද්ධි යන තේරුම් ඇත. චක්ක ශබ්දය වනාහි
“මහණෙනි, මේ සක් සතරකි. එයින් යුත් දෙවි මිනිසුන්” ආදියෙහි සම්පත්තිය පෙනේ. “යටිපා තලෙහි සක් ඉපදිණි” මෙහි ලකුණය. “සක මෙන් උසුලන්නේ පා” මෙහි රථ අංගය. “සිව්සක් ගවදොර” මෙහි ඉරියව්වය “දෙව වළඳව පමා නොවෙව. සියළු සත්නට සක් පවතී” මෙහි දානය. “දිව්‍ය සක්රුවන පහළවිය” මෙහි රුවන්, “මවිසින් පැවැත්වූ දම් සකෙහි” මෙහි දම්සකය. “කැමති යුත් පුරුෂයාගේ මුදුනැ සක ඔබයි” මෙහි උරසක්හි (උරචක්‍ර මාලාව) “ඛුර පිරියත්හිද සකින්” මෙහි පහර දීමෙහි ‘අසනි සක්” මෙහි අසනි මණ්ඩලයෙහි. මෙහි වනාහි දම්සකම අදහස් කරයි.
පිළිවිදු නුවණ දෙසුම් නුවණ යයි ඒ දම්සක දෙපරිදිය. එහි ප්‍රඥාවෙන් බබළන තමාගේ අරියපල ගෙනදෙන්නේ පිළිවිදු නුවණය. (ප්‍රතිවේධ නුවණය) කරුණායෙන් බබළයි. සව්වන්ගේ අරියපල ගෙන දෙන්නේ දෙසුම් නුවණයි. එහි පිළිවිදු නුවණ අවස්ථා දෙකකදී උපදී. අබිනික්මනේ සිට රහත්මග තෙක් උපදින සහ රහත්ඵල ක්‍ෂණයෙහි උපදින යනුවෙනි. තුසිත භවනයේ සිට හෝ මහබෝ පලඟැ රහත්මග තෙක් හා රහත් ඵලයෙහි වශයෙන්ද දීපංකර විවරවන සිට රහත්මග තෙක් හා රහත්ඵල කෙණෙහි උපන් නුවණ. දෙසුම් නැණද දෙපරිදිය. අඤ්ඤා කොණ්ඩඤ්ඤ හිමිගේ මග දක්වා ඇති දේසනා ඤාණය හා සෝවාන්ඵල ක්‍ෂණයෙහි පවතින දේශනා ඤාණය වශයෙනි. එහි පටිවෙධ ඤාණය ලෝකෝත්තරය. දෙසනා ඤාණය ලෞකිකය. උභය ඤාණයම අන්‍යයන්ට අසාධාරණය. බුදුවරුන්ගේම ඖරස ඤාණයකි.
දැන් දස බලයකින් යුත් තථාගතයන් වහන්සේ ආසභ ස්ථානය දනිති. මුලදීම **දස තථාගතස්ස තථාගත බලානි **යයි තබන ලද්ද විස්තර වශයෙන් දැක්වීමට **කතමානි දස? ඉධ තථාගතො ඨානඤ්ච ඨානතොච** ආදිය කීහ. එහි **ඨානඤ්ච ඨානතො** කරුණාද කරුණාවන්, කාරණයෙහි එහි ඵලයක් සිටියි. ඊට අයත් වත්තතිය බැවින් උපදියි. එසේම පවතියි. එනිසා ස්ථානයයි කියනු ලැබේ. එය භාග්‍යවතුන් වහන්සේ යම් යම් ධර්ම ඒ ඒ ධර්මයන්ගේ හේතුඵල ගෙන සිටීයයි යම් යම් ධර්ම ඒ ඒ ධර්මයන්ගේ හේතුඵල ගෙන නොසිටී යයිද දන්නේ, **ඨානඤ්ච ඨානතො අට්ඨානඤ්ච අට්ඨනතො යථාභූතං පජානාති, යම්පී** යම් ඤාණයකින් **ඉදම්පි තථාගතස්ස** මේ ඨාන අට්ඨාන ඤාණයද තථාගතයන් වහන්සේගේ **තථාගත බලං** නම් වේයයි අර්ථය වේ. මෙසේ සියළු පදවල යෙදීම දතයුතුය.
**කම්ම සමාදානං** සමාදන් වී කරන ලද කුසලාකුසල ධර්මයන්ගේ, කර්මයම හෝ **කම්ම සමාදානං ඨානසො හෙතුසො** ප්‍රත්‍යයෙන්ද හේතුවෙන්ද එහි ගති උපධි කාල පයෝග විපාකයට ස්ථාන වේ. කර්ම හේතුව.
**සබ්බත්‍ථ ගාමිනීං** සියළු ගති අගතිවල යන පටිපදං මාර්ගය **යථාභූතං පජානාති** බොහෝ මිනිසුන් එකම සතෙකු ඝාතනයෙහි ද මේ චේතනාව නිරයගාමී වන්නේය. මේ තිරිසන් යෝනියට යෑම යන මෙම නයින් එක වස්තුවකද කුසලාකුසල චේතනා සංඛ්‍යාත පිළිවෙත වෙනස් නොවීමෙන් ස්වභාවය දනිති.
**අනෙකධාතුං** චක්ඛු ධාතු ආදියෙන් හෝ කාමධාතු ආදීන්ගේ බොහෝ ධාතුවලින් **නා නා ධාතුං** ඡ ධාතූන්ගේම වෙනස් වූ නොයෙක් ආකාර ධාතු. **ලොකං** ස්කන්ධ ආයතන ධාතු ලෝකය. **යථාභූතං පජානාති** ඒ ඒ ධාතූන්ගේ සත්‍ය ස්වභාවය අවබෝධ කරගනී.
**නානාධිමුත්තිකතං** හීනාදි අධිමුක්තිවලින් නොයෙක් අධි මුක්තිභාවය.
**පරසත්තානං** ප්‍රධාන සතුන්ගේ. **පරපුග්ගලානං** එයින් අන්‍ය වූ හීන සත්ත්වයින්ගේ මේ පද දෙක ඒකාර්ථ වුවත් අවබෝධ වන්නන්ගේ වශයෙන් දෙවිධියකට කියන ලදි. **ඉන්‍ද්‍රියපරොපරියත්ති** ශ්‍රද්ධාදී ඉන්‍ද්‍රියයන්ගේ පරභවයද අපරභවයද වෘද්ධියද හානියද යන අර්ථය වේ.
**ඣාන විමොක්ඛ සමාධි සමාපත්තීනං** යනු පළමුවන ආදි ධ්‍යාන සතරේ රූපීව රූප දකියි යන ආදි අෂ්ට විමොක්‍ෂයන්ගේ සවිත්තක සවිචාරාදී සමාධි තුනෙන් ප්‍රථම ධ්‍යාන සමාපත්ති ආදියේද නවයක් වූ අනුපූර්ව සමාපත්තිවල. **සංකිලෙසං** යනු පිරිහෙන දහම්ය. **වොදානය** විසේස භාගිය දහම්. **වුට්ඨානං** ධ්‍යානවලින් නැගිටින කරුණ
**පුබ්බෙනිවාසානුස්සති** පෙර විසූ ස්කන්ධ සිහිකිරීම.
**චුතූපපාතං** චුතියද ඉපදීමද
**ආසවාණං ඛයං** කාමාසවාදීන්ගේ ඛය සංඛ්‍යාත ආශ්‍රව නිරුද්ධවීම - නිවන.
**ඉමානි** යට තථාගතයන්ගේ බල දහයක් කීවේය. මේ ඒවා අර්පණා කිරීමයි. මෙසේ මෙහි පද වර්ණනාව අනුපූර්ව වශයෙන් දැන තථාගතයන් වහන්සේ පළමුව ඨානා ඨාන නුවණින් වෙනෙය්‍ය සතුන්ගේ නිවන අවබෝධ කිරීමට හා අවබෝධ නොකිරීමට ඨානා ඨානභූත වූ කෙලෙස් ආවරණභාවය බලති. ලෞකික සම්මාදිට්ඨි ස්ථාන දැකීමෙන් නියත මිච්ඡාදිට්ඨි ඨාන අභාවය දැකීමෙන්ද ඉක්බිති ඔවුන්ගේ කර්ම විපාක ඤාණයෙන් විපාකාවරණ භාවය බලයි. ත්‍රිහේතුක ප්‍රතිසන්ධි දැකීමෙන් සබ්බත්‍ථගාමිනී පටිපදා ඤාණයෙන් කම්මාවරණ භවය බලයි. ආනන්තරිය කම්ම අභාවය දැකීමෙන් මෙසේ අනාවරණ වූ අනෙකධාතු නානාධාතු ඤාණයෙන් අනුකූල ධර්ම දේශනාව සඳහා චර්යා විශේෂය බලති. ධාතු වෙනස දැකීමෙන් ඉක්බිති නානාධිමුත්තිකතා ඤාණයෙන් ඔවුන්ගේ අධිමුක්තිය බලති. ප්‍රයෝගය නොගෙනම අධිමුක්ති වශයෙන් දහම් දෙසීම ඉක්බිති මෙසේ දිට්ඨාධිමුක්තින්ගේ යථා බලය දහම් දෙසීමට ඉන්‍ද්‍රියපරොපරියත්ති ඤාණයෙන් ඉන්‍ද්‍රිය පරොපරියත්තිය බලති. ශ්‍රද්ධාදීන්ගේ තියුණු මුදු භාවය දැකීමෙන් මෙසේ පරිඤ්ඤාතින්‍ද්‍රියපරොපරියත්තාපි එය දුර වෙයි. මේ ඉක්බිති ධ්‍යානාදීන්ගේ පරිඤ්ඤාණයෙන් ධ්‍යානාදියෙන් වසීභූත වූ ඉද්ධි විශේෂයකින් වහා පැමිණේ. පැමිණද පුබ්බේනිවාසානුස්සති ඤාණයෙන් ඔවුන්ගේ පෙරජාති බව දිව ඇස් ආනුභාවයෙන් පැමිණෙමින් චේතෝපරිය ඤාණයෙන් සම්පත් විශේෂයක් දකින්නේ ආසවක්ඛය ඤාණය ආනුභාවයෙන් ආසවක්ඛය යයි ප්‍රතිපදාවකින් දුරුකරන ලද මෝහයෙන් නිවන පිණිස ධර්මය දේශනා කරති. එහෙයින් මේ අනුක්‍රමයෙන් මේ දසබල කියන ලදැයි දතයුතුය. මාතෘකාවේ අර්ථ වර්ණනාව.
(1:) එකකනිද්දෙසවණ්ණනා
දැන් තබන ලද මාතෘකාවෙන් **පඤ්චවිඤ්ඤාණා න හෙතු මෙව** ආදි නයින් අරඹන ලද නිද්දේසවාරයෙහි **නහෙතුමෙව** යන සාධාරණ හේතු ප්‍රතික්‍ෂේප නිර්දේශයෙහි එහි හේතු හේතු පච්චය හේතු උත්තම හේතු සාධාරණ හේතු යන චතුර්විධ හේතු ආදි නයින් කිවයුතු සියල්ල රූප කාණ්ඩයෙහි **“සච්චං රූපං මා හෙතුමෙව”** යනාදියේ අර්ථවර්ණනාවේ කියන ලද්දේමය. **අහෙතුකමෙව** යනාදියෙහි ව්‍යඤ්ජන සන්‍ධි වශයෙන් ම කාරය දතයුතුය. අහේතුක යන අර්ථනය සෙසු පදවලද මෙම නයයි. තවද “හෙතු ධම්මා න හෙතු ධම්මා” යනාදි ධර්ම කොටස්වල පඤ්ච විඤ්ඤාණ හේතු ධම්ම හෝ සහේතුක හේතුධම්ම හෝ නොවේ. ඒකාන්තයෙන් හේතු නොවේමය. අහේතුකමයයි මේනයින් මේ සියළු පදවල අර්ථය දතයුතුය. **අබ්‍යාකත මෙව** යන පදය විපාක අබ්‍යාකත වශයෙන් කියන ලදි. **සාරම්මණාමෙව** එල්බ ගත් අරමුණු වශයෙන් පච්චය ආරම්මණ ඕලුබ්භ ආරම්මණ යයි අරමුණු දෙපරිදිය. මෙම ස්ථානයෙහි ඕලුබ්භ (එල්බ) අරමුණම උසුලයි. පච්චය අරමුණද ලැබේ. **අචෙතසිකමෙව **යන පදය චිත්ත රූප නිබ්බාණ යන අචේතනික තුන. මෙහි සිතම සඳහා කියන ලදි. **නො අපරියාපන්න මෙව** ගති චුති සංසාර වට්ටභව ඇතුළත් භාවයෙන් පරියාපන්න වේ. ඇතුළත් නොවේ. ලෝකයෙන් (සසරින්) නොපමුණුවයි. **අනිය්‍යානික උප්පන්නං මනොවිඤ්ඤාණං විඤ්ඤය්‍යමෙව** රූප කාණ්ඩයෙහි චක්ඛු විඤ්ඤාණාදීන්ගේ වර්තමාන රූපාදිය අරබයා පැවතීමෙන් අතීතාදි විෂය මනෝ විඤ්ඤාණයෙහි ද පඤ්චවිඤ්ඤාණ සෝත්‍රයට පතිතකොට උපන් විඤ්ඤාණ හයම දන්නා ලදැයි කියන ලදි. පඤ්ච විඤ්ඤාණවල වර්තමාන චක්ඛු විඤ්ඤාණාදියේ අරමුණු නොවේද මනෝ විඤ්ඤාණයෙහිම වේ. එහෙයින් **මනෝවිඤ්ඤාණ විඤ්ඤෙය්‍යමෙව** යයි කියන ලදි. **අනිච්චමෙව** ඇතිවී නැතිව යන අර්ථයෙන් අනිච්ච වේ. **ජරාභිභුතමෙව** ජරාවෙන් මඩනා ලද බැවින්.
**උප්පන්න වත්‍ථුකා උප්පන්නාරම්මණා** අනාගතය ප්‍රතික්‍ෂේපය. ඒවා අනාගතයෙහි වස්තු අරමුණුකොට නූපදී.
**පුරෙජාත වත්‍ථුකා පුරෙජාතාරම්මණා** උත්පත්තිය සමග ප්‍රතික්‍ෂේප කිරීම. ඒවා සමග උපන් වස්තු හෝ අරමුණු හෝ නිසා නූපදී. තමා පසුව ඉපිද පෙර උපන් වස්තු අරමුණුවල උපදී.
**අජ්ඣත්තික වත්‍ථුකා** අධ්‍යාත්ම වශයෙන් කියන ලදි. ඒවා අජ්ඣත්තික පඤ්ච ප්‍රසාද වස්තුකොට උපදී. **බාහිරා රම්මණා**. බාහිර රූපාදි අරමුණු. එහි චතුෂ්කයක් දතයුතුය. පඤ්ච විඤ්ඤාණවල ප්‍රසාද වස්තුක බැවින් අජ්ඣත්තිකය අජ්ඣත්තනික වස්තුකය, මනෝ විඤ්ඤාණය හෘදය රූපය වස්තුකොට උපදින කාලයෙහි අජ්ඣත්තිකය බාහිර වස්තුකය. පඤ්ච විඤ්ඤාණ සම්ප්‍රයුක්ත ස්කන්ධ තුන හෘදය රූපය වස්තුකොට උපදින කාලයෙහි බාහිර ඒවා බාහිර වස්තුක වේ.
**අසම්භින්න වත්‍ථුකා** නිරුද්ධ නොවන වස්තු ඒවා නිරුද්ධ නොවූ අතීත වස්තු නිසා උපදී. අසම්භින්න අරමුණුවලද මෙම නයයි.
**අඤ්ඤං චක්ඛු විඤ්ඤාණස්ස වත්‍ථුච ආරම්මණඤ්ච** ආදියෙහි චක්ඛු විඤ්ඤාණයේ අන්‍ය වස්තුවකි. අන්‍ය අරමුණකි. සෝත විඤ්ඤාණාදියේ අනිකකි. චක්ඛු විඤ්ඤාණ සෝතප්පසාදියෙහි අන්‍යතර වස්තු වේ. සද්දාදියෙහි හෝ අන්‍යතර අරමුණක් කොට කල්පයකින් කපක් ගියත් නූපදී. චක්ඛු ප්‍රසාදයම වස්තුකොට රූපයද අරමුණුකොට උපදී. මෙසේ එහි වස්තුවද ද්වාරයද අරමුණද නිතර බැඳී ඇත. අන්‍ය වස්තු හෝ ද්වාර හෝ අරමුණ හෝ සංක්‍රමණය නොවේ. නිබද්ධ වස්තු ද්වාර අරමුණු ඇතිව උපදී. සෝතවිඤ්ඤාණාදියෙහිද මේ නයයි.
**න අඤ්ඤමස්ස ගෝචරවිසයං පච්චානුභොන්ති** මෙහි අඤ්ඤමඤ්ඤස්ස අනිකක් අනිකක් යනු ඇස කනට කන ඇසට යන මෙසේ එකක එකකට ගෝචර විසයවීම අනුභව නොකෙරේ යන අර්ථයයි. නීලාදි භේද වූ රූපාරම්මණය එකතුකොට සෝත ඉන්‍ද්‍රියට පමුණුවන්නේය. හා එය විමසව විස්තර කරනු මේ අරමුණ කුමක්ද? චක්ඛු විඤ්ඤාණය හැර තම මුවින් ධර්මතා බැවින් මෙසේ කියන්නේය. මෝඩය, අන්‍ධ බාලය, වස් සියයක් වස් දහසක්ද දුවන්නේ මවිසින් මොහුගේ ඉපදීම ලබන්නෙහිද? ඔහු හෙතෙම චක්ඛු ප්‍රසාදයෙහි පමුණුව. මම මේ අරමුණ දන්නෙමි. නිල් හෝ කහ හෝ මෙය කාටවත් විසය නොවේ. මටම විසය වේ. සෙසු විඤ්ඤාණවලද මෙම නයයි. මෙසේ අනිකක් අනිකකට ගෝචර විෂය ආනුභාව නැත.
**සමන්නාහරන්තස්ස** ආවර්ජනයෙන්ම කල්පනා කරන්නාගේ
**මනසිකරොන්තස්ස** ආවර්ජනයෙන්ම මෙනෙහි කරන්නාගේ. මේ සිත් ආවර්ජනයෙන් කල්පනා කරන කාලයේ මෙනෙහි කරන කාලයේම උපදී.
**න අබ්බොකිණ්ණා** යනු අනුන්ගේ විඤ්ඤාණයකින් ගැවසීගත් නිතර නූපදී. මෙයින් ඒවායේ අතරක් නැති ප්‍රතික්‍ෂේප කරන ලදි.
**න අඤ්ඤමඤ්ඤස්ස සමනන්තරා** මෙයින් ඊට අනතුරුව යන බව ප්‍රතික්‍ෂේප කරන ලදි. **න අපුබ්බං අචරිමං** මෙයින් සියළුම සහ උත්පත්ති ප්‍රතික්‍ෂේප කරන ලදි.
**ආවට්ටන වා** යනාදිය ආවර්ජන සතරට නමි. එහි භවංගය ආවර්ජනයෙන් **ආවට්ටනා** එහිම පසුබැසීමෙන් **ආභොගො** රූපාදියේ කල්පනා කිරීමෙන් **සමන්නාහාරො** ඒවාගේම මෙනෙහි කිරීමෙන්, **මනසිකාරො** යයි කියනු ලැබේ. මෙසේ මෙහි සංක්‍ෂේපයෙන් පස් විඤ්ඤාණයන්ගේ ආවර්ජනා ස්ථානයෙහි සිට ආවට්ටනාදි කෘත්‍ය කිරීමට සමර්ථභාවය ප්‍රතික්‍ෂේප කරන ලදි.
**න කිඤ්චි ධම්මං පටිවිජානාති** ධර්මයේ (චෛතසික) සිත පෙරටු කොට ඇත්තාහ. මෙසේ කියනවිට එක කුසලයක් හෝ අකුසලයක් හෝ දැන නොගනී.
**අඤ්ඤත්‍ර අභිනිපාතමත්තා** රූපාදිය හැර පහතට හෙළීම් පමණය. මෙය කියන ලද්දේ වේ. සුපණ්ඩිත පුරුෂයාද ආපාථගතය හැර රූපාදි අන්‍ය කුසලාකුසල එක් ධර්මයක්වත් පස් විඤ්ඤාණයෙන් දැන නොගනී. සෝත විඤ්ඤාණාදිය සවණ ඝායන සායන ඵුසන මත්තමෙව. ඇසීම් ගඳ සුවඳ දැනීම් රස දැනීම් ස්පර්ශ දැනීම මාත්‍රය පමණය. දර්ශනාදි මාත්‍රයෙන් මිදුණේය. අනිකෙක් මේ කුසලාදි දැනගැනීමක් නැත.
**මනෝධාතුයයි** පිළිගන්නා මනෝධාතු ‘පි” සම්පිණ්ඩනයයි. එහෙයින් මනෝ ධාතුවෙන්ද එයින් පසු මනෝ විඤ්ඤාණ ධාතුද සියල්ල පඤ්චද්වාරික විඤ්ඤාණවලින්ම කුසලාකුසල ධර්ම කිසිවක් දැන නොගනී යයි මෙසේ මෙහි අර්ථය දතයුතුය.
**කිඤ්චි ඉරියාපථං කප්පෙති** යනාදියෙහිද මෙම නයමය. පඤ්චද්වාරික විඤ්ඤාණවලින් ගමනාදි කිසි ඉරියව්වක් නොපවත්වයි. කාය කර්මයක් වචී කර්මයක් නොපිහිටුවයි. කුසලාකුසල ධර්ම සමාදන් නොවේ. සමාධියට සම නොවැදේ. ලෞකික හෝ ලෝකෝත්තර සමාධිවලින් නොනැගිටියි. භවයෙන් චුත නොවෙයි. භවන්තරයක නොඋපදියි. මේ සියළු කුසලාකුසල ධම්ම දැනගැනීම ආදි වචන අවසාන කෘත්‍ය මනෝද්වාරික සිතින්ම වේ. පඤ්චද්වාරිකයෙන් නොවේ. මේ සියළු කෘත්‍යයන් කිරීම් සහ ජවන වීථි සිත් ප්‍රතික්‍ෂේප කරන ලදි. මේ කෘත්‍යවලට සිතක් නැතිද මෙසේ නියාම පැමිණීම් ආදියෙහිද පඤ්චද්වාරික ජවනයෙන් කැමති නියාම නොපැමිණේ. සම්මත නියාමද නොවේ. මේ ජවන නම්ගොත් අරබයා නොදුවති. ක්‍ෂීණාදි පැණවීම්වලද නැත. ලක්‍ෂණ ආරම්මණ විපස්සනා වශයෙන් නොපනවතී. වුට්ඨානගාමිනී බලවත් විපස්සනා වශයෙන් නැත. රූපාරූප ධර්මයන් අරබයා නොදුවති. නිවනද නැත. චේතනා සහිත පටිසම්භිදා නොඋපදිති. අභිඤ්ඤාණ නොවේ. සාවක පාරමී ඤාණය නොවේ. පසේබුදු නුවණ නොවේ. සබ්බඤ්ඤුත ඤාණය නොවේ. මේ සියලු ප්‍රභේද මනෝද්වාරික ජවනයෙහිම ලැබේ.
**න සුපති න පටිබුජ්ඣති න සුපිනං පස්සති** පඤ්චද්වාරික සිතින් නින්දට නොබැස ගනී. නොනිදයි. නො අවදි වෙයි. කිසි සිහිනයක් නොබලයි. මේ ස්ථාන තුනේ ජවනය සමග වීථි හිත ප්‍රතික්‍ෂේප කරන ලදි.
නිදියන්නාට මහවැටියක් දල්වා පහන ඇස සමීපයේ තැබූවිට පළමුව චක්ඛුද්වාරික ආවර්ජනය භවංගය නොපෙරළයි. මනෝද්වාරිකයම පෙරළයි. ඉන්පසු ජවන් දුවා භවංගය බැසගනී. දෙවනුව චක්ඛුද්වාරිකය ආවර්ජනා කර භවංගයට පෙරළේ. ඉන්පසු චක්ඛු විඤ්ඤාණාදිය ජවන අවසානයේ පවත්වයි. ඉන්පසු භවංගය පවතී. තුන්වන වර මනෝද්වාරික ආවජ්ජනයෙන් භවංගය වැටුණු පසු මනෝද්වාරික ජවන දුවයි. එම සිතින් දැන කිම මේ ස්ථානයේ ආලෝකයක් යයි දැනගනී.
එසේම නිදන්නාගේ කන සමීපයේ තූර්ය නාදකළවිට නහය සමීපයෙහි සුවඳ දුගඳ මල් තැබූවිට මුඛයෙහි ගිතෙල් හෝ පැණි දැමූවිට පිටට අතින් පහරක් ගැසූවිට පළමුව සෝත ද්වාරිකාදිය භවංගයට නොවැටේ. මනෝ ද්වාරයට වැටේ. ඉන්පසු ජවන් දුව භවංගයට බැසගනී. දෙවන වර සෝත ද්වාරිකාදිය ආවර්ජනය කොට භවංගයට වැටේ. පසු ඝාන ජිව්හා කාය විඤ්ඤාණාදිය ජවන අවසානයෙහි පවත්වයි. ඉන් අනතුරුව භවංගය පවතී. තුන්වන වර මනෝද්වාරික ආවර්ජනයෙන් භවංගයට වැටුණු කල්හි මනෝද්වාරික ජවන දුවයි. ඒ සිතින් දැන මේ කිම මේ ස්ථානයේ ශබ්දයක් බෙර ශබ්දයක්? දැන් මේ ස්ථානයේ ගන්ධය මූලගන්ධ හෝ සාර ගන්ධය වේදැයි හෝ මගේ කටේ දැම්මේ මොනවාද? දැමූ රසය ගිතෙල් හෝ පැණි හෝ කවුද මගේ පිටට ගැසුවේ? පහර දැඩියි හෝ මෙසේ මනෝ ද්වාරයෙන්ම දැනගනී. පඤ්චද්වාරිකයෙන් නොවේ. සිහිනද එයින්ම බලයි. පඤ්චද්වාරිකයෙක් නොවේ.
එහිද හීන දකින්නා කරුණු සතරකින් හීන දකියි. ධාතු කැළඹීමෙන් හෝ පෙර අත්දැකීමක් (අනුභවයක්) දේව මෙහෙයවීමක් හෝ පෙර නිමිත්තක් හෝ එහි පින් ආදීන්ගේ කළඹවන ධාතූන්ගේ යෙදීමෙන් එයින් නානාවිධ හීන දකියි. පර්වතයෙන් වැටෙන්නාක් මෙන් අහසින් යන්නාක් මෙන් ව්‍යාල මෘග සේරාදීන් ලුහුබඳින්නාක් මෙන්, පෙර අනුභව කළ අරමුණක් නැවත දනියි. දෙවියෝ අර්ථය කැමතිව අනර්ථය කැමතිව දියුණුව සඳහා පිරිහීම් සඳහා නා නා විධ අරමුණු (ගෙනහැර දක්වති.) පමුණුවති. හේ ඒ දෙවියන්ගේ ආනුභාවයෙන් ඒ අරමුණු බලයි. පෙරනිමිති වශයෙන් පින්පව් වශයෙන් ඇතිවිය යුතු දියුණුව හෝ පිරිහීම පෙරනිමිති හේතුවෙන් සිහින බලයි. බෝසත් මව මෙනි. පුත්ත ප්‍රතිලාභය බෝධිසත්ත්වයා මෙනි. මහා සුපිනයෙහි කොසොල් රජු මෙනි.
ශරිරයේ ඇති පිත ආදි ධාතු කැළඹිමෙන් හෝ අනුභුතයෙන්(එනම් අතීතයේ කරපු දැකපු සිතපු ආදි දේවල් අනුව) දකින සිහින සත්‍ය නොවේ. දෙවියන් විසින් පෙන්වන ලද සිහින සත්‍ය හෝ වෙයි(සමහර විට) අසත්‍ය හෝ වෙයි. ද්වෙෂයෙන් කිපුණු දෙවියා උපක්‍රමයෙන් (සත්ත්වයන්ව) විනාශ කරනු කැමතිව වැරදි දේ සිහිනයෙන් පෙන්වයි. ඒ මෙය සදහා කථා වස්තුවකි. රෝහණ ජනපදයෙහි නාගවන මහාවිහාරයෙහි මහතෙරුන් වහන්සේ භික්ෂු සංඝයාගෙන් අවසර නොගෙන එක් නා ගසක් (අනුන් ලවා) කැප්ප විය. ඒ රුක්ෂයෙහි අධිගෘහිත දෙවියා තෙරුන් වහන්සේට කිපි.. පළමුව තෙරුන් වහන්සේව (සිහිනය සත්‍යක් වන ආකාරය) පොළඹවා පසුව මෙයින් සත්වන දිනය ඇතුළත (රජුගේ) උපස්ථායකයෙක් රජු මරන්නේ යැයි සිහිනයෙන් දැක්විය. තෙරුන් වහන්සෙ ඒ කථාව අන්තප්පුරයට (අන්තප්පුර ස්ත්‍ර්‍රීන්ට) කීවේය. ඔවුන් (භිය වී) එක විටම මහා හඩින් (දුකින්) විලාප තැබුවෝය. රජතුමා ඒ කුමක්දැයි ඇසීය.. ඔවුන් තෙරුවන් වහන්සේ මෙසේ කීවේයැයි (ඒ සිහිනයෙන් දුටු කතා පුවත) දැක්වූහ.(කීවාය.) රජු දවස් ගණන් කොට සත්දින ගත වූ පසු (සිහිනය බොරුවක් නිසා.. තෙරුන් වහන්සේ බොරු කීවෙයැයි) කිපී තෙරුන් වහන්සේගේ අත් පා සිදවිය.(අණ දී අනුන් ලවා කපා දැම්ම විය)
යමක් පෙර නිමිති සේ දකියිද එය ඒකාන්තයෙන් සත්‍ය වේ. මේ කරුණු සතර මිශ්‍රවීමෙන්ද සිහින භේද ඇතිවේ. ඒ සිහින සතරම සේඛ පෘථග්ජනයෝම දකිති. හේතුව ප්‍රහීණ නොවූ විපිළිසර බව ඇති නිසාය. ප්‍රහීණ විපර්යාස ඇති නිසා අසේකයෝ හීන නොදකිති.
හීන දකින්නේ නිදාසිටින විටද? පිබිදී සිටිනවිටද? නැතහොත් නිදානොගෙන නොපිබිදී සිටින විටද? නිදාගෙන සිටිනවිට දකිනවා කිවහොත් අභිධර්ම විරෝධී වේ. භවංග සිතින් නිදති. එහි රූප නිමිති ආදී අරමුණු නැත. රාගාදිය සම්ප්‍රයුක්ත වූවක්ද නැත. සිහින දකින්නාටම මෙබඳු සිත් උපදී. ඇහැරගෙන සිටිනවිට දකිනවා කිවහොත් විනය විරෝධී වේ. පිබිදී සිටිනවිට දකීනම් එය ව්‍යවහාරික සිතින්ම දකින්නකි. සබ්බොහාරික සිතින් කළ ව්‍යතික්‍රමණය වූ විට අනාපත්ති නැත. සිහින දකිනවිට කරන ලද ව්‍යතික්‍රමණ ඒකාන්තයෙන් අනාපත්ති වේ. මෙසේ වනවිට සිහින අභාවයට (නැතිබවට) යයි. එය එසේ නොවේ. කුමක් හෙයින්ද? වඳුරු නින්දේ යෙදුනවිට බලයි. එය කියන ලදි. “මහරජ, වඳුරු නින්ද පරෙත වූවිට සිහින බලයි.” කපමිද්ධපරෙතො යනු වඳුරු නින්දෙන් යුක්තය. වඳුරාගේ නින්ද ඉක්මණින් පෙරලේ. එය පවතිනවිට නැවත නැවත භවංගයෙන් එතරවීම සිදුවේ. එයින් යුතුව සිහින දකියි. එහෙයින් මේ සිහිනය කුසල්ද අකුසල්ද අව්‍යාකෘතද වේ. එහි සිහිනයෙන් චේතිය වන්දනා ධම්ම සවණ කුසල් වේ. පාණාතිපාතාදිය කරන්නට අකුසල් වේ. අන්ත දෙකින් මිදී ආවර්ජන තදාරම්මණ කෙරෙහි අව්‍යාකෘත යයි දතයුතුය. මං හීනෙන් වාගෙ දැක්ක, ඇසුව කියනවිට අව්‍යාකෘත වේ.
සිහිනෙන් කළ කුසලාකුසල විපාකය සවිපාකද? අවිපාකද? සවිපාක දුබල බැවින් ප්‍රතිසන්ධියක් ඇදගැනීමට නොහැකි වේ. අනිත් කර්මයක් විපාක දෙනවිට වින්ද යුතු වේ.
මෙසේ සත්‍ය වූ වස්තු විවරණය කිරීම ප්‍රඥාවයි. පස් විඤ්ඤාණ හෙත්‍වර්ථ නොවේ. යාථාවත් නොවේ. (සත්‍ය) එය සත්‍ය වස්තු ප්‍රකාශ කෙරේනුයි **යාථාවකවත්‍ථු විභාවනා** වේ. මෙසේ යට **යාථාවක වත්‍ථු විභාවනා පඤ්ඤා** යයි දතයුතුය. එය මේ වශයෙන් එවං **එකවිධෙන ඤාණාවත්‍ථු** මෙසේ එක එක කොට්ඨාශයෙන් ඤාණ ගණන එක ආකාරයකින් හෝ ඤාණ කොටස වේ.
(2:) දුකනිද්දෙසවණ්ණනා
දුවිධෙන ඤාණවත්‍ථු නිද්දේසයෙහි **චතුසු භූමිසු කුසලෙ** යන සේක පුහුදුන්නේ සිව්භූමික කුසල ප්‍රඥාව. පටිසම්භිදා විභංගයෙහි කියන ලද පස් අර්ථවල තම තමාගේ භූමියට ඇතුළත් විපාක සංඛ්‍යාත අර්ථය උපදවයි. පවත්වයි යන **අත්‍ථජාපිකා, අරහතො** අභිඥා ඉපදවීමට සමාපත්ති ඉපදවීමට සුදුසුය. කිරිය අබ්‍යාකත අභිඤ්ඤා සමාපත්ති පරිකර්ම කාලයෙහි කිරිය ප්‍රඥාව කාමාවචරය. එයද අභිඤ්ඤා සමාපත්ති ප්‍රභේද කිරිය සංඛ්‍යාත අර්ථය උපදවයි. පවත්වයි යන **අත්‍ථජාපිකා පඤ්ඤා** යයි කියන ලදි. මෙය වනාහි පෙලෙහි නැති තවත් අට්ඨකථා නයකි. පෙර මේ කාමාවචර කිරිය පසු කාමාවචර කිරියාවෙන් අනන්තරා ආදි වශයෙන් ප්‍රත්‍ය වේ. එයද ඒ කිරියාව උපදවයි. **අත්‍ථ ජාතිකා පඤ්ඤා** එය අර්ථය උපදවන ප්‍රඥා නම් වේ. රූපාවචර අරූපාවචරවලද මෙසේය.
දුතිය නිද්දේසයෙහි **චතුසු භූමිසු විපාකෙ** යනු කාමාවචර විපාකයෙහි ප්‍රඥාව සහජාතාදි ප්‍රත්‍යය වශයෙන් කාමාවචර විපාක අර්ථය උපදවා සිටියේයයි **ජාපිතත්‍ථා** වේ. රූපාවචරාදි විපාක ප්‍රඥාවද මෙම නයයි. මෙය තම තමාගේ සියළු කරුණුවලදී උපදවන ලද පවත්වන ලද තමන්ම අර්ථ වූද **ජාපිතත්‍ථා** වේ. **අරහතො උප්පන්නාභාය අභිඤ්ඤාය උප්පන්නාය සමාපත්තියා** යයි කියන ලද කිරිය පඤ්ඤාවේ ද මෙම නයයි. මෙයද පාලිමුත්තක අටුවා නයකි. කාමාවචර කිරිය ප්‍රඥාවද සහජාතාදි වශයෙන් කාමාවචර කිරිය සංඛ්‍යාත අර්ථය උපදවා සිටියේ යයි **ජාපිතත්‍ථා** රූපාවචර අරූපාවචර කිරිය ප්‍රඥාවලද මෙම නයයි. මෙය තම තමාගේ සියළු කරුණු උපදවන ලද පවත්වන ලද තමා ද අර්ථ වීයයි **ජාපිතත්‍ථා** මෙහි සෙසු සියල්ල ධම්මසංගහ අට්ඨකථාවේ කියන ලද බැවින් ප්‍රකට වේ.
(3:) තිකනිද්දෙසවණ්ණනා
ත්‍රිවිධ වූ ඤාණවත්‍ථු නිද්දේසයෙහි **යොග විහිතෙසු** යෝගය ප්‍රඥාව කියයි. පඤ්ඤා විහිතෙසු ප්‍රඥා පරිණාමිත යෙන යන අර්ථයයි. **කම්මායතනෙසු** මෙහි කර්මයම කම්මායතනයයි. නොහොත් කර්මයද ඒ ආයතනද ජීවිකාව ගෙනයෑමද කම්මායතන වේ. **සිප්පායතනෙසු **මෙහිද එම නයයි. හීන උත්කෘෂ්ට වශයෙන් කර්මය දෙපරිදිය. එහි හීන නම් වඩු කර්මය, මල බැහැරලීම් ආදියයි. උත්කෘෂ්ට කෘෂි වණික් ගවපාලනය ආදියයි. ශිල්පයද හීන උත්කෘෂ්ට වශයෙන් ද්විධය. එහි හීන සිල්ප නම් නළකාර ශිල්ප පේෂකාර ශිල්පය කුම්භකාර චම්මකාර කරණවෑම් ආදියයි. උත්කෘෂ්ට ශිල්ප නම් මුද්‍රණ, ගණක, ලේඛක ආදියයි. විද්‍යාවම විජ්ජාට්ඨාන වේ. එය ධාර්මික වශයෙන්ම ගන්නා ලදි. නා මඬල පිරිත සමාන සර්ප දමන මන්ත්‍රයක් වැනි සැත්කටු වෙදකම ශල්‍ය වෛද්‍ය විධි ආදිය වෛද්‍ය ශාස්ත්‍ර, ආචාර්යන් වහන්ස ශිල්ප ඉගෙනීමට කැමති වෙතියි ශිල්පායතනයට ඇතුල් වූවහු නොගන්නා ලදි.
එහි එක් පණ්ඩිතයෙක් මිනිසුන්ගේ පහසු වාසය සඳහා තමාගේද ධර්මතා වශයෙන් ගෙවල් ප්‍රාසාද යාන නැව් ආදිය උපදවයි. මේ මිනිස්සු විසීමට තැනක් නැතිව දුකට පැමිණියෝ යයි හිතවත්කමින් සිට දීඝ චතුරස්ස ආදි භේදයෙන් යුත් ගෙයක් හදයි. සීත උෂ්ණ වැළැක්වීමට එක් බුමු දෙබුමු භේදයෙන් යුත් ප්‍රාසාද කරයි. යානයක් නැතිව සංචාරය කිරීම දුකය. දඟ වෙහෙස දුරුකිරීමට දෝලා කරත්ත (ගමනාන්තය) සන්දමානික (අසුන් යොදන රථය) ආදිය නිර්මාණය කරයි. නැව් නැති කල්හි මුහුදු ගමන් නැතැයි නානාප්‍රකාර වූ නැව් නිපදවයි. ඔහු මේ සියල්ල කරන්නේ කවුරුවත් කරන දිහා බලාගෙන සිට නොවේ. කාගේවත් ඉගැන්වීමකින්ද නොවේ. තමාගේ ධර්මතාවයෙන් චින්තනයෙන් කරයි. ප්‍රඥාවන්ත වූ තමාගේ ධර්මතාවෙන් කළත් අන්‍යයන් ගෙන් ඉගෙන කලාක් මෙන් වේ. මෙය හීන කර්ම නයයි.
උත්කෘෂ්ට කර්මයෙහිද කෘෂිකර්මය නොමැතිවිට මිනිසුන්ගේ ජීවිතය නොපවතී යයි සිතූ එක් පණ්ඩිතයෙක් මිනිසුන්ට පහසුවෙන් විසීමට නගුල් වියගස් ආදි කෘෂි උපකරණ උපදවයි. එසේම නානා ප්‍රකාර වණික් කර්ම ගවපාලන උපකරණයද නිපදවයි. මේ සියල්ල ඔහු තමාගේ චින්තනයෙන් පරිකල්පනයෙන්ම කරයි. වෙන කෙනෙකුගෙන් ඉගෙන කලා මෙන් පවතී. මෙය උත්කෘෂ්ට කර්ම නයයි.
ද්විධ වූ ශිල්පායතනයෙහි එක් පණ්ඩිතයෙක් මිනිසුන්ගේ පහසු විහරණය පිණිස නළකාර ශිල්පාදි හීන ශිල්පාදි හස්තමුද්‍රා ගණන සංඛ්‍යාත මුද්‍රා අච්ඡින්න සංඛ්‍යාත ගණන මාතෘකා ප්‍රභේද වූ ලේඛන උපදවයි. මේවා තමාගේම චින්තනයෙන් උපදවයි. වෙන කෙනෙකුගෙන් ඉගෙන කළා සේම වෙයි. මෙය ශිල්පායතන නයයි.
ඇතැම් පණ්ඩිතයෙක් අමනුස්ස සර්ප ආදීන්ගෙන් මිනිසුන්ට වන උපද්‍රවවලින් බේරීම සඳහා පිළියම් පිණිස නාගමණ්ඩල මන්ත්‍රාදි විජ්ජාඨාන උපදවයි. ඒවා තමාගේ චින්තනයෙන්ම උපදවයි. [missing trans]
**කම්මස්ස කතං වා** මේ කර්මය සත්ත්වයන්ගේ ස්වකීය වේ. මෙය ස්වකීය නොවේ යයි දැකීම් නුවණ **සච්චානුලෝමිකං වා විපස්සනා **ඤාණය එය සතර සත්‍යවලට අනුලෝම වන බැවින් සච්චානුලෝමික යයි කියනු ලැබේ. දැන් ඒවායෙහි පවත්නා ආකාරය දැක්වීමට රූපං **අනිච්චන්ති වා** යනාදිය කියන ලදි. මෙහිම අනිත්‍ය ලක්‍ෂණම ආවේය. දුක්ඛ ලක්‍ෂණ අනාත්ම ලක්‍ෂණ නොවේ. අර්ථ වශයෙන් ආ ඒවායි දතයුතුය. යමක් අනිත්‍යද [missing trans]
[missing trans] දක්වන ලද අනුලෝමික ස්වභාවය **ඛන්ති** ආදි සියල්ල ප්‍රඥාවේ සමාන වචනම වේ. එය යට කියන ලද කම්මායතනාදි කරුණු පහේ විරුද්ධ නොවනු දැකීමෙන් **අනුලෝමිකා** එසේම සත්ත්වයින්ගේ හිත පිණිස හැසිරීමෙන් පිළිවෙල යයි මාර්ග සත්‍යයේ අනුලෝම වෙයි. පරමාර්ථ සත්‍ය වූ නිර්වාණයේ පිළියෙල වීමෙන් අනුලෝමෙති යනුද අනුලෝමිකා නම් වේ. මේ සියළු කරුණු ක්‍ෂමා කරයි. ඉවසයි. දැකීමට හැකිවෙයි යනු **ඛන්ති** වේ. බලයි. යනු **දිට්ඨි** වේ. රුචිකරයි යනු **රුචි** මිදේ යනු මුති මුදයි යනු **මුදි** යනුද පාඨයකි. බලයි යනු පෙක්ඛා ඒ කර්මායතනාදි සියළු දහම් මෙනෙහි කරමින් ඉවසයි. විශේෂයෙන් පඤ්චස්කන්ධ සංඛ්‍යාත ධර්ම අනිත්‍ය දුක්ඛ අනාත්ම වශයෙන් නැවත නැවත මෙනෙහි කරන්නේ ඉවසයි යනු **ධම්ම නිජ්ඣානක්ඛන්ති**.
**පරතො අසුත්‍වා පටිලභති** අන්‍යයකුගේ උපදේශ වචන නොඅසා තමාම සිතමින් ලබයි. **අයං වුච්චති** මෙය චින්තාමය ප්‍රඥාව යයි කියනු ලැබේ. එය වනාහි හැමදෙනාටම උපදින්නේ නැත. මනාසේ දත්තා වූ මහා සත්ත්වයන්ටම උපදී. එහිද සත්තානුලෝමික ඤාණය බෝධි සත්ත්වයන්ට දෙගුණව උපදී. සෙසු ප්‍රඥා (පුරන ලද පාරමිතා ඇති) සියළු දෙනාටම මනා ප්‍රඥාවන්තයන්ට ම උපදීයයි දතයුතුය.
**පරතො සුත්‍වා පටිලභති** යන මෙහි කර්මායතනාදි අන්‍යයන් විසින් කරනු ලබන හෝ කියන ලබන හෝ දේ දැකීමෙන් අන්‍යයන් කියනු ලබන දේ ඇසීමෙන් ගුරුවරයෙකු ළඟ ඉගෙනීමෙන් ලබන ලද සියල්ල අනුන්ගෙන් අසාම ලබාගන්නා ලදැයි දතයුතුය.
**සමාපන්නස්ස** සමාපත්තියෙන් යුක්ත වූ තැනැත්තාගේ ඇතුළ සමාපත්තියෙහි පවත්නා ප්‍රඥාව භාවනාමය නම් යයි අර්ථය.
**දානය ආරබ්භ** යනු දානය නිසා දාන චේතනාවට ප්‍රත්‍ය වීමෙන් යන අර්ථයය. **යා උප්පජ්ජති** මෙසේ මේ දාන චේතනාවකින් යුක්ත වූ ප්‍රඥාව උපදී. මෙය දානමය ප්‍රඥා වේ. එය වනාහි දානයක් දෙන්නෙමියි සිතන්නාටද දානය දෙන්නාටද දාන දී එය සිහි කරන්නාටද පූර්ව චේතනා මුඤ්චන චේතනා අපර චේතනා යයි තුන් අවස්ථාවක උපදී. දානාධිගච්ඡා දානය පැමිණෙන්නාට.
**සීලං ආරබ්භ** **සීලාධිගච්ඡ** මෙහිද සීල චේතනා සම්ප්‍රයුක්ත වූ සීලමය ප්‍රඥාවයයි අදහස් කරන ලදි. මෙයද සීලය පුරමියි සිතන්නට සීලය පුරන්නාට පසුව සිහි කරන්නාට පුබ්බ මුඤ්චන අපර චේතනා යයි ත්‍රිවිධ චේතනා උපදී. භාවනාමය යට කියන ලදි.
අධිසීල පඤ්ඤා ආදියෙහි සීලාදිය දෙයාකාරයකින් දතයුතුය. සීල අධි සීල චිත්ත අධි චිත්ත පඤ්ඤා අධිපඤ්ඤා වශයෙනි. එහි **“උප්පාදා වා තථාගතානං අනුප්පාදා වා තථාගතානං ඨීතාව සා ධාතු ධම්මට්ඨිතිකා ධම්මනියාමිතා”** යන මේ පෙලෙන් සංගෘහිත වශයෙන් පන්සිල් ද දසසිල් ද සිල් නම් වේ. එය තථාගතයන් වහන්සේ උපන් කල්හිදා නැති කල්හිද වේ. නූපන් කල්හි පෙන්වන්නේ කවුද? තාපස පරිබ්බාජකා සර්වඥ බෝධි සත්ත්වයෝද චක්කවත්ති රජතුමාද පෙන්වති. උපන් කල්හි භික්ඛු භික්ඛුණී සංඝයාද උපාසක උපාසිකාවෝද පෙන්වති. පාතිමොක්ඛ සංවර ශීලය සියල්ලටම අධිකය. තථාගතයන් වහන්සේ උපන් කල්හිම ඇති වේ. නූපන්කල්හි නොවේ. සර්වඥ සම්බුද්ධයන් වහන්සේම එය පෙන්වති. මේ වස්තුවල ව්‍යතික්‍රමයෙහි දී මෙය වේයයි පැනවීමට අනෙකෙකුට අවිෂය වේ. බුදුවරුන්ටම එය විෂය වේ. බුදුවරුන්ගේම බ ලය වේ. මෙසේ යමකින් ප්‍රාතිමෝක්‍ෂ සංවර සීලය අධිසීල වේ නම් එය අධිසීල පඤ්ඤා යයි දැක්වීමට **පාතිමොක්ඛ සංවරං සංවරන්තස්ස** යනාදිය කියන ලදි.
යට කියන ලද පරිදිම පෙලෙහි සංග්‍රහ කිරීම් වශයෙන් වට්ටපාදක අට්ඨ සමාපත්ති සිත නම් වේ. එය තථාගතයන් වහන්සේ උපන්නත් නැතත් ඇතිවේ. තථාගතයන් නැති කාලයේ එය උපදවන්නේ කවුද? තවුස්, පිරිවැජියෝද සර්වඥ බෝසත්ද සක්විති රජද වෙති. භගවත්හු උපන් කල විශේෂ ශක්ති ඇති භික්‍ෂු ආදීහු උපදවත්මය. විපස්සනා පාදක අට්ඨ සමාපත්තිය සියළු සිත්වලට වඩා අධිකය. තථාගතයන් වහන්සේ උපන් කාලයේම උපදවති. නූපන් කාලයෙහි නොවේ. සර්වඥ බුදුවරයෝම පනවති. මෙසේ අට්ඨ සමාපත්ති අධිචිත්ත වේ. එහෙයින් අධිසිත් ඇති ප්‍රඥාව දැක්වීම. **රූපාවචරාරූපාවචර සමාපත්ති සමාපජ්ජන්තස්ස **යනාදිය කියන ලදි.
යට කියන ලද පෙලෙහි සංගෘහිත වශයෙන් කම්මස්සකත ඤාණය ප්‍රඥාව නමි. එය තථාගතයන් වහන්සේ උපන්නත් නැතත් ඇතිවේ. නූපන් කාලයේ වේලාම දානය වෙස්සන්තර දානය ආදි වශයෙන් උපදී. තථාගතයන් උපන් කාලයේ ඒ නුවණින් මහාදාන පවත්වන්නන්ගේ ප්‍රමාණවත් නැත. මග්ගඵල ප්‍රඥාව වනාහි සියළු ප්‍රඥාවලින් අධික වේ. තථාගයන් උපන් කාලයේම විස්තර කරන්නක්ව පවත්වයි. නූපන් කාලයේ නොවේ. මෙසේ මග්ග ඵල පඤ්ඤා අධි පඤ්ඤා නිසා අධි ප්‍රඥාවෙන් ප්‍රඥාව දැක්වීමට **චතුසුමග්ගෙසු** ආදිය කියන ලදි.
එහි සීල අධි සීල චිත්ත අධිචිත්ත පඤ්ඤා අධි පඤ්ඤා වන්නේය. මේ කොටස් හයෙහි විපස්සනා ප්‍රඥාව කුමන කොටසක පිහිටියේද? අධි ප්‍රඥාවේය. එහෙයින් අඩු කුමන ප්‍රමාණයේ වුවත් ඡත්‍රයක් හෝ කොඩියක් හෝ ගෙන සසඳා අති ප්‍රමාණ වූ අති ඡත්තං අතිධජ යයි කියනු ලැබේ. එසේම පඤ්ච සීලය දසසීලය ගෙන සසඳා ප්‍රාතිමෝක්‍ෂ සංවර සීලය අධිසීල වේ. සසරට පාදකවූ අෂ්ට සමාපත්තිය හා සසඳා විපස්සනා පාදක අෂ්ට සමාපත්තිය අධිචිත්ත නම් වේ. කම්මස්සකත ප්‍රඥාව ගෙන විපස්සනා ප්‍රඥාවද මාර්ග ප්‍රඥාවද ඵල ප්‍රඥාවද අධි ප්‍රඥා නම් යයි දතයුතුය.
ආයකොසල්ල නිද්දේසයෙහි **ආයො** යනු වෘද්ධියයි. එය අනර්ථයට හානි කරන සහ අර්ථ උත්පත්ති වශයෙන්ද දෙයාකාරය. **අපායො** අවෘද්ධියයි. එය අර්ථ හානි සහ අනර්ථ ඇතිකිරීම් වශයෙන් දෙයාකාරය. එහෙයින් එය දැක්වීමට **ඉමෙ ධම්මා මනසිකරොතො **යනාදිය කියන ලදි. **ඉදං වුච්චති** මෙ අකුසල ධර්මයන්ගේ ඉපදීම ප්‍රහාණය කිරීමෙහි සහ කුසල ධර්මයන්ගේ ඉපදවීමෙහි ප්‍රඥාව මේ ආය කෝසල්ල යයි කියනු ලැබේ. කුසල ධර්මයන්ගේ ඉපදීම වැළැක්වීමෙහි සහ අකුසල ධර්මයන්ගේ ඉපදවීමෙහි ප්‍රඥාව අපාය කොසල්ල නම් යයි කියනු ලැබේ. ආය කොසල්ල පඤ්ඤා වේ. අපාය කොසල්ලයට පඤ්ඤා නාමය කෙසේ ඇතිවේද? මාගේ ප්‍රඥාව යයි මෙනෙහි කරන්නාට නූපන් කුසල් නූපදී. උපන් කුසල් නැතිවේ. නූපන් අකුසල් ඉපදේ. උපන් අකුසල් වැඩේ යයි දකී. හෙතෙම මෙසේ දැන නූපන් අකුසල් ඉපදීමට නොදේ. උපන් අකුසල් දුරුකරයි. නූපන් කුසල් උපදවයි. උපන් කුසල් භාවනා වශයෙන් සම්පූර්ණ කරයි. මෙසේ අපාය කෝසල්ලයද ප්‍රඥාවම යයි දතයුතුය. එහි උපාය සියළු ප්‍රඥාවද උපාය කෝසල්ල වේ. මෙය වනාහි වහා කටයුතු කෘත්‍යයෙහි හෝ බියෙහි හෝ උපන් කල ඊට වහා ප්‍රතිකාර කිරීම ස්ථානෝත්පත්ති කරුණු දැනගැනීම් වශයෙන්ම දැනගත යුතුය. සෙසු සියල්ල ප්‍රකටය.
(4:) චතුක්කනිද්දෙසවණ්ණනා
සතරාකාරයෙන් ඤාණ වස්තු නිර්දේශයෙහි **අත්‍ථිදින්නං** යනාදියෙහි දෙන ලද හෙයින් ඵලය ඇතැයි මේ උපායෙන් අර්ථය දතයුතුය. ඉදං වුච්චති යම් ඤාණයක් මේ ක්‍රියාව තමාගේද අනුන්ගේදැයි දනී. මෙය කම්මස්සකත ඤාණයයි කියනු ලැබේය යන අර්ථයය. එය කාය දුශ්චරිත ත්‍රිවිධය. වචී දුශ්චරිත චතුර්විධය. මනෝ දුශ්චරිත ත්‍රිවිධය. මෙය ස්වකීය කර්ම නොවේ. තුන්දොරෙහි දසවිධ සුචරිතය ස්වකීය කර්ම නම් වේ. තමාගේ හෝ වේවා අනුන්ගේ හෝ සියළු අකුසල ස්වකීය කර්ම නොවේ. කුමක් නිසාද? අර්ථය බිඳින නිසාද අනර්ථය උපදවන නිසාද වේ. තමාගේ හෝ අනුන්ගේ හෝ වේවා සියළු කුසලය ස්වකීය කර්ම වේ. කුමක් හෙයින්ද? අනර්ථය බිඳින නිසාත් අර්ථය උපදවන නිසාත්ය. මෙසේ දැනගැනීම සමත් මේ කම්මස්සකත ඤාණයෙහි සිට බොහෝ දන් දී සිල් පුරා පෙහෙවස් සමාදන්ව සැපයෙන් සැපයට සම්පත්තියෙන් සම්පත්තියට පැමිණීමෙන් අනුභව කොට නිවනට පැමිණි ගණන් සීමාවක් නැත. යම්සේ ධනවත් පුරුෂයෙක් ගැල් පන්සියයක ගිතෙල් පැණි ආදියද ලුනු තල සහල් ආදියද පුරවා කාන්තාර මාර්ගයට පිළිපන්නේ කිසියම් කරුණකින් ධනය ලැබුණු කල්හි සියළු උපකරණ ගන්නා ලද්දේ. සිතිවිල්ලක තැති ගැනීමකට නොපැමිණ සැපයෙන් ක්‍ෂේම ස්ථානයට පැමිණෙයි. එසේසම මෙම කම්මස්සකත ඤාණයෙහි සිට බොහෝ දන් දී..... නිවනට පැමිණිය අයගේ ගණන් සීමාවක් නැත. **ඨපෙත්‍වා සච්චානු ලොමිකං ඤාණං** මාර්ග සත්‍යයේද පරමාර්ථ සත්‍යයේද අනුලෝම වශයෙන් සත්‍යානුලෝමක නය ලද නම් ඇති විපස්සනා ඤාණය හැර අවසේස සියළු ආශ්‍රව සහිත කුසල ප්‍රඥා කම්මස්ස කත ඤාණයම යයි අර්ථයයි.
**මග්ගසමංගිස්ස ඤාණං දුක්ඛෙපෙතං ඤාණං** මෙහි එකම මග්ග ඤාණය චතුස්සත්‍යයෙහි එකම ප්‍රතිවේධය වශයෙන් ස්ථාන සතරක සංග්‍රහ විය.
**ධම්මෙ ඤාණං** මෙහි මාර්ග ඤාණය චතුස්සත්‍යවල එකම ප්‍රතිවේධය වශයෙන් ධර්මයෙහි ඤාණය නම් වේ. හේතුඵල ප්‍රඥාව කෙසේ ධර්මයෙහි ඤාණය වේද? නිරෝධ සත්‍ය වශයෙනි. මේ ප්‍රඥාව දෙයාකාරය. අපර ප්‍රත්‍යයෙහි ධර්මය ප්‍රත්‍යක්‍ෂ කිරීමෙහි ද ආර්ය සත්‍ය ධර්මයෙහි කෘත්‍ය වශයෙන්ද අරමුණු වශයෙන් ද පවත්වන ලද ධර්මයෙහි ඤාණයයි දතයුතුය. **සො ඉමිනා ධම්මෙන** මෙහි මාර්ග ඤාණය ධර්මයට ගෝචරවන බැවින් ගෝචර ව්‍යවහාරයෙන් ධර්මය යයි කියන ලදි. උපයෝග අර්ථයෙහි හෝ කරණ වචනයයි. මේ ධර්මය දැනගන්නා විසින් යන අර්ථයයි. චතුසත්‍ය දැන සිටින්නා විසින් මාර්ග ඤාණයෙන් යයි කියන ලද්දේ වේ. දිට්ඨෙන දැකීමෙන්, ධර්ම දැක සිටින්නා විසින් යන අර්ථයයි. **පත්තෙන** චතුරාර්ය සත්‍යයට පැමිණ සිටි බව. ධර්මයට පැමිණි තැනැත්තා විසින්. **විදිතෙන** මාර්ග ඤාණයෙන් ආර්ය සත්‍ය දැනගන්නා ලද්ද ප්‍රකට කරන ලදි. එහෙයින් එය ධර්ම විදිත නම් වේ. එම දැනගන්නා ලද ධර්මයෙන්. **පරියොගාළ්හෙන **චතුසත්‍ය ධර්මය සම්පූර්ණයෙන් අවබෝධ කොට සපයනු පෙනේ. **නයං හොති** අතීතයෙහිද අනාගතයෙහිද නය පමුණුවයි ගෙනයයි යවයි. මෙය වනාහි මාර්ග ඤාණයේ කෘත්‍ය නොවේ. ප්‍රත්‍යවේක්‍ෂා ඤාණයේ කෘත්‍යයයි. ශාස්තෲන් වහන්සේ විසින් මාර්ග ඤාණය අතීත අනාගතයෙහි නය ඇස් හා සමාන කරන ලදි. කුමක් හෙයින්ද? මාර්ගය මූලික බැවිනි. භාවිත මාර්ගය ප්‍රත්‍යවේක්‍ෂාව මෙනි. එහෙයින් ශාස්තෲන්වහන්සේ මග්ග ඤාණයව ඇස් හා සමාන කළහ. තවද මේ අර්ථය මෙසේ දතයුතුය. චතුසත්‍ය ගෝචර වේ. අවබෝධ කළ මාර්ග ඤාණය ඒ ඤාණයෙන් අතීත අනාගතයෙහි ප්‍රත්‍යවේක්‍ෂා සංඛ්‍යාත නය පමුණුවයි.
දැන් එයින් යම්සේ නය පමුණුවයිද ඒ ආකාරය දැක්වීමට **යෙහි කෙචි අතීත මද්ධානං** යනාදිය කීහ. එහි **අබ්භඤ්ඤංසු** යනු දැනගත්හ. අවබෝධ කළහ. **ඉමඤ්ඤෙවා **යම් දෙයක් අතීතයෙහි දැනගත්හ. අනාගතයෙහි දැනගන්නේය. එයම දැන් නැත. සමාන අර්ථයෙන් මෙසේ කියන ලදි. අතීතයෙහිද තණ්හාව හැර ත්‍රෛභූමික ස්කන්ධයෙහිම දුක්ඛ සත්‍යය අවබෝධ කළහ. තණ්හාව සමුදය සත්‍යයේ නිබ්බාණය නිරෝධ සත්‍යයයි. ආර්ය මාර්ගයම මාර්ග සත්‍යය අවබෝධ කළහ. අනාගතයෙහිද මෙසේම අවබෝධ කරන්නෝය. දැන්ද මෙසේම අවබෝධ කරති. සමාන අර්ථයෙන් ඉමඤ්ඤො යයි කියන ලදි. **ඉදං වුච්චති අන්වයෙ ඤාණං** මේ අනුගමන ඤාණය, නයන ඤාණය කරණ ඤාණ යයි කියනු ලැබේ.
**පරිච්ඡේද ඤාණං** සිතේ පරිච්ඡේද ඤාණයයි. **පරසත්තානං** තමා හැර සෙසු සත්ත්වයන්ගේ අනික ඊටම සමාන වචනයකි. **චෙතසා චෙතො පරිච්ච පජානාති** තමාගේ සිතින් ඔවුන්ගේ සිත සරාගාදි වශයෙන් පිරිසිඳ නොයෙක් ආකාරයෙන් දනී. **සරාගංවා** යනාදියෙහි කිවයුතු දේ සතිපට්ඨාන විභංගයෙහි කියන ලදි. මෙය විශේෂයකි. මෙහි **අනුත්තරං වා චිත්තං විමුත්තං වා චිත්තං** මෙහි ලෝකෝත්තරයද ලබයි. විපස්සනාවට නොපැමිණද පරසිත් දැනගැනීම ඤාණයේ විෂය වේමය.
**අවසේසා පඤ්ඤා** යනු ඤාණාදික වූ පඤ්ඤා තුන හැර සෙසු සියළු ප්‍රඥා ඤාණයය. සම්මත හෙයින් **සම්මත ඤාණ** නම් වේ. මෙහි වචනාර්ථය වනාහි සම්මතයෙහි ඤාණය සම්මති ඤාණය වේ.
**කාමාවචර කුසලෙ පඤ්ඤා** මෙය ඒකාන්තයෙන් සසරෙහි චුති පටිසන්ධි රැස්කරයි. එහෙයින් **ආචයාය නො අපචයාය** යයි කියන ලදි. ලෝකෝත්තර මාර්ග ප්‍රඥාව වනාහි චුති පටිසන්ධි යම්සෙයකින් රැස්කරයිද එහෙයින් අපචයාය හෝ ආචයාය යයි කියන ලදි. රූපාවචර අරූපාවචර ප්‍රඥාව චුති පටිසන්ධි රැස්කරයි. විෂ්කම්භන වශයෙන් කෙලෙස්ද කෙලෙස් මූලයද ධර්මයෙහි රැස්කරයි. එහෙයින් **ආචයාය චෙව අපචයාය** යයි කියන ලදි. සෙස්ස චුති පටිසන්ධි රැස් නොකරත්මය. විනාශ නොකරයි. එහෙයින් **නෙව ආචයාය නො අපචයාය** යයි කියන ලදි.
**න ච අභිඤ්ඤා යො පටිවිජ්ඣති** යන මෙය ප්‍රථම ධ්‍යාන සංඥාව සඳහා කියන ලදි. එය කාම විවේකයෙන් පැමිණිය යුතු බැවින් කෙලෙසුන් ගැන කලකිරීම පිණිස පවතී. එයද මේ කාමයන්හි වීතරාග වේ. අභිඤ්ඤාපාද භවයට නොපැමිණි හෙයින් පඤ්චාභිඥා අවබෝධ නොකරයි. නිමිති අරමුණු බැවින් සත්‍ය අවබෝධ නොකරයි. මෙසේ මේ ප්‍රඥාව කළකිරීම පිණිස වේ. ප්‍රතිවේධය පිණිස නොවේ. **ස්වෙවා** යන ප්‍රථම ධ්‍යානයට පැමිණ සිටියේ **කාමෙසු වීතරාගො සමානො** එසේ විෂ්කම්භිත කාම වශයෙන්ම වීතරාග වේ. **අභිඤ්ඤායො පටිවිජ්ජති** අභිඥා පහ අවබෝධ කරයි. මෙය චතුර්ථ ධ්‍යාන ප්‍රඥාව අරභයා කියන ලදි. චතුර්ථධ්‍යාන ප්‍රඥාව අභිඥාපාදක භවයෙන් පඤ්ච අභිඤ්ඤා අවබෝධ කරයි. අභිඥාභාවයට පිවිසීමද අවබෝධ කරයි. එහෙයින් එය ප්‍රතිවේධය පිණිස පවතී. [missing trans]
**පඨමස්ස ඣානස්ස ලාභී** යනාදියෙහි යමෙක් අල්පගුණ ඇති මේ ප්‍රථමධ්‍යාන ලාභීව ඔහු එයින් නැගිට අරමුණු වශයෙන් කාම සහගතව සංඥා මෙනෙහි කරමින් හැසිරේ. චෝදනා කරයි. පෙළයි. ඔහුගේ කමටහන් ලුහුබඳින්නේ සංඥා මනසිකාර වශයෙන් ප්‍රථම ධ්‍යාන ප්‍රඥාව පිරිහෙයි. එහෙයින් **හානභාගිනී** යයි කියන ලදි. **තදනුධම්මා** යනු ඊට අනුරූප ස්වභාවයයි. **සති සත්තිට්ඨති** යන මෙය මිච්ඡා සති සඳහා කියන ලදි. සම්මා සති සඳහා නොවේ. යමෙකුට ප්‍රථමධ්‍යාන අනුරූප ස්වභාවය ප්‍රථම ධ්‍යානය සාන්ත වශයෙන් ප්‍රණීත වශයෙන් දැක ආශ්වාදනය කරමින් සතුටුවෙමින් ලෝභය උපදී. ඔහුට ලෝභ වශයෙන් ඒ ප්‍රථම ධ්‍යාන ප්‍රඥාව නොපිරිහේ. නොවැඩේ. සිටි තැනම වෙයි. **එහෙයින් ඨිති භාගිනී** පඤ්ඤා යයි කියන ලදි. **අවිතක්ක සහගතා** යනු අවිතක්ක වූ දුතිය ධ්‍යාන සාන්ත වශයෙන් ප්‍රණීත වශයෙන් මෙනෙහි කරන්නේ අරමුණු වශයෙන්. අවිතක්ක සහගතය. **සමුදා චරන්ති** ප්‍රගුණ වශයෙන් ප්‍රථමධ්‍යානයෙන් නැගිට දුතිය ධ්‍යානය අවබෝධ කරනු පිණිස පෙළයි. චෝදනා කරයි. ඔහුට ඉහළ දෙවන ධ්‍යානයට පැන යන්නේ සඤ්ඤා මෙනෙහි කිරීම් වශයෙන් ඒ ප්‍රථම ධ්‍යාන ප්‍රඥාව විශේෂ වූ දෙවන ධ්‍යානයේ උපතට ස්ථාන වශයෙන් **විසේසභාගිනී** යයි කියන ලදි. **නිබ්බිදා සහගතා** යනු ඒ ප්‍රථම ධ්‍යානලාභී ධ්‍යානයෙන් නැගිට නිබ්බිදා සංඛ්‍යාත විපස්සනා ඤාණයෙන් යුක්ත වූයේ විපස්සනා ඤාණය ධ්‍යානාංග භේද පවතිනවිට කළකිරෙයි. උකටලී වෙයි. එනිසා නිබ්බිදා යයි කියනු ලැබේ. සමුදා චරන්ති නිර්වාණය සාක්‍ෂාත් කිරීම පිණිස චෝදනා කරයි. පෙළයි. **විරාගූපසඤ්ඤතා** විරාග සංඛ්‍යාත නිවනෙන් යුක්ත. මේ මගින් විරාග වූ නිවන අවබෝධ කරගැනීමට විපස්සනා ඤාණයට හැකි වේ. එසේ පැවතීම චිරාගූප සහිත යයි කියනු ලැබේ. ඒ සම්ප්‍රයුක්ත සංඥා මෙනෙහි කිරීම්ද විරාගයෙන් යුක්ත වේමය. ඔහුගේ ඒ සංඥා මෙනෙහි කිරීම් වශයෙන් ඒ ප්‍රථම ධ්‍යාන ප්‍රඥාව ආර්ය මාර්ගය ප්‍රතිවේධයට (අවබෝධයට) පාදක බැවින් **නිබ්බෙධභාගිනී** යයි කියන ලදි. මෙසේ ස්ථාන සතරෙහිම ප්‍රථමධ්‍යාන ප්‍රඥාව කියන ලදි. දුතිය ධ්‍යාන ප්‍රඥා ආදියෙහිද මෙම නයින් අර්ථය දැනගත යුතුය.
**කිච්ඡෙන කසිරෙන සමධිං උප්පාදෙන්තස්සා** යනු ලෝකෝත්තර සමාධිය උපදවන්නේ මුල් අවස්ථාවේ අපහසුවෙන් දුකෙන් ප්‍රයෝගයෙන් ක්ලාන්ත වන්නේ කෙලෙසුන් විෂ්කම්භනය කොට පැමිණියහුගේ **දන්ධං** **තණ්ඨානං අභිජානන්තස්ස** කෙලෙස් විෂ්කම්භනය කළ කල්හි විපස්සනාවෙහි කලක් පරිවාසයෙන් වැසි ඒ ලෝකෝත්තර සමාධි සංඛ්‍යාත ස්ථානයට දන්‍ධව සෙමින් දැනගන්නේ අවබෝධ කරන්නේ පැමිණෙන්නේය යන අර්ථයයි. **අයං වුච්චති** එය එසේ උපදී. මේ කෙලෙස් විෂ්කම්භන ප්‍රතිපදාව දුක් බැවින් විපස්සනා පරිවාස ප්‍රඥාවද දන්‍ධ බැවින් මාර්ග කාලයෙහි ඒක චිත්තක්‍ෂණයෙහි උපන් ප්‍රඥාවද පැමිණීම් වශයෙන් **දුක්ඛා පටිපදා දන්‍ධාභිඤ්ඤා** **නාම** යයි කියනු ලැබේ. මතු පද තුනෙහිද මෙනයින් අර්ථය දතයුතුය.
**සමාධිස්ස න නිකාමලාභිස්ස** යමෙක් සමාධියට කැමති නොවේද හේ ඊට කැමති ලාභියෙක් නොවේ. යමෙකුට සමාධිය මතුමත්තෙහි සමවැදීමට උත්සාහවත් කරන ප්‍රත්‍ය නොවේද. ඔහු අල්පගුණ ධ්‍යානලාභී යන අර්ථයය. ආරම්මණං ථොකං එරන්තස්ස අඩු කුල්ලක් ගෙන සරාවක් පමණ අරමුණෙහි පරිකර්ම කොට එහිම අර්පණාවට පැමිණ එය නොවඩන ලද කුඩා අරමුණක් පතුරුවනවා යන අර්ථයයි. සෙසු පදවලද මෙම නයයි. නිකාමලාභීන්ට ප්‍රතිපක්‍ෂ නොවන ප්‍රගුණ ධ්‍යානලාභීන් මෙහි **නිකාමලාභී** යයි කියන ලදි. නොවඩන ලද අරමුණු ඇති ප්‍රතිපක්‍ෂයන්ට වඩන ලද අරමුණ විපුලං යයි කියන ලදි. සෙස්ස එබඳුමය.
**ජරාමරණපෙතං ඤාණං** නිවනම අරමුණුකොට චතුස්සත්‍යයන්ගේ එක් ප්‍රතිවේධයක් වශයෙන් මෙය කියන ලදි.
**ජරාමරණ ආරම්භ** යනාදිය වනාහි එක එක වස්තුව අරබයා පවතින පෙර කාලයෙහි සත්‍ය මෙනෙහි කිරීම වශයෙන් කියන ලදි. සෙසු සියළු තැන ප්‍රකටය.
(5:) පඤ්චකනිද්දෙසවණ්ණනා
පස් ආකාරයකින් ඤාණවස්තු නිද්දේසයෙහි **පීතඵරණතා** ආදියෙහි ප්‍රීතිය පතුරුවමින් උපදිපි යන ධ්‍යාන දෙකෙහි ප්‍රඥාව **පීතිඵරණතා** නම් වේ. සැපය පතුරුවමින් උපදියි යන ධ්‍යාන තුනෙහි ප්‍රඥාව **සුඛඵරණතා** නම් වේ. අන්‍යයන්ගේ සිත පතුරුවමින් උපදියි යන චෙතොපරිය ප්‍රඥාව **චෙතො ඵරණතා** නම් වේ. ආලෝකය පතුරුවමින් උපදියි යන දිබ්බචක්ඛු ප්‍රඥාව **ආලොක ඵරණතා** නම් වේ. ප්‍රත්‍යවේක්‍ෂණ ඤාණය **පච්චවෙක්ඛණා නිමිත්තං** නම් වේ. එහෙයින්ම කියන ලදි. **ද්වීසු ඤාණෙසු පඤ්ඤා පීති ඵරණ**තා යනාදිය. එහි ප්‍රීති පැතිරවී සැපය පැතිරවීම පා දෙක මෙනි. සිත පැතිරවීම ආලෝකය පැතිරවීම දෑත මෙනි. අභිඥාපාදක ධ්‍යානය මධ්‍යම කය මෙනි. ප්‍රත්‍යවේක්‍ෂා නිමිත්ත හිස මෙනි. මෙසේ භාග්‍යවතුන් වහන්සේ අංගපසකින් යුත් සම්මා සමාධිය අඟපසඟින් යුත් පුරුෂයකු කොට දැක්වූහ. **අයං පඤ්චංගිකො සම්මා සමාධි** යයි මෙය අත් පා හිස යන අංග පසකින් යුත් සමාධිය යයි පාදක ධ්‍යානය කීහ.
**අයං සමාධි පච්චුප්පන්න සුඛොචෙව** යනාදියෙහි අරහත්ත ඵල සමාධිය අභිප්‍රේතය. එය වනාහි අර්පිත අර්පිත ක්‍ෂණයෙහි සැප ඇතිවේ. **පච්චුප්පන්න සුඛො** පෙර ඒවා පසු සමාධි සැපයට ප්‍රත්‍ය වේ. **ආයතිං සුඛ විපාකො** සාන්ත වූ සියුම් වූ ඵල හිත ප්‍රණීත වූ මිහිරි රූ උපදවයි. ඵල සමාපත්තියෙන් නැගිටීමෙන් සියළු ශරීරය අනුගත වූ සැප ස්පර්ශය ඵොට්ඨබ්බය නිසා සුඛ සහගත කාය විඤ්ඤාණය උපදවයි. මේ ආකාරයෙන් **ආයතිං සුඛ විපාකො** කෙලෙසුන්ගෙන් දුරු බැවින් **අරියො**. කාම ආමිස සසර ආමිස ලෝක ආමිසවලින් අභාවය නිසා නිරාමිසො. බුද්ධාදි මහා පුරුෂයින් සේවනා ලද බැවින් **මහා පුරිස සෙවිතො**. අංග සාන්ත බැවින්, අරමුණු සාන්ත බැවින් සියළු කෙලෙස් දැවිලි සාන්ත කළ බැවින් **සන්තො**. තෘප්තිමත් නොව අර්ථයෙන් **පණීත** කෙලෙස්වලින් සංසිඳීමක් ලත් බැවින් කෙලෙස් සංසිඳීම් ස්වභාවය හෝ ලත් බැවින් **පටිප්පස්සද්ධි ලද්ධො** පටිප්පස්සද්ධං පටිප්පස්සද්ධි යන මෙය අර්ථ වශයෙන් එකය. සංසිඳුණු කෙලෙසුන්ගෙන් හෝ අරහත්බව ලැබීම වූ **පටිප්පස්සද්ධි ලද්ධා** වේ. එකඟ බවෙන් අවබෝධ කළ එකඟබවම හෝ අවබෝධ කළ **එකොදිභාවාධිගත** වේ. අල්ප ගුණ ආසව සහිත සමාධි මෙන් සසංඛාරයෙන් ප්‍රයෝග සහිත සිතින් විරුද්ධ දහම් නිග්‍රහකොට කෙලෙස් වලකා අවබෝධ නොකළ නිසා න සසංඛාර නිග්ගය්හ වාරිතගතො වේ. ඒ සමාධියට සමවදින්නේ එයින් නැගී සිටින්නේ සිහිය මහත්බවට පැමිණ ඇති බැවින් සිහියෙන්ම සමවදියි. සිහියෙන්ම නැගී සිටියි. නියමකරගත් කාල වශයෙන් හෝ සිහියෙන් සමවදියි. සිහියෙන් නැගිටියි. එහෙයින් මෙහි මේ සමාධිය වර්තමාන සැපයද පසුව සැපවිපාකදැයි මෙසේ ප්‍රත්‍යවේක්‍ෂා කරන්නාට තමාටම අපර ප්‍රත්‍ය වූ ඤාණය උපදී. එය එක් අංගයකි. සෙස්සෙහි ද මෙම නයයි. මෙසේ මේ ප්‍රත්‍යවේක්‍ෂා ඤාණ පහෙන් මේ සමාධිය පඤ්ච ඤාණික සම්මා සමාධි නමැයි කියන ලදි.
(6:) ඡක්කනිද්දෙසවණ්ණනා
සයාකාරයකින් වස්තු නිර්දේශයෙහි **ඉද්ධිවිධෙ ඤාණං** එකෙක් වී බොහෝ වේයයි ආදි නය පවතින ඉද්ධිවිධ ඤාණයෙහි මේ අවිතක්ක අවිචාර උපෙක්ඛා සහගත රූපාවචර බොහෝ ආකාර භවාදිය සාදන ඒක චිත්තක්‍ෂණික ආදි බේදවලින් යුත් ශබ්ද අරමුණුවල දිවඇස් ඇති ධාතුවේ ඤාණයයි. මෙයද අවිතක්ක අවිචාර උපෙක්ඛා සහගත රූපාවචර ප්‍රකෘති කනේ විෂය ඉක්මවා ගිය ශබ්ද අරමුණු ඇති ඒක චිත්තක්‍ෂණික අර්පණා ප්‍රඥාව යයි කියන ලදි. **පරචිත්තෙ ඤාණං** අන්‍ය සත්ත්වයන්ගේ සිත පිරිසිඳ දන්නා ඤාණයයි. මෙයද කලින් කී ආකාර අනුන්ගේ රාග සහිත සිතේ අරමුණු දන්නා ඒක චිත්තක්‍ෂණික අර්පණා ප්‍රඥාව යයි කියන ලදි. **පුබ්බෙනිවාසානුස්සති ඤාණං** පෙර විසීම සිහිකිරීමෙන් යුත් ඤාණයයි. මෙයද කලින් කී ආකාර පෙර විසූ ස්කන්ධ සිහිකරන සිහියෙන් යුත් ඒක චිත්තක්‍ෂණික අර්පණා ප්‍රඥාව යයි කියන ලදි. **සත්තානං චුතූපපාතෙ ඤාණං** සත්ත්වයින්ගේ චුතියද උත්පත්තියේද ඤාණයයි. මෙයද කලින් කී පරිදි චුතවන උපදින සත්ත්වයින්ගේ වර්ණධාතු අරමුණු ඒක චිත්තක්‍ෂණික අර්පණා ප්‍රඥාව කියන ලදි. **ආසවානං ඛයෙ ඤාණං **සත්‍ය පිරිසිඳ දන්නා ඤාණය. මෙය ලෝකෝත්තරය. සෙසු ඒවා ලෞකිකය.
(7:) සත්තකනිද්දෙසාදිවණ්ණනා
සත් ආකාරයකින් ඤාණවත්‍ථු නිද්දේසයෙහි **ජාති පච්චයා ජරාමරණං** යනාදි නයින් පැවතීම් නැවතීම් වශයෙන් එකොළොසක් වූ පටිච්ච සමුප්පාද අංගවල එක එකක කාලත්‍රයෙන් යුක්ත වූ ප්‍රත්‍යවේක්‍ෂා ඤාණය කියා නැවත ධර්ම ස්ථිති ඤාණය සංක්‍ෂේපයෙන් ක්‍ෂය ධර්මතා ආකාරයෙන් කියන ලදි. එහි **ජාති පච්චයා ජරාමරණං අසති ජාතියා නත්‍ථි ජරාමරණං** යයි ඤාණ දෙකක් වර්තමාන කාල වශයෙන් කියන ලදි. **අතීතම්පි අද්ධානං අනාගතම්පි අද්ධානං** යයි මෙසේ අතීතයෙහි ඤාණ දෙකක් අනාගතයෙහි ඤාණ දෙකක්යැයි සිය ධර්ම ස්ථිති ඤාණය සමග සතකි. එහි **ධම්මට්ඨිති ඤාණං** යනු ප්‍රත්‍ය ආකාර ඤාණයයි. ප්‍රත්‍යාකාරව ධර්මයන්ගේ පැවතී සිටීමට කරුණුවන බැවින් ධම්මට්ඨිති යයි කියනු ලැබේ. එහි ඤාණය ධම්මට්ඨිති ඤාණයයි. මෙයම සයාකාර වූ ඤාණයට අධිවචනයකි. මෙසේ එක එක අංගයෙහි මේවා සත බැගින් අංග එකොළහේ සත් සැත්තෑවක් වේ. එහි **ඛය ධම්මං** යනු ක්‍ෂයවන ස්වභාවයයි. **වය ධම්මං** වැයවන ස්වභාවයයි. **විරාග ධම්මං** යනු නොඇලෙන ස්වභාවයයි. **නිරොධ ධම්මං** යනු නිරුද්ධවන ස්වභාවයයි. මෙයින් කුමක් කියන ලදද? පසු විදර්ශනාවෙන් පෙර විදර්ශනා සිහිකිරීම කියන ලදි. එයින් කුමක් කියන ලදද? සත්වරක් විපස්සනා පටිවිපස්සන කියන ලදි. පළමුවන ඤාණයෙන් සියළු සංස්කාරයන් අනිත්‍ය දුක්ඛ අනාත්ම යයි දැක ඒ ඤාණය දෙවැනි නුවණින් දැකීමට වටී. දෙක තුන්වැනි ඤාණයේ තුන සතරවැනි ඤාණයෙන් සතර පස්වැනි ඤාණයෙන් පහ සවැනි ඤාණයෙන් සය සත්වැනි ඤාණයෙන් මෙසේ සත් විපස්සනා පටිවිපස්සනා කියන ලද්දේ වේ.
අට ආකාරයකින් ඤාණවත්‍ථු නිද්දේසයෙහි **සෝතාපත්ති මග්ගෙ පඤ්ඤා** යනු සෝවාන් මාර්ගයෙහි ප්‍රඥාවයි. එයින් යුත් ප්‍රඥාවම කියන ලදි. සෙසු පදවලද මෙම නයයි.
නව ආකාර ඤාණවත්‍ථු නිද්දේසයෙහි **අනුපුබ්බ විහාර සමාපත්තිසු** අනුපූර්ව විහරණ සමාපත්තිවල. ඒවායේ පිළිවෙලින් අනුපිළිවෙලින් විහරණය කළයුතු තැන පිළිවෙලින් වසන බව. සමවදින තැනින් සමාපත්ති බව දතයුතුය. **කත්‍ථ පඨමජ්ඣාන සමාපත්තියා පඤ්ඤං** යනාදිය සම්ප්‍රයුක්ත ප්‍රඥා අට දැනගත යුතුය. නවවැනි ප්‍රත්‍යවේක්‍ෂා ප්‍රඥාව. එය නිරෝධ සමාපත්තිය සාන්ත වශයෙන් ප්‍රණීත වශයෙන් ප්‍රත්‍යවේක්‍ෂා කරන්නාට පවතී. එයින් කියන ලදි. **සඤ්ඤා වෙදයිත නිරොධ සමාපත්තියා වුට්ඨිතස්ස පච්චවෙක්ඛණ ඤාණං** සඤ්ඤා වේදයිත නිරෝධ සමාපත්තියෙන් නැගිටි තැනැත්තාගේ ප්‍රත්‍යවේක්‍ෂා ඤාණය.
(10:) දසකනිද්දෙසවණ්ණනා
දස ආකාරයකින් ඤාණවත්‍ථු නිද්දේසයෙහි **අට්ඨානං **හේතු ප්‍රතික්‍ෂේපය. **අනවකාසො** යනු ප්‍රත්‍ය ප්‍රතික්‍ෂේපයයි. දෙකින්ම හේතුව ප්‍රතික්‍ෂේප කරයි. හේතුවෙහි ඊට අයත් පැවතුම් ඇති බැවින් තමාගේ ඵලයට හේතුව යයිද ප්‍රත්‍යයයිද කියනු ලැබේ. **යං** යම් කරුණිකන්. **දිට්ඨි සම්පන්නො** යනු මාර්ගය දැකීමෙන් යුත් සෝවාන් ආර්ය ශ්‍රාවකයා. **කිඤ්ච සංඛාරං** චතුභූමිවල සංඛත සංස්කාරයන් අතරෙහි කිසියම් එක් සංස්කාරයක් ද. **නිච්චතො උපගච්ඡෙය්‍ය** නිත්‍ය වශයෙන් ගන්නේය. **නෙතං ඨානං විජ්ජති** මේ කරුණ නැත. නොලැබේ. **යං පුථුජ්ජනො** යම් කරුණකින් පෘථග්ජන වූ. **ඨානමෙතං විජ්ජති** මේ කරුණ ඇත. සාස්වත දෘෂ්ටියෙන් හේ ත්‍රෛභූමක සංස්කාරවල කිසියම් සංස්කාරයක් නිත්‍ය වශයෙන් ගන්නේය යන අර්ථයයි. චතුභූමික සංස්කාර තේජෝ ධාතුව අධික බැවින් දවස තැවුණේ යකඩ ගුලියක් මෙන් මැස්සෙකුගේ දැකීම හෝ අන්‍ය වූ හෝ අකුසලයන්ගේ අරමුණක් නොවේ. මෙම නයින් **කිඤ්චි සංඛාරං සුඛතො** ආදියෙහි අර්ථය දතයුතුය. **සුඛතො උපගච්ඡෙය්‍ය** මරණයෙන් පසුද ආත්මය ඒකාන්තයෙන් සුවපත් වේ. අරෝග වේ. මෙසේ ආත්ම දෘෂ්ටි වශයෙන් සැප වශයෙන් ගැනීම සඳහා මෙය කියන ලදි. ආර්ය ශ්‍රාවකයා දෘෂ්ටි විප්‍රයුක්ත සිතින් දැවීමෙන් මඩනා ලද්දේ දැවීම සංසිඳවීමේ සමත් මත් ඇතුන්ගෙන් ත්‍රාසයට පත්වූවා මෙන් පිරිසිදු කැමති පොක්ඛර බ්‍රාහ්මණයා අසූචිය මෙන් කිසියම් සංස්කාරයක් සැප වශයෙන් ගනියි. ආත්ම වාදයෙහි කසිණාදි පැනවීම් සංග්‍රහයක් සංස්කාර යයි නොකියා **කිඤ්චි ධම්මං** යයි කියන ලදි. මෙහි ආර්ය ශ්‍රාවකයාගේ චතුභූමක වශයෙන් සීමාව දතයුතුය. පෘථග්ජනයා ත්‍රෛභූමික වශයෙන් සියළු වාරයන්හි හෝ ආර්ය ශ්‍රාවකයාටද ත්‍රෛභූමික වශයෙන්ම සීමාව වටී. **යඤ්හි** යම් පෘථග්ජනයෙක් ගනී. එයින් ආර්ය ශ්‍රාවකයා ගැනීම බැඳුමෙන් ඉවත් කරයි. පෘථග්ජනයා යමෙක් නිත්‍ය සුඛ ආත්ම වශයෙන් ගනී. ආර්ය ශ්‍රාවකයා එය අනිත්‍ය දුක්ඛ අනාත්ම වශයෙන් ගනිමින් ග්‍රහණ වෙළුම් අත්හරියි.
**මාතරං** යනාදියෙහි මව ජනිකාය. පියා ජනනේය. මනුෂ්‍ය වූ ඛීණාසව රහතන් වහන්සේ අදහස් කරන ලදි. ආර්ය ශ්‍රාවකයා අන්‍යයාගේ ජීවිතය හානි කරන්නේද? මෙය නොවේ. භවන්තරගතවූ තමාගේ ආර්ය ශ්‍රාවක බව නොදැනද කිසිවෙක් මෙසේ කිපෙන්නේය. මේ කුහුඹුවා මරා සියළු සක්වල ගැබෙහි චක්‍රවර්ති රාජ්‍යය පිළිගනුවයි කී කල්හිත් හේ ඌ නොමරන්නේය. එසේ නැතහොත් ඔහුට මෙසේ කියන්නේය. මූ මැරුවේ නැත්නම් ඔබේ හිස කපාදමමියි එසේ හිස කපන්නේ නමුත් හේ සතා නොමරන්නේය. පෘථග්ජන භාවයේ මහා සාවද්‍ය බව පෙන්වීම සඳහාද ආර්ය ශ්‍රාවකයාගේ බලය දැක්වීම සඳහාද මෙය කියන ලදි. මෙහි අදහස මෙසේය. සාවද්‍ය වූ පෘථග්ජනභාවය යම්තැනක පෘථග්ජනයා මව මැරීම ආදි ආනන්තරිය කර්ම කරන්නේය. මහා බලවත් වූද ආර්ය ශ්‍රාවකයා එවැනි කර්ම නොකරයි.
**දුට්ඨෙන චිත්තෙන** දොසින් යුත් වධක හිතින්. **ලොහිතං උප්පාදෙය්‍ය** ජීවමාන ශරීරයෙහි කුඩා මැස්සකු බොන පමණ ලෙසත් සොලවයිද උපදවයි. **සංඝං භින්‍දෙය්‍ය** සමාන සංවාසක සමාන සීමාවෙහි සිටිය සංඝයා කරුණු පසකින් බිඳුවන්නේ: මෙය කියන ලදි. **“පඤ්චහි උපාලී ආකාරෙහි සංඝසා භිජ්ජති කම්මෙන උද්දෙසෙන වොහරන්තො අනුසාසනෙන සලාකග්ගාහෙන”**
එහි **කම්මෙන** යනු අපලෝකනාදි සිව්වැදෑරුම් කර්ම අතුරෙන් එක්තරා කර්මයකින්. උද්දෙසෙන යනු පස්වැදෑරුම් ප්‍රාතිමෝක්‍ෂ උද්දේස අතරෙන් එක්තරා උද්දේසයකින් වොහරන්තො යනු කියමින් ඒ ඒ උපතින් අධර්මය ධර්ම යයි ආදි අට භේදකර වස්තු දක්වන්නේ, අනුසාවනෙන ඔබලා දන්නෙ නැද්ද මා උසස් කුලයෙන් පැවිදි වූ බව මාගේ බහුශ්‍රැත භාවය. මා වැනි කෙනෙකු ධර්මය අධර්මය විනය අවිනය කොට ශාස්තෲ ශාසනය ගන්නේද? එවැනි සිතකුදු ඉපදවීම ඔබලා යුතු නැතැයි ඇයි මට අවීචිය නිලුපුල් වනයක් මෙන් සීතලද? ඇයි මම අපායට බය නැද්ද? ආදි අයුරින් කන ළඟ වචන භේද කොට වෙනස් නොවන ලෙස කොට මේ සලාක ගනුවයි සලාක ගන්වාගෙන. මෙහිද කර්මයම උද්දේසයට ප්‍රමාණවත්ය. කතා කිරීමෙන් සලාක ගැන්වීම පූර්ව භාගය - අටලොස් වස්තු දැක්වීම් වශයෙන් කතා කරන්නා විසින් එහි රුචිය දැනවීම සඳහා අස්සවා සලාක ගැන්වීමෙන් ද සංඝයා නොබිඳුනේමය. මෙසේ සතරකින් හෝ අතිරේකයකින් හෝ සලාක ගන්වා ආවේණික කර්මය හෝ උද්දේස කර්මයක් හෝ කරති. එකල සංඝයා බිඳුනේ වේ.
මෙසේ දිට්ඨි සම්පන්න පුද්ගලයෙක් සංඝයා භේද කරන්නේය යන මෙය සිදු නොවේ. මෙපමණකින් මව මැරීම ආදී පඤ්චානන්තරිය කර්මය දක්වන ලදි. පෘථග්ජනයෙක් යමක් කරයිද එය ආර්ය ශ්‍රාවකයා නොකරයි. එය ප්‍රකට කිරීම් වශයෙන්
එහි පළමුව කම්මතො මෙහි මිනිසෙක්ම මිනිසකු වන ලිගු පෙරළියක් නැති මව හෝ පියා හෝ ජීවිතයෙන් තොරකරන කර්මය ආනන්තරිය වේ. එහි විපාකයෙන් වැළකෙමියි සියළු සක්වල මහසෑ පමණකින් රන්සෑවලින් පුරවන්නේද සියළු සක්වල පුරා වැඩහිඳිනා භික්‍ෂු සංඝයාට මහා දානයක් දෙන්නේද භගවත් බුදුන් වහන්සේගේ සිවුරු කොන අල්ලාගෙන හැසුරුණත් මැරී නිරයේම උපදී. තමා මිනිසෙක්ව තිරිසන් වූ මව හෝ පියා හෝ, තමා තිරිසන්ව මිනිස් මව හෝ පියා හෝ තමා තිරිසන් වූයේ තිරිසන් වූ මාපියන් ජීවිතයෙන් තොර කෙරේද? ඔහුගේ කර්මය ආනන්තරිය නොවේ. කර්මය බැරෑරුම්ය. ආනන්තරියේ හැපී සිටියි. මනුෂ්‍ය ජාතිකයන්ගේ වශයෙන් මේ ප්‍රශ්නය කියන ලදි.
මෙහි ඵල චතුෂ්කය, සංගාම චතුෂ්කය, චොර චතුෂ්කයද කිවයුතුය. එළුවකු මරමියි අදහසින් ඒලක ස්ථානයෙහි සිටි මනුෂ්‍ය මව හෝ පියා හෝ මරන්නේ ආනන්තරිය කර්මය සිදුවේ. එළුවා මරමි යන අදහස් මව පියා මරමියි අදහසින් හෝ එළුවකු මරන්නේ ආනන්තරිය කර්මය නොවේ. මව්පියන් යන අදහසින් මව්පියන් මරන්නේ ආනන්තරිය කර්මය සිදුවේ. ඉතිරි චතුෂ්ක දෙකේද මෙම නයමයි. මව්පියන් හෝ රහතුන් ගැන මේ චතුෂ්ක දතයුතුය. මනුස්ස රහතන් කෙනෙක් මැරීමෙන් ආනන්තරිය සිදුවේ. යක්‍ෂ භූතයන් නිසා නොවේ. කර්මය බැරූරුම්ය. ආනන්තරියට සමානය. මනුස්ස වූ රහතන් වහන්සේට පෘථග්ජන කාලයේ ආයුධ පහරක් හෝ විසක් දී හෝ රහත් බවට පැමිණ එයින් මිය යන්නේ නම් අරහන්ත ඝාතනය වේ. පෘථග්ජන කාලයේ දුන් දනක් රහත් වී වැළඳුවොත් එය පෘථග්ජනයෙකුටම දුන්නා වේ. සෙසු ආර්ය පුද්ගලයන් මරන්නාට ආනන්තරිය සිදු නොවේ. කර්මය වනාහි ආනන්තරිය සමානව බරපතල වේ.
තථාගතයන් වහන්සේගේ ලේ සෙලවීමෙහි නොබිඳෙන කාය බව නිසා පරෝප ක්‍රමයකින් සම සිදුරුකොට ලේ වැගිරීමක් නම් නැත. ශරීරය ඇතුළතම එක් ස්ථානයක ලේ එකතු වේ. දෙව්දත් විසින් පෙරළූ ගලෙන් බිඳීගිය ගල් පතුරක් තථාගතයන්ගේ පාදයෙහි වැදුනේය. පොරොවන් කෙටුවා සේ පස් ඇතුළෙහි ලේ විය. එසේ කරන්නාට ආනන්තරිය වේ. ජීවක වෛද්‍යවරයා තථාගතයන්ගේ කැමැත්තෙන් සැතකින් සම සිදුරුකර එතැනින් නරක් වූ ලේ බැහැර කර පහසුව ඇති කළේය. එසේ කරන්නාට පින් කිරීමම වේ.
තවද යමෙක් බුදුරදුන් පිරිනිවි කල්හි චෛත්‍යයක් බිඳියිද බෝධිය සිඳියිද ධාතුවලට පහර දෙයිද ඔවුන්ට කුමක් වේද? ආනන්තරිය පව සමාන බරපතල කර්මයක් සිදුවේ. සධාතුක ථූපයට හෝ ප්‍රතිමාවලට බාධා පමුණුවයි නම් බෝධි ශාඛා කැපීම වටී. එහි සැඟවුණු පක්‍ෂීහු සෑයට වර්චස් කරති නම් කැපිය යුතුමය. පරිභෝග චේතියට වඩා ශාරීරික චේතිය වඩා පූජාර්හ වේ. චේතිය වස්තුව බිඳිමින් දුවන බෝමුල් සිඳදැමීම වටී. බෝධි ශාඛාවක් බෝධිඝරයට බාධා කරයි නම් ඒ ගෙය ආරක්ෂා කිරීමට කැපීමට අවසර නැත. බෝධිය සඳහා ගෙය මිය ගෙය සඳහා බෝධිය නොවේ. ආසන ඝරයෙහිද මෙම නයයි. යම් ආසන ඝරයක ධාතු නිදන්කර ඇත්නම් එය රැකීමට බෝඅතු කැපීම වටී. බෝධිය රැකීමට යුෂය ගෙනයන ශාඛා හෝ නරක් වූ තැන් හෝ සිඳීමට වටී. සිරුර පිළිදැඟුමෙහි මෙන් පිනක්ද වේ.
සංඝ භේදයෙහි සීමසථ සංඝයා රැස් නොවූ කල්හි වෙන වෙන පිරිස් ගෙන කරන ලද කතා අනුසාවන සලාක ගැන්වීම් අනුව කර්ම කරන්නහුට උද්දේස හෝ උදෙසන්නන්ට සංඝභේදයද ආනන්තරිය කර්මයද වේ. සමගි සංඥාවෙන් නම් වටී. සමගි සඤ්ඤාවෙන් කරන්නාට බේදය හෝ ආනන්තරිය කර්මය හෝ නොවේ. නවයකින් අඩු පිරිසට නොවේ. අඩු තරමින් නවයකින් යුත් පිරිසකින් සංඝයා බිඳියිද ඔහුට ආනන්තරිය කර්මය වේ. අනුවත්තක අධම්මවාදීන්ට කර්මය මහා සාවද්‍ය වේ. ධර්මවාදීහු අනවජ්ජයහ. එහි සංඝ භේදයෙහි නවයක්ම යන බවට මේ සූත්‍රයයි. “උපාලි සතර දෙනෙක් එකතු වෙති. සතර දෙනෙක් එකතුව නවවැන්නෙක් අස්වයි. සලාක ගැන්වෙයි. මේ ධර්මය මේ විනය මෙය ශාස්තෲ ශාසනයයි. මෙය ගන්න මෙය රුචි කරන්න යයි. උපාලි, මෙසේ ඇති කල්හි සංඝ පංතියක් මෙන්ම සංඝ භේදයද වේ. උපාලි, නවයක් හෝ අතිරේක නවයක් හෝ සංඝාරාජි මෙන්ම සංඝ භේදයද වේ.”
මේ පසද සංඝභේදය වේ. වචී කර්මය සෙසු ඒවා කාය කර්මය. මෙසේ කර්ම වශයෙන් විනිශ්චය දතයුතුය.
**ද්වාරතො** යනු සියළු සිත් කායද්වාරයෙන්ද වචී ද්වාරයෙන්ද හටගනිති. මෙහි මුලින් වනාහි ආණත්තික සතර විජ්ජාමය ප්‍රයෝග වශයෙන් වචී ද්වාරයෙන් හටගෙනද කාය ද්වාරයම පුරවයි. සංඝ භේදය හස්ත මුද්‍රාවෙන් කරන්නාට කාය ද්වාරයෙන් හටගෙන වචී ද්වාරය පුරවයි. මෙසේ මෙහි ද්වාර වශයෙන්ද විනිශ්චය දතයුතුය.
**කප්පට්ඨිතියතො** යනු මෙහි සංඝභේදයම කල්පයක් වටී. නැවත හටගන්නා කල්පයෙහි කල්පය මැද හෝ සංඝභේද කොට කල්ප විනාශයෙහි මිදේ. අද සංඝභේදය කොට හෙට කල්පය විනාශ වේ නම් හෙටම මිදේ. එක දවසක්ම නිරයෙහි පැසේ. මෙසේ වීමක් නොවේ. සෙසු කර්ම සතර ආනන්තරියම වේ. කප්පට්ඨිතිය නොවේ. මෙසේ මෙහි කල්ප ස්ථිති වශයෙන්ද විනිශ්චය දතයුතුය.
විපාක වශයෙන් යමෙක් මේ කර්ම පහ කරන ලද්දේද? ඔහුට සංඝභේදයම පටිසන්ධි වශයෙන් විපාක දේ. සෙසු ඒවා අහෝසි කර්මද කර්ම විපාක නොවේදැයි සැකයට පැමිණෙති. සංඝ භේදය නැතිවිට ලෝහිතුප්පාදය ද එය නැතිවිට අරහන්ත ඝාතනයද එහි නැතිවිට වඩා සිල්වත් මව හෝ පියා පටිසන්ධි වශයෙන් පැසෙති. දෙදෙනාම සිල් සමාන නම් මාතු ඝාතනය බලවත් වේ. මව දුක් උසුලන්නීය. පුතාට බහූපකාරය. මෙසේ මෙහි විපාක වශයෙන් ද විනිශ්චය දතයුතුය.
සාධාරණාදියෙහි මුල් හතර සියළුම ගිහි පැවිද්දන්ට සාධාරණය. සංඝභේදය වනාහි “උපාලි භික්ඛුණී සංඝයා නොබිඳයි. සික්ඛමානා නොවේ. සාමණේර සාමණේරි උපාසක උපාසිකා නොවේ. උපාලි භික්‍ෂුවම සංඝයා බිඳියි. ප්‍රකෘති වූ සමාන සංවාසක වූ සමාන සීමායෙහි සිටියේ භික්‍ෂුව සංඝයා බිඳියි.” ඒ වචන අනුව සංඝ භේදයට භික්‍ෂුවක් වේ. එහෙයින් අනිත් කෙනෙකුට අසාධාරණය. ආදි ශබ්දයෙන් මේ සියළු දුක්ඛ වේදනා සහගත දොම්නසින් යුතු යයි මෙසේ මෙහි සාධාරණාදියෙහි ද විනිශ්චය දතයුතුය.
**අඤ්ඤං සත්‍ථාරං** මගේ මේ ශාස්තෲන් වහන්සේ ශාස්තෲ කෘත්‍ය කිරීමට සමර්ථයයි භවාන්තරයෙහි ද අන්‍ය තීර්ථාංකරයකු මේ මගේ ශාස්තෲවරයා යයි මෙසේ ගන්නේය යන මෙය නොවේය යන අර්ථයයි. **අට්ඨමං භවං නිබ්බත්තෙය්‍ය** සියළු මඳ ප්‍රඥාවන්තයාද සත්වන භවය ඉක්මවා අටවන භවයෙහි උපදින්නේය. මෙය සිදු නොවේ. ඉහළම කෙළවරින් සත්වන භවය සඳහා මෙය නියමය වේ. නියතයෙන්ම සම්බෝධි පරායන වේයයි කියන ලදි. කුමක්ද ඒ නියමය? කිම පෙර හේතු නියාම? ලැබූ මාර්ගයද නැතහොත් ඉතිරි මාර්ග තුනද? සම්මා සම්බුදුන් ගන්නා ලද නාම මාත්‍රයකි මෙය. පුද්ගලයාට නියත නාමයක් නැත. පෙර හේතු නියාමයයි කී කල්හි ඉහළ මාර්ග තුන උපනිශ්‍රය වේයයි කියන ලදි. පළමුවන මාර්ගයට උපනිශ්‍රයක් නැතිව පැමිණෙයි. මෙසේ ඔහු අහේතු අප්පච්චයට ඉපදීමට පැමිණේ. ලැබූ මාර්ගය නියාමයයි කී කල්හි උපරි තුන් මාර්ගය අකිච්චක වේ. පළමුවන මාර්ගයම සකිච්චක වේ. පළමු මගින්ම කෙලෙසුන් ක්‍ෂයකොට පිරිනිවිය යුතුය. උපරි තුන් මාර්ගය නියාමයයි කීකල්හි පළමු මාර්ගය අකිච්චක වේ. උපරි මාර්ග තුනම සකිච්චක වේ. පළමු මග නොඉපදවා උපරි මාර්ග තුන ඉපදවිය යුතු වේ. පළමු මගින් නූපදවාම කෙලෙසුන් ක්‍ෂය කළ යුතුය. එහෙයින් අන්කිසි නියාමයක් නොව උපරි තුන් මාර්ගයේ විපස්සනාව නියමයෙනි. ඒ විපස්සනා කී ක්‍ෂණ වේද සූරවේද එක් භවයක් උපදවා රහත් බවට පැමිණ පිරිනිවීයයි. ඊට අඩු ප්‍රඥාවක් ඇත්තේ නම් දෙවන තුන්වෙනි සතරවෙනි පස්වෙනි භවවල රහත්බවට පමුණුවා පිරිනිවීයයි. සියල්ලෙන් මද ප්‍රඥාවන්තයා සත්වන භවයෙහි ඉපිද රහත්බවට පැමිණේ. අටවන භවයෙහි පටිසන්ධියක් නැත. මෙසේ සම්බුදුන් විනිස ගන්නා ලද නාමමාත්‍රයකි. මෙය, ශාස්තෲන් වහන්සේ බුද්ධ සමාන භවයේ ස්ථානකොට සර්වඥ ඥානයෙන් පිරිසිඳ මේ පුද්ගලයා සියල්ලෙන් මහාප්‍රාඥ වේ. තියුණු විපස්සිකයෙකි. එක භාවයක්ම ඉපිද රහත්බව ගන්නේ යයි ඒකබීජි යයි නමක් කළහ. මේ පුද්ගලයා දෙවන සතරවන පස්වන සවන භවයෙහි ඉපිද රහත්බව ගන්නේ යයි කොලං කොල යයි නමක් කළහ. මේ පුද්ගලයා සත්වන භාවයෙහි ඉපිද රහත්බව ගන්නේ යයි සත්තක්ඛත්තු පරම යයි නමක් කළහ.
කිසි පුද්ගලයෙකුට සත්වන භවය නියත නැත. ආර්ය ශ්‍රාවකයා වනාහි යම් ආකාරයකින් මන්ද ප්‍රාඥයෙකු වුවත් අටවන භවයට නොපැමිණ අන්තරෙහිම පිරිනිවී යයි. චක්‍රයක් මෙන් පෙරළෙනුයේ සත්වන භවයටම යයි. සත්වන භාවයෙහි සියළු ආකාරයෙන් පමාද විහාරිකයාගේද විපස්සනා ඤාණය පරිපාකයට යයි අප්‍රමාදව අරමුණෙහි කලකිරී නිවීමට පැමිණෙයි. යම් හෙයකින් ඔහුගේ හත්වන භවයෙහි නිදාසිටින විට හෝ යනවිට පිටුපසින් පැමිණ තියුණු කඩුවකින් හිස කපා දමයිද දියේ ගිල්වයිද අකුණක් හෝ හිසේ කඩාවැටේද මෙබඳු කාලයෙහිද පටිසන්ධිය සහිත කාලක්‍රියාවක් නම් නැත. රහත්බවට පැමිණීම පිරිනිවන් පායි. එයින් කියන ලදි. **“අට්ඨමං භවං උප්පජ්ජති නෙතං ඨානං විජ්ජති”** අටවන භවයක උපදී යන මෙයි සිදු නොවේ.
**එකිස්සා ලෝකධාතුයා** යනු දසදහසක් ලෝකධාතුවල. ජාති ආණා විසය වශයෙන් ක්‍ෂේත්‍ර තුනකි. එහි ජාති ක්‍ෂේත්‍ර නම් දසදහසක් ලෝකධාතු එදවනාහි තථාගතයන් වහන්සේ මව්කුසට පිවිසෙන කාලයෙහි කුසින් නික්මෙන කාලයෙහි බුද්ධත්වය ලබන කාලයෙහි දම්සක් පවත්වන අවස්ථාවේ ආයු සංඛාරය අත්හරින අවස්ථාවේ පරිනිර්වාණය සිදුවන අවස්ථාවේද කම්පා වෙයි. කෙළ ලක්‍ෂයක් සක්වල වනාහි ආණා ක්‍ෂේත්‍රයයි. ආටානාටිය මොර පිරිත ධජග්ග රතන පිරිත් ආදියෙහි අණ මෙහි පවතී. විෂය ක්‍ෂේත්‍රයට පරිමාණයක් (ප්‍රමාණයක්) නැත. බුදුවරුන්ගේ ඤාණය යම් ප්‍රමාණයක්ද එපමණ ඤෙය්‍ය (ඥෙය වස්තුව දතයුත්ත) වේ. ඥෙය වස්තුව යම්පමණ වේද එපමණම බුද්ධඤාණය වේ. ඤාණ කෙළවර ඥෙය්‍ය වේ. ඤෙය්‍ය කෙළවර කොට ඤාණයේ වේ. වචන බැවින් අවිසයක් නම් නැත.
මේ ක්‍ෂේත්‍ර තුනෙහි මේ සක්වල හැර අනිත් සක්වලක බුදුවරයෝ උපදිති යයි සූත්‍රයක් නැත. නො උපදිති යයි ඇත. විනය සූත්‍ර අභිධර්ම පිටක තුනකි. සංගීති තුනෙකි. මහාකාශ්‍යප මහාථෙර සංගීති, යසථෙර සංගීති, මොග්ගලීපුත්තතිස්ස ථෙර සංගීති වේ. මේ සංගීති තුන ආරූඪ කළ ත්‍රිපිටක බුද්ධවචනයෙහි මේ සක්වල හැර අන්තැනක බුදුවරයෝ උපදිති යයි සූත්‍රයක් නැත. න උප්පජ්ජතී ති පන අත්‍ථි. නො උපදී යයි ඇත.
**අපුබ්බං අචරිමං** පෙර පසු නොවී එකතුව නූපදී. පෙර හෝ පසුව හෝ උපදිති යයි කියන ලද්දේ වේ. එහි බෝ පලඟෙහි බෝධියට නොපැමිණ නො නැගිටිමියයි හිඳි කාලයේ සිට මව්කුස පිළිසිඳ ගැනීම දක්වා පෙරයයි දතයුතුය. බෝසතුන්ගේ ප්‍රතිසන්ධි ග්‍රහණයෙහි දස දහසක් සක්වල කම්පනයෙන්ම ජාති ක්‍ෂේත්‍රය නියම කිරීම කරන ලදි. අනිත් බුදුවරයෙකුගේ ඉපදීම වළක්වන ලද්දේ වේ. පිරිනිවන් පෑමේ සිට අබලුවක් පමණ ධාතු තිබෙනතුරු ඒ තාක් පසු යයි දතයුතුය. ධාතු සිටියහොත් බුදුහු සිටියාහුමය. එහෙයින් මේ අතරෙහි අනිත් බුදුවරයෙකුගේ උත්පත්තිය වළක්වන ලද්දේ වෙයි. ධාතු පිරිනිවීම වූ කල්හි අනිත් බුදුවරයෙකුගේ ඉපදීම වළක්වන ලද්දේ නොවේ.
අතුරුදහන්වීම් තුනකි. පරියත්ති අන්තරධානය පටිවේධ අන්තරධානය පටිපත්ති අන්තරධානය යනුවෙනි. එහි පරියත්ති යනු තුන් පිටකය. පටිවේධ යනු සත්‍ය අවබෝධය පටිපත්ති යනු පිළිවෙත්ය. එහි පටිවේධයද පටිපත්තියද වේද නොවේද? එක් කලෙක ප්‍රතිවේධ කළ භික්‍ෂූහු බොහෝ වෙති. මේ භික්‍ෂූහු පෘථග්ජනයයි ඇඟිල්ල දිගුකර දැක්විය යුතු වේ. මේ ද්වීපයෙහිම එක් වාරයක පෘථග්ජන භික්‍ෂුවක් නම් නොවීය. පිළිවෙත් පුරන්නෝද කලෙක බොහෝ වෙති. කලෙක අඩු වෙති. මෙසේ පටිවේධයද පටිපත්තියද තිබුණද නැතත් ශාසනස්ථිතියට පරියත්තිය ප්‍රමාණ වේ.
පණ්ඩිතයා ත්‍රිපිටකය අසා දෙවනුව පුරයි. අපගේ බෝධිසත්ත්වයෝ ආළාර සමීපයේ පඤ්චාභිඥා සහ සත් සමාපත්ති උපදවා නේවසඤ්ඤානාසඤ්ඤා සමාපත්තියට පරිකර්ම විචාළේය. හෙතෙම නොදනිමියි කීහ. ඉන්පසු උද්‍රක රාමපුත් වෙත ගොස් අවබෝධ කළ විශේෂ සසඳා නේවසඤ්ඤා නාසඤ්ඤායතනයට පරිකර්ම විචාළේය. හෙතෙම කීවේය. ඔහු කියන අතරෙහිම බෝධිසත්ත්වයෝ එය සම්පාදනය කළහ. එසේම ප්‍රඥාවන්ත භික්‍ෂූහු පරියත්තිය අසා දෙකම සම්පූර්ණ කරති. එහෙයින් පරියත්තිය සිටිකලම ශාසනය පවතියි. යම්කලක එය (පරියත්තිය) අතුරුදහන් වේනම් එකල පළමුව අභිධර්ම පිටකය විනාශ වෙයි. එහි පට්ඨානය සියල්ලටම පළමුවෙන් අතුරුදහන් වේ. අනුක්‍රමයෙන් පසුව ධම්මසංගහ එය අතුරුදහන් වූ පසු ඉතිරි පිටක දෙක පැවති කල්හි ශාසනය පවතී.
එහි සූත්‍රාන්ත පිටකය අතුරුදහන් වන කාලයේ පළමුව අංගුත්තර නිකාය, ඒකාදසකයේ පටන් ඒකකය දක්වා අතුරුදන් වේ. ඉන් අනතුරුව සංයුත්ත නිකායට චක්ක පෙය්‍යාලයෙහි පටන් ඔඝතරණය දක්වා අතුරුදහන් වේ. අනතුරුව මජ්ඣිම නිකාය ඉන්‍ද්‍රිය භාවනාවේ සිට මූලපරියාය සූත්‍රය දක්වා අතුරුදහන් වේ. අනතුරුව දීඝනිකාය දසුත්තරයේ සිට බ්‍රහ්මජාලය දක්වා අතුරුදහන් වේ. ගාථා එකක් දෙකක් අසා මාර්ගයට යයි. ශාසනය දැරීමට හැකි නොවේ. සභිය පුච්ඡා ආලවක පුච්ඡ මෙන් කාශ්‍යප බුදුරදුන්ගේ කාලයේ ශාසනය දැරීමට නොහැකි වූහ.
පිටක දෙකක් අතුරුදහන් වූ කල්හිද විනය පිටකය පවතිනවිට ශාසනය පවතී. උභතෝ විභංගයද අතුරුදහන්ව මාතිකා තිබෙනවිට පවතීමය. මාතිකාවද අතුරුදන්ව පාතිමොක්ඛ පබ්බජ්ජා උපසම්පදා තිබෙනවිට ශාසනය පවතී. ලිංගය පාරට යයි. සුදුවත් ශ්‍රමණ වංශයෙ කාශ්‍යප බුදුන්ගේ කාලයේ සිට ශාසනය දැරීමට නොහැකි විය. පසුව සච්ච පටිවේධයෙන් පසුව සීල භේද සිට ශාසනය අවසන් වෙයි. එතැන් පටන් අනිත් බුදු කෙනෙකුන්ගේ උත්පත්තිය නොවැළැක්වේ.
පිරිනිවීම් තුනකි. කිලෙස පරිනිබ්බාණ ඛන්‍ධ පරිනිබ්බාණ ධාතු පරිනිබ්බාණ එහි කෙලෙස් පිරිනිවීම බෝපලඟෙහි සිදුවිය. ස්කන්ධ පරිනිර්වාණය කුසිනාරා නුවරදී සිදුවිය. ධාතු පිරිනිවීම අනාගතයෙහි වන්නේය. සාසනය අවසන් වන කාලයේ මේ තම්බපණ්ණි දීපයෙහි ධාතු රැස්වී මහසෑය ළඟට යන්නේය. මහා චේතියේ සිට නාගදීපයේ රාජායතන චේතිය ළඟටද එතැනින් මහා බෝධි පල්ලංකයට යන්නේය. නාග භවනයෙන්ද දිව්‍ය ලෝකයෙන්ද බ්‍රහ්ම ලෝකයෙන්ද ධාතු මහබෝ පළඟටම යන්නේය. අබඇට තරම් ධාතුද අතරමග නොනසී. සියළු ධාතු මහබෝ පළඟේ රැස්ව රන්කඳක් මෙන් එකඝනව සවනක් රැස් විහිදුවයි. ඒවා දස දහසක් ලෝකධාතුවේ පැතිරෙන්නේය. ඉන්පසු දස දහසක් සක්වල දෙවියෝ රැස්වී ශාස්තෲන් වහන්සේ අද පිරිනිවන් පානා සේක. අද ශාසනය අවසන් වේ. අවසාන දර්ශනය දැන් මේ අපගේ දශබලයන්ගේ පිරිනිවන් දවසෙන් මහත් වූ කරුණාව දක්වන්නේය. අනාගාමී ඛීණාශ්‍රවයින් හැර අවසෙස්සෝ ස්වකීය ස්වභාවයෙන් සිටීමට නොහැකි වෙත්. ධාතුවල තේජෝධාතු නැගී සිට බඹලොව දක්වා උඩට යයි. අබඇට සා ධාතු ඇතිකල්හි එකම ජාලාවක් වන්නේය. ධාතු අවසානයට ගියපසු සිඳී යන්නේය. මෙසේ මහා ආනුභාවයක් දක්වා ධාතු අතුරුදහන් වූ පසු ශාසනය අතුරුදහන් වූවා නම් වේ. යම්තාක් මෙසේ අතුරුදහන් නොවේද ඒ තාක් අචරිමං නාම වේ. මෙසේ අපුබ්බං අචරිමං උප්පජ්ජෙය්‍යුං නෙතං ඨානං විජ්ජති.
කුමක් හෙයින් පෙර පසු නොඋපදීද? ආශ්චර්යයක් නැති බැවින්. බුදුවරයෝ නම් ආශ්චර්ය මනුෂ්‍යයෝය. යම්සේ කීහ. “මහණෙනි, එක් පුද්ගලයෙක් ලෝකයේ උපදියි. ආශ්චර්ය මනුෂ්‍යයෙක් කවර නම් එක් පුද්ගලයෙක්ද? මහණෙනි, තථාගත වූ අරහත් සම්‍යක් සම්බුද්ධයන් වහන්සේය” යයි යම් හෙයකින් දෙදෙනෙක් හෝ සතර දෙනෙක් හෝ අටක් දහයක් හෝ එකට උපන්නාහු නම් ආශ්චර්ය නොවන්නාහුය. එක විහාරයක චෛත්‍ය දෙකක් නම් ලාභ සත්කාර උදාර නොවන්නේය. භික්‍ෂූන්ද බහුල වූවිට ආශ්චර්ය නොවන්නේය. මෙසේ බුදුවරයෝද වන්නාහ. එනිසා නූපදිති. සතිපට්ඨානාදි ධර්ම දේසනා එක් කෙනෙක් කරනවා නම් විශේෂයක් වේ. එක් ස්ථානයක ධර්මදේශනා කරනවා නම් ආශ්චර්ය වන්නේය. විවාදයටද භාජනය වන්නේය. බොහෝ බුදුවරුන් උපන් කල්හි බොහෝ ආචාර්යවරුන්ගේ අතවැසියන් මෙන් අපගේ බුදුරදුන් ප්‍රසාදිකය. අපගේ බුදුන් මධුරයෝය. ලැබෙනසුළුය. පින් ඇතියේ යයි විවාද කරන්නාහුයයි එනිසාද මෙසේ නූපදිති.
තවද මේ කාරණය මිලිඳු රජු විසින් විචාරන ලද්දේ නාගසේන හිමියන් විසින් විස්තර කරන ලදි. එහි කියන ලදි.
ස්වාමීන් වහන්ස, නාගසේන, භාග්‍යවතුන් විසින් මෙය කියන ලදි. මහණෙනි, එක ලෝක ධාතුවක් පෙර පසු නොවී බුදුවරු දෙදෙනෙක් උපදින්නාහුය. මෙය සිදු නොවේ. ස්වාමීන් වහන්ස, නාගසේන සියළු තථාගතවරු සත්තිස් බෝධි පාක්‍ෂික ධර්ම දේශනා කරති. චතුරාර්ය සත්‍ය දෙසති. ත්‍රිවිධ ශික්‍ෂාවෙහි හික්මවති. අප්‍රමාද ප්‍රතිපත්තියෙන් අනුශාසනා කරති. ස්වාමීනි නාගසේන සියළු තථාගතයන්ගේ උද්දේස එකමය. කථා එකමය. සික්ඛා එකමය. අනුශාසනා එකමය. කුමන කරුණකින් තථාගත දෙදෙනෙක් එක කාලයේ පහළ නොවෙත්ද? එක බුදුවරයෙකුගෙන් මෙලොව ආලෝකයක් ඇතිවිය. බුදුවරු දෙදෙනෙක් උපදින්නාහු නම් ආලෝක දෙකක් ඇතිවී මේ ලෝකය බොහෝසෙයින් එළිය වැටෙන්නේය. බුදුවරු දෙදෙනෙකුට අවවාද දීමද පහසු වන්නේය. අනුශාසනාවද සැපසේ කරන්නේය. එහි මට කරුණු දක්වන්න. මට සැක නැති කරගැනීම පිණිස.
මහරජතුමනි, මේ දසදහසක් සක්වල එකම බුදුවරයෙකු පමණක් දරන්නේය. එක බුදුවරයෙකුගේ ගුණ පමණක් දරන්නේය. බුදුවරු දෙදෙනෙක් උපදින්නේ නම් මේ දසදහසක් සක්වලට දැරීමට නොහැකි වන්නේය. සැලෙන්නේය. කම්පා වන්නේය. නැමෙන්නේය. පහත් වන්නේය. විශේෂයෙන් නැමෙන්නේය. විසිරෙන්නේය. විනාශ වන්නේය. කැඩීබිඳී යන්නේය. ස්ථානගත නොවන්නේය.
මහරජ, නැවක් එක් පුරුෂයකු පමණක් එගොඩ කිරීමට සමත් වන්නේය. එක් පුරුෂයකු පමණක් නැගුණුවිට ඒ නැව නිසල වන්නේය. තව පුරුෂයෙක් එන්නේය. ඔහුද වර්ණ හෝ ආයුෂ හෝව යසින් ප්‍රමාණයෙන් කෙට්ටු ස්ථුල යෙන් සියළු අඟපසඟවලින් පෙර පුරුෂයා මෙනි. හේ ඒ නැවට නැගෙන්නේය. මහරජ, ඒ නැව දෙන්නම දරන්නේද? නැත ස්වාමීනි. දරන්නේ නම් සැලෙන්නේය. කම්පා වන්නේය. පහත් වන්නේය. නැමෙන්නේය. විශේෂයෙන් සැලෙන්නේය. විසිරෙන්නේය. විනාශ වන්නේය. කැඩෙන්නේය. ස්ථානගත නොවන්නේය. එසේම මහරජ, එක බුදුවරයකු දරන මේ දස දහසක් ලෝකධාතුව එකම තථාගතයකුගේ ගුණ දරන්නේය. දෙවන බුදුවරයකු උපදින්නේ නම් මේ දස දහසක් ලෝකධාතුව නොදරන්නේය. සැලෙන්නේය........ ස්ථානය නොපෙනෙන්නේය.
මහරජ, යම් පුරුෂයෙක් ඇති තරම් භෝජන අනුභව කරන්නේය. උගුර ළඟට එනතෙක් අනුභව කරන්නේය. හේ එමෙන් පනවන ලද්දේ පිරුනේ නිතර නිදිමත වූයේ නොනැමුණු දණ්ඩක් සේ කෙලින් සිටියේය. මහරජ, එපමණ භෝජන ගෙන අනුභව කොට මහරජ, ඒ පුරුෂයා සුවසේ සිටීද? නැත ස්වාමීනි, තවත් අනුභව කළොත් මැරෙන්නේයි. එසේම මහරජ, මේ දස දහසක් ලෝකධාතුව එකම බුදුවරයෙක් දරන්නේය...... (ස්ථානය) යන්නේය.
ස්වාමීන් වහන්සේ, නාගසේන, අතිධර්ම භාරයෙන් පොළොව සැලේද? මහරජ, මෙහ රුවන් පිරවූ කරත්ත දෙකක් ඇත්නම් කොතගසා පුරවා ඇති රුවන් එක කරත්තයකින් ගෙන අනිත් කරත්තයේ පැටෙව්වොත් මහරජ, ඒ කරත්තය කරත්ත දෙකේම බර දරයිද? නැත ස්වාමීනි, එහි නාභිය සැලෙන්නේය. එහි ගරාදි කැඩෙන්නේය. එහි නේමිය පහළ වැටෙන්නේය. එහි අකුරද බිඳෙන්නේය. කිම මහරජ, අධික රුවන් පිරවූ කරත්තය බිඳෙන්නේද? එසේය ස්වාමීන් වහන්ස, එසේම මහරජ, අධික ධර්ම භාරයෙන් පොළොව සැලෙයි.
තවද මහරජ, මෙය බුද්ධබලය විස්තර කළ ඊට අනුරූප තවත් කරුණකි. එය අසන්න. බුදුවරු දෙදෙනෙක් එක කාලයෙහි නූපදින්නාහ. මහරජ, ඉපදෙන්නාහු නම් පිරිස අතර විවාද ඉපදෙන්නේය. ඔබලාගේ බුද්ධ අපගේ බුද්ධ කියා විවාද ඇතිවේ. පක්ෂ දෙකක් වන්නේය. මහරජ, යම්සේ බලවත් ඇමතිවරයෙකුගේ පිරිස අතර ඔබලාගේ ඇමති අපගේ ඇමති යයි විවාද ඇතිවී පක්ෂ දෙකක් වන්නේය. එසේම මහරජ, බුදුවරු දෙදෙනෙක් එක කාලය ඉපදුනොත් පිරිස අතර ඔබගේ බුදුන් අපගේ බුදුන් යයි විවාද ඇතිවී දෙකට බෙදෙන්නේය. මේ පළමු කාරණය අසන්න. බුදුවරු දෙදෙනෙක් එක් කාලයක නූපදින
තවද කරුණක් අසන්න. බුදුවරු දෙනමක් එකවර නූපදින කරුණ නම් එකවර ඉපදුනොත් අග්ගො බුද්ධො යන වචනය බොරු වන්නේය. ජෙට්ඨො සෙට්ඨො බුද්ධො යන වචන බොරු වන්නේය. ජෙට්ඨො බුද්ධො සෙට්ඨො බුද්ධො විසිට්ඨො බුද්ධො උත්තමො පවරො අසමො අසමසමො අප්පටිසමො අප්පටිභානො අප්පටි පුග්ගලො බුද්ධො යන වචන බොරු වන්නේය. මේ කරුණද මහරජ, බුදුවරු දෙදෙනෙක් එකවර නූපදීමට හේතු වේ.
මහරජ, එක් බුදුවරයකු පමණක් එකවර පහළ වීම බුදුවරුන්ගේ ස්වභාව ප්‍රකෘතියක්මය. කවර හෙයින්ද? සර්වඥ ගුණ කරුණ මහත් නිසා තවද මහරජ, යමක් මහත්වයට පැමිණ ඇතිනම් ඒ එකක්මය. මහරජ, පොළොව මහත් තත්ත්වයට පැමිණ ඇත. ඒ එකක්මය. සාගරය, මහාමේරුව, ආකාශය මහත්වයට පැමිණ ඇත. ඒ එකක එකක්ම වේ. ශක්‍රයා මහත්වයට පැමිණ සිටී. එක්කෙනෙක්මය. බ්‍රහ්මයා මහත්වයට පැමිණ ඇත. එක්කෙනෙකි. එසේම තථාගත අර්හත් සම්‍යක් සම්බුද්ධයන් වහන්සේ මහත්වයට පැමිණ සිටිති. එක්කෙනෙක්මය. යම්තැනක උපදී නම් එහි තවත් කෙනෙකුට අවකාස නැත. එනිසා තථාගත අර්හත් සම්මා සම්බුද්ධයන් වහන්සේ එක් කෙනෙක්ම ලෝකයේ උපදිති.
ස්වාමීන් වහන්ස නාගසේන ප්‍රශ්න උපමා කරුණුවලින් හොඳින් කියන ලදි.
**එකිස්සා ලෝකධාතුයා** යනු එක් සක්වලක යට මේ පදයෙන්ම දස දහසක් සක්වල ගන්නා ලදි. ඒවාද එක සක්වලකින් පිරිසිඳින්නට නොවටී. බුදුවරු මේ සක්වලෙහිම උපදිති. ඉපදීම වළක්වන ලද නමුත් මෙයින් අන්‍ය වූ සක්වලක නූපදිති. **අපුබ්බං අචරිමං** මෙහි සත්රුවන පහළ වීමෙන් පෙර පුබ්බ වේ. එහිම අතුරුදහන් වීමෙන් පසු චරිම වේ. එහි සත්රුවන දෙපරිද්දකින් අතුරුදහන් වන්නේය. සක්විති රජුගේ කාලක්‍රියාවෙන් හෝ පැවිදිවීමේ හෝ යන දෙකින් එය අතුරුදහන් වන්නේද කළුරිය කිරීමෙන් හෝ පැවිදි වීමෙන් හෝ සත්වන දිනයේය. ඉන්පසු සක්විතිවරුන්ගේ පහළවීම අවාරිතය. එක් සක්වලක් සක්විති රජවරුන් දෙදෙනෙකු නූපදින්නේ ඇයි? විවාදයට හේතුවන නිසාය. ආශ්චර්ය නොවන නිසාය. සත්රුවනේ මහානුභාව නිසායි. දෙදෙනෙකු උපන් කල්හි අපගේ රජ මහත්ය. අපගේ රජ මහත් යයි විවාද උපදින්නේය.
**යං ඉත්‍ථි අරහං අස්ස සම්මා සම්බුද්ධො **සර්වඥ ගුණ උපදවා ලෝකයා එතෙර කිරීමට සමත් බුද්ධානුභාවය තිබියේවා. ප්‍රාර්ථනාවටද ස්ත්‍රිය නොපැමිණේ.
මෙම ප්‍රාණිධානසම්පත්ති කරුණු වේ. ප්‍රණිධානයද සම්පාදනය කිරීමට අසමත් ස්ත්‍රියට බුදුබවක් කොයින්ද, “මහණෙනි, යම් ස්ත්‍රියක් රහත්ව සම්මා සම්බුද්ධවීම යන මේ කරුණට අවකාස නැත්තේය. මෙය සිදු නොවේ” යයි කියන ලදි. සියළු ආකාරයෙන් සම්පූර්ණව හෝ පින් ඉතිරීමෙන් සම්පූර්ණ වූම හෝ ආත්ම භාවයක් ඇතිවී පුරුෂයාම රහත්ව සම්මා සම්බුද්ධ වේ. ස්ත්‍රිය නොවේ.
“යම් ස්ත්‍රියක් සක්විති රජ වන්නේය. ආදියෙහි ස්ත්‍රියට කොසොහිත වත්‍ථගුය්හ ආදියේ නොවීමෙන් ලක්‍ෂණ සම්පූර්ණ නොවේ. ස්ත්‍රීරතන අභාවයෙන් සත් රතන සම්පූර්ණ නොවේ. සියළු මිනිසුන්ට වඩා අධික වූ ආත්මයක් නැත. එහෙයිාන් “යම් ස්ත්‍රියක් සක්විති රජ වන්නේය යන මෙය නොවේ, අවකාශ රහිතය” යයි කියන ලදි. ශක්‍රභාවාදි තුන උතුම්ය. ස්ත්‍රීලිංගය හීනය. එහෙයින් ඒ ශක්‍ර භවාදිය සිදු නොවේ. බ්‍රහ්ම ලෝකයෙහි ස්ත්‍රී ලිංගය මෙන් පුරුෂ ලිංගයද නැත. එහෙයින් යම් පුරුෂයෙක් බ්‍රහ්මත්තය සිදු කරන්නේය යන මෙය තිබේ යයිද නොකිවයුතු වන්නේද? නැත නොකිවයුතු වන්නේය. කුමක් නිසාද? මෙහි පුරුෂයෙකුට එහි ඉපදෙන බවෙන් බ්‍රහ්මදත්ත යයි මහා බ්‍රහ්ම බව අදහස් කරයි. ස්ත්‍රියද මෙහි ධ්‍යාන වඩා කලුරිය කොට බ්‍රහ්ම පාරිසජ්ජයේ සහවාසයේ උපදියි. මහා බ්‍රහ්මභාවයෙහි නොවේ. පුරුෂයෙක් එහි උපදින්නේ නැතැයි නොකිව යුතුය. මෙහි දෙදෙනාම සමානය. ඒ ලිංග අභාවයෙහි පුරිස් ලකුණු හෝ ඉතිරි ලකුණු බ්‍රහ්ම ලෝකයේ නැත. එහෙයින් මෙය මනාසේ කියන ලදි.
**කාය දුච්චරිතස්ස** - යනාදියෙහි යම්සේ කොසඹ බීජ කරවිල බීජාදිය මිහිරි ඵල නො උපදවයි. අමිහිරි අමධුරම උපදවයි. එසේම කාය දුශ්චරිත ආදිය මිහිරි විපාක නො උපදවයි. අමිහිරිම උපදවයි. උක් බීජ හාල් බීජාදිය මිහිරි වූ මිහිරි රසැති ඵලම උපදවයි. අමිහිරි කටුක නූපදවයි. එසේම කාය සුචරිතාදිය මිහිරි විපාකම උපදවයි. අමධුර නූපදවයි.
එහෙයින් **අට්ඨානමෙතං අනවකාසො යං කාය දුච්චරිතස්ස** ආදිය කියන ලදි.
**කාය දුච්චරිත සමංගි** යනාදියෙහි **සමංගි** යනාදියෙහි **සමංගි** යනු පඤ්චවිධ යුක්ත වීමය. ආයුහත, චේතනා, කම්ම, විපාක, උපට්ඨාන යනුවෙනි. එහි කුසල අකුසල කර්ම රැස්කරන ක්‍ෂණයෙහි ආයුතනයෙන් යුක්ත වේ. චේතනාවෙන් යුක්ත වීමද එසේය. රහත් බවට පැමිණෙනතුරු සියළු සත්ත්වයන් පෙර රැස්කළ විපාකවලට සුදුසු කර්ම සඳහා කම්මා යූහන යයි කියනු ලැබේ. මෙය කම්ම සමංගිතාව වේ. විපාක සමංගිතාව විපාක ක්‍ෂණයෙහිම දතයුතුය. යම්තාක් සත්ත්වයා රහත් බවට නොපැමිණේද ඒ තාක් ඔවුන් එයින් චුතවී නිරයෙහි උපදින්නේ ගිනිදැල් ලොහොකුඹු ආදියෙන් වැටහෙන ආකාරයෙන් නිරයෙහිය. ගැබ් පිළිසිඳ ගැනීමට පැමිණෙන්නේ මව්කුස දේවයෝනිවල උපදින්නේ කල්පවෘක්‍ෂ විමානාදියෙන් වැටහෙන ආකාරය අනුව දෙව්‍ලොව යයි මෙසේ උපන් නිමිති වැටහේ. මේ නිමිති ඉපදීමෙන් නොමිදෙන නිසා උපට්ඨාන සමංගිතා වේ.
ඒ සඳහා මේ වස්තුවයි. සෝණ ගිරිපාදයෙහි පිප්ඵලි විහාරයෙහි සෝණ ථෙර නම් එක් ධර්ම කථික හිමිනමක් විය. උන්වහන්සේගේ පියා සුනඛවාජික නම් වැද්දෙක් විය. ස්ථවිරයෝ ඔහු වළක්වන්නේ සංවරයෙහි තැබීමට නොහැකි වන්නේ වරාකය නොනැසේවයි මහළු කාලයෙහි පැවිදි කළේය. ඔහුට ගිලන්ව වැදහොත් කාලයේ නිරය වැටහුනේය. සෝණගිරි පාදයෙන් මහා සුනඛයෝ පැමිණ ඔහු කනු කැමතිව මෙන් වටකළහ. හේ මහත් බියට පැමිණ දරුව, සෝණ වළක්වන්න යයි කීහ. මහතෙර කුමක්ද? නොපෙනේ, පියාණෙනි. ඒ පුවත කීවේය. සොණ තෙර මා බඳුවූවකුගේ පියා කෙසේ නම් නිරයේ උපදින්නේ යයි මොහුට පිහිට වුව මැනවැයි සාමණේරවරුන් ලවා නොයෙක් මල් ගෙන්වාගෙන සෑමලු බෝමලුවල මල්මාලා පූජාද ආසන පූජාද කරවා පියා ඇඳෙන් සෑමලුවට පමුණුවා ඇඳෙහි හොවා මේ මහා ස්ථවිරයන් ඔබේ ප්‍රයෝජනය සඳහා පූජා කරන ලදි. මේ මගේ භාග්‍යවතුන් වහන්ස, දුප්ත් පඬුරුයි, කියා භාග්‍යවතුන් වහන්සේ වැඳ හිත පහදවා ගන්න යයි කීහ. හේ මහතෙර පූජා දැක එසේ කරන්නේ සිත පැහැදවීය. එකෙණෙහි ඔහුට දෙව්ලොව වැටහුණේය. නන්‍දන වනය චිත්‍රලතා වනය මිස්සක වන ඵාරුසක වන විමානද දෙව් නිළියන් පිරිවරා සිටිනවා මෙන් විය. හේ පහවෙව සෝණ, පහවෙව සෝණ කීය. කුමක්දැයි මහතෙර ඇසීය. මේ ඔබේ මව්වරු එතියි තෙර ස්වර්ග වැටහේ යයි සිතීය. උපට්ඨාන සමංගිතා සැලේ යයි දතයුතුය.
දෙවන බල නිද්දේසයෙහි **ගතිසම්පත්ති පටිබාල්හානි** ගති සම්පත්තිය පිළිබැහී, වැළැක්වීය. සෙසු පදවලද මෙම නයයි. මෙහිද **ගති සම්පත්ති** ගති සම්පත්ති නම් දෙව්ලොව ද මිනිස් ලොවද වේ. **ගතිවිපත්ති** සදොස් ගති නම් සතර අපායයි. **උපධි සම්පත්ති** ආත්මභාවය සම්පූර්ණ වීම උපධිවිපත්ති හීන ආත්මභාව **කාල සම්පත්ති** යහපත් පාලකයින් මිනිසුන් ඇති කාලය යනුයි **කාලවිපත්ති** දුෂ්ට පාලකයින් මිනිසුන් සිටින කාලය. **පයෝග සම්පත්ති** සම්‍යක් ප්‍රයෝග. **පයෝග විපත්ති** වැරදි ප්‍රයෝග.
එහි සමහරකට බොහෝ පව්කම් ඇත. ඒවා උපධි විපත්තියෙන් ඔබ පැසෙන්නේය. හේ වනාහි එකම යහපත් ක්‍රියාවකින් ගති සමාපත්තිය ලැබ දෙව්ලොව හෝ මිනිස්ලොව උපන්නේය. එබඳු ස්ථානයෙහි අකුසලය වැළැක්වීමක් නැත. ඒකාන්තයෙන් කුසලය වළක්වයි. එබඳු කර්ම මේවාය. ප්‍රබල ගති සම්පත්වලට විරුද්ධ වන්නේ නැතැයි දතයුතුය.
අනෙකෙකුටද බොහෝ පව්කම් ඇත. ඒවා උපධි විපත්තියට හේතුවී පැසෙන්නේය. හේ වනාහි එකම යහපත් ක්‍රියාවකින් උපධි සම්පත්තියෙහි සිටියේ මනාව පිහිටි අඟපසඟ මනාරූ දර්ශනය බ්‍රහ්ම පුත්‍රයකු මෙනි. එසේ වුවත් දාසියකගේ කුසෙහි දාස පුත්‍රයෙක් වේ. මෙබඳු වූ ආත්ම භාවය කිලිටි කරවීම සුදුසු නොවේයයි ඇත් පල අසුන් බැඳීම් ගවපල් ආදි කර්මාන්ත නොකරයි. සියුම් වත් හැඳ පෙරවා භාණ්ඩාගාරික ස්ථානාදියෙහි තබයි. ස්ත්‍රියක් නම් බත්පිසීම් ආදිය නොකරවති. අලංකාර වස්ත්‍ර ආදිය දී නිද ගේ පාලිකා හෝ කරති. සෝමා දේවිය මෙන් ස්වාමි ස්ථානයෙහි හෝ තබයි. භාතික රජතුමාගේ කාලයෙහි ගවමස් කන බොහෝ දෙනා ගෙන රජතුමාට පෙන්වූහ. ඔව්හු දඬුවම් දීමට හැකි වුවදැයි විචාරන ලදුව නොහැකි වෙමුයි කීවාහුය. ඉක්බිති ඔවුන් රාජංගනය සුද්ධ කිරීමෙහි කළහ. ඔවුන්ගේ එක් දුවක් අභිරූපය. දැකුම්කළුය. පැහැපත්ය. රජ ඇය දැක අන්තඃපුරයට පමුණුවා වල්ලභ ස්ථානයෙහි තැබීය. ඇගේ ආනුභාවයෙන් සෙසු නෑයෝද සැපසේ ජීවත් වූහ. එබඳු වූ ආත්ම භාවවලද පාපකර්ම විපාක දීමට නොහැකි වේ. මෙසේ උපධි සම්පත්ති වැළැක්වුවත් විපාක නොදේයැයි දැනගනී.
ඇතමෙකුට බොහෝ පව්කම් ඇත. ඒවා කාල විපත්තිය පැමිණවිට විපාක දෙයි. ඒවා එකම යහපත් ක්‍රියාවකින් පළමු කල්පයෙහි හෝ සක්විති රජුගේ හෝ බුදුරදුන්ගේ හෝ උත්පත්ති කාලයේ හෝ යහපත් රජුන් මිනිසුන් ඇති කාලයේ හෝ උපදී. එබඳු කාලයේ උපන්නහුට අකුසල විපාක දීමට අවකාසයක් නැත. ඒකාන්තයෙන් කුසලයට අවකාශ ඇත. මෙසේ කාල සම්පත්තිය වැළැක්වුවත් විපාක නොදේ යයි දැන ගනී.
තව එකෙකුට මෙයින් පව්කම් ඇත. ඒවා පයෝග විපත්ති කාලයෙහි විපාක දේ. එය එක කලන ක්‍රියාවකින් ප්‍රයෝග සම්පත්තියේ පිහිටියේ පාණාතිපාතාදියෙන් වෙන් වූයේ කාය වචී මනෝ සුචරිත පුරති. එබඳු ස්ථානයෙහි අකුසලයට විපාක දීමට අවකාස නැත. ඒකාන්තයෙන් කුසලයම අවකාශ ඇත. මෙසේ ප්‍රයෝග සම්පත්තියට බාධා ඇතිවුවත් විපාක නොදේයයි දැනගනී,
තව කෙනෙකුට බොහෝ පව්කම් ඇත. ඒවා ගති සම්පත්තිය පැවති කල විපාක නොදෙයි. එය එක පව්කමකින් ගති විපත්තිය උපන්නේය. එහි ඒ පව්කම පැමිණ වරින්වර විපාක දෙයි. කාලයක් නිරයේ උපදවයි. කලක තිරිසන් යෝනියෙහි කලෙක ප්‍රේත විෂයෙහි කලෙක අසුරකයෙහි බොහෝ කාලයක් අපායෙන් හිස එසවීමට නොදේ. මෙසේ ගති සම්පත් වැළැක්වූ බැවින් විපාක දීමට නොහැක්කේ ගති විපත් පැමිණ විපාක දේයයි දැනගනී.
තව කෙනෙකුට පව්කම් බොහෝ ඇත. ඒවා උපධි සම්පත්ති කාලයෙහි විපාක නොදේ. හේ එක පව්කමකින් උපධි විපත්තියෙහි සිටියේ දුර්වර්ණ අවලස්සන පිළිකුල් පිසාචයකු සමානය. හේ දාසිකුසක දාසයෙක්ව ඉපිද මේ නුසුදුසු සියල්ල ඔහු කිලිටිකම් කරවයි. යටත් පිරිසෙයින් මල බැහැර කිරීම් ආදිය කරවයි. ස්ත්‍රියක නම් මේ නුසුදුසු සියළු ඇත්බත් පිසීම් ආදි කිලිටි කර්ම කරවයි. කුලගෙයක ඉපදුනත් බලි සාදමින් රාජපුරුෂයෝ ගෙදර දාසි යයි සංඥාකොට බැඳ යති. කොතලවාසී ගම මහ කෙළෙඹියාගේ ගෘහණිය මෙනි. මෙසේ උපධි සම්පත් වැළැක්වූ බැවින් විපාක දීමට නොහැකි විය. උපධි විපත් පැමිණ විපාක දුන්නේ යයි දැනගනී.
තව කෙනෙකුට බොහෝ පව්කම් ඇත. ඒවා කාල සම්පත්තිය පැමිණිවිට විපාක නොදෙයි. හේ එක් පව්කමකින් කාල විපත්ති කාලයේ දෘෂ්ටි පාලකයින් මිනිසුන් සිටින කාලයේ නිසරු ඕජස් නැති දසවස් ආයු කාලයෙහි උපදී. පස්ගෝරස විනාශ වේ. කුරහන් අගබොජුන වේ. මිනිස්ලොව කිසිවෙක් ඉපදුනොත් මෘග ගව සමාන ජීවිත වේ. මෙබඳු කාලයක කුසලයට විපාක දීමට අවකාශ නැත. ඒකාන්තයෙන් අකුසලයට විපාකදීමට අවකාශ ඇත. මෙසේ කාල සම්පත්තිය වැළැක්වූ බැවින් විපාක දීමට නොහැකිව කාල විපත්තිය පැමිණ විපාක දේයයි දැනගනී.
තව කෙනෙකුට බොහෝ පව්කම් ඇත. ප්‍රයෝග සම්පත්තිය පැමිණි කාලයේ විපාක නොදෙයි. හේ ප්‍රයෝග සම්පත්තියේ සිට පාණාතිපාතාදි දස කුසල පව්කම් කරයි. ඔහු සොරබඩු සමග අල්ලාගෙන රජුට දක්වති. රජ බොහෝ වධදී මැරවීය. මෙසේ ප්‍රයෝග සම්පත් වැළැක්වූ හෙයින් ප්‍රයෝග විපත් පැමිණ විපාක දේයයි දැනගනී. මෙසේ සතර සම්පත්වලින් වැළැක්වූ පව්කම් විපාක නොදී සතර විපත් පැමිණ දෙයි.
යම්සේ කිසියම් පුරුෂයෙක් කිසියම් ක්‍රියාවකින් රජු සතුටු කරන්නේය. ඉක්බිති රජු ඔහුට තනතුරක් දී ගම්වරයක් දෙන්නේය. හේ එය හොඳින් පරිභෝජනය කිරීමට නොහැකි වන්නේ වඳුරකු ගත් බත් පිඬක් මෙන් බිඳගන්නේය. යමෙකුගේ යම් යානාවක් හෝ වාහනයක් හෝ දාසයකු හෝ දාසියක හෝ උයනක් හෝ වස්තුවක් හෝ ලස්සන යයි බලන හැමදෙයක්ම බලහත්කාරයෙන් ගන්නේය. මිනිස්සු රාජ විශ්වාසය ඇත්තෙකැයි කිසිවක් කීමට නොහැකි වන්නාහ. හේ රජුගේ වඩාත් විශ්වාසය දිනාගත් ඇමතිවරයෙකුට විරුද්ධ වන්නේය. හෙතෙම ඔහු අල්වා තළා පෙළා බිමදිගට ඇදගෙන රජු වෙත එළඹ දේවයන් වහන්ස, අසවල් ජනපදයේ විනාශ කරන නිසා අල්ලා ගත්තේය. රජ බන්‍ධනාගාරයෙහි බඳවා අසවලාගෙන් කාට කුමන අපහසුවක් වී දැයි නගරයෙහි අණ බෙර හැසිරවී. මිනිස්සු පැමිණ මගේ මේක ගත්තේය. මගේ මෙය ගත්තේ යයි හඬ දහසක් නැගූහ. රජ බොහෝසෙයින් කිපී බන්ධනාගාරයේ ඔහු නොයෙක් ආකාරයෙන් වෙහෙස කරවා ඝාතනය කරවා ඔහු සුසානයෙහි දමා මාංචු ගෙනෙවයි කියන්නේය. මෙසේ සම්බන්ධය දතයුතුය.
කිසියම් ක්‍රියාවකින් රජු පහදවා ඒ පුරුෂයාගේ තනතුර ලැබූ කාලය මෙන් කිසියම් පිනකින් දෙව්ලොව උපන් කාලය. ඒ ජනපදය බිඳ මිනිසුන්ගේ වස්තුව පැහැරගන්නා විට කිසිවකුටත් එය කීමට නොහැකි කාලය මෙන් මේ දෙව්ලොව උපන් කල්හි අකුසලයට විපාක නොදිය හැකි කාලය. එක්දිනක් ඔහු රජුගේ විශ්වාසය වැඩියෙන් ලබාගත් ඇමතියාට විරුද්ධ වී ඔහු විසින් කෝපයෙන් ඔහුට තළාපෙළා රජු ඉදිරියට පමුණුවා බන්ධනාගාරයෙහි බැඳවූ කාලය මෙන් මොහු දෙව්ලොවින් චුතව නිරයෙහි උපන් කාලය මිනිසුන් මගින් මෙය ගත්තේයයි කෑගසන කාලය මෙන් ඔහු නිරයේ උපන් කල සියළු අකුසල කර්ම එක්රැස් වී තිබෙන කාලය සුසානයෙහි හැරදමා මාංචු ගෙනඑන කාලය මෙන් එක එක කර්මය ගෙවී ඉතිරි ඒවායේ විපාකයෙන් නිරයටම ගියේ වැටී සියළු කාලයේම නිරයෙහි විපාක දෙන කාලය, කල්පයක් සිටින කර්ම කොට එක් කල්පයක් නිරයෙහි විපාක විඳින සත්ත්වයෝ එකෙක් දෙන්නෙක් සීයක් දහසක් නොව මෙසේ විපාක ලබන සතුන්ගේ ගණන සීමාවක් නැත.
**අත්‍ථෙකච්චානි කල්‍යාණානි කම්ම සමාදානාති ගති විපත්ති පටිබාළ්හානි න විපච්චන්ති** යනාදියෙහි ද මෙසේ දතයුතුය. මෙහි ඇතමෙකුට බොහෝ කලණ කර්ම ඇත. ඒවා ගති සම්පත්ති කාලයේ විපාක දෙයි. හේ එක් පව්කමකින් ගති විපත්තියට පැමිණ නිරයේ හෝ අසුරකායේ හෝ උපදී. එබඳු ස්ථානයෙහි කුසල විපාක දීමට නොහැකිය. ඒකාන්තයෙන් අකුසලවලට හැකි වේ. මෙසේ ඔහුට ඒ කර්ම ගති විපත් විසින් වළකාලන නිසා විපාක දීමට නොහැකි වේයයි දැනගනී.
තව කෙනෙකුට බොහෝ කල්‍යාණ කර්ම ඇත. ඒවා උපධි සම්පත්ති කාලයේ විපාක දෙයි. හේ එක් පව්කමකින් උපධි විපත්තියේ පිහිටියේ දුර්වර්ණ වේ. පිසාචයකු වෙයි. හේ රාජකුලයෙහි උපන්නේ නම් පියා ඇවෑමෙන් කිම වේ නිශ්‍රික රාජ්‍යයෙන් යයි රාජ්‍යය නොලබයි. සෙනවි ගෙවල්වල උපන්නේ නම් සෙනෙවි තනතුරු සිටු තනතුරු නොලබයි.
මේ අර්ථය ප්‍රකට කිරීම සඳහා දීපරාජ වස්තුව කිවයුතුය. රජතුමා පුතුන් ලැබූ කල පැහැදී දේවියට වරයක් දුන්නේය. මේ වරය ගෙන තැබුවාය. කුමරා සත අට වයස් කාලයෙහි රජ අංගතයෙහි කුකුලන් කෙටවීය. එක් කුකුළෙක් උඩ පැන කුමරාගේ ඇස් බින්දේය. කුමරාගේ මව පුතාට පහලව දහසය වයස් කාලයෙහි රජය ඉල්ලන්නෙමියි රජු ළඟට පැමිණ කීවාය. දේවයන් වහන්ස! ඔබතුමා විසින් කුමාරයා ඉපදුණු වෙලාවෙහි වරයක් දෙන ලදි. මවිසින් එය ගෙන තබන ලදි. දැන් එය ගනිමි. හොඳයි දේවිය, ගන්න. දේවයන් වහන්ස, ම විසින් ඔබවහන්සේගෙන් නොලැබූ දෙයක් නම් නැත. දැන් වනාහි මගේ පුතාට රජය ඉල්ලමි. දේවිය, ඔබේ පුතා අංගවිකලය. ඔහුට රජය දීමට හැකි නොවේ. මට රුචි වරයක් දිය නොහැකිනම් වරයක් දුන්නේ ඇයි? රජු අතිශයින් වෙහෙසට පත්වන්නේ සියළු ලංකාදීපයෙහි රාජ්‍යය ඔබේ පුතාට දියහැකි නොවේ. නාගදීපයෙහි සත් ඔසවා වසවයි නාගදීපයට යැවීය. හේ දීපරජ යයි වීය. ඇස් විකල නොවූයේ නම් යොදුන් තුන්සියයක් වූ සියළු තම්බපණ්ණි දීපයෙහි සියළු සම්පත් පිරිවරා රාජ්‍යය ලබාදුන්නේය. මෙසේ උපධි විපත් බාධක වී විපාක නොදේ යයි දැන ගනී.
තව කෙනෙකුට බොහෝ කලණ කම් ඇත. ඒවා කල සම්පත්තියේදී විපාක දෙන්නේය. හේ වනාහි එක් පවුකමකින් කාල විපත්තිය වී දුෂ්ටරාජ දුෂ්ට මිනිසුන් ඇති කාලයෙහි ඉපිද නිසරු ඕජස් රහිත අල්පායුෂ ඇති ගති කෙළවර උපන්නේය. එබඳු කාලයෙහි කල්‍යාණ කර්ම විපාක දීමට නොහැකි වේ. කාල විපත්තියෙන් වළක්වන නිසා විපාක නොදේ යයි දැනගනී.
තව කෙනෙකුට බොහෝ කල්‍යාණ කර්ම තිබේ. ඒවා ප්‍රයෝග සම්පත්තියේදී විපාක දෙයි. මේ තැනැත්තා ප්‍රයෝග සම්පත්තියෙහි සිටියේ සතුන් මරයි. සියළු අකුසල් කරයි. ඔහු සමග සමාන ජාතියේ සිටි අයද ආවාහ විවාහ නොකරති. ස්ත්‍රී ධූර්තය සූදුවෙහි ඇළුනේය. සුරාවෙහි ධූර්තය මේ තෙමේ පව්කාරයෙකැයි දුරින්ම දුරුකරති. ඔහුට කල්‍යාණ කර්ම විපාක දීමට නොහැකි වේ. මෙසේ ප්‍රයෝග විපත් බාධා කරන නිසා විපාක නොදේ යයි දැනගනී. මෙසේ සතර සම්පත් පැමිණ විපාක දායක වූ කල්‍යාණ කර්ම සතර විපත්වලින් බැහැර කරන ලද හෙයින් විපාක නොදේ.
තව කෙනෙකුට බොහෝ කල්‍යාණ කර්ම ඇත. ඒවා ගති විපත්තියෙහි සිටින්නාට විපාක නොදේ. හේ වනාහි එක් කල්‍යාණ කර්මයකින් ගති සම්පත්තියෙහි උපන්නේ එහි ඔහුට ඒ කර්ම පැමිණ වරින්වර විපාක දේ. කලෙක මිනිස් ලොවද කලෙක දෙව් ලොවද උපදවයි. මෙසේ ගති විපත්ති වළකන ලද හෙයින් විපාක දීමට නොහැකි වේ. ගති සම්පත්තිය පැමිණ විපාක දේ යයි දැනගනී.
තව කෙනෙකුට බොහෝ කල්‍යාණ කර්ම ඇත. ඒවා උපධි විපත්තියෙහි සිටියහුට විපාක නොදේ. හේ එක් කල්‍යාණ කර්මයකින් උපධි සම්පත්තියෙහිම පිහිටියේ අභිරූප දර්ශනීයය. පැහැපත්ය. බ්‍රහ්ම පුත්‍රයකු සමානය. ඔහු උපධි සම්පත්තියෙහි සිටින ලද බැවින් කල්‍යාණ කර්ම විපාක දෙයි. රජ කුලයෙහි උපන්නේ නම් අනිත් දෙටු සොයුරන් සිටියත් මොහුගේ ආත්මභාවය සමෘද්ධය. මොහුට සත්ලැඟූ කල ලෝකයාට පහසුවක් වන්නේ යයි ඔහුම රජයෙහි අභිෂේක කරවති. උපරාජ ගෙවල්වල ඉපදුනේ නම් පියා ඇවෑමෙන් උප රජකමෙහි සෙන්පති තනතුර භාණ්ඩාගාරික තනතුර සිටු තනතුර ලබයි. මෙසේ උපධි විපත්තිය පිළිබැහූ නිසා විපාක දීමට නොහැකි වේ. උපධි සම්පත්තිය පැමිණ විපාක දෙන්නේ යයි දැනගනී.
තව කෙනෙකුට බොහෝ කලණකම් ඇත. ඒවා කාලවිපත්තියේ සිටින්නාට විපාක නොදේ. හේ එක් කලණ කර්මයකින් කාල සම්පත්තියේ උපන්නේ යහපත් රජුන් මිනිසුන් සිටින කාලයකය. එබඳු කාල සමෘද්ධියෙන් උපන්නාට කල්‍යාණ කර්ම විපාක දෙයි.
මෙහි මහාසෝණ තෙරුන්ගේ කථාව කිවයුතුය. බ්‍රාහ්මණතිස්ස භය පැවති කාලයේ සිතුල්පව්වේ දොළොස් දහසක් භික්‍ෂූන් වහන්සේලා වැඩසිටිති. එබඳු භික්‍ෂූන් වහන්සේලා පිරිසක් තිස්ස මහා විහාරයෙහිද සිටිති. විහාර දෙකේම තුන් වර්ෂයකින් සෑහුණු ධාන්‍ය මහා මීයෝ පැමිණ එක් රැයකින්ම කා පොතු පමණක් ඉතිරි කළහ. සිතුල්පව්වේ භික්‍ෂූහු තිස්ස මහා විහාරයෙහි ධාන්‍ය ඇතැයි එහි ගොස් වසමු යයි විහාරයෙන් නික්මුණහ. තිස්ස මහා විහාරයෙහි භික්‍ෂූහුද සිතුල්පව්වේ ධාන්‍ය ඇතැයි එහි ගොස් වසමු යයි විහාරයෙන් නික්මුණහ. දෙගොල්ලන්ම එක් ගැඹුරු නදී තීරයකට පැමිණියාහුය. විචාරා ධාන්‍ය ක්‍ෂීණ බව දැන එහි ගොස් කුමක් කරමුදැයි භික්‍ෂූන් විසිහතර දහසම ගැඹුරු කන්දර වනයට වැඩ හිඳගෙන හිඳිමින් ආහාර නැතුවම අනුපාදිසේස පරිනිර්වාණයෙන් පිරිනිවන් පෑහ. බිය නැතිවූ කල්හි භික්‍ෂු සංඝයා වහන්සේ ශක්‍ර දිව්රාජයා ගෙන ධාතු එක්තැන් කොට චෛත්‍යයක් කළහ.
බ්‍රහ්මණතිස්ස සොරාද ජනපදය විනාශ කෙළේය. සංඝයා රැස්වී කතාකර සොරා පළවා හරින්නැයි ශක්‍රයා සමීපයට තෙරුන් අටනමක් යැවූහ. සක්දෙව් රජ ස්වාමීන් වහන්ස, උපන් සොරා මට වැළැක්විය නොහැක. සංඝයා පාර සමුද්දයට වඩිනු මැනවි. මම මුහුදු ආරක්ෂාව කරමි. සංඝයා සියළු දිසාවලින් නාගදීපයට වැඩ දඹකොළ පටුනෙහි මහල් තුනක් ඇති මහා පහුරක් බැන්දවුහ. එක් මහලක් ජලයේ ගිලුනේය. එක් මහලක සංඝයා සිටියහ. එක් මහලක පාත්‍ර සිවුරු තැබ්බවූහ. සංයුත්ත භාණක චූලසීව තෙර ඉසිදත්ත තෙර මහාසෝණ තෙර යයි තෙරුන් තිදෙනා ඒ පිරිසේ ප්‍රධාන වූහ. ඔවුනතුරෙන් තෙරුන් දෙනමක් මහාසෝණ තෙරුන්ට කීහ. ඇවැත්නි, මහාසෝණ මහා පහුරට නැගෙන්න. ස්වාමීනි, ඔබවහන්සේලා, ඇවැත්නි දියේ මරණයත් ගොඩ මරණයත් එකමය. අපි නොයන්නෙමු. ඔබ නිසා අනාගතයෙහි සාසක ප්‍රවේණිය සිටින්නේය. ඇවැත්නි, ඔබ යන්න. ස්වාමීනි ඔබවහන්සේලා නොයනවා නම් මම නොයමි. තුන්වර දක්වා කියාත් තෙරුන් නැංවීමට නොහැකිව නැවතුනහ.
ඉක්බිතිව චූලසීව හිමි ඉසිදත්ත තෙරුන්ට කීය. ඇවැත්නි, ඉසිදත්ත අනාගතයෙහි මහාසෝණ තෙරුන් නිසා සාසන ප්‍රවේණිය සිටින්නේය. උන්වහන්සේ අතින් අතහැරෙන්න දෙන්න එපා. ස්වාමීන් වහන්ස, ඔබවහන්සේ, මම මහසෑය වඳින්න යමි. තෙරුන් දෙදෙනාට අනුශාසනා කොට පිළිවෙලින් චාරිකාවේ හැසිරෙන්නේ මහා විහාරයට පැමිණියේය. එසමයෙහි මහවෙහෙර ශූන්‍ය විය. සෑමලුවෙහි එරඬු ගස් පැලවී ඇත. සෑය ගස්වලින් වටකරන ලද්දේ දියසෙවෙලවලින් පිරී ඇත. තෙරුන් ජීවමාන බුදුන් ඉදිරියෙහි වැඳවැටෙන ආකාරයෙන් මෙන් මහසෑය වැඳ පැසුළු රැයෙහි සෑ මලුවට පිවිස බලන්නේ මෙබඳු වූ ලාභ කීර්තියෙන් අග පැමිණි ශරීර ධාතු සෑය තබන තැන අනාථභාවයට පැමිණෙන්නේ යයි සිතමින් වැඩඋන්නේය.
නුදුරු ගසෙහි අධිගෘහිත දෙවියා මගියෙකුගේ වේශයෙන් හාල් නැලියක්ද හකුරු මුලක්ද ගෙන තෙරුන් සමීපයට ගොස් ස්වාමීන් වහන්ස, කොහාටද වඩින්නේ? උපාසකය, දකුණු දිසාවටය. මමත් එහාට යනවා. ස්වාමීනි එකට යමු. මම දුර්වලයි. ඔබේ වේගයෙන් යන්න අමාරුයි. උපාසකය, ඔබ ඉස්සරවෙලා යන්න. මමත් ඔබේ ගමනෙන් එන්නෙමැයි තෙරුන් වහන්සේගේ පාත්‍රා සිවුරු ගත්තේය. තිසාවැව බැම්මට නැගුණු වේලාවෙහි පාත්‍රය ගෙන පානයක් සකස්කොට පිළිගැන්වීය. තෙරුන් වහන්සේට එය පානය කළ සැනින් බලමාත්‍රයක් ඇතිවිය. දේවතාවා පොළොව හකුළුවා වේණු නදිය සමීපයෙහි අත්හැර දැමූ විහාරයකට පැමිණ තෙරුන් වහන්සේට වසන තැනක් පිළියෙල කර දුන්නේය.
දෙවන දිනයෙහි තෙරුන් මුව දෙවූ කෙණෙහි කැඳ පිස දුන්නේය. කැඳ වැළඳූ පසු බත් පිස පිළිගැන්වීය. තෙර උපාසකය, ඔබට තබා ගන්නැයි අතින් පාත්‍රය වැළඳූහ. මම දුර නොයමියි දෙවියා තෙරුන් වහන්සේගේම පාත්‍රයෙහි බත් බහා කරන ලද බත්කිස ඇති තෙරුන්ගේ පා සිවුරු ගෙන ගමන්මගට පිවිසියේ පොළොව හකුළුවා දැදුරුඔය සමීපයට පමුණුවා ස්වාමීන් වහන්ස, මෙය කොළකා මිනිසුන් වසන තැනක් යයි දුමෙන් පෙනේ. මම ඉස්සරවෙලා යන්නම් කියා තෙරුන් වැඳ තමාගේ භවනයටම ගියේය. තෙරුන් වහන්සේ සියළුම බිය කාලය කොළ කා මිනිසුන් නිසා විසූහ.
ඉසිදත්ත තෙරුන් වහන්සේද පිළිවෙලින් චාරිකාවෙහි යෙදෙන්නේ අළ ජනපදයට පැමිණියහ. එහි මිනිස්සු නොපැසුණු මීඵල බිඳ ඇට ගෙන ලෙලි දමා ගියහ. තෙර ඇවැත්නි, මහාසෝණ, භික්‍ෂාහාරයක් පෙනේයයි කියා පාසිවුරු ගෙන්වා සිවුර පොරවා පාත්‍රය ගෙන සිටියේය. තරුණ ළමයි තෙරුන් සිටි බව දැක මෙයින් කිසියම් අර්ථයක් වන්නේ යයි වැලි පිස මී ලෙලි පාත්‍රයෙහි බහා දුන්හ. තෙර වැළඳූහ. සත්දවසක් ඒ ආහාරය පමණක් විය.
පිළිවෙලින් චොරිය විල ළඟට පැමිණියහ. මිනිස්සු නෙලුම් ගෙන නෙලුම්දඬු දමා ගියහ. තෙර ඇවැත්නි, මහාසෝණ, භික්‍ෂාහාරයක් පෙනේ යයි කියා පාසිවුරු ගෙන්වාගෙන සිවුර පොරවා පාත්‍රය ගෙන සිටියහ. ගම්දරුවෝ නෙලුම්දඬු සෝදා පාත්‍රයෙහි බහා දුන්හ. තෙර වැළඳූහ. ඒ ආහාරය සත්දවසකට සෑහුනේය.
පිළිවෙලින් යන්නේ කොළ කන මිනිසුන් වසන එක් ගම්දොරකට වැඩියහ. එහි එක් දැරියකගේ මාපියෝ වනයට යන්නේ කවුරුහරි ස්වාමීන් වහන්සේ කෙනෙක් වැඩියොත් කොහෙවත් වඩින්න දෙන්න එපා. ආර්යයන් වහන්සේට වසන තැනක් කියන්න. දරුව යයි කීහ. ඕ තෙරවරුන් දැක පාත්‍රය ගෙන වඩා හිඳුවීය. ගෙයි ධාන්‍ය ජාති නැත. වෑය ගෙන හුනිද මද රුක් පොතුද හුනිද වැල්කොළ සමග එකට කොටා පිඬු තුනක් කොට එකක් ඉසිදත්ත තෙරුන්ටද එකක් මහාසෝණ තෙරුන්ගේ පාත්‍රයෙහි තබා ඉතිරි පිඬු ඉසිදත්ත තෙරුන්ගේ පාත්‍රයෙහි තබමියි අත දිග හැරියේය. අත පෙරලී මහාසෝණ තෙරුන් වහන්සේගේ පාත්‍රයෙහි සිටියේය. ඉසිදත්ත තෙරහු බ්‍රාහ්මණ තිස්ස භයෙහි හුනිද මද පිඬු විපාක දායක කර්මය දෙස කාල සම්ප්‍රදාය කොපමණ විපාක පෙන්වත්දැයි කීය. ඔව්හු එය වළඳා වසන තැනට වැඩියහ. ඕ ද වනයෙන් ආ මව්පියන්ට තෙරුන් දෙනමක් වැඩි බවත් උන්වහන්සේලා වසන තැන කී බවත් දැන්වීය. ඒ දෙදෙනාම තෙරුන් සමීපයට ගොස් වැඳ ස්වාමීන් වහන්ස, අපට ලැබෙන දෙයකින් ඔබවහන්සේලා පිළිදැගුම් කරමු. මෙහිම වසනු මැනවැයි පිළිණ ගත්හ. තෙරුන් වහන්සේලා ද සියළු බිය කාලය ඔවුන් නිසා විසූහ.
බමුණු තිස් සොරා මළ කල්හි පිතුමහ රජ සත් නැගීය. බිය සංසිඳිනි. ජනපදය සම්පූර්ණ වීයයි අසා පර සමුද්‍රයෙන් භික්ඛු සංඝයා වහන්සේ නැවකින් පැමිණ මාතොට පටුනෙහි ගොඩබැස මහාසෝණ තෙරුන් කොහි වැඩසිටිනවා දැයි විචාරා තෙරුන් වහන්සේ වෙත පැමිණියහ. තෙරුන් වහන්සේ පන්සියයක් භික්‍ෂූන් පිරිවරා කළුගමුවේ මණ්ඩලාරාම විහාරයට වැඩියහ. ඒ කාලයේ කලුගමුවේ පවුල් හත්සියයක් පමණ වාසය කළහ. රාත්‍රී භාගයෙහි දෙවියෝ ඇවිද, මහාසෝණ තෙරුන් වහන්සේ පන්සියයක් භික්‍ෂූන් පිරිවරා මණ්ඩලාරාම විහාරයට පැමිණ සිටිති. එක් එක් නමට නවරියන් වස්ත්‍රයක් සමග එක් එක් කහවනුවක් වටිනා පිණ්ඩපාතය පිළිගන්වන්නැයි මිනිසුන්ට කීහ. දෙවන දිනයෙහි තෙරුන් වහන්සේ කලුගමුවට පිඬු පිණිස වැඩියහ. මිනිස්සු තෙරුන් වඩා හිඳුවා කැඳ පිළිගැන්වූහ. මණ්ඩලාරාමවාසී තිස්සභූති තෙරුන් වහන්සේ සංඝනායක ස්ථවිරයන් වහන්සේ ලෙස වැඩසිටියහ. එක් උපාසකයෙක් උන්වහන්සේට වැඳ ස්වාමීන් වහන්ස, මහාසෝණ ස්වාමීන් වහන්සේ කවුදැයි ඇසීය. ඒ කාලයේ තෙරුන් වහන්සේ නවකයෙකි. ඒ නිසා කෙළවර වැඩසිටියහ. තෙරුන් වහන්සේ අත දිගුකර මහාසෝණ නම් මෙන්න මෙයා උපාසක උන්නැහේ යයි කීහ. උපාසකතුමා උන්වහන්සේට වැඳ පාත්‍රය ගත්තේය. ස්ථවිරයෝ නොදෙති. තිස්සභූති ථෙරො ඇවැත්නි, සෝණ ඔබ යම්සේ දනී නම් අපිත් එසේම දනිමු. පින්වතුන් දෙවියෝ අභිවෘද්ධියට පමුණුවති. පාත්‍රය මුදව. සබ්‍රහ්මචාරීන්ට සංග්‍රහ කරන්නැයි කීහ. තෙරහු පාත්‍රය දුන්හ. මහා උපාසකතුමා පාත්‍රය ගෙන ගොස් කහවනුවක් අගනා පිණ්ඩපාතය පුරවා නවරියන් වස්ත්‍රය ආධාරකය කොට ගෙනවුත් තෙරුන් වහන්සේගේ අතෙහි තැබීය. අනිත් උපාසකවරුද සත්සියයක් වස්ත්‍ර සමග සත්සියක් පිණ්ඩපාත දානය තෙරුන්වහන්සේටම පිළිගැන්වූහ.
තෙරුන් වහන්සේ භික්ඛු සංඝයා සමග බෙදාගෙන පිළිවෙලින් මහා විහාරයට පැමිණ මුව සෝදා මහබෝ මහසෑ වැඳ ථූපාරාමයෙහි සිට සිවුරු පොරවා භික්ඛු සංඝයා පිරිවරා දකුණු දොරටුවෙන් නගරයට පිවිස දොරටුවේ සිට වළඳන සාලාව දක්වා අතරෙහි කහවනු සැටක් අගනා පිණ්ඩපාතය ලැබූහ. එතැන්සිට සත්කාරවල ප්‍රමාණයක් නොවීය. මෙසේ කාල විපත්තියෙහි මී ලෙලි නෙළුම්දඬු පවා දුර්ලභ විය. කාල සම්පත්තියේදී මෙබඳු වූ මහාලාභ පහළ විය.
[missing trans] සාමණේරයන් වහන්සේ නමක්ද උන්වහන්සේගේ උපාධ්‍යායන් වහන්සේද පරතීරයට නොවැඩියහ. කොළ කා ජීවත්වන මිනිසුන් ඇසුරුකොට වාසය කරන්නෙමු යයි ප්‍රත්‍යන්තය බලා වැඩියහ. සාමණේරයන් වහන්සේ සත්දිනක් අනාහාරව සිට එක් ගමක තල්ගසක තල්ගෙඩි දැක උපාධ්‍යායන් වහන්සේට කීහ. “ස්වාමීන් වහන්ස, ටිකක් මෙහාට වඩින්න. තල්ගෙඩි කඩමි” යි සාමණේරය, ඔබ දුර්වලයි. නගින්න එපා. ස්වාමීනි නගිමියි කුඩා වෑයක් ගෙන තල්ගසට නැග තල්පිඬු සිඳීමට ඇරඹීය. වෑතලය නික්මී බිම වැටුණේය.
මෙයා ක්ලාන්තයෙන්ම ගසට නැගුනේය. දැන් කුමක් කරන්නේ දැයි මහතෙර සිතීය. සාමණේරයෝ තල්පත්‍රයක් ඉරා වෑ මිටෙහි බැඳ ගැටෙමින් පොළවට පාත්කොට ස්වාමීන් වහන්ස, වෑ තලය මෙහි ප්‍රවේශ කෙරුවොත් හොඳයයි කීහ. සාමණේරයන් උපාය සම්පන්න යයි වෑතලය ප්‍රවේශකර දුන්හ. හේ වෑය ඔසවා තල්ගෙඩි හෙළීය. තෙරුන් වහන්සේ වෑය බාවාගෙන පෙරළී ගිය තල්ගෙඩි සිඳ සාමණේරයන් බැස්සවිට සාමණේරය ඔබ දුර්වලය. මෙය කන්න කීය. ස්වාමීන් වහන්ස, ඔබවහන්සේ නොවළඳා මම නොකමියි වෑය ගෙන තල්ගෙඩි බිඳ පාත්‍රය ගෙන තල්මද බහා තෙරුන්වහන්සේට දී තමාද අනුභව කළේය. තල්ගෙඩි තිබෙනතුරු එහිම වැඩසිට තල්ගෙඩි ඉවරවූ පසු කොළ කා ජීවත්වන මිනිසුන් වසන තැන අත්හැර දමන ලද එක් විහාරයකට පිවිසුනහ. සාමණේරයන් වහන්සේ වැඩසිටීමට තැනක් පිළියෙල කළහ. තෙරුන් වහන්සේ සාමණේරයන්ට අවවාද දී විහාරයට පිවිසියහ. සාමණේරයන් අස්ථානයේ නටුවා වූ ආත්මභාවවල ප්‍රමාණයක් නැත. බුදුන්ට උපස්ථාන කරමියි සෑමලුවට ගොස් තණ උදලු ගායි. සත්දිනක් පමණ නිරාහාර නිසා වෙවුලමින් වැටී හොත්තේම තණ උගුල්ලයි. ඇතැම් මිනිස්සු වනයේ හැසිරෙමින් පැණි ලැබ දරද අතුකොළද ගෙන තෘණ සෙලවෙන සංඥාවෙන් මේ මුවෙකැයි සාමණේරයන් ළඟට පැමිණ සාමණේරයන් වහන්ස, කුමක් කරන්නේදැයි ඇසූහ. උපාසකවරුනි, තණකොල ගැට ගනිමි. ස්වාමීන් වහන්ස, තව කවුරුහරි ඉන්නවද? ඔව් උපාසකවරුනි, මගේ උපාධ්‍යායන් වහන්සේ ඇතුළු ගැබෙහි. මහතෙරුන් වහන්සේට දී වළඳනු මැනවැයි කියා මීපැණි පිළිගන්වා ඔවුන් වසන ස්ථානය කියා අපි කොල අතු කඩ කඩා යන්නෙමු. ආර්යයෙනි, ඒ ලකුණෙන් මහතෙරුන් සමග එනු මැනවැයි කියා ගියහ.
සාමණේර තෙමේ මීපැණි ගෙන තෙරුන් සමීපයට පැමිණ පිටත සිට ස්වාමීන් වහන්සේ වඳිමියි කීය. තෙරහු සාමණේර තෙමේ බඩගින්නෙන් දැවමෙින් ආවේ යයි සිතා නිශ්ශබ්ද විය. හේ නැවත ස්වාමීනි වැඩෙයි කීය. සාමණේරය දුර්වල භික්‍ෂූන්ට සුවසේ නිදාගන්ට නොදෙන්නේද? ස්වාමීනි දොර අරින්න සුදුසු දෙයකැයි කීය. තෙරහු නැගිට දොරහැර සාමණේර ඔබ කුමක් ලැබුවේද? මිනිසුන් මීපැණි දුන්නා කෑමට ස්වාමීනි. සුදුසුයි ස්වාමීනි. සාමණේරය, එසේ කෑමෙන් ක්ලාන්ත වෙයි. පානයක් හදාගෙන බොමු. සාමණේර පානයක් කොට පිළිගැන්වූ. ඉක්බිති සාමණේර මිනිසුන් සිටින තැන ඇසුවෙහිද? ස්වාමීනි ඔවුන්මයි කිව්වේ. සාමණේර පාන්දරම යෑමෙන් ක්ලාන්ත වේ. අදම යමුයි පාසිවුරු ගෙන්වාගෙන නික්මුණහ. ඔව්හු ගොස් මිනිසුන් වසන තැනට නුදුරෙහි නිදාගත්හ.
මම පැවිදි වූදා පටන් ගම් කෙළවරක අරුණ නොනැගුවෙමි යයි සාමණේරයෝ සිතූහ. හේ පාත්‍රය ගෙන අරුණ නැගීමට වනයට පිවිසියේය. මහ තෙර සාමණේරයන් හොත් තැන නොදැක මිනිසුන් කන්නන් ගන්නා ලදැයි සිතූහ. සාමණේරයෝ වනයෙහි අරුණ නගා පාත්‍රයෙන් ජලයද දැහැටිද ගෙන පැමිණියහ. සාමණේරය, කොහෙද ගියේ? ඔබ මහළු භික්‍ෂූන්ට විතර්ක ඉපදවීය. දඬුවම් අරගන්න. ස්වාමීනි, ගන්නෙමි. තෙරහු මුව දොවා සිවුර පෙරවූහ. දෙදෙනාම මිනිසුන් වඩින තැනට පැමිණියහ. මිනිස්සුද තමන් අනුභව කරන කඳ මුල් ගෙඩි කොළ පිළිගැන්වූහ. ථෙරහුද වළඳා විහාරයට ගියහ. සාමණේර ජලය ගෙන ස්වාමීනි පා දෝවනය කරමියි කීය. සාමණේර රෑ ඔබ කොහෙද ගියේ. අපට විතර්ක ඉපදවීය. ස්වාමීනි, ගම් කෙළවර මම අරුණ නොනැගූවිරීමි. අරුණ නැගීමට වනයට ගියෙමි. සාමණේර ඔබට දඬුවම සුදුසු නොවේ. මටයි සුදුසු කියා තෙර ඒ ස්ථානයේම විසූහ. මහතෙර මම මහළුයි. මොනව වෙනවද කියා සිතාගන්ට බැහැ යයි ඔබ රැකෙන්නේ යයි සාමණේරයන්ට ඉඟි කළහ. තෙර අනාගාමීය. පසුකලක මිනිසුන් කන්නෝ කෑහ. සාමණේර තෙමේ තමා රැක භය සංසිඳුණු පසු එබඳු තැන උපාධ්‍යායන් ගෙන උපසම්පන්නව බුද්ධ වචනය ඉගෙන ත්‍රිපිටක ධර්ම වත්තබ්බක නිග්‍රෝධ තෙර නම් විය.
පිතු මහරජ රජයට පැමිණියේය. පිටරටින් පැමිණි භික්‍ෂූහු වත්තබ්බක නිග්‍රොධ තෙරුන් කොහිදැයි විචාරා උන්වහන්සේ සමීපයට පැමිණියහ. මහා භික්‍ෂු සංඝයා තෙරුන් පිරිවැරූහ. උන්වහන්සේ මහබික් සඟන පිරිවරන ලද්දේ පිළිවෙලින් මහා විහාරයට පැමිණ මහා බෝධිය මහසෑය ථූපාරාමය වැඳ නගරයට පිවිසියහ. දකුණු දොරටුව වෙත යන්නේ තුන්සිවුරු ලැබුණේය. ඇතුළු නුවරට පිවිසි තැන් පටන් බොහෝ සත්කාර ලැබුණේය. මෙසේ කාල විපත්තියෙහි තල්ගෙඩි කඳ මුල් කොළද දුර්ලභය. කාල සම්පත්තියෙහි මෙබඳු වූ මහාලාභ උපන්නේ යයි මෙසේ කාල විපත්ති වළකන ලද බැවින් විපාක දීමට නොහැකි යයි කාල සම්පත්තිය පැමිණ විපාක දෙන්නේ යයි දැනගනී.
තව අයට බොහෝ කල්‍යාණ කර්ම ඇත. ඒවා ප්‍රයෝග විපත්තියේ සිටින්නාට විපාක නොදේ. හේ එක් කල්‍යාණ කර්මයකින් සම්‍යක් ප්‍රයෝගයෙහි පිහිටියේ ත්‍රිවිධ සුචරිත පුරයි. පන්සිල් දසසිල් රකියි. කාල සම්පත්තියෙහි උපදින්නාට රජවරු සියළු අලංකාරයෙන් සැරහූ රාජ කන්‍යාවන් මොහුට සුදුසු යයි එවති. යාන වාහන මැණික් රුවන් රිදී ආදි රත්න මොහුට සුදුසුයි පඬුරු එවති.
පැවිදි වූ විට මහා යසස් මහානුභාව වේ. ඒ සඳහා මේ කථා වස්තුවයි. කූටකණ්ණ රජුට ගිරිගාමකණ්ණ වාසී චූළ සුධම්ම තෙර ප්‍රිය වේ. හෙතෙම උපුල් වැවේ වසන්නේ තෙරුන් කැඳවීය. තෙරහු පැමිණ පුෂ්පාරාම විහාරයෙහි වසති. රජ තෙරුන්ගේ මව ඇසීය. තෙර කිම කැමති වේද? මහරජ, කඳ යයි. රජ කඳ ගෙන්වාගෙන විහාරයට ගොස් තෙරුන්ට දෙන්නේ මුහුණ බැලීමට නොහැකි විය. හේ නික්මී පිරිවෙන පිට සිටි දේවියගෙන් ඇසීය. තෙරුන් කෙබඳුද? ඔබ පිරිමියෙක්ව බැලීමට නොහැකි වූයෙහිද? මම කොහොම හැකිවෙම්ද? කොහොමද කියා මම දන්නෙ නැහැ. මගේ රටේ බලිකාරයගේ පුතා බැලීමට නොහැකි වෙයි. බුදුසසුන් මහත්යස අපොලාපීය. ත්‍රිපිටක චූලනාග තෙරුන්ටද ප්‍රිය කරයි. උන්වහන්සේගේ ඇඟිල්ලෙහි එක් පිළාවක් නැගුනේය. රජ තෙරුන් බලමියි විහාරයට ගොස් බලවත් ප්‍රේමයෙන් ඇඟිාල්ල මුවෙන් ගත්තේය. මුවෙහිම පිළාව බිඳුණේය. සැරව ලේ කාරා නොදමා තෙරුන් කෙරේ ස්නේහයෙන් ගිල්ලේය. ඒ තෙරුන් වහන්සේම පසුකාලයේ මරණ මංචකයෙහි හොත්තාහ. රජ ගොස් අසූචි කබල හිසේ තබා ධර්ම චක්‍රයේ අක්‍ෂය (අකුර) බිඳුනේය. ධර්ම චක්‍රයේ අක්‍ෂය බිඳුනේ යයි වැළපෙමින් හැසුරුණේය. පෘථිවීශ්වරයා අසූචි කබල හිසේ තබාගෙන හැසිරීම නම් කවරෙකුගේ මාර්ගයක්ද? සම්‍යක් ප්‍රයෝගයෙන් ගත් මාර්ගය යයි මෙසේ ප්‍රයෝග විපත් වළකන ලද හෙයින් විපාක දීමට නොහැකි වේය. ප්‍රයෝග සම්පත් පැමිණ විපාක දෙන්නේ යයි දැනගනී. මෙසේ විපත් වළකන ලද කල්‍යාණ කර්ම විපාක නොදී සතර සම්පත් පැමිණ විපාක දෙයි.
මෙය විය හැකි සේ කොට උපමාවකි. එක් මහරජ කෙනෙක් එක් ඇමතියකු කෙරෙහි බලවත් සේ කිපී ඔහු දඟ ගෙයි ලා බැන්දවීය. ඔහුගේ ඥාතීහු රජ කිපිබව දැන කිසිවක් නොකියා සැඩ කෝපය පහවූ විට රජුට ඔහුගේ නිදොස්බව දැන්වූහ. රජු ඔහු නිදහස්කොට තනතුරේ නැවත පිහිටුවීය. ඉක්බිති ඔහුට ඒ ඒ පැතිවලින් පැමිණි පඬුරුවල ප්‍රමාණයක් නොවීය. මිනිස්සු ඒවා පිළිගැනීමට නොහැකි වූහ. එහි රජ බොහෝසෙයින් කිපී ඔහු බන්ධනාගාරයෙහි බැන්දවූ කාලය මෙන් පෘථග්ජනයා නිරයේ උපන් කාලය. ඉක්බිති ඔහුගේ නෑයින් රජුට කරුණු කියා තනතුර ප්‍රකෘතිමත් කරන කාලය මෙන් ඔහු දෙව්ලොව උපන් කාලය පඬුරු පිළිගැනීමට අසමත් වූ කාලය මෙන් සිව් සම්පත් පැමිණ කල්‍යාණ කර්ම හේතුවෙන් දෙව්ලොවින් මිනිස්ලොවට මිනිස් ලොවින් දෙව්ලොවට යයි මෙසේ සැපතින් සැපතටම පමුණුවා කල්ප ලක්ෂයක් සැප විපාක දී නිවනට පැමිණවීම දතයුතුය.
මෙසේ පෙල වශයෙන් දෙවන බලය දක්වා නැවත අහෝසි කිරීම හා අහෝසි කර්ම විපාක යන මේ පටිසම්භිදානයෙන්ම දැක්විය යුතුය. එය අහෝසි කම්ම යනු අතීතයෙහි රැස්කරන ලද කර්මයයි. අතීතයෙහිම විය. යමකින් අතීතයෙහි විපාක දෙන ලද නම් එය උදෙසා අහෝසි කම්ම විපාකයයි කියන ලදි. දිට්ඨධම්ම වේදනාදියෙහි වනාහි බොහෝසෙයින් රැස්කරන ලද්දෙහි එකක් දිට්ඨධම්ම වේදනීය වශයෙන් විපාක දෙයි. සෙසු ඒවා අවිපාකය. එකක් උපපජ්ජවේදනීය වශයෙන් අදියි. සෙස්ස අවිපාකය. එකකින් ආනන්තරිය නිරයේ උපදියි. සෙස්ස අවිපාකය. මේ සඳහා කම්ම විපාක නොවේ යයි කියන ලදි. යමෙක් බොහෝ කුසලාකුසල කර්මකොට කල්‍යාණ මිත්‍රයකු නිසා අරහත් බවට පැමිණේද? මොහුට කර්ම විපාක නොවීය නම් වේ. අතීතයෙහි යමක් රැස්කරන ලද නම් දැන් විපාක දෙයි. ඒ අහෝසි කර්මයට විපාක ඇත. යමක් පෙර නයින්ම අවිපාක බවට පැමිණේද එය අහෝසි කර්මයකි. කර්ම විපාක නැත. යමක් අතීතයෙහි රැස්කොට අනාගතයෙහි විපාක දක්වන්නේද එය අහෝසිකම්ම අනාගතයේ කම්මවිපාක නම් වන්නේය. යමක් පෙර නයින්ම අවිපාක බවට පැමිණෙන්නේද ඒ අහෝසි කර්මය අනාගතයෙහි කර්ම විපාක නොවන්නේය.
යමක් දැන් රැස්කොට දැන් විපාක දේද එය අත්‍ථිකම්ම නම් වේ. අත්‍ථිකම්ම විපාක නම් වේ. යමක් පෙර නයින්ම අවිපාක බවට පැමිණේද? එය අත්‍ථි කර්මයකි. විපාක නැති නම් වේ. යමක් දැන් රැස්කොට අනාගතයෙහි විපාක දේද එය අත්‍ථිකම්ම වේ. කම්ම විපාක වන්නේය. යමක් පෙර මෙන් අවිපාක බවට පැමිණෙන්නේද එය අත්‍ථි කම්මයක් අනාගත කම්මවිපාක නැත.
යමක් කම්ම අනාගත විපාක එය අනාගත කර්මයකි. අනාගත කම්ම විපාක වන්නේය. යමක් තමා පෙර පරිදි වන්නේය. අවිපාක බවට පැමිණේය එය අනාගත කර්මයකි. අනාගත කම්ම විපාක නොවේ.
මෙය තථාගතයන් වහන්සේගේ මේ සියලු ආකාරයෙන් කම්මන්තර විපාකය දැනීම් නුවණ අකම්පිය අර්ථයෙන් දෙවන බලය දැනගත යුතුය.
තෘතීය බල නිර්දේශයෙහි මාර්ගයයි හෝ පිළිවෙත යයි හෝ මෙය කර්මයට නමකි. **නිරයගාමිනී** ආදියෙහි ආශ්වාද රහිත අර්ථයෙන් නොඇලීම් අර්ථයෙන් නිරය වේ. ඉහළට නොගොස් හරහට අදින ලද්දේ තිරිසන්ය. තිරිසන්ම තිරිසන්යෝනි වේ. පෙත්තාය පෙත්ති. මෙයින් පරලොව ගිය බවය යන අර්ථයයි. මනස උසස් බැවින් මනුස්ස වේ. මනුෂ්‍යයාම මනුස්සලෝක වේ. පස් කාම ගුණයේ ක්‍රීඩා කරනවා යනු අධික වූ සමාන සම්පත්තිය හෝ දේව වේ. දේවාම දේව ලෝකයයි. වාණ යනු තෘෂ්ණාවයි. එය එහි නැත යන නිබ්බාණ වේ. නිරයට යෑම නිරයගාමී වේ. මෙය මාර්ගය සඳහා කියන ලදි. පටිපදා යනුද නිරයගාමිනී වේ. සෙසු පදවලද මෙම නයයි. මේ සියළුම පිළිවෙත් තථාගත දනී.
කෙසේද? සියළු ගම්වැසියෝ එකතුව ඌරකු හෝ මුවකු හෝ දිවි තොරකර කල්හි සියළු දෙනාගේම චේතනා අනිකකුගේ ජීවිතේන්‍ද්‍රිය අරමුණුකොට ඇත්තේ වේ. එම කර්මය ඔවුන්ගේ රැස්කරන වේලාවෙහි විවිධ වේ. එකෙක් එම කරවයි. අනුන්ගේ මෙහෙයවීමෙන් කරයි. එකෙක් සමාන කැමැත්තෙන් මෙන් අයින් නොවී හැසිරේ. එකෙක් එම කර්මයෙන් නිරයේ උපදියි. එකෙක් තිරිසන් යෝනියෙහි එකෙක් ප්‍රේත විෂයෙහි උපදියි. තථාගතයන් වහන්සේ එය රැස්කරන අවස්ථාවෙහිම මේ ආකාරයෙන්ම රැස්කළ බැවින් මොහු නිරයේ උපදින්නේය. මොහු තිරිසන් යෝනි යෝනියෙහි උපදින්නේය. මොහු පේත විෂයෙහි උපදින්නේ යයි දැනගනී. නිරයේ උපදින්නේ ද මොහු අටමහ නිරයෙහි උපදින්නේය. මොහු සොළොස් උස්සද නිරයේ උපදින්නේය යයි දැනගනී. තිරිසන් යෝනියෙහි උපදින්නේද මොහු අපාදක වන්නේය. මොහු ද්විපාදක වන්නේය. මොහු චතුප්පාද වන්නේය. මොහු බහුප්පාද වන්නේ යයි දැනගනී. ප්‍රේත විෂයේ උපදිනු ලබන්නේද මොහු නිජ්ඣාමතණ්හිකයෙහි වන්නේය. මොහු ඛුපිපාසික වන්නේය. මොහු පරදත්තූපජීවි වන්නේ යයි දැනගනී. සෙසු කර්මද මේ කර්මය ප්‍රතිසන්ධිය ඇදගැනීමට නොහැකි වන්නේය. දුබලව දෙන ලද ප්‍රතිසන්ධිය උපධි යයි මේරීම වන්නේයයි දැනගනී.
එසේම සියළු ගම්වාසීහු පිණ්ඩපාතය දෙන්නාහු සියළු දෙනාගේම චේතනා පිණ්ඩපාත අරමුණෙහි වේ. ඒ කර්මය ඔවුන්ගේ රැස්කිරීම් කෙරෙහි පෙර මෙන්ම විවිධ වේ. ඔවුනතුරෙන් සමහරෙක් දෙව්ලොව උපදින්නෝය. සමහරෙක් මනුෂ්‍ය ලෝකයෙහි උපදින්නෝය. මේ ආකාරයෙන් රැස්කරන ලද බැවින් මොහු මනුෂ්‍ය ලෝකයෙහි උපදින්නේය. මොහු දේව ලෝකයෙහි උපදින්නේ යයි දැනගනී. දෙව්ලොව උපදින්නන්ද මොහු පරනිම්මිතව සම්පත්තියෙහි නිම්මාන රතියෙහි තුසිතයෙහි යාමයෙහි තාවතිංසයෙහි චාතුම්මහාරාජිකයෙහි මොහු භුම්මාදේවේසු මොහු දෙටු දෙව්රජව උපදින්නේය. මොහු මොහුට දුතියයි තතිය තනතුරු දරන්නෙක්ව උපදින්නේ යයි දැනගනී. මනුෂ්‍යයන් අතර උපදින්නේද මොහු ක්‍ෂත්‍රිය කුලයෙහි මොහු බ්‍රාහ්මණ කුලයෙහි මොහු වෛශ්‍ය කුලයෙහි මොහු ක්‍ෂුද්‍ර කුලයෙහි උපදින්නේය. මොහු මිනිසුන්ගේ රජවී උපදින්නේය. මොහු ඔහුගේ දෙවෙනි හෝ තුන්වෙනි හෝ තනතුරු දරණ පරිවාරකයෙක්ව උපදින්නේ යයි දැනගනී. සෙසු කර්ම අතර මේ කර්මය ප්‍රතිසන්ධිය ඇදගැනීමට සමත් නොවේ. දුබලව දුන් ප්‍රතිසන්ධිය උපධි මේරීමට වන්නේ යයි දැනගනී.
එසේම විපස්සනා පටන් ගන්නාවිටම යම් ආකාරයකින් විපස්සනාව ආරම්භ කරන ලදද මොහු රහත්බවට පැමිණෙන්නේය. මොහුට රහත්වීමට හැකි නොවන්නේය. මොහු අනාගාමී පමණක් වන්නේය. මොහු සකෘදාගාමී වන්නේය. මොහු සෝවාන් වන්නේය. මොහු මාර්ගයක් හෝ ඵලයක් හෝ සාක්‍ෂාත් කිරීමට හැකි නොවන්නේය. ලකුණු අරමුණු විපස්සනාවෙහි සිටිනේනේය. මොහු ප්‍රත්‍ය විමසීමෙහි සිටින්නේය. මොහු නාමරූප විමසීමෙහි සිටින්නේය. මොහු අරූප විමසීමෙහි සිටින්නේය. මොහු රූප විමසීමෙහි සිටින්නේය. මොහු මහාභූත පමණක් විමසයි. මොහු කිසිවක් සැලකීමට නොහැකි වේයයි දැනගනී.
කසිණ පරිකර්ම කරන්නෝද මොහුට පරිකර්මය පමණක් වන්නේය. නිමිත්ත ඉපදීමට නොහැකි වන්නේය. මොහුට නිමිති ඉපදවීමට හැකි වන්නේය. අර්පණාවට පැමිණීමට නොහැකි වන්නේය. මොහු අර්පණාවට පැමිණ ධ්‍යාන පාදක කොට විපස්සනාව පටන්ගෙන රහත්භාවය ගන්නේ යයි දැනගනී.
සතරවන බල නිද්දේසයෙහි **ඛන්‍ධනානත්තං** යනු මේ රූපස්කන්ධය...... මේ විඤ්ඤාණ ස්කන්ධය නම් වේ. මෙසේ ස්කන්ධ පහේ නානා කරණය දැනගනී. ඒවා අතර ඒකවිධ වූ රූපස්කන්ධය........එකොළොස්විධ වූ රූප ස්කන්ධය ඒකවිධ වූ වේදනා ස්කන්ධය.......බොහෝ ආකාරයෙන් වේදනා ස්කන්ධය. ඒකවිධ වූ සංඥා ස්කන්ධය.......ඒකවිධ වූ සංඛාර ස්කන්ධය......ඒකවිධ වූ විඤ්ඤාණ ස්කන්ධය.....බහුවිධයෙන් විඤ්ඤාණ ස්කන්ධය, මෙසේ එක එක ස්කන්ධයාගේ නානත්තය දැනගනී. **ආයතන නානත්තං** යනු මෙය චක්ඛායතන නමි. මෙය ධම්මායතන නමි. එහි ආයතන දහයක් කාමාවචර, දෙකක් චතුභූමික යයි මෙසේ ආයතන නානත්වය දැනගනී. **ධාතුනානත්තං** මේ චක්ඛු ධාතු........මේ මනෝවිඤ්ඤාණ ධාතු නමි. එහි ධාතු සොළසක් කාමාවචර වේ. දෙකක් චතුභූමික වේ. මෙසේ ධාතු නානත්තය දැනගනී.
නැවත **අනෙක ධාතු නානාධාතු ලෝකය** මෙය කේවල නොවූ සංස්කාර ලෝකයයි ගන්නා ලද නානත්වය තථාගතයෝ දැනගනිති. නොගන්නා ලද සංඛාර ලෝකයෙහි නානත්වයද දැනගනිති. පසේ බුදුවරුද අගසව් දෙනමද ගන්නා ලද සංඛාර ලෝකයෙහි ඒක දේශයක් දැනගනිති. අනුපාදින්න ලෝකයෙහි නානත්තය නොදනිති. බුදුන් වහන්සේ වනාහි මේ නාමධාතුව උස්සන්න නියම නම් හිස් කඳ සුදුසු වේ. වේගයෙන් කළු වේ. මේ ගසේ මටය, මෙහි පොත්ත ඝනකම්ය. මෙය තුනීය. මෙනම් ධාතුවේ උස්සන්න බැවින් මේ ගසේ කොළ වර්ණ සටහන් වශයෙන් මෙබඳු රූපය. මේ ධාතුවේ උස්සන්න බැවින් මේ ගසේ මල් නිල්පාටය. කහපාටය. ලේ පාටය. සුදු පාටය. සුවඳය. දුගඳය වේ. මේ නම් ධාතුවේ උස්සන්න බැවින් ගෙඩි කුඩා වේ. මහත් වේ. දික් වේ. කෙටි වේ. වට වේ. මනා සටහන් වේ. නොමනා සටහන් වේ. සිනිඳු වේ. රළු වේ. සුවඳ දුගඳ මිහිරි තිත්ත ඇඹුල් කටුක (කුළු) කසට රස වේ. මේ නම් ධාතුවේ උස්සන්න බැවින් මේ ගසේ කටු තියුණුය. තියුණු නොවේය. සෘජුය. වකුටුය. තඹවන්ය. කළුය. නීලය. සුදු වේ යයි මෙසේ නොගන්නා ලද සංඛාර ලෝකයේ නානත්වය දැනගනිති. සර්වඥ බුදුවරුන්ගේම මේ බලය අනෙකෙකුට නැත.
පස්වන බල නිද්දේසයෙහි **හීනාධිමුත්තිකා** යනු හීන වූ අදහසින් **පණීතාධිමුත්තිකා** කලණ වූ අදහසින් **සෙවන්ති** ආශ්‍රය කරති. ඇලෙති. **භජන්ති** ළඟට පැමිණෙති. **පයිරුපාසන්ති **නැවත නැවත ළඟට පැමිණෙත්. ආචාර්ය උපාධ්‍යාය සිල්වත් නොවේ නම් සද්ධි විහාරිකයෝ සිල්වත් වෙති. ඔව්හු තමන්ගේ ආචාර්ය උපාධ්‍යායන් වෙත නොඑළඹෙති. තමා සමාන සරූප භික්‍ෂූන් වෙතම පැමිණෙති. ආචාර්ය උපාධ්‍යාය හා අනිත් භික්‍ෂූන් අසාරුප්ප නම් ඔව්හු ආචාර්ය උපාධ්‍යායන් වෙත නොපැමිණෙති. තමා සමාන හීනාධිමුක්තිකයන් වෙත එළඹෙති.
මෙසේ එළඹීම දැන් පමණක් නොව අතීත අනාගත දැක්වීමට **අතීතම්පි අද්ධානං** යනාදිය කීහ. එය ප්‍රකටය. මෙය වනාහි දුස්සීලයන්ගේ දුස්සීල සේවනයමය. සිල්වතුන්ගේ සිල්වත් සේවනයම වේ. මෝඩයින්ගේ මෝඩයින් සමාන සේවනය ප්‍රඥාවන්තයන් ප්‍රඥාවන්තයන් සමග සේවනය. මෙහි නියමය කුමක්ද? අදහස් නියාමයයි. බොහෝ භික්‍ෂූහු එක ගමකට සමූහව පිඬු පිණිස හැසිරෙති. මිනිස්සු බොහෝ බත් ගෙනවුත් පාත්‍ර පුරවා ඔබවහන්සේලා සුදුසු ලෙස කොටස් කරගෙන වළඳනු මැනවැයි දී පිටත් කළහ. භික්‍ෂූන් වහන්සේලාද ඇවැත්නි, මිනිස්සු ධාතු යුක්තවම යොදතිදැයි ඇසූහ. ත්‍රිිපිටක චූලාභය ථෙරො ද නාගදීපයෙහි චේතිය වැඳීමට පන්සියයක් භික්‍ෂූන් සමග වඩින්නේ එක් ගමක මිනිසුන් විසින් ආරාධනා කරනු ලැබීය. තෙරුන් සමග එක් අසාරුප්ප භික්‍ෂුවක් ඇත. භික්‍ෂූන් දෙනමක් ගමට වඩින්නේ ඒ දෙදෙනාම කිසි ආගන්තුකයෙකු විසින් නේවාසිකයෙක්ද නේවාසිකයකු විසින් ආගන්තුකයෙක්ද නුදුටුවිරූය. මෙසේ ඇතිකල්හි එක්ව සිනාසී කථාකරමින් එක්තැනක සිටියහ. තෙරුන්වහන්සේ දැක සම්මා සම්බුද්ධයන් විසින් දැන ධාතු සංයුත්තය කියන ලදැයි කීහ.
මෙබඳු අදහස ධාතු නියාමය යයි කියා ධාතු සංයුත්තයෙන් මේ අර්ථයම දැක්විය යුතුය. ගිජ්ඣකූට පර්වතයෙහි ගිලන් සයනයෙන් වැදහොත් භාග්‍යවතුන් වහන්සේට ආරක්‍ෂාව පිණිස පිරිවරා සිටින සැරියුත් මුගලන් දෙනම කෙරෙහි තම තමාගේ පිරිස සමග සක්මන් කරන්නන් බලා භික්‍ෂූන් ඇමතූහ. මහණෙනි, බලන්න. සැරියුත් බොහෝ භික්‍ෂූන් සමග සක්මන් කරති. එසේය ස්වාමීනි, මහණෙනි, මේ සියළු භික්‍ෂූහු ප්‍රඥාවන්ත යයි සියල්ල විස්තර කළයුතු.
සවන බල නිද්දේසයෙහි **ආසයං** යම්තැනක සත්ත්වයා ආශ්‍රය කරත්ද වසත්ද එය ඔවුන්ගේ නිවස්නය දෘෂ්ටිගත වූ හෝ යථාර්ථ ඤාණයෙන් හෝ **ඤාණංව. අනුසයං** යනු අප්‍රහීණ වූ නිදිගත් කෙලෙස්. චරිතං කායාදියෙන් රැස්කරන ලද කුසල් අකුසල්. අධිමුත්තං. අදහස. **අප්පරජක්ඛෙ** ආදියෙහි ප්‍රඥාමය ඇසෙහි අල්ප වූ රා දොස් මෝහ දූවිලි. එහිම මහත්බව **මහා රජක්ඛ** වේ. දෙකෙන්ම මද කෙලෙස් ඇති වන මහ කෙලෙස් ඇති සත්ත්වයන් දක්වයි. යමෙකුගේ ශ්‍රද්ධාදි ඉන්‍ද්‍රියයන් තියුණු වේ නම් **තිඛින්‍ද්‍රිය** වේ. ඒවා මෘදු වේ නම් **මුදුන්‍ද්‍රිය** වේ. යමෙකුගේ ආශ්වාදි කොටස් සුන්දර නම් **ස්වාකාර** වේ. විපරීත නම් ද්වාකාර වේ. යමෙක් කියන ලද කරුණ සලකත්ද, පහසුවෙන් දැනගැනීමට හැකිවේද ඒවා **සුචිඤ්ඤෙය්‍යා** වේ. විපරීත නම් **දුචිඤ්ඤෙය්‍යා** වේ. යමක් ආර්ය මාර්ගයට ගැලපෙන උපනිශ්‍රය සම්පන්න වේද එම **භබ්බ** වේ. විපරීත ඒවා **අභබ්බ** වේ.
මෙසේ සවන බලයේ මාතෘකා තබා දැන් පිළිවෙලින් **බෙදන්නේ කතමො ච සත්තානං ආසයො?** යනාදිය කීහ. එහි **සස්සතො ලොකො** යනාදියේ අර්ථය යට නික්ඛෙප කාණ්ඩ වර්ණනාවේ කියන ලදි. මෙසේ **භවදිට්ඨි සන්නිස්සිතා** යනු මෙසේ ශාස්වත දෘෂ්ටියෙන් හෝ යුක්ත වූ. ශාස්වත දෘෂ්ටිය මෙහි භව දෘෂ්ටිය යයි කියන ලදි. උච්ඡේද දෘෂ්ටියද විභව දෘෂ්ටියද සියළු දෘෂ්ටි ශාස්වත උච්ඡේද දෘෂ්ටිවල සංග්‍රහ කරන ලද බැවින් මේ සියළු දෘෂ්ටිගතික සත්ත්වයෝ මේ දෘෂ්ටි දෙක ඇසුරු කරන ලද්දෝ වෙති. මෙය කියන ලදි. “කච්චානය ඇතැයි ද නැතැයි ද ලෝකයා දෙකක් ඇසුරු කොටම සලකත්. ඇත යනු ශාස්වතය. නැත යනු උච්ඡේදයයි. මෙය සසර නිශ්‍රිත පෘථග්ජන සත්වයන්ගේ ආසයයි.”
දැන් සසර ඇසුරුකරන සුද්ධ සත්ත්වයන්ගේ ආසය දැක්වීමට **එතෙ වා පන උභො අන්තෙ අනුපගම්ම **ආදිය කියන ලදි. එහි **එතෙ පනාති** ඒවාම. **උභො අන්තෙ** සස්සත උච්ඡේද සංඛ්‍යාත අන්ත දෙකෙහි **අනුපගම්ම** - නොඇලී**. ඉදප්පච්චයතා පටිච්ච සමුප්පන්න ධම්මේසු** මේ සත්‍යයෙහි ද පටිච්ච සමුප්පන්න ධර්මයෙහිද **අනුලොමිකා ඛත්ති** විපස්සනා ඤාණය **යථාභූතවො ඤාණ** මාර්ග ඤාණය. මෙය කියන ලදි. “පටිච්ච සමුප්පාදයෙහි ද පටිච්ච සමුප්පන්න ධර්මයෙහිද මේ ශාස්වත උච්ඡේද අන්ත දෙකෙහි නොඇලී විපස්සනාව අවබෝධ කෙරේද එයින් මත්තෙහි මාර්ග ඤාණය. මෙය සත්ත්වයන්ගේ ආසය වේ. සසර ආශ්‍රියන් ද නිවන ආශ්‍රියන් ද සියලු සත්ත්වයන්ගේ ආසය වේ. මෙය වසන තැන යයි මේ ආචාර්යන්ගේ සමානාර්ථ කථාවයි.
විතණ්ඩවාදීහු කීශ. මාර්ගය නම් වාසය විනාශ කරමින් යයි. ඔබ මාර්ගය වාසය යයි නොකීවෙහිද? හේ කිවයුතුයි. ඔබ අරියවාස භානකයෙක් වෙහිද? නොවෙහිද? ඉදින් වෙමියි කියයි. අභාණක බව නොදන්නෙහි යයි කිවයුතුය. ඉදින් භාණක වෙමියි කියයි නම් සූත්‍රය හැර දක්වයි කිවයුතුය. ඉදින් ගෙනහැර දක්වා නම් යෙහෙකි. නොදක්වන්නේ නම් තමා ගෙනහැර දැක්විය යුතුය. “දස ඉමෙ භික්ඛවෙ අරියවාසා යදරියා ආවසිංසු වා ආවසන්ති වා ආවසිස්සන්ති වා” මහණෙනි, ආර්යවාස දසයකි. යම්තැනක ආර්යයෝ විසූහුද වසතිද වසන්නෝ වෙත්ද මේ සූත්‍රය මාර්ගයේ හෝ ස්වභාවය දක්වයි. එහෙයින් මෙය මනාව කියන ලද්දේමය. මෙය වනාහි භාග්‍යවතුන් වහන්සේ සත්ත්වයින්ගේ ආසය දන්නේ මේ දෘෂ්ටිගතිකයන්ගේ විපස්සනා ඤාණ මග්ග ඤාණ නොපැවති ක්‍ෂණයද දනිති. එය කියන ලදි.
“මේ පුද්ගලයා කාමගරුකය. කාම ආශ්‍රය. කාම අදහසින් යුතුය. නෙක්ඛම්ම සේවනය කරන්නෝද දනිති. මේ පුද්ගලයා නෙක්ඛම්ම ගරුකය. නෙක්ඛම්ම අදහසින් යුක්තය. ව්‍යාපාදං......අව්‍යාපාදං.....ථීනමිද්ධං......ආලෝකසඤ්ඤං සේවනය කරන්නාද දනිති. මේ පුද්ගලයා ආලෝකසංඥා ගරුකය. ආලෝක සංඥා ආශය. ආලෝක සංඥා අදහසින් යුක්තය.”
අනුසය නිද්දේසයෙහි කාමරාගයද එය අප්‍රහීණ වූ අර්ථයෙන් අනුසයද **කාමරාගා අනුසය** සෙසු පදවලද මෙම නයයි. **යං ලොකෙ පියරූපං** මේ ලෝකයෙහි ප්‍රියජානික වූ. **සාතරූපං **සැප ජාතික වූ. ආශ්වාදයට පදනම් වූ ඉෂ්ට අරමුණයි. **එත්‍ථ සත්තපනං රාගානුසයො අනුසෙන්ති** මේ ඉෂ්ට අරමුණෙහි සත්ත්වයින්ගේ ප්‍රහීණ නොවූ රාග අනුසය නිදයි. දියේ ගිලුනහුගේ යටද උඩ සියළු කොටස්ද ජලයෙහිම වේ. එසේම ඉටු අරමුණෙහි රාගය ඇතිවීම නම් සත්ත්වයින්ගේ (කාලයක් තිස්සේ පවතින්නකි) පුරුදු කරන ලද්දකි. එසේම අනිටු අරමුණෙහි පටිඝය ඉපදීම. **ඉති ඉමේසු ද්වීසු. ධම්මේසු.** මෙසේ මේ කාමරාග පටිඝ නම් ඉටු අනිටු අරමුණු ධර්මවල. **අවිජ්ජානුපතීතා** කාමරාග පටිඝ දෙකින් යුක්ත අරමුණු කිරීම් මානයෙන් අවිජ්ජාව ඇතිවීම. **තදෙකට්ඨො** ඒ අවිද්‍යාව යුක්ත අර්ථයෙන් **මානො ච දිට්ඨි ච විචිකිච්ඡා ච** මානය නවවිධය. දිට්ඨිය දොලොස් වැදෑරුම්ය. විචිකිච්ඡාව වස්තු අටක පවතී. භවරාගානුසයද මෙහි කාමරාග අනුසයේම ඇතුළත් කරන ලදැයි දතයුතුය.
චරිත නිද්දේසයෙහි පුඤ්ඤාභිසංඛාර චේතනා දහතුනය. අපුඤ්ඤාභි සංඛාර චේතනා දොළහය. අනෙඤ්ජාභි සංඛාර චේතනා හතරය. එහි කාමාවචර කුඩා භූමිකය. ඉතුරු ඒවා මහාභූමිකය. මේ තුනෙහි යම්කිසිවක අල්ප විපාක පරිත්ත භූමිකයෙහිය. බහු විපාක මහා භූමිකයෙහි යයි දතයුතුය.
අධිමුත්ති නිද්දේසය යට ප්‍රකාශ කරන ලද පරිදිය. යටකියන ලද අධිමුත්ති නැවත ගත්තේ කුමක් නිසාද? මෙය යට වෙන වෙනම බල දැක්වීම වශයෙන් ගන්නා ලදි. මෙහි සත්ත්වයන්ගේ තියුණු මුදු ඉන්‍ද්‍රිය දැක්වීම සඳහාය.
මහා රජක්ඛ නිද්දේසයෙහි **උස්සද ගතානි** මහත්බවට ගිය. පහානක්‍රම වශයෙන් මෙය අපිළිාවෙලට නිද්දේසය කරන ලදි.
**අනුස්සදගතානී** මහත්බවට නොගිය තික්ඛින්‍ද්‍රිය මුදින්‍ද්‍රිය නිද්දේසයෙහි උපනිශ්‍රය ඉන්‍ද්‍රිය කියන ලදි. මෙහි උප්පටිපාටියා නිද්දේසයෙහි ප්‍රයෝජන යට කියන ලද නයින්ම දතයුතුය.
ද්වාකාර නිද්දේසාදියේද එසේය. **පාපාසය** යනු අකුසල ආසය වේ. **පාපචරිතා** යනු අපුඤ්ඤාභිසංඛාර සම්පූර්ණ කළ අය. **පාපාධිමුත්තිකා** ස්වකීය කයෙහි ඇලුම් ඇති. සසර අදහසින්.
ස්වාකාර නිද්දේසයෙහි කල්‍යාණ නම් අනුසයක් නැත්ද එහෙයින් කල්‍යාණ අනුසය යයි නොකියන ලදි. සෙස්ස කියන ලද විපරියාසයෙන් දතයුතු.
භබ්බාභබ්බ නිද්දේසයෙහි **කම්මාවරණෙන** පඤ්චවිධ ආනන්තරිය කර්මයෙන්. **කිලෙසාවරණෙන** නියති මිථ්‍යාදෘෂ්ටියෙන් **විපාකාවරණෙන** අහේතුක ප්‍රතිසන්ධියෙන් අහේතුකයන් ආර්ය මාර්ග ප්‍රතිවේධයක් නැත. එනිසා දුහේතුක ප්‍රතිසන්ධියද විපාකාවරණය යයි දතයුතුය. **අස්සද්ධා** බුද්ධාදීන් කෙරෙහි ශ්‍රද්ධාව නැති බව **අච්ඡන්‍දිකා** කරනු කැමති කුසලයෙහි කැමැත්ත නැති. උතුරුකුරු මිනිස්සු අච්ඡින්දික නම් පවිටෝය. **දුප්පඤ්ඤා** භවංග ප්‍රඥාවෙන් හීන වූ. භවංග ප්‍රඥාව නම් භවංගය සම්පූර්ණ වුවත් ලෝකෝත්තරයට පාදක නොවේ නම් එය දුප්පඤ්ඤය. **අභබ්බා නියාමං ඔක්කමිතුං කුසලෙසු ධම්මෙසු සම්මතං **කුසල ධර්මවල සම්මත නියාම සංඛ්‍යාත මාර්ගයට බැසගැනීමට යෝග්‍ය නැති.
**න කම්මාවරණො** යනාදි කියන ලද දෙයම විපරීත වශයෙන් දතයුතුය. මෙය ඤාණ දෙකකට භාජනය වේ. ඉන්‍ද්‍රියපරොපරියත්ති ඤාණයද ආසයානුසය ඤාණයද මෙහි ආසයානුසය ඤාණයෙන් ඉන්‍ද්‍රියපරෝපරියත්ති ඤාණය බෙදන ලදි. මෙසේ මේ ඤාණ දෙක එකතු වී ඒකබල ඤාණයක් ඇතිවිය.
සත්වන බල නිද්දේසයෙහි දවන්නා යනු ඣායී වේ. **චත්තාරො ඣායී** දවන සතර ජනයා යයි කියනු ලැබේ. එහි පළමුවන චතුෂ්කයෙහි පළමුවන සමාපත්ති ලාභියා වෙනම නොලාභිය කෙරෙහිද කමටහන සමානව කමටහන නැතැයි ද සංඥා ඇත්තා වේ. මෙය අල්පගුණ ධ්‍යානලාභියා යයි දතයුතුය. දෙවන සමාපත්ති අලාභියා මෙන්ම ලාභියා කෙරෙහිද කමටහනේ නැතිබව මෙන්ම කමටහනේ ඇති බව සංඥා ඇත්තා වේ. මොහු නිද්‍රා ඣ්‍යායී නම් වේ. නිදාසිට පිබිදෙන්නා මෙසේ සිතයි. තුන්වන සමාපත්ති ලාභියා සංඥාව සමාපත්ති ලාභියා කෙරෙහිද කමටහන මෙන්ම කමටහන් සංඥාවද වේ ප්‍රගුණ ධ්‍යානලාභියා යයි දතයුතුය. සතරවන අලාභියා මෙන්ම නොලැබීම් කෙරෙහිද කමටහනේ නොවේ මෙන්ම කමටහන වේ යයි සංඥා ඇත්තා වේ. මෙසේ මෙහි දෙදෙනෙක් ධ්‍යාන නොමැතිව ධ්‍යායීන් ඇතුළෙහි පිවිසුණු හෙයින් ධ්‍යායී යයි කියන ලදි.
දෙවන චතුෂ්කයෙහි සසංකාරයෙන් සප්‍රයෝගයෙන් සමාධිය සමග බැඳීම් සහිත ධර්මයන් (නීවරණ) විෂ්කම්භනය කරන්නේ දන්ධව සමවදී නමි. එකක් දෙකක් සිත් වාරවල සිට වහා නැගී සිටින්නේ වහා නැගී සිටී නමි. සමාධිය සමග බැඳි ධර්මයන් පහසුවෙන් පිරිසිදු කරන්නේ වහා සමවදී නමි. නියම කරගත් කාලයෙන් නොනැගිට කාලය ඉක්මවා නැගී සිින්නේ දන්‍ධව නැගිටී නමි. අනිත් දෙදෙනාද මේ නයින්ම දතයුතුය. මේ සතරදෙනාම සමාපත්ති ලාභීන්ම වෙති.
තුන්වන චතුෂ්කයෙහි මේ ධ්‍යානය අංග පසක් ඇත. මේ ධ්‍යානය අංග සතරක් ඇත යයි මෙසේ අංග මෙනෙහි කිරීමේ දක්‍ෂයා සමාධියෙහි සමාධි කුසලයා නම් වේ. නීවරණ විෂ්කම්භනය කොට සිත් පෙට්ටියෙහි සිත තැබීමට අදක්‍ෂයා සමාධියෙහි සමාපත්ති කුසලයෙක් නොවේ. ඉතිරි තුන්දෙනාද මෙනයින් දතයුතුය. මේ සතරදෙනා සමාපත්ති ලාභීහුමය.
දැන් යම් ධ්‍යාන නිසා මේ පුද්ගලයෝ ධ්‍යායී නම් වේද ඒවා දැක්වීමට **චත්තාරො ඣානානි** ආදිය කීහ. එහි ධ්‍යාන සතරද විමෝක්‍ෂ තුනද යන මේවායේ අර්ථ යට ධම්මසංගහ අර්ථ කථාවෙහි ප්‍රකාශ කරන ලදි. සෙස්සේද විමොක්‍ෂ අර්ථය කියන ලද පරිදිම දතයුතුය. තවද මෙහි පිළිවෙලින් සත අර්පණා වූ කෙණෙහි සතුරු ධර්මයන්ගෙන් මිදෙන නිසා විමොක්ඛ නම් වේ. අටවැන්නෙහි සියළුම සංඥා දැනීම්වලින් මිදුණු බැවින් අපගත වූ (බැහැර කළ) විමෝක්ඛ නම් වේ. සමාධිවල චතුක්ක පඤ්චක නයවල ප්‍රථමධ්‍යාන සමාධි සවිතක්ක සවිචාර නම් වේ. දෙවන ධ්‍යාන සමාධිය අවිතක්ක විචාරමත්ත සමාධිය නමි. චතුක්ක නයෙහිද පඤ්චක නයෙහිද මතු තුන් ධ්‍යානවල සමාපත්තිවල සමාධිය යයිද සමාපත්ති යයි නම් වේ. කුමක් හෙයින්ද? සිතේ එකඟකමේ ස්වභාවය හෙයිනි. නිරෝධ සමාපත්තියේ එය නොමැති හෙයින් සමාධි නම නොයෙදේ.
**භානභාගියො ධම්මො** යනු අල්ප ගුණයෙන් ප්‍රථම ධ්‍යානාදියෙන් නැගී සිටියහුගේ සංඥා මනසිකාරවල කාමාදිය ලුහුබැඳීම. **විසෙසභාගියො ධම්මො** ප්‍රගුණ වීමෙන් ප්‍රථම ධ්‍යාන ආදියෙන් නැගී සිටින්නාගේ සංඥා මනසිකාර දුතිය ධ්‍යානාදිය ලුහුබැඳීමය. **වොදානම්පි වුට්ඨානං** මේ ප්‍රගුණ වෝදනාය වුට්ඨාන නම් වේ. යට යට ප්‍රගුණ ධ්‍යාන උඩ උඩ ධ්‍යානවලට පාදක වේ. එනිසා වෝදානය වුට්ඨාන යයි කියන ලදි. **තම්හා තම්හා සමාධිම්හා වුට්ඨානම්පි වුට්ඨානං** මෙයින් භවංග නැගිටීම කියන ලදි. භවංගයෙන්ම සියළු ධ්‍යානවලින් නැගිටීම සිදුවේ. නිරෝධයෙන් වනාහි ඵල සමාපත්තියෙන්ම නැගී සිටී. මෙය පෙල රහිත නැගිටීම නමි.
අටවන බල නිද්දේසයෙහි **අනෙක විහිතං පුබ්බෙනිවාසං** ආදි සියල්ල විසුද්ධි මාර්ගයෙහි විස්තර කරන ලද්දේමය.
නවබල නිද්දේසයෙහි ද **දිබ්බෙන චක්ඛුනා** ආදි සියල්ල එහිම විස්තර කරන ලදි.
දසබල නිද්දේසයෙහි **චෙතො විමුත්තිං** ඵල සමාධිය. **පඤ්ඤා විමුත්තිං** ඵල ඤාණය. සෙසු සියල්ල ප්‍රකටය. මෙය ආචාර්යවරුන්ගේ සමාන අර්ථකථාවයි. පරවාදීහු කීහ. දසබල ඤාණය වෙන වෙනම නැත. මෙය සබ්බඤ්ඤුත ඤාණයේම ප්‍රභේදයකි. එය එසේ නොදත යුතුය. දසබල ඤාණ අනිකකි. සබ්බඤ්ඤුත ඤාණය අනිකකි. දසබල ඤාණය ස්වකීය ස්වකීය කෘත්‍යය දනී. සබ්බඤ්ඤුත ඤාණය එයද එයින් අවසේසයද දනී. දසබල ඤාණයෙහි පළමුවැන්න හේතු පමණක් දනී. දෙවැන්න කම්මන්තර හා විපාකන්තර තෙවැන්න. කර්ම පිරිසිඳීමද සතරවැන්න ධාතු නානත්වයද පස්වැන්න. සත්ත්වයින්ගේ අදහස් සය. ඉන්‍ද්‍රිය තියුණු මුදුබව හත අට. පෙර විසූ ස්කන්ධ පරම්පරාව ධ්‍යානාදිය සමග ඒවායේ කිලිටි පිරිසිදු බව නවය. චුති පටිසන්ධි දහය. සත්‍ය පිරිසිඳීම. සබ්බඤ්ඤුත ඤාණය මේවායේ දැනුමද ඒවාට ඉහළින් ඇති දේද දනී. මේවායේ කෘත්‍ය සියල්ලම නොකරයි. එහි ධ්‍යානයට පැමිණ අර්පණා කළ නොහැකිය. සෘද්ධිය වී මවාපෑම කළ නොහැකිය. මාර්ගය වී කෙලෙස් ක්‍ෂය කළ නොහැකිය.
තවද පරවාදීන්ගෙන් මෙසේ විචාළ යුතුය. “දසබල ඤාණය නම් මේ සවිතක්ක සවිචාර, අවිතක්ක විචාරමත්ත අවිතක්ක අවිචාර, කාමාවචර, රූපාවචර, අරූපාවචර, ලෞකික, ලෝකෝත්තර” යයි දන්නා පිළිවෙලින් ඤාණ හත සවිතක්ක සවිචාරයයි කියයි. ඉන්පසුව එන ඤාණ දෙක අවිතක්ක අවිචාර යයි කියයි. ආසවක්ඛය ඤාණය සවිතක්ක සවිචාරද අවිතක්ක විචාර මත්තද අවිතක්ක අවිචාරද කියයි. එසේම පිළිවෙලින් කාමාවචර හත රූපාවචර දෙක අවසානයෙහි ලෝකෝත්තර එකක් යයි කියයි. සබ්බඤ්ඤුත ඤාණය සවිතක්ක සවිචාරමයද ලෞකික මය යයිද කියයි. මෙසේ දසබල ඤාණය අනිකකි. සබ්බඤ්ඤුත ඤාණය අනිකකි.
17. ඛුද්දක වත්‍ථු විභංගය
එකකමාතිකාදිවණ්ණනා
ඉන් අනතුරුව දැන් ඛුද්දක වත්‍ථු විභංගයෙහි පළමුවන මාතෘකාව තබා තබන ලද පද පිළිවෙලින් නිර්දේශය කරන ලදි. මේ නික්‍ෂේප පරිච්ඡේදයේ මුලින්ම **ජාතිමදො** එක එක හැත්තෑතුනක් තබන ලදි. එයින් **කොධො ච උපනාහො ච** යන අකුසල මූලාදි අටළොස් දුකය, ආසව චතුක්කාදි පන්තිස් තිකයද ඔරංභාගිය සංයෝජනාදි තුදුස්දස චතුක්කය විවාද මූලාදි පසළොස් පංචකය අනුසයාදි තුදුස් දස සය කිලේස වත්‍ථු ආදි සප්ත සත ආඝාත වත්‍ථු ආදි අටෙහි අට කිලේස වත්‍ථු ආදි නවයෙහි නවකය අජ්ඣත්ති උපාදාය ආදි සතෙහි දසකය. **අට්ඨාරස තණ්හා විචරිතානි** ආදිය අටළොස් හය යයි සියල්ල කෙලෙස් එකසිය අටක් තබන ලද යයි දතයුතුය. මෙය නික්ඛෙප පරිච්ඡේදයයි.
දැන් තබන ලද මාතෘකා පිළිවෙලින් කත්‍ථ කතමො ජාතිමදො යනාදි නයින් අරඹන නිද්දේස වාරයෙහි **ජාතිං පටිච්චා** යනු ජාතිය නිසා මෙහි ද පටිච්ච නවය කියන ලදි. එහෙයින් ජාතික පවතින කල්හි යනු මෙහි අර්ථයයි. **ගොත්තං පටිච්චා** ආදියෙහි ද මෙම නයයි. රාගය වශයෙන් **මදො** වේ. මත්වීම් ආකාරය **මජ්ජනා** වේ. මත්වීම් භාවය **මජ්ජිතත්තං** වේ. **මානො මඤ්ඤනා** යනාදිය යට ධම්මං සංගහට්ඨ කථාවෙහි කියන ලද පරිදිය. **අයං වුච්චති** මේ ජාතියම ඇතිකල්හි ඒ ජාතිය නිසා උපන් මත්වීම් ආකාරයෙන් පවතින මානය ජාති මදයයි කියනු ලැබේ. මෙය ක්‍ෂත්‍රිය ආදි වර්ණ සතරෙහිම උපදී. ජාති සම්පන්න ක්‍ෂත්‍රියෙක් මා හා සමාන අනිකෙක් නැත. අවසේස අය අතරකදී නැගී සිටි ක්‍ෂත්‍රියයෝ වූහ. මා වනාහි වංසාගත ක්‍ෂත්‍රියයෙකියි මානය කරයි. බ්‍රහ්මණාදියෙහිද මෙම නයයි. ගොත්ත මද නිද්දේසාදියෙහිද මේ උපායෙන් අර්ථය දතයුතුය. ක්‍ෂත්‍රියයෝද මම කොණ්ඩඤ්ඤ ගෝත්‍රයෙහිද මම ආදිච්ච ගෝත්‍රයෙහිද මානය කරයි. කාශ්‍යප ගෝත්‍රය භාරද්වාජ ගෝත්‍රය යයි මැනීම කරයි. වෛශ්‍ය ශුද්‍රයෝද තම තමන්ගේ කුලගොත් නිසා මැනීම කරයි. අටළොස් ශ්‍රේණියද එක් එක් ශ්‍රේණියක් මානය කරයි.
ආරෝග්‍යමද ආදියෙහි මම අරෝග වෙමි. සෙස්සෝ රෝග බහුලය. කුඩා ක්‍ෂණයකද රෝගයක් මට නැතැයි මද වශයෙන් උපන් මානය ආරෝග්‍ය මදයයි.
මම තරුණය. අනිත් අයගේ ජීවිත ප්‍රපාතයක ඇති ගස් වගේය. මම පළමු වයසෙහි සිටිමි යයි මත්වීම් වශයෙන් උපන් මානය **සොබ්බත මදො** නම් වේ.
මම බොහෝකල් ජීවත්වූයේ බොහෝ කල් ජීවත්වෙමි. සුවසේ ජීවත් වූයේ සුවසේ ජීවත්වෙමි යයි මත්වීම් වශයෙන් මානය **ජීවිතමදො** නම් වේ.
මම ලාභියෙකි. අවසේස අය අඩු ලාභ ඇත්තේය. මට ලැබෙන ලාභවල ප්‍රමාණයක් නැතැයි මත්වීම් වශයෙන් උපදින මානය **ලාභමදො** නම් වේ.
අවසේස අය එහෙන් මෙහෙන් ලබති. මම වනාහි මනාව කළ ප්‍රණීත සිවුරු ආදි ප්‍රත්‍ය ලාභය යයි මත්වීම් වශයෙන් උපදිනා මානය **සක්කාරමදො** නම් වේ.
අවසේස භික්‍ෂූන්ගේ පා පිටද මැඩගෙන යන මිනිස්සු මේ ශ්‍රමණයෙකැයි නොවඳිති. මා දැකම වඳිති. ගල් කුඩයක් මෙන් ගරුකොට ගිනි කන්දක් මෙන් ඈත්ව සිටීමට සිතති යයි මත්වීම් වශයෙන් මැනීම **ගරුකාරමදො** නම් වේ.
ඇතිවන ප්‍රශ්න මගේ මුවින්ම විසඳමි. පිඬු පිණිස යන්නේද මාම පෙරටුකොට යති යයි මත්වීම් වශයෙන් උපදිනා මානය **පුරෙක්ඛාර මදො** නම් වේ.
ගිහියෙක් වූ මම මිනිසුන් සියයක් මිනිසුන් දහසක් පිරිවරන ලද්දේ වෙමි. අනගාරික වූ විටද ශ්‍රමණයින් සියක් දාහක් පිරිවරති. සෙස්සෝ අඩු පිරිවර ඇත්තෝය. මම මහ පිරිවර හොඳ පිරිවර ඇත්තේ වෙමි යයි මත්වීම් වශයෙන් උපන් මානය **පරිවාර මදො** නම් වේ.
අවසේස අය තමන්ගේ පරිභෝග පමණක්වත් නොලබති. මට නිදන්ගත ධනයේද ප්‍රමාණයක් නැතැයි මත්වීම් වශයෙන් උපන් මානය **භොගමදො** නම් වේ.
**වණ්ණං පටිච්ච** යනු ශරීර වර්ණයද ගුණ වර්ණයද නිසා. අවසේස අය දුර්වර්ණය. අවලස්සනය. මම අභිරූපය. පැහැපත්ය. අවසේස අයට ගුණ නැත. මගේ කීර්තිය දෙව්මිනිසුන් අතර ප්‍රකටය. ස්ථවිර බහුස්සුතය. සිල්වත්ය. ධාතු ගුණවලින් යුක්ත යයි මත්වීම් වශයෙන් උපන් මානය **වණ්ණ මදො** නමි.
අවසේස අය අල්පශ්‍රැතය. මම බහුස්සුත යයි මත්වීම් වශයෙන් උපන් මානය සුතමදො නම් වේ.
අවසේස අය අඩු වැටහීම් ඇත්තෝය. මගේ වැටහීම් සීමාවක් නැතැයි මත්වීම් වශයෙන් උපදින මානය **පටිභානමදො** නමි.
මම රත්තඤ්ඤු වෙමි. අසවල් බුද්ධ වංශය, රාජ වංශය, ජනපද වංශය, ගව වංශය රෑ දවල් පිරිසිඳීම නැකැත් මුහුර්ත යෝග දනිමියි මත්වීම් වශයෙන් උපන් මානය **රත්තඤ්ඤුමදො** නම් වේ.
අවසේස භික්‍ෂූන්ට අතරෙහි පිණ්ඩපාතය ලැබෙයි. මට ජාති පිණ්ඩපාතය ලැබේයයි මත්වීම් වශයෙන් උපන් මානය **පිණ්ඩපාත මදො** නමි.
අවසේස සත්වයින්ට අවමාන කෙරේ. මට එසේ නොකොට මත්වීම් වශයෙන් උපන් මානය **අනවඤ්ඤත්ති මදො** නමි.
අන් අයගේ ඉරියව් නොපැහැපත්ය. මගේ පාසාදිකය මත්වී උපන් මානය **ඉරියාපථමදො** නමි.
අවසේස අය තටු සිඳුණු කවුඩන් මෙනි. මම මහා සෘද්ධි ඇති අනුසස් ඇත්තෙමැයි මත්වී උපන් මානය **ඉද්ධිමදො** නම් වේ.
යට පිරිවර ගැනීමෙන් යසස ගන්නා ලදි. මෙහි **උපඨාන මදය** ගන්නා ලදි. එය අගාරික අනගාරික වශයෙන් දැක්විය යුතුය. අගාරිකයෙහි කෙනෙක් අටළොස් ශ්‍රේණිවල එකේක දෙටු වේ. ඔහුගේ අවසේස අය මම විසව්තර කරමි. මම විචාරමි යයිද අනගාරිකයෙහි ඇතමෙකුගෙන් කෙනෙක් දෙටුවේ. ඔහුගේ අවසේස භික්‍ෂූහු මගේ අවවාදයෙහි සිටිති. මම දෙටුවෙමිය මත්වීම් වශයෙන් උපන් මානය **යසමදො** නම් වේ.
අවසේස අය දුස්සීලය. මම සිල්වත් වෙමි යයි මත්වීම් වශයෙන් උපන් මානය **සීලමදො** නම් වේ. අවසේස අය කුකුලෙක් දිය බොන කාලයකද සිතේ එකඟකමක් නැත. මම උපචාර අර්පණාලාභී වෙමි යයි මත්වීම් වශයෙන් උපන් මානය **ඣානමදො** නම් වේ.
අවසේස අයට ශිල්ප නැත. මට ශිල්ප ඇතැයි මත්වීම් වශයෙන් උපන් මානය **සිප්පමදො** නම් වේ. අවසේස අය මිටිය. මම උසයයි මත්වීම් වශයෙන් උපන් මානය **ආරෝහමදො** නමි. අවසේස අයගේ ශරීර පිහිටීම විරූපය. පිළිකුල්ය. මගේ ශරීරය මනාපය. පැහැපත්ය යයි මත්වීම් වශයෙන් උපදින මානය **සණ්ඨාන මදො** නම් වේ. අවසේස අයගේ ශරීර මිටි හෝ උස හෝ වේ. මගේ ශරීරය නිග්‍රෝධ පරිමණ්ඩල වේ යයි මත්වීම් වශයෙන් උපන් මානය **පරිනාහමදො** නමි. අවසේසයන් ශරීර බොහෝ දෝෂ ඇත. මගේ ශරීරයේ කෙසඟක් පමණවත් දොසක් නැතැයි මත්වීම් වශයෙන් උපන් මානය **පාරිපූරිමදො** නමි.
මෙයින් මෙපමණකින් සවත්‍ථුක මානය කියා දැන් අවත්‍ථුකව නිපන් මානය දැක්වීමට **තත්‍ථ කතමො මදො?** යනාදිය කීහ. එය ප්‍රකටය.
පමාද නිද්දේසයෙහි **චිත්තස්ස වොස්සග්ගො** යන මෙපමණ ස්ථානයෙහි සිහියෙන් නිග්‍රහ නොකොට සිතේ හැරීම. සිහිය නැත යන අර්ථයයි. **වොස්සග්ගානුප්පදානං** ඵොස්සග්ගයේ අනුප්පදානය, නැවත නැවත විසඳීම යන අර්ථයයි. **අසක්කච්ච කිරියතා** මේ දානාදි කුසල ධර්මයන්ගේ වැඩීමෙන් පුද්ගලයාගේ හෝ දේය ධර්මයෝ සකස් නොකිරීම් වශයෙන්. නිතරම ඇති **සාතච්චං** නිතරම නැති බව **අසාතච්චං**. නිතර නැති කිරියා ඇති බව **අසාතච්ච කිරියතා**. නිතරම නොකිරීම **අනට්ඨිත කිරියතා**. කටුස්සා ටිකක් ගොස් ටිකක් නවතී. නිතරම නොයයි. එසේම යම් පුද්ගලයේක එක දවසක් දානයක් හෝ දී පූජාවක් හෝ කොට ධර්මය හෝ අසා මහණකමක් කර නැවත බොහෝ කලකින් කරයි. නිතරම නොපවත්වයි. ඔහුගේ ඒ ක්‍රියාව අනට්ඨිත කිරියා යයි කියනු ලැබේ. **ඔලීනමුත්තිතා** නිතරම කිරීම් සංඛ්‍යාත පැතිරීම අභාවයෙන් සැඟවුණු ස්වභාවය. **නික්ඛිත්ත ඡන්‍දතා** කුසල ක්‍රියාවහෙි වීර්ය හා කැමැත්ත අතහැරීම. **නික්ඛිත්ත ධුරතා **අධික වීර්ය අතහැරීම. පසුබසින ලද සිත් ඇති බව **අනධිට්ඨාන** කුසල ක්‍රියාවෙහි පිහිටීමක් නැති. **අනනුයොගො** යෙදීමක් නැති. **පමාදො** ප්‍රමාදය. **යො එවරූපො පමාදො** අර්ථ ආකාර සහ ව්‍යඤ්ජන ආකාර කෙළවරක් නැති ආකාර දැක්වීම මෙය කියන ලදි. යමෙක් මුල පටන් ප්‍රමාදය දක්වන ලදි. යම් අන්‍යයෙක්ද එබඳු ආකාර එබඳු ජාතික **පමාදො** පමාවන ආකාර වශයෙන් පමජ්ජනා පමා වූ බැව්. **පමජ්ජිතං** ඒ සංඛ්‍යාවට ගිය. **අයං වුච්චති පමාදො** ලක්‍ෂණ වශයෙන් පඤ්ච කාම ගුණයෙහි සිහිය අත්හරින ලක්‍ෂණය. එහිම සිහිය අත්හළ ආකාරය දතයුතුය.
ථම්භ නිද්දේසයෙහි තද අර්ථයෙන් ථම්භ ඛලියෙන් (කිලුටෙන්) බැඳුණු වස්ත්‍රයේ මෙන් සිතේ තදබව මෙහි කියන ලදි. තද බවේ ආකාරය ථම්භතා නමි. තද බවේ ස්වභාවය **ථම්භිතත්තං** වේ. රළු මිනිසාගේ භාවය **කක්ඛලියං**. ඵරුෂ පුද්ගලයාගේ භාවය **ඵාරුසියං** වේ. අභිවාදන සාමීචිවලට සුදුසු වූ ඔහුගේ සාමීචි නොකිරීම් වශයෙන් සෘජුබව තැබූ සිතේ භාවය **උජුචිත්තතා** වේ. තද බැවින් මෘදු නොවූ බව **අමුදුත්ත** වේ. **අයං වුච්චති** මේ ථම්භ යයි කියනු ලැබේ. යමකින් සමන්විත වූ පුද්ගලයා නගුල් හිස් ගිලින ලද පිඹුරකු මෙන් වාත භරිත භස්ත්‍රාවක් මෙන් සෑයක් හෝ වැඩිමලෙක් හෝ දැක නැමෙන්නට නොහැකිය. කෙළවරින් නොයයි. මේ සිතේ ඉදිමුණු ලකුණු යයි දතයුතුය.
සාරම්භ නිද්දේසයෙහි එකට එක කිරීම් වශයෙන් **සාරම්භො** නැවත පැතිරවීම **පටිසාරම්භො** වේ. සාරම්භන ආකාරය **සාරම්භනා** වේ. පටිපථරින් සාරම්භන **පටිසාරම්භන** වේ. පටිසාරම්භිතයාගේ භාවය **පටිසාරම්භිතත්තං** වේ. **අයං වුච්චති** මෙය සාරම්භයයි කියනු ලැබේ. මෙහි ලක්‍ෂණ වශයෙන් එකට එක කිරීමේ ලක්‍ෂණයයි කියනු ලැබේ. මෙයින් යුක්ත වූ පුද්ගලයා එය දෙගුණකොට තුන්ගුණ කොට කරයි. ගිහියෝ එක එක ගෙවල් සැරසූ විට තව එකෙක් වස්තු දෙකක් හදයි. තව එකෙක් හතරක් තව එකෙක් අටක් දහසයක් ආදී වශයෙනි. අනගාරියෙහිද එකෙක් එක නිකායක් ගත්විට මම ඔහුට යට නොවෙමිය අනෙක් නිකාය දෙකක් ගනී. ආකාර තුනක් හතරක් පහක් වශයෙනි. සාරම්භ වශයෙන් ගැනීම නොවටී. අකුසල පක්‍ෂයෙහි මෙය නිරයගාමී මාර්ගයකි. කුසල පක්‍ෂය වශයෙන් එක් ස්ථානයක එක් සලාක බතක් දෙන කල්හි දෙකක් දෙන්ට දෙකක් දෙන කල්හි සතරක් දෙන්ට වටී. භික්‍ෂුව විසින්ද අන්‍යයෙක් එක් නිකායක් ගත්කල්හි නිකාය (ග්‍රන්ථ) දෙකක් ගෙන සජ්ඣායනය මට පහසු වේයයි විවට්ට පක්‍ෂයෙහි සිට ඊට වැඩියක් ගැනීම වටී.
අත්‍රිච්ඡතා නිද්දේසයෙහි යම්සේ ආර්යවංශ සූත්‍රයෙහි ලාමක අනික් අනික් අර්ථ මෙසේ නොගෙන සිවුරු ආදියෙහි යමක් යමක් ලැබීද එයින් අසන්තෝෂ වූ. ගිහියෝ හෝ රූප ශබ්දාදිය ලැබ එයින් අසන්තෝෂ වූයේ **භීය්‍යො කම්‍යතා** යනු විසේස කැමැත්ත. කැමතිවීම් වශයෙන් **ඉච්ඡා** ඉච්ඡාව. **ඉච්ඡාගතං** කැමතිවන ආකාරය හෝ. තමාගේ ලාභය ඉක්මවා කැමතිවන බව **අත්‍රිච්ඡතා** වේ. රාගො යනාදිය යට කියන ලද අර්ථය වේ. **අයං වුච්චති** මේ අත්‍රිච්ඡතා නම් යයි කියනු ලැබේ. ලක්‍ෂණ වශයෙන් වනාහි ස්වකීය ලාභයෙහි අසන්තෝෂය අනුන්ගේ ලාභය ප්‍රාර්ථනා කිරීම. මෙය අත්‍රිච්ඡ ලක්‍ෂණයයි. අත්‍රිච්ඡ පුද්ගලයාට තමා ලද ප්‍රණීතයද ලාමක මෙන් දැනේ. අනුන් නලත් ලාමක දේද ප්‍රණීත ලෙස හැඟේ. එක භාජනයෙහි පිසූ කැඳ හෝ බත් හෝ කැවුම් හෝ තමාගේ පාත්‍රයට දැමූවිට ලාමක මෙන් අනුන්ගේ පාත්‍රයෙහි ප්‍රණීත මෙන් හැඟේ. මේ වනාහි අත්‍රිච්ඡතාව. පැවිද්දන්ගේද ගිහියන්ගේද තිරිසනුන්ගේද ඇත.
මේ එහි වස්තුවකි. එක කෙළෙඹියෙක් භික්‍ෂුණීන් තිහකට ආරාධනා කොට පූ සහිත බත් පිළිගැන්වීය. සංඝථෙරී භික්‍ෂුණිය සියළු භික්‍ෂුණීන්ගේ පාත්‍රවල කැවුම් මාරුකරවා පසුව තමා ලද දේ අනුභව කළාය. බරණැස් රජතුමාද අඟුරුවල පැලහූ මස් කන්නෙමියි වනයට පිවිස එක් කිඳුරියක දැක දේවිය හැර ඇගේ පස්සේ ගියේය. දේවිය නැවතී ආශ්‍රමයට ගොස් කසිණ පරිකර්ම කොට අෂ්ට සමාපත්ති හා පඤ්ච අභිඤ්ඤා උපදවා සිටියාය. රජු එනු දැක අහසට නැගී ගියේය. වෘක්‍ෂයෙහි අධිගෘහිත දෙවියා මේ ගීය කීවේය.
සඳකිඳුරිය පතමින් අසිතාබු රාජ දියණිගෙන් පැරදී හීනව පිරිහුනේ මෙසේ අත්‍රිච්ඡතා වෙනි. අති ලෝභයෙන් පිරිහුණේය. පැරදුනේ යයි දෙවියා රජුට කවටකම් කෙළේය.
කාශ්‍යප බුදුරදුන්ගේ කාලයෙහි මිත්ත වින්දක නම් සිටු පුත්‍රයෙක් විය. හේ ශ්‍රද්ධා නැත්තේය. අප්‍රසන්නය. මව, පුතා අද පන්සලට ගොස් සිල් සමාදන් වී මුළු රාත්‍රියේම බණ ඇසුවොත් දහසක් දෙමියි කීවාය. හේ ධන ලෝභයෙන් සිල් සමාදන්ව විහාරයට ගොස් ධර්මාසනය යට බිය නැතැයි සලකා එහි මුළු රෑ නිදාසිට ගෙදර පැමිණියේය. මව පාන්දරම කැඳ හදා දුන්නීය. හේ දහස රැගෙනම කැඳ බීවේය. ඉක්බිති ඔහුට මෙබඳු අදහසෙක් විය. ධනය සොයමි නැවකින් සයුර තරණය කරමි. මෙය මව දැනගත්විට පුතේ, මේ පවුලේ හතලිස් කෝටියක් ධනය තිබෙනවා. ඔය ගමනෙන් වැඩක් නැතැයි වැළකුවාය. හේ ඇගේ වචනය නොගෙන යන්නේ විය. ඕ පෙරටුව සිටියාය. හේ කිපී මවගේ පාදයට ගසා පෙරළා ගියේය. මව නැගිට මෙබඳු වැඩක් කර ගියත් ඔහු ගියතැන සැපයක් වෙන්න මෙබඳු දෙයක් නොකරවයි කීය. නැව් නැගී ගියත් සත්වන දිනයෙහි නැව නැවතුනේය. එවිට එහි මිනිස්සු එ්කාන්තයෙන් මෙහි පවිටෙක් ඇත. සලාක දෙවයි කීහ. සලාක දෙනවිට තුන්වරක්ම ඔහුට සලාකය පැමිණියේය. ඔවුහු ඔහුට පහුරක් දී මුහුදේ දැම්මාහ. හේ එක් දිවයිනකට ගොස් විමාන ප්‍රේතීන් සමග සම්පත් අනුභව කරන්නේ ඔවුන් විසින් ඉදිරියට යන්ට එපා කියත්දීත් දෙගුණයක් සම්පත් බලන්නේ අනුක්‍රමයෙන් උරසක් මාලාවක් දරන පුරුෂයකු දැක්කේය. ඔහුගේ ඒ චක්‍රය පියුමක් මෙන් වැටහුනේය. හේ ඔහුට කී. පින්වත ඔබ පැළඳි මේ පියුම මට දෙන්න. සාමිනී මේ පියුමක් නොවේ. මෙය උරචක්‍රයකි. මා වංචා කරන්න එපා. මම පියුම් දැක නැතැයි සිතා, ඔබ රත්සඳුන් ආලේප කොට පළඳනා නෙළුම්මල මට දෙනු කැමතිද? හෙතෙම සිතීය. මේ තෙමේ ද මා කළ කර්මයට සමාන කර්මයක් කොට එහි ඵලය අනුභව කරනු කැමතිය. ඉක්බිති ඔහුට අඬගසා ඔහුගේ මුදුනෙහි චක්‍රය බහා පලා ගියේය. මෙහි අර්ථය දැන ශාස්තෲන් වහන්සේ මේ ගාථාව කීහ.
අත්‍රිච්ඡ වූ එක්තරා ඇමතිවරයෙක් සිය විෂය ඉක්මවා පර විෂයකට පැමිණියේය. එහිදී තළා පෙළන ලද්දේ පලාගොස් එක් තවුස් අසපුවකට පැමිණ පෙහෙවස් ඉටා වැද හොත්තේය. ඔබ කුමක් කෙළේදැයි තවුසා ඔහුගෙන් විචාළේය. හේ මේ ගී කීවේය.
මහිච්ඡතා නිද්දේසයෙහි, මහත් වූ වස්තු කැමති වේ. ඔහුගේ ආශාව මහත් නිසා මහිච්ඡ වේ. එහි භාවය **මහිච්ඡතා **වේ. ලක්‍ෂණ වශයෙන් අශාන්ත ගුණයට බර වේ. පිළිගැනීමෙහි සහ පරිභෝගයෙහි ප්‍රමාණයක් නැත. මහිච්ඡ පුද්ගලයා කච්ඡපුට වෙළෙන්දා පළඳින භාණ්ඩ අතින් ගෙන කිහිල්ලේ තබාගත යුතු දේ කිහිලි ගන්නා මහජනයා දකින විට අම්ම අසවල් දේ ගන්න අසවල් දේ ගන්න කියා මුවින් කෑගසයි. එසේම තමාගේ සීළයක් හෝ ග්‍රන්‍ථ පාඩමක් හෝ ධුත ගුණයක් හෝ අල්ප මාත්‍රයක්වත් නැතිව මහජනයාට ඇඟවීමට කැමති වේ. ඇඟවීමෙන් යනු කරත්ත ගණන් ප්‍රත්‍යය පිළිගැන්වුවත් ඇතියි නොකියි ගනී. තුන් දෙනෙකු පිරවිය නොහැක.
මහිච්ඡ පුද්ගලයා වැදූ මවගේ සිත ගැනීමට ද නොහැක්කෙකි. උපස්ථායකයින් ගැන කියනුම කවරේද?
ඊට කථාවස්තු මෙසේය. එක් තරුණ භික්‍ෂුවක් පිටි කැවුම්වලට ප්‍රිය කරයි. ඉක්බිති ඔහුගේ මව පිළිවෙත් විමසනු ලබන්නේ මගේ පුතා පිළිගැනීමේ පමණ දනීනම් තුන්මාසයම පිටි කැවුම්වලින් උපස්ථාන කරමියි වස් එළඹෙන දිනයෙහි විමසන පිණිස පළමුව එක කැවුමක් පිළිගැන්වීය. එය අවසන් වූ පසු දෙවැන්නක්ද ඉන්පසු තුන්වැන්නක්ද තරුණයා ඇතැයි නොකියා අනුභව කෙළේය. මව ඔහුගේ ආහාරයෙහි පමණ නොදන්නා බව දැන අදම මගේ පුතා විසින් තුන් මාසයේම කැවුම් කන ලදැයි දෙවන දිනයේ පටන් එක කැවුමකුදු නුදුන්නාය.
තිස්ස මහරජතුමාද සෑගිරියෙහි (මිහින්තලේ) භික්‍ෂූන් වහන්සේට දිනපතා දන් දෙයි. මහරජතුමනි, එක තැනක්ම ඇසුරු කරන්නේ ඇයි? වෙනත් තැනකට දන් දෙන්ට නොවටීදැයි ජානපදිකයෝ ඇසූහ. දෙවන දිනයෙහි අනුරාධපුරයෙහි මහා දානයක් දෙවීය. එක භික්‍ෂුවක් වත් පිළිගැනීමේ මාත්‍රයක්වත් නොදනී. එක එක්කෙනා පිළිගන්නා ලද භෝජනවලින් දෙතුන් දෙනෙක් දොස් කීහ. රජතුමා දෙවන දිනයෙහි සෑගිරියේ භික්‍ෂූන්ට රජමාලිගයේ දානයට ආරාධනා කෙළේය. භික්‍ෂුන් දානයට මාලිගාවට වැඩි පසු පාත්‍රය දෙනු මැනවැයි ඉල්ලීය. මහරජ, අවශ්‍ය නැත. තමාගේ ප්‍රමාණයෙන් භික්‍ෂුව ගන්නී යයි එක් භික්‍ෂු නමකුදු පාත්‍රය නුදුන්නේය. සියළු දෙනාම ප්‍රමාණයෙන් යුතුවම පිළිගත්හ. ඉක්බිති රජතුමා බලන්න. ඔබලාගේ හාමුදුරුවන් එක්කෙනෙක්වත් පමණ නොදනී. ඊයේ මොකවත් ඉතිරිවුණේ නැත. අද ගන්නා ලද්දේ ස්වල්පයකි. බොහෝ ඉතිරි විය. උන්වහන්සේලාගේ පමණ දැනීම ගැන සතුටු වූ අතර අනිත් පමණ නොදන්නන් ගැන අසතුටු විය.
පාපිච්ඡතා නිද්දේසයෙහි අශ්‍රද්ධාවන්තයා මා ශ්‍රද්ධාවන්තයකු සේ ජනයා දැනගනිත්වා යයි මෙසේ සිතන්නේ කුමක් කෙරේද? අශ්‍රද්ධාවන්තයා ශ්‍රද්ධාව ඇත්තෙකැයි දක්වයි. දුස්සීලයෝ සීලවන්ත ආකාරයක් පෙන්වති. කෙසේද? අශ්‍රද්ධාවන්තයා උත්සව පවත්වන දිනයේ මිනිසුන් විහාරයට එන වෙලාවේ මුසුන ගෙන විහාරය අමදියි. කසල බැහැර කරයි. මිනිසුන් දුටු බව දැක සෑමළුවට යයි. එයද හැමද රොඩු අරන් දමයි. වැලි සමතලා කරයි. මල් ආසන සෝදයි. බෝධියට ජලය ඉසියි. ඒවා මිනිස්සු දැක විහාර වතාවත් කරන වෙන කෙනෙක් නැතිව ඇතැයි සිතා ශ්‍රද්ධාවන්ත භික්‍ෂු නමක් යයි සලකා යන වෙලාවේ ආරාධනා කොට යති. දුස්සීලයාද උපස්ථායකයින් ඉදිරියේ විනයධර භික්‍ෂූන් වෙත පැමිණ විචාරති. මා යනවිට ගොනා තැතිගෙන දුවන්නේ තණකොළ සිඳිනු ලැබීය. මා අමදිනවිටද තණකොළ බිඳුනේය. සක්මන් කරනවිටද ක්‍ෂුද්‍ර ප්‍රාණීහු මිය යති. කෙළ ගසනවිටද තණකොළ මත වැටේ. ඒ ඒ අවස්ථාවල මොකද වෙන්නෙ? ඇවැත්නි නොදැන අසිහියෙන් නොදන්නේ අනාපත්ති වේ. ස්වාමීන් වහන්ස, මට ගරුකයෙක් මෙන් වැටහේ. වහා විමසවයි කියයි. එය අසා මිනිස්සු අපගේ ආර්යයන් වහන්සේ මෙපමණකින්ද සැක කරන්නේය. අනිත් ඕලාරික දේවල් ගැන මොනවා නොකරන්නේ මෙවැනි සීලවන්තයෙක් යයි ප්‍රසන්නව සත්කාර කරති. අල්පශ්‍රැතයාද උපස්ථායකයන් මැද හිඳින්නේ අසවල් නිකාය හතරක් දරන්නා අසවල් ත්‍රිපිටකධරයා මගේ අතවැසියෝය. මා ළඟ ඔවුන් ධර්මය ඉගෙන ගන්නා ලදැයි කියයි. මිනිස්සු අපගේ ආර්යයන් සමාන බහුස්සුතයෙක් නැත. මුන්වහන්සේ සමීපයේ අසවල් අය විසින් ධර්මය ඉගෙන ගන්නා ලද යයි ප්‍රසන්නව සත්කාර කරති.
ගණ සංගණිකාරාමයෙහි (බොහෝ පිරිස් ඇතිව සිටීම) සිටි කෙනෙක්ද උත්සව පූජා දිනයෙහි දික් පුටුවක්ද හේත්තුවන ලෑල්ලද ගෙන්වාගෙන විහාරයේ පසෙක ගසක් මුල දිවා විවේකයෙහි හිඳියි. මිනිස්සු ඇවිත් තෙරුන් කොහේදැයි අසති. හුදකලාව වසන්නෝ හුදකලාවම සිටිති. එහෙයින් තෙරුන් මේ වෙලාවේ මෙහි නොහිඳති. විහාරයේ පසෙක දිවා ස්ථානයේ දික් සක්මනේ වෙසෙතියි කියති. හේ ද දිවස භාගය ගෙවා නළලහෙි මකුළු දැලක් අලවා පුටුව ගෙන්වාගෙන පැමිණ පිරිවෙන් දොර අසල හිඳයි. මිනිස්සු ස්වාමීන් වහන්සේ කොහේ ගිහින්ද ආවේ නොදුටුවෙමුයි කියති. උපාසකවරුනි, ඇතුළු විහාරය, ආකීර්ණය දහර සාමණේරයින් හැසිරෙන තැනක එයි. සැටරියන් සක්මනෙහි දිවා විහරණයෙන් හුන්නේ යයි තමාගේ විවේකීභාවය දැනවීය.
කුසීතයාද උපස්ථායකයින් මැද සිටින්නේ උපාසකවරුනි, ඔබලා උල්කාපාත වේලෙහි දකිනලදැයි කියයි. ස්වාමීනි, නොදැක්කෙමු. කුමන වේලාවේදැයි අසන ලද්දේ අපගේ සක්මන් වේලාවේ යයි කියා පොළව කම්පාවෙන ශබ්දය නොඇසුණේදැයි විචාළේය. නොඇසුවෙමුයි ස්වාමීනි, කුමන වේලාවේදැයි අසන ලද්දේ මධ්‍යම යාමයෙහි අපගේ එල්බෙන පලක ලෑල්ලෙහි හේත්තු වී සිටිනවිට යයි කියා මහා එළියක් ඇතිවුණා දැක්කෙ නැද්දැයි ඇසීය. ස්වාමීනි, කොයි වෙලාවෙදැයි ඇසූවිට මම සක්මනින් බසින වෙලාවෙ යයි කියයි. මිනිස්සු අපගේ තෙරුන් වහන්සේ තුන් යාමයෙහිම සක්මනේම සිටිති. ආර්යයන් වහන්සේ සමාන වීර්ය ඇති කෙනෙක් නැතැයි පැහැදී සත්කාර කරති.
සිහිමුළා වූවහුද උපස්ථායකයින් මැද සිටින්නේ අසවල් කාලයෙහි මම දීඝනිකාය ඉගෙන ගත්තෙ, අසවල් කාලයේ මජ්ඣිම නිකාය, සංයුත්තකය අංගුත්තරය යයි අතරතුර බැලීමක් නැත. හිතුණු හිතුණු වෙලාවේ පෙල කටට නැගෙයි. අනිත් ස්වාමීන් වහන්සේලා එළුවෝ මෙන් කට සොලවා වාසය කරතියි කියයි. මිනිස්සු ආර්යයන් වහන්සේ සමාන එළඹ සිටි සිහි ඇති කෙනෙක් නැතැයි පැහැදී සත්කාර කරති.
සන්සුන් නොවූ තැනැත්තාද උපස්ථායකයින් ඉදිරියේ අටුවා ඇදුරන්ගෙන් ප්‍රශ්න අසයි. කසිණය වඩන්නේ කෙසේද? කොපමණකින් නිමිති උපදීද? කොපමණකින් උපචාර වේද? කොපමණකින් අර්පණා වේද? ප්‍රථම ධ්‍යානයේ අංග කීයද? දෙවන-තුන්වන-සතරවෙනි ධ්‍යානවල අංග කීයදැයි විචාරයි. උන්වහන්සේලා විසින් තමන්ගේ ඉගෙනගත් පරිද්දෙන් කියන ලද කල සිනාසී ඇවැත්නි, මෙසේ නොවේදැයි කී කල්හි ස්වාමීනි වටී යයි තමා සමාපත්ති ලාභියකු යයි අඟවයි. මිනිස්සු ආර්යන් වහන්සේ සමාපත්ති ලාභියෙකු යයි පැහැදී සත්කාර කරති.
දුෂ්ප්‍රාඥ තෙමේද උපස්ථායකයින් මැද හුන්නේ, මජ්ඣිමනිකායේ පපඤ්ච තුන බලමින් සිටිනවිට සෘද්ධිය සමග මාර්ගය පැමිණුනේය. පරියත්තිය (බුද්ධ වචනය) මට අමාරු නොවේ. පරියත්තියේ යෙදුනාට දුකින් නොමිදේ යයි පරියත්තිය අත්හැරියෙමියි ආදිය කියන්නේ තමාගේ මහා ප්‍රාඥකම දක්වයි. මෙසේ කියමින් ශාසනයට පහරදෙයි. මොහු හා සමාන මහ සොරෙක් නැත. පරියත්තිය නැත්තෙක් දුකින් නොමිදේ. රහත් නොවූවෙක්ද ගම්දරුවන් දැක ඔබලාගේ මව්පියෝ අප ගැන කුමක් කියත්ද ස්වාමීනි රහත් යයි කියති. තමා රහත් යයි ද කළ ගෘහපතියන් රැවටිය නොහැක.
අනිකුදු හැලි රහත් පාරෝහ (අරළු) රහත් ආදීන් දතයුතුය. එකෙක් වනාහි කුහකයෙකි. ඇතුළුගැබ හැලියක් වළලා මිනිසුන් එන වෙලාවට හැලියට බසී. මිනිස්සු තෙරුන් කොහේදැයි අසති. ඇතුළු ගැබේ යයි කී කල්හි පිවිස සොයන්නේ නොදැක නික්මී තෙරුන් එහි නැතැයි කියති. තෙරුන් ඇතුළු ගැබේම යයි කීවිට නැවත පිවිසෙති. හේ සැලියෙන් නික්මී පුටුවේ හිඳ සිටී. එයින් ඔවුන් ස්වාමීනි අපි කලින් නොදැක ගියෙමු. ඔබවහන්සේ වැඩියේ කොහේදැයි ඇසූවිට ශ්‍රමණයින් තමන් කැමති කැමති තැනකට යති’යි වචනයෙන් තමන් රහත් බව අඟවයි.
තවද කුහකයෙක් එක් පර්වතයක පන්සලක වසයි. පන්සල පිටුපසින් ප්‍රපාත ස්ථානයක එක් නුගගසක් ඇත. එයින් අරළු ඇදී බිමට පාත්වී ඇත. මිනිස්සු මාර්ගයෙන් ඇවිත් ආරාධනා කරති. හේ පාසිවුරු ගෙන අරළුවලින් බැස ගම්දොර තමන් දක්වයි. එයින් මිනිසුන්ට පසුව ඇවිත් කුමන මගකින් ආවේදැයි අසන ලද්දේ ශ්‍රමණයින් ආ මග ඇසීම සුදුසු නැතැයිද තමන් කැමති කැමති තැනකින්ම එත් යයි වචනයෙන් රහත්බව දක්වයි. ඒ කුහකයා එක් විදුකණෙක් දැන ඔහු පරීක්‍ෂා කරමියි එක් දිනක් අරළුවෙන් බස්නා ඔහු දැක පසුපසින් සිඳ ටිකක් ඉතිරි කළේය. හේ අරළුවෙන් බසිමියි පොළොවේ වැටී මැටිපාත්‍රය බිඳුනේය. හේ දැනගත්තේ යයි දැන පලා ගියේය. පවිටාගේ භාවය **පාපිච්ඡතා** වේ. ලක්‍ෂණ වශයෙන් නැති ගුණ පෙන්වීම් ස්වභාවයෙන් යුක්තවීම. පිළිගැනීමේද පමණ නොදනී. මේ පාපිච්ඡතා ලක්‍ෂණයයි දතයුතුය.
සිංහ නිද්දේසයෙහි විඳීම් අර්ථයෙන් **සිංග** නම් වේ. නාගරික භව සංඛ්‍යාත කෙලෙස් සිංගය වේ. තියුණු කෙලෙස් ඇත්තාගේ ස්වභාවය සිංගාරතා වේ. ශෘංගාරය ඇතිකරන ආකාරය හෝ **සිංගාරතා** වේ. චතුරභාවය **චතුරතා** වේ. එසේම **චාතුරියං** වේ. පරීක්‍ෂා කරන්නේ භාවය **පරික්ඛත්තතා** වේ. සාරා තබන ලද දැඩි ශෘංගාර භාවයට මෙය නමකි. ඉතිරි ඒවා එහිම සමාන වචන වේ. මෙසේ සියළු පදවලින්ම කෙලෙස් සිංගාරතාවම කියන ලදි.
තින්තිණ නිද්දේසයෙහි තින්තිණා යනු දොස් නැති බවයි. දොස් නගන ආකාරය **තින්තිණායතා** නම් වේ. දොස් නැගීමෙන් යුක්ත භාවය **තින්තිණායිතත්තං** වේ. අධික තෘෂ්ණා ඇත්තාගේ භාවය **ලොලුප්පං** වේ. **පුච්ඡංඛිකතා** යනු ලබන නොලබන තැන්වල වේදනාව කම්පාව පහත් පැවතුම් ඇති බව. **සාධුකම්පිකා** යනු ප්‍රණීත ප්‍රණීත වූ ප්‍රාර්ථනා. මෙසේ සියළු පදවලින් බලු ඔරුවක කැඳ බොන සුනඛයෙක් වෙනත් සුනඛයෙකු දැක බුරනවා මෙන් ඔබ සතුය මා සතුයයි කෙලෙස් වශයෙන් දොස් නගන ආකාරය කියන ලදි.
චාපල්‍ය නිද්දේසයෙහි - මදින ලද නැවත නැවත මැදීම් ස්වභාවයෙන් සිවුර සැරසීම **චීවර මණ්ඩනා** වේ. මැණික් වර්ණ සිවිය ඇතිකිරීම් ආදියෙන් පාත්‍රය සැරසීම **පත්තමණ්ඩනා** වේ. චිත්‍රකර්ම ආදියෙන් පෞද්ගලික සෙනසුන සැරසීම **සෙනාසනමණ්ඩනා** වේ. **ඉමස්ස වා පූතිකායස්සා **යනු මේ මනුෂ්‍ය ශරීරයේ, එවෙලේම උපන් සිවලාද ජරසිගාලම වේ. කලවා ප්‍රමාණ රසකිඳ වැලද කණවැල සංඛ්‍යාවට යයි. මෙසේ රන්වන් වූ මිනිස් සිරුර කුණු ශරීර යයි කියනු ලැබේ. එය කලින් කල රතුපාට කහපාට ආදි හඳින පෙරවන වස්ත්‍රාදියෙන් සෑදීම **මණ්ඩනා** නම් වේ. **බාහිරානංවා පරික්ඛාරානං** පාසිවුරු හැර සෙසු පිරකර. එසේ නැතහොත් මේ සිවුරු සැරසිම් පාත්‍ර සැරසීම් යයි කියන ලදි. ඒ පිරිකරවලින් හෝ සිරුර සැරසීම ඒ බාහිර පිරිකර සරසා තැබීම් වශයෙන් සැරසීම යයි මෙසේ මෙහි අර්ථය දතයුතුය. **මණ්ඩනා විභූසනා** යනු මෙහි අඩුතැන් පිරවීම් වශයෙන් **මණ්ඩනා** ද සමේ ආලේප වශයෙන් විභූසනයයිද දතයුතුය. **කෙළනා** යනු ක්‍රීඩාවයි. **පරිකෙළනා** යනු ක්‍රීඩාවමය. **ගිද්ධිකතා** යනු තෘෂ්ණාවෙන් යුක්ත බව. **ගිද්ධිකත්ත** ඊටම වචනයකි. චපල බව **චපලතා** වේ. එසේම **චාපල්‍යං ඉදං වුච්චතී** මෙය චාපල්‍ය යයි කියනු ලැබේ. මෙයින් සමන්විත පුද්ගලයා වස් සියයක් ගියද එදා උපන් දරුවකුට සමාන වේ.
අසභාග වුත්ති නිද්දේසයෙහි විප්පටිකූලගාහිතා යනු අනුලොම් නොවන ගැනීමය. **විපච්චනීකසාතතා** යනු ප්‍රතිවිරුද්ධ කරුණකින් සුව මග. අනාදරභාවය **අනාදරියං** වේ. එසේම **අනාදරියතා** වේ. අගෞරව බව **අගාරවතා** වේ. දෙටුබව නොකිරීම **අප්පටිස්සවතා** වේ. **අයං වුච්චති** මේ අසභාග වුත්තිය නම් වේ. විසභාග ජීවිත යන අර්ථයයි. මේ ලක්‍ෂණයෙන් යුත් පුද්ගලයා මව හෝ පියා හෝ ගිලනකු දෙස හැරීවත් නොබලයි. පියා සතු දේ ගැන මව සමගද මව සතු දේ ගැන පියා සමගද කලහ කරයි. විසභාග ජීවිත ගතකරයි. මව්පියන් සතු දේ ගැන දෙටු හෝ කනිටු සොයුරන් සමග කලහ කරයි. ලජ්ජා නැති වචන කියයි. ආචාර්යවරයාගේ හෝ උපාධ්‍යායයාගේ වත්පිළිවෙත් නොකරයි. ගිලනුන්ට උවටැන් නොකරයි. සෑයට නුදුරෙහි මල මූ පහකරයි. කෙල සොටු දමයි. වහන් නැගී යයි. බුද්ධ ශ්‍රාවකයන් කෙරෙහි ලජ්ජා නොවෙයි. සංඝයාට ගරු නොකරයි. මවගේ මව පියාගේ මව ආදී ගරු කළයුත්තන් කෙරෙහි ලැජ්ජා බය නැතිව හැසිරෙයි. මෙසේ ඔහු පවත්වන සියළු කිරිය මාපිය වත්වලින් අසභාග වෘත්ති නම් වේ.
අරති නිද්දේසයෙහි **පන්තෙසු** දුර වූ විවේකයෙහි. **අධිකුසලෙසු** සමථ විපස්සනා ධර්මවල. **අරතී** ඇලීම දුරුකළා වූ **අරතිතා** ඇලීම් නොවන ආකාරය. **අනභිරති** නොඇලෙන බව. **අනභිරමතා** අභිරමනය නොවන ආකාරය. **උක්කණ්ඨිතා** උකටලී වන ආකාරය. **පරිතස්සිතා** කලකිරීම් වශයෙන් ආශාවෙන් පීඩිතවීම.
තන්‍දි නිද්දේසයෙහි **තන්‍දි** යනු ජාති අලසබවය. **තන්‍දියතා** අලසවන ආකාරය. **තන්‍දිමනතා **අලසබවින් මැඩගත් සිත. අලසයාගේ ස්වභාවය **ආලස්සං** වේ. අලස වන ආකාරය **ආලස්සයනා** වේ. අලයගේ භාවය **ආලස්සායිතත්තං** වේ. මෙසේ මේ සියළු පදවලින් කෙලෙස් වසයෙන් කයේ අලසබව කියන ලදි.
විජම්භිතා නිද්දේසයෙහි **ජම්භනා** යනු සැලීමයි. නැවත නැවත සැලීම විජම්භනා වේ. **ආනමතා** යනු ඉදිරියෙන් නැමීමයි. **පනාමතා** යනු නූල් යන්ත්‍රයෙන් නැගිටි පෙහෙකරුවා කිසියම් දෙයක් ගෙන ශරීරය ඔසවයි. මෙසේ කය කෙලින්කොට තැබීම. **බ්‍යාධියකං **උපන් ව්‍යාධි ඇති බව. මෙසේ මේ සියළු පදවලින් කෙලෙස් වශයෙන් ශරීර ස්පන්දනය කියන ලදි.
භත්ත සම්මද නිද්දේසයෙහි **භුත්තාවිස්සා** අනුභව කිරීමෙන්. **භත්තමුච්ඡා** බත් ගිලන්බව. බත් වැඩිවීමෙන් සිහිනැතිවීම මෙන් වේ. **භත්තකිලමතො** බතින් ක්ලාන්ත වීම, **භත්තපරිළාහො** බත් නිසා ඇතිවන පීඩාව එවේලෙහි දැවිල්ලෙන් හටගත් වෙහෙසෙන ඉන්‍ද්‍රියන් ඇතිවේ. කය දිරයි. **කායදුට්ඨුල්ලා** යනු බත නිසා කයේ ඇතිවන අකර්මන්‍ය බව.
සිතේ ලීනකම දක්වන ලීනත්ත නිද්දේසය යට ධම්ම සංගහට්ඨ කථාවේ කියන ලද අර්ථයම වේ. මෙම සියළු පදවලින් කෙලෙස් වශයෙන් සිතෙහි ගිලන් ආකාරය කියන ලදැයි දතයුතුය.
කුහනා නිද්දේසයෙහි **ලාභ සත්කාර සිලොක සන්නිස්සිතස්සා** යනු ලාභය ද සත්කාරය ද කීර්ති ශබ්දයද ඇසුරු කළ ප්‍රාර්ථනා කරන්නේ යන අර්ථයයි. **පාපිච්ඡස්සා** තමන් ළඟ නොමැති ගුණ දැක්වීමට කැමති තැනින් තැනින් **ඉච්ඡාපකතස්සා** කැමැත්ත නැතිවීමක් වූවහුගේ, උපද්‍රවයට පත් තැනැත්තෝ
මෙයින් පසු ප්‍රත්‍ය සේවනයෙන්, සාමන්ත ජප්පන, ඉරියාපථ සන්නිස්සිත වශයෙන් මහා නිද්දේසයෙහි ත්‍රිවිධ වූ කුහන වස්තු දක්වා ඇත. නිසා ඒවා දැක්වීමට **පච්චය පටිසේවන සංඛාතෙන වා** යනු මේ ආදිය අරඹන ලදි. එහි සිවුරු ආදිය නිමන්ත්‍රණය කළවිට එය ඕනෑකම ඇතිව සිහියෙන් පාපිච්ඡතාව නිසා ප්‍රතික්‍ෂේප කිරීම මෙන් ඒ ගෘහපතියන් තමා කෙරෙහි පිහිටි ශ්‍රද්ධාව ඇති බව දැන නැවත ඔවුන්ට පුදුමය අපේ ආර්යයන් වහන්සේ කිසිවක් පිළිගැනීමට කැමති නොවේ. අපෙන් මොනවාහරි ටිකක් පිළිගත්තොත් අපට මහත් ලාභයකැයි සිතා නා නා විධ උපායෙන් ප්‍රණීත සිවුරු ආදිය පිළිගන්වන්නේ ඊට අනුග්‍රහ වශයෙන් පිළිගනී. එතැන් පටන් කරත්ත අසූවකින් ගෙනවිත් දෙන්නේ යයි විශ්මය දනවන පච්චය පටිසේවන සංඛ්‍යාත කුහන වස්තුව දතයුතුය. මහා නිද්දේසයෙහි මෙය කියන ලදි.
පච්චය පටිසේවන සංඛ්‍යාත කුහන වස්තුව කෙසේද? මෙහි ගෘහපතියෝ භික්‍ෂුවට ආරාධනා කරති. සිවුරු පිණ්ඩපාත සෙනසුන් ගිලන්පස බෙහෙත් පිරිකරවලින් පාපිච්ඡ තැනැත්තා කැමති නැති බවක් පෙන්වා බොහෝ ගනු කැමතිව සිවුරු පිණ්ඩපාත සේනාසන ගිල්නපස බෙහෙත් පිරිකර එපා කියයි. හේ මෙසේ කියයි. ශ්‍රමණයින්ට අගනා සිවුරුවලින් කිම? ශ්‍රමණයාට සරුප් වූ සොහොනෙන් හෝ කසලගොඩෙන් හෝ අවුණෙන් හෝ රෙදි කැබලි එකතුකොට සිවුරක් කොට දරන්නේය. කිම ශ්‍රමණයන්ට අගනා පිණ්ඩපාතයෙන්? ශ්‍රමණයන් සාරුප්ප වන්නේ පිඬු සිඟා යෑමෙන් පිඬ පිඬ ලබාගත් ආහාරයෙන් ජීවිත ගෙවන්නේය. කිම මහණුන්ට අගනා සෙනසුන්? ශ්‍රමණයන්ට කැපවන්නේ ගස්මුල හෝ අභ්‍යවකාශයයි. කිම මහණුන්ට අගනා ගිලන්පස ආදිය? ශ්‍රමණයෝ කැපවන්නේ පූතිමුත්ත හෝ අරළු කැබැල්ලකින් හෝ ඖෂධ කරන්නේය. ඒ අනුව රළු සිවුරු දරයි. රළු පිණ්ඩපාතය වළඳයි. රළු සෙනසුන් පරිහරණය කරයි. රළු ගිලන්පස බෙහෙත් පිරිකර සේවනය කරයි. ඒ ගෘහපතියෝ මෙසේ දනිති. මේ ශ්‍රමණයා අපිස්ය. සතොස්ය. විවේකීය. මිශ්‍ර නැත. වීර්යවන්තය. ධුතවාදීය. බොහෝසෙයින් සිවුරු ආදියෙන් ආරාධනා කරති. හේ මෙසේ කියයි. කරුණු තුනක් එකතුවීමෙන් ශ්‍රද්ධාවන්ත කුලපුත්‍රයා බොහෝ පින් කරති. පරිත්‍යාග කරන වස්තුව ශ්‍රද්ධාව ප්‍රතිග්‍රාහක ඔබලාට ශ්‍රද්ධාව ඇත. දාන වස්තුව ඇත. මම ප්‍රතිග්‍රාහක වෙමි. මම මෙය පිළිනොගත්තොත් ඔබලාට පින් නැතිව යයි. මට මෙයින් ප්‍රයෝජනයක් නැත. නමුත් ඔබලාට අනුකම්පා පිණිස පිළිගනිමි. ඒ උපායෙන් බොහෝ සිවුරු පිළිගනියි. බොහෝ පිණ්ඩපාත........බෙහෙත් පිරිකර පිළිගනියි. මෙබඳු වූ භාකුටිතා භාකුටියට කුහනා කුහායනා කුහිතත්ත යනාදි මෙය පච්චය පටිසේවන සංඛ්‍යාත කුහන වස්තුවයි.
නැති ගුණ දැක්වීමේ පවිටු අදහස් ඇත්තාගේම දැනුමැතිව උතුරු මිනිස්දම් අධිගම දක්වන වචන හෝ ඒ ඒ විශ්මය දනවන සාමන්ත ජප්පන සංඛ්‍යාත කුහන වස්තුව දතයුතුය. යම්සේ කීහ. සාමන්ත ජප්පන සංඛ්‍යාත කුහන වස්තුව කෙසේද? මෙහි ඉච්ඡාපකත පාපිච්ඡ වූ ගෞරව ලබාගැනීමේ අදහසින් යුත් ඇතමෙක් “ජනය මට මෙසේ ගෞරව කෙරේ යයි ආර්ය ධර්ම නිශ්‍රිත වූ වචන කියයි. යමෙක් එබඳු වූ සිවුරක් දරන්නේ තමා ඒ ශ්‍රමණ තෙමේ මහේසාක්‍ය වේයයි කියයි. යමෙක් එබඳු වූ පාත්‍රයක් ලෝහ තලියක් කෙණ්ඩියක් පෙරහන්කඩක් යතුරක් කහබහනක් වහන් යුවලක් දරයි ද ඒ ශ්‍රමණයන් වහන්සේ මහේසාක්‍ය කියයි. යමෙකුට මෙබඳු වූ උපාධ්‍යායන් වහන්සේ කෙනෙක් ආචාර්ය වරයෙක් සමාන උපජ්ඣාය සමානාචරියක මිත්‍රයෙක් සන්දිට්ඨි සම්භත්තයෙක් යාළුවෙක් සිටීද යමෙක් මෙබඳු වූ විහාරයක වසයිද අඩ්ඪ පාසාද හම්මිය ගුහා ලෙන කූටාගාරයේ අට්ටෙ (මැස්සක) මාළෙ (වටකුරු සාලාව) උදේදොසිකෙ (ගරාජය) උද්දභණ්ඩ (පැලක්) උපස්ථාන ශාලාවේ මණ්ඩපයෙහි රුක්මුල වසයිද ඒ ශ්‍රමණයා මහේශාක්‍ය වන්නේය.
නැතහොත් චංචලවිය හැකි බැම හකුළුවන පුදුම වෙමින් කථා කරමින් මුඛෙ සම්බාධකයෙන් මේ ශ්‍රමණයන් වහන්සේ එබඳු වූ සාන්ත වූ විහාර සම්පත්තියක ලාභියෙකැයි එබඳු වූ ගැඹුරු සැඟවුණු තියුණු වූ වැසුණු ලෝකෝත්තර වූ ශූන්‍ය පටිසංයුක්ත වූ කථා කථාකරයි. එබඳු වූ බැම හැකිලීම් විශ්මය පලකිරීම් යන මෙය සාමන්ත ජප්පක සංඛ්‍යාත කොහොන් වතයි.
නැතිගුණ දැක්වීමේ පවිටු අදහස ඇත්තාගේ දැනුමැතිව ගෞරව ලැබීමේ අදහසින් ඉරියව්වලින් විශ්මය පළකිරීම ඉරියාපථ ආශ්‍රිත වූ කුහන වත්‍ථුවයයි දතයුතුය. ඉරියාපථ සංඛ්‍යාත කුහන වස්තුව කෙසේද? මෙහි ගෞරවයට කැමති වූ නැතිගුණ දක්වන ඇතැම් පවිටෙක් කැමතිවීමෙන් ජනයා මෙසේ සම්භාවනා කෙරේවා යයි ගමන මනාසේ පිහිටුවයි. සයනය මනාසේ තබයි ප්‍රාර්ථනාවෙන් යයි, සිටියි. හිඳියි. නිදයි. සමාධියෙන් මෙන් යයි. සිටියි. හිඳියි. නිදයි. ධ්‍යාන ලද්දකු මෙන් වේ. යම් ඉරියව් තබන මනාසේ තබන බැම හැකිලීම, විශ්මය වීම් යන මේවා ඉරියාපථ සංඛ්‍යාත කොහොන්වත් යයි කියනු ලැබේ.
එහි **පච්චය පටිසේවන සංඛතො** යන ප්‍රත්‍ය සේවනයෙන් **සාමන්ත ජප්පිතෙන** සමීපයෙහි සිට කතා කරන්නා විසින් **ඉරියාපථස්ස** සිව් ඉරියව් ඇත්තාගේ **අට්ඨපනා** ආදී තැබීම, ආදරයෙන් හෝ තැබීම. **ඨපනා** තබන ආකාරය. **සණ්ඨපනා** අභිසංස්කරණය, පැහැදවීම් කරන ස්වභාව යයි කියන ලද්දේ වේ. **භාකුටිතා** පෙරට සිටි ස්වභාවය දැක්වීමෙන් බැම හැකිලීම. මුඛය හැකිලීම යයිද කියන ලද්දේ වේ. බැම හැකිලීම ඔහුගේ ස්වභාවයයි යනු **භාකුටිතා** වේ. භාකුටිභාවය **භාකුටියං කුහනා** යනු විශ්මය දැක්වීමය. විශ්මයේ මග **කුහායනා** වේ. කුහිතයාගේ භාවය **කුහිතං** වේ.
ලප නිද්දේසයෙහි **ආලපනා** යනු විහාරයට පැමිණි මිනිසුන් දැක පින්වතුන් පැමිණිායේ කුමකටද? කිම භික්‍ෂූන්ට ආරාධනා කිරීමටද? එහෙම නම් යන්න. මම භික්‍ෂූන් වහන්සේලා රැගෙන පසුව එන්නෙමි යයි මෙසේ මුලින්ම කතාකිරීම නැතහොත් තමා දක්වා මම තිස්ස වෙමි. රජ මා කෙරෙහි පැහැදී සිටී. අසවල් අසවල් රාජමහාමාත්‍යවරු පැහැදී සිටිති යයි මෙසේ තමා ප්‍රධානකොට කථාකිරීම ආලපනා වේ. **ලපනා** ආසන දෙයට සිහියෙන් කියන ලද ආකාරයේ කථා කිරීම. **සල්ලපනා** ගෘහපතීන්ට කලකිරී බියට අවකාශ දී මනාකොට කථා කිරීම. **උල්ලපනා** මහකෙළෙඹියා මහා භාවිකයා, මහා දානපතිය මෙසේ උසස්කොට කතා කිරීමයි. **සමුල්ලපනා** හැම අංශයෙන්ම උසස්කොට කතාකිරීම උන්නහනා උපාසකවරු එබඳු කාලයෙහි දන් දුන්නා. දැන් ඇයි නොදෙන්නෙ? මෙසේ දෙනවා කියනතුරු උඩට ඔසවා කතාකිරීම උඩට බැඳීම. එසේ නැතහොත් අතේ උක් දණ්ඩක් දැක උපාසකය, කොහි සිට එන්නේදැයි අසයි. ස්වාමීනි, උක් කෙතේ සිට. එහි උක් පැණිරසද? ස්වාමීනි, වළඳාම බලන්න යයි භික්‍ෂුවට උක් දෙන්නේ යයි කීමට වටී. මෙබඳු වූ පෙලන්නා වූ කථා උන්නහනා යයිද හැම අතින්ම නැවත නැවත වෙළීම **සමුන්නහනා** ද වේ. **උක්කාචතා** යනු මේ පවුල මං ගැන පමණ දන්නෙ, ඒ පවුලෙ මොනවා හෝ දෙන දෙයක් ඇතිවුණොත් මටමය දෙන්නෙ යයි ඔසවා කීමයි. උද්දීපනය කිරීම යයි කියන ලදි.
භික්‍ෂු දෙනමක් එක ගමකට පිවිස ආසන සාලාවේ හිඳ එක් කුමරියක දැක කැඳවූහ. ඇය පැමිණි පසු, ස්වාමීනි මේ කාගේ දුවක්ද? මේ අපේ උපස්ථායිකා තෙලකන්දරිකාගේ දුව. ඇවැත්නි, ඇගේ මව මා ගෙට ගියවිට ගිතෙල් දේනනේ කලයෙන්මය. මැයද මව මෙන් කලෙන්ම දෙන්නී යයි උස්කොට කියයි.
හැම අතින්ම නැවත නැවත උක්කාචනා කිරීම **සමුක්කාචනා** වේ. **අනුප්පියභාණිතා** යනු සත්‍යයට අනුරූපස හෝ ධර්මයට අනුරූපද හෝ නොබලා නැවත නැවත පියවීමට කතාකිරීම. **චාටුකම්පතා** යනු පහත් පැවැත්මයි. තමා පහත් තැන තබා පැවතීමයි. **මුග්ග සුප්පතා** මුං ව්‍යංජනය සමානය. සමහර මුංඇට නොතැම්බේ. මෙසේ සමහර පුද්ගලයකුගේ වචනවල සත්‍ය ටිකක් ඇත. අනිත් සේරම බොරුය. මේ පුද්ගලයා මුග්ගසුප්ප යයි කියනු ලැබේ. ඔහුගේ ස්වභාවය මුග්ගසුප්පතා වේ. **පාරිභට්ටතා** යනු පාරිභට්ටනයයි. යමෙක් කිරිමවක් මෙන් කුලදරුවන් ඇකයේ හෝ ශරීරයේ හෝ වඩාගෙන සුරතල් කරයි. ධරයි යන අර්ථයයි. ඒ පරිභවයාගේ ක්‍රියාව හෝ පාරිභට්ට වේ. පාරිභට්ටයාගේ ස්වභාවය පාරිභට්ටතා වේ.
නේමිත්ත කතා නිද්දේසයෙහි **නිමිත්තං** යනු කිසියම් කෙනෙකුගේ දන්දීම සඳහා කයින් සහ වචනයෙන් කෙරෙන ඇඟවීමයි. **නිමිත්ත කම්මං** නිමිති ඇතිකරන දක්‍ෂතාවයි.
ඊට කථා වස්තුවක් - එක් පිණ්ඩපාතික ස්වාමීන් වහන්සේ නමක් උපස්ථායක කම්මල්කරුවකුගේ ගෙදරට ගොස් ඇයි ස්වාමීනි අසනු ලැබූ කල්හි සිවුර ඇතුලෙන් අත බැහැරකොට කුඩා පිහියකින් කපන ආකාරය පෙන්වීය. ස්වාමීන් වහන්සේ මට දන්නැව්වේ පිහියක් යයි සිතා පිහියක් හදා දුන්නේය. **ඔභාසො** යනු ප්‍රත්‍ය සම්බන්ධ කථාය. **ඔභාසකම්මං** යනු ගව පාලකයන් දැක මේ හරක් කිරිහරක්ද? මෝරු හරක්දැයි අසා කිරිහරක් යයි කීකල්හි කිරිහරක් වෙන්න බෑ. කිරිහරක් නම් භික්‍ෂූන් වහන්සේටත් කිරි ලැබෙන්නේය. මේ ආදි නයින් ඔවුන්ගේ දෙමාපියන් නිවේදනය කරවා කිරි ලබාගැනීම ඔභාස කරණ යයි. **සාමන්තජප්ප** සමීප කොට කතා කිරීමයි.
ජාතක භාණක වස්තුව මෙහිදී කිවයුතුය. එක් ජාතක භාණක තෙරනමක් වළඳනු කැමතිව උපස්ථායිකාවගේ ගෙදරට ගොස් හුන්නේය. ඕ තොමෝ නොදෙනු කැමැත්තී ස්වාමීනි හාල් නැතැයි හාල් ගෙනෙනු කැමතිව මෙන් අල්ලපු ගෙදරට ගියාය. භික්‍ෂුව ඇතුළු ගැබට පිවිස බලන්නේ ජනෙල් කෙළවර උක් භාජනයෙහි හකුරු මුලක් පැසෙහි ලුනුමාළු පලුවක් හැලියෙහි හාල් කලයේ ගිතෙල් දැක නික්මී හුන්නේය. ගැහැණිය හාල් නැතැයි කීවාය. තෙර උපාසිකාවෙනි, අද මට භික්‍ෂාව සම්පාදනය නොවන්නේ යයි කල් ඇතිව නිමිත්තක් දැක්කෙමියි කීහ. මොකක්ද ස්වාමීන් වහන්ස, ජනෙල් කෙළවර තබා ඇති උක්දඬුව නාගයෙක් දැක්කෙමි. ඌට පහර දෙන්නෙමියි බලන්නේ භාජනයෙහි තබන ලද හකුරු ගුල් මෙන් ගල්කැටවලින් ගසන ලද නයා පැසෙහි තබන ලද ලුනුමාලු පලුව මෙන් පෙණය ඒ ගල්කැටය දෂ්ට කරනු කැමති වූ හැලියේ හාල් මෙන් උගේ දත් කිපියා වූ උගේ කලයේ බහා ඇති ගිතෙල් මෙන් කටින් පිටවූ විසමිශ්‍ර කෙළෙ යයි. ඕ තොමෝ මුණ්ඩකයින් රැවටීමට නොහැකි යයි උක් පිළිගන්වා බත්පිස ගිතෙල් සකුරු මාලු සමගින් දුන්නාය. මෙසේ සමීපකොට ජප්පනය සාමන්ත ජප්පනයෙහි දතයුතුය. **පරිකථා** යනු ලැබෙන තුරු පෙරළා පෙරළා කරන කථාවයි.
නිප්පෙයිකතා නිද්දේසයෙහි **අක්කොසනා** යනු දශ ආක්‍රෝශ වස්තුවලින් ආක්‍රෝශ කිරීමයි. **වම්භනා** යනු පරිභවකොට කතා කිරීමයි. **ගරහනා** යනු ශ්‍රද්ධාව නැත්තේය. ප්‍රසන්න නොවේය ආදි ආකාරයෙන් දෝෂාරෝපණය කිරීමයි. **උක්ඛෙපනා** යනු ඒව මෙහෙ කියන්ඩ එපා යයි වචනයෙන් නිශ්ශබ්ද කිරීමය. වස්තු සහිතව හේතු සහිතව හැම අංශයකින්ම උක්ඛේපනය **සමුක්ඛෙපනා** නම් වේ. එසේ නැතහොත් නොදෙන්නෙකුට අහෝ දානපති යයි මෙසේ උක්ඛෙපනය **උක්ඛෙපනා **වේ. මහා දානපති යයි මෙසේ මනා ලෙස උක්ඛෙපනය සමුක්ඛෙපනා වේ. **ඛිපනා** යනු මේ ජීවිතයෙන් පලේ මොකක්ද ධාන්‍ය භෝජනය මෙසේ දෙකකට නැති කතාය. **සක්ඛිපනා** මේ ආදායකගෙන් ඇති වැඩේ කුමක්දැයි කියයි. හේ හැම කාලයේම හැමදෙනාට නැත යන වචනය පමණක් දෙයි. මෙසේ උප්පණ්ඩනය කිරීම. **පාපනා** නම් නොදෙන්නාගේ නුගුණය පැමිණවීම පාපනා වන අතර හැම අතින්ම පැමිණවීම **සම්පාපනා** නම් වේ. **අවණ්ණහාරීකා** ගෙයින් ගෙට ගමින් ගමට අවණ්ණය ගෙන යන්නා. **අවණ්ණ හාරිකා** වේ. **පරපිට්ඨිමංසිකා** ඉදිරියේ මිහිරි කොට කියා අනභිමුඛයෙහි අවණ්නය කිරීම, මේ තෙමේ අභිමුඛයෙහි බැලීමට නොහැකිව පරමුඛයෙහි පිට මස් කනවා මෙන් වේ. **අයං වුච්චති නිප්පෙසිකතා** උණපතුරු මෙන් අනුන්ගේ ගුණ පිසදමයි. සුවඳ ජාති පිස සුවඳ සොයනවා මෙන් අන්‍යයන්ගේ ගුණ සුණුකොට මෙය ලාභ සෙවීමය.
ලාභෙන ලාභං නිජිගිංසනතා නිද්දේසයෙහි **නිජිගිංසනතා** යනු සෙවීමය. **ඉතොලද්ධං** මේ ගෙදරින් ලද. අමුත්‍රා යනු මේ ගෙහි. **එට්ඨි** යනු කැමැත්තයි. ගවෙට්ඨි යනු සෙවීමයි. **පරියෙට්ඨි** යනු නැවත නැවත සෙවීම. මුලපටන් ලැබුණු ලැබුණු භික්‍ෂාව ඒ ඒ කුලදරුවන්ට දී අවසානයේ කිරි හා කැඳ ලැබී ගිය භික්‍ෂු වස්තුව මෙහි කිවයුතුය. **එසනා එට්ඨි **යනාදියෙහි සමාන වචනය. එහෙයින් එට්ඨි යන ඵසනාය. පරියෙට්ඨි - පරියේසනාය. මෙසේ යෙදිය යුතුය.
සෙය්‍යමාන නිද්දේසයෙහි **ජාතියා** යනු ක්‍ෂත්‍රියභාවාදී ජාති සම්පත්තියයි. **ගොත්තෙන** යනු ගෞතම ගෝත්‍ර ආදියෙන් උත්කෘෂ්ට ගෝත්‍රයෙන් **කොල පුත්තියෙන** මහකුල බැවින් **වණ්ණ පොක්ඛරතාය** වර්ණ සම්පන්න ශරීරයෙන් ශරීරයෙහි සෝභනත්වය යයි කියනු ලැබේ. ඔහුගේ වර්ණ සම්පත්තියෙන් අභිරූප භවයෙන් යන අර්ථයයි. **ධතෙන** යනාදිය ප්‍රකටය. **මානං ජප්පෙති** යන මේ ආදියෙහි කිසියම් වස්තුවකින් යෙහෙකැයි මානය පවත්වයි කරයි.
සදිස මාන නිද්දේසයෙහි **මාන ජප්පෙති** යන මේවායෙහි යම්කිසි වස්තුවකින් සමාන වෙමියි මානය පවත්වයි. මෙහි අර්ථ වශයෙන් විශේෂත්වය මෙයයි. පෙලෙහි නානා කරණය නැත.
හීනමාන නිද්දේසයෙහි **ඔමානං ජප්පෙති** යනු යට කියන මානය පවත්වයි. **ඔමානො** ලාමක පහත් මානයයි. **ඔමඤ්ඤනා ඔමඤ්ඤිතත්තං** යනු ආකාර ස්වභාව නිර්දේශයයි. **හීළනා** ජාති ආදියෙන් ආත්ම පිළිකුල් කිරීමෙන් **ඔහීළනා** යනු අතිරේක වශයෙන් හීලන කිරීමයි. **ඔහීළතත්තං** එහිම භාවය දැක්වීමය. **අත්තඤ්ඤා **තමා හීනකොට තැකීම. **අත්තාවඤ්ඤ** තමා අවඥා කොට සිතීම **අත්තපරිභවො** ජාති ආදි සම්පත්ති නවයම ලැබුවේ යයි තමාට පරිභවකොට සිතීම. මෙසේ මේ මාන තුන පුද්ගලයකු නිසා නොව ජාති ආදි වස්තු වශයෙන් කියන ලදි. ඒවායේ එකිනෙකෙහි සෙය්‍ය සදිස හීන උපදී. එහි සෙය්‍ය වශයෙන් මානය තමා උසස් වශයෙන් ඇති මානය. සදිස මානය තමා සමාන වශයෙන් සිතෙහි ඇතිවන මානය. හීනමානය තමා හීනයයි සිතින් ඇතිවන මානය.
එහි කතමො **සෙය්‍යස්ස සෙය්‍යොහමස්මි** යනාදිය නව මාන පුද්ගලයන් නිසා කියන ලදි. ඒවායේ එක එකක තුන බැගින් උපදී. එහි දහති යන තබයි. **තං නිස්සාය** එය උසස් වශයෙන් තැබීම නිසා. මෙහි **සෙය්‍යස්ස සෙය්‍යොහමස්මි** යනු මානය රජවරුන්ටද පැවිද්දන්ටද උපදී. රජ රටෙන් ධනයෙන් වාහනවලින් මා හා සමාන කෙනෙක් කොහෙ සිටීද? යන මේ මානය ඇතිවේ. පැවිද්දාටද සීල ධුතංගාදියෙන් මා හා සමාන කෙනෙක් ඇත්දැයි මේ මානය ඇතිවේ.
සෙය්‍යස්ස සමාන මානයද මෙසේම උපදී, රජ රටින් ධනයෙන් වාහනවලින් අනිත් රජුන් සමග කිම වෙනසක් වේද?යි මේ මානය ඇතිවේ. පැවිද්දාටද සීල ධුතංගාදියෙන් අන්‍ය භික්‍ෂුවක් සමග මගේ ඇති වෙනස්කම කුමක්ද?යි මේ මානය ඇතිවේ.
සෙය්‍යස්ස හීනවෙමි යන මානයද මෙසේම උපදී. රජතුමාට රට හෝ ධනය හෝ වාහනාදිය හෝ සම්පන්න නොවේ. ඒ බව රජ යන ව්‍යවහාර පහසුව සඳහා පමණය. මම මොන රජෙක්දැයි මේ මානය උපදී. පැවිද්දාටද අල්පලාභ සත්කාර ඇති මම ධර්මකථික බහුස්සුත මහාථෙර යනු කතාවට පමණකි. මොන ධර්ම කථිකයෙක්ද මම? මොන බහුස්සුතයෙක්ද මොන මහතෙර නමක්ද මම යයි යමෙකුට ලාභ සත්කාර නැතැයි මේ මානය ඇතිවේ.
සදිසස්ස සෙය්‍යොහමස්මි යන මානාදිය ඇමති ආදීන්ටද උපදී. ඇමතියා වනාහි රට ඇත්තෙකි හෝ භෝග යාන වාහනාදියෙන් මා හා සමාන වෙන කවරෙක් ඇද්දැයි හෝ අන් අය හා සමග මට මොනවා අඩුදැයි නා නා කාරණ වශයෙන් හෝ මට නම් ඇමති නාමය පමණක් යයි කෑම ඇඳීම් පමණක්වත් මට නැත. කිම මම ඇමතියෙක් වෙම්දැයි මේ මානය උපදී.
හීනස්ස සෙය්‍යොහමස්මි යන දාසාදීන්ටද උපදී. දාසයා මව පැත්තෙන් හෝ පියා පැත්තෙන් හෝ මා හා සමාන වෙනත් දාසයෙක් සිටිනවාද? අනිත් අය ජීවත්විය නොහැකිව බඩ නිසා දාස නම් විය. මම වනාහි ප්‍රවේණියෙන් පැමිණි නිසා උසස් වෙමියි හෝ ප්‍රවේණියෙන් ආ හෙයින් උභතෝ සුද්ධ දාසභවයෙන් අසවල් දාසයා සමග මගේ අඩුව කුමක්දැයි හෝ බඩ නිසා මම දාස භවයට පැමිණියෙමි. මා පිය කෙළවරින් මට දාස භාවයක් නැත. කිම මම දාසයෙක්ද? හෝ මොවුන්ට මානය උපදී. දාසයන් මෙන් පුක්කුස චණ්ඩාල ආදීහුද යන මොවුන්ටද මානය ඇතිවේ.
මෙහිද ශ්‍රේෂ්ඨයාට ශ්‍රේෂ්ට වෙමියි උපදින මානයම ඇති සැටියෙන් ඇති මානයයි. ඉතිරි දෙක ඇති සැටියෙන් වූ මාන නොවේ. එසේම සමානයට සමාන වෙමියි යන මානයද හීනයාට හීනවෙමියි උපන් මානයද යාථාව මානය වේ. ඉතිරි දෙක අයාථාව මානය. යාථාව මානය අරහත් මාර්ගය අත්හැරය. අයාථාව මානය සෝවාන් මාර්ගය අත්හැරය.
මෙසේ වස්තු සහිත මානය කියා දැන් අවත්‍ථුක මානය උපන් මානයමයයි දැක්වීමට **තත්‍ථ කතමො මානො** යනාදිය කියන ලදි.
අතිමාන නිද්දේසයෙහි පුද්ගලයන් නොගෙන ජාති ආදියේ වස්තු වශයෙන්ම දක්වන ලදි. එහි **අතිමඤ්ඤති** යනු ජාති ආදියෙන් මා හා සමානයෙක් නැතැයි ඉක්මවා සිතයි.
මානතිමාන නිද්දේසයෙහි සො **එවරූපො** යනු මේ යමෙක් පෙර මා හා සමානව දැන් මම ශ්‍රේෂ්ඨ වෙමි. මේ අය හීනතරයයි උපන් මානය මෙය බරෙනුත් ඉතා බරයයි මෙන් පෙර සමාන මානය ගෙන මාණාති මාන යයි දැක්වීමට මෙසේ කීහ.
ඔමාන නිද්දේසය හීන මාන නිද්දේසය හා සමානය වෙනෙය්‍ය වශයෙන් එය හීනයයි මනී. මෙය ඕමාන නම් වේ. තවද මෙහි ඔබ ජාතිමත් කවුඩකු මෙන් ඔබත් ඒ ජාතියේය. ගෝත්‍රයෙන් චණ්ඩාල ගෝත්‍රය මෙනි. ඔබේ හඬ කාක් හඬක් මෙන් මෙසේ තමා පහත්කොට පැවතීම වශයෙන් මෙය ඕමාන යයි දතයුතුය.
අධිමාන නිද්දේසයෙහි **අප්පත්තෙ පත්ත සඤ්ඤිනා** යනු චතුසත්‍යාවබෝධයට නොපැමිණ, පැමිණි සංඥා ඇති බව. **අකතෙ** යනු සතර මගින් කළයුතු කිස නොකළ කල්හිම. **අනධිගතෙ** චතුසත්‍ය ධර්ම අවබෝධ නොවූ කල්හි **අසච්ඡිකතෙ** සාක්‍ෂාත් නොකළ කල්හි **අයං වුච්චති අධිමානො** මේ අවබෝධ කළැයි යන මානය යයි කියනු ලැබේ.
මෙය කාට උපදීද? නූපදින්නෙ කාටද? ආර්ය ශ්‍රාවකයන් වහන්සේට නූපදී. උන්වහන්සේට මාර්ගඵල නිර්වාණ ඇති ප්‍රහීණ කෙලෙස් සහ ඉතිරි කෙලෙස් ප්‍රත්‍යවේක්‍ෂාවෙන්ම හටගත් සොම්නස් ඇත්තේ ආර්යගුණ ප්‍රතිවේදයෙන් සැක නැත්තේය. එසේ හෙයින් සෝවාන් වූවන්ට සකෘදාගාමි යයි ආදි වශයෙන් මානය නූපදී. දුස්සීලයාට ද නූපදී. හේ ආර්යගුණාදියෙහි ආශා නැත්තේය. කමටහන් අත්හළ නින්දෙහි ඇලීම් ආදියෙන් යුත් සිල්වතාටද නූපදී.
කමටහනෙහි අප්‍රමාද වූ නාමරූප මෙනෙහි කිරීම් ඇති ප්‍රත්‍ය විමසීමෙන් යුත් දුරුකළ සැක ඇති ත්‍රිලක්‍ෂණයට නගා සංස්කාරයන් සම්මර්ශනය කරන වීර්යයෙන් යුත් විදර්ශනාව ඇති පිරිසිදු සීලවන්තයාට උපදී. සුද්ධ සමථලාභියාට හෝ සුද්ධ විදර්ශනා ලාභියාට උපන් කල්හිද අනතුරු තිබේ. හේ දස වසක් විසිතිස් වසක් කෙලෙස් හැසිරීම නොදක්නේ මම සෝවාන් වූයෙමි හෝ සකදාගාමි වෙමි හෝ අනාගාමී වෙමි හෝ යයි සිතයි. සමථ විපස්සනා ලාභියා රහත්වීමියි සිතයි. ඔහුගේ සමාධි බලයෙන් කෙලෙස් විෂ්කම්භනය කොට විදර්ශනා බලයෙන් සංස්කාර මනාව ගන්නා ලදි. එනිසා හැටවසක් අසූවසක් වර්ෂ සීයකිනුදු කෙලෙස් නොහැසිරේ. රහතන් වහන්සේටද චිත්තාචාරය වේ. හේ මෙසේ බොහෝ කාලයක් කෙලෙස් හැසිරීමක් නොදක්නේ අතර නොසිට මම රහත්වී යයි සිතයි. උඩමළුව වාසී මහානාග තෙරුන් මෙන් හංකතකවාසී මහාදත්ත තෙරුන් මෙන් සිතුල්පව්වේ ‘නිංකපොණ්ණක’ පියන්ගලු වැසි චුල්ල සුම්ම තෙරුන් මෙන්ද,
ඒවායින් එක් කතා වස්තුවක් දැක්වීම. මාලිකවාසී ධම්මදින්න තෙරුන් වහන්සේ වනාහි පටිසම්භිදා සහිත රහත් වූ මහා ක්‍ෂීණාශ්‍රවයන් වහන්සේ නමකි. භික්‍ෂු සංඝයා මහත් පිරිසකට අවවාද දෙන්නෙක්ව වැඩ විසූහ. උන්වහන්සේ එක දවසක් තමන් වහන්සේගේ දිවා ස්ථානයේ හිඳ උඩමළුව වාසී මහානාග නම් සිය ආචාර්යවරයාගේ මහණදම් කෙසේදැයි ආවර්ජනා කරන්නේ පෘථග්ජන භාවයෙහිම සිටි බව දැන මා නොගියොත් පෘථග්ජනවම අපවත් වන්නේ යයි සිතා අහසට නැගී දිවා ස්ථානයෙහි සිටි තෙරුන් ළඟ බැස වැඳ වත් දක්වා එකත්පසක සිටියහ. ඇවැත්නි, ධම්මදින්න කිම අකාලයේ පැමිණියේ? ස්වාමීන් වහන්ස, ප්‍රශ්නයක් අහගන්ටයි ආවේ.
අසන්න, දන්නවා නම් කියන්නෙමි යයි කී කල්හි ප්‍රශ්න දහසක් විචාළහ. ඇසූ ඇසූ ප්‍රශ්නවලට කිසි සූදානමක් නැතිව පිළිතුරු දුන්හ. ඉක්බිති ස්වාමීන් වහන්සේ නුවණ ඉතා සියුම්ය. ඔබවහන්සේ මේ ධර්මය අවබෝධ කෙළේ කවදාද? ඇවැත්නි, මෙයින් අවුරුදු හැටකට පෙරාතුවය. ස්වාමීනි, සමාධි පුහුණුවීද? ඇවැත්නි, එය බැරෑරුම් නොවේ. එසේනම් ස්වාමීන් වහන්ස, එක ඇතෙක් මවන්න. තෙරුන් වහන්සේ සුදු ඇතෙක් මැවූහ. දැන් ස්වාමීනි මේ ඇතා කන් ඔසවාගෙන වලිගය දිගහැර හොඬ මුඛයෙහි තබා බියජනක කුඤ්චනාද කරන්නේ ඔබවහන්සේ අභිමුවට එන ආකාරයට කරන්න. තෙරුන් වහන්සේ එසේ කොට වේගයෙන් එන ඇතාගේ බියජනක ආකාරය දැක නැගිට පලායාමට සැරසුනේය. රහතන් වහන්සේ අත දිගුකොට සිවුරු කොනෙන් අල්ලා ස්වාමීනි, ඛීණාශ්‍රවයන්ට ඇලීම් නම් වේදැයි කීහ. එවේලේ තමන්ගේ පෘථග්ජනකම දැක ඇවැත්නි, ධම්මදින්න, මට උදව්වන්නැයි කියා පාමුල උක්කුටිකව උන්හ. ස්වාමීනි, ඔබවහන්සේට උදව්වීමට මා පැමිණියේ නොසිතනු මැනවැයි කියා කමටහන් කීහ. තෙරුන් වහන්සේ කමටහන් ගෙන සක්මනට නැගී තුන්වන පියවරේදී අග්‍රඵලය වූ රහත්බවට පැමිණියහ. තෙරුන් වහන්සේ වනාහී දෝස චරිතයකු වූහ.
අස්මිමාන නිද්දේසෙයෙහි, **රූපං අස්මීති මානො** රූපය යයි උපන් මානය **ඡන්‍දො** මාන අනුගත වූ ඡන්‍දය අනුසයද එසේය. වේදනාදියෙහි ද මෙම නයයි.
මිච්ඡා මාන නිද්දේසයෙහි **පාපකෙන වා කම්මායතනෙන** යනාදියෙහි පාප කර්මායතන නම් කෙවුළු මසුන් මරණ වැදි ආදීන්ගේ කර්මයයි. පාප සිල්පායතන නම් මසුන්ට දැල් දමන කෙමන් ඇටවීමෙහිද මලපුඩු එලන උල් සිටුවන ආදියෙහිද දක්‍ෂ බව පාප විද්‍යාස්ථාන නම් යමින් අනුන් නසන විද්‍යා පාප ඇසීම් භාරත යුද්ධ පාණ්ඩව ආදි, ජානකී භරණාදියෙන් යුක්ත වූ ඇසීම්. පාප ප්‍රතිභාන නම් දුර්භාෂිත වූ කාව්‍ය නාටක වැලපීම් ආදි පටිභානය. පාපසීල නම් එළුසිල් ගව සිල් පාප වත් අජවත් ගොවත් පාපදිට්ඨි නම් දෙසැට දෘෂ්ටිවලය අයත් කිසියම් දෘෂ්ටියක්.
ඥාති විතක්ක නිද්දේසාදියෙහි මගේ නෑයෝ සැපසේ ජීවත් වෙති. සම්පත් ඇත්තෝය. මෙසේ පස්කම් ගුණ යුක්ත වූ ගෙදරට ඇති ප්‍රේමයෙන් නෑයන් අරබයා උපන් සිතුවිලිම **ඤාති විතක්ක** නම් වේ. ක්‍ෂය වූ ව්‍යය වූ ශ්‍රද්ධා ප්‍රසන්න යයි මෙසේ පවතිනා ඤාති විතක්ක නම් නැත.
අපගේ ජනපදය සුභික්‍ෂය. සස්‍ය සම්පන්න යයි සතුටුවන සිතට ගෙහසිත ප්‍රේම වශයෙන්ම උපන් විතර්ක **ජනපද විතක්ක** නම් වේ. අපේ ජනපදයේ මිනිස්සු ශ්‍රද්ධාවන්තය. ප්‍රසන්නය. ඛය ගත වයගත යයි මෙසේ පවතින ජනපද විතර්කයක් නම් නැත.
අමරවීම සඳහා ඇතිවන සිතිවිලි **අමර විතක්ක** නම් වේ. එහි උක්කුටිකයෙන් සිටීමේ වීර්යාදියෙන් දුකෙහි නිර්ජීර්ණයෙන් ආත්මයට සැප වේයයි අමර යයි දුෂ්කර කාර්ය කරන්නාට ඒ දුෂ්කර කාර්යයෙන් යුක්ත වූ විතර්කය අමර පිණිස විතර්කය නම් වේ. දෘෂ්ටිගතිකයා වනාහි ශාස්වතය. නියතවාදදැයි ආදිය විචාළවිට මෙසේද නොවේ. එසේද නොවේ. වෙනත් අයුරකින්ද නොවේ. නැත්තේ නොවේ. නැත්තේ නොවන්නේ ද නොවේ. නැතැයි වික්‍ෂේපයට පැමිණේ. හේ ඒ දෘෂ්ටියෙන් යුක්ත වූයේ විතර්ක කරන්නේ අමර නම් මත්ස්‍යයා ජලයෙන් මැරීමට නොහැකිය. එහාට මෙහාට දුවයි. ගැනීමට නොඑයි. එසේම එක ස්ථාවරයක නොසිටින බැවින් නොමැරිය හැකියයි අමර නම් වේ. ඒ දෙකම එකක් කොට **අයං වුච්චති අමර විතක්කො** යයි කියන ලදි.
**පරානුද්දයතා පටිසංයුත්තො** යනු දයාව ප්‍රතිරූපයෙන් ගෙහසිත ප්‍රේමයෙන් යුක්තව. සහ නන්‍දී යනාදියෙහි උපස්ථායකින් සතුටුවන කල්හි සෝකවන කල ඔවුන් සමග දෙගුණයක් සතුටු වේ. දෙගුණයක් සෝක වේ. ඔවුන් සැපවත් වන කල්හි දෙගුණයක් සැපවත් වේ. දුක්වන කල්හි දෙගුණයක් දුක් වේ. **උප්පන්නෙසු කිච්ච කරණීයෙසු** ඔවුන්ට මහත් වූ හෝ කුඩා වූ හෝ කටයුතු පැමිණි කල්හි. **අත්තනා වා යොගං ආපජ්ජති** ඒ ඒ කෘත්‍ය කරන්නේ පැනවීම් ඉක්මවයි. කෙලෙස් කෝප කරවයි. **යො තත්‍ථ** යමෙක් ඒ හා බැඳුණු වාසයෙහි හෝ ඒ කාර්යයෙහිදී ගෙදර සම්බන්ධ විතර්කය. මෙය පරානුද්දයතා පටිසංයුත්ත විතර්කය නම් වේ.
**ලාභ සත්කාර සිලොක පටිසංයුත්තතො** යනු චීවරාදී ලාභයෙන්ද සත්කාරයෙන්ද කීර්තියෙන්ද අරමුණු වශයෙන් යුක්ත
**අනවඤ්ඤත්ති පටිසංයුත්තො** යනු අන්‍යයෝ මා අවමන් නොකරන්නේ නම් තළා පෙළා කථා නොකරන්නේ නම් කොයිතරම් හොඳදැයි මෙසේ අපැහැදිලි බවින් පැතීම් සහිත උපන් සිතිවිලි **යොතත්‍ථ ගෙහසිතො** යමෙක් ඒ අවස්ථාවේ අන්‍යයෝ මා අවමන් නොකළහයි උපන් සිතේ පඤ්චකාම ගුණ සංඛ්‍යාත ගෙහ සිතින් යුතුව උපන් විතර්කය. සෙසු සියල්ල ප්‍රකටය.
(2:) දුකනිද්දෙසවණ්ණනා
දෙවන කොටසෙහි ක්‍රෝධ නිද්දේසාදිය යට කියන ලද ආකාරයෙන් දතයුතුය. පසුගිය අනාගත උපනාහ විස්තරයෙහි ක්‍රෝධයේ මුල් අවස්ථාව **උපනය්හතී **වේ. පසු අවස්ථාව **උපනාහ** නමි. උපනය්හනාකාර පමුණුවන ආකාරය **උපනය්හනා** වේ. පැමිණවූ ආකාරයේ භාවය **උපනය්හිතත්තං** වේ. **අට්ඨපනා** යනු පළමු උපන් දේ අනතුරුව තැබීම. සීමා වේ. අවසානය දක්වා තැබීම. **ඨපනා** ප්‍රකෘති තැබීම. **සණ්ඨපනා** හැම අංශයකින්ම ආඝාතය තැබීම. **අනුසංසන්‍දනා** පළමුව උපන් ක්‍රෝධය සමග අතරක් නොදක්වා තබාගැනීම **අනුප්පඛන්‍ධතා** පෙර හා පසු සම්බන්ධ කිරීම. **දළ්හී කම්මං** ස්ථිර කිරීම. **අයං වුච්චති** මේ වෙළන ලද ලක්‍ෂණය වූ වෛරය අත්නොහරින කෘත්‍ය ඇත්තේ උපනාහයයි කියනු ලැබේ. එයින් යුක්ත පුද්ගලයාට වෛරය අත්හැරීමට නොහැකි වේ. මෙබඳු වූ මට මෙසේ කියන්ට නොසුදුසු යයි නැවත නැවත ලුහුබඳියි. ඇවිලගත් ගිනි පෙනෙල්ලක් මෙන් දැල්වේමය. සෝදනු ලබන වලස් සමක් මෙන් වුරුණු තෙලෙහි බහන ලද රෙදිකැබැල්ලක් මෙන්ද පිරිසිදු නොවේ.
මැකීම් වශයෙන් **මක්ඛො** අනුන් ගුණ මැකීමෙන් පවත්වන්නා වූද තමාගේ ඇඟේ අසූචියෙන් පහරදෙන්නා සේ අසූචිය මෙන් පළමුවම ගෑවේය යන අර්ථයයි. ඉන්පසු ආකාරයන් දෙකකින් යුත් විස්තරය කර්කශභාවය **නිට්ඨුරියං** වේ. ඔහු නිසා මෙපමණවත් නැතැයි කෙල ගසයි යනු අර්ථයයි. **නිට්ඨුරිය කම්මං** කර්කශ වීම ගිහියෙක් ගිහියෙකු භික්‍ෂු නමක් භික්‍ෂු නමක් නිසා වසන්නේ අප්‍රමාණව කිපී ඔහු නිසා මෙපමණවත් නැතැයි කියා කෙලගසා පයින් මඩින්නාක් (පාගන්නාක්) මෙන් කර්කශ භාවයෙන් යුක්ත වේ. ඔහුගේ ඒ කර්මය නිට්ඨුරිය කර්මයයි කියනු ලැබේ. මෙහි ලක්‍ෂණ වශයෙන් අනුන්ගේ ගුණ මැකීමය. ඒවා විනාශ කිරීම කෘත්‍යයයි. අනුන් විසින් කරන ලද යහපත් ක්‍රියා වැසීම වැටහෙන ආකාරයයි අනුන්ගේ දොස් කියනුයි
__**විලාසා**__ අනුන්ගේ ගුණය දක්වා තමාගේ ගුණවලින් සමාන කෙරේ යන අර්ථයයි. පලාසයගේ ආයනම (පැමිණවීම) **පලාසායනා** වේ. පලාසය ද තමාගේ ජය ගෙන ඒමෙන් ආහාරය **පලාසාහාරො** වේ. **විවදට්ඨානං** විවාද කරුණ. **යුගග්ගාහො** යනු සමසේ කරගැසීම **අප්පටිනිස්සග්ගො** යනු තමා ගන්නා ලද දේ අත් නොහැරීමය. ලක්‍ෂණ වශයෙන් තරඟ කිරීමය. රස වශයෙන් අනුන්ගේ ගුණයෙන් තමාගේ ගුණ සමකිරීමය. අන්‍යයන්ගේ ගුණ ප්‍රමාණයෙන් වැටහෙන ආකාරය සහ පදස්ථානය වේ. පලාසී පුද්ගලයා දෙවැන්නාට අවස්ථාවක් නොදෙයි. සමානව දිගහැර සිටියි. සාකච්ඡා මණ්ඩලයෙහි අනිත් භික්‍ෂුවක් බොහෝ සූත්‍රවලින් කරුණු ඉදිරිපත් කළත් ඔබේ සහ මගේ වාදයෙහි මොකක්ද ඇති වෙනස? මැදින් බිඳුණු රන් බඳුනක් මෙන් අපගේ වචන එක සමාන නොවේදැයි කියයි. ඉස්සා මච්ඡරිය නිද්දේස කියන ලද අර්ථ ඇත්තේම වේ.
මායා නිද්දේසයෙහි **වාචං භාසති** යනු පැනවීම දැනගෙනම ව්‍යතික්‍රමණය කරන භික්‍ෂුව බැරෑරුම් කාරියක් කරයි. අපගේ ව්‍යතික්‍රමණය වූ තැනක් නැතැයි උපශාන්තයකු මෙන් කියයි. **කායෙන පරක්කමති** යනු මවිසින් කළ පාපකර්මය කිසිවෙක් නොදනිත්වායි කයින් වත් කෙරෙයි. විද්‍යමාන දොස් වැසීමෙන් ඇස රවට්ටන මායාවක් මෙන් යයි **මායා** වේ. මායාවගේ භාවය **මායාවිතා** වේ. පව කොට නැවත වැසීමෙන් ඉකුත් වූ ඇස රාත්‍රී **අච්චාසරා** වේ. කාය වාක් ක්‍රියාවලින් අන්‍යාකාරයකින් දැක්වීමෙන් වංචා කෙරේ යයි **වඤ්චනා** නම් වේ. මෙයින් ජනයින් වංචා කෙරේනුයි **නිකති** නම් වේ. මිථ්‍යාවක් කෙරේ යන අර්ථයයි. මා මෙසේ නොකරමියි පව් විසුරුවීම **විකිරණ** නම් වේ. මම මෙසේ නොකරමියි වර්ජනය කිරීම **පරිහරණා** නම් වේ. කායාදි සංවරයෙන් **ගුහනා** වේ. සෑම අංශයකින්ම ගුහනය වීම පරිගුහනා වේ. තෘණපත්‍ර ආදියෙන් අසූචිය මෙන් කාය වචී කර්මවල පාපය වැසීම **ඡාදනා** වේ. සියළුම අංශවලින් වැසීම **පටිච්ඡාදනා** නම් වේ. මතුකොට නොදක්වයි යනු **අනුත්තානි කම්මං** වේ. ප්‍රකට කොට නොදක්වයි යනු **අනාවීකම්මං** වේ. මනාව වැසීම **වොච්ඡාදනා** නම් වේ. කරන ලද වැසීම් වශයෙන් නැවත පාප කිරීමෙන් **පාපකිරියා** යනු වේ. **අයං වුච්චති** මේ කරන ලද වැසීම් ඇති මායාව නමැයි කියනු ලැබේ. මෙයින් සමන්විත පුද්ගලයා අළුයට ගිනිඅඟුරු මෙන් ජලයෙන් වැසී ඇති හුල් මෙන් රෙදිවලින් වෙළූ ආයුධයක් මෙන් වේ.
සාඨෙය්‍ය නිද්දේසයෙහි **සඨො** අසත් ගුණ දැක්වීමෙන් මනාව කතා නොකරන්නෙකි. සියළු අංශවලින් සඨ වූයේ **පරිසඨො** නම් වේ. **යං තත්‍ථා** යනු ඒ පුද්ගලයා කෙරෙහි. **සඨං** යනු නැති ගුණ දක්වන කෛරාටිකය **සඨතා** යනු සඨ ආකාරය. (නැති ගුණ දක්වන අයුරු) **කක්ඛරතා** අතගෑමට නොහැකි පියුම් නාලයක් මෙන් රළු පරුෂභාවය. **කක්ඛරියං** යනු එයටම පරියාය වචනයකි පරික්ඛත්තතා. **පාරික්ඛත්තියං **යන පද දෙකින් හාරා තබන ලද මෙන් දැඩි කෛරාටිකකම් කියන ලදි. **ඉදං වුච්චති** මේ තමාගේ අවිද්‍යමාන ගුණ ප්‍රකාශ කරන ලක්‍ෂණය සාඨෙය්‍ය නම් යයි කියනු ලැබේ. මෙයින් සමන්විත පුද්ගලයාගේ බඩ හෝ පිට හෝ දැනගැනීමට හැකි නොවේ.
[missing trans]
වංක නිර්දේශයෙහි **අනජ්ජවො** යනු සෘජු නොවන ආකාරයයි. අනජ්ජව භවය අනජ්ජවතා වේ. **ජිම්හතා** යනු සඳ වක් බව මෙනි. වංකතා යනු ගෝ මූත්‍ර ඇදය මෙනි. (ගමන් කරන ගොනාගේ මූත්‍ර පාර) කුටිලතා යනු නගුලිස කෙළවර ඇදය මෙනි. මේ සියළු පදවලින් කාය වචී චිත්ත වංකතාව කියන ලදි.
මෘදු නොවන නිර්දේශයෙහි මෘදුභාවයක් නැති **අමුදුතා** වේ. මෘදු නොවන ආකාරය **අමද්දවතා** වේ. කැකුළු බව **කක්ඛළියං** වේ. මෘදු කරන සෙනෙහස නැති ඵරුස බව **ඵාරුසියං** වේ. පහත් පැවැත්මෙන් සෘජුව සිටි සිතේ ස්වභාවය **උජුචිත්තතා** වේ. එහි විශේෂණය සඳහා නැවත අමුදුතාව ගැසීම අමුදුතා සංඛ්‍යාත උජුචිත්ත භවය අජ්ජව සංඛ්‍යාත උජු චිත්තය නොවේ.
අක්ඛන්ති නිද්දේසය ඛන්ති නිද්දේසයට ප්‍රතිපක්‍ෂ වශයෙන් දතයුතුය.
සංයෝජන නිද්දේසයෙහි **අජ්ඣත්තං** යනු කාමභවය. **බහිද්ධා **යනු රූපාරූප භව වේ. කිසියම් සත්ත්වයෙක් කාම භවයෙහි ස්වල්ප කාලයක් ජීවත් වේ. එසේ වුවත් කාම භවයෙහි චුති පටිසන්ධි බොහෝ වෙති. රූපාරූප භවවල අල්පය. රූපාරූප භවවල බොහෝ කාලයක් වසති. යම්තැනක කල්පයකින් හතරෙන් කොටසක් ඉතිරි තුන් කොටසෙහි කාමභවය ශූන්‍ය වේ. හිස්ය. යම්තැනක චුති පටිසන්ධි බොහෝ වෙත්ද එහි ආලයද ප්‍රාර්ථනාද අභිලාෂද බොහෝ වේ. යම්තැනක අල්ප නම් එතැන අල්පය. එනිසා කාමභවය අජ්ඣත්ත නම් විය. රූපාරූප භව බහිද්ධ වේ. මෙසේ අජ්ඣත්ත භවයෙහි බැදීම් අජ්ඣත්ත සංයෝජන වේ. බහිද්ධ සංඛ්‍යාත රූපාරූප භවවල බැඳීම් බහිද්ධා සංයෝජන නම් වේ. එහි එක එකක් පහ බැගින් වේ. පඤ්ච ඕරම්භාගිය පඤ්ච උද්ධම්භාගිය වශයෙනි. ඔරං යනු කාමධාතුව යයි කියනු ලැබේ. එහි උත්පත්ති නිපදවීම් වශයෙන් කාමධාතු ඇසුරු කරයි යනු ඕරම්භාගිය වේ. උද්ධං යනු රූපාරූප ධාතුව යයි කියනු ලැබේ. එහි ඉපදවීම් සිදුකරන බැවින් උද්ධම්භාගිය වේ.
(3:) තිකනිද්දෙසවණ්ණනා
තික නිද්දේසයෙහි අකුසල් මුල් තුනෙන් සංසාරයෙහි හැසිරේ යයි කියන ලදි. අකුසල විතක්කාදියෙහි විතර්ක වශයෙන් **විතක්කො** හැඳිනීම් වශයෙන් **සඤ්ඤා** ස්වභාව අර්ථයෙන් ධාතු යයි දතයුතුය. දුච්චරිත නිර්දේශයෙහි ප්‍රථම නය කම්මපථ වශයෙන් බෙදන ලදි. දෙවැන්න සර්ව සංග්‍රාහික කර්ම වශයෙන්ද තුන්වැන්න, නිපදවන චේතනා වශයෙන්ම බෙදන ලදි.
[missing trans]
ආසව නිර්දේශයෙහි සංක්‍ෂේපයෙන් **තත්‍ථ කතමා කාමෙසනා** යනාදි නයින් කියන ලද කාම සොයා යන රාගයයි. **කාමෙසනා යො භාවෙසු භවච්ඡන්‍දො** ආදි නයින් කියන ලදි. භව ගවේෂණ රාගය භවෙසනා වේ. **සස්සතො ලොකො** ආදි නයින් කියන ලද දෘෂ්ටිගතික සම්මතයයි. බ්‍රහ්ම චරිය ගවේෂණ දෘෂ්ටිය **බ්‍රහ්මචරියෙසනා** යයි දතයුතුය. රාග දෘෂ්ටිය පමණක් සෙවීම නොව කර්මයද එසනාවකි. (සෙවීමකි.) එනිසා එය දැක්වීමට බෙදන නය බෙදන ලදි. එහි **තදෙකට්ඨං** යනු සම්ප්‍රයුක්ත අර්ථය යයි දතයුතුය. එහි කාමරාග ඒකාර්ථය කාමාවචර සත්ත්වයෝම පවත්වති. භවරාග ඒකාර්ථය මහා බ්‍රහ්මයින්ගේ සමාපත්තියෙන් නැගිට සක්මන් කරමින් ධ්‍යානාංග ආශ්වාදනය කරන වේලවෙහි අකුසල කාය කර්මයක් වේ. අහෝ සැපයි අහෝ සැපයි කියා ආශ්වාදනය කරන කාලයෙහි වචී කර්මයද කාය අංග වචී අංග නොසොලවා මනසින්ම ආශ්වාදනය කරන වේලාවේ මනෝ කර්මයද වේ. අන්තර්ග්‍රහණ දෘෂ්ටි වශයෙන් සියළු දෘෂ්ටි ගතිකයන්ට සක්මන් කිරීම් වශයෙන් ඒවා සිදුවේ.
විධා නිර්දේශයෙහි සීලවන්තයන් කියන්නේ කුමන විධියකින්ද? ප්‍රඥාවන්තයන් කියන්නේ කුමන විධියකින්ද? යනාදියෙහි ආකාර සටහන් විධි නම් වේ. ‘එකවිධෙන ඤාණවත්‍ථු’ යනාදියෙහි කොටස් විධි වශයෙනි. එය වනාහි සෙය්‍යාදි වශයෙන් දැක්වීම නිසා විධා යයි කියනු ලැබේ. තබන අර්ථයෙන් හෝ විධා වේ. එහෙයින් සුදුසු මමයයි උපන් මානවිධ මාන ඨපනය සෙය්‍යොහමස්මීති විධා යයි දතයුතුය. සෙසු පද දෙකේද මේ ක්‍රමයමයි.
භය නිද්දේසයෙහි **ජාති පටිච්ච භයං** ජාතිය නිසා උපන් බිය. භයානකං යනු ආකාර විස්තරයයි. **ඡම්භිතත්තං** යනු බිය වශයෙන් ගත සැලීමයි. **ලොමහංසො** යනු ලෝමවල හංසනයයි. ලොම් අග උඩට සිටීමයි. මේ පද දෙකින් කෘත්‍ය වශයෙන් බිය දක්වා **චෙතසො උත්‍රාසො** ස්වභාව වශයෙන් දක්වන ලදි.
තප නිද්දේසයෙහි විචිකිච්ඡා හිසින් අවිජ්ජාව කියන ලදි. “ඒ අඳුර මුළාවයි. අවිජ්ජා ගඟ මහා බියයි” යන වචනවලින් අවිජ්ජාව **තමො** නම් වේ. අද්ධ තුනක් වශයෙන් දේශනා පහසුව සඳහා විචිකිච්ඡා හිසින් දේශනා කරන ලදි. එහි කුමක් නිසා මම අතීතයෙහි ක්‍ෂත්‍රියෙක් වීම්ද? නැතහොත් බ්‍රාහ්මණයෙක්, වෛශ්‍යයෙක් ශුද්‍රයෙක් කල්ලෙක් සුද්දෙක් මිට්ටෙක් උසයෙක් වීම්ද? සැක කරන්නේ අතීත කාලය අරබයා සැක කරයි. **අතීතං අද්ධානං ආරබ්භ කංඛති** කුමක් හෙයින් මම අනාගතයෙහි ක්‍ෂත්‍රියෙක් වන්නෙමිද නැතහොත් බ්‍රාහ්මණයෙක්........උස අයෙක් සැක කරන්නේ **අනාගතං අද්ධානං ආරබ්භ කංඛති.** කුමක් හෙයින් මම දැන් ක්‍ෂත්‍රියෙක් නැතහොත් බ්‍රාහ්මණයෙක් වෛශ්‍යයෙක් ශුද්‍රයෙක් වීම්ද? මම කුමක්ද? රූපයද? නැතහොත් වේදනා සඤ්ඤා සංඛාර විඤ්ඤාණද? සැක කරන්නේ **පච්චුප්පන්නං අද්ධානං ආරබ්භ කංඛති**.
එහි කිසිවෙක් ක්‍ෂත්‍රිය හෝ තමාගේ ක්‍ෂත්‍රියභාවය බ්‍රාහ්මණ හෝ බ්‍රාහ්මණභාවය වෛශ්‍ය හෝ වෛශ්‍යභාවය ශුද්‍ර හෝ ශුද්‍ර භාවය නොදන්නෙක් නම් නැත. ජීවය ලත් සත්ත්වයෙක් ක්‍ෂත්‍රිය ජීවාදීන්ගේ වර්ණාදි භේදය අසා අපගේ අභ්‍යන්තර ජීවය කෙබඳු වේද? කිම නිල්වේද? නැතහොත් කහ? රතු? සුදු? සතරාකාර? සයාකාර? අටආකාර? යයි සැක කරන්නේ මේ සැක නම් වේ.
**තිත්‍ථායතනානි** යනු තීර්ථකයින්ගේ ආයතනය. එහි තිත්‍ථ නමි දෙසැටක් දෘෂ්ටිය. තිත්‍ථිය නම් ඒ දෘෂ්ටි කැමතිවන ඒවා ඉවසන අයයි. සියළුම දෘෂ්ටිගතිකයෝ මේ ස්ථාන තුනේම උපදිති. මෙහි හැසිරෙති. රැස්වෙති. දෘෂ්ටි ගතිකයන්ගේ දෘෂ්ටිභාවයෙන් මේ කරුණුය. එහෙයින් තීර්ථකයෝ එහිම හටගත්තේය ආදි අර්ථයෙන් ආයතනයන්ද තිත්‍ථායතන වේ. **පුරිසපුග්ගලො** යනු සත්ත්වයෙකි. කාමයද පුරුෂයෙකැයි පුද්ගලයෙකැයි කී කල සත්ත්වයෙක්ම කියන ලද්දේ වේ. මේවා සම්මත කතා වේ. යමෙක් දන්නා ලෙස කියන ලද ඒවාය. **පටිසංවෙදෙති**. යනු තමාගේ සන්තානයෙහි උපන් දේ දැනීමේ සංවේදීතාවය, කිරීම, ආනුභාවය හෝ **පුබ්බෙ කත හේතු** පෙර කරන ලද කරුණු. පෙර කරන ලද කර්ම ප්‍රත්‍යයෙන්ම දැනගනී යන අර්ථයයි. මේ නිගණ්ඨ සමයයි. මෙසේ මේ වාදීහු කර්ම වේදනාවද කිරිය වේදනාවද ප්‍රතික්‍ෂේප කොට විපාක වේදනාව පමණක් පිළිගනිති. පිත්ත සමුට්ඨාන තාදි අට ආබාධයෙහි හතක් ප්‍රතික්‍ෂේප කොට අටවැන්න භාරගනිති. දිට්ඨධම්ම වේදනාදි කර්ම තුනෙහි දෙකක් ප්‍රතික්‍ෂේප කොට එකම අපරාපරිය වේදනාව පමණක් පිළිගනිති. කුසල අකුසල විපාක කිරිය ආදියෙහිද චේතනා සතරින් විපාක චේතනාව පමණක් පිළිගනී.
**ඉස්සර නිම්මාණ හේතු** ඊශ්වර නිර්මාණ කරණය. බ්‍රහ්මයා හෝ ප්‍රජාපතී හෝ ඊශ්වරයා විසින් නිර්මාණය කරන ලද බව දනී යයි යන අර්ථයයි. මේ බ්‍රාහ්මණ සමයයි. මෙය ඔවුන් අභිප්‍රායයි. මේ තුන් වේදනා වර්තමානයේ තමා කරන ලද මූලයකින් හෝ පනවන ලද මූලයකින් හෝ පෙර කරන ලද්දකින් හෝ අහේතු අප්‍රත්‍යයෙන් හෝ දැනගැනීමට නොහැකිය. මෙය දැනගත හැකිවන්නේ ඊශ්වර නිර්මාණ කාර්යයෙන් මය. මේ වාදීහු යට කියන ලද ආබාධ අටෙන් එකකුදු නොපිළිගෙන සියල්ලම ප්‍රතික්‍ෂේප කරති. එසේම දිට්ඨධම්ම වේදනාදියෙහි සියළුම කොටස්වල එකකුදු නොපිළිගෙන බැහැර කරති.
**අහේතු අප්පච්චයා** යනු හේතුවද ප්‍රත්‍යයද හැර ඉබේම දැනගනී යන අර්ථය වේ. අයං ආජීවක සමයො. මේ වාදීහු යට කියන ලද ව්‍යාධි ආදි කරුණුවල එකක්වත් නොපිළිගෙන සියල්ලම බැහැර කරති.
**කිඤ්චනා** යනු බාධකය. **රාගො කිඤ්චනං** රාගය උපදිමින් සත්ත්වයා බඳියි. බාධා කරයි. ඒ නිසා කිඤ්චනයකැයි කියනු ලැබේ. දෝස මෝහවලද මෙම නයයි. **අංගණානී **‘උද්ධංගණෙ තත්‍ථ පපං අවින්‍දුං’ ආ තැන භූමි ප්‍රදේශය අංගනයකි. “තස්සෙව රජස්ස වා අංගණස්ස” ආ තැන කිසියම් තෘණ හෝ මඩය. “සාංගණොව සමානො” ආ තැන නොයෙක් ආකාර දැඩි කෙලෙස්ය. මෙහිද එලෙසම කෙලෙස් අදහස් කරයි. එහෙයින්ම **රාගො අංගණං** යනාදිය කීය.
**මලානී **යනු කිලිටි බව ඇති කිරීමය. **රාගො මලං** යනු රාගය උපදිමින් සිත කිලිටි කරයි. මල ගන්වයි. එනිසා මල යයි කියනු ලැබේ. ඉතිරි දෙකේද මෙම නයයි.
විසම නිද්දේසයෙහි රාගාදියෙහි මෙන්ම කාය දුශ්චරිතාදියෙහි සත්ත්වයෝ පැකිළෙති. පැකිලුණු තැනැත්තෝ සාසනයෙන්ද සුගතියෙන්ද වැටෙති. එහෙයින් පැකිළෙන වැටෙන හේතුවෙන් **රාගො විසමං** යනාදිය කියන ලදි.
**අග්ගි** යනු දහනය කරන අර්ථයෙන් අග්ගි වේ. **රාගග්ගි** යනු රාගය උපදින සත්ත්වයන් දවයි අලුකරයි. එනිසා අග්ගි යයි කියනු ලැබේ. දෝස මෝහවලද මෙම නයයි. ඒ සම්බන්ධ කථාවකි. එක් දහර භික්‍ෂුණියක් සිතුල්පව් වෙහෙරෙහි උපෝෂථාගාරයට ගොස් දොරටුපාල රූප බලමින් සිටියාය. ඉක්බිති ඇගේ ඇතුළත රාගය උපන්නේය. ඕ තොමෝ එයින් දැවී කළුරිය කළාය. භික්‍ෂුණීහු ගමින් මේ දහර භික්‍ෂුණිය කැඳවන්නැයි කීහ. එක් භික්‍ෂුණියක් ගොස් කුමක් නිසා සිටින්නේදැයි අත ගත්තාය. අතින් ඇල්ලූ පමණින් පෙරළී වැටුණාය. මෙය රාගයෙන් දවන ලද වස්තුවකි. දෝසයෙන් දවන ලද බවට නිදසුන් මනෝපදෝසික දෙවියන්ගෙන් දතයුතුය. මෝහයෙන් දවන ලද බවට ඛිඩ්ඩාපදෝසික දෙවියන් පිළිබඳ දතයුතුය. මුළාවීම් වශයෙන් ඔවුන්ගේ සිහිය මුළා වේ. එහෙයින් ක්‍රීඩා වශයෙන් ආහාර වේලාව ඉක්මවා කළුරිය කරති. **කසාව** කසටය. ඕජස නැත. රාගාදියෙහිද කාය දුශ්චරිතාදියෙහිද එකම ප්‍රණීත ඕජයක්වත් නැත. එහෙයින් **රාගො කසාවො** යනාදිය කියන ලදි.
**අස්සාදදිට්ඨි** ආශ්වාද සම්ප්‍රයුක්ත දෘෂ්ටියයි. **නත්‍ථි කාමෙසු දොසෝ** කෙලෙස් කාමයෙන් වස්තුකාම සේවනයේ දොස් නැතැයි කියයි. **පාතබ්‍යතං** බියයුතු බව, පරිභෝගය, ගිලීම. මේ වාදීහු වස්තු කාමවල කෙලෙස් කාමය බොන්නවුන් මෙන් ගිලින්න වුන් මෙන් පරිභෝග කරති. අත්තානු දිට්ඨි යනු තමන් අනුගමනය කරන දෘෂ්ටිය. **මිච්ඡා දිට්ඨි** යනු ලාමක දෘෂ්ටිය. දැන් මෙහි කුමක් හෙයින් පළමුව ශාස්වත දෘෂ්ටියද දෙවනුව සක්කාය දෘෂ්ටියද තෙවනුව උච්ඡේද දෘෂ්ටියද දැක්වූවාද යන්න දැක්වීමට **සස්සත දිට්ඨි අස්සාදදිට්ඨි** යනාදිය කීහ.
අරති නිද්දේසයද විහෙසා නිද්දේසය කියන ලද අර්ථ ඇත්තේය. අධමයාගේ හැසිරීම **අධම්ම චරියා** වේ. අධර්මය කිරීමයි යන අර්ථයයි. විසම ලෙස හැසිරීම **විසම චරියා** වේ. විසම කර්ම කිරීම **විසමචරියා** වේ. දොවචස්සතා පාපමිත්තතා නිද්දේසවල අර්ථ කියන ලද්දේය. වෙන්වූ නිමිති අරමුුණුවල පවතින විවිධ සංඥා **නානත්ත සඤ්ඤාය**. අනිකෙක් කාම සඤ්ඤා අනිකෙක් ව්‍යාපාද සංඥා එහෙයින් නානත්ත සඤ්ඤාද **නානත්ත සඤ්ඤා** වේ. කෝසජ්ජ පමාද නිද්දේසවල පංචකාම ගුණයෙහි මුදාහළ සිතේ කුසලධම්ම භාවනා අනුසෝන නොවීම් වශයෙන් සැඟවුණු ගති **කොසජ්ජං**. ප්‍රමාදවීම් වශයෙන් පටුවන බව. පමාදො වේයයි දතයුතුය. අසන්තුට්ඨිතා ආදි නිද්දේස කියන ලද අර්ථ වේ.
අනාදරිය නිද්දේසයෙහි අවවාදය නොගැනීම් වශයෙන් අනාදර භාවය **අනාදරියං** වේ. අනාදරය ඇතිකරන ආකාරය අනාදරතා වේ. ගිහිගෙයි විසීම අවසන් කිරීම් අර්ථයෙන් අගාරබව **අගාරවතා** වේ. දෙටු වාසයෙහි නොවසන අර්ථයෙන් **අප්පතිස්සවතා** වේ. අන් දෑ නොගෙන්මය. අනද්දායනා - අනාදි සහ ආකාරය. අනද්දාය ආයිතස්ස භාවෙ අනද්දායි තත්තං වේ. අසීලයාගේ ස්වභාවය **අසීල්‍යං** වේ. අචින්තිකාරො යනු ගරු බුහුමන් නොකිරීම.
අශ්‍රද්ධාභාවය **අස්සද්ධිං** වේ. නොඇදහීම් ආකාරය අසද්දහාන වේ. වැරදියට අදනා පිරිස් නොගැනීම **අනොකප්පනා** වේ. අප්‍රසාදය ඇතිවන අර්ථයෙන් **අනභිප්පසාද** වේ.
**අවදඤ්ඤුතා** යනු තද මසුරු වශයෙන් දෙව කරව යන වචනවල තේරුම ගෙනුත්
**බුද්ධා ච සාවකාච** මෙහි බුද්ධ ගැනීමෙන් පසේබුදුන්ද ගත්තා වේ. **අසමෙතුකාමතා** යනු ඔවුන්ගේ සමීපයට නොයනු කැමැත්. **සද්ධම්මං අසොතු කාමතා** සත්තිස් බෝධිපාක්‍ෂික ධර්ම සද්ධම්ම වේ. එය ඇසීමට අකමැති බව **අනග්ගහහේතුකාමතා** “ඉගෙනීමට කැමැත්තක් නැති බව
**උපාරම්භචිත්තතා** යනු දොස් පැවරීමේ සිතේ ස්වභාවය. යම් අර්ථයකින් දොස් පවරන්නේද එය දැක්වීමට **තත්‍ථ කතමො උපාරම්භො?** ආදිය කියන ලදි. **අනුපාරම්භ** දොස් දක්වන ආකාරය උපාරම්භනා වේ. නැවත නැවත උපාරම්භනය **අනුපාරම්භනා** වේ. අනුපාරම්භනයාගේ ස්වභාවය **අනුපාරම්භතත්තං** වේ. **උඤ්ඤා** යනු යට නොදැනීම. **අවඤ්ඤා** යනු නොදැනීම. පරිභව කිරීම පරිභවො වේ. සිදුරු සොයන බව **රංධගවෙසිතා** වේ. **අයං වුච්චති** මේ අනුන්ගේ වරද දකින ලක්‍ෂණය උපාරම්භ යයි කියනු ලැබේ. මේ ආකාරයෙන් යුත් පුද්ගලයා පෙහෙරෙක් රෙද්ද පසාකර සිදුර දකිනවා සේ අන්‍යයාගේ සියළු ගුණ මකා අගුණයෙහිම සිටියි.
**අයොනිසො මනසිකාරෙන** උපාය රහිතව මෙනෙහි කිරීම. **අනිච්චෙ නිච්චං** අනිත්‍ය වස්තුවෙහි නිත්‍ය යයි මෙසේ පැවතීම. **දුක්ඛෙ සුඛං** යනාදියෙහිද එම නයයි. **සච්ච විප්පටිකුලෙනවා** චතුරාර්ය සත්‍යයේ අනුලෝම නොවන ආකාරයෙන් **චිත්තස්ස ආවට්ටනා** ආදි සියල්ල ආවජ්ජනයේ සමාන වචනය. ආවජ්ජනයෙහි භවංග සිත ආවජ්ජනා කිරීම **චිත්තස්ස ආවට්ටනා** වේ. අනුම ආවර්ජනය **අන්‍වාවට්ටනා** වේ. ඌරුබද්ධාසනයෙන් සිටීම **ආභොගා** වේ. භවංග අරමුණින් වෙනත් අරමුණකට හැරවීම **සමන්නාහරො** වේ. එම අරමුණම තමා ලුහුබැඳ එන බව මෙනෙහි කරන්නේ **මනසිකාරො** වේ. කරොති යනු තබයි. අයං වුච්චති මේ අනුපාය මානසික උප්පථමනසිකාර ලක්‍ෂණය. අයොනිසො මනසිකාරයයි කියනු ලැබේ. ඒ නිසා පුද්ගලයෙකුට දුක්ඛාදි සත්‍ය යථා පරිදි ආවර්ජනා කිරීමට හැකි නොවේ.
කුම්මග්ග සෙවනාදි නිද්දේසයෙහි යම් වැරදි මගක් සේවනයෙන් සේවනය කිරීම **කුම්මග්ග සෙවනා** වේ යයි කියනු ලැබේ. එය දැක්වීමට **තත්‍ථ කතමො කුම්මග්ගො. **දෙවන පුච්ඡා කතාය සෙසු සියල්ල ප්‍රකටය.
(4:) චතුක්කනිද්දෙසවණ්ණනා
චතුක්ක නිද්දේසයෙහි තෘෂ්ණා ඉපදීමෙහි **චීවර හේතු** එහි මනාප සිවුරක් ලබමියි සිවුරු කරුණු උපදී. **ඉති භවා භව හෙතු** මෙහි ඉති යනු නිදර්ශනාර්ථයෙහි නිපාතයකි. චීවර හේතුවෙන්ම භවාභව හේතුද යන අර්ථයයි. **භවාභවො **යන මෙහි ප්‍රණීත ප්‍රණීතතර තෙල් මීපැණි ආදිය අදහස් කෙරේ. මේ තණ්හා උපාදාන සතර ප්‍රහාණය පිණිස පිළිවෙලින්ම චතුරාර්යවංශය දේශනා කරන ලදැයි දතයුතුය.
අගති ගමනයෙහි **ඡන්‍දාගති ගච්ඡාති **ඡන්‍දයෙන් ප්‍රේමයෙන් අගතියට යයි. නොකළයුතු දෙයක් කරයි. අනිත් පදවලද මෙම නයයි. එහි යමෙක් මේ තෙමේ මගේ මිත්‍රයෙක් දුටු මිත්‍රයෙක් දැඩි මිත්‍රයෙක් නෑයෙක් හෝ අල්ලස් හෝ මට දේ යයි. අස්වාමිකයෙක් ස්වාමියෙක් කරයි. මෙය ඡන්‍දා ගතියයි. යමෙක් මේ මගේ වෛරක්කාරයෙකුයි ප්‍රකෘති වෛර වශයෙන් හෝ උපන් අවස්ථාවේ උපන් ක්‍රෝධ වශයෙන් හිමියෙකු අහිමියෙක් කරයි. මෙය දෝෂා ගතියයි. යමෙක් මෝඩබව මුළා බැවින් මොනව හෝ කියා අහිමියෙක් හිමියකු කරයි. මෙය මෝහා ගතියයි. යමෙක් මේ රාජ විශ්වාසය දිනුවේ හෝ විසම පුද්ගලයෙක් නිසා හෝ මට අනර්ථයක් කෙරේයයි බියෙන් අහිමියෙක් හිමියකු කරයි මෙය භයෙන් අගතියට යෑමකි. යමෙක් යමක් බෙදන අවස්ථාවේ කිසියම් දෙයක් බෙදන්නේ මේ මගේ මිත්‍රයෙක් යහළුවෙක් කියා ප්‍රේම වශයෙන් අතිරේකයක් දෙයි. මේ මගේ වෛර කරුවෙකු දෝෂ වශයෙන් අඩුවෙන් දෙයි. මෝමූහයෙන් දෙන නොදෙන හැටි නොදන්නේ කිසිවකුට අඩුවෙන් කිසිවෙකුට වැඩියෙන් දෙයි. මොහුට නුදුන්නොත් මට අනර්ථයක් කරන්නේ යයි බියවී කිසිවෙකුට අතිරේකයක් දෙයි. ඒ සතර දෙනාම අනුක්‍රමයෙන් ඡන්‍දාදි සතර අගතියට යයි. ආර්යයා මේ අගතිවලට නොයයි. අනාර්යා මේ අගතිවලට යයි. **අගතිගමනං** මේ දෙක සතරදෙනාටම සාධාරණ වශයෙන් කියන ලදි. ඡන්දයෙන් යෑම **ඡන්‍දගමනං** වේ. මෙය දෝසාදීන්ට අසාධාරණ වශයෙන් කියන ලදි. සමපක්‍ෂයන්ට ප්‍රේමයෙන් ද විපක්‍ෂයන්ට දෝෂයෙන් ද නොමාර්ග වශයෙන් ගමන **වග්ගගමනං** මෙය ඡන්‍ද දෝෂ දෙකම සාධාරණ වශයෙන් කියන ලදි. ජලය මෙන් පහත් තැනට ගමන **වාරිගමනං** වේ. මෙය සතරදෙනාටම සාධාරණ වශයෙන් කියන ලදි.
වීර්යයෙන් සෙවීමෙහි අතිච්ඡාදි වස්තු නිච්ච භය ආදි නයින් විපරීත වශයෙන් සොයන්නේ **විපරියෙසා** වේ. සංඥාවෙන් විපරියෙසා **සඤ්ඤා විපරියෙසා** වේ. ඉතිරි දෙකෙහිද මෙම නයයි. මෙසේ මේ සතර වස්තු වශයෙන් මේ සතර වස්තුවෙහි සංඥාදීන් වශයෙන් දොළහක් වේ. සෙසු අට සෝතාපත්ති මාර්ගයෙන් ප්‍රහීණ වේ. අසුභවෙහි සුභයයි චිත්ත විපර්යාසය සකෘදාගාමි මගින් තුනී වෙයි. අනාගාමී මාර්ගයෙන් ප්‍රහීණ වේ. දුකෙහි සැපයයි සංඥාව අරහත් මගින් ප්‍රහීණ වේයයි දතයුතුය.
අනාර්ය ව්‍යවහාරයෙහි **අනරිය වොහාරා** යනු අනාරිය වූ ලාමකයින් ව්‍යවහාරයයි. **දිට්ඨවාදිකා** යනු මා විසින් දකින ලදැයි මෙසේ කියන බව. මෙහි ඒ ඒ හටගත් චේතනා වශයෙන් අර්ථය දතයුතුය. සහ බේදයෙන් චේතනා කියන ලදි. දෙවන චතුක්කයෙහිද මෙම නයයි. ආර්යයා නොදැක හෝ මවිසින් දකින ලදැයි දැක හෝ මවිසින් නොදක්නා ලද්දේ යයි කියන ලද්දේ නම් නොවේ. අනාර්යාම මෙසේ කියයි. එහෙයින් මෙසේ කියන්නාගේ සහ ශබ්දයෙන් මේ චේතනා අට අනාර්ය ව්‍යවහාරයයි දතයුතුය.
දුශ්චරිතවල පළමු චතුක්කය චේතනා වශයෙන් කියන ලදි. දෙක වචී දුශ්චරිත වශයෙන් කියන ලදි.
බියෙන් පළමු චතුක්කයෙහි ජාතිය නිසා උපන් බිය **ජාති භයං** වේ. සෙස්සෙහිද මෙම නයයි. දෙවන චතුක්කයෙහි රජුගෙන් උපන් බිය රාජභයං වේ. සෙස්සෙහිද මෙම නයයි.
තුන්වන චතුක්කයෙහි **චත්තාරි භයානි** යනු මහා සමුද්‍රයෙහි ජලයට බසින්නයි කියන ලද බියයි. මහා සමුද්‍රයෙහි වනාහි මහින්ද රැල්ල නම් හැටයොදුනක් උඩට නැගෙයි. ගංගා රැල්ල පනස් යොනක්ද රෝහණ රැල්ල හතලිස් යොදුනක්ද උඩ නැගේ. මෙබඳු වූ දියරැලි නිසා උපන් බිය **ඌමිභයං** නම් වේ. කිඹුලු බියෙන් උපන් බිය **කුම්භීල භයං** නම් වේ. දියසුලිවලින් උපන් බිය ආවට්ටභයං. සුසුකා යනු චණ්ඩ මත්ස්‍යකැයි කියනු ලැබේ. උගෙන් වන බිය **සුසුකාභයං**
සතරවන චතුක්කයෙහි **අත්තවාදානුභයං** යනු පව්කම් කරන්නාට තමන්ට තමන්ම කියා ගැනීමේ උපදින බිය අත්තානුවාද බිය වේ. **පරානුවාදභයං** යනු අනුන්ගේ කීමෙන් උපදින වේයයි. **දණ්ඩභයං** යනු ගිහියාට රජු විසින් පවත්වන දඬුවම පැවිද්දාට විනය දඬුවම් නිසා උපදින බිය. **දුග්ගති භයං** සතර අපායන් නිසා උපදින බිය. මෙසේ මේ චතුක්ක සතරින් සොළොස්මහා භය කියන ලදි.
දිට්ඨි චතුක්කයෙහි තිම්බරූසක දිට්ඨිය කියන ලදි. එහි **සයං කතං සුඛ දුක්ඛං** යනු වේදනාව ආත්ම වශයෙන් බලමින් වේදනාව විසින්ම වේදනාව කරන ලදැයි උපන් දෘෂ්ටියයි. මෙසේ ඇතිකල්හි වේදනාව පෙරත් පැවතුනේ යයි පැමිණීම යන මෙය ශාස්වත දෘෂ්ටි නම් වේ. **සච්චතො ථෙතතො** යනු සත්‍ය වශයෙන් ස්ථිර වශයෙන්. **පරං කතං** වර්තමාන වේදනා වශයෙන් අන්‍ය වේදනා කරණයක් වේදනාව ආත්මය වශයෙන් බලමින් වෙනත් වේදනාවක් විසින් මේ වේදනය කරන ලදැයි උපන් දෘෂ්ටිය. මෙසේ ඇතිකල්හි පෙර කරන වේදනාව උච්ඡේදයට පැමිණේයයි මෙය උච්ඡේද දෘෂ්ටි නම් වේ. **සයං කතංච පරංකතංචාති **යනු කියන ලද අර්ථයෙන්ම අඩක් තමා විසින් කරන ලදැයි අඩක් අන්‍යයා විසින් කරන ලදැයි ගැනීමෙන් උපන් දෘෂ්ටිය. මෙය ශාස්වත උච්ඡේද දෘෂ්ටි නම් වේ. සතරවැන්න හේතුවක් නැතිවම සැපදුක් ඇතිවේයයි ගැනීමෙන් උපන් දෘෂ්ටියය. මෙසේ ඇතිකල්හි මෙය අහේතුක දෘෂ්ටි නම් වේ. මෙහි සෙස් යට කියන ලද නයින් ප්‍රකට අර්ථ ඇත්තේය.
(5:) පඤ්චකනිද්දෙසවණ්ණනා
පඤ්චක නිද්දේසයෙහි යමෙකුට සක්කාය දිට්ඨි ආදිය අප්‍රහීන නම් ඔව්හු භවාංගයෙහි උපන්නත් මේවායින් ඇද කාමභවයෙහිම හෙලයි. එහෙයින් **ඔරම්භාගියානි සංයෝජනානි** යයි කියන ලදි. මේ පස යන්නා නොවළක්වයි. ගිය තැනැත්තා කැඳවයි. රූපරාගාදි පසද යන්නා නොවළක්වයි. පැමිණීමට නොදෙයි. රාගාදි පහ ලගින අර්ථයෙන් **සංගා** නම් වේ. අනු ප්‍රවේශවීම් අර්ථයෙන් සල්ලා යයි කියනු ලැබේ.
**චෙතොඛිලා** යනු සිතේ තදබව, කසලබව, කණුබව. **සත්‍ථරි කංඛෙති** ශාස්තෲ ශරීරයෙහි හෝ ගුණයෙහි හෝ සැක කරයි. ශරීරයේ සැක කරන්නේ උතුම් වූ දෙතිස් ලක්‍ෂණවලින් යුත් ශරීරයක් නම් ඇතිවිය හැකිද? නැතැයි සැක කරති. ගුණයෙහි සැක කරන්නේ කාලත්‍රය දැනීමෙහි සමත් සර්වඥතා ඤාණයක් ඇත්ද නැත්දැයි සැක කරයි. **විචිකිච්ඡති** සොයන්නේ දුකට පත්වෙයි විනිශ්චය කිරීමට නොහැකි වේ.
**ධමමෙ** යනු පරියත්ති ධර්මයෙහිද ප්‍රතිවේධ ධර්මයෙහිද සැක කරයි. පරියත්ති ධර්මයෙහි සැක කරන්නේ ත්‍රිපිටක බුද්ධ වචනය සුවාසු දහසක් ධර්ම ස්කන්ධය ඇතිද නැතිදැයි සැක කරයි. ප්‍රතිවේධ ධර්මයෙහි සැක කරන්නේ විපස්සනාවෙන් මාර්ගය මාර්ගයෙන් ඵලය සියළු සංඛාර අත්හැරීම නිර්වාණය නම් ඇත්ද නැත්දැයි සැක කරයි.
**සංඝෙ කංඛති** උජුපටිපන්න තාදි පද වශයෙන් මෙබඳු වූ ප්‍රතිපදාවකට පිළිපන් සතරමග සතරඵලයට යන අට පුද්ගලයන්ගේ සමූහයක් වූ සංඝයා ඇත්ද නැත්දැයි සැක කරයි. භික්‍ෂාවෙහි සැක කරන්නේ අධිසීල භික්ඛා අධිචිත්ත භික්ඛා අධිපඤ්ඤා සික්ඛා යයි කියති. එය ඇත්ද නැද්දැයි සැක කරයි.
**චෙතසො විනිබන්‍ධා** සිත බැඳ මිටියක් කොට මෙන් ගන්නේය යනු චෙතසො විනිබන්ධ වේ. **කාමෙ** යනු වස්තුකාම ක්ලේශකාම දෙකේ **කායෙ** තම ශරීරයෙහි. **රූපෙ** බාහිර රූපයෙහි. **යාවදත්‍ථ** යම් පමණ කැමති වේද එපමණ. **උදරාව දෙහකං** යනු උදරය පුරව. එහි උදරය අවදේහක වශයෙන් උදරාවදේහක යයි කියනු ලැබේ. **සෙය්‍යසුඛෙ** ඇඳ පුටු සුවය සෘතු සුවය හෝ. **ඵස්ස සුඛං** පෙරලී නිදන්නාට දකුණු පැත්තේ වම්පැත්තේ ඇති සුවය වේ. මෙසේ උපන් සුවය. **මිද්ධ සුඛං** යනු නිදිසුවය අනුයුත්තො යුත්ත ප්‍රයුක්තව වාසය කරයි. **පණිධාය** ප්‍රාර්ථනා කොට සීලෙනා ආදියෙහි සීලං යනු චතුපාරිසුද්ධි සීලයයි. **වතං** යනු වත් සමාදන්වීම **තපො** යනු තපස් හැසිරීමය. **බ්‍රහ්මචරියං** මෛථූනයෙන් වෙන්වීම. **දෙවො වා භවිස්සාමි** මහේශාක්‍ය දෙවියෙක් හෝ වන්නෙමි. **දෙවඤ්ඤතරොවා** අල්පේශාක්‍ය දෙවියෙකු හෝ වන්නෙමි. කුසල ධර්මයන් ආවරණය කරයි. වළක්වයි. **නීවරණානි** වේ.
**මාතා ජීවිතා වොරොපිතා හොති **මිනිසෙක්ම සිය ජනනී මිනිස් මව ජීවිතයෙන් තොරකරන ලද්දේ වේ. **පිතා** ද මනුස්ස පියා **අරහා** මනුස්ස රහතන් වහන්සේ **දුට්ඨෙන චිත්තෙන** වධක සිතින්.
**සඤ්ඤී** සංඥාවෙන් යුත්. **අරෝගා** නිත්‍ය. **ඉත්‍ථෙක අභිවදන්ති** මෙසේ ඇතමෙක් කියති. මෙසේ ඔව්හු කියති යන අර්ථය. මෙපමණක් සඤ්ඤීවාද සොළොස කියන ලදි. තුන්වන පදයෙන් නේවසඤ්ඤී නාසඤ්ඤී වාද කියන ලදි. **සතොවා පන සත්තස්සාති** යනු නොගොස් විද්‍යමාන සත්ත්වයාගේ **උච්ඡේදං** සිඳී අවසන්වීම. **විනාසං** නොපෙනීම. **විභවං** භවය පහව යෑම. මේ සියල්ල අන්‍යොන්‍ය සමාන වචන වේ. එහි දෙදෙනෙක් උච්ඡේද දෘෂ්ටිය ගනිති. ලාභී සහ අලාභී. එහි ලාභී දිවසින් බැලීමට හැකි චුතිය දැක උපත නොදක්නේ යමෙකුගේ චුතිය පමණක් දැකීමට හැකිවේ. උප්පත්තිය දැකිය නොහැකි හේ උච්ඡේද දෘෂ්ටිය ගනී. අලාභී කවරෙක් පරලොව දනීද කාමසැප ගිජු බැවින් හෝ ගස්වල වැටුණු කොල නැවත පැල නොවේ. ඒවා සත්ත්වයින් යයි ආදි විතර්කයෙන් උච්ඡේද ගනියි. මෙහි වනාහි තෘෂ්ණා දෘෂ්ටි වශයෙන් එසේද වෙනස්වද විකල්පනය කොට උපන් උච්ඡේද වාද සත කියන ලදි. මෙය ඒවායේ සංග්‍රහ වචනයයි. **දිට්ඨධම්මං නිබ්බානං වා පනෙතෙ**. මෙහි දිට්ඨ ධම්ම යයි ප්‍රත්‍යක්‍ෂ ධර්මය කියනු ලැබේ. ඒ ඒ ලැබූ ආත්මභාවයට මෙය වෙනත් වචනයකි. දිට්ඨ ධර්මයෙහි නිර්වාණ **දිට්ඨධම්ම නිබ්බාණං** මේ ආත්මයෙහිම දුක් සංසිඳීම යන අර්ථයයි. මෙය දිට්ඨධම්ම නිබ්බාණවාද පහ ඇතුළත් කරන ලද වචනයයි.
**වෙරා** යනු වෛර චේතනාවයි. **බ්‍යසනා** යනු විනාශයයි. **අක්ඛන්තියා** යනු නොඉවසීමයි. **අප්පියො** දැකීම ඇසීම පිළිකුල් ප්‍රිය නොකළ යුතුය. සිතන්ටද පිළිකුල් බැවින් සිත එය කෙරෙහි නොපැමිණේය යනු **අමනාප** නම් වේ. **වෙරබහුලො** යනු බොහෝ වෛර ඇති. **වජ්ජ බහුලො** වැරදි බහුල වූ බොහෝ දොස් ඇති.
**ආජීවක භයං** ජීවිත පැවැත්ම පිළිබඳ උපන් බිය. එය ගිහි පැවිදි දෙපසටම ඇති වේ. එහි ගිහියා විසින් ජීවත්වීමේ හේතුවෙන් බොහෝ අකුසල් කරන ලද්දේ වේ. ඉක්බිති ඔහුගේ මරණ සමයෙහි නිරය වැටහෙන්නේ බිය උපදී. පැවිද්දා විසින්ද බොහෝ අනෙසන කරන ලදි. ඉක්බිති ඔහු මරණාසන්න කාලයේ නිරය වැටහෙන විට බිය උපදී. මෙය ආජීවක බිය නම් වේ. අසිලොක භයං යනු ගරහයි යන බියයි. පරිසසාරජ්ජ භයං කරන ලද පව් ඇත්තාට පිරිසක් වෙත යෑමට සාරජ්ජ සංඛ්‍යාත බිය උපදී. මෙය පරිස සාරජ්ජ බිය නම්වේ. ඉතිරි දෙක ප්‍රකටය.
දිට්ඨධම්ම නිබ්බාණ වාදයෙහි **පඤ්චහි කාම ගුණෙහි** යනු මනාප වූ රූපාදි පස් කාම භූමියෙහි බැඳීමෙන්. **සමප්පිතො** මනා වූ අර්පිත වූ, ප්‍රකටව. **සමංගිභූතො** සමන්නාගත වූ **පරිවාරෙති** යනු ඒ කාම ගුණයන්හි කැමති පරිදි ඉන්‍ද්‍රියන් සැරිසරවයි. සංචාරණය කරවයි. එහෙ මෙහි ඵලවයි. නොහොත් නලවයි. අලවයි. ක්‍රීඩාකරයි. මෙහි මිනිස් හා දිව්‍ය යයි කාමගුණ දෙපරිදිය. මහා මන්ධාතු කාමගුණ සමානව මානුසක කාම ගුණ දතයුතුය. පරනිම්මිත වසවත්ති දෙවි රජුගේ කාමගුණ සමානව දිව්‍ය කාමගුණ දතයුතුය. මෙබඳු වූ කාමයෙහි එළඹි විට පරම වූ දිට්ඨධම්ම නිබ්බාණයට පැමිණියේ යයි ඔවුහු කියති. එහි **පරම දිට්ඨධම්ම නිබ්බාණං** යනු (කෙළවර වූ පංචකාමයන් අනුභවය උතුම් වූ දිට්ඨ බවට නිබ්බාණය)
දෙවන වර වී අභාව අර්ථයෙන් **අනිච්චා** වේ. නැවත පෙළීම් අර්ථයෙන් **දුක්ඛ **වේ. ප්‍රකෘතිය වෙනස් කරන අර්ථයෙන් **විපරිණාම ධම්මො** වේ. **තෙසං විපරිණාමඤ්ඤථාභාවා** ඒ කාමයන්ගේ වෙනස්වීම් සංඛ්‍යාත අන්‍ය අවස්ථාවකට පත්වීම. යමක් මට වූයේ නම් එය මං නැතැයි කියන ලද ක්‍රමයෙන් සෝක පරිදේව දුක් දොම්නස් ඉපදේ. එහි ඇතුළත දවන ලක්‍ෂණය **සොකො** වේ. එය නිශ්‍රිතව වැලපෙන ලක්‍ෂණය **පරිදෙවො** වේ. කය පෙළන ලක්‍ෂණය **දුක්ඛං** වේ. මනසෙහි කරදර ඇතිකරන ලක්‍ෂණය **දෝමනස්සං** වේ. ඛේදයට පැමිණෙන ලක්‍ෂණය **උපායාසො** වේ.
**විතක්කිතං** යනු සිතට නැගීම් වශයෙන් පවතින සිතිවිලි. **විචාරිතං** (අතගෑම්) පිරිමැදීම් වශයෙන් පවතින විචාරය. **එතෙන එතං** මේ විතක්කයෙන් විචාරයෙන් මේ ප්‍රථමධ්‍යානය ඕලාරික හා කටු සහිත මෙන් හැඟේ.
**පීතිගතං** ප්‍රීතියම. **චෙතසො උප්පිලාවිත** චිත්තස්ස උප්ඵලභාව කරණං. සිතේ ඉල්පවීම ඇතිකරන **චෙතසො ආභොගො** ධ්‍යානයෙන් නැගිට ඒ සැපයෙහි සිත නැවත නැවත ආභොගය මෙනෙහි කිරීම (ආභොග! පරිභෝග වැළඳීම) සෙසු සියල්ල ප්‍රකටය.
(6:) ඡක්කනිද්දෙසවණ්ණනා
ඡක්ක නිද්දේසයෙහි යමකින් කිපී හෝ ක්‍රෝධ වශයෙන් ස්වකීය ලබ්ධිය හෝ ස්ථිරව ගැනීමෙන් කලහ කෝලාහල විවාදවලට පැමිණේ. එනිසා ක්‍රෝධ ආදිය **විවාද මූල** යයි කියන ලදි.
ඡන්‍දරාග නිර්දේශයෙහි ගෙහසිත කාමය ඇති බැවින් **ඡන්‍දරාගා ගෙහසිතා ධම්මා** යයි සංග්‍රහකොට කියා නැවත ප්‍රභේද දැක්වීමට **මනාපියෙසු රූපෙසු** යනාදිය කියන ලදි. එහි **මනාපියෙසු** සිත වැඩීමෙනි. තමාට ඉටු දෙයෙහි විරුද්ධ වූ **විරොධ වත්‍ථුනි** වේ. **අමනාපියෙසු** අනිටු දෙයෙහි.
අගෞරවයෙහි **අගාරවො** ගෞරව විරහිත **අප්පතිස්සො** පහත් නොවන පැවැත්ම. මෙහි ශාස්තෲන් ජීවමාන කාලයෙහි යම් භික්‍ෂුවක් තුන්කාලයෙහි උපස්ථානයට නොයාද ශාස්තෲන් උපාහන නැතිව සක්මන් කරනවිට උපාහන ඇතිව සක්මන් කරයිද පහළ සක්මනෙහි සක්මන් කරද්දී ඉහළ සක්මනෙහි සක්මන් කරයිද පහළ සිටිනවිට උඩ සිටියිද ශාස්තෲන් දකින තැන උභයාංශ කරයිද කුඩය ඉහලා සිටියිද වහන් පයලා සිටීද ස්නානය කරයිද මලමූ කරයිද පිරිනිවන්පෑ කල්හි හෝ සෑය වඳින්ට නොයයි සෑය පෙනෙන තැන ශාස්තෲ දකින තැන කී සියල්ල කරයිද මෙය ශාස්තෲන් කෙරෙහි අගෞරවය වේ. ධර්ම ශ්‍රවණයට නාද සංඥා කළ කල්හි යමෙක් සකස්ව නොයයිද සකස්ව ධර්මය නොඅසයිද කතා කරමින් සිටියිද සකසා නොගනීද සංවරයෙන් කතා නොකරයිද මෙය **ධම්මෙ අගාරවො** නම් වේ. වැඩිමල් භික්‍ෂූන්ගෙන් අවසර නොගෙන යමෙක් බණ කියයිද ප්‍රශ්න කතා කරයිද වැඩිමල් භික්‍ෂූන්ගේ ඇඟේ හැපෙමින් යයිද සිටියිද හිඳියිද වාඩිවී සිවුර හෝ දෑත හෝ ගොතා ගනීද සඟ මැද උභයාංශ කර හිදීද කුඩ උපාහන දරයිද මෙය **සංඝෙ අගාරවො** නම් වේ. එක භික්‍ෂු නමකට කරන අගෞරවය මුළු සංඝයාටම කරන අගෞරවයකි. ත්‍රිවිධ ශික්‍ෂා නොපිරීමම **සික්ඛාය අගාරවො **නම් වේ. අප්‍රමාද ලක්‍ෂණය නොවඩන්නේ **අප්පමාදෙ අගාරවො** නම් වේ. ද්විධ පිළිසඳර නොකරන්නේ **පටිසත්‍ථාරෙ අගාරවො** නම් වේ.
**පරිහානියා ධම්මා** යනු පරිහානිකර දහම්ය. **කම්මාරාමතා** යනු නව කර්මයන්හි හෝ සිවුරු පිළියෙල කරන කර්මාන්තයෙහි කැමැත්තෙන් ඇලීම සිටීම. **භස්සාරාමතා** තිරිසන් කතා වශයෙන් බිණීමෙහි යෙදී සිටීම. **නිද්දාරාමතා **නිදීමෙහි ඇලීම. **සංගනිකාරාමතා** පිරිසක් සමග ඇලී වාසය. **සංසග්ගරාමතා** යනු ඇසීම දොඩමලු වීම පරිභෝග කිරීම කයෙහි ගැටීම යන පස්ආකාර සංසර්ගය ඇති බව. **පපංචාරාමතා** යනු තෘෂ්ණා මාන දෘෂ්ටි ප්‍රමාදවීමෙහි යෙදුණු බව.
සොමනස්සුපවිචාරාදියෙහි සොම්නස සමග හැසිරේය යනු **සොමනස්සුපවිචාරා** නම් වේ. **චක්ඛුනා රූපං දිස්වා** යනු චක්ඛු විඤ්ඤාණයෙන් රූපයක් බලා. **සොමනස්සට්ඨානීයං** සොම්නසට අරමුණු වශයෙන් හේතුවූ. **උපවිචරති** එහි හැසිරීම පැවැත්වීම. විතර්කය වනාහි එයින් යුක්ත යයි යන නයින් ඡක්ක තුනෙහිම අර්ථය දතයුතුය.
**ගෙහසිතානි** කාමගුණ නිශ්‍රිත වූ. **සොමනස්සානි **චෛතසික සැප. **දොමනස්සානි** චෛතසික දුක්. **උපෙක්ඛා** නුවණින් යුක්ත නොවීම (අඤ්ඤාණ සම්ප්‍රයුක්ත) අඤ්ඤානුපෙක්ඛා එයටම නමකි.
**අත්‍ථිමෙ අත්තානි වා** සියළු පදවල වා ශබ්දය විකල්පාර්ථ වේ**. එවං වා දිට්ඨි උපපජ්ජති** කියන ලද්දේ වේ. **අත්‍ථි මෙ අත්තා** යන මෙහි සාස්වත දෘෂ්ටියයි. සියළු කාලයෙහි තමාගේ ඇති බව ගනී. **සච්චතො ථෙතතො** ඇතැයිද ස්ථිරයයි ද මෙය සත්‍යයයි තද දැඩි භාවයෙන් කියන ලද්දේ වේ. **නත්‍ථි මෙ අත්තා** මෙය වනාහි උච්ඡේද දෘෂ්ටියයි. ඇති සත්ත්වයාගේ ඒ ඒ නොපැවැත්ම ගැනීමයි. එසේ නැතහොත් පෙර තුන් කාලයම ඇතැයි ගැනීම් වශයෙන් සාස්වත දෘෂ්ටියද වර්තමානය පමණක් ඇතැයි ගැනීම උච්ඡේද දෘෂ්ටිය වේ. පශ්චිමයෝද අතීත අනාගත නැතැයි ගැනීමෙන් අලු අවසන් කොට වේයයි ගන්නා ලද දෘෂ්ටියක් මෙන් උච්ඡේද දෘෂ්ටි වේ. අතීතය පමණක් නැතැයි ගන්න අධිච්ච සමුප්පන්නිකයන් සාස්වත දෘෂ්ටිය වේ. **අත්තනං වා අත්තානං සංජානාමි** සඤ්ඤක්ඛන්ධ හිසින් ස්කන්ධයෙහි ආත්මයයි ගන්නා සංඥාවෙන් අවසේස ස්කන්ධයන්හි දැනීම් වශයෙන් මෙයින් තමා විසින් මේ ආත්ම දනිමියි මෙසේ වේ. **අත්තනා වා අනත්තානං** සංඥා ස්කන්ධම ආත්මයයි ගෙන ඉතිරි ස්කන්ධ සතරෙහි අනාත්මයයි ගෙන සංඥාවෙන් ඒවා දනිමියයි මෙසේ වේ. **අනත්තාන වා අත්තානං** සංඥා ස්කන්ධය අනාත්මයයිද ඉතිරි ස්කන්ධ හතර ආත්මයයිද ගෙන සංඥාවේ ඒවා දැනීම මෙසේ වේ. සාස්වත උච්ඡේද සියළු දෘෂ්ටි
**වදො වෙදෙය්‍ය** යනාදිය සාස්වත දෘෂ්ටියේ සිට ඇතුළත් වන ආකාරයයි. එහි වදතීති වදො යනු වචනය කියන්නා යයි කියන ලදි. දැන් හේ යමක් දන්නේද එය දැක්වීමට **තත්‍ර තත්‍ර දීඝරත්තං කල්‍යාණ පාපකානං** ආදිය කියන ලදි. **තත්‍ර තත්‍රා** යනු ඒ ඒ යෝනි ගති ඨිති නිවාස නිකායවල අරමුණුවල හෝ **දීඝරත්තං** බොහෝ කාලයක් **පච්චනුභොති** දැනගනී. **න සො ජාතො නාහොසි** ආත්මය නොඉපදෙයි. ධර්ම වශයෙන් නොඉපදේ. සැමදා විද්‍යමානය යන අර්ථයයි. එහෙයින්ම අතීතයෙහි නොවීය. අනාගතයෙහි නොවන්නේය. යමෙක් ඉපදුනේ නම් හේ වීය. යමෙක් උපදියි නම් හේ වන්නේය. නොහොත් ආත්මය නොඉපදෙයි. නොවීයයි එය සදාකාලිකව ඇති බැවින් අතීතයෙහි ද නොඉපදී නොවීය. අනාගතයෙහි ද නොඉපදෙන්නේය. නොවන්නේය. **නිච්චා** යනු ඉපදීම් නැතිවීම් නැතිව. **ධුමො** ස්ථිර, සාර වූ **සස්සතො** සර්වකාලික වූ **අවිපරිණාම ධම්මො** තමාගේ ප්‍රකෘති ස්වභාවය අත්නොහරින දහම් කටුස්සා මෙන් නොයෙක් ආකාරවලට නොපෙරළේ. මෙසේ මේ සියළු සාස්වත දෘෂ්ටිය කියන ලදි. සෙසු සියල්ල ප්‍රකටය.
(7:) සත්තකනිද්දෙසවණ්ණනා
සත්තක නිද්දේසයෙහි ස්ථිර වූ අර්ථයෙන් අප්‍රහීණ වූ අර්ථයෙන්ද සයනය කෙරේ යයි **අනුසයා** වේ. සසරෙහි සතුන් බඳියි. නටයි යනු **සංයෝජනානි** වේ. හැසිරීම් වශයෙන් නැගී සිටී යනු **පරියුට්ඨානාති** වේ. කාමරාගයම නැගිටීම කාමරාග **පරියුට්ඨානං** වේ. සෙස්සෙහිද මෙම නයයි.
අසත්‍ය ධර්ම ලාමක අර්ථයෙන් හෝ අශාන්ත වූ ධර්මයයි අසද්ධම්මා වේ. රාගාදි දොස්වලින් දූෂිත වූ චරිත යයි **දුච්චරිතානි** වේ. එයින් ඒ ආකාරයෙන් සිතානුයි **මානා** නම් වේ.
දිට්ඨි නිද්දේසයෙහි **රූපී** යනු රූපය ඇත්තෙක් **චාතුම්මහා භූතිකො** යනු සතරමහා භූතමය. මව්පියන්ගේ මෙය මාතාපොසකං වේ. එය කාම ශුක්‍ර ස්‍රොනිතද මාතා පෙත්තිකයෙහි හටගත්තේය. උපන්නේය යනු **මාතා පෙත්තික සම්භවො** වේ. මෙහි රූප කය හිසින් මනුසත්තභාවය අත්තා යයි කියයි. දෙවනුව එය අතහැර දිව්‍යාත්මභාවයයි කියයි. **දිබ්බො** යනු දිව්‍යලෝකයෙහි හටගත්. **කාමාවචරො** යනු කාමාවචර සදෙව්ලොවට ඇතුළත් කැබලි ආහාර බුදීනුයි **කබළිංකාර භක්ඛො** වේ. මනෝමයා යනු ධ්‍යාන මනසින් ඉපදුණු **සබ්බංග පච්චංගී** සියලු අඟපසඟ යුත්. **අභිනින්‍ද්‍රියො** පරිපූර්ණ ඉන්‍ද්‍රිය. බ්‍රහ්ම ලෝකයේ ඇති ඔවුන්ගේ වශයෙන් අන් අයගේද සටහන් වශයෙන් මෙය කියන ලදි. **ආකාසානඤ්චායතනූපගො** ආකාසානඤ්චායතන භාවයට පැමිණි. ඉතිරි ඒවායෙහිද මෙම නයයි. සෙසු සියල්ල ප්‍රකටය.
(8:) අට්ඨකනිද්දෙසවණ්ණනා
අට්ඨක නිද්දේසයෙහි කෙලෙස්ම **කිලෙසවත්‍ථුති** වේ. **කුසීත වත්‍ථුති** යනු කුසීතයාගේ අලසයාගේ වස්තු පිහිටීම. කුසීතවීමට හේතු යන අර්ථයයි. **කම්මං කත්තබ්බං හොති** යනු චීවර පිළියෙල කිරීම් ආදි කර්මාන්ත කළයුතු වේ. **න විරියං ආරභති** දෙයාකාර වීර්යම ආරම්භ නොකරයි. **අප්පත්තස්සා **යනු විපස්සනා මග්ග ඵල ධර්මවලට නොපැමිණි පැමිණි පිණිස **අනධිගතස්ස** එම අනධිගමයේ අධිගමය පිණිස. **අසච්ඡිකතස්ස** එහිම සාක්‍ෂාත් නොකළ දේ සාක්‍ෂාත් කරනු පිණිස. **ඉදං පඨමං** දැන් බැහැ මම නිදාගනිමි යයි මෙසේ පසුබැසීම පළමු කුසීත වස්තුවයි. මෙයින් සියළු තන්හි අර්ථය දතයුතුය.
**මාසාචිතං මඤ්ඤෙ** යනු මෙහි මාසාචිත නම් තෙත මාසයයි. යම්සේ තෙත මාසය ගරුක වේද මෙසේ ගරුක වේ යන අදහසයි. **ගිලානාවුට්ඨිතො හොති** ගිලන්ව සිට පසුව නැගිටීම වේ.
**අට්ඨසු ලෝකධම්මෙසු** මෙහි ලෝකයේ ධර්ම **ලෝකධම්මො** මෙයින් මිදුනෙක් නම් නැත. බුදුවරුන්ටද වේ. එහෙයින් ලෝක ධර්ම යයි කියනු ලබත්. **පටිඝාතො** යනු නසන ආකාරයයි. **ලාභෙ සාරාගො** මම ලාබ ලබමියි මෙසේ ගෙහසිත සොම්නස් වශයෙන් උපන් රාගය. එය සිත නසයි. **අලාභෙන පටි විරොධො** මම ලාභ නොලබමියි දොම්නස් වශයෙන් උපන් විරෝධය. එයද සිත නසයි. එනිසා පටිඝාතො යයි කියන ලදි. යස ආදියෙහිද මම බොහෝ පිරිවර මම අඩු පිරිවර මම ප්‍රශංසාවට පැමිණ මම නින්දාවට පැමිණ මම සැපයට පැමිණ මම දුකට පැමිණ මෙසේ මේවායෙහි ඉපදීම දතයුතුය. **අනරියවොහාරා** අනාර්යන්ගේ ව්‍යවහාරයයි.
**පුරිසදොසා** යනු පුරුෂයින්ගේ දොස් **න සරාමි** මම මොහු කළ දේ සිහි නොකරමි. නොසලකමි. මෙසේ නොමැතිවීමෙන් නොවෙළයි. මුදවයි. **වොදකං යෙව පටිප්ඵරති** විරුද්ධව සිට පතුරුවයි. නැවත කතා කිරීමෙන් සිටියි. **කින්නුඛො තුය්හං** යනු ඔබ වගේ බාලයකුගේ අව්‍යක්තයකුගේ බිණීමෙන් කිම? ඔබ ඇවතට නොපැමිණි චෝදනාව නොදන්නේදැයි දක්වයි. ඔබ කිසිවක් නොදන්නේ කිවයුතුද සිතන්නේ යයි මඩියි. **පච්චාරොපෙති** ඔබද කවුදැයි ආදිය කියන්නේ නැවත ආරෝපණය කරයි. **පටිකරොහි** දේසනාගාමිනිය දෙසන්න. වුට්ඨාන ගාමිනියෙන් නැගී සිටින්න. එයින් ඔබ සැපසේ පිහිටියේ අනිකක් චෝදනා කරන්න යයි දක්වයි.
**අඤ්ඤෙනඤ්ඤං පටිවිරති** යනු අනිත් හේතුවකින් වචනයෙන් අනිත් හේතුවක් වචනයක් වසයි. ඇවතට පැමිණියෙහිදැයි කී කල්හි කවුද පැමිණියේ? කුමකටද පැමිණියේ? කෙසේද පැමිණියේ? කොහේදීද පැමිණියේ? කුමක්ද කියන්නෙ? යයි කියයි. මෙබඳු වූ යමක් ඔබ දකිනා ලද්දෙහිද කීමෙන් ඇසුනෙමි. කතා නොකරයි. **බහිද්ධ කථං අපනාමෙති** මෙබඳු නම් ඇවතට පැමිණියෙහිද විචාල කල පැලලුප් නුවර ගියෙමියි කියා නැවත ඔබේ පැලලුප් නුවර ගමන නොවිචාලෙමුයි කී කල්හි එයින් රජගහ ගියෙමියි රාජගහට හෝ යව, බ්‍රාහ්මණ ගෙයක හෝ ඇවතට පැමිණියෙහිද එහි මට ඌරුමස් ලැබුනේය ආදිය කියමින් කතාව බැහැරට විසුරුවයි. **කොපං** කිපි බව. **දොසං** දූෂිත බව මේ දෙකම ක්‍රෝධයට නම් වේ. **අප්පච්චයං** අසන්තෝෂ ආකාරය. මෙය දොම්නස වේ. **පාතුකරොති** දක්වයි. ප්‍රකාශ කරයි. **බාහා වික්ඛෙපකං භණති** අත් විසුකරමින් ලැජ්ජ නැති වචන කතා කරයි. **විහෙසෙති** වෙළයි. බාධා කරයි. **අනාදියිත්‍වා** ගෞරවයෙන් නොගෙන අවමන් කොට අනාදර කොට යන අර්ථයය.
**අතිබාළ්හං** ඉතා දැඩි, ප්‍රමාණයට වැඩි. **මයිව්‍යාවටා** මා කෙරෙහි ව්‍යාපාරයට පැමිණියා. **හීනයාවත්තිත්‍වා** හීන වූ ගිහිභාවය පිණිස පැමිණ ගිහියෙක් වී යන අර්ථයයි. **අත්තමනා හොථා** තුටු සිත් වන්න. මවිසින් ලැබිය යුතු දේ ලබව්. මවිසින් විසිය යුතු ස්ථානයෙහි වසවු. මා විසින් පහසු විහරණය කරන ලදැයි යන අදහසින් කියයි.
අසඤ්ඤී යයි පවතින වාදය අසඤ්ඤවාද වේ. එය ඔවුන්ට ඇත්තේය යන අර්ථයෙන් **අසඤ්ඤීවාදා** නම් වේ. **රූපී අත්තා** ආදියෙහි ලබන්නා කසිණ රූපය ආත්මයයි ගෙන **රූපී** යයි දෘෂ්ටි උපදවයි. අලාබියා තර්කය පමණකින්ම ආජීවකයින් මෙන් ලාභියාද අරූප සමාපත්ති නිමිත්තම ආත්ම යයි ගෙන **අරූපී** යයි දෘෂ්ටි උපදවයි. අලාභියා තර්කය පමණකින් නිගණ්ඨයන් මෙන් අසඤ්ඤී භාවයෙහි වනාහි මෙහි ඒකාන්ත හේතුව යයි නොසෙවිය යුතුය. දෘෂ්ටිගතිකයා පිස්සකු මෙන් මොනවාහරි ගනියි. **රූපී ච අරූපී වා** යනු රූපාරූප මිශ්‍රභාවයෙන් කියන ලදි. මේ දෘෂ්ටිය රූපාවචර අරූපාවචර සමාපත්ති ලාභීහුද තාර්කිකයෝද උපදවති. **නෙවරූපී නාරූපී** යනු ඒකාන්ත තර්ක දෘෂ්ටියකි. **අත්තවා** යන පරිත්ත කසිණය ආත්ම වශයෙන් ගන්නාගේ දෘෂ්ටියයි. අනන්තවා යනු අප්‍රමාණ කසිණයයි. **අත්තවා ච අනන්තවා ච** උඩ යට වටේ හරහ අපරියන්ත වූ කසිණය ආත්මයයි ගෙන උපන් දෘෂ්ටිය **නෙවත්තවානානත්තවා** යනු තාර්කික දෘෂ්ටියක්මය. සෙසු සියල්ල ප්‍රකටය.
(9:) නවකනිද්දෙසවණ්ණනා
නවක නිද්දේසයෙහි **නව ආඝාත වත්‍ථුති** සත්ත්වයන් කෙරෙහි උත්පත්ති වශයෙන් කියන ලදි. පුරුෂයින්ගේ **මල පුරිස මලානි** වේ. නවවිධානි කොටස් නවය, ප්‍රභේද නවය.
**තණ්හං පටිච්ච** යනු තෘෂ්ණාව නිසා. **පරියෙසනා** යනු රූපාදී අරමුණු සෙවීම. එය තෘෂ්ණාව ඇතිකල්හි වේ. **ලාභො** යනු රූපාදි අරමුණු ලැබීමය. එය සෙවීම ඇතිකල්හි වේ. විනිශ්චය ඤාණ තණ්හා දිට්ඨි විතක්ක වශයෙන් සතරාකාරය. එහි “සුව විනිස දැනීම සුව විනිස දැන අධ්‍යාත්මයට සුව එලවා ගන්නේය”යි මෙය ඤාණ විනිසයි. **විනිච්ඡයො** තෘෂ්ණා දෘෂ්ටියයි. විනිශ්චය දෙකකි. මෙසේ ආවා වූ එකසිය අටක් තෘෂ්ණාවෙහි හැසිරීම තෘෂ්ණා විනිශ්චයයි. දෙසැට දිටු දිටු විනිසයි. **ඡන්‍දො ඛො දෙවානමින්‍ද විතක්කනිදානො** මේ සූත්‍රයෙහි මෙහි විනිශ්චය යයි කියන ලද විතක්කයම ආවේය. ලාබ ලැබ ඉටු අනිටු සුන්දර අසුන්දර ද යනු විතර්කයෙන්ම විනිසති. මෙපමණක් මගේ රූප අරමුණ පිණිස වන්නේය. මෙපමණක් ශබ්ද අරමුණ පිණිස වන්නේය. මෙපමණක් මට වන්නේය. මෙපමණක් අනුන්ට වන්නේය. මෙපමණක් පරිභෝග කරමි. මෙපමණක් නිදන් කරමි. **ලාභං පටිච්ච විනිච්ඡයො** යයි එහෙයින් කියන ලදි.
ඡන්‍දරාගො මෙසේ අකුසල විතර්කයෙන් විතර්කනය කළ වස්තුවෙහි දුබල රාගයද බලවත් රාගයද උපදී. මෙහි ඡන්‍දය යනු දුබල රාගයට වෙනත් වචනයකි. **අජ්ඣොසානං **යනු මම මගේ යයි බලවත් නිගමනයයි. **පරිග්ගහො** තෘෂ්ණා දෘෂ්ටි වශයෙන් අයිතිකර ගැනීමයි. **මච්ඡරියං** අනුන් විසින් ලබාගන්නා සාධාරණ භාවය නොඉවසීමයි. එහෙයින්ම පුරාණයෝ මෙසේ වචනාර්ථයක් කියති. “මෙය ආශ්චර්ය වේ. මටම වේවා, අනිකකුට නොවේවා” යනුවෙන් පැවතීම මච්ඡරිය යයි කියනු ලැබේ. **ආරක්ඛො** යනු දොර වසන පෙට්ටි රැකීම් වශයෙන් මනාව රැකීමයි. පාලනය කෙරේනුයි **අධිකරණං** හේතුවට මේ අධිවචනයකි. **ආරක්ඛාධිකරණං** භාව නපුංසකය. ආරක්ෂා හේතු යන අර්ථයයි. දණ්ඩාදානාදියෙහි අනුන් වැළැක්වීම සඳහා දඬුවම් ගැනීම **දණ්ඩාදාන** වේ. එක් මුවහත ඇති ශාස්ත්‍රයක් ගැනීම **සත්‍ථාදාන** වේ. **කලහො** කාය වාචා දෙකකි. මුලින් විරෝධය **විග්ගහො** පසුවය. විග්ගහා වේ. පසුව **විවාදො** වේ. තුවං තුවං අගෞරව වචන ත්‍වං යන අර්ථයි.
**ඉඤ්ජිතානි** සෙලවීම්. **අස්මීති ඉඤ්ජිතමෙතං** ආදි සියළු පදවලින් මානය කියන ලදි. **අහං** පවතින මානයේ සෙලවීමකි. **අයමහං** පැවතේ. **නෙවසඤ්ඤිනාසඤ්ඤි භවිස්සති** පවත්නේද සෙසු නවයෙන්ම මානයම කියන ලදි. මානය සෙලවීමෙන් සෙලවෙන ලදි. හැඟීමෙන් නැඟෙන ලදි. සැලීමෙන් සැලෙන ලදි. ප්‍රමාදයෙන් ප්‍රමාදවන ලදි. ඒ ඒ කාරණයේ සංඛත බැවින් සංඛත යයි කියන ලදි. සෙසු සියල්ල ප්‍රකටය.
(10:) දසකනිද්දෙසවණ්ණනා
දසක නිද්දේසයෙහි කෙලෙස්ම **කිලෙස වත්‍ථුනි** වේ. මෙහි ආගාත වස්තු වනාහි **අනත්‍ථං මෙ අචරී** යනාදි වශයෙන් කෝප නොවිය යුත්තෙහි කනු කටු ආදි අස්ථානයෙහි උපන් ආඝාතය සමානයි කියන ලදි.
මිථ්‍යා ආත්මයෙහි **මිච්ඡා ඤාණං** යන පාප ක්‍රියාවල උපාය චින්තා වශයෙන් පව්කොට යහපත් දෙයක් කරන ලදැයි ප්‍රත්‍යවේක්‍ෂා කරන ආකාරයෙන් උපන් මෝහ යයි. **මිච්ඡා විමුත්ති** යනු අවිමුක්තවම සිටියේ විමුක්ති සංඥාව සෙසු සියල්ල ප්‍රකටය.
තණ්හා විචරිත නිද්දේසයෙිහ **තණ්හා විචරිතානි** යන තණ්හා හැසිරීම, තෘෂ්ණා පැවැත්වීම. **අජ්ඣත්තිකස්ස උපාදායා** යනු අධ්‍යාත්මික ස්කන්ධ පංචකය අල්වාගෙන. මෙහි තෘතීයා වේ ෂෂ්ටි වචනයකි. **අස්මීති හොති** මේ අධ්‍යාත්ම ස්කන්ධ පංචකය අල්ලාගෙන තෘෂ්ණා දෘෂ්ටි මාන වශයෙන් සමූහ වශයෙන් ගනිමින් වෙමි යයි සිතයි. එසේ ඇති කල්හි යන අර්ථයයි. **ඉත්‍ථස්මීති හොතී** යනාදියෙහි මෙසේ සමූහ වශයෙන් මම යයි ගැනීම ඇතිකල්හි හේතුවකින් නැතුවද හේතුවකින් ඇතැයි දෙගුණ කොට ගනී. එහි හේතුවකින් නැතැයි අනිත් ආකාරයකට පැමිණ ස්වකීය භවයම අරමුණුකොට මෙසේ වෙමියි සිතයි. ක්‍ෂත්‍රියාදීන් කෙරෙහි මේ ආකාරය මම යයි මෙසේ තෘෂ්ණා මාන දෘෂ්ටි වශයෙන් වේ යයි යන අර්ථයයි. මෙය හේතුවකින් තොර ගැනීමය. හේතුවකින් ගැනීම වනාහි සමත අසමත වශයෙන් දෙයාකාරය. එය දැක්වීමට **එවස්මීතිච අඤ්ඤාථාස්මීතිච** කියන ලදි. එහි **එවස්මීති** මෙය සමාන වශයෙන් හේතුවකින් ගැනීමය. මේ ක්‍ෂත්‍රියෙකි. මේ බ්‍රාහ්මණයෙකි. මෙසේ මමද අර්ථ වේ. **අඤ්ඤථාස්මීති** මෙය අසමාන වශයෙන් ගැනීමයි මේ ක්‍ෂත්‍රියා මේ බ්‍රාහ්මණයා මම එයින් වෙනත්ය හීන හෝ අධි හෝ යයි අර්ථ වේ. මේ වර්තමාන වශයෙන් තණ්හා සතරේ හැසිරීමයි. **භවිස්සන්ති **ආදිය සතර වනාහි අනාගත වශයෙන් කියන ලදි. ඒවා පෙර චතුක්කයෙහි කියන ලද නයින් අර්ථය දතයුතුය. **අස්මී** ශාස්වත වශයෙන් වෙමි. **සාතස්මී** අසාස්වත වශයෙන් වෙමි. සතස්මී හෝ පාඨයකි. එහි ඇත යන විය. නිත්‍ය යන්නට අධි වචනයකි. ගිලෙයි යනු සතංවේ අනිත්‍යයට අධි වචනයෙකි. මෙසේ මේ දෙක සාස්වත උච්ඡේද වශයෙන් කියන ලදැයි දතයුතුය. මෙයින් පසුව **සියං** යනාදි සතර සංසය පරිවිතක්ක වශයෙන් කියන ලදි. ඒවා පෙර චතුක්කයෙහි කියන ලද අයුරින්ම අර්ථ වශයෙන් දැනගත යුතුය. **අපාහං සියං** යනාදි සතර මම වන්නෙමියි මෙසේ ප්‍රාර්ථනා කල්පනා වශයෙන් කියන ලදි. ඒවා පෙර චතුක්කයෙහි කියන ලද පරිද්දෙන් දැනගත යුතුය.
මේවායෙහි සාස්වත උච්ඡේද වශයෙන් කියන ලදි. දිට්ඨීසීස නම් දෙකකි. **අස්මී** යන්න වන්නේය. වූයේය මම වෙමිද වන්නෙමි. මේ සතරය. සුද්ධ සීසමය. **ඉත්‍ථස්මි** ආදිය තුන තුන යයි දොළසකි. සීස මූලකය නම්ය. මෙසේ මේ දිට්ඨි සීස දෙක සුද්ධ සීස හතර සීසමුල දොළහ යයි දහඅට තෘෂ්ණාව හැසිරෙන ධර්මයයි දතයුතුය.
දැන් පිළිවෙල ඒ ධර්ම බෙදා දැක්වීමට **කථ‍ඤ්ච අස්මීති හොති** යනාදිය අරඹන ලදි. එහි **කිඤ්චි ධම්මං අත්‍ථකාරිං කරිත්‍වා** රූප වේදනාදියෙහි කිසි එක් ධර්මයකුදු අවිනිබ්භොග කොට එක එකින් ගෙන සමූහ වශයෙන් ගත්තේය යන අර්ථයය. **අස්මීති ඡන්‍දං පටිලභති** යනු පංචස්කන්ධයන් නිරවශේෂයෙන් ගෙන (අහං) මම යයි තෘෂ්ණාව ලබයි. මනා දිට්ඨිවලද මෙම නයයි. එහි මේ තෘෂ්ණාව හැසිරෙන නිර්දේශය මාන දිට්ඨි හැර තෘෂ්ණාව. එහෙයින් තදේකාර්ථ වශයෙන් මෙහි කියන ලදි. තෘෂ්ණා ශීර්ෂයෙන් හෝ පපඤ්ච තුනද දක්වන ලදි. එය උද්දේසනම් අනුරූපයෙන්ම විස්තර කරන්නට මාන දිට්ඨි ගන්නා ලදි. තෘෂ්ණාව ප්‍රපඤ්චයක් වශයෙන් දක්වමින් එය සමග සෙසු ප්‍රපංච දැක්වීමට මෙසේ කීහ.
**තස්මිං සති ඉමානි පපඤ්චිතානි** එහි අස්මීති ඡන්‍දං ලබයි ආදි නයින් කියන ලද්දේ ප්‍රපංච තුන ඇතිකල්හි නැවත මේ ඉත්‍ථස්මී යනාදිය ප්‍රපංච වේ යන අර්ථයයි.
**ඛත්තියොස්මී** යනාදියෙහි අභිසේක සේනා අමාත්‍යාදියෝ මේ ක්‍ෂත්‍රියෙකි මම. මන්ත්‍ර අධ්‍යයන කරන පුරෝහිතාදියෙන් බ්‍රාහ්මණයෙකි මම. කෘෂි ගවපාලන ආදියෙන් වෛශ්‍යයෙකි මම ගිහි ලක්‍ෂණවලින් ගෘහපතියෙකි මම. මේ නයින් අර්ථ දතයුතුය. මෙසේ **ඉත්‍ථස්මීති හොතී** මෙසේ ක්‍ෂත්‍රියාදියෙහි ක්‍ෂත්‍රියාදි ආකාර තමා කෙරෙහි උපදවා මේ ආකාර මම වේ.
**යථා සො ඛත්තියො** යනාදියෙහි හේ අභිසේක සේනා අමාත්‍යාදියෝ ක්‍ෂත්‍රිය වේ. එසේ මමද ක්‍ෂත්‍රියෙකැයි මේ නයින් අර්ථ දතයුතුය. දෙවන නියෙහි යම්සේ හේ අභිෂේක සේනා අමාත්‍යාදියෙන් ක්‍ෂත්‍රිය වේ. එසේ මම ක්‍ෂත්‍රියෙකු නොවේ. මම වනාහි එයින් හීනය. උසස්ය හෝ මේ නයින් අර්ථය දතයුතුය. **භවිස්සන්ති** ආදි නිර්දේශවලද මෙම නයයි.
මෙසේ අධ්‍යාත්මිකයාගේ අල්ලා ගැනීමෙන් තෘෂ්ණාව හැසිරෙන හැටි බෙදා දැන් බාහිරව ගෙන තෘෂ්ණාව හැසිරෙන ආකාරය බෙදීමට **තත්‍ථ කතමානි** යයි යනාදිය කීහ. එහි **බාහිරස්ස උපාදාය** යන බාහිර ස්කන්ධ පංචකය ගෙන මෙතැනද තෘතීයාර්ථයෙහි ෂෂ්ඨී වචනයි. **ඉමිනා** මේ රූපයෙන් හෝ........විඤ්ඤාණයෙන් හෝ අවසේසය උද්දේස වාරයෙහි කියන ලද නයින්ම දතයුතුය.
නිද්දේස වාරයෙහි අවකාරිං කරිත්වා විනිබ්භෝග (වෙන්කර) කර ඉමිනා අස්මීති ඡන්‍දං පටිලභති ආදියෙහි මේ රූපයෙන් හෝ.......විඤ්ඤාණයෙන් හෝ මෙසේ පඤ්චස්කන්ධයෙහි ඒක දේශයක් ගෙන මෙයින් මම ඡන්‍දාදිය ලබමි යයි මේ අර්ථය දතයුතුය.
**ඉමිනා ඛත්තියොස්මීති** ආදියෙහි මෙ ඡත්‍රයෙන් හෝ කඩුවෙන් හෝ අභිසේක සේනා අමාත්‍යාදියෙන් හෝ මම ක්‍ෂත්‍රියෙක් වෙමිය යන පෙර නයින්ම අර්ථය දතයුතුය. ඉමින් යන පදය පමණක් මෙහි විශේෂයයි.
**යථා සො ඛත්තියො** ආදියෙහිද ඉමිනා යයි කියන ලද පදයම විශේෂයි. එහෙයින් ඒ ආකාරයෙන් ක්‍ෂත්‍රියෙක් වේද මෙසේ මමද කඩුවෙන් හෝ ඡත්‍රයෙන් හෝ අභිසේක සේනා අමාත්‍යාදියෙන් හෝ ක්‍ෂත්‍රියෙකැයි මෙසේ යොදා සියළු පදවල අර්ථ දතයුතුය. **ඉමිනා නිච්චොස්මි** පංචස්කන්ධයෙන් වෙන්කොට රූපාදියෙහි එකම ධර්මයක් මම යයි ගෙන මේ කඩුවෙන් හෝ ඡත්‍රයෙන් හෝ මම නිත්‍යයයි ස්ථිර යයි හඟී. උච්ඡේද දෘෂ්ටියෙහි මෙම නයයි. සෙසු සියල්ල කියන ලද ආකාරයෙන්ම දතයුතුය.
**ඉති එවරූපවති අතීතානී ඡත්තිංසො** එක් එක් පුද්ගලයාගේ අතීතයෙහි තිස්හය **අනාගතානි ඡත්තිංසා **එක එක පුද්ගලයාගේ අනාගතයේ තිස්හය **පච්චුප්පනෙ ඡත්තිංසා** එක එක පුද්ගලයාගේ යථාලාභ වශයෙන් බොහෝ හෝ වර්තමානයෙහි තිස්හය සියළු සත්ත්වයින්ට වනාහි ඒකාන්තයෙන්ම අතීතයෙහි තිස්හය අනාගතයෙහි තිස්හය වර්තමානයෙහි තිස්හය යයි දතයුතුය. තෘෂ්ණා මාන දෘෂ්ටි අසදෘෂය අත්‍යන්ත ප්‍රභේද සත්ත්වයෝ ඇත. **අට්ඨ තණ්හා විචරිතසතං හොති** මෙහි වනාහි එකසිය අටක් තෘෂ්ණාව හැසිරෙන ලද වේයයි දතයුතුය. සෙසු සියල්ල ප්‍රකට අර්ථ ඇත්තේය.
දිට්ඨි යන නිද්දේසයෙහි **බ්‍රහ්මජාල වෙය්‍යාකරණො** යන බ්‍රහ්මජාල නම් ප්‍රකාශ කිරීමෙහි දීඝනිකායේ පළමුවන සූත්‍රාන්තයෙහි චුත්තානිභගවතා ශාස්තෲවරයා විසින් තමාම ගැටී වදාරන ලදි. **චත්තාරො සස්සත වාදා** යනාදියෙහි පින්වත් ශ්‍රමණ බ්‍රාහ්මණයෝ කුමකට පැමිණ කුමක් අරබයා සාස්වතවාදය සාස්වතද ආත්මයද ලෝකයද පනවත්. සතර වස්තුවලින් යයි ආදියෙන් බ්‍රහ්මජාලයෙහි කියන ලද නයින්ම ප්‍රභේදද අර්ථයද දතයුතුය.
18. ධම්මහදය විභංගය
සබ්බසඞ්ගාහිකවාරවණ්ණනා
ඉක්බිතිව දැන් ධම්මහදය විභංගයේ පෙල පළමුව මෙසේ දතයුතුය. මෙහි මුලින්ම ස්කන්ධාදීන්ගේ දොලොස් කොටස් වශයෙන් සර්ව සංග්‍රාහික නම් වාරයක් කියන ලදි. දෙවනුව ඒ ධර්මයන්ගේම කාමධාතු ආදියෙහි උත්පත්ති අනුප්පත්ති දස්සන වාරය නම් වේ. තුන්වෙනුව එහිම පරියාපන්න අපරියාපන්න දස්සන වාරය නම් වේ. සතරවනුව භූමිතුනේ උත්පත්ති ක්‍ෂණයෙහි විද්‍යමාන අවිද්‍යමාන ධම්ම දස්සන වාර නම් වේ. පස්වෙනුව ඒ ධර්මයන්ගේ භූමිඅන්තර වශයෙන් දස්සන වාර නම් වේ. සවෙනුව ගතිවල උපදින කර්ම ආයු ප්‍රමාණය දක්වන වාර නම් වේ. සත්වෙනුව අසඤ්ඤෙය්‍යාදි වාර නම් වේ. අටවෙනුව සාරම්මණ ආරම්මණ වාර නම් වේ. නවවෙනුව ඒ ස්කන්ධාදි ධර්මයන්ගේ දිට්ඨි සූත්‍රාදි වශයෙන් සංග්‍රහ කළ දස්සන වාර නම් වේ. දසවෙනුව කුසලත්‍රිකාදි වශයෙන් සංග්‍රහ කළ දස්සන වාර නම් වේ.
මෙසේ දස වාරයකින් පිරිසිඳ පෙළෙහි පළමු සර්ව සංග්‍රාහික වාරයෙහි අවීචියේ පටන් භවාග්‍රය දක්වා අතරෙහි ස්කන්ධ කීයදැයි විචාල කල්හි එකක් යයි හෝ........සතරක් යයි හෝ නොකියා සයකදැයි නොකියා පසක් යයි කීමට අනිත් සමර්ථයෙක් නැති බැවින් තමන්ගේ ඤාණ බලය දක්වන්නේ **පඤ්චක්ඛන්‍ධො** යයි ඇසූ දෙයට අනුරූපව විසඳුම කීහ. ප්‍රශ්න විසඳීමෙහි සර්වඥ ව්‍යාකරණ නම් යයි කියනු ලැබේ. **ද්වාදසායතනාති** යනාදියෙහිද මෙම නයමැයි. රූපස්කන්ධාදීන්ගේ ප්‍රභේදය ඛන්‍ධ විභංගාදියෙිහ කියන ලද නයින්ම දතයුතුය.
උප්පත්තානුප්පත්තිවාරවණ්ණනා
දෙවන වාරයෙහි කාම භවයෙහි යම් ධර්මයක් කාම ධාතුවෙන් හටගත් සත්ත්වයන්ගේ උත්පත්තිය කාමධාතුවට ඇතුළත් හෝ ඇතුළත් නොවන හෝ ඒ සියල්ල සංග්‍රහකොට **කාමධාතුයා පඤ්චක්ඛන්‍ධො** යනාදිය කියන ලදි. රූපධාතු ආදියෙහිද මෙම නයයි. යම්හෙයකින් රූප ධාතුවට ඇතුළත් සත්ත්වයින්ගේ ඝානයතනාදීගේ අභාවයෙන් ගන්‍ධායතනාදිය ආයතන කෘත්‍යය නොකරයි. එහෙයින් **රූපධාතුයා ඡ ආයතනානි නව ධාතුයො** යනාදිය කියන ලදි. යම්හෙයකින් අවකාශ වශයෙන් හෝ සත්වෝත්පත්ති වශයෙන් හෝ ඇතුළත් නොවන ධාතු නම් නැත. එහෙයින් අපරියාපන්න ධාතුයා යයි නොකියා ඒ ඒ අපරියාපන්න ඒ ඒ අවස්ථාවේ දැක්වීම සඳහා **අපරියාපන්නෙ කති ඛන්ධා?** යයි කියන ලදි.
පරියාපන්නාපරියාපන්නවාරවණ්ණනා
තුන්වන වාරයෙහි **කාමධාතු පරියාපන්නා** යයි කාම ධාතුව භජනය කරන අර්ථයෙන් පරියාපන්න වේ. එය නිශ්‍රිතව ඊට ඇතුළත්ව කාමධාතු සංඛ්‍යාවටම යන ලද යන අර්ථයයි. සෙසු පදවලද මෙම නයයි. **පරියාපන්නා **යනු භව වශයෙන් හා අවකාශ වශයෙන්ද සීමා කරන ලදි. **අපරියාපන්නා** යනු එසේ සීමා නැත.
ධම්මදස්සනවාරවණ්ණනා
සතරවන වාරයෙහි **එකාදසායතනානි** සද්දායතනය හැර එහි ඒකාන්තයෙන් ප්‍රතිසන්ධියක් නොඋපදී. මේ නයින් සියළු අර්ථය දතයුතු. සතුන් කෙරෙහි දෙවියන් ගේ අසුරයින් ගේ ගති වශයෙන් නොකියා විශේෂයක් නැතිව ගබ්භසෙය්‍යක යයි කියන ලදි. යම්හෙයකින් යම්තැන්වල ගබ්භසෙය්‍යකයන් පහළවෙත්ද ඒ තැන්වල ඔවුන්ගේ සත්වායතනයන් දැනගත යුතුය. ධාතුද එසේය. සෙසු අර්ථ ප්‍රකට අර්ථ වේ.
උප්පාදකකම්මආයුප්පමාණවාරවණ්ණනා
පස්වන වාරයෙහි කියයුතු යමක් වේනම් ඒ සියල්ල ධම්මසංගහ අටුවාවේ කියන ලදමය. සයවන වාරයෙහි කාමගුණ පහේ නොයෙක් ආකාරයෙන් හෝ සෘද්ධි විශේෂයෙන් හෝ ක්‍රීඩා කෙරේනුයි දේවා නම් වේ. **සම්මති දෙවා** යනු දෙවියා දේවිය මෙසේ ලෝක සම්මුති දෙවියෝ. **උප්පත්ති දෙවා** යනු දෙව්ලොව උපන් හෙයින් උත්පත්ති දෙවියෝය. **විසුද්ධි දෙවා** යනු සියළු දෙවියන්ගේ පූජාවට සුදුසු වූ සියළු කෙලෙස්වලින් විසුද්ධ වූ දෙවියෝය. **රාජානො** යනු මුදුනෙහි අභිසේක කළ ක්‍ෂත්‍රියාය. **දෙවියො** යනු ඔවුන්ගේ මෙහෙසියෝය. **කුමාරා** යනු අභිසේක රජවරුන්ගේ අභිසේක කළ දේවියගේ කුසයෙහි උපන් කුමාරයා.
**උපොසථ කම්මං කරිත්‍වා** යනු තුදුස්වකාදියෙහි අටඟින් සමන්විත උපොසථය සමාදන්ව. දැන් කුඩා දානාදි පුණ්‍යකර්ම මිනිස් සුභගභාවය පිණිස ප්‍රත්‍ය ප්‍රමාණ වශයෙන් කරන ලදි. මිනිස් සුභගභාවය පිණිස අධි ප්‍රමාණයක්, අධිප්‍රමාණ භාවයෙහිද නානාප්‍රකාර භේදයෙන් යුත් නානාප්‍රකාර ක්‍ෂත්‍රිය මහාසාරාදි භාවයට ප්‍රත්‍ය වේ. එහෙයින් ඒ අනුව උත්පත්ති භේද දක්වමින් **අප්පෙකච්චෙ ගහපති මහාසාළානං** යනාදිය කීහ. එහි මහාසාර මොවුන්ටය මහාසාරා නම් වේ. රකාරයට ළ කාරය කොට මහාසාළා යයි කියන ලදි. ගෘහපතීහු ද මහාසාළ වෙති. ගහපති මහාසාළ යනු ඔව්හුය. යමෙකුගේ ගෙයි අඩු තරමින් සතළිස් කෝටියක ධනයක් නිධානගතව ඇත. කහවනු අමුණු පහක් දවසේ වියදම වේ. මේ ගහපති මහාසාළ නම් වේ. යමෙකුගේ ගෙයි අඩු තරමින් අසූකෝටියක ධනය නිධන්ගතව ඇත. දස අමුණක කහවනු දවසේ වියදම වේ. මේ බ්‍රාහ්මණ මහාසාළ නම් වේ. යමෙකුගේ ගෙයි කෝටි සියයක ධනයක් නිධන්ගතව ඇත. විසි අමුණක කහවනු දවසේ වියදම වේ. මේ ක්‍ෂත්‍රිය මහාසාළ නම් වේ.
**සහබ්‍යතං** යනු සහභාවයයි. සභාගව උපදියි යන අර්ථයයි. **චාතුම්මහාරාජිකානං** යනාදියෙහි චාතුම්මහාරාජික නම් මහාමේරු පර්වතයෙහි මැද වෙයි. ඒවා අතර පර්වත ස්ථාන ආකාශයෙහි ද ඇත. ඒවායේ පරම්පරා සක්වලගලට පැමිණ ඇත. ඛිඩ්ඩා පදොසිකා මනොපදොසිකා සීත වලාහකා උෂ්ණ වලාහකා චන්‍දිමා දේවපුත්ත සුරිය දේවපුත්ත මේ සියල්ලෝම චාතුම්මහාරාජික දේවලෝකවාසීහු වෙති.
තිස්තුන් දෙනෙක් ජනයා එහි උපන් නිසා **තාවතිංසා** වේ. තවද තාවතිංස යනු ඒ දෙවියන්ගේ නාමයම යයි කියන ලදි. ඔව්හු පර්වතවල ආකාශයේ වෙති. ඔවුන්ගේ පරම්පරාද සක්වලගල දක්වා ඇත. යමාදීන්ද එසේය. එකම දිව්‍ය ලෝකය තවත් දෙවියන්ගේ පරම්පරා සක්වල පව්වට නොපැමිණ නැත. එහි දිවසැප හෝ අයිති වූ නිසා **යාමා** වේ. තුටුපහටු වන නිසා **තුසිතා** වේ. ප්‍රකෘතියෙන් පිළියෙල කළ අරමුණින් අතිරේකව කාම රමණයෙහි කැමති භොගයන් මවා රමණය කෙරේනුයි **නිම්මාණාරති** වේ. සිතේ හැසිරීම දැන අනුන් නිර්මාණය කළ භොගවල බලය පතුරුවන නිසා **පරනිම්මිත වසවත්ති**.
**අප්පංවා භීය්‍යොවා** යනු දෙවන වර්ෂ සියයට නොපැමිණ විස්සකින් හෝ තිහකින් හෝ හතලිහකින් හෝ පනහකින් හෝ හැටකින් හෝ වර්ෂවලින් අධික වර්ෂ සියයක් යන අර්ථයයි දෙවන වස් සියයට නොපත්බව අප්පං යයි කියන ලදි.
බ්‍රහ්ම පාරිසජ්ජාදියෙහි මහා බ්‍රහ්මයින්ගේ පිරිස් පිරිවර **බ්‍රහ්ම පාරිසජ්ජා** ඔවුන්ගේ පුරෝහිත තනතුරේ සිටියෝ **බ්‍රහ්ම පුරෝහිතයෝය**. වර්ණයෙන් ද දීර්ඝායුෂ්කයෙන් ද මහත් බ්‍රහ්ම **මහාබ්‍රහ්මා** වේ. ඔවුන්ගේ මහා බ්‍රහ්මයින්ගේ. මේ තුන්දෙනා ප්‍රථමධ්‍යාන භූමියේ එකම තලයක වසති. ආයුෂ අන්තරය විවිධය.
පරිත්ත (ටිකක්) ආභා නිසා **පරිත්තාභ** ය. අප්පමාණ ආභා නිසා **අප්පමාණභා** ය. ගිනි සුලක ගිනි දැල් මෙන් එළිය ඔවුන්ගේ ශරීරයෙන් බිඳි බිඳී වැටෙන්නාක් මෙන් පැතිරේ. (සරති විසරති) යයි **ආභස්සරා** ය. මේ තුන්දෙනා දෙවන ධ්‍යාන භූමියේ එක්තලයක වසති. ඔවුන්ගේ ආයු අන්තරය විවිධය.
**පරිත්ත සුභ අප්පමාණ සුභ සුභකිණ්ණ** මේ තුන්දෙන තුන්වන ධ්‍යාන භූමියේ එක් තලයක වසති. ආයුෂය විවිධය. [missing trans]
**ආරම්මණ නානත්තා** අරමුණේ විවිධත්වය. **මනසිකාර නානත්තා** මෙනෙහි කිරීමේ විවිධත්වය. මෙහි එක්කෙනෙකුට පඨවි කසිණය අරමුණු වේ. එක්කෙනෙකුට ඕදාත කසිණය අරමුණු වේ. මේ අරමුණු නානත්තය. කෙනෙක් පඨවි කසිණය මෙනෙහි කරති. කෙනෙක් ඕදාත කසිණය මෙනෙහි කරති. මෙය මනසිකාර නානත්වයයි. කෙනෙකුට පඨවි කසිණයෙහි කැමැත්ත වේ. කෙනෙකුට ඕදාත කසිණයේ යයි මෙය පණධි නානත්තයයි. කෙනෙක් පඨවි කසිණ වශයෙන් මිදෙති. කෙනෙක් ඕදාත කසිණ වශයෙන් යයි මෙය අධිමොක්ඛ නානත්තයයි. කෙනෙක් පඨවි කසිණ වශයෙන් සිත ඉදිරියට ගෙනේ. කෙනෙක් ඕදාත කසිණ වශයෙනි. මෙය අභිනීහාර නානත්තයයි. කෙනෙකුට පඨවි කසිණ පිරිසිඳින ප්‍රඥාව වේ. කෙනෙකුට ඕදාත කසිණ පිරිසිඳිනා ප්‍රඥාව වේ. මෙය පඤ්ඤා නානත්තයයි. එහි ආරම්මණ මනසිකාර මුලින් කියන ලදි. ඡන්‍ද පණිධි අධිමොක්ඛ අභිනීහාර අප්පණාවෙහි ද උපචාරයෙහිද පවතී. පඤ්ඤා වනාහි ලෞකික ලෝකෝත්තර මිශ්‍රව කියන ලදි.
**අසඤ්ඤ සත්තානං** සංඥා නැති. සත්වයින්ගේ කෙනෙක් තීර්ථායතනයෙහි පැවිදිව සිත නිසා ඇලීම් දූෂ්‍යවීම් මුළාවීම් වෙයි යයි සිතෙහි දොස් දැක සිත නැතිකම සෝභනයයි දිට්ඨධම්ම නිබ්බාණ මෙය යයි සංඥා විරාගය උපදවා ඊට අදාළ සමාපත්ති වඩා එහි උපදිති. හිටගෙන ඉපදුනහොත් හිටගෙනම සිටිති. හිඳගෙන නම් හිඳගෙනම සිටිති. වැදහෙව නම් එසේම සිටිති. චිත්‍රකර්ම රූප සමානව කල්ප පන්සියයක් සිටිති. එහි අවසානයෙහි ඔවුන්ගේ රූපකාය අතුරුදහන් වේ. කාමාවචර සංඥා ඉපදුනහොත් ඒ දෙවියා ඒ කයින් චුත වේයයි පෙනේ.
විපුල වූ ඵල මොවුන්ටනුයි **වෙහප්ඵලා **වේ. තමාගේ සම්පත් නොපිරිහේ යයි **අවිහා** වේ. කිසිකෙනෙකු නොතැවේ යනු **අතප්පා** වේ. සුන්දර දර්ශන අභිරූප පාසාදික නිසා **සුදස්සා** වේ. මනාව දකී සුන්දර මොවුන්ට අප ඒවා දකියි හෝ **සුදස්සී** වේ. සියළු ගුණවලින් භව සම්පත්තියේ ද දෙටු වූයේ මෙහි කනිෂ්ඨයෝ නැත්හුයයි **අකනිට්ඨා** වේ.
ආකාසානඤ්චායතනයට පැමිණියා යනු **ආකාසානඤ්චායතනූපගා** වේ. ඉතිරි ඒවාද මේවායින්ම වේ. මෙසේ දෙව්ලෝ (කාමාවචර) සය බඹලෝ නවය සුද්ධාවාස පහ අරූප හතර අසඤ්ඤසත්ත වෙහප්ඵලය සමග විසිහයක් දෙව්ලෝ සහ මිනිස්ලොව සමග විසිහතක් වේ.
එහි මිනිසුන්ගේ ද දෙවියන්ගේ ද ආයුෂ බුදුන් වහන්සේ විසින් පිරිසිඳ දක්වන ලදි. සතර අපායෙහි. භූමි දෙවියන්ගේ ආයුෂ පිරිසඳ නොදක්වන ලදි. එය කුමක් නිසාද? නිරයෙහි ප්‍රමාණය කර්මයමයි. කර්මය ක්‍ෂය වනතුරු චුත නොවෙති. සෙසු අපායවලද එසේය. භූමි දෙවිවරුන්ටද කර්මයම ප්‍රමාණ වේ. එහි උපන් සමහරෙක් සත් දවසක් පමණ සිටිති. සමහරු අඩමසක් කාලයක් සිටින්නෝද වෙති.
එහි ගිහි භාවයෙහි සිටි මනුෂ්‍යයන් මෙන් සෝවාන් වූවෝද වෙති. සකෘදාගාමි අනාගාමි අරහත් ඵලවලටද පැමිණෙති. ඔවුනතුරෙන් සෝවාන් වූවා දිවිතෙක් සිටිති. ඛීණාසවයන් පිරිනිවන්පාති. නැතහොත් පැවිදි වෙති. කවර හෙයින්ද? අරහත්බව ශේෂවූ ගුණයකි. ගිහිවේෂය හීනය. එය හීන නිසා උතුම් ගුණ දැරීමට නොහැකි වේ. එහෙයින් ඔව්හු පිරිනිවන් පෑමට හෝ පැවිදිවීමට කැමති වෙති.
භූමි දෙවියෝ රහත්වූ ද යාවජීවව සිටිති. සදෙව්ලොව සෝවාන් සකෘදාගාමී යාවජීව සිටිති. අනාගාමි රූප භවයට යන්ට වටී. ක්‍ෂීණ භවයේ පිරින්වන් පාති ඇයි? සැඟව සිටීමට අවකාශ නැති හෙයින්. රූපාවචර අරූපාවචරවල සියළු දෙනාම යාව ජීවව සිටිති. එහි රූපාවචරයෙහි උපන් සෝවාන් සකෘදාගාමීන් යළි මෙහි නොඑති. එහිම පිරිනිවන් පාති. මෙහි ධ්‍යානලාභීහු අනාගාමි වෙති.
අෂ්ට සමාපත්තිලාභීන්ගේ නියමය කුමක්ද? ප්‍රගුණ වූ තත්ත්වය වෙනස් නොවේ. සියල්ල ප්‍රගුණ වූවන්ගේ නියමය කෙසේද? ප්‍රාර්ථනාව යම්තැනක උපතටද එය සිදුවේ. ප්‍රාර්ථනාවක් නැත්නම්? මරණ සමයේ සමවැදුණු සමාපත්ති. ඒවා නොමැති නම් නේවසඤ්ඤා නාසඤ්ඤා සමාපත්ති. ඒකාන්තයෙන් ඔහු එහි උපදිති. බ්‍රහ්ම ලෝක නවයේ උපන්නේ එහි උපදිති. උඩ සිට යටට නොව යට සිට උඩටය. පෘථග්ජනයෝ උඩ යට මාරු වී උපදිති. සුද්ධාවාසවල අරූපතලවල එහිම හෝ ඉහළ තලවල උපදිති. ප්‍රථමධ්‍යාන භූමියේ උපන් අනාගාමි ඉහළ ඉහළ ඉපදී ඉහළම තලයේ සිටියේ පිරිනිවන්පායි. වෙහප්ඵල අකනිට්ඨ අසංඥ තලවල උපන් අනාගාමියා උඩ යට නොගොස් උපන් තලයේම පිරිනිවෙන්නේය. මේ ප්‍රකීර්ණකය.
අභිඤ්ඤෙය්යාදිවාරවණ්ණනා
සත්ත කාමාවචරවල ලක්‍ෂණ සහිත විමසීමෙන් අභිඤ්ඤා වශයෙන් අභිඤ්ඤෙය්‍යතා දතයුතුය. ඤාත තීරණ පහාණ පරිඥා වශයෙන් පරිඤ්ඤෙය්‍යතා එයද රූපස්කන්ධය අභිඤ්ඤෙය්‍ය පරිඤ්ඤෙය්‍ය න පහාතබ්බ යනාදියෙහි ඤාත තීරණ පරිඤ්ඤා වශයෙන්ම දතයුතුය. සමුදය සත්‍යය අභිඤ්ඤෙය්‍ය පරිඤ්ඤෙය්‍ය පහාතබ්බ ආදියෙහි ප්‍රහාණ පරිඤ්ඤා වශයෙන්.
අටවන වාරයෙහි රූපාදි අරමුණුවල චක්ඛු විඤ්ඤාණාදීන්ගේ වශයෙන් අනාරම්මණ ආරම්මණ ස්වභාවය වශයෙන් දතයුතුය. නවවන වාරය ප්‍රකටය. දසවන වාරයෙහිද කිවයුතු දේ ඒ ඒ තැන ප්‍රශ්න ඇසූ වාරයෙහි කියන ලද්දේමය.
නිගමන කථා
මෙපමණකින් -
උතුම් පිරිසිදු ශ්‍රද්ධා බුද්ධි වීර්යයෙන් ප්‍රතිමණ්ඩිත වූ සිල්වත් සෘජු මෘදු ආදි ගුණයෙන් මූර්තිමත් වූ ස්වකීය සමය සමයාන්තර ග්‍රහණ අධ්‍යයන සමර්ථ වූ ප්‍රඥා ව්‍යක්තභාවයෙන් සමන්නාගත වූ අර්ථකථා සහිත ත්‍රිපිටක පර්යාප්ති ප්‍රභේද ශාස්තෲ ශාසනයෙහි අප්‍රතිහත ඥාන ප්‍රභාවයෙන් මහා ව්‍යාකරණඥව හේතු සම්පත්තියෙන් ජනිත වූ සැප ඇත්තා වූ නිර්දෝෂ වර්ණයෙන් යුත් මිහිරි උදාර වදනින් පෝසත් වූ කිවයුත්ත නිසිලෙස කීමෙහි වාදීවර මහා පඬිවර වූ අර්ථාදි ප්‍රභේදගත වූ පිළිසුඹුයෙහි පිරිවර වූ ෂඩ්භිඥාදි ගුණ ප්‍රතිමණ්ඩිත වූ උතුරු මිනිස් දම්හි සුප්‍රතිෂ්ඨිත බුද්ධියෙන් ස්ථවිර වංශයට ප්‍රදීපායමාන මහාවිහාර වාසීන්ගේ වංශයට අලංකාරයක් වූ මහත් වූ විශුද්ධ බුද්ධියෙන් බුද්ධඝෝෂ නම් වූ ගුරුවරුන් විසින් දෙනලද නාමයෙන් ප්‍රසිද්ධ වූ මහා ස්ථවිරපාදයන් වහන්සේ විසින් මේ සම්මෝහ විනෝදනී නම් විභංග අර්ථකථා වර්ණනාව කරන ලදි.
