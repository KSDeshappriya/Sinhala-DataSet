21. අසීති නිපාතය
**සුමුඛා** යන මෙය ශාස්තෲන් වහන්සේ වේළුවනාරාමයේ වැඩවාසය කරන සේක් ආයුෂ්මත් ආනන්ද තෙරුන්ගේ ජීවිත පරිත්‍යාගයක් අරභයා දේශනා කළ සේක. දේවදත්ත විසින් තථාගත ජීවිතය විනාශ කිරීමට දුනුවායන් යොදවන කල්හි, සියල්ලට පළමුව යවන ලද්දා අවුත්, ස්වාමීනි; භාග්‍යවතුන්ගේ ජීවිතය විනාශ කිරීමට මට නො හැක්කේය. ඒ භාග්‍යවතුන් වහන්සේ, මහත් සෘද්ධි ඇති මහානුභාව සම්පන්න යයි කී කල්හි, දේවදත්ත, නුඹ ශ්‍රමණ භවත් ගෞතම ජීවිතය විනාශ නො කරව. මම ම ශ්‍රමණ භවත් ගෞතම ජීවිතය විනාශ කරන්නෙමි යි කියා තථාගතයන් වහන්සේ ගිජ්ඣකූට පර්වතයේ සවස් කාලයේ සක්මන් කරන කල්හි තෙමේ ගිජ්ඣකූට පර්වතයට නැග යන්ත්‍ර වේගයෙන් මහත් වූ ගලක් යන්ත්‍රයකින් පෙරලීය. මේ ගලෙන් ශ්‍රමණ භවත් ගෞතම ජීවිතය විනාශ කරන්නෙමියි යන න්‍යායෙනි. එකල ගල්කුළු දෙකක් සපැමිණ එ් පෙරළූ ගල වැළැක්වීය. එයින් ගැලවුණු ගල් පතුරක් විසි වී අවුත් භාග්‍යවතුන්ගේ පාදයක ගැටී ලේ ගලා ආවේය. බලවත් වේදනා හටගත්තේය. ජීවක තෙමේ තථාගතයන්ගේ පාදය සැත්කමකින් පලා නරක් වූ ලේ මුදා හැර නරක් වූ මස් ඉවත්කොට සෝදා බෙහෙත් ගල්වා නීරෝගී කෙළේය. ශාස්තෲන් වහන්සේ පෙර මෙන් ම මහත් භික්‍ෂු සංඝයා පිරිවරා ගෙන මහත් වූ බුද්ධ ලීලාවෙන් නගරයට පිවිසි සේක.
ඉක්බිති උන්වහන්සේ දැක, දේවදත්ත මෙසේ සිතුවේය. ශ්‍රමණ භවත් ගෞතමයන්ගේ රූප ශෝභාවෙන් අගතැන්පත් සිරුර දැක කිසියම් මිනිසකු (බුදුන්) වෙත සමීපවීමට නොහැකි වෙයි. රජුගේ නාලාගිරි නම් ඇතා, චණ්ඩය. ඵරුෂය. මනුෂ්‍ය ඝාතකයෙකි. බුද්ධ ධම්ම සංඝ ගුණයන් නො දනියි. හෙතෙම මුන්වහන්සේට ජීවිතක්‍ෂයට පමුණුවන්නේය. උන්වහන්සේ ගොස් රජුට මේ පුවත දැනුම් දුන්හ. රජු යහපතැයි පිළිගෙන ඇත්ගොව්වා කැඳවා, මිත්‍රය; හෙට නාලාගිරිව මත්කොට උදෑසන ම ශ්‍රමණ භවත් ගෞතමයන් පිළිපන් මාර්ගයට පිටත්කර හරිව් යයි කීවේය. දේවදත්තද ඔහුගෙන් වෙනත් දිනවල ඇතා කොපමණ සුරා බොන්නේදැයි විචාරා ස්වාමීනි, කළ අටක් යයි කී කල්හි හෙට ඔහුට කළ දහසයක් පානය කරවා, ශ්‍රමණභවත් ගෞතමයන් පිළිපන් මාර්ගයට අභිමුඛ කරන්නැයි කීවේය. ඔහු යහපතැයි පිළිගත්තේය. රජු නගරයේ බෙරහඬ නංවා හෙට නාලාගිරි මත්කොට නගරයට පමුණුවන්නේය. නගරවැසියෝ උදෑසනම කළයුතු කටයුතු නිමවා, අතුරු වීථියට නොපැමිණේවායි කීවේය. දේවදත්ත ද රජමාළිගාවෙන් බැස, ඇත්හළට ගොස් ඇත්ගොව්වන් අමතා බොල; අපි උසස් තනතුරු පහත් කරන්නටත් පහත් තනතුරු උසස් කරන්නටත් දක්‍ෂයෝ වෙමු. ඉදින් තොප කීර්තිමත් වූයේ, හෙට උදෑසනම නාළාගිරිට පැසුණු රා කළ දහසයක් පානය කරවා, ශ්‍රමණ භවත් ගෞතමයන් පැමිණෙන වේලාවට හුල් තෝමරයෙන් (හෙණ්ඩුවෙන්) විදිමින්, කෝප කරවා, ඇත්හල බිඳවා ශ්‍රමණ භවත් ගෞතමයන් පිළිපන් වීථියට අභිමුඛ කොට, ශ්‍රමණ භවත් ගෞතමයන් ජීවිතක්‍ෂයට පමුණුවවු යයි කීවේය. ඔවුහු යහපතැයි පිළිගත්හ.
ඒ ප්‍රවෘත්තිය මුළු නගරයේම ප්‍රසිද්ධ විය. බුදුන් දහම් සඟුන් මාමක වූ උපාසකයෝ ඒ පුවත අසා ශාස්තෲන් වහන්සේ වෙත එළඹ ස්වාමීනි, දෙව්දත් රජු සමග එකතු වී හෙට ඔබවහන්සේ පිළිපන් වීථියට නාලාගිරිව පමුණුවන්නේය. හෙට පිඬු පිණිස නොවැඩ මෙහි ම වැඩසිටින්න. අපි විහාරයේදී ම බුදුන් ප්‍රමුඛ භික්‍ෂු සංඝයාට භික්‍ෂාව දෙන්නෙමුයි කීවාහුය. ශාස්තෲන් වහන්සේ හෙට පිඬු පිණිස නොවඩින්නෙමි යි නොකියාම හෙට මම නාලාගිරි දමනය කර ප්‍රාතිහාර්ය පා, තීර්ථකයන් මැඩ රජගහනුවර පිඬු පිණිස නොහැසිර භික්‍ෂු සංඝයා පිරිවරා නගරයෙන් නික්ම වේළුවනයට ම යන්නෙමි. රජගහ නුවර වාසීහු බොහෝ බත් භාජන ගෙනවුත්, වේළුවනයටම පැමිණෙන්නාහ. හෙට විහාරයේම දන් වැළඳීම වන්නේය යන මේ කාරණයෙන් ඔවුන්ගේ ඉවසීම සිදුවිය. ඔවුහු තථාගතයන්ගේ ඉවසීම දැන, බත් භාජන රැගෙන විහාරයේ ම දානය දෙන්නෙමුයි පිටත් වූහ.
ශාස්තෲන් වහන්සේ පළමු යාමයේ දහම් දෙසා මධ්‍යම යාමයේ දේවතාවන්ගේ ප්‍රශ්න විසඳා පශ්චිම යාමයේ පළමු කොටසේ සිංහ සෙය්‍යාවෙන් කල්යවා දෙවෙනි කොටසේ ඵල සමාපත්තියෙන් කල්ගත කොනට තෙවෙනි කොටසේ මහාකරුණා සමාපත්තියට සමවැදී නැගිට අවබෝධ කළයුතු වෙනේය ජනයන් බලන්නේ, නාලාගිරි දමනයේදී අසූහාරදහසක් ප්‍රාණීන්ට ධර්මාභිසමය වන බව දැක අළුයම් වේලාවේ කරන ලද ශරීර පිළිදැගුම් ඇත්තේ ආයුෂ්මත් ආනන්ද තෙරුන් අමතා රජගහ නුවර හාත්පස පිහිටි අටළොස් මහා විහාරවල සියලුම භික්‍ෂූන්ට මා සමග රජගහනුවරට පිවිසීමට ආරාධනා කෙරේවායි වදාළහ. තෙරුන් වහන්සේ එසේ කළහ. සියලු භික්‍ෂූන් වේළුවනයට රැස්වූහ. ශාස්තෲන් වහන්සේ මහත් භික්‍ෂු සමූහයා පිරිවරන ලද්දේ රජගහ නුවර පිඬු පිණිස පිවිසි සේක. ඉක්බිති ඇත්ගොව්වෝ කැමැති පරිදි පිළිපැද්දාහ. මහත් සේනාවක් විය. සැදැහැති මිනිස්සු අද වනාහි බුද්ධ නම් මහ ඇතෙක් තිරිසන්ගත ඇතකු සමග යුද්ධයක් වන්නේය. උපමා රහිත බුද්ධ ලීලාවෙන් නාලාගිරිගේ දමනය බලන්නෙමුයි, ප්‍රාසාද සෑදවීය. ගෙවල් පියසි ආදියට නැග සිටියහ. ශ්‍රද්ධා රහිත මිථ්‍යා දෘෂ්ටිකයෝ මේ නාලාගිරි චණ්ඩය. ඵරුෂය. මනුෂ්‍ය ඝාතකයෙකි. බුදුවරුන්ගේ ගුණ නො දනියි. හෙතෙම අද ශ්‍රමණ භවත් ගෞතමයන්ගේ රන්වන් ශරීරය විදා නැතිකොට ජීවිතක්‍ෂයට පමුණුවන්නේය. අදම පසමිතුරු පිටුදකින්නෙමුයි, ගස්, ගෙවල් ආදි තැන්වල සිටියහ.
ඇත්රජ ද, වැඩම කරන්නා වූ භාග්‍යවතුන් වහන්සේ දැක, මිනිසුන් තැති ගන්වමින්, ගෙවල් සුණුවිසුණු කරමින් කරත්ත කුඩු කරමින් සොඬවැල ඔසවා ඉතා සතුටුව කන් තල හා වාලධිය ඔසවා, පර්වතයක් මෙන් මාර්ගයට පිළිපන්නේ භාග්‍යවතුන් වහන්සේ යම්තැනක ද, එතැනට දිව්වේය. භික්‍ෂූහු ඇතා දැක බුදුරදුන්ට මෙසේ කීහ. ස්වාමීනි, මේ නාලාගිරි සැඩපරුෂය. මනුෂ්‍ය ඝාතකයෙකි. මේ වීථියට පිළිපන්නේ, මෙතෙම බුදුවරුන්ගේ ගුණ නොදනියි. ස්වාමීනි, භාග්‍යවතුන් වහන්සේ ඉවත්වේවා! සුගතයන් වහන්සේ “මහණෙනි, බිය නොවෙව්. තැති නොගනිව්. නාලාගිරි දමනය වේවා” යනුවෙනි. ඉක්බිති ආයුෂ්මත් සාරිපුත්‍ර මහතෙරණුවෝ තථාගතයන්ගෙන් මෙසේ අයැද සිටියහ. ස්වාමීනි, පියාට උපන් කටයුත්ත නම් වැඩිමහල් පුතුගේ ම බරයි. මම ම ඌ දමනය කරමි. ඉක්බිති ශාස්තෲන් වහන්සේ, සාරිපුත්‍රය බුද්ධ බලය නම් අනෙකකි. ශ්‍රාවක බලය තව එකකි. නුඹ නිශ්ශබ්දව සිටින්න. බොහෝ සෙයින් අසූමහා ශ්‍රාවකයෝ ආයාචනා කළ ද ශාස්තෲන් වහන්සේ සියල්ල ප්‍රතික්‍ෂේප කළහ. ඉක්බිති ආයුෂ්මත් ආනන්ද තෙරුන් බුදුරදුන් කෙරෙහි උපන් බලවත් සෙනෙහසින් ඉවසා සිටීමට නොහැකි වන්නේ, මේ ඇතා පළමුව මා මරාවායි තථාගතයන්ගේ අර්ථ සිද්ධිය පිණිස ජීවිතය අත්හැර ශාස්තෲන් පෙරටුව සිටියේය. ඉක්බතිි බුදුරදුන් ආනන්දය, ඉවත්වන්න. මා ඉදිරියේ නොසිටින්නැයි වදාළ සේක. ස්වාමීනි, මේ ඇතා චණ්ඩය. පරුෂය. මිනිස් ඝාතකයෙකි. කල්පාන්තයේ නගින ගින්නක් සමානය. කපුරු පහනින් දිළිසෙන ගින්න (කණාමැදිරි) මෙන් පළමුව මා මරා පසුව ඔබවහන්සේ සමීපයට පැමිණේවායි තෙරුන් වහන්සේ වදාළ සේක. තෙවෙනි වරද කියනු ලබන්නේ එසේම සිටියේය. ඉවත්ව නො ගියේය.
එකෙණෙහි එක් ස්ත්‍රියක් නාලාගිරි දැක මරණ බියෙන් පලායන්නී ඇකයෙන් වැටුණු දරුවා බුදුරදුන් ද, ඇතා ද අතර බිම දමා පලා ගියාය. ඇතා ඇය ලුහුබැඳ දරුවා සමීපයට ආවේය. දරුවා මහහඬින් ශබ්ද කෙළේය. ශාස්තෲන් වහන්සේ නාලාගිරි වෙතම නියමකොට මෛත්‍රිය පතුරුවා සුමිහිරි බ්‍රහ්මනාදය පතුරුවා පින්වත් නාලාගිරිය, ඔබට සොළොස් කළයක් පිරුණු සුරා පොවා මත්කරවූයේ අනෙකකු ගැන්වීමට නොවේ. නිකරුණේ කෙණ්ඩා වෙහෙසට පත්කරමින් නොහැසිර මෙහි එන්නැයි කැඳවූහ. ඌ ශාස්තෲන් වහන්සේගේ වචන අසා, ඇස් කුඩා කොට භාග්‍යවතුන්ගේ රූප ස්වභාවය බලා ලබන ලද සංවේග ඇත්තේ බුදුරදුන්ගේ සමීපයේ පැසවන ලද සුරා මදය ඇත්තේ සොඬවැල එල්ලාගෙන කන් සොලවමින් ගොස් තථාගතයන් වහන්සේගේ පා අතර වැටුණේය. ඉක්බිති ඔහුට ශාස්තෲන් වහන්සේ “නාලාගිරි, නුඹ තිරිසන්ගත හස්තියෙකි. මම බුද්ධ නමැති ඇතාය. මෙතැන් පටන් චණ්ඩ නොවෙව. ඵරුෂ නොවෙව. මනුෂ්‍ය ඝාතකයෙකු නොවෙව. මෛත්‍රී සිත් ලබාවායි” කියා දකුණු අත දිගහැර කුම්භස්ථලය පිරිමැද;
දහම් දෙසු සේක.
ඇතාගේ මුළු සිරුරම සතුටින් පිනා ගියේ නිරතුරුව පැතිරුණේ විය. ඉදින් තිරිසනකු නොවූයේ නම් සෝවාන් ඵලයෙහි පිහිටන්නේය. මිනිස්සු ඒ ප්‍රාතිහාර්යය දැක මහහඬින් නාද කළහ. අත්පොළසන් ගැසූහ. හටගත් සොම්නසින් නොයෙක් ආභරණවලින් දමා ගැසූහ. ඒවා ඇතාගේ ශරීරයේ වැදී ගියේය. එතැන් පටන් නාලාගිරි, ධනපාලක නම් විය. එසමයෙහි ධනපාලක සමාගමේ අසූහාරදහසක් ප්‍රාණීහු අමා පානය කළහ. ශාස්තෲන් වහන්සේ ධනපාලක පංචසීලයෙහි පිහිටවූ සේක. හෙතෙම සොඬවැලෙන් භාග්‍යවතුන්ගේ පා, පස්ගෙන මත්තෙහි මුදුන්කොට විසුරුවා එතැනින් ඉවත්ව, දක්වන ලද උපචාර ඇත්තේ දසබලයන් වහන්සේ වැඳ ඇත්හලට පිවිසියේ එතැන් පටන් ශාන්තදාන්තව සිට කිසිවෙකුට හිරිහැරයක් නොකළේය. ශාස්තෲන් වහන්සේ පිරිපුන් මනෝරථ ඇත්තේ, යමකු විසින් යම් ධනයක් විසිකරන ලදද, ඒවා ඔවුන්ටම වේවා!යි අධිෂ්ඨාන කොට අද, මා විසින් මහත් ප්‍රාතිහාර්ය කරන ලදි. මේ නගරයෙහි පිඬු පිණිස හැසිරීම නුසුදුසුයයි තීර්ථකයන් මර්දනය කොට භික්‍ෂූන් පිරිවරා ජයගත් ක්‍ෂත්‍රියෙකු මෙන් නගරයෙන් නික්ම වේළුවනයට ම වැඩම කළ සේක. නගරවාසීහු බොහෝ ආහාරපාන ආදිය ගෙන විහාරයට ගොස් මහාදානයක් පැවැත්වූහ. එදවස
සවස් කාලයේ දම්සභාව පුරමින් හුන්නා වූ භික්‍ෂූහු මෙම කථාව උපදවූහ. ඇවැත්නි, ආයුෂ්මත් ආනන්ද තෙරුන් විසින් තථාගතයන් වහන්සේගේ අර්ථසිද්ධිය පිණිස ජීවිතය පරිත්‍යාග කරමින් දුෂ්කර කාර්යයක් කරන ලදි. නාලාගිරි දැක ශාස්තෲන් වහන්සේ කෙරෙන් ඉවත් කිරීමට තෙවරක් වළක්වන ලද්දේ නමුත් ඉවත්ව නොගියහ. ඇවැත්නි, දුෂ්කර කාර්යය ඉතා පුදුමයි. ශාස්තෲන් වහන්සේ ආනන්ද තෙරුන්ගේ ගුණකථා පවත්වන තැනට මා යායුතුයි ගඳකිළියෙන් නික්ම වැඩමවා මහණෙනි, කවර කථාවකින් යුක්තව සිටියේදැයි විචාරා මෙනම් කථාවකින් යයි කී කල්හි මහණෙනි, දැන් පමණක් නොව පෙරදීත් ආනන්ද තෙරුන් තිරිසන් යෝනියෙහි උපන් නමුත් මගේ අර්ථ සිද්ධිය පිණිස ජීවිතය පරිත්‍යාග කළේ යයි පවසා අතීතය ගෙනහැර පෑ සේක.
අතීතයේ මහිංසක රටෙහි සකුල නගරයෙහි සකුල නම් රජෙක් ධාර්මිකව රාජ්‍යය කෙළේය. එකල නගරයට නුදුරින් එක්තරා වැදි ගමක එක්තරා වැද්දෙක් මලපුඩුවලින් කුරුල්ලන් බැඳ, නගරයෙහි අලෙවි කරමින් ජීවිතය ගෙවීය. නගරයට නුදුරෙහි ආවාටයෙක්හි දොළොස් යොදුනක මානුෂීය නම් විලක් විය. පස්පියුමින් එය යුක්ත විය. එහි නොයෙක් ආකාර වූ පක්‍ෂි සමූහය කල්යැවූහ. ඒ වැද්දා එහි අනියමින් මලපුඩු විසුරුවයි. එකල ධෘතරාෂ්ට්‍ර නම් හංසරාජයා අනූහයදහසක් හංසයන් පිරිවරාගෙන චිත්‍රකූට පර්වතයෙහි ස්වර්ණ ගුහාවෙහි වාසය කරයි. ඔහුට සුමුඛ නම් සේනාපතියෙක් ද විය. අනතුරුව එක් දවසක් හංස සමූහයේ ස්වර්ණ හංසයෝ කීපදෙනෙක් මානුෂීය විලට පැමිණ බොහෝ ගොදුරු මත්තෙහි කැමැති පරිදි හැසිර, සතුටු සිතින් චිත්තකූටයට ගොස් ධෘතරාෂ්ට්‍රට දැනුම් දුන්හ. මහරජ; මනුෂ්‍ය ලෝකයේ මානුෂීය නම් නෙළුම්විලක් ඇත්තේ සමෘද්ධ වූ ගොදුරු ඇත්තේ එහි ගොදුරු ගෙනඒමට යමුයි කීහ. ඒ මනුෂ්‍යපථය නම් සැක සහිතය. එයට තොප රුචි නොකෙරේවායි ප්‍රතික්‍ෂේප කරන ලද්දේ නමුත් නැවත නැවත කියනු ලබන්නේ ඉදින් නුඹලාට රුචි නම් යමුයි, පිරිවර සහිතව ඒ විලට ගියේ ය. හෙතෙම ආකාශයෙන් බසින්නේ, පා මලපුඩුවෙහි ප්‍රවේශ කරමින් ම බැස්සේය. ඉක්බිති ඔහුගේ පා, යකඩ පටියකින් බඳින්නාක් මෙන් බැඳී ගත්තේ ය. ඉක්බිති එය සිඳින්නෙමියි, අදින්නේ පළමුවර සම සිඳී ගියේය. දෙවෙනිවර මස් ද, තෙවෙනිවර ඇට ද ඉල්පී ගියේය. ලේ වැගිරී බලවත් වේදනා හටගත් නමුදු,
ඔහු සිතීය. ඉදින් මම බැඳුණේ හඬ නගන්නේ නම්, මගේ නෑදෑයෝ තැතිගැනීමට ලක්ව ගොදුරු නොගෙන ම සා පිපාසාවෙන් පෙළී පලායති. දුබල බැවින් මුහුදෙහි වැටෙන්නේ යයි හෙතෙම වේදනාව ඉවසා ඤාතීන්ට කැමැති පරිදි හැසිර, හංස ක්‍රීඩාකරන කල්හි මහත් හඬ නගමින් බඳිනා ලද නාදය නැගුවා ය. ඒ අසා ම ඒ හංසයෝ මරණ බියෙන් තැතිගත්තේ පියවරෙන් පියවර චිත්‍රකූටයට අභිමුඛව පිටත්ව ගියහ. ඔවුහු පෙරළා එනකල්හි සුඛුම හංසසේනාපතියා, මේ මහරජට කෙබඳු භයක් උපන්නේදැයි දැනගන්නෙමි යි වේගයෙන් ඉගිලී ගොස් පෙරටුව යන්නා වූ, හංස සමූහයා අතරෙහි බෝසතුන් නො දැක, මධ්‍යම හංස සමූහයා පරීක්‍ෂා කෙළේය. එහි ද නො දැක පසුපස ද බැලීය. එහි ද නොදැක නිසැකයෙන් ම ඔහුට කිසියම් බියක් උපන්නේ යයි නැවතී එන්නේ, බෝසතුන් මලපුඬුවක බැඳුණේ, ලේ වැකුණේ දුකින් ආතුර වූයේ ද, මඩ මත්තෙහි හොත්තේ දැක, මහරජ; බිය නො වන්න. මම මගේ ජීවිතය පරිත්‍යාග කොට නුඹව මලපුඩුවෙන් මුදවා ගන්නෙමියි පවසමින් බැස බෝසතුන් අස්වසන්නේ මඩ මත්තෙහි සිටියේය. ඉක්බිති එය විමසමින් බෝසතුන් පළමු ගාථාව කීය.
සුමුඛය! ස්නේහ වසයෙන් නො බලන්නා වූ හංසයෝ යති. නුඹ ද යන්න. නොතැවෙන්න. මලපුඩුවේ බැඳුනාහු යහළු බවක් නැත. හංස රාජයා කීය.
එහි **අනුපචිනන්තා** යනු සෙනෙහසින් ආලය වශයෙන් නො බලන්නා යනුයි. **පක්කමන්ති** යනු මේ අනූහය දහසක් ද, හංසයෝ ඤාති කුරුල්ලෝ මා හැරදමා යති. ඔබ ද යන්න. මෙහි වාසය කිරීමට නොකැමති වවු. මෙසේ මලපුඩුවේ බැඳුණු මා කෙරෙහි සිතේ සහයෝගී නම් නැත.

මම ගියත් නො ගියත් නොමැරෙන්නෙක් නොවෙමි. ඔබ ඇසුරු කොට, දුකට පත් වූ කල්හි කෙසේ හැරදමා යන්නද?
ඔබ සමග මරණය හෝ ඔබෙන් වෙන්ව ජීවත්වීම සිදුවනු ඇත. ඔබෙන් වෙන්ව ජීවත්වීමට වඩා ඔබ සමග මරණය හොඳ ය.
මෙසේ විපතට පත් වු ඔබ අත්හැර යාම සත්පුරුෂ ධර්මයක් නොවේ. පක්‍ෂි රාජය! ඔබට යම්කිසි දෙයක් වේ නම් මට ද ඒ දෙයම වේවා!
සුමුඛය! පාපයෙන් බැඳුණු හට මුළුතැන්ගෙය හැර අන් කවර ස්වභාවයක් ද? නුවණැති පාස විරහිත ඔබට ඒ කෙසේ නම් රුචි වේ ද?
සුමුඛය! මාගේ ද තොපගේ ද යන දෙදෙනාගේ ජීවිත විනාශය ඇති කල්හි අප දෙදෙනාට හෝ නෑයින්ට කවරනම් යහපතක් දකින්නේ ද?
සුමුඛය! අන්ධයකු විසින් අඳුරෙහි කරන ලද්දක් මෙන් ඔබ විසින් ජීවිත පරිත්‍යාගයක් කරන්නේ ද?
ඔබ එයින් බලාපොරොත්තු වන ප්‍රතිඵලය කුමක් ද? පක්‍ෂි රාජය! කෙසේ නම් ධර්මයෙහි අර්ථය නො දන්නේ ද?
ධර්මය තෙම පුදන ලද්දේ ම සත්ත්වයන්ට දියුණුව පෙන්වයි. ඒ මම ධර්මය ද ධර්මයෙන් සිදුවන යහපත ද දකිමි. ඔබ කෙරෙහි භක්තිය දක්වමින් ජීවිතය ගැන බලාපොරොත්තු නො වෙමි.
යම් මිත්‍රයෙක් ධර්මය සිහි කරමින්, ජීවිත හේතුවෙන් ද විපතේ දී මිත්‍රයා අත් නො හරින්නේ ද ඒකාන්තයෙන්ම එය සත්පුරුෂ ධර්මයය.
මේ සත්පුරුෂ ධර්මය ද නුඹ විසින් ම පුරුදු කරන ලදි. මා කෙරෙහි භක්තිය ප්‍රකට කරන ලදි. මළපුඩුවෙහි බැඳුණු මට මේ වැද්දා කැමැත්තක් කෙරේවා! මා විසින් අනුදන්නා ලද ඔබ වහා මෙතැනින් යව.
තව ද මෙසේ පාශයෙහි බැඳී කල්ගිය කල්හි ඤාතීන් සඳහා මා විසින් ඉටු කිරීමට බැඳී ඇති යුතුකම් කොටස නුඹ විසින් හෝ පිරිමැසිය යුතුය.
හංසයන් දෙදෙනා මෙසේ කථා කරමින් සිටිය දී රෝගීන්ට මාරයා මෙන් වූ වැද්දා පැමිණියේ ය.
බොහෝ කලක් හිතවත් වූ ඒ පක්‍ෂීන් දෙදෙන, සතුරු වැද්දා දැක නිශ්ශබ්දව හුන්තැන ම සිටියහ.
ධෘතරාෂ්ට්‍ර නම් හංසරාජයා මලපුඩුවේ බැඳී උඩ පනිනු දැක වැද්දා වේගයෙන් දිව ආයේ ය.
වේගයෙන් පැමිණි වැද්දා ඒ උතුම් පක්‍ෂිරාජයන් වෙත පැමිණ බැඳී සිටිනු දැක කම්පා විය.
මළ පුඩුවෙහි බැඳී සිටින එක පක්‍ෂියකු ද, නො බැඳී ආදිනව බලමින් සමීපයෙහි සිටින තවත් පක්‍ෂියෙකු ද වැදි තෙමේ දුටුයේ ය.
වැදි තෙම පුදුමයට පත්ව පක්‍ෂි සමූහයාට අධිපති වූ ශ්වේත හංසයන් දෙදෙනාට මෙසේ කීය.
මෙතෙමේ මල පුඩුවෙහි බැඳුනු නිසා වෙනතක යාමට නොහැකි බැවින් නො ඉගිළෙයි. තොපට පියඹා යන්නට පුළුවන්කම තිබියදී පියඹා නොයන්නේ කවර හෙයින්දැ’යි විමසීය.
මිදුණා වූ තොප බැඳුණා වූ මේ පක්‍ෂියා ළඟ හිඳින්නේ ය. තට මේ පක්‍ෂියා කවරෙක් ද? අනෙක් පක්‍ෂීන් මොහු හැර යද්දී නුඹ පමණක් කුමක් නිසා නො යන්නේ ද?
මෙතෙම මාගේ රජය. ප්‍රාණ සම යහළුවාය. මරණය පැමිණෙන තුරු අත් හැර නො යන්නෙමි.
මේ ඔබේ පක්‍ෂි රජු අටවන ලද පුඩුව නො දැක්කේ ද? උසස් බවට පත්වූවන් විසින් තමන්ට පැමිණෙන විපත්තීන් පිළිබඳව කලින් දැන සිටිය යුතුය.
යම් කලෙක පිරිහීමක් වේ ද, ජීවිත විනාශය පැමිණියා වූ ඒ කාලයෙහි දැළට ද මළ පුඩුවට ද ළංව සිටියත් දැන නොගනී.
ප්‍රාඥය, තවත් කරුණක් ඇත. අටවන ලද්දා වූ මළ පුඩු බොහෝ වෙති. එසේ ද වුවත් මෙසේ ජීවිත විනාශය පැමිණි කල්හි සැඟවුණු මළ පුඩුවට පැමිණ බැඳෙත් යයි වැද්දා කීයේ ය.
මේ ගාථාවන්ගේ සම්බන්ධය පාළි න්‍යායයෙන්ම අවබෝධ කරගත යුතුයි.
එහි **ගච්ඡෙවා** යනු මහරජ; මම මෙතැනින් යන්නේ හෝ නො යන්නේ, මම ඒ ගමනින් හෝ ආගමනයෙන් අමරණීය නොවන්නෙමි. මම වනාහි මෙතනින් ගියේ නමුදු ආවේ නමුදු මරණයෙන් මිදීමක් නොමැත. මෙයින් පෙර සුවපත්ව සිටින කාලයේ සේවය කොට දුකට පත් වූ වේලේ හැරයන්නේ කෙසේද? **මරණංවා** යනු මා නොයන්නේ නම් ඔබ සමග මරණයට පත්වන්නේමය. ඔබ හැර යන්නේ නම් ජීවත් වන්නේ ය. ඔබ සමග මරණයට පත්වීම උතුම් වේ. ඔබ හැර ජීවත් වන්නේ නම් එය උතුම් නො වේ යන අර්ථයයි. **රුච්චතෙ** යනු යම් ලෙස ඔබගේ උපන් ස්වභාවය මට රුචිකරයි. **සාකථං** යනු මිත්‍ර සුඛුමය. ඒතාක් මා දැඩි වශයෙන් නපුරු මළ පුඩුවෙන් බැඳී අනුන් අතට පත්ව සිටිමි. ඔබගේ වනාහි, **චෙතනායස්ස** චේතනා සහිත ප්‍රඥාවෙන් යුක්ත වූ. **මුත්තස්ස** යනු කෙසේ රුචි වේද කවර හෙයින් රුචි වේද, අපගේ ඤාති වර්ගයාට ද අවශේෂ පක්‍ෂීන්ට ද කවර වැඩෙක් දකී ද?
**පක්ඛිමා** යනු පියාපත් සහිත වූ, **උභින්නන්ති** යනු අප දෙදෙන ජීවිතක්‍ෂයට පත් වූ කල්හි, **යංනා** යනු මෙහි නකාරය උපමාන අර්ථයෙහි යෙදේ. **කඤ්චනදෙපිච්ඡා** යනු කඤ්චන ද්වෙ පිට්ඨ යන මේ පාඨයම වේ. රත්රන් හා සමාන පියාපත් දෙකක් යන අර්ථයයි. **තමසා** යනු අන්ධකාරයෙන් යුක්තයි. **ගතං** යනු කතං යන මේ පාඨයම වේ. පළමුව නොකරන ලද්දහුගේ යන මේ සම්බන්ධයයි. **න කතං** යනු කරන ලද මෙන් යන අර්ථයයි. මෙසේ ද කියන ලද්දේ වෙයි. ඔබ කෙරෙහි ප්‍රාණය දුරුකරන්නේ ද, දුරු නොකරන්නේ ද මගේ ජීවිතයාගේ නොපැවැත්ම වේ. යම්බඳු ඔබගේ ප්‍රාණය සහිත ජනතාව අන්ධකාරයෙන් අන්ධකාරයට පත්කළාක් මෙන් යම්කිසි රූපයක් ප්‍රත්‍යක්‍ෂ කර නොගැනීම නිසා එබඳු වූ ඔබගේ ප්‍රත්‍යක්‍ෂ නො වූ ගුණය ප්‍රාණය රැස්කළ ජනතාව ඔබ ක්‍ෂමා කිරීම් අර්ථයෙන් බබළයි යනුයි.
**ධම්මො අපචිතො සන්තො** යනු ධර්මය පුදන ලද, ගරු බුහුමන් කළ සමාන වූයේ **අත්‍ථං දස්සෙති** යනු අභිවෘද්ධිය ප්‍රකට කරයි. **අපෙක්ඛා නො** යනු අපේක්‍ෂා කරන්නේ ය. **ධම්මාවත්‍ථං** යනු ධර්මය ම යන අර්ථයයි. **සමුට්ඨිතං** බලන්නේ. **භත්තිං** යනු ස්නේහයයි. **සතං ධම්මො** යනු පණ්ඩිතයන්ගේ ස්වභාව වේ. **යො මිත්තො** යනු යම් මිත්‍රයෙක් විපත් පැමිණි කල්හි මිතුරුකම දුරු නොකරන්නේය. මේ එහි ස්වභාවයයි නම් ඒකාන්තයෙන් සත්පුරුෂ ධර්මයයි. **විදිතා** යනු ප්‍රකට වූ හටගත් යනුයි. **කාමං කරස්සූ** යනු මේ මගේ කැමැත්ත. මා විසින් කැමැති වන දේ මගේ වචනය කරාවා. **අපි තෙත්‍වං ගතෙකාලෙ** යනු යළිදු මෙසේ ගියකල්හි මා, මේ ස්ථානයේ මළපුඩුවෙන් බඳන ලද්දේය. **පරමසංවුතං** යනු උතුම් ලෙස වැසී තුබුණු.
**ඉච්ඡෙවමන්තයන්ති** යනු යම් ද නොයම් ද, මෙසේ කියන්නහුගේ **අරියානං** ආචාරි වූ ආචාරීන්ගේ **පච්චදිස්සථ** යනු කෂාවත් හැඳ රතුමල් පැළැඳ මුගුරක් ගෙන පැමිණෙන්නා වූ නොපෙනෙහුද? **ආතුරානං** යනු ගිලන් වූ මාරය මෙන් **අභිසඤ්චික්ඛා** යනු මහණෙනි; ඒ දෙදෙනාම සතුරා එනවා දැක හිතා යනු දීර්ඝ කාලයක් අන්‍යෝන්‍ය වශයෙන් ලෙන්ගතුව, මෘදුවූ සිතින් යුතුය. න ච සඤේචසුමාසනා ආසනයෙන් නොසැලුණාහ. යම්සේ හිඳිතැනම හුන්නාහුය. සුමුඛ තෙම මේ වැද්දා පැමිණ පහරදෙන්නේ, මට පළමුව පහරදේවා’යි සිතා බෝසතුන් පසුපස කර හුන්නේය.
**ධතරට්ඨෙ** හංසයන් **සමුඩ්ඪෙන්තෙ** යනු මරණ බියෙන් ඔබිමොබ උඩ පනිමින් සිටිනු දැක. **ආසජ්ජා** යනු දෙදෙනා වෙත පැමිණ. **පච්චකම්පිත්‍ථා** යනු බඳින ලද, නොබඳින ලදදැයි සිතන්නේ, සළකන්නේ කම්පා නොවූයේ වේගය අඩුකොට සෙමින් ගියේය. **ආසජ්ජබද්ධං** යනු නිතර බෝසතුන් වෙත එළඹ හුන්නා වූ සුමුඛ තෙම. **අදිනවං** යනු බැගෑපත් නොවී බෝසතුන් බලමින් සිටිනු දැක. **විමතො** යනු කුමක් නිසා, නොබඳින ලද්දකු බැදුණුහුගේ සමීපයේ සිටින්නා වූ කාරණය විචාරන්නෙමියි, විමතියට පත්වූයේ, සිට යන අර්ථයයි. **පණ්ඩරෙ** යනු හංසයන් දැක, නැතහොත් පිරිසිදු වූ, නිර්මල වූ, ප්‍රසාදජනක වූ, රන්වන්පාටින් යන අර්ථයයි. **පවද්ධකායො** යනු වැඩුණු මහ ශරීරයක් ඇත්තේය. **යංනූ** යනු ඒතාක් මහාමළ පුඩුවක බඳිනා ලද්දේය. **න කුරුතෙ දිසං** යනු පලායාම පිණිස, එක් දිශාවක් ඇසුරු නොකරයි යන අදහසයි. **බලි** යනු බලසම්පන්න වී. **පක්ඛී** යනු හේ ආමන්ත්‍රණය කිරීමයි. **ඔහායා** යනු ඉවත දමා. **යන්තී** යනු ඒ පක්‍ෂීහු ගමන් කරති. **අවහීයසී** යනු ඉවත්වෙහිය.
**දිජාමිත්තා** යනු පක්‍ෂීණ්ගේ පසමිතුරු **යාකලාස්ස පරියායං** යනු යම්තාක් මරණ වාරය පැමිණේද? **කථම්පනායං** යනු රජතුමනි; ඔබ මේ කරුණ කියහි. රජවරු නම් උගත් අය වෙති යනු පණ්ඩිතයා සමානය. කවර කරුණක් නිසා, තබන ලද මලපුඩුව නොදැක්කේ ද? **පදහෙතං** යනු කීර්තියෙන් මහත් බැවින් හෝ නුවණින් මහත් බැවින් හෝ පැමිණෙන්නාහු ගේ, තමාගේ විපත් අවබෝධ කරගන්නට සුදුසු වෙති. **පරාභවො** යනු නොවැඩීමයි. **ආසජ්ජාපී** යනු එළඹ අවබෝධ නොකර ගනියි. **තතා** යනු පළල් ලෙස අටවන ලද්දේ. **ගුළ්හ** **මාසජ්ජා** යනු ඒ මලපුඩුවල ඒ ගුහාව සැඟව තුබුණු මලපුඩුව ඔහු ඇසුරු කොට බඳිත්. **අථෙවං** යනු ඉක්බිති මෙසේ ජීවිතක්‍ෂය වී බඳිනා ලද්දේ යන අර්ථයයි.
මෙසේ හෙතෙම ඒ කථාබහ තුළින් මෘදු වූ සිතක් ඇත්තේ බෝසතුන්ගේ ජීවත්වීම ඉල්ලන්නේ.
ඔබ සමග වූ සම්භාෂණය සැප වූ විපාක ඇත්තක් වෙයි නම් අපට යාමට අවසර දෙනු ඇත. අපගේ ජීවිතය දෙනු ඇත. සුමුඛ කීය.
යන ගාථාව කීවේ ය.
එහි **අපිනායං** යනු මේ තෙමේ ද යනුවෙනි. **සුඛුද්‍රයො** යනු සැපදායක ඵලයයි. **අනුමඤ්ඤසී** යනු චිත්‍රකූට පර්වතයට ගොස් ඤාතීන් දැකීමට ද, තව ද අනුදැන වදාළ මැනවි. **ජීවිතං** **දදෙ** යනු අප ගේ මේ කථාව තුළින් උපන් විශ්වාසය නොමැරෙන්නෙහි ය යනුයි.
හෙතෙම ඔහුගේ මිහිරි කථාවට බැඳී,
නුඹ මා විසින් නො බඳිනා ලද්දෙහි ය. තොපට වධ කිරීමක් මගේ නැත්තේ ය. එයට මම නො කැමැත්තෙමි. මෙයින් නික්ම කැමති තැනකට වහා ගොස් බොහෝ කලක් උවදුරු රහිතව ජීවත් වනු මැනව. වැද්දා කීය.
යන ගාථාව කීය.
අනතුරුව සුමුඛ ගාථා හතරක් කීවේ ය.
මොහුගේ ජීවිතයෙන් වෙන්ව මම ජීවත් නො වෙමි. ඉදින් ඔබට එකෙකු ප්‍රමාණවත් වේ නම් මොහු මුදවා, මා කව.
අප දෙදෙනා ම උස මහතින් ද වයසින් ද, එක සමානය. මේ මාරු කිරීමෙන් නුඹට ලාභයෙන් අවාසියක් නො වේ.
මේ පිළිබඳව සලකා බලව. අප කෙරෙහි තොප ගේ ආශාවක් වෙයි නම් පළමුව මා පාශයෙන් බඳු ව දෙවනුව පක්‍ෂි රාජයා පාශයෙන් මුදව.
එපමණකින් තොපගේ ලාභය වන්නේ ය. මාගේ ඉල්ලීම ද කරන ලද්දේ ය. ධ්‍රතරාෂ්ඨ හංස රාජයන් සමග දිවි ඇති තාක් තොපගේ සබඳතාවය ද පවතින්නේ ය. සුමුඛ කීය.
එහි **එතං** යනු යම් අනෙකකුගේ ජීවිතය ද මගේ ජීවිතය ද, මේ මම නොකැමැති වෙමි. **තුල්‍යස්මා** යනු සමාන වෙමු. **නිමිනාතුවං** යනු, ඔබ පරිවර්තනය වීම නිසාවෙනි. **තවාස්මසූ** යනු අප කෙරෙහි ඔබ ගේ. **ගිද්ධි හොතු** කුමක් නිසා ඔබට මා කෙරෙහි ලෝභකමක් උපදවෙහි යනුවෙන් කියයි. **තාවදෙවා** - ඒතාක්මය. **යාචනායා** යනු යම්බඳු මගේ ඉල්ලීම ඇය කරන ලද්දේ යන අර්ථයයි.
මෙසේ හෙතෙම ඒ ධර්මදේශනාව නිසා තෙලෙහි දමන ලද, කපු පුළුන් රොදක් මෙන් මෘදු වූ ලෙසින් කළ හදවතක් ඇතිව, බෝසතුන් හංස සේනාපතිට සතුටින් භාර දෙමින් මෙසේ කීවේය.
තා විසින් මුදන ලද, තොපගේ ඇවිටිල්ල නිසා මුදන ලද පක්‍ෂි රාජයා මෙතැනින් ගොස් මිත්‍රාමාත්‍යයෝ ද අඹු දරුවෝ ද නෑයෝ ද සමග එක් වෙව.
යම් සේ නුඹ ධෘතරාෂ්ඨ නම් හංසරාජයාට පණ හා සමාන යහළුවා වෙයිද? එබඳු යහළුවෝ බොහෝ දෙනකුට නැත.
හෙතෙම ඔබගේ සහායෙන් මුදවමි. දුක් උසුලන රජකෙනෙකු වේවා කැමැති ලෙස මෙතනින් ගොස් නෑදෑයන් මැද බබළහු.
එහි **නො** යනු නිපාත මාත්‍රයකි. **තයා මුත්තං** යනු මෙතෙම, ඔබ විසින්ම මුදවහි නම්, එහෙයින් මෙය, ඔහු විසින් මුදවන ලද්දේ, මෙතැනින්, චිත්‍රකූට පර්වතයට ගියේ, මහත්වූ ඤාති සමූහයා ද, අනෙක් මිත්‍ර ආදීහු ද බලත්වා! මෙහි ද **බන්‍ධවා** යනු එකම ලේ ඤාති සම්බන්ධයයි. **විජ්ජති** යනු විද්‍යමාන වෙයි. **පාණසාධාරණො** යනු පණ හා සමාන, නොබෙදන ලද ජීවිතයයි. යම්සේ ඔබ මේ ඔහුගේ යහළුවෝ මෙබඳු වේද? අනෙක් බොහෝ මිත්‍රයෝ නම් විද්‍යමාන නොවෙත්. **තවානූගො** යනු මේ දුකට පැමිණ පෙරටුව පෙරටුව යන්නහු ඔබගේ මේ අනුව යන්නා වෙයි.
මෙසේ පවසා, වැදිපුත්‍රයා ප්‍රේම සිතින් බෝසතුන් වෙත එළඹ බැම්ම සිඳ, වැලඳගෙන, බන්ධනයෙන් නික්මවා, විල්තෙර තරුණ කුසතණ පිට්ටනියක හිඳුවා පාදයෙහි බදනා ලද මලපුඩුව මෘදුවූ සිතින් ක්‍ෂණිකව මුදවා දුර තබා බෝසතුන් කෙරෙහි බලවත් සෙනෙහස පිහිටුවා මෛත්‍රී සිතින් පැන් ගෙන, ලේ දොවා, නැවත නැවත පිරිමැද්දේය. ඔහුගේ මෛත්‍රී සහගත සිතිවිලි බලයෙන් බෝසතුන්ගේ පාදයෙහි නහරින් නහර, මසින් මස, සමින් සම, ගැටුණේ එකෙණෙහි පාදය උඩට නැගුණුව හටගත් සම ද, හටගත් ලොම් ද ඇත්තේ විය. නොබදින ලද පාදය හා සමාන විය. බෝසත්හු සුවපත් වූයේ ප්‍රකෘති ස්වභාවයෙන් ම හුන්නේය. ඉක්බිති සුඛුම, තමන් නිසා බෝසතුන් සුවපත් වූ බව දැක හටගත් සොම්නස් ඇත්තේ වැදි පුත්‍රයාට ස්තුති පුද කෙළේය. ඒ අර්ථය ප්‍රකාශ කරමින් ශාස්තෘෘන් වහන්සේ වදාළ සේක.
ඒ ඔබ ගේ යහළුවා මුදමි. ඒ හංස රාජයා ඔබ අනුව එන්නෙක් වේවා! වහාම මෙතැනින් ගොස් නෑ සමූහයා මැද රුචි පරිදි බැබළේවා!
හංසරාජයා මරණයෙන් ගැලවීම නිසා සතුටට පත් වූ ස්වාමි භක්තිය ඇති සුමුඛ නම් හංසයා රුචිකර වචනවලින් මෙසේ කීය.
මුදන ලද හංස රාජයා දැක මම යම් සේ සතුටු වෙම් ද, එසේ ඔබ ද ඔබගේ නෑ මිතුරන් සමග සිත් සේ සතුටු වනු මැනවි.
එහි **වක්කංගො** යනු වක් වූ ග්‍රීවයක් ඇත්තා.
එවං **ලුද්දකා** යනු මේ ස්තුතිය කොට. සුමුඛ බෝසතුන්ට කීවේය. මහරජ; මොහු විසින් අපට මහත් උපකාර කරන ලදි. මෙතෙම වනාහි අපගේ වචනය නොකොට, අප ක්‍රීඩා හංසයන් කොට, ඉසුරු දෙන්නේ, බොහෝ ධනය ලබන්නේය. මරා මස් විකුණන්නේ නමුදු බොහෝ ධනය ලැබෙහි. තමන්ගේ ජීවිතය නොබලාම අපගේ වචනය ඉෂ්ට කෙළේය. මොහු රජුගේ සමීපයට පමුණුවා, ජීවිතය සැපවත් කරමුයි බෝසත්හු පිළිගත්තෝය. සුමුඛ තමන්ගේ කථාවෙන් බෝසතුන් සමග කථාකරන්නේ යළිත් මිනිස් භාෂා කථා කරන වැදි පුත්‍රයා අමතා, මිත්‍රය; නුඹ කුමන කරුණක් නිසා මලපුඩු අටවන ලද්දේ දැයි විචාරා, ධනය නිසා යයි කී කල්හි එසේ ඇතිකල්හි නුඹ අප රැගෙන නුවරට ගොස් රජුට දක්වන්න. ඔබට බොහෝ ධනය දෙන්නෙමියි කීවේය.
ඔබ යම්සේ ධනය ලබන්නට කැමැත්තේ ද? මෙම හංස රාජයාත් කිසියම් නපුරක් නො දක්නේ ද, මම තොපට අනුශාසනා කරමි. මා සමග එනු. ධනය ලබා දෙමි.
අප දෙදෙනා ප්‍රකෘති ස්වභාවයෙන් ම පා-තටු නො බැඳ කදක දෙකෙළවරෙහි ඉඳුවා රජ මාලිගාවට ගෙන ගොස් අන්තඃපුරයට හා රජුට පෙන්වව.
මහරජ, මේ වනාහි හංසයන්ගේ රජ වූ ධෘතරාෂ්ට්‍ර නම් හංස රජු ය. අනෙක් තැනැත්තා හංස සේනාධිපති සුමුඛය.
රජතුමා මේ හංස රාජයා දැක ප්‍රීතිමත් යහපත් සිතැත්තෙක් ව සතුටු වී ඔබට ධනය දෙනු ඇත. සුමුඛ කීය.
එහි **අනුසික්ඛාමි** යනු අනුශාසනා කරමි යනුයි. **පාපං** යනු ළාමක බවයි. **රඤ්ඤො දස්සෙහි නො **යනු අපි දෙදෙනා රජුව දක්වහි. බෝසතුන්ගේ ප්‍රඥා ප්‍රභාවය දැක්වීමට, තමන්ගේ මිත්‍ර ධර්මයාගේ බලවත්කම ද, වැද්දාගේ ධන ලාභාර්ථය, රජු ශීලයෙහි පිහිටුවීය යන සිවු කාරණාවලින් මෙසේ කීවේය. **ධතරට්ඨා** යනු රජු ළඟට පමුණුවා මෙසේ ද කියන්නෙහි. මහරජ, මේ හංසකුලයෙහි උපන්නේ, මොවුන් අතර හංසාධිපතියා ගේ ද මොවුන් අතරේ මේ රජ සෙසු රජවරුන්ට මේ රජතුමා සෙසු සියල්ලන්ම මෙසේ හික්මවීය. **පතීතො** යන ආදියෙන් තුන්ආකාර සතුටින් යන වචනයම වේ ය.
මෙසේ කී කල්හි වැද්දා ස්වාමීනි, තොප රජු දැකීම රුචි නොවේවා යි රජවරු නම් සැළෙන සිත් ඇත්තෝ ඔබව ක්‍රීඩා හංසයන් මෙන් කරන්නාහ. නැතහොත් මරන්නේ හෝ වන්නේ යයි පවසා, මිත්‍රය; බිය නොවන්න. මම එබඳු කර්කශ වූ ලේ සහිත අත් ඇති වැද්දකු, දැහැමි කථාවෙන් මෘදු වූවෙකු කොට මගේ පා අතර හෙලුවෙමි. රජවරු නම් පුණ්‍යවන්තයෝ ය. ප්‍රඥාවන්තයෝය. සුභාෂිත ද දුර්භාෂිත ද වහාම අපගේ රජතුමා දක්නේ යයි කී කල්හි එසේ වීනම්, මා හට නොකිපෙව. මම තොපට කැමැති දේට නැමෙමියි කියා දෙදෙනා ම කද උසුලාගෙන රජගෙදරට ගොස් රජුට දක්වා, රජු විසින් විමසන ලද්දේ ඇති තතු දැන්වීය. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක –
ඔහුගේ වචනය ඇසූ වැදි තෙම, කදක් තනා ප්‍රකෘති ස්වභාවයෙන් ම නො බදින ලද හංසයන් දෙදෙන වහා අන්තඃපුරයට ගෙන ගොස් රජුට පෙන්වීය.
රජතුමනි! මොහු වනාහි හංසයන්ගේ රජ වූ ධ්‍රතරාෂ්ට්‍ර නමැති හංස රජු ය. අනෙක් තැනැත්තා සුමුඛ නම් වූ හංස සේනාපතිය.
මේ පක්‍ෂීහු තොප ගේ අතට පත් වූවහු ද? මහත් බවට පත් මේ හංසයන් දෙදෙනාගේ අයිතිකරු වැද්දා වූයේ කෙසේද?
මහරජ! පක්‍ෂීන්ගේ ජීවිත විනාශ කරන්නා වූ මඩවගුරු තැනින් තැන ඇත. මම ඒ මඩ වගුරුවල මලපුඩු යෙදීමි.
මහරජ! හංසරාජයා මළ පුඩුවෙහි බැඳුනේය. නො බැඳුනු මේ අනෙක් සේනාපති හංසයා ඒ බැඳුනු හංසයා අත් නොහැර සමීපයේ සිට මට මෙසේ කීයේ ය.
ස්වාමියාගේ යහපත පිණිස උත්සාහ කරන, ධර්මයෙහි යෙදුනු ඒ පක්‍ෂියා, අප වැනි අනාර්යයන් විසින් නො කටහැකි වූ පරිත්‍යාගයක් කරමින් මෙසේ කීය.
ජීවත්වීමට වරම් ලද මේ හංසයා ජීවත්වීමේ ආශාව හැරපියා ස්වාමියා ගේ ගුණ වනමින් ස්වාමියා ළඟ ඉඳගෙන ස්වාමියා ගේ ජීවිතය මගෙන් ඉල්ලීය.
ඔහුගේ එම වචන අසා මම සතුටු වීමි. එහෙයින් ඔහු මලපුඩුවෙන් මිදුවෙමි. නෑ මිතුරන් සමග සුවසේ වසන්නට අනුදත්තෙමි.
මුදන ලද ස්වාමියා නිසා ප්‍රීතියට පත් ස්වාමි ගෞරවය ඇති සුමුඛ නම් හංසයා සිත සැනසෙන වචන කියමින් මට මෙසේ කීය.
මුදන ලද හංස රාජයා දැක මම කෙසේ තුටුවෙම් ද? එසේ ම ඔබ ද ඔබේ නෑදෑ මිතුරන් සමග සතුටු වේවා.
නුඹට ධනය අවශ්‍ය නම්, මේ හංස රාජයාට අනතුරක් නො වන්නේ නම්, ධනය ලැබීම සඳහා මා සමග එන ලෙස ඔබට දන්වමි.
අපව නො බැඳ ප්‍රකෘති ස්වභාවයෙන් ම, කත් කෙළවරවල් දෙකක තබා රජ මැදුරට ගෙන ගොස් රජුට පෙන්වන්න.
රජතුමනි! මේ හංසයන්ගේ අධිපති වූ ධ්‍රතරාෂ්ට්‍ර නම් හංස රජු ය. අනෙක් තැනැත්තා හංස සේනාධිපති සුමුඛය.
මහ රජතුමා හා අන්තඃපුර ජනයා මේ හංස රජු බලා සතුටුව නිසැකයෙන් ම ඔබට ධනය දෙනු ඇත.
මෙසේ මොහුගේ වචනය අසා මේ දෙදෙන ඔබතුමන් වෙත මා විසින් ගෙන ලද්දාහුය. මේ මානස විලෙහිදීම මෙම දෙදෙනාටම චිත්‍රකූට පර්වතයට යන ලෙස අභය දී අනුදක්මි.
මෙසේ සතුරන් අතට පත් පරම ධාර්මික වූ ද්විජ නම් වූ මේ පක්‍ෂීහු මා වැනි වැද්දකු ගේ පවා මෛත්‍රිය දිනා ගත්හ. මගේ සිත ද මොළොක් කෙළේය.
රජතුමනි! මේ වූ කලි ඔබතුමන්ට ගෙනා තුටුපඬුරෙකි. මුළු වැදි ගමේ ම මේ හා සමාන වූ අනෙක් පඬුරක් නො දිටිමි. දේවයන් වහන්ස! බලනු මැනවි.
එහි **කම්මනාඋප්පාදයි** යනු ඔහු යමක් කියයි ද? එය කරන්නේ කාය කර්ම වශයෙන් සම්පාදනය කෙළේය. **ගන්ත්‍වා** යනු හංසරාජයා විසින් හුන්නා වූ, කද කෙළවර, උසස්තම වූ සෙනෙවියකු විසින් හුන්නා වූ කෙළවර, ස්වල්පයක් පහත් කොට දෙදෙනා ම එය ඔසවා හංසරාජයා ද, සේනාපතියා ද රජතුමා බැලීමට යති. රථයක් ඔසවයි රථයක් ඔසවයි යනුවෙන් ඉවත් කරන්නේ මෙබඳු ආකාර වූ සෞභාග්‍ය සම්පන්න වූ රන්වන් හංසරාජයන් නොදක්වන ලදැයි මිනිස්සු ප්‍රශංසා කරන කල්හි, වහාම අන්තඃපුරයට පිවිස; **අදස්සසි** යනු හංසරාජගේ ඔබලා දැකීමට පැමිණියේ යයි රජුට දැනුම් දී, ඔහු විසින් තුටු වූ සිත් ඇත්තේ පැමිණෙත්වායි අඬ ගසන කල්හි, විශේෂ කොට දැක්වීය. **හත්‍ථත්‍ථං** යනු අතින් අතට පැමිණියේයයි කියන ලද්දේ වෙයි. **මහන්තානං** යනු යම් ලෙසින් මහත් බවට පැමිණි ස්වර්ණ වර්ණ වූ හංසරාජයන්ගේ අධිපති බව පිළිබඳ කථා ද, ඔබ වැද්දෙක් වී, පැමිණියේ දැයි විචාරයි. **ඉස්ස‍රෙමිධ මජ්ඣගා** යනු පෙළ පාඨයි. ඔවුන්ට අධිපති වූ ඔබ කෙසේ පැමිණියේදැයි යනු අර්ථයි.
**විහිතා** යනු යෝජනා කරන ලද **යං යදායතනං මඤ්ඤෙ** යනු මහරජ; යම් යම් සමාන පිහිටස්ථානවලට පැමිණි **දිජානං පාණ රෝධනං**, ජීවිතක්‍ෂය කරමියි සිතමි. ඒ ඒ තැන මා විසින් ළපලු අතර සැඟවී සිට. **තාදිසං** යනු මිනිස් ස්වරයෙක්හි එබඳු ආකාර පණ නැසීමක් මා විසින් මලපුඩු ඇසුරින් කරන ලදි. තං යනු එය එතන බඳනා ලද, **උපාසිනො** යනු තමන්ගේ ජීවිතය ගණන් නොගෙන, පැමිණ හුන්නේ, **මමායං** යනු මා මේ සේනාපතියාට කියවු යයි මා සමග කීවේය. **සුදුක්කරං** යනු එකෙණෙහි මේ අප හා සමාන අනාර්ය පිරිස් විසින් ඉතා දුෂ්කර කාර්යයක් කරන ලදි. එය කුමක්ද යනුවෙනි. **දහතෙභාව මුත්තමං** තමන්ගේ උතුම් අදහස දවයි විහිදවයි ප්‍රකාශ කරයි. **අත්තනා යං** යනු මේ තමාගේ යනුයි. **අනුත්‍ථුනත්තො** යනු ස්වාමි ගුණය වර්ණනා කරමින් ඔහුගේ ජීවිතයට මා ආයාචනා කෙළේය.
**තස්සා** යනු මේ ඔහුට එසේ ආයාචනා කරන්නා ගේ යනුයි. **සුඛෙනච** යනු සැප ඇති පරිද්දෙන් චිත්‍රකූට පර්වතයට ගොස් ඤාති සමූහයා බලවු යයි, අනුදනිමි. **එත්‍ථෙවා** යනු මා විසින් මේ මෙහි මිනිස් කටහඬින් ම චිත්‍රකූටයට යාම පිණිස අනුමත කළහ. **එවං ගතො** යනු සතුන් අතට පත්. ජනයෙය්‍යාථ මද්දවං යනු තමා කෙරෙහි මෛත්‍රී සිත් උපදවීය. **උපායනං** යනු පඬුරු තෑගිභෝග. සබ්බ සාකුණික ගාමෙ යනු සියළුම පක්‍ෂි ගම්මානයෙහි, මම වෙන්ත මෙබඳු ආකාර වූ කිසියම් පක්‍ෂියකු විසින් ගෙන එන ලද විරූ ඇසුරක් නොදකිමි. තං පස්සා යනු ඒ මා විසින් ගෙනඑන ලද පඬුරු රජතුමා බලන්න.
මෙසේ ඔහු සිටිද්දී ම සුමුඛ ගේ ගුණ කීවේය. ඉක්බිති රජතුමා, හංසරාජයාට මාහැඟි ආසනයක් ද, සුමුඛට රන්වන් සොඳුරු පුටුවක්ද දී, එහි හුන්නා වූ ඔවුන්ට රන්වන් භාජනවලින් පොරි මී, විලඳ පැණි ආදිය දී, නිමවූ කල්හි ආහාරපාන භෝජන ක්‍රියාවලියෙන් පසු ඇඳිලි බැඳ බෝසතුන්ගේ දැහැමි කථා ඉල්වා, රන්වන් පුටුවෙහි හුන්නේය. ඔහු ඔහු විසින් ඉල්ලන ලදුව පිළිසඳර කථා කෙළේය. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක –
යහපත් වූ රන්මුවා පුටුවෙහි හුන් සකුල නම් රජු දැක හංස රජු මෙසේ කීය.
රජුට යහපතක්ම වේවා! ඔබතුමා නිරෝගීව වෙසෙයි ද, සම්පත් බහුල මේ රට දැහැමෙන් සෙමෙන් පාලනය කරන්නේ ද?
හංස රාජය, මට වරදක් නැත. ආරෝග්‍යය තිබේ. සමෘද්ධ වූ රට ධාර්මිකව පාලනය කරනු ලැබේ.
කිම පින්වත්හු ගේ ඇමතිවරු දූෂිත නොවේ ද? කළ යුතු දේ නිවැරදිව කරයි ද? යුද්ධාදී කාර්යයන් හිදී දිවි නො තකා සාමූහිකව ක්‍රියා කරද්ද?
මාගේ ඇමතියන් අතර කිසියම් දෝෂයක් නැත. ඔවුහු සටන් බිමේදී ද දිවි නොතකා ක්‍රියා කරති.
ඔබගේ බිසව සමාන ජාති ඇත්තී ද? අවවාද ක්‍ෂමද, ප්‍රිය තෙපුල් කියන්නී ද, දරු සම්පතින් හා රූපයෙන් සමන්විත ද? ඔබගේ අදහස් අනුව පවතින්නී ද?
මාගේ බිසව සමාන ජාති ඇත්තීය. අවවාද පිළිගන්නීය. ප්‍රිය තෙපුල් කියන්නී ද? දරු සම්පතින් ද රූපයෙන් ද යසසින් ද මගේ අදහස් අනුව පවතින්නී ය.
එහි **රාජානං** යනු, සමාන කුලවලට අයත් රජවරුන් **වක්කංගො** යනු හංසරාජයාය. **ධම්මෙන මනුසිස්සති** යනු දැහැමින් අනුශාසනා කරන්නේය යනුවෙනි. **දොසො** යනු අපරාධයයි. **තවෙත්‍ථසූ** යනු උපන්නා වූ ඔබට යුද්ධාදි අර්ථ ඇත යනුවෙනි. **නාවකංඛංති** යනු උර දී පරිත්‍යාග කරමින් කිසිවකු තමන්ගේ ජීවිතය ප්‍රාර්ථනා නොකරත් ද? ජීවිතය අතහැර ඔබට අර්ථයක් කරත්. **සාදිසි** යනු සමජාතිකයෝ ය. **අස්සවා** යනු වචන පිළිගත්තෝ ය. **පුත්තරූපය සුපෙතා** යනු, රූපයෙන් යසසින් යුක්ත වූ පුත්‍රයන් කරණ කොටගෙන. **තව** **ඡන්‍දවසානුගා** යනු කිම ඔබගේ අදහස්වලට අනුකූල වූ ඔබගේ වසඟයට අනුව පවතින තමන්ගේ සිතැඟි වශයෙන් නොපවතියි යනුවෙන් විචාරයි.
මෙසේ බෝසතුන් විසින් පිළිසඳර කථා කළ කල්හි නැවත රජ ඔහු සමග කථා කරමින් මෙසේ කීවේ ය.
කිමෙක් ද පින්වත, මහා සතුරා අතර පත්වූයේ පළමු විපතෙහි දී දැඩි දුකට පත්වී ද?
කිම මේ වැද්දා ඔබලාට පැන නොයන්නට ලීයකින් පහර දුන්නේ ද? මෙසේ කිරීම මේ නීචයන් ගේ මේ වෙලාවේ කාර්ය යයි ස්වභාවයයි.
මහරජ, මෙසේ විපත්තිය පැමිණි කල්හි නිර්භය වීම්, සිතට ධෛර්ය උපදවා ගත්තෙමි. මෙ තෙම අපගේ සතුරකු මෙන් නො පැමිණියේය.
මහරජ! මේ වැදි තෙමේ පළමුව අප දැක පසුබට විය. ඉන්පසු කථා කෙළේය. එවිට මේ උගත් සුමුඛ තෙමේ පිළිතුරු දුන්නේ ය.
ඔහුගේ කථාව අසා මොහු පැහැදුනේ ය. ඉන්පසු මා පාශයෙන් මිදීය. සුවසේ චිත්‍ර කූටයට යන සේ ද ඉල්ලා සිටියේ ය.
පින්වත් ඔබ වෙත මෙහි පැමිණීම ද මොහුට සම්පත් ලබා දී උපකාරයක් කරන්නට සුමුඛ විසින් ම සිතා කරන ලද්දකැයි හංසරජු කීයේ ය.
පින්වතුන්ගේ මෙහි පැමිණීම යහපත් පැමිණීමකි. ඔබලා දැකීමෙන් මම සතුටට පත්වීමි. මොහු ද යම්තාක් ධනය කැමැත්තේ නම් ඔහුට ධනය ද දෙන්නෙමි.
එහි **මහා සත්තුහත්‍ථත්‍ථතං ගතො** යනු මහා සතුරාගේ අතට පත්වූයේ යන අර්ථයයි. **ආපතිත්‍වා නා** යනු ළඟට දුව අවුත් **පාකතිකං** යනු ප්‍රකෘතියයි. **පාකතික** යනු පෙළ පාඨයමය. මෙසේ ද කියන ලද්දේ වෙයි. මේ අය ගේ උපත ඒතාක් ප්‍රකෘතිමත් වෙයි. පක්‍ෂීන් දණ්ඩෙන් තලා, ජීවිතක්‍ෂයට පමුණුවා ධනය ලබා ගනිත්. **කිඤ්චිරස්මාසූ** යනු අප අතර කිසිවකු. **සත්තුවා** යනු සතුන් මෙන්. **පච්චකම්පිත්‍වා** යනු මහරජ; මෙතෙම අප දැක බැඳුණේය යන හැඟීමෙන් ටිකක් පසුබැස ගියෙහුය යන අර්ථයි. **පුබ්බෙවා** යනු මෙයම පළමුව කීවේය. **තදා** යනු ඒ කාලයෙහි. **එතදත්‍ථායා** යනු මේ වැදි පුත්‍රයා ගේ අර්ථ සිද්ධිය පිණිස සිතන ලදි. **ධනමිච්ඡිතා** යනු මේ ධනය කැමැති වන්නා වූ ඔහු විසින් ම, ඔබගේ සමීපයට අපගේ පැමිණීම සිතන ලදි. **ස්වාගතඤ්චෙවිදං** යනු පින්වත්තු නොසිතත්වා! පින්වතාගේ මේ ගමන යහපතක් ම වේය. **ලභතං** යනු ලබාවා! යනුයි.
මෙසේ ද කියා රජතුමා වෙනත් ඇමතියකු දෙස බලා, දේවයන් වහන්ස කුමක් කරම්දැයි කී කල්හි, මේ වැද්දා කපන ලද හිසකෙස් ඇත්තේ, නෑමට ඇලීම කරන්නේ, සියලු අලංකාරවලින් සැරසීම්කොට, ගෙන එවයි කියා, ඔහු විසින් එසේ කොට ගෙන ආ කල්හි වසරකට ලක්‍ෂයක් උපදින ගම්වරයක් ද මහා වීදියක පිහිටි ගෙයක් ද ගමට, උතුම් රථයක් ද, වෙනත් බොහෝ අමුරන් ස්වර්ණ ආදිය ද දුන්නේ ය. ඒ අර්ථය සිහිපත් කරන ශාස්තෲන් වහන්සේ;
රජතුමා, සම්පත් දී වැද්දා සනසවා, මිහිරි වදනින් හංස රජුට මෙසේ කීය.
යන ගාථාව කීවේය.
ඉක්බිති බෝසත්, රජුට දහම් දෙසූ සේක. හෙතෙම දහම් කථාව අසා, සතුටු වූ සිතැත්තේ, ධර්ම කථිකයාණන්ට සත්කාර කරන්නෙමියි සුදු කුඩයක් දී, රාජ්‍යය බාරගන්නැයි කීවේ ය.
හංසරාජය! යම් කිසිවක් මා සතුව පවතී ද? ඒ සියල්ල ධර්ම පූජා වසයෙන් දෙමි. ඒ සියල්ලෙහි අධිපති බව පින්වතාට වේවා! රුචි පරිදි අනුශාසනා කරනු මැනැවි.
දානයට හෝ පරිභෝගයට හෝ අන් කිසි යමකට හෝ කැමැත්තේ නම් එය කරව. ඒ සම්පත් ඔබට දෙමි. මාගේ අධිපති භාවය ඔබට පවරමි.
එහි **වසොවත්තති** යනු, යම්බඳු වූ මගේ වසඟයට අනුව පැවතීමයි. **කිඤ්චනං** යනු අල්පමාත්‍ර වූවක් හෝ **සබ්බත්‍ථිස්සරියං** යනු, පින්වත් ඔබට සියළුම ඉසුරු සම්පත් ලැබේවා! **යඤ්චඤ්ඤං උපකප්පති** යනු පින්කම් පිණිස දානාර්ථය පිණිස හෝ සේසත් නංවා රාජ්‍යය ම කල්පනා කරත්වා. නැතහොත් අන්‍ය වූ නුඹලා කැමැති දෙයක් වේ ද? එය කරවු. **එතං දදාමි වො චිත්තං** සේසත් සමග මා සතුව ඇති සම්පත් ලබා දෙන්නෙමි යනුයි.
ඉක්බිති, බෝසත්, රජු විසින් දෙන ලද සේසත නැවත ඔහුට ම දුන්නේ ය. රජු ද මෙසේ සිතීය. හංස රජු ගේ ධර්ම කථාව මා විසින් අසන ලද්දේ වෙමි. වැදි පුත්‍රයා වනාහි, මේ සුමුඛ මිහිරි කථාවක් කරන ලදැයි අතිශයින් වර්ණනා කරන ලද්දේ මොහුගේ මේ දැහැමි කථාව ද අසන්නෙමියි, සුමුඛ සමග කථාබහ කරන්නේ අනතුරුව ගාථාව කීවේ ය.
ඉදින් මේ වූ බුද්ධි සම්පන්න වූ සුමුඛ පඬිතුමාත් කැමැත්තෙන් යමක් කියන්නේ නම් එය මට ඉතා ප්‍රිය වන්නේ ය.
එහි **යථා** යනු ඉදින්, මෙය කියන ලද්දේ වෙයි. ඉදින් මේ සුමුඛ මට පණ්ඩිත බුද්ධි සම්පන්න වූ, කැමැත්තේ වේද? තමන්ගේ රුචිය ප්‍රකාශ කරන්නේ ය. එය මට පරම සතුට ගෙන දෙන්නේ ය.
ඉක්බිති සුමුඛ කීවේ ය.
මහරජ! ඔබ දෙදෙන රජවරුය. මහා ගල් පර්වත දෙකක් බඳුය. මම ඒ ගල් පර්වත දෙක අතර වූ ඇතකු බඳුය. එබැවින් ඔබ අතර කථා කිරීමට මට නොහැක්කෙමි. එසේ කථා කිරීම හික්මීම ද නොවන්නේ ය.
අපගේ සයානූදහසක් හංසයන්ට ශ්‍රේෂ්ඨ වූ මෙතුමා අපගේ හංස රාජයාය. ඔබතුමා මේ පෘථිවිය පාලනය කරන්නා වූ මිනිසුන්ට අධිපති වූ මහරජතුමාය. එබැවින් උතුම් කෙනෙක. බොහෝ හේතූන් නිසා ඔබ දෙදෙන පිදිය යුතු වන්නේ ය.
නර ශ්‍රේෂ්ඨ මහරජතුමනි! ඔබලා දෙදෙන කථා කරද්දී විනිශ්චය පවත්වද්දී, මෙහෙකරු වූ මා විසින් අතරතුර කථා නොකළ යුතුය. එය නුසුසුදු ය.
එහි **නාගරාජාරිවන්තරං** යනු ශිලා පර්වත දෙකක අතරට රිංගු ඇත්රාජයකු මෙන්. **පටිවත්තුං** යනු නුඹලා දෙදෙන අතර, කීමට සම කිරීමට නොහැකි වෙමි. **නමෙසො** යනු ඉදින් කියන්නේ නම්, එය හික්මීමක් ද නොවන්නේ ය. **අම්හාකංචෙචා** යනු අනූහය දහසක් හංසයන්. **උත්තම සත්තවො** යනු උතුම් සත්ත්වයා. **පූජා** යනු නුඹලා දෙදෙනා මට බොහෝ කාරණාවලින් පූජාකරන ලද්දේ ද ප්‍රශංසා කරන ලද්දේ ද වේ. **පෙස්සෙනා** යනු පුරුෂ වචනාර්ථයෙන් සේවකයා විසින්.
රජු ඔහුගේ වචනය අසා සතුටු සිතැත්තේ සුදුසු ලෙස ඔබ ඒ වැදිපුත්‍රයා වර්ණනා කෙළේය. නුඹ හා සමාන වෙනත් මිහිරි දහම් කථිකයකු නම් නොවිය යුතුයයි කියා කීවේය.
මෙතෙම පණ්ඩිත වූ පක්‍ෂියෙකැයි වැද්දා ඇති සැටියෙන් ම කීයේය. හොඳින් පුරුදු පුහුණු නො කළ සිතැත්තකුට මෙවැනි නුවණක් නො පිහිටයි.
මොහු උතුම් ස්වභාව ඇති පක්‍ෂියෙකි. උතුම් සත්ත්වයෙකි. මා දැක ඇති පක්‍ෂීන් අතුරෙන්, මෙතෙක් කල් මෙවැනි පක්‍ෂියකු දැක නැත.
ප්‍රිය හංස රාජය! මම පළමුකොට ඔබ දැකීමෙන් ම සතුටට පත්වීමි. දැන් ඔබගේ මිහිරි වචනයෙන් වඩාත් සතුටු වූයෙම්. ඔබ දෙදෙනා මෙහිම වාසය කරවාගෙන බොහෝ කලක් ඇසුරු කිරීමට මම කැමැත්තෙමි.
එහි **ධම්මෙන** යනු ස්වභාව කාරණයෙන් **අකතත්තස්සා** යනු පුරුදු පුහුණු නොකළ ආත්ම ස්වභාවය මිත්‍ර ද්‍රෝහියකු සතුය. **නයො** යනු ප්‍රඥාවයි. **අග්ගපකිතිමා** යනු අග්‍ර ස්වභාවයයි. **උත්තම සත්තවො** යනු උත්තම සත්ත්වයාය. **යාවතත්‍ථි** යනු යම්තාක් මා විසින් දක්නා ලද නම් ඇත. **නාඤ්ඤං** යනු ඔහු කෙරෙහි. මා විසින් දක්නා ලද තැනෙක්හි. අන්‍ය වූ වෙනත් රූපයක් නොදකිමි. **තුට්ඨොස්මි වො පකතියා** යනු මිත්‍ර හංසරාජය; මම ප්‍රකෘතියෙන් ම පළමුවම ඔබගේ දැකීමෙන් සතුටු වූයෙමි. වාක්‍යෙනා යනු දැන් තොපගේ මිහිරි වචනයෙන් සතුටුවෙමි. **චිරං පස්සෙය්‍යවො** යනු, මෙහිදී ම වසා තබා, මොහොතක් හෝ වෙන්ව වාසය කරන්නේ බොහෝ කලක් නුඹව බලන්නේය. එය මගේ කැමැත්ත මම ප්‍රකාශ කරයි.
ඉක්බිති බෝසත් රජුට ප්‍රශංසා කරමින් කීවේය.
රජතුමනි! උතුම් මිත්‍රයකු විසින්, තවත් මිත්‍රයකු වෙත කටයුතු යමක් වෙත්නම් ඒ සියල්ල අප කෙරෙහි ඔබ විසින් කරන ලදි. අප කෙරෙහි ඔබගේ යම් භක්තියක් වේ නම්, ඒ භක්තියෙන් අපි නිසැකවම ඔබ සමග සහවාසයට පැමිණියෝ වෙමු.
අප නොදැක්මෙන් බොහෝ හංසයෝ දුකට පත් වෙති. ඒ නෑයන්ගේ දුක් නිවීම පිණිස අපි යා යුත්තෝ වෙමු. එසේ නොවුවහොත් ඤාති සමූහයාගේ දුබල බවක් ඇතිවේ.
මහරජ, ඔවුන්ගේ දුක් තුනී කිරීම පිණිස ඔබ විසින් අනුදන්නා ලද අපි ඔබ ප්‍රදක්‍ෂිණා කොට නෑයන් දක්නට යන්නෙමු.
ඔබතුමාගේ දැක්මෙන් ඇසුරෙන් මහත් ප්‍රීතියක් විඳිමු. යම් නෑයන් දැක්මක් වේ නම් එය ද කළයුතු අභිවෘද්ධිදායක දෙයක් ම වේ.
එහි **කතරස්මාසූ** යන අප කෙරෙහි කරන ලද. **පත්තානිස්සංසයං** **ත්‍යම්හා** යනු අප නිසැකයෙන්ම ඔබ විසින් ප්‍රාර්ථනා කරන ලද්දේම ය. **භත්තිරස්මාසුයාතවා** යනු යම්බඳු ඔබට අප කෙරෙහි භක්තියක් ඇද්ද? ඒ භක්තියෙන් අප ද ඔබ කෙරෙහි නිසැකයෙන් බැඳුනෙමු. නොමිදුණෙමු. වෙන් වූයේ නමුත් සමග වාසය කරන්නේම යයි යන හැඟීම බබළවයි. **අදූඤ්චනූනසුම්හා** යනු, මෙය ද එකහෙළා ම මනාලෙස බැඳීමයි. **ඤාති** **සංඝස්ස මන්තරං** යනු අප දෙදෙනාගෙන් වෙන් වූ ඤාති සමූහයා කෙරෙහි බන්‍ධු සංග්‍රහය කළයුතුය. **අස්මාකං** යනු අප දෙදෙනාගේ නොදැකීමෙන් බොහෝ පක්‍ෂීන් අතර දුකක් උපන්නේය. **පස්සෙමරින්‍දමා** රජතුමනි, අප නික්මවා පියනු මැනවි. **භවතං** යනු පින්වතා දැකීමෙන්. **එසොචාපි මහා අත්‍ථො** යනු යම් බඳු මේ ඤාති සමූහයා සංඛ්‍යාත ඤාති විශ්වාසයක් වන්නේය. එය ද මහත් වැඩදායක වේ.
මෙසේ කී කල්හි රජතුමා ඔවුන්ගේ ගමන අනුමත කෙළේය. බෝසත්හු ද රජුගේ පංචවිධ දුශ්ශීලයෙහි ආදීනව ද, ශීලයේ ආනිශංස ද කියා මේ සිල් රකින්න දැහැමින් රාජ්‍යය කරනන. සතර සංග්‍රහ වස්තුවලින් ද ජනතා සංග්‍රහ කරවයි අවවාද දී චිත්‍රකූට පර්වතයට ගියහ. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක;
ධෘතරාෂ්ට්‍ර වූ හංසරාජයෝ රජුට මෙසේ කියා මහත් වේගයෙන් නෑ සමූහයා වෙත එළඹියහ.
නිරෝගි වූ හංසයන් දෙදෙනා එහි පැමිණියා දැක අනෙක් හංසයෝ කෙකෙ රාවය කරමින් සතුට පළ කළහ. එයින් මහත් ශබ්දයක් හටගති.
මලපුඩුවෙන් මිදී ස්වාමියා පැමිණීම නිසා, තුටු සිත් ඇති හංසයෝ ස්වාමි ගෞරවය ඇතිව පක්‍ෂීහු පිළිසරණ ලද්දෝ යයි ඔහු හාත්පස පිරිවරා ගත්හ.
එහි **උපාගමුං** යනු අරුණ නැගෙන වේලාවේදි ම මීපැණි ආදිය වළඳා රජු ද, දේවිය ද, දෙදෙනා විසින්ම රන්තල්වැට ඔසවා සුවඳ මල් ආදියෙන් කරන ලද සත්කාර ඇත්තේ තල්වැටෙන් බැස රජු ප්‍රදක්‍ෂිණා කොට අහසට පැන නැගී රජුට ඇඳිලිබැඳ ස්වාමීනි, යවු යයි කී කල්හි, සිහ කවුළුවෙන් නික්ම, උතුම් වේගයෙන් ගොස් ඤාති සමූහයා වෙත එළඹියහ. **පරමෙ** යනු උත්තම. **කෙකා** යනු තමන් සමග හැසිරෙන්නා විසින් කෙකා ශබ්දය නාද කළහ. **භත්තු ගාරවා** යනු ස්වාමියා කෙරෙහි ගෞරවයයි. **පරිකරිංසූ** යනු ස්වාමියාගේ මිදීම නිසාවෙන් සතුටු වූයේ ඒ ස්වාමියා හාත්පස පිරිවරා සිටියහ. **ලද්ධ පච්චා **යනු ලබන ලද පිහිටයි.
මෙසේ පිරිවරාගෙන, “ඒ හංසයෝ කෙසේ මිදුණෝද මහරජ,” යයි විචාළහ. බෝසත් තෙම, සුමුඛ නිසා මිදුණු බව සකුලරාජයා ද වැදි පුත්‍රයා ද විසින් කරන ලද සියල්ල ප්‍රකාශ කළ සේක. ඒ අසා සතුටු වූ හංස ගණයා, සුමුඛ සෙනෙවියා ද, රජු ද, වැදි පුත්‍රයා ද, සුඛිත මුදිතව නිදුක් නිරෝගීව චිරාත් කාලයක් ජීවත් වේවායි! තුති පුද කෙළේය. ඒ අර්ථය ප්‍රකාශ කරමින් ශාස්තෲන් වහන්සේ අවසාන ගාථාව වදාළ සේක.
කල්‍යාණ මිත්‍රයන් ඇති අයගේ සියලු අභිවෘද්ධිය සැලසෙන්නේය. ධතරට්ඨ නම් හංසයා නැවත නෑ සමූහයා වෙත පැමිණියාහු ද එමෙනියි ශාස්තෲහු වදාළහ.
එහි **මිත්තවතං** යනු කල්‍යාණමිත්‍ර සම්පත්තියයි. **පදක්ඛිණා** යනු සැපය ප්‍රාර්ථනා කරමින් අභිවෘද්ධියේ නිරත වූවෝ **ධතරට්ඨා** යනු හංසරාජ ප්‍රමුඛ වූ සුමුඛ රජු විසින් ද, වැදි පුත්‍රයා විසින් ද යන දෙදෙනා විසින් ම මෙසේ ධතරාෂ්ට්‍ර දෙදෙනා ම කල්‍යාණ මිත්‍ර සම්පත් ඇත්තෝ වෙති. යම්සේ **ඤාති සංඝමුපාගමුං** ඤාති සමූහයා වෙත එළඹිම සම්බන්ධ, එම අර්ථය ප්‍රදක්‍ෂිණා කරති.
ශාස්තෲන් වහන්සේ මේ ධර්මදේශනාව ගෙනහැර දක්වා මහණෙනි, දැන් පමණක් නොව පෙර ද, ආනන්ද මා සඳහා ජීවිතය පරිත්‍යාග කළේ යයි පවසා ජාතකය නිම කළ සේක. එකල වැද්දා, ඡන්න විය. රජු ශාරිපුත්‍රයන්ය. සුමුඛ ආනන්ද නම් විය. අනූදහසක් හංසයෝ, බුද්ධ පිරිස වේ. හංසරාජයා වනාහි මම ම වෙමි.
**එතෙ හංසා පක්කමන්ති** යන මෙය ශාස්තෲන් වහන්සේ වේළුවනාරාමයේ වැඩවාසය කරන සේක්, තෙරුන්ගේ ජීවිත පරිත්‍යාගයට අරභයා වදාළ සේක. කථාවස්තුව (චූලහංස ජාතකයේ) කියන ලද ආකාරමය. මෙහි වනාහි ශාස්තෲන් වහන්සේ අතීතය ගෙනහැර පාමින් මෙය ගෙනහැර දැක්වූ සේක.
අතීතයේ බරණැස සංයමස්ස නම් බරණැස් රජුගේ ඛේමා නම් අගමෙහෙසියක් වූවාය. එකල බෝධිසත්ත්වයෝ අනූදහසක් හංස සේනාව පිරිවරා චිත්‍රකූටයෙහි වාසය කළහ. එකල්හි එක දවසක් ඛේමා දේවිය, අළුයම් වේලාවේ සිහිනයක් දුටුවාය. රන්වන් වර්ණ ඇති හංසයෝ පැමිණ රජපලඟේ හිඳ මිහිරි හඬින් ධර්මකථා පැවැත්වූහ. දේවිය සාධුනාද දී දහම් අසන්නී, ධර්මශ්‍රවණය ඉක්ම යද්දී ම රාත්‍රිය පහ විය. හංසයෝ දහම් කථාව පවසා, සිහකවුළුවෙන් නික්ම ගියහ. ඇය ඉක්මණින් නැගිට, පලායන්නා වූ හංසයන් ගනිවු! ගනිවු! යයි පවසා අත දිගුකරද්දී ම අවදි වූවාය. ඇගේ කථාව අසා, පිරිවර ස්ත්‍රීහු හංසයන් කොහේදැයි ටිකක් විමසිලිවන්ත වූහ. ඇය එකෙණෙහි සිහිනයක් බව දැන, මෙසේ සිතුවාය. මම බොරුවක් නොදකිමි. ඒකාන්තයෙන්ම මේ ලෝකයෙහි ස්වර්ණවර්ණ හංසයෝ වෙති. ඉදින් ස්වර්ණ හංසයන්ගේ ධර්මය අසන්නට කැමති වම්යයි රජුට කියමි. අප විසින් රන්වන් හංසරාජයන් නම් මින් පළමුව නොදුටුවිරූය. හංසයන්ගේ කථා නම් සත්‍යජනකයමයයි පවසා උත්සාහ රහිත වන්නේ යයි දොළ දුකක් යයි කී කල්හි කවර උපායකින් හෝ සොයන්නේ යයි මෙසේ මගේ මනදොළ ඉටුවන්නේ යයි ඇය ගිලන් බව දන්වා පරිවාරක ස්ත්‍රීන්ට සංඥාවක් කොට වැද හොත්තාය.
රජු රාජාසනයේ හුන්නේ, ඇයගේ දකින වේලාවේ ඇය නොදැක ඛේමා දේවිය කොහේදැ’යි විචාරා, ගිලන්ව යයි කී කල්හි, ඇගේ සමීපයට ගොස් යහනාව පෙදෙසේ හිඳ පිට පිරිමදිමිාන් අපහසුවක්දැයි විචාළේය. දේවයන් වහන්ස, වෙනත් අපහසුවක් නැත. දොළදුකක් මට උපන්නේය යනුවෙනි. එම්බා දේවිය, යමක් කැමැතිවෙහිද, ඔබට එය ඉක්මණින් පමුණුවන්නෙමියි යනුවෙනි. මහරජ, මම ඔසවන ලද ශ්වේතඡත්‍ර ඇති, රජ පලගෙහි උන්නා වූ රන් හංසයකුට සුවඳමල් ආදියෙන් පුදා සාධුකාර දී ධර්ම කථාවක් අසන්නට කැමති වෙමි. ඉදින් ලබමි නම්, මේ කුසලය ලබමි. නොඑසේ නම් මට ජීවිතයක් නැත. ඉක්බිති රජු ඇයට, ඉදින් මිනිස් ලොව තිබෙන්නක් නම් ලබන්නෙහිය. ශෝක නො කරව. නොසිතන්න යයි අස්වසා සිරියහන් ගැබෙන් නික්ම ඇමතියන් සමග කථා කෙළේය. පින්වත් ඛේමා දේවිය; “ස්වර්ණ හංසයාගේ ධර්මකථා ඇසීමට ලැබෙන්නී නම්, ජීවත් වෙමි. එය නොලැබෙන්නී නම් මගේ ජීවිතය නැත” යයි කියයි. රන්වන් හංසයෙක් ඇත්ද? දේවයන් වහන්ස; අප විසින් පෙර නොදක්නා ලද්දේ, නොඇසූවිරූ යයි කීහ. කවරෙක් නම් දන්නෙහුද? දේවයන් වහන්ස; බ්‍රාහ්මණයෝ ය. රජු බමුණන් කැඳවා ආචාර්යවරුනි, රන්වන් හංසයෝ ඇත්ද? මහරජ, එසේය. අපගේ මන්ත්‍රවල මත්ස්‍යයෝ, කකුළුවෝ, ඉබ්බෝ, මුවෝ, මෝරු, හංසයෝ යන මේ තිරිසන්ගත රන්වන් සත්ත්වයෝ වෙති. එහිදී ධතරාෂ්ට්‍ර කුලයට අයත් හංසයෝ නම්, මහා ප්‍රාඥයෝය. ඤාණ සම්පන්න වූවෝ මිනිසුන් සමග සමානව රන්වන් වර්ණව සිටිති.
රජු සතුටට පත්ව, ඇදුරුතුමනි, ධතරාෂ්ට්‍ර හංසයෝ කොහේ නම් වාසය කරත්දැයි විචාරත්වා, මහරජ නොදනිමු යනුවෙනි. එවිට කවුරු දන්නෝද? වැදි පුත්‍රයෝ යයි කී කල්හි සියළු තමන්ගේ රාජධානියේ වැද්දන් රැස්කරවා දරුවනි, ධතරාෂ්ට්‍ර කුල රන්වන් හංසයෝ කොහේ වාසය කරත්දැයි විචාළේය. දේවයන් වහන්ස, කුල පරම්පරා මතවලට අනුව හිමාලයේ චිත්‍රකූට පර්වතයේ වාසය කරන්නේ යයි එවිට එක වැද්දෙක් කීවේය. ඔවුන් අල්ලාගන්නා උපායක් දන්නේද? දේවයන් වහන්ස, නොදනිමි. හෙතෙම බමුණු පණ්ඩිතයන් කැඳවා, චිත්‍රකූට පර්වතයේ රන්වන් හංසයන් ඇති බව දන්වා ඔවුන් අල්ලාගන්නා කවර නම් උපායක් දන්නේදැයි විචාළේය. මහරජ, කිම? ඔවුන් විසින් ගෙන අල්ලා ගන්නා ලද්දෝ උපායකින් නගරය සමීපයට ගෙන එන්නෙමු. කවර නම් උපායක්ද? මහරජතුමනි, නගරයට උතුරින් තුන්ගව්වක් මත්තෙහි තුන්ගව්වක් පමණ, ඛේම නම් විලක් හාරවා, ජලය පුරවා, එහි විවිධ ධාන්‍ය රෝපණය කරවා, පස්පියුමින් යුක්ත කොට, එක් පණ්ඩිත වැද්දකු පිළියෙල කරවා, මිනිසුන්ට සමීපවීමට ඉඩ නොදී කොන් හතරක සිටියවුන් විසින් අභය යයි කියා ඝෝෂා කරව්. විවිධ පක්‍ෂීහු බසින්නාහ. ඒ හංසයෝ ද. පරම්පරාවෙන් ඒ විලෙහි අභය ඇති බව අසා, පැමිණෙන්නාහ. ඉක්බිති ඔවුන් වැල්පුඩුවලින් බන්දවා අල්ලාගනිවු යනුවෙනි.
ඒ අසා රජතුමා ඔවුන් විසින් කියන ලද ප්‍රදේශයේ කියන ලද ආකාරයේ විලක් කරවා, දක්‍ෂ වැද්දකු කැඳවා, ඔහුට දහසක් දී නුඹ මෙතැන් පටන් තමන්ගේ වැඩ නොකරව. ඔබගේ අඹුදරුවන් මම පෝෂණය කරන්නෙමි. නුඹ අප්‍රමාදීව, කේඹ නම් විල රකිමින්, මිනිසුන් වළක්වා සිවු කොන්වල සිට අභය යයි ඝෝෂා කොට ආවා වූ පක්‍ෂීන් මට කියන්නැයි, රන්වන් හංසයන් පැමිණි කල්හි මහත් සත්කාර ලබන්නේ යයි හේ අස්වසා, ඛේම නම් විල පිහිටුවීය. ඔහු එතැන් පටන්, රජු විසින් කියන ලද ආකාරයෙන් එය පිළිපැද්දේය. ඛේම නම් විල රකින බැවින් ඔහුට ඛේම වැද්දා යයි නමක් ද හටගත්තේය. එතැන් පටන් නොයෙක් ආකාර පක්‍ෂීහු බැස්සාහ. ඛේම විල නිර්භය විලකැයි පරම්පරාගත ඝෝෂාවෙන් නොයෙක් හංසයෝ පැමිණියහ. පළමුව තෘණ හංසයෝ පැමිණියහ. ඔවුන්ගේ ඝෝෂාවෙන් පණ්ඩු හංසයෝ ද, ඔවුන්ගේ ඝෝෂාවලින් මනෝසිලා හංසයෝ ද ඔවුන්ගේ ඝෝෂාවෙන් සුදු හංසයෝ ද, ඔවුන්ගේ ඝෝෂාවෙන් මේරු හංසයෝද යනුවෙනි. ඔවුන් පැමිණි කල්හි, ඛේම වැද්දා රජුට දැනුම් දුන්නේය. දේවයන් වහන්ස, පස්වර්ණ ඇති හංසයෝ පැමිණ, විලෙහි ගොදුරු ගනිති. මේරු හංසයන්ගේ පැමිණීම නිසා දැන් රන්වන් හංසයෝ කීපදෙනෙක් හෝ පැමිණෙන්නාහ. දේවයන් වහන්ස, නොසිතවු.
ඒ අසා රජතුමා, අනෙකකු විසින් එහි නොයා යුතුය. යමෙක් යන්නේ ද, අත් පා කැපීම ද, ගෙවල් මංකොල්ලය ද පැමිණෙන්නාහ යයි නගරයෙහි බෙර හඬ නංවාලීය. එතැන් පටන්, එහි කිසිවකු නොයයි. චිත්‍රකූටයට නුදුරෙහි රන්වන් ගුහාවේ රන්වන් හංසයෝ වාසය කරති. ඔවුහු මහත් බල ඇත්තාහ. ධතරාෂ්ට්‍ර කුලය සමග ඔවුන්ගේ ශරීර වර්ණය ද, විශේෂ වේ. පාක හංස රජුගේ දියණිය රන්වන් වූවාය. ඕ ධතරාෂ්ට්‍ර රජුට ම සුදුසු යයි සැලකූ පාක රජු ඇයව ධතරාෂ්ට්‍ර හංස රජුට පාද පරිචාරිකාව කොට යැවීය. ධතරාෂ්ට්‍ර රජුගේ අනුරූප වේ. ඇය ඔහුගේ පියා විය. ඒ කාරණයෙන්ම ඒ හංස කුල දෙක ප්‍රියමනාප වූවා, ඔවුහු විශ්වාසවන්තව කටයුතු කළහ.
ඉක්බිති එක දවසක් බෝධිසත්ත්වයාගේ පිරිවර හංසයෝ, පාක හංසයන්ගෙන් තොරතුරු විචාළේය. නුඹලා මේ දිනවල කොහේ ගොදුරු ගනිවුද යනුවෙනි. අපි බරණැසට නුදුරින් ඛේම නම් විලෙහි ගොදුරු ගනිමු. නුඹලා වනාහි කොහේ ඇවිදිහුද? ඒ රමණීය විල නොයකේ පක්‍ෂි සමූහයා ගැවසීගත් පස්පියුමෙන් සුසැදී, විවිධ ධාන්‍ය ඵල ආදියෙන් ගැවසීගත්, විවිධාකාරාදි බඹරු සමූහයාගේ නාදයෙන් යුතු, සිවු කොන්වල නිතර පවත්නා අභය පිළිබඳ ඝෝෂාව ඇති කිසිවෙකුට සමීපයට එළඹීමට සමර්ථ නම් නැත. මුලදී මෙබඳු වෙනත් උපද්‍රවයක් කිරීමට නොහැකි මෙබඳු ආකාර වූ ඒ විල යනුවෙන් ඛේම විල වර්ණනා කළහ. ඔවුහු ඔවුන්ගේ බස් අසා බරණැසට නුදුරින් මෙබඳු ආකාර ඛේම නම් විලක් ඇත. පාක හංසයෝ එහි ගොස් ගොදුරු ගනිති. නුඹලා ද ධතරාෂ්ට්‍ර රජුට දැනුම් දෙවු. ඉදින් අනු දන්නේ නම් අපි ද එහි ගොස් ගොදුරු ගන්නෙමුයි සුමුඛට කීවාහුය. සුමුඛ රජුට දැන්වීය. ඔහු සිතීය. මිනිස්සු නම් බොහෝ මායා ඇත්තෝය. උපායේ දක්ෂ විය යුතුයයි, මේ ප්‍රදේශයේ මෙපමණ කලක් මෙබඳු විලක් නැත. දැන් අපව අල්ලාගනු පිණිස කරන ලද්දක් වන්නේ යයි ඔහු සුමුඛට කීවේය. ඔබ එහි ගමන කැමැති නොවේවා! ඒ විල ඔවුන් විසින් අපව අල්ලාගනු පිණිස පහසු කිරීම පිණිස කරන ලද්දකි. මිනිස්සු නම් කෲරය. උපායේ දක්‍ෂය. නුඹලා තමන්ගේම ගොදුරෙහි සැරිසරවු.
රන්වන් හංසයෝ, ඛේම නම් විලට යනු කැමැත්තෝ වෙති. දෙවෙනි, තුන්වෙනි වරද සුමුඛට දැනුම් දුන්හ. ඔහු ඔවුන්ගේ යනු කැමැත්ත බෝසතුන්ට දැන්වීය. ඉක්බිති බෝසත්හු, මගේ නෑදෑයෝ මා නිසා වෙහෙසට පත් නොවේවා! එසේ වීනම් යමු යයි, අනූදහසක් හංසයන් පිරිවරා ගෙන, එහි ගොස් ගොදුරු ගෙන හංස ක්‍රීඩා කොට, චිත්‍රකූට පව්වට ම පෙරළා ගියේය. ඛේමක ඔවුන් හැසිර, යන කාලයේ ගොස්, ඔවුන් පැමිණි බව රජුට දැන්වීය. රජු සතුටු සිතැත්තේ ව, මිත්‍ර ඛේමය; එකෙක් හෝ දෙන්නෙකු අල්ලා ගැනීමට උත්සාහ කරමු. ඔබට මහත් යස සම්පත් දෙන්නෙමියි පවසා, වියදම් දී පිටත් කෙළේය. ඔහු එහි ගොස් වැට කෙළවර කවුළුවේ හිඳ, හංසයන්ගේ හැසිරෙන තැන් විමසීය. බෝධිසත්ත්වයෝ නම්, ආහාර පිළිබඳ ලොල් නොවූ හැසිරීම් ඇත්තෝ වෙති. එහෙයින් මහාසත්ත්වයා බසිනතැන් පටන් පිළිවෙලින් සැල් කමින් ගියේය. සෙස්සෝ ඔබිමොබ හැසිරෙමින් කමින් හැසිරුණහ.
ඉක්බිති වැදිපුත්‍රයා මේ හංසයා ලොල්නොවූ හැසිරීම් ඇත්තේ මොහු බැඳීමට වටී යයි, සිතා දෙවන දිනයේ හංසයන් විලට නොබසිද්දීම, වැටිකවුළුවේ හුන්නේ ඒ තැනට ගොස් පඳුර නුදුරේ තමන් සැඟ වී සිදුරෙන් බලමින් සිටියේය. එකෙණෙහි බෝසත් අනූදහසක් හංසයන් පිරිවරා, ඊයේ බසිනලද තැනින් ම බැස, සීමාවේ සිට, කමින් එළඹියේය. වැද්දා පඳුරේ සිදුරකින් බලමින් ඔහුගේ රූපයෙන් අගපැමිණි ආත්මභාවය දැක මේ හංසයා ගැලක් පමණ සිරුර ඇත්තේ, රන්වන්ය. රතුපාට තුන් රේඛාවකින් ග්‍රීවය වටකොට තිබෙන්නේ, රේඛා තුනක් බෙල්ලෙන් පහළට වැටී, උදරය අතරට ගියේ, පසුපසින් තුන්ආකාර රේඛා නොබිඳී ගියේ, රතුකම්බිලි නූල්වලින් කරවා තබන ලද රන්කඳක් මෙන් බබළයි. මේ කාරණයෙන් ඔවුන්ගේ රජු විය යුතුයයි මොහුවම අල්ලාගන්නෙමියි සිතීය. හංසරාජයා ද, බොහෝ ගොදුරු හැසිර, හංසසේනාව පිරිවරා චිත්‍රකූටයටම ගියේය. මේ ආකාරයෙන් සය දවසක් ගොදුරු ගත්තේය. සත්වෙනි දිනයේ ඛේමක කලු අශ්ව වල්ගයකින් කරන ලද දැඩි මහා ලණුපොටක් වටකොට, යෂ්ටියෙන් මලපුඩුවක් කරවා, හෙට හංසරාජයා මේ ස්ථානයේ බසින්නේ යයි තතු වශයෙන් දැන දිය යට මලපුඩුව ඇටෙව්වේය.
දෙවෙනි දිනයේ හංසරාජයා බසින්නේ පා, මලපුඩුවෙහි ප්‍රවේශ වන්නේ ම බැස්සේය. ඉක්බිති මලපුඩුව ඔහුගේ පාදය යකඩ පටියකින් වෙලාගත්තාක් මෙන් එකට බැඳී ගත්තේය. ඔහු එය සිඳින්නෙමියි, වේගය උපදවා කඩා තැලීය. පළමුවාරයේ දී රන්වන් සම සිඳුණෝය. දෙවෙනිවර කම්බලවර්ණ මස් සිඳුණේය. තෙවෙනිවර නහර සිඳුණේය. සතරවෙනි වාරයෙහි පාද සිඳී ගියහ. රජවරුන් නම් හීනත්වයට දිවි නසාගැනීමට පැමිණීම නොකළ යුත්තකැයි හේ වෑයම් නොකළේ, බලවත් වේදනා හටගත්හ. ඔහු සිතීය. ඉදින් මම බඳනා ලද හඬ නාද කරන්නෙම් මගේ නෑදෑයෝ තැතිගෙන, ගොදුරු නොගෙන සා පිපාසාවෙන් ම පලා යන්නෝ, මුහුදෙහි වැටෙන්නාහ යයි හෙතෙම බලවත් වේදනාව ඉවසා, මලපුඩුව තම වසඟයෙහි පවත්වාගෙන, සැල් සොයන්නාක් මෙන්, සිට ඔවුන් යම් පමණ හැසිර හංසක්‍රීඩා කරන වේලාවේ, මහත් හඬින් බඳනා ලද හඩ නංවාලීය. ඒ අසා හංසයෝ පෙර පරිද්දෙන්ම පිටත්ව ගියහ.
සුමුඛද යට කියන ලද ආකාරයෙන්ම සිතා, පරීක්‍ෂා කර කොට්ඨාස තුනකම, බෝසතුන් නොදැක, ඒකාන්තයෙන්ම ඔහුට ඒ භය ඉපදුණේ යයි නැවතී, බිය නොවන්න මහරජ; මම මගේ ජීවිතය පරිත්‍යාගකොට නුඹව මුදා ගන්නෙමියි, කියමින් බැස, බෝසතුන් අස්වසාලන්නේ මඩ මත්තෙහි හුන්නේය. බෝසත්හු, අනූදහසක් හංසයන් අතර මා හැරදමා, පලාගිය කල්හි මොහු හුදකලාව ම ආවේය. කිම, වැදිපුත්‍රයා පැමිණි කල්හි, මා හැරදමා පලායන්නේද නැතහොත් නැද්දැයි, විමසීම් වශයෙන් ලේ වැකුණු ඇස් ඇත්තේ බැඳුණු මළපුඩුව ස්පර්ශ කරමින්ම ගාථා තුනක් කීවේය.
රන්වන් සම ඇති නිසා ස්වර්ණ වර්ණ වූ, සුන්දර මුඛ ඇති සුමුඛ නමින් හඳුන්වන සුමුඛය! බියෙන් තැතිගත් හංසයෝ ඉගිල යති. ඔබ ද යන්න.
මල පුඩුවෙහි හසු වී තනි වූ මා හැරදමා ඤාතීහු බලාපොරොත්තු රහිතව යති. තනි වූ ඔබ කුමක් හෙයින් නො යන්නෙහි ද?
ශ්‍රේෂ්ඨ පක්‍ෂිය, මල බැඳුණු මා කෙරෙහි යහළු බවක් නො දක්වව. ඔබ නිදුක් බැවින් නො මිදෙව. සුමුඛය, වහා මෙතැනින් යන්න.
එහි **භයමෙතා** යනු, බියෙන් මඩනා ලද්දේ, බියෙහි ඇලුනේ, බියට පත්වූයේ තෙවෙනි පදයෙහි හරිතවර්ණ වෙයි. රන්වන් පාට වෙයි. රන්වන් පාට වූයේ ම නිසා, හෙතෙම හේම වර්ණ ඇති බැවින් ඔහුට ඒ ආමන්ත්‍රණය යෙදෙයි. **සුමුඛා** යනු සුන්දර මුවක් ඇති **අනපෙක්ඛමානා** යනු ඔබ ගේ ඤාතීහු නොබලන්නේ, ආලය නැතිව සිට, **පතෙවා** යනු ඉපදීමය. **මා අනීඝායා** යනු මෙතනින් ගොස් පැමිණියා වූ නිදුක් නීරෝගි බව ඇත්තේ, වීර්යය පීඩාවට පත් නොකෙළේය.
ඒ අසා සුමුඛ මේ හංසරාජයා මගේ ස්වභාවය නොදනියි. අනුප්‍රියභාණී මිතුරකු ලෙස මා සලකයි. ඔහුට සෙනෙහස පිරිනමන්නෙමියි, ගාථා සතරක් කීවේ ය.
ධතරට්ඨය; දුකට පත්වූයේ යනුවෙන් සිතා මම ඔබව හැරදා නොයමි. ජීවිතය ද මරණය ද ඔබ සමග ම වන්නේ ය.
ධතරට්ඨය, දුකට පත්වූයේ යනු සිතා මම ඔබව හැර නොයමි. අනාර්යයන් ගේ කාර්යයෙහි මා නොයොදනු මැනවි.
මම ඔබ හා සමානව, උපන් බැවින් සමාන කුමාර වෙමි. එක්ව වැඩුණු බැවින් යහළුවා ද වෙමි. ඔබ සිතැඟි පරිදි හැසිරෙන සෙන්පති ද වන්නෙමි.
මෙතනින් බේරී මම ගිහින් ඤාතීන් මැද මොනවා කියන්න ද? ඔබ හැර ගියා වූ මගෙන් ඤාතීහු විමසන්නාහ. ඔවුන්ට කුමක් කියන්නෙම් ද?
එහි **නාහං** යනු මහරජ, මම කායික-මානසික දුකෙන් ගැටෙමි. එය අත්නොහරිමි. **අනරියසංයුත්තෙ** යනු මිත්‍රද්‍රෝහී වූවාහු ලජ්ජා නැති බැවින් කළයුතු නිසා අනාර්ය භාවයෙන් යුක්ත වේ. **කම්මෙ** යනු එය අතහැර ඉවත්ව යන්නෙමි. **සකුමාරො** යනු එක දිනයෙක්හි පිළිසිඳගෙන එක දවසක අණ්ඩකෝෂය පලාගෙන එකට වැඩුණු කුමාරයා යන අර්ථයයි. **සඛාත්‍යාස්මි** යනු ඔබට පිදිය යුතු දේ පුදකරන ප්‍රිය සහායකයාය. **සචිත්තෙ** යනු ඔබ සතුව සිතෙහි මම සිටියේ ඔබගේ වසඟයෙහි පවතියි. ඔබ ජීවත්වන කල්හි ජීවත්වෙමි යන අර්ථයයි. **සඤ්චිත්තෙ** යනු පෙළ පාඨයයි. ඔබගේ සිතේ මම සිටියේ මැනවින් පිහිටියේ යන අර්ථයයි. **ඤාතො** යනු සියළු හංසයන් අතරෙහි යන හැඟීමෙනි. **විකත්‍ථිස්සං** යනු හංසරාජයා කොහේදැයි විචාරන ලද්දේ, මම කුමක්දැයි කියන්නෙමි. **කිං තෙ වක්ඛාමි **යනු ඔබගේ පුවත විචාරන්නේ හංස සමූහයාට කුමක් කියම් ද?
මෙසේ සුමුඛ විසින් ගාථා සතරකින් සිංහනාද පවත්නා කල්හි, ඔහුගේ ගුණය ප්‍රකාශ කරමින් බෝධිසත්ත්වයෝ මෙසේ වදාළ සේක.
සුමුඛය! ස්වාමි වූ ද යහළු වූ ද ඔබ මා හැර යන්නට උත්සාහ නො කරන්නේ ද, ඒ තෙපි ආර්ය මාර්ගයෙහි පිහිටියාහු ය. මෙය පුරාතන සද්ධර්ම වන්නේ ය.
නුඹ සමීපයේ ඇති මට බියක් නො දැනේ. මෙසේ වූ මගේ ජීවිතය ඔබ ලබා දුන්නාක් වැනිය.
එහි **ධම්මො** යනු මේ පෞරාණික වියතුන්ගේ සභාවයි. **භත්තාරං සඛාරං** යනු ස්වාමියා ද සහායකයා ද සමාන බවයි. **භයං** යනු සිතේ කැළඹීමක් මට නොහට ගනී. චිත්‍රකූට පර්වතයේ හංසසේනාව මැද සිටියේ මෙන් වෙමි. **මය්හං** යනු මගේ ජීවිතය මට ලබා දුන්නෙහිය.
මෙසේ ඔවුන් කථා කරද්දී වැදිපුත්‍රයා විල්තෙර කෙළවර සිටියේ ය. හංසයන් කාණ්ඩ තුනක් වශයෙන් පලායන කල්හි දැක කිම මලපුඩුව දෙස බලන්නේ, බෝසත්තෙම මළපුඩුවේ ඇලී එල්බී සිටිනවා දැක, හටගත් සොම්නස් ඇත්තේ, කැසපටෙන් බැඳ මුගුරක් ගෙන, කල්පාන්ත වහ්නියක් සේ සිටින්නේ පාදයෙන් මඩනා ලද මඩ පාගමින් වේගයෙන් හංසයන් වෙත එළඹුනේය. ඒ අර්ථය ප්‍රකාශ කරන්නා වූ ශාස්තෲන් වහන්සේ වදාළ සේක;
මෙසේ වැතිරී සිටින්නා වූ ආර්ය පැවතුම් ඇති ආර්ය වූ හංසයන් කථා කරමින් සිටිද්දී ම වැද්දා මුගුරක් රැගෙන පැමිණියේය.
එන්නා වූ වැද්දා දැක සුමුඛ තෙම, ‘බිය නොවෙව’ යි මහ හඬින් කීය. බියපත් වූ හංස රජුට විශ්වාසය ඇති කරවමින් සුමුඛ හංස රජු ඉදිරියට වී සිටියේය.
ශ්‍රේෂ්ඨය, බිය නොවන්න. එබඳු වූ බියක් නොමැත. තොප වැන්නෝ බිය නොවෙත්. මම වීර්යවන්ත වූයෙමි. ධර්මානුකූල පැවැතුම් ඇති උත්සාහයක් කරන්නෙමි. ඒ පිරිසිදු ක්‍රියා කරණකොටගෙන වහා මලපුඩුව මුදවා හරින්නෙහි, මල පුඩුවෙන් මිදෙන්නෙමු.
එහි **අරියවුත්තිනං** යනු ආර්ය පැවැතුම් වල නිරතවීමය. **භුසං** යනු දැඩිසේ, බලවත්ව. **අපරිබ්‍රෑහයී** යනු අනතුරු ගාථාවේ සඳහන් බිය නොවෙව යන වචන කියමින් ගැඹුරු හඬින් මහා ශබ්දයක් නිකුත් කෙළේය. **අට්ඨාසී** යනු ඉදින් වැදිපුත්‍රයා රජුට පහර දෙන්නේ ද, මම පහර වළක්වන්නෙමියි ජීවිතය අතහැර පුරෝගාමීව සිටියේය. **විස්සාසයං** යනු විශ්වාසය පළ කරන්නේ. **ව්‍යථං** යනු ව්‍යර්ථ කිරීමයි. රජුගේ බිය, බිය නොවවයි මේ ආදි වචනයෙන් විශ්වාසය පළකිරීමය. තාදිසා යනු නුඹ හා සමාන ඤාණ වීර්ය දෙකෙන් යුක්ත වූ. **යෝගං** යනු වීර්ය යෝගයයි. **යුත්තං** යනු සුදුසුය. **ධම්මූපසංහිතං** යනු කරුණු ඇසුරුකොට ඇති **තෙනපරියා පදානෙන** යනු ඒ මා විසින් යොදන ලද පිරිසිදු වූ අදහසින් **පමොක්ඛසි** යනු මුදවන්නෙහි යනුවෙනි.
මෙසේ සුමුඛ බෝසතුන් අස්වසා වැදිපුත්‍රයා සමීපයට ගොස්, මිහිරි මානුෂික වදන් පිට කරන්නේ, මිත්‍රය, ඔබ කවරෙක් නම් වේදැයි විචාරා, ස්වර්ණවර්ණ හංසරාජය, මම ඛේමක නම් වෙමියි කී කල්හි, මිත්‍ර ඛේමකය, ඔබ විසින් අටවන ලද වැල් මලපුඩුවේ යම්කිසි හංසයකු බැඳුනේ යන සංඥාවක් කෙළේය. අනූදහසක් හංසයන්ට උතුම් වූ, ධතරාෂ්ට්‍ර හංසරාජයා ඒ මලපුඩුවේ බැඳුණේ, ඤාණවන්ත, ශීලාචාර ගුණ සම්පන්න කටයුතු කරන පක්‍ෂියකු වන මෙතෙම මැරීමට නුසුදුසුය. මම ඔබට මේ කළයුතු දෑ ක්‍රියා කරන්නෙමි. මම වනාහි ඔහුගේ වැඩ පිණිස තමාගේ ජීවිතය පරිත්‍යාග කරමි. ඉදින් නුඹ ඔහුගේ පියාපත් ගනු කැමැත්තේ නම් මගේ පියාපත් මගේ ශරීරයෙන් ගන්න. තවද, සම්මත් නහර ඇට ආදි වෙනත් දෙයක් ගනු කැමැත්තේ නම් මගේ ම ශරීරයෙන් ගන්න. තවද ඔහුව ක්‍රීඩා හංසයකු කරනු කැමැත්තේ නම් ජීවත්වීමට විකුණා ධනය උපදවා ගනු කැමැත්තේ නම්, මා විකුණා උපදවා ගන්න. මේ නුවණ ආදී ගුණයෙන් යුක්ත වූවහුට හිංසා පීඩා නොකරන්න. නිරය ආදියෙන් නොමිදුණාහි නිරය බියෙන් සැනසීමට පත්ව, තමන්ගේ මිහිරි කථාව ගෙන්වා ගෙන, යළිත් බෝසතුන්ගේ සමීපයට ගොස් අස්වසමින් සිටියේ ය. වැද්දා, ඔහුගේ කථාව අසා මෙතුමා තිරිසන්ගත සතෙකු වුවද මිනිසකුට සමානය. මිනිසුන් විසින් කිරීමට නොහැකි දෙයක් කරයි. මිනිසුන් පවා මෙබඳු මිතුරුදම් කිරීමට නොහැකි වෙත්. අහෝ මෙතෙම ඤාණසම්පන්න මිහිරි බස් තෙපළන ධාර්මිකයකැයි මුළු ශරීරයම ප්‍රීතියෙන් හා සතුටින් පිරුණේ, ලොම් ප්‍රහර්ෂණය වූයේ, මුගුර අතහැර දමා හිසෙහි ඇඳිලි බැඳ හිරු නමදින්නාක් මෙන් සුමුඛගේ ගුණය වර්ණනා කරමින් සිටියේය. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක.
ඒ සුමුඛගේ ඒ සුභාෂිත බස් අසා රොමෝද්ගමනය වූ වැද්දා ඔහුට ඇඳිලි බැඳ ප්‍රණාමය පුද කෙළේය.
මිනිස් ගුණ ඇති මිනිස් හඬින් කථා කරන පක්‍ෂියකු මින් පෙර මා දැක නැත. මා අසා නැත.
පාසයෙන් නො බැඳුනු ඔබ බැඳුණු මොහු සමීපයෙහි ඉන්නේ ය. ඒ ඇයි? ඔබට මේ පක්‍ෂියා කවරෙක් වෙයිද? අනෙක් පක්‍ෂීහු මොහු හැර ගොස් ය. ඔබ පමණක් කුමක් නිසා නො යන්නෙහි ද?
එහි **අඤ්ජලිස්සා** යනු ඔහුට ඇඳිලි බැඳ **නමෙ** යන ගාථාවෙන් තුති පුද කරයි. එහි **මානුසිං** යනු මිනිස් වචන කීමයි. **අරියං** යනු සුන්දර වූ දෝෂ රහිත **වජන්තො** යනු පිටත් කරන්නේ මෙය මෙසේ කියන ලද්දේ වෙයි. මිත්‍රය, නුඹ පක්‍ෂියෙකු හා සමානය. අද මා විසින් මිනිස් බස් තෙපළන දොස් රහිත වචන කියන, මිනිස් වචන කියන මෙබඳු ආශ්චර්යයක් මීට පෙර මා විසින් නොදක්නා ලදි. නොඅසන ලදි. **කිංනුතාය** යනු කිම මේ නුඹ එළඹෙහි ද? ඔබට මේ කුමක්වේද?
මෙසේ සතුටු සිතැත්තා වූ වැද්දා විසින් විචාරණ ලද්දේ මෙතෙමේ මෘදුවූ සිත් ඇත්තෙකි. දැන් ඔහුට බොහෝසෙයින් සොම්නසට හා මෘදුබවට පැමිණියේ මගේ ගුණය දක්වන්නෙමි, සිතා කිවේ ය.
පක්‍ෂීන් ගේ සතුරෙකු වූ වැද්දාණනි! මෙතෙම මගේ රජය. මම ඔහුගේ සේනාපති පදවිය දරමි. ඒ පක්‍ෂියා විපතට පත් වේලේ තනිකර මා ගැළවී යන්නට මම උත්සාහ නො කරමි.
මහා හංස සමූහයා ගේ ද මාගේ ද ස්වාමී වූ මෙතෙම තනිව විපතට පත් නොවේවා! යහළු වැදි පුත්‍රය, එය එසේ ම ය. මොහු මගේ ස්වාමියා වේ. මොහු සමීපයේ ම සිත් අලවා මම වෙසෙමි.
එහි **නුස්සහෙ** යනු සමර්ථ නොවෙමි. **මහා ගණායා** යනු මහත් හංස සේනාවෙන් යුක්ත. **මා එකො** යනු මා හා සමාන සේවකයකු විද්‍යමාන වන කල්හි හුදකලා වූවකුට විපතක් නො කළේය. **තථාතං** යනු යම්සේ මම කියම් ද එසේ ඔහුට. **සම්මා** යනු මිත්‍රයා. **භත්තායං අභිතො රමෙ **යනු බැතිමත් වූයේ මේ මගේ, මම අතිශය සතුටු වූයේ ඔහුගේ සමීපයේ ඇලෙමි. නො කළකිරෙමි යනුයි.
වැද්දා, ඔහුගේ ඒ ධර්මාශ්‍රිත මිහිරි කථාව අසා සොම්නසට පැමිණියේ, සතුටුවූ ලොම් ඇත්තේ ඉදින් මම මේ ශීලාදි ගුණසම්පන්න හංසරාජයාට පහරදෙන්නේ නම්, සතර අපාවලින් නොමිදෙන්නෙමි. රජ මගෙන් යමක් කැමැති වේද? එය කරාවා! මම මේ සුඛුමට දායාද කොට විසඳන්නෙමියි සිතා ගාථාවක් කීවේය.
ස්වාමියාගෙන් ලත් පිණ්ඩාහාරයට පිදීම ආර්යයන්ගේ පැවැත්මකි. ඒ ආර්යයන්ගේ පැවැත්මෙන් යුතු නුඹ සහ නුඹ ගේ ස්වාමියා මම මුදා හරිමි. දෙදෙන ම සුවසේ යවු.
එහි **අරියවත්තසි** යනු මිත්‍ර ධර්මය රැකීම් සම්බන්ධ වූ ආචාර ගුණ සම්පන්න වූ. **පිණ්ඩමපචායසී** යනු ස්වාමියා සමීපයේ ලබන ලද ආහාර පූජා කෙළේය. **ගච්ඡථුභො** යනු දෙපිරිසම ජනයෝ කඳුළු පිරි මුහුණින් ඤාති සමූහයා කථා කරමින් කැමැති පරිදි යවු.
මෙසේ පවසා වැද්දා මෘදු වූ සිතින් බෝසතුන් වෙත එළඹ යෂ්ටිය නවා, මඩ මත හොවා, මලපුඩු යෂ්ටිය මුදා ඔසවා විලෙන් බැහැර කොට මෘදුවූ කුසතණ පිට්ටනියේ හොවා, පාදයේ බඳනා ලද මලපුඩුව සෙමින් මුදවා, බෝසතුන් කෙරෙහි සෙනෙහස උපදවා, මෛත්‍රී සිතින් ජලය ගෙන ලේ ඉවත්කොට නැවත නැවත පිරිමැද්දේය. ඉක්බිති ඔහුගේ මෛත්‍රී ආනුභාවයෙන් හිසින් හිස, මසින් මස සමින් සම ගැටී පාද ප්‍රකෘතිමත් විය. සියල්ල සුවපත් විය. බෝසත්හු සැපයට පැමිණ, ප්‍රකෘති තත්ත්වයෙන් සිටියාහ. සුමුඛ තමන් නිසා, රජු සුවපත් වූ බව දැන, හටගත් සොම්නසින් මෙසේ සිතුවේය. මොහු විසින් අපට මහත් උපකාරයක් කරන ලදි. අප විසින් මොහුට කළ දෙයක් නම් නැත. ඉදින් මෙතෙම, රාජරාජ මහ ඇමතියන්ට හිතවැඩ පිණිස අපව ගත්තේය. ඉදින් මෙතෙම, රාජරාජ මහ ඇමතියන්ට හිතවැඩ පිණිස අපව ගත්තේය. ඔවුන්ගේ සමීපයට ගෙන ගොස් බොහෝ ධනය ලබන්නේය. ඉදින් තමන්ට වැඩ පිණිසා ගත්තේය. අපව විකුණා ධනය ලැබෙන්නේ ය. ඔබව විචාරන්නෙමි. ඒතාක් ඔහුට උපකාර කරනු කැමැතිව විචාරන්නේ කීවේය.
මිත්‍රය! ඔබ ඔබගේ ම ප්‍රයෝජනය සඳහා හංසයන්ට හා වෙනත් පක්‍ෂීන්ට උගුල් අටවන ලද්දේ නම් ඔබගේ මේ අභය දානය අපි පිළිගනිමු.
එසේ නැතිව ඔබ විසින් උගුල් අටවන ලද්දේ, වෙනත් අයකුගේ ප්‍රයෝජනය නියමය සඳහා නම්, නුඹ අයිතිකරු නො වේ. ඒ අනුව අප මුදාහරින ඔබ සොරකමක් කරන්නේ ය.
එහි **සචෙ** යනු මිත්‍ර වැද්දාණෙනි, ඉදින් ඔබ විසින් තමන්ගේ ප්‍රයෝගයෙන් තමන්ට වැඩපිණිස හංසයන්ට ද සෙසු පක්‍ෂීන්ට ද මලපුඩුව අටවන ලදි. **අනිස්සරො** යනු ඉසුරුමත් නොවී අපව මුදවන්නේ යමකු විසින් අණකරන ලද්දේ ද, ඔහුගේ සමීපයට ගන්නේ සොරකම් කරන්නේ ය.
ඒ අසා වැද්දා, මම නුඹව තමන්ගේ අර්ථ සිද්ධිය සඳහා නොගත්තෙමි. බරණැස් රජතුමා විසින් සංයමයෙන් යුතුව ගන්නා ලද්දේ යයි කියා, දේවිය විසින් දක්නා ලද සිහිනයේ පටන් රජු විසින් ඔහුගේ පැමිණීම දක්වා සියල්ල අසා මිත්‍ර ඛේමකය, එක් හංසයක හෝ හංසයන් දෙදෙනෙකු අල්ලා ගැනීමට වෑයම් කරමු. ඔබට මහත් යසස දෙන්නෙමියි කියා, පිරිවැය දී යොදවන ලද බව ද දක්වා සියළු ප්‍රවෘත්ති දැක්වීය. ඒ අසා සුමුඛ මේ වැද්දා විසින් තමන් ගේ ජීවිතය නොසලකා අපව අල්ලා ගැනීම නිසා, දුෂ්කර දෙයක් කරන ලද්දේ, ඉදින් අපි මෙතැනින් චිත්‍රකූට පර්වතයට යන්නෙමු. ධතරට්ඨ රජුගේ ප්‍රඥානුභාවය නොවේනම් අපගේ මිත්‍ර ධර්මය ප්‍රකට නොවන්නේය. වැදිපුත්‍රයා මහත් යසසක් නොලබයි. රජු පංචශීලයෙහි නොපිහිටයි. දේවියගේ මනදොළ මස්තක ප්‍රාප්ත නොවන්නී යයි සිතා, මිත්‍රය, මෙසේ ඇතිකල්හි අප පලවා හැරීම නොලබහි. රජුට අපව දක්වන්න. හෙතෙම අපට කැමැති පරිදි ක්‍රියා කරන්නේ යයි මේ අදහස ප්‍රකාශ කරමින්,
ඔබ කිසියම් රජකුගේ කුලී කරුවකු වසයෙන් ඔබ මෙය කළේ නම් ඒ රජුවෙතට අප ගෙන යවා එහි දී රජු තෙම කැමැත්තක් කරනු ඇත. හංස සේනාධිපති කීය.
යන ගාථාව කීවේය.
එහි **තස්සෙවා** යනු ඔහුගේ ම සමීපයට ගියේය. **තත්‍ථ** යනු ඒ මන්දිරයෙහි. **යථාභිඤ්ඤං** කැමැති පරිදි අභිමත පරිද්දෙනි.
ඒ අසා වැද්දා සොඳුර, තොපට රජු දැකීමට රුචි නොවේවා! රජවරු නම් සමාන බිය ඇති ක්‍රීඩා හංසයන් මෙන් තොප කරන්නාහු, මරන්නාහු, වේයයි කීවේය. ඉක්බිති ඔහුට, සුමුඛ, මිත්‍රය වැද්දාණනි, අප ගැන නොසිතව. මම එබඳු ආකාර වූ කර්කශයන්ට දැහැමි කථාවෙන් මෘදු බවට පත් කරන්නෙම් දනිමි. රජුට කුමක් දැනුම් දෙන්නෙම් ද, රජවරු වනාහි පණ්ඩිතයෝ ය. සුභාෂිත දන්නෝ වහාම අපව රජුගේ සමීපයට පමුණුවන්න. පමුණුවන විට බඳින්න එපා. මල්ගොමුවේ හොවා පමුණුවන්න. මල්ගොමුව කරන්න, ධතරාෂ්ට්‍රට මහත්වූ සුදුනෙළුම් ගැවසුණු ද, මට කුඩා රත්නෙළුම් ගැවසුණු එකක් ද කොට ධතරාෂ්ඨ පෙරටුව ද මා පසුපස ද පහත්කොට ගෙන වහාම, පමුණුවන්න. රජුට දක්වන්නැයි කීය. ඔහු ඔහුගේ වචන අසා සුමුඛ රජු දැක මට මහත් යසස දෙනු කැමැත්තේ, වන්නේ යයි හටගත් සොම්නස් ඇත්තේ, මෘදුවූ වැල් ගොමුවක් කොට, පියුම්වලින් වසා, කියන ලද අයුරින්, ඔවුන් ගෙන ගියේය. ඒ අර්ථය ප්‍රකාශ කරමින් ශාස්තෲන් වහන්සේ කීවේ ය;
මෙසේ කියන ලද වැද්දා, රන්වන් සිවි ඇති රන්වන් වූ හංසයන් දෙදෙනා අතින් ඔසවාගෙන මැදිරිවල තැබීය.
ප්‍රභාස්වර වර්ණවත් වූ ධ්‍රතරාෂ්ට්‍ර සහ සුමුඛ යන හංසයන් දෙදෙනා කූඩුවල දමාගෙන වැද්දා ගෙන ගියේය.
එහි **අජ්ඣචොදහී** සීමාවේ තැබීය. **භස්සර වණ්ණිනෙති** යනු, ප්‍රභාසම්පන්න වර්ණයෙන් යුක්ත.
මෙසේ ඔවුහු වැද්දා රැගෙන එනකල්හි ධතරාෂ්ට්‍ර හංසයා, පාක හංසරජුගේ දුව, තමන්ගේ බිරිඳ බව සිහිකොට, සුමුඛ අමතා කෙලෙස් වශයෙන් වැලපුනේය. ඒ බව මෙනෙහි කරමින් ශාස්තෲන් වහන්සේ වදාළ සේක;
මෙසේ ගෙන යනු ලබන්නා වූ ධතරාෂ්ට්‍ර නම් හංසයා, සුමුඛ හංසයා අමතා මෙසේ කීය. පින්වත් සුමුඛය, රන්වන් වූ මනා සිවිය ඇති භාර්යාව අපගේ මරණය අසා තමාම දිවි නසා ගනු ඇතැයි සිතෙන බියක් මට ඇති වේ.
සුමුඛය! පාක හංසයන්ගේ දියණිය වන රන්වන් මනා සිවිය ඇති ‘සුහේමා’ (මුහුදෙහි වැටී ස්වාමියා මළ කල්හි) වෙරළෙහි සිට හඬන කොස්වාළිහිණි ධේනුව මෙන් මා ගැන බියපත්ව හඬන්නී යයි සිතමි.
එහි **භායාමි** යනු මරණයට බිය වෙමි. **සාමායා** යනු ස්වර්ණ වර්ණයෙන් යුතු. **ලක්ඛණුරුයා** යනු අලංකාර සම්පන්න කලවාවලින් පිරි. **වධමඤ්ඤායා** යනු වධහිංසා දැන මරාවි යන හැඟීමෙන් සිට. **විධිස්සතී** යනු කිම, මට ප්‍රිය ස්වාමියා මළ කල්හි, ජීවත්වුවද මැරෙන්නේය. **පාකහංසා** යනු පාකහංස රජුගේ දියණියයි. **සුහෙමා** යනු මෙසේ නම් කිරීමය. **හෙමසුත්තචා** යනු රන්වන් සමාන සුන්දර සමකින් යුතු. **රුච්ඡති** යනු යම්සේ, ලවණ සහිත මුහුදට බැස ස්වාමියා මියගිය කල්හි, කොඳ පක්‍ෂීහු දිළිඳුව හඬයි. මෙසේ ඒකාන්තයෙන් හඬන්නේය.
ඒ අසා සුමුඛ මේ හංසයා අන්‍යයන්ට අවවාද දීමට සුදුසු ය. මාගම නිසා, කෙලෙස් වැඩීමෙන් විලාප දෙයි. ජලය සිඳීගිය කාලයක් මෙන්. ගොස් ගොයම් කන කාලයක් මෙන් නන් දොඩවන්නේය. ඉදින් මම තමන්ගේ බලයෙන් මාගමට දොස් පවරා මොහු අස්වසන්නෙමි. සන්සිඳවන්නෙමි යයි සිතා කීවේය.
හංස ලෝකයේ ගෞරවයට පාත්‍ර වූ, ගණ නායක වූ අප්‍රමේය ගුණ ඇති ඔබ එක ම හංස ධේනුවක සඳහා ශෝක කරන්නේ ය. වැළපෙන්නේ ය. එය ඔබ වැන්නෙකුට නො ගැළපෙන්නකි.
මහරජ, සුවඳ දුගඳ දෙකම නො තෝරා උරා ගන්නා වූ වාතය මෙන් ද, ගසක් යට හිඳ පැසුණු නො පැසුණු සියලු ගෙඩි අතට අසුවන සියල්ලක් ම ගන්නා බාලයකු මෙන් ද, රස තෘෂ්ණාවෙන් ආහාර ගන්නා අන්ධයකු මෙන් ද,
කළයුත්ත නො කළයුත්ත නො දන්නෙහි ද? අපි දැන් මරණ අවස්ථාවට පැමිණ සිටිමු. මෙහි දී කාරණ කාරණ නොදන්නහු ද? විනිශ්චයන් නො දන්නහුද? ඔබ අන්ධ බාලයකු සේ මට පෙනේ.
යමෙක් ස්ත්‍රීහු උතුම් යයි යමෙක් හඟින්නේ නම් හෙතෙම අඩක් උමතු වූවෙකු මෙන් කථා කරන්නේ ය. මේ ස්ත්‍රීහු බොහෝ දෙනකුට සාධාරණ වූ සුරාසැලක් මෙනි.
තව ද ස්ත්‍රීහු මායාවක් වැන්න. (පුරුෂයන් රවටන හෙයින්) මිරිඟුවක් වැන්න. (අතට අසු නොවන හෙයින්) කාශ ස්වාස ආදී රෝග පීඩාවන්ට හේතුවකි. කෲරය, ක්‍රෝධ බහුල බැවින්, අන්ධු බන්‍ධනාදියට හේතු ය. එබඳු ස්ත්‍රීන් කෙරෙහි යමෙක් විශ්වාස කෙරේ නම් ඔහු අධමයෙකි. (සුමුඛ කීය.)
එහි **මහන්තො** යනු මහත් බැවින් සමාන **ලොකස්ස** යනු හංසයන්ගේ ලෝකයයි. **අප්පමෙය්‍ය** යනු ගුණයෙන් සමකිරීමට නොහැකිවන්නා වූ. **මහාගණී** යනු මහත් වූ ගණනින් යුක්ත වූ සමූහයට නායක වූ. **ඒකත්‍ථිං** යනු මෙබඳු ආකාර වූ භවයක, එක් ස්ත්‍රියක අනුව ශෝක කරන්නේ ය. **ඉදං** මේ අනුව ශෝක කිරීම. **නපඤ්ඤවතොමිව** ඔබ එහෙයින් මම අඳ බාලයෙකැයි සිතමි යන අදහසින් මෙය කීවේය.
**ආදෙති** යනු ගනියි. **ඡෙකපාපකං** යනු සුන්දර-අසුන්දර **ආමක පක්කං** යනු අමු ද පැසුණු ද. **ලෝලො** යනු රසලෝලත්වයයි. මෙය ද කියන ලද්දේ වෙයි. මහරජ, යම් සේ සුළඟ නෙළුම් විල් ආදිය ද පහර දී සුවඳ ද කසළ ගොඩවලට පහර දී දුර්ගන්ධය ද යන දෙකම සුන්දර අසුන්දර වශයෙන් හමා යයි. යම්සේ බාල කුමාරයෙක් අඹ, දඹ ආදී ඵලභරිත ගසක් යට සිට අතින් පහර දී අමු ඵල මේවාය. ඉදිණු ඵල මේවායයි, නො තෝරා අතට අසු වූ දෙයක්ම රස තෘෂ්ණාවෙන් අන්ධ වී අනුභව කරයිද? යම් සේ රසලෝල අන්ධයකු බත් අනුභව කරන කල්හි, යම්කිසි සම වූ ද විෂම වූ ද ආහාර නො තෝරා රස තෘෂ්ණාවෙන් කයි ද? එසේ ස්ත්‍රීහු නම් කෙලෙස් වශයෙන් පොහොසත් ද, දුප්පත් ද, කුලීන ද, කුලහීන ද, මනාරූ ඇත්ද, විරූපී ද, යනුවෙන් නො තෝරා ගනිත්. භජනය කරත්. වාතය හා සමාන වූ පාප ධර්මාශ්‍රිත ස්ත්‍රීන්ට කුමන කරුණක් නිසා වැලපෙන්නෙහි ද, මහරජ, යනුයි.
**අත්‍ථෙසූ** යනු කාරණා අකාරණා වශයෙනි. **මන්‍දො** යනු අඳ බාලයා ය. **පටිභාසිමං** යනු මට උපස්ථාන කෙළේය. **කාල පරියායං** යනු මෙබඳු ආකාර මරණ කාලය පැමිණියේ ද, මේ කාලයේ මෙය කළ යුතුය. මෙය නො කළ යුතුය යන මෙය නො දන්නේ යයි දේවයන් වහන්ස. **අඩ්ඪුම්මතො** යනු අඩක් පමණ සිතා. **උදීරෙසී** යනු යම්සේ සුරාපානය කොට, පමණ නොදන්නේ මිනිසා යමක් කමක් දොඩයි ද, මෙසේ දෙඩුවේ ය යන අර්ථයයි. **සෙය්‍යා** යනු උතුම් උත්තම.
**මායාචෙසා** යන ආදියෙහි දේව ස්ත්‍රීහු නම් වෙත්. මෑලා වංචා කිරීමෙන් වශයෙන් රැවටීමෙන් මුළාවට පත්වීම. **මරිචි** ශෝකාදියෙන් යුක්ත බැවින්. **සොකො රොගොවූපද්දවො** යනු රෝග ආදි නොයෙක් ආකාර උපද්‍රව ක්‍රෝධ ආදි තදබවින් යුක්ත. ඛරා ඒවා නිසා අඳුන් බන්‍ධනාදියේ බැඳුනා වූ. **බන්‍ධනා චෙතා** ස්ත්‍රීහු නම් ශරීර ගුහාවෙහි වාසය කරන කාමහේතු කාම නිදාන කාමාධිකරණ කාමයම හේතුකොටගෙන, රජවරු සොරුන් අල්ලාගෙන ආදි අර්ථ දැක්විය යුතුය.
ඉක්බිති ධතරාෂ්ට්‍ර මාගම කෙරෙහි බැඳුණු සිත් ඇත්තේ මව ගේ ගුණ නොදනිහි. පණ්ඩිතයෝම එය දනිත්. එයට ගර්හා නොකළ යුතුයයි ප්‍රකාශ කරමින් මෙය කීවේ ය.
ස්ත්‍රීන් වසයෙන් හඳුන්වන යම් වස්තුවක් වෘද්ධයන් විසින් දන්නා ලද ද? ඒ ස්ත්‍රීන්ට නින්දා කිරීමට කවුරුන් සමත් වේද? ස්ත්‍රීහු නම් ලෝකයේ පළමු කොට උපන්නාහු ය.
ඒ ස්ත්‍රීන් කෙරෙහි කාය වචී ක්‍රීඩාවෝ පිහිටියහ. පස්කම් ගුණයෙහි ආලය පිිහිටියේය. යම් සත්ත්ව කෙනෙක් උපදිත් නම් එහි බීජයෝ ඔවුන් කෙරෙහි වැඩෙති. ක්‍ෂේත්‍රය ඔවුහු ම ය. දිවි හැරීමෙන් වුවත් ඔවුන් කෙරෙහි කළකිරෙන්නේ කවර පුරුෂයෙක් ද?
සුඛුමය! නුඹ ද ස්ත්‍රීන්ගේ කටයුතුවල යෙදෙන්නාහ. ඒ නුඹට අද මරණ බිය ඇති වූ කල්හි ඒ බිය නිසා ස්ත්‍රීන්ගේ අගුණ දැකීමේ නුවණ පහළ විය.
ජීවිතය පිළිබඳ සැකයට පත් සියළු දෙනාම ස්ත්‍රීන් කෙරෙහි පිළිබඳ සිතැතිව ඒ බිය ඉවසත්. නුවණැත්තෝ දුකසේ යෙදිය යුතු වැඩවල යෙදෙත්.
මේ සඳහා රජවරු දක්ෂ ඇමතිවරුන් පත් කරති. යම්හෙයකින් දක්‍ෂයෝ ස්වාමියාට පැමිණි ආපදාවන් වළක්වයි ද, ආත්මාරක්‍ෂාවක් එයින් සිදු කෙරේ.
අද රජුගේ අරක්කැමියෝ මුළුතැන්ගෙයිහි දී අප නො කපත්වා. යම් සේ උණ ඵලය උණ ගහ නසන්නේ ද අපගේ පියාපත්වල වර්ණය ද එසේය. අපගේ විනාශයට එය හේතු වේ.
වැදි පුත්‍රයා විසින් අප මුදන ලද්දේ ද අපි පියඹා යන්නට අකමැති වූවෙමු. අප විසින් ම බන්‍ධනයට එළඹෙන ලදිමු. එය දැන් ජීවිතය පිළිබඳ සැකයට හේතු වේ. ස්ත්‍රීන්ට නින්දා කිරීම පසෙක තබා අප මිදෙන කරුණක් ගැන සිතනු මැනව.
එහි **යං** යනු යම් මාගමක් සම්බන්ධ වස්තුවක් ප්‍රඥාවෙන් වෘද්ධ වූවකු විසින් අනුදන්නා ලද්දේ, ඔහුටම ප්‍රකට වේ. බාලයන්ට ප්‍රකට නොවේ. **මහාභූතා** යනු මහත් ගුණ ඇති, මහත් ආනිශංස ඇති **උදපජ්ජිංසු** යනු පළමුව කැපවූ කාලයෙහි ස්ත්‍රීලිංගය පළමුව පහළ වූ බැවින්. පළමුව උපන්නේ යන අර්ථයය. **ත්‍යාසු** යන සුමුඛ ඒ ස්ත්‍රීන් කෙරෙහි ක්‍රීඩා විනෝදයත් සමගම කාම ගුණ රතිය ද පිහිටියේය. **බීජාති** යනු බුදු පසේබුදු ආර්යශ්‍රාවක, චක්‍රවර්ති ආදි බීජයන් ඈලා අතරෙහි වැඩෙත්. **යදිදං** යනු යම්බඳු ඒ සියළුම සත්ත්වයෝ, **පජායරෙ** යනු ඒ සියල්ලෝම ඒ කුසෙහි වැඩෙත් යන අර්ථය බබළවයි. **නිබ්බිදෙ** යනු කළකිරෙන්නේ ය. **පාණමාසජ්ජ පාණභි** යනු මෙතෙක් ගුණ ඇති ස්ත්‍රීන් ලැබ කවර නුවණැති කෙනෙක් ඔවුන් කෙරෙහි කළකිරෙන්නේ ද යන අර්ථයයි.
**නාඤ්ඤො** යනු සුමුඛ, අන්කිසිවකු නැත. අප විසින් චිත්‍රකූට පර්වතයේ හංස සමූහයා මැද සිටින්නේ ම ඔහු නොදැක සුමුඛ ඔබ කොහේදැයි කී කල්හි මේ මාගම ගෙන, කකුචන ගුහාවේ උතුම් රතිය අනුභව කරන්නේ යයි කියත්. එසේ ඔබ ම වේ. **ථීනං අත්‍ථෙසු යුඤ්ජසි** සුදුසු පරිදි වෙහි, අනෙක් අර්ථයක් නැත. **තස්සත්‍යාජ්ජා** යනු ඒ ඔබට අද මරණ බිය උපන් කල්හි, මේ බයෙන්, මරණ බිය ම යයි සිතමි. මේ මාගම ගේ දොස් දැකීමෙන් බුද්ධිය උපන් කල්හි, හට ගත්තේ යන අදහසින් මෙය කීවේ ය.
**සබ්බොහි** යනු යම් කිසිවකු **සංසයං** **පත්තො** යනු ජීවිත සැකයට පැමිණ. **භීරු** යනු බියට පත්ව බිය ඉවසයි. **මහත්තානො** යනු යම් බඳු පණ්ඩිතයෝ වෙත්ද? මහත්වූ තැනක සිටියේ, මහත්වූ ඔවුන් දොවනු ලැබේ යන අර්ථයෙහි යෙදෙත්. ගැටෙත්. උත්සාහ කරත්. එහෙයින් බිය නොවව. ධෛර්යවත් වෙවයි, ඔහු උත්සාහ කරන්නේ මෙසේ කීවේය. **ආපදං** යනු හිමියාට පැමිණි විපතයි. මේ සූරයා වළක්වාලයි. මේ අර්ථය පිණිස සූර වූ මන්ත්‍රීවරු කැමැති වෙති. **අත්තපරියායං** යනු තම දියුණුව පිණිස වැඩකිරීමට සමර්ථ වෙයි යන අදහසයි.
**විකන්තිංසූ** යනු කපා දැමූහ. මෙය කියන ලද්දේ වෙයි. සුමුඛ නුඹ මා විසින් ඉසුරෙහි පිහිටුවා තබන ලද්දේ, එබැවින් අද යම්සේ රජුගේ අරක්කැමියා අපව මස් පිණිස නොකපත්. එසේ කරන්නේ නම් උත්සාහ කරත්වා. **තංවධී** යනු ඉදින් මේ වර්ණය. යම්සේ උණ ගසේ පාට ගත් ගෙඩිය නිසා ම උණගස නසයි. එසේ ඔබත් නොනසාවා! මාත් නොනසාවා! යන අදහසින් මෙය කීවේය.
**මුත්තොපි** යනු වැද්දා මල පුඩුවෙන් අප ගලවා කැමති සේ චිත්‍රකූට පර්වතයට යවයි අප දෙදෙන මුදා හැරියේ නමුත්, අපි එයට කැමති නො වූවෙමු. **සයං** රජු දකිනු කැමැත්තේ ම අපිම නැවත බන්ධනයට පැමිණියෙමු. ඒ නිසා අපට මේ මරණ බිය ඔබ නිසාම ආවේය. **සොපජ්ජා** ඒ නිසාම අද ජීවත්වීම පිළිබඳ සැකයට පැමිණියෙමු. **අත්‍ථංගණ්හාති මු මුඛං** යනු දැන් යම් ආකාරයකින් මේ මරණ භයින් මිදීමට ගැලවීමට යම්කිසි උත්සාහයක් වේ නම් එය ගනුව. **වාතොව ගන්‍ධ මාදෙතී** එසේ නොකොට ස්ත්‍රීන්ගේ අගුණ කීමෙන් ගැරහීම පිණිස ක්‍රියා නො කරව!
මෙසේ බෝසත්හු මාගම වර්ණනා කොට සුමුඛ දොඩමළු නොවන්නකු කොට, ඔහුගේ නොසතුටු සිත් ඇති බව දැන දැන් ඔහුගේ තිස් ගන්නා කැමතිව මේ ගාථාව කීහ.
යහළු සුමුඛය, ඒ නුඹ පළමු කී දැහැමින් යුත් උත්සාහය යොදව. තොප ගේ ඒ පිරිසිදු උත්සාහයෙන් මාගේ ජීවිතය සෙවීම කරව.
එහි **සො** යනු එහි **සො** යනු යහළු සුමුඛය, ඒ ඔබ, **තං යොගං** යනු පෙර කිසියම් **අහං යොගං පයුඤ්ජිස්සං යුත්තං ධම්මූපසංහිතං **ඔබගේ ඒ පිරිසිදු උත්සාහය දැන් නැවත යොදවනු. **තව පරියාපදානෙන** ඔබගේ ඒ උත්සාහයෙන් ප්‍රයෝගයෙන් පිරිසිදු ක්‍රමයෙන් **පරියොදාතෙනාති** යනු ද පාඨයි. ආරක්ෂාව ගෙන ඒ යන අර්ථයි. ඔබ විසින් කරන ලද ඔබ සතු වූ, ආරක්‍ෂිත ක්‍රමයෙන් මාගේ ජීවිතය ආරක්ෂා කරව. සොයව, රැකගනුව යන අදහසයි.
ඉක්බිති ඔහුට සුමුඛ, අතිශයින් මරණ බියට පත්වූයේ, මෙතෙම මගේ බලය නොදනියි යයි රජු දැක සුළුවෙන් කථාකොට දැනගන්නෙමියි, අස්වසන්නෙමි. ඒතාක් ඔහු ගැන සිතා ගාථාවක් කීවේය.
ශ්‍රේෂ්ඨය, බියට පත් නොවන්න. එබඳු වූ බියක් නොමැත. මම ධර්මය ඇසුරුකොට ඇති යෝගයෙහි යෙදෙන්නෙමි මගේ කටයුතු අවසානයේ වහාම දුකින් මුදාහරිමි.
එහි **පාසා** යනු දුක්ඛ නැමැති පාසයයි.
මෙසේ පක්‍ෂි භාෂාවෙන් කථා කරන්නවුන්ට වැදිපුත්‍රයා කිසිවක් නොකීවේය. හුදෙක් ඔවුහු කද රැගෙන බරණැසට පිවිසියේය. ආශ්චර්ය අද්භූත වශයෙන් හටගත් ඇඳිලි බැඳි මහජනයා විසින් පිළිගනු ලබන්නේ. හෙතෙම රජ දොරටුව වෙත අවුත් තමන්ගේ පැමිණීම රජුට දැන්වීය. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක;
ඒ වැද්දා, හංසයා හා කද ද රැගෙන රජ දොරටුව වෙත එළඹුණේ ය. ධතරට්ඨ පැමිණියේ යයි රජුට දැනුම් දෙව්!
එහි **පටිවෙදෙථමං** යනු ඛේමක පැමිණියේ යයි මෙසේ රජුට මා කියවු. **ධතරට්ඨායං** යනු මේ ධතරට්ඨ පැමිණියේ යයි දැනුම් දෙමු.
දොරටුපාලයා ගොස් දැනුම් දුන්නේය. රජු හටගත් සොම්නස් ඇත්තේ වහාම පැමිණේවායි කියා, ඇමති ගණයා පිරිවරන ලද්දේ ඔසවන ලද සුදුකුඩ ඇතිව රජ පර්යංකයේ හුන්නේ, ඛේමක හංස රාජයා රැගෙන, උඩුමහලට නැග දැක රන්වන් හංසයන් බලා, මගේ මනදොළ සම්පූර්ණ වූයේ යයි, ඔහුට කළයුතු වතාවත් කරන ලෙස ඇමතියන්ට අණ කෙළේය. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක;
තමන්ගේ පිනට අවකාශ ඇති, ශ්‍රේෂ්ඨ සම්මත ඒ හංසයන් දෙදෙනා දැක අතිශය හික්මීමෙන් යුතු රජතුමා ඇමතියන්ට මෙසේ කීවේය.
වැද්දාට වස්ත්‍ර ආහාර පාන භෝජන දෙව් ඔහුට රන් බඩු කැමැතිවන්නේ ඒ කැමැති දෙයක් දෙව්.
එහි **පුඤ්ඤසංකාසෙ** යනු තමන්ගේ පින හා සමාන. **ලක්ඛඤ්ඤ** **සම්මතෙ** යනු ශ්‍රේෂ්ඨ සම්මත යයි දැන ගන්නේ. **ඛලූ** යනු නිපාත පදයකි. ඔහුට, **තෙ ඛලු දිස්වා** යනු මුල් පදය හා සම්බන්ධ. **දෙථා** යනු ආදි රජුට ප්‍රසන්න ආකාරයක් කරමින් කීවේය. එහි **කාමංකරො** **හිරඤ්ඤස්ස** යනු ඔහුට රත්රන්වලින් කළයුතු කැමැති දෙයක් ඇද්ද? **යාවන්තො** යනු යම් පමණ හෙතෙම කැමැතිවේද? එපමණ රත්රන් ඔහුට දෙව් යන අර්ථයයි.
මෙසේ පැහැදුණු ආකාර දක්වා ප්‍රීති සොම්නසින් ඔසවන ලද්දේ, යවු! හේ අලංකාර ලෙස රැගෙන එව් යයි කීවේය. ඉක්බිති හේ, ඇමතියන් රාජමන්දිරයෙන් බස්සවා, කපන ලද කෙස් රැවුල් ඇත්තේ ස්නානය කරවා ආලේප කරන ලද සියලු අලංකාරවලින් සරසවා, රජුට පෙන්වීය. ඉක්බිති ඔහුට රජු වර්ෂයක් පාසා, දසදහස් ස්ථානයක්හි ද. දොළොස් ගමෙහි, උසස් පැවතුම් ඇති, රථය ද, අලංකාර වූ මහා ගෘහයක් ද, මහත් වූ සම්පත් ද දුන්නේය. හෙතෙම මහත් සම්පත් ලැබ, තමන්ගේ ක්‍රියාව ප්‍රකාශ කිරීමට, රජු ද අපි ඒ හංසයා පමණක් ද නොව, අනූ දහසක් හංසයන් ද රැගෙන එන ලද්දේ රජු, ධතරාෂ්ට්‍ර නම් මේ සේනාපතියා, සුමුඛ නැමැයි කීවේය. ඉක්බිති ඔහුට රජු කෙසේ ඒ සියල්ල පිළිගන්නේදැයි විචාළේය. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක;
කසී රට රජු පැහැදුණු මේ වැද්දා දැක මිත්‍ර ඛේමකය, ඉදින් අපගේ පොකුණ හංසයන්ගෙන් පිරී පවතී නම්,
මනා දැකුම් ඇති හංසයන් මැද සිටියා වූ ද, හංසයන් විසින් පිරිවරන ලද්දා වූ ද, මේ හංස රාජයා වෙතට මල පුඩුව ගත් අත් ඇතිව ගියේ ද. නුඹ හංස රාජයා කෙසේ අල්ලා ගත්තේ ද?
[missing trans]
හෙතෙම ඔහුට කියන්නේ මෙසේ කීවේය.
මොහු ගොදුරු ගන්නා තැන් සොයා යන්නා වූ මට දවස් හතක් ගතවිය. මම මොහුගේ පියවර සොයමින් වැට අයිනේ කූඩුවක සැඟවී ගත්තෙමි.
මොහු ගොදුරු සොයා යන පියවර මම දිටිමි. එහි උගුල තැබීමි. මෙසේ මේ පක්‍ෂියා අල්ලා ගත්තෙමි.
එහි **අදදානී** යනු ආහාරයෝය. ගොදුරු ගන්නා තැන් යන අර්ථයයි. මෙය ම පෙළපාඨය වේ. **උපාසතො** යනු සමීපයට එළඹෙන්නහුගේ **පදං** යනු ගොදුරු බිම ඉක්මවන ලද පියවර ඇත්තේ. **ඝටිස්සිතො** යනු වැටිය කෙළවර හුන්නේ. **අථස්සා** යනු අනතුරුව සයවෙනි දිනයේ මොහුට ආහාර පිණිස හැසිරෙන්නා වූ මොහුගේ පා සටහන් දුටුවෙමි. **එවෙතං** යනු මෙ‍සේ ඒවා. **දිජං අග්ගහිං** සියළු ගන්නා ලද උපායන් කීවේ ය.
ඒ අසා රජු මෙතෙම දොරටුවේ සිට දැනුම් දෙන්නේ නමුත්, ධතරාෂ්ට්‍රගේ ම නම දැනුම් දුන්නේ ය. දැනුත් මේ එයම ගත්තේය යයි කියයි. ඒ කාරණයට හේතුව කුමක්දැයි සිතා ගාථාව කීවේය.
වැද්දාණෙනි, මෙහි පක්‍ෂීහූ දෙදෙනෙක් සිටිති. ඔබ එකෙක් ගැනම කියයි. තොපගේ සිත වෙනස් වීද, අනෙකා වෙන කෙනකුට දෙන්නට කැමැත්තේ ද?
එහි **විපරියත්තං** යනු විපර්යාසයට පැමිණි **ආදුකින්නුජි ගිංසසී** යනු නැතහොත් කිම සිතන්නේද අනෙකා ගෙන අනිකෙකුට දෙනු කැමැත්තේව සිට සිතුවේදැයි විචාරයි.
ඉක්බිති වැද්දා, දේවයන් වහන්ස, මගේ සිතෙහි විපර්යාසයක් නොමැත. වෙන කෙනෙකුට දෙන බවක අදහසක් ද නැත. මා විසින් බඳිනා ලද මලපුඩුව එකකුට ම බඳනා ලදැයි සිහිපත් කරමින් මෙසේ කීවේය.
යම් පක්‍ෂියකුගේ රන්වන් රේඛා බබළමින් ගෙළ වටා ගොස් උදරයට හැපී සිටිද්ද, ඒ පක්‍ෂියාම මගේ බන්ධනයට පැමිණියේ ය.
ඉක්බිති මේ ප්‍රභා සම්පන්න පක්‍ෂියා නොබඳිනා ලද්දේ, බඳිනා ලද ස්වාමියා සනසමින් මා සමග මිනිස් තෙපුලෙන් කථා කරමින් සිටියේ ය.
එහි **ලොහිතකා** යනු රතුපාට වර්ණැති. **තාළා** යනු රැස්. **උරංසංහච්ච** යනු උරහිස නිසා මෙය කියන ලද්දේ වෙයි. මහරජ, යමෙකුට මේ රතුපාට ස්වර්ණවර්ණ වූ මනාසේ පිහිටි රක්තවර්ණ රේඛා තුනක් ග්‍රීවය වටකොට උරහිස දක්වා තිබේ. හෙතෙම හුදෙකලාව මගේ පාසයට බඳනා ලද්දේ පැමිණියේය යනුයි. **භස්සරො** යනු පිරිසිදු, ප්‍රභාසම්පන්න. **ආතුරං** යනු දුකට පත් ගිලන් වූ.
**අට්ඨාසී** යනු ධතරාෂ්ට්‍ර බඳිනා ලද බව දැන නැවතී මෙහිම අස්වසා මා පැමිණෙන කාලයේ පෙර ගමන් කොට අහසේ දී මා සමග පිළිසඳර කථාකොට මිනිස් භාෂාවෙන් ධතරාෂ්ට්‍රගේ ගුණ ප්‍රකාශ කරමින් සිටියේය. මගේ හදවත මෘදු කොට නැවත ඔහුගේ ඉදිරියේ සිටියේය. දේවයන් වහන්ස, ඉක්බිති මම සුමුඛගේ සුභාෂිත වචන අසා, පැහැදුණු සිත් ඇත්තේ, ධතරාෂ්ට්‍රව පිටත් කෙළේය. මෙසේ ධතරාෂ්ට්‍ර මලපුඩුවෙන් මිදුණේ, මේ හංසයන් රැගෙන මගේ මෙහි පැමිණීම ද, සුමුඛ විසින් ම කරන ලදි. මෙසේ ඔහු සුමුඛගේ ගුණ කියන ලදි. ඒ අසා රජු සුමුඛගේ දැහැමි කථාව අසනු කැමැත්තේ විය. වැදි පුත්‍රයාට සත්කාර කරන්නේ ම සූර්යයා අවරට ගියේය. පහන් දැල්වූවෝ බොහෝ ක්‍ෂත්‍රියෝ රැස්වූවෝ ඛේමා දේවිය, ත්‍රිවිධ නාටිකාවෝ පිරිවරන ලද්දී රජුගේ දකුණු පැත්තේ හුන්නාය. එකෙණෙහි රජු සුමුඛට කථාකරනු කැමැත්තේ ගාථාව කීවේය.
සුමුඛය, එසේ ඇතිකල්හි ඔබ දැන් නො දොඩා සිටින්නේ ඇයි? මගේ මේ පිරිස දැක බියෙන් කථා නො කරන්නේ ද?
එහි **සංහච්චා** යනු මිහිරිකථා ඇති නුඹ කුමක් නිසා දැන් මුව වසාගෙන සිටින්නෙහිද? **ආදු** යනු කිසිවෙකු. **භයාභීතො** යනු පිරිස රජුට බියෙන් බියට පත්වී.
ඒ අසා සුමුඛ අභීත බව දක්වමින් කීවේ ය.
කසී රට අධිපතිය, මම ඔබගේ පිරිස මැද බිය නො වෙමි. කථා නො කරන්නේ ද නො වෙමි. සුදුසු අවස්ථාවේ කථා කරමි.
එහි **තාදිසෙ** යනු තව ද, එබඳු ආකාර අර්ථයක් උපන් කල්හි කථා කරන්නෙමි කියන්නෙමි. සුදුසු අවස්ථාවක් බලමින් හුන්නේ වෙමි යන අර්ථයි.
ඒ අසා රජු ඔහුගේ කථාව වඩනු කැමැත්තේ කවටකම් කරමින් කීවේ ය.
ඔබට රැකවරණ කරන පිරිසක් නො දකිමි. රථ ද පාබල සෙනගක් ද නො දකිමි. ඊපහර වළකන සමක් හෝ යුද සැට්ටයක් නො දකිමි. ධනුර්ධරයන් ද නො දකිමි.
අමුරන් රත්රන් නොමැත. මනාසේ ස්ථාපිත නගරයක් ද නැත දියඅගල් වටකොට පවුරු, දැඩි අට්ටාල කොටු ද නොමැත. සුමුඛය, යම්තැනකට පිවිසියේ ද, බියවිය යුත්තෙහි බිය නොවේද, එබඳු තැනක් නො දකිමි. රජු කීය.
එහි **අභිසරං** යනු රැකීම පිණිස පිරිවරා සිටි ආයුධ ගත් අත් ඇති පිරිස ඔවුන් නො දකිමි. **නාස්සා** යනු මෙහි අස්ස යනු නිපාත මාත්‍රයකි. **චම්මං** යනු ඊතල සවිකළ සන්නාහයයි. **කීටං** යනු සැළිය සැළි පාලකයා කියනු ලැබේ. සැළි පාලකයා අත් ඇතිව ඔවුහු සමීපයේ නැතැයි අර්ථ දක්වයි. **වම්මිතෙ** යනු සන්නාහ සන්නද්ධ. **නහිරඤ්ඤං** යනු යමක් නිසා බිය නොවන්නෙහිද? හේ අමුරන් ද ඔවුහු නොබලමි.
මෙසේ රජු විසින් කිම ඔබට බිය නොවන කරුණක් යයි කී කල්හි ඔහුට මෙසේ කීවේය.
මට රැකවරණ සපයන පිරිසෙන් වැඩක් නැත. නුවරින් හෝ ධනයෙන් ද වැඩක් නැත. අහසින් යන අපි අමාර්ගයෙන් මාර්ගය තනාගෙන යමු.
අප නුවණැත්තෝ ය. දක්‍ෂයෝ ය. කරුණු සිතන්නෝ යයි ඔබ විසින් අසන ලද්දේ නම් ඔබ සත්‍යයෙහි පිහිටි කෙනෙක් වන්නෙහි නම් අර්ථ සහිත වචනයක් කියන්නෙමි.
සත්‍ය විරහිත වූ, අනාර්ය වූ, රෞද්‍ර ගති ඇති ඔබට කියන ලද සුභාෂිතයෙන් වුවත් කවරනම් යහපතක් සලසා ද?
එහි **අභිසරෙනා** යනු ආරක්‍ෂක පිරිවරින්. **අත්‍ථො** යනු මෙයින් මට වැඩක් නැත. කුමක් නිසාද? **අපථෙන** නුඹලා දිශාවන්හි අමාර්ගයෙන් මාර්ගයක් මවා ගමන් කරමු. අපි ආකාශචාරී වෙමු යනුවෙනි. **පණ්ඩිතා ත්‍යම්හා** යනු පණ්ඩිතයෝ යනු ඔබ විසින් කියන ලද අයුරින් ඒ කාරණයෙන් අපගේ සමීපයෙන් බණ අසනු කැමැත්තේ අපව ගෙන්වා ගත්තේය. **සච්චෙචස්ස** යනු ඉදින් ඔබ සත්‍යයෙහි පිහිටියේ, ඔහුට අර්ථවත් කාරණා ඇසුරුකොට වචන භාවිතා කරන්නෙමු. **අසච්චස්සා** යනු සත්‍ය රහිත වූ ඔබට සුභාෂිත වචන ඇසීමෙන් කවර ප්‍රයෝජන ය.
ඒ අසා රජතුමා කුමක් නිසා මට මුසාවාදියෙක් අනාර්යයෙක් යයි කියන්නේ ද? මා විසින් කුමක් කරන ලදදැයි කීවේය. ඉක්බිති ඔහුට සුමුඛ එසේ වීනම් අසවයි කියා කීවේය.
මහරජ, ඔබ බමුණන්ගේ වචන අසා මේ ඛේම නම් විල තැනුවේය. ඔබ විසින් දස දිසාවේ ම අභය දානය ප්‍රකාශ කරන ලදි.
ඔබගේ පොකුණට බැස පිරිසිදු වූ, ප්‍රසන්න වූ ජලය ද, බොහෝ ආහාර ද ලබන්නා වූ පක්‍ෂීන්ට හිංසාවක් නැතැයි ඔබ විසින් ප්‍රකාශ කරන ලදි.
මෙය අසා ඔබ කරවන ලද විලට ආවෙමු. ඒ අපි ගේ පාසයෙන් බැඳුනෙමු.
මුසාවාදය පෙරදැරිකොට, ඉච්ඡා සංඛ්‍යාත ලෝභය කොට දෙව් මිනිස් ප්‍රතිසන්ධි ඉක්මවා නිරයෙහි උපදින්නේ ය.
එහි **තං** යනු නුඹයි. **ඛෙමිං** යනු එම නම් ඇති පොකුණයි. **ඝුට්ඨං** යනු කොන් සතරේ සිට ඝෝෂා කරන ලදි. **දසධා** යනු මේ දශ දිශාවල සිටියේ ඔබ විසින් අභය දෙන ලදි. **ඔගය්හා** යනු බැස ආවාවුන්ගේ සමීපයේ. **පහූතඤ්චාදනං** යනු බොහෝ නෙළුම් උපුල් සැල් ආදි ආහාර. **ඉදං සුත්‍වානා** යනු ඔවුන් ඔබගේ පොකුණට බැස ආවාවුන්ගේ සමීපයට මේ අභය ගැන අසා. **තවන්තිකෙ** යනු ඔබගේ සමීපයේ ඔබ විසින් කරන ලද පොකුණට ආවෙමු යන අර්ථයයි. **තෙ තෙ** යනු ඒ අපි ඔබගේ මල පුඩුවෙන් බඳනා ලද්දේ. **පුරක්ඛත්‍වා** යනු පෙරටුකොට, **ඉච්ඡාලොභං** යනු කැමැත්ත සංඛ්‍යාත පාපී වූ ලෝභකමයි. **උභොසන්‍ධිං** යනු දිව්‍ය ලෝකය ද, මනුෂ්‍ය ලෝකය ද යන දෙකේ පිළිසිඳ ගැනීම මේ පාපී ධර්මයම පෙරටු කොට හැසිරෙන පුද්ගලයා සුගතිගාමී ප්‍රතිසන්ධිය ඉක්මවා. **අඝාතං** යනු නිරයේ උපදියි යනුවෙනි.
මෙසේ පිරිස මැදදී ම රජුට ලජ්ජා ඉපදවීය. ඉක්බිති ඔහුට රජතුමා, මම සුමුඛයා, නුඹ මරා මස්කෑමට කැමැත්තෙන් නොගත්තෙමි. ඔබගේ උගත්කම ගැන අසා, සුභාෂිත බව අසනු කැමැත්තේ, අල්ලා ගත්තෝයි ප්‍රකාශ කරමින් කීවේය.
සුමුඛය, ලෝභකමක් නොසිතුවෙමු. ඔබව නොමරමු. නිපුණ වූ ශ්‍රැතවත් වූ, අර්ථදායක වූ චින්තනයක් ඔබට ඇතැයි අසන ලද්දේ වෙමි.
මෙහි අර්ථවත් වචන දොඩමළු වන්නේ නම් යහපති. එසේ ධර්මය අසනු සඳහා මා විසින් කියන ලදුව වැද්දා තොප අල්ලා ගත්තේ ය.
එහි **නාපරජ්ඣාමා** යනු මියයන්ගේ පරාද නොවෙයි නම් අපි නොමැරෙමු. **ලොභාවමග්ගහිං** යනු මස් කනු කැමැත්තේ සිට ලෝභයක් හෝ නුඹ කෙරෙහි නූපදවීමි. **පණ්ඩිතාත්‍යාත්‍ථා** යනු පණ්ඩිතයෝ යයි අසන ලදි. **අත්‍ථචින්තකා** යනු වසාතබන ලද අර්ථයන්ගේ සිතිවිල්ල. **අත්‍ථවතිං** යනු කරුණු ඇසුරුකොට. **තථා** යනු එම කාරණයෙන්. **වුත්තො** යනු මා විසින් කියන ලද අර්ථය වී. **සුමුඛමග්ගහී** යනු ආමන්ත්‍රණය කරයි ‘ම’ කාරය සන්‍ධිය සඳහා ය. **අග්ගහී** යනු ධර්මය දේශනා කරවනු පිණිස නුඹ ගත්තේය.
ඒ අසා සුමුඛ සුභාෂිත අසනු කැමැත්තන් විසින් ඔබ අයුක්තියක් කරන ලදි. මහරජ, යයි පවසා කීවේය.
කසීරට අධිපතිය, ජීවිතයේ මරණාසන්නයට පැමිණියෙමි. බිය නොවෙමි. මරණාසන්නයට පැමිණියත් අර්ථවත් යමක් ප්‍රකාශ කරමි.
යමෙක් දීපක මුවෙකු උපයෝගී කරගෙන මුවෙකු නසයි ද, දීපක පක්‍ෂියෙකු නිසා පක්‍ෂියෙකු මරයි ද, නිර්භය යයි ප්‍රසිද්ධ විලකින්, ධර්ම කථිකයකු යයි අසන ලද කෙනෙකුට හිංසා කරයි ද, එය අනාර්ය වන්නේ ය.
අනාර්ය ධර්මයෙහි පිහිටියේ යම් සුන්දර වදනක් කියන්නේද? හෙතෙම මෙලොව පරලොව දෙලොවම ජයගනියි.
යමෙක් යසසට පැමිණ මත් නොවන්නේ ද, ජීවිත සංසයට පැමිණිය ද චිත්ත පීඩාවට පත් නොවන්නේ ද, කටයුතුවල උත්සාහ කරන්නේ ද තමන්ගේ සිදුරු වසන්නේ ද,
යමෙක් ගුණවෘද්ධ වූයේ, මිනිස්ලොව ඉක්මවා ජීවිත කෙළවරට පැමිණෙත්ද? මෙසේ කුසල ධර්මයෙහි හැසිර ඔවුහු දෙව්ලොව පැමිණියාහු වෙති.
කසී රජුනි, මෙය අසා තමන් කෙරෙහි ධර්මය රැකගනුව. කීර්තිමත් වූ ධතරාෂ්ට්‍ර නම් හංස රජුව නිදහස් කරන්න.
එහි **උපනීතස්මිං** යනු මරණාසන්නයට එළඹුණු කල්හි **කාලපරියායං** යනු මරණයේ කෙළවරට පැමිණියේ සමාන වදන් නොකියන්නෙමු. ධර්ම කථිකයකු නොබැඳ මරණ බියෙන් තර්ජනය කොට බණ ඇසීම යුක්ති ධර්මයක් නොවේ. **මිගෙන** යනු මැනවින් හික්මවන ලද්දේ දීපක මුවකු විසින්. හන්ති යනු නසති. පක්ඛිණා යනු පක්‍ෂියකු මෙන්. **සුතෙන** යනු ඛේම නිර්භය ප්‍රකට වූ බැවින් දිවි මිග පක්‍ෂීන් හා සමාන පියුම් විලෙන්. **සුතං** යනු පණ්ඩිත විසිතුරු කථා ඇති ධර්ම කථිකයා මෙසේ අසන ලදි. **කිණෙ** යනු ධර්මය අසන්නෙමියි මලපුඩු බැඳීමෙන් හෝ යමෙක් මිලදී ගන්නේ ද, හිංසා කරන්නේ ද, බාධා කරන්නේ ද? **තතො** යනු ඔවුන්ගේ ක්‍රියාවට පෙර, අන්‍ය වූ අනාර්යකර වූ කුමක් ඇත්ද?
**අරියරුදං** යනු මුවින් ආර්ය වචන සුන්දර වචන ප්‍රකාශ කරයි. **ධම්මමවස්සිතො** යනු ක්‍රියාවෙන් අනාර්ය ධර්ම ඇසුරුකොට ඇති. **උභො** යනු දිව්‍යලෝක ද මනුෂ්‍යලෝක ද යන දෙලොවින්ම. **ඉධච්චො** යනු මෙලොව උපන්නේ ද, පරලොව උපන්නේ ද, මෙබඳු ආකාර වූ සුගති ලෝක දෙකේ ම දුරුකොට, අපායේම උපදියි. **පත්තසංසයං** යනු ජීවිතය සැකය පමණකුදු දුකකට පැමිණ, පීඩාවට පත් නොවන්නේය. **සංවරෙ** **විවරානිචා** යනු තමන්ගේ සිදුරු වසා, සිදුරු වසන්නේය. **වද්ධා** යනු ගුණවෘද්ධ වූ පණ්ඩිතයෝ. **අබ්භ** **තික්කන්තා** යනු මේ මිනිස්ලොව ඉක්මවා. **පරියායං** යනු මරණ කාලය අවසානයට පැමිණ සිට. එවෙතෙ යනු මේ ඒ පිරිස. **ඉදං** යනු මා විසින් කියන ලද, අර්ථ නිශ්‍රිත වචන. **ධම්මං** යනු කුලසිරිත් ද, සුචරිත ධර්මය ද වේ.
ඒ අසා රජතුමා කීවේය.
මාහැඟි ආසන ද, පාවහන් ද, පා දෝනා දිය ද ගෙන ඒවා, කීර්තිය ඇති, ධතරට්ඨව කූඩුවෙන් මුදාහරිමි.
නුවණැති, පුහුණු වූ, අර්ථදායක, ධීරවන්ත වූ, සැපතෙහි සුවපත් වූ දුකේදී දුක් වූ, යහපත සිතන්නා වූ ඒ සේනාපතියා ද මුදන්නෙමි.
ස්වාමියාට සුදුසු ආහාර ද, මේ අයුරින් ලබාදීමට සුදුසු වෙයි. මෙසේ මේ සුමුඛ තෙම හංස රජුගේ ප්‍රාණ හා සමාන මිත්‍රයෙක් වේද එබැවිනි.
එහි **උදකං** යනු පාද ධෝවන ජලයයි. **පජ්ජං** යනු පාද රැකවරණ පාවහන් වේ. **සුඛෙ** යනු සැප ඇතිකල්හි,
රජුගේ වචන අසා, ඔවුන්ට ආසන ද ගෙනවුත්, එහි හුන්නවුන්ට සුවඳපැන්වලින් පා සෝදවා සියක් වරක් සිඳින ලද තෙල්වලින් සම්බාහනය කළහ. ශාස්තෲන් වහන්සේ ඒ අර්ථය ප්‍රකාශ කරමින් මෙසේ වදාළ සේක;
පා අටක් ඇති සිත්කළු, සියළු ලෙස ස්වර්ණ වර්ණ ඇති. කසී වස්ත්‍රවලින් සකස් කරන ලද මෙට්ටයක් ද සහිත වූ පුටුවේ ධතරට්ඨ හිඳගත්තේ ය.
ව්‍යාඝ්‍ර සමින් කරවන ලද රන්වන්පාටින් බබළන කොච්ඡ නම් පුටුවේ සුමුඛ තෙමේ ධතරට්ඨව පසුව හිඳගත්තේ ය.
රජු විසින් පඬුරු පිණිස එවන ලද උතුම් භෝජනය කසී රටවැසියන් විසින් රන් බඳුන්වලින් ගෙනවුත් හංසයන්ට පිදූහ.
එහි **මට්ඨං** යනු මැනවින් ඔපමට්ටම් කරන ලද. **කාසික පත්‍ථිණ්ණං** යනු කසීරට වස්ත්‍රවලින් මැනවින් සකස් කරන ලද. **කොච්ඡං** යනු මැද සකස් කළ ව්‍යාඝ්‍ර සම්වලින් මැනවින් සැකසූ අගමෙහෙසිය මංගල දිනයේ හිඳිනා ලද පුටුව ද. **කඤ්චන** **පත්තෙහි** යනු රන්වන් භාජනවලින්. **පුථු** යනු මහජනතාවයි. **කාසියො** යනු කසීරටවාසීහු. **අභිහාරෙසුං** යනු එළඹවූහ. **අග්ගරඤ්ඤො පවාසිතං** යනු අටසියයක් රන් භාජනවලින් වටකරන ලද, හංසරජුගේ පඬුරු පුදකිරීම පිණිස කාසිරට රජු විසින් එවන ලද නොයෙක් මාහැඟි රස ආහාර ද වේ.
ඒවා මෙසේ පිරිනැමූ කල්හි, කසීරජු ඔවුන්ට සංග්‍රහ කිරීමට තෙමේ රන් පාත්‍රයක් ගෙන පැමිණියේය. අනතුරුව මී විළඳ අනුභව කොට මිහිරි වතුර පානය කළහ. ඉක්බිති බෝසත්තෙම, රජුගේ විශේෂ පුදපූජා ද පැහැදීම ද දැක පිළිසඳර කථා කෙළේය. ඒ බව ප්‍රකාශ කරමින් ශාස්තෲන් වහන්සේ වදාළහ;
කසී රජු විසින් එවන ලද ඒ උතුම් භෝජන දැක ක්‍ෂත්‍රිය ධර්මයන්හි ධර්මයන් විචාළේ ය.
පින්වත, ඔබේ යහපත කෙසේ වේද? පින්වත ඔබ සුවසේ වෙසේද? කෙසේ වේද? රටවැසියාට ප්‍රීතියෙන් දැහැමින් අනුශාසනා කරන්නේද?
හංසයාණෙනි, මම යහපත් සේ සිටිමි. නීරෝගී බව ද ඇත. තව ද මේ රටවැසියන්ට දැහැමින් අනුශාසනා කරන්නේ ය.
පින්වත, ඇමතියන් කෙරෙහි කිසියම් දෝෂයක් වේද? දෝෂයක් විද්‍යමාන නොවේද? ඔවුන්ගෙන් ඔබට අර්ථයක් වේද? ජීවිතයට හානියක් නැතිද? යුද්ධාදී කාර්යයන්හි දී දිවි නොතකා ක්‍රියා කෙරේද?
තව ද මගේ ඇමතියන් කෙරෙහි කිසිම දෝෂයක් විද්‍යමාන නොවේ. ඔවුහු මාගේ අර්ථ සිද්ධිය පිණිස ජීවිතය පුද කරති.
තව ද, ඔබගේ බිරිඳ මැනවින් පියතෙපුල් කියන්නීද පුත්‍ර දාරකාදීන්ට සමීප වී ඔබගේ කැමැත්තට අනුරූපීව වාසය කරන්නීද?
තව ද මට ප්‍රියවචන කථාකරන මා හා සමාන බිරිඳක් ඇත. පුත්‍රදාරකාදීන්ට සමීප වූ ඇය මගේ කැමැත්තට අනුකූලව සිටින්නී ය.
කිම රටෙහි උපද්‍රව ඇත්ද? කිසියම් බියක් හටගෙන ඇද්ද? සැහැසිකම් නැතිව ධර්මයෙන් අනුශාසනා ලබන්නේද? රටවැසියා නො පෙළනු ලැබේ ද?
රට තුළ උපද්‍රවයක් බියක් තැති ගැන්මක් නැත. සැහැසිකම්වලින් තොරව දැහැමින් පාලනය වන්නේ ය.
කිම සත්පුරුෂකම් දුරුවේද? අසංවරකම් දුරුවන්නේද? නැතහොත් ධර්මය ඉවත්වී අධර්මය අනුව පවතිත්ද? ශීලාදී ගුණයුක්ත තරුණයෝ ඔබ විසින් පුදන ලද්දේද?
සත්පුරුෂකම් දුරු නොවූයේ, අසත්පුරුෂකම් දුරු කරමින් අධර්මය බැහැරකොට ධර්මානුකූලව පවතියි.
ක්‍ෂත්‍රියාණනි, කිම ඔබේ අනාගතය දිගුකලක් පවතින්නේ ද? ආයුෂ මද බව නො සළකන්නේ ද? මතට ගිජු නොවූයේ පරලොව නොසතුටු වේද? පරලොව කෙරෙහි බිය නො වන්නේ ද?
අනාගතය ගැන මම දීර්ඝ ලෙස බලමි. ආයුෂ මද බව නුවණින් සලකමි. දසරාජ ධර්මයන්හි පිහිටියේ පරලොව බිය නොවෙමි.
දානය, ශීලය, පරිත්‍යාගය, සෘජුකම, මැදහත්බව, තපස, අක්‍රෝධය, අවිහිංසාව, ඉවසීම, අවිරෝධතාවය ද,
මෙසේ මේ මා කෙරෙහි දස කුසල ධර්මයන් අනුව පිහිටා කටයුතු කරමි. මේ නිසා මට ප්‍රීති සොම්නස් සහගත බව හටගෙන ඇත්තෙමි.
සුමුඛ ද මා ගේ ගුණ සමුදාය නො දැන සිත දූෂ්‍ය වන බව නො සළකා මට පරොස් බස් කීයේ ය.
හෙතෙම කිපුණේ, පියවි සිහියෙන් නොසිට ඵරුෂ වචන පිට කෙළේය. අප කෙරෙහි යම් වරදක් නැත්තේද, එහෙයින් සුමුඛගේ කීම නුවණැත්තකුගේ කීමක් මෙන් නො වැටහේ.
එහි **දිස්වා** යනු, ඒ බොහෝ අනර්ඝ අග්‍ර ආහාරපාන දැක. **පෙසිතං** යනු ගෙන්වා ගෙන පිරිනමන ලදි. **ඛත්තධම්මානං** යනු පළමු ආකාරයෙන් පිළිසඳර කථාකොට **තතො පුච්ඡි අනන්තරං** යනු ඒ කාලයේ **කච්චින්නුභොතො** යනු අනුපිළිවෙලින් විචාළේය. ඒ වනාහි යට කියන ලද ගාථා හයට අනුකූල පරිද්දෙනි. **අනුප්පීළං** යනු රටවාසීන් උක් මෙන් නොපෙළෙයි ද යනුවෙන් විචාරයි. **අකුතොචි උපද්දවං** යනු කිසියම් උපද්‍රවයක් හෝ උපද්‍රව රහිතව **සමේන මනුසිස්සති** යනු කිසියම් වූ ඔබ විසින් රට දැහැමෙන් සෙමෙන් අනුශාසනා කරයි යනුවෙනි. **සන්තො** යනු ශීලාදී ගුණ සම්පන්න සත්පුරුෂයෝ. **නිරං කත්‍වා** යනු දුරුකොට. **නානාගතං දීඝං **යනු අනාගතය තමන්ගේ ජීවන පැවැත්ම කෙසේ දීර්ඝවේද, යනුවෙන් කල්පනා නොකළේ ය. ආයු සංස්කාරයන්ගේ, අවසන් බව දන්නේදැයි විචාරයි. **මදනීයෙ** යනු මදය මෙන් රූපාදී අරමුණුවල. **න සන්තසී** යනු බියට පත් නොවීය. මෙය කියන ලද්දේ වෙයි. කිම රූපාදී අරමුණුවල පිහිටියේ මත් නොවූයේ අප්‍රමාදී වී. දානාදි කුසල ධර්මයන් කළ බැවින් පරලොව ගැන බියක් නොවේ යනුයි.
**දසසූ** යනු දසරාජ ධර්මයන්හි දානාදි වශයෙනි. දසවස්තුක චේතනා දානාදිය පඤ්චසීලාදි දසසීල ආදි ප්‍රභේදවල, දියයුතු ධාර්මික වස්තු දානය, පරිත්‍යාගය, සෘජුබව, මෘදුබව, මැදහත්කම, පෙහෙවස්කර්ම, තපස, මෛත්‍රී පූර්වාංගම වීම, ක්‍රෝධ රහිත බව, කරුණාව පෙරදැරි වීම, අවිහිංසාව, වාසනාව ඉවසීම, ක්‍ෂාන්තිය, අවිරෝධීතාවය, **අචින්තෙත්‍වා** යනු මගේ මේ ගුණ සම්පත්තිය ගැන නොසිතා. **භාවදොසං** යනු සිතේ දෝෂයයි. **අනඤ්ඤායා** යනු නොදැන අප කෙරෙහි සිතේ දෝෂයක් නම් නැත. යමෙක් එය දන්නේ නම්, එය නොදැන ඵරුෂ වූ කර්කශ රළු වචන පිට කෙළේය. **අයොනිසො** යනු උපාය රහිතව. **යානස්මාසූ** යනු යම් වැරදි අප කෙරෙහි නොපවතිත් ද, ඒවා ප්‍රකාශ කරයි. **න ඉදං** යනු එහෙයින් ඔහුගේ මේ වචන. **පඤ්ඤාවතාමිව** නොවෙයි මිත්‍රය. ඒ හේතුවෙන් ම පණ්ඩිතයකු මෙන් උපස්ථාන නො පිළිගනියි.
ඒ අසා සුමුඛ මහත් ගුණ සම්පන්න වූයේම මා විසින් රජු අප්‍රසාදයට පත් කළේ. හෙතෙම මට කිපුණේ ඔහු ක්‍ෂමා කරන්නෙමියි සිතා මෙසේ කීවේය.
රජතුමනි, ධතරට්ඨ හංස රාජයා පාසයෙහි බැඳුණු කල්හි මට විපුල වූ දුකක් ඇතිවිය. ඒ දුක් වේගයෙන් මා විසින් එය පමණ ඉක්මවා කරන ලද ප්‍රකාශයකි.
නුඹ අපට, පුතුන්ට පියකු මෙන් ද, සත්ත්වයන්ට මහපොළොව මෙන්ද, වූයේ අපට උපකාරය. අපගෙන් වූ ඒ දෝෂයන්ට ක්‍ෂමා වන සේක්වා!
එහි **අතිසාරං** යනු පැකිලුණේ. **වෙගෙන** යනු මම මේ කථාව කරන්නේ වේගයෙන් වහාම කීවෙමි. **දුක්ඛං** යනු චෛතසික දුකයි. එය මට මහත් සේ ඇතිවිය. එහෙයින් ක්‍රෝධ වශයෙන් මා විසින් කියන ලද්දේද, ඒ ගැන මට ක්‍ෂමා වන්න. මහරජතුමනි, යනුවෙනි. **පුත්තානං** යනු නුඹ අපට පුතුන්ට පියකු මෙනි. **ධරණිරිවා** යනු ප්‍රාණීන්ට මහපොළොව මෙන් නුඹ අපට අවශ්‍ය වේය. **අධිපන්නානං** යනු ද්වේෂයෙන් අපරාධයෙන් බැසගත්තා වූ, **ඛමස්සූ** යනු මේ ඔහු ආසනයෙන් බැස පියාපත්වලින් ඇඳිලි බැඳකොට කීවේය.
ඉක්බිති ඔහු රජු වැළඳගෙන නැවත රන් පුටුවක හොවා, ක්‍ෂමා දේශනය පිළිගන්වමින් කීවේය.
විභංගම වූ පක්‍ෂිය, නුඹ නුඹේ අදහස නො සඟවන්නෙහි ය. සිතෙහි සැකය බිඳින්නෙහිය. සෘජු වූයේ අවංක වූයෙහි ය. ඒ නිසා නුඹගේ දෝෂය කමා කරමියි රජු කීවේ ය.
එහි **අනුමොදාමා** යනු මේ ඔබගේ දොස් ඉවසමු. **යං** යනු යම් හෙයකින් ඔබ තමන්ගේ සිතෙහි සැඟවුණු බවක් නොපෙන්නුවෙහිය. **ඛිලං** යනු සිත් නැමැති කණුව.
මෙසේ කියූ රජු බෝසතුන්ගේ ද ධර්ම කථාවේ ද, සුමුඛගේ සෘජු ගුණයෙහි ද පැහැදී පැහැදුනාහු විසින් පැහැදුණු ආකාරය කළ යුතුයයි ඔවුන් දෙදෙනාටම තමන්ගේ රාජ්‍යශ්‍රීය පවරා දෙමින් මෙසේ කීවේය.
කාසි රාජ මන්දිරයේ යම්කිසි රත්න සමූහයක් නිදන්කොට ඇත්තේ ද බොහෝ රිදී ද හටගත් මුතු ද වෛඩූර්ය මැණික් ආදිය ද,
මිණිමුවා බඩු, සක්, මුතු ද, වස්ත්‍ර ද, රත්හඳුන් ද, කසී සළු ද, අඳුන් මුව සම් ද, දළමුවා භාණ්ඩ ද, තඹ, ලෝහ භාණ්ඩ හා කාල ලෝහමය බඩු ආදි බහුල වූ සම්පත් ද, සිතැඟි පරිදි මේ සියළුම සම්පත් ඔබට දෙමි. තොපට අයත් වේ. මේ බරණැස් රාජ්‍යයේ ආධිපත්‍යය තොපට පවරා දෙමි.
එහි **අත්‍ථි** යනු තැන්පත් කර ඇති නිධන්කර ඇති, **මුත්තා** යනු සිදුරු කළ සිදුරු නොකළ මුතු. **මණයො** යනු බොහෝ මාණික්‍ය භාණ්ඩද වේ. **සංඛමුත්තඤ්ච** යනු දක්‍ෂිණාවෘත්ත සක්රුවන් ද, නෙල්ලි ගෙඩියක ගැට ඇති මුතු මාණික්‍ය ද වේ. **වත්‍ථකං** යනු සියුමැලි කසී සළු. **අජිනං** යනු අඳුන් මුවසම් ද, **ලොහං කාළායසං** තඹ ලෝහ ද, කළුලෝහ ද **ඉස්සරෙං** යනු රත්රන් මාලවලින් යුතු සුදු කුඩයක් සමග දොළොස් යොදුනක බාරාණසි නගරයේ රාජ්‍යයයි.
මෙසේ ද කියා, ඒ දෙදෙනාම සුදුකුඩයකින් පුදා රාජ්‍යය පිළිගැන්වීය. ඉක්බිති බෝසත්හු රජු සමග කථා බස් කරන්නේ මෙසේ කීවේය;
රජතුමනි! ඔබ විසින් අපි පුදන ලද්දෝ වෙමු. සත්කාර කරන ලද්දෝ වෙමු. කුසල් දහම්හි පිහිටා ක්‍රියා කරන්නා වූ අපට ඔබ ගුරුවරයා වුව මැනව.
මහරජ! ආචාර්ය වූ ඔබ විසින් අනුදන්නා ලද අනුමත කරන ලද අපි ඔබ පැදකුණු කොට නෑයන් දකින්නට යමු.
එහි **ධම්මෙසු** යනු කුසල කර්මපථ ධර්මවල, **ආචරියො** යනු ඔබ, අප විසින් පිළිගන්නා ලදුව. එහෙයින් අපගේ ගුරුවරයා වන්න. තව ද, දසරාජ ධර්මයන් කියන ලද බැවින් සුමුඛගේ දෝෂ පෙන්වා අතිශයින් ප්‍රතිග්‍රහ කරන ලද බැවින් නුඹ අපගේ ගුරුවරයායි. එහෙයින් දැන් අපට ආචාර ශික්‍ෂා වශයෙන් ගුරුවරයා වන්නැයි යන අර්ථයයි. **පස්සෙමරින්‍දම** යනු රජතුමනි, බලමු යනුයි.
ඔහු විසින් ඔවුන්ගේ ගමන අනුදක්නා ලදි. බෝධිසත්ත්වයන්ගේ ධර්ම කියන්නාහුට අරුණ උදාවිය. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක;
යම්සේ රාත්‍රිය මුළුල්ලේ ම සිතා සාකච්ඡා කර උතුම් වූ හංසයන්ට නෑයින් දැකීමට යාමට කසීරජ අනුමැතිය පිරිනැමීය.
එහි **යථාතථං** යනු යම් කිසිවක් තිබේද? ඔවුන් සමග සිතිය යුතු දේවල් ද, කථාබහ කළයුතු දේවල් ද සියල්ල ඔහු සිතා සාකච්ඡා කොට යන අර්ථයයි. **අනුඤ්ඤාසී** යනු යව් යයි අනුදැන වදාරණ ලදි.
මෙසේ ඔහු විසින් අනුදක්නා ලද බෝසත්හු රජුට අප්‍රමාදීව දැහැමින් රාජ්‍යය කරන්නැයි පවසා පංච සීලයෙහි පිහිටුවීය. රජු ද ඔවුන්ට රත්රන් භාජනවලින් මීපොරි ද, මීපැන් ද, පිළිගන්වා නිමකරන ලද අහර කිස ඇත්තේ සුවඳ මල් ආදියෙන් පුදා, බෝසතුන් රන්වන් කරඬුවකින් තෙමේ එසවීය. ඛේමා දේවිය ද, සුමුඛ එසවීය. ඉක්බිති ඔවුන් සිංහ මැදිරියක රඳවා, හිරු උදාවෙන වේලාවේ යවු. ස්වාමීනි, යයි පිටත් කළහ. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක;
අනතුරුව රාත්‍රිය ගෙවීයන සඳ සූර්යයා උදාවන වේලාව විය. කසී රජුගේ භවන දෙස බලමින් ඒ හංසයෝ අහසට පැන නැංගාහ.
එහි **විගාහිසුං** යනු අහසට පැන නැංගාහ.
ඔවුන් අතර බෝසත්තුමා, රන්වන් පෙට්ටියට පැන නැග අහසේ සිට මහරජ, නොසිතව. අප්‍රමාදීව අපට අවවාද දෙන්නැයි රජු අස්වසා සුමුඛ රැගෙන චිත්‍රකූට පර්වතයටම ගියේය. අනූදහසක් ඒ හංසයෝ රන්වන් ගුහාවෙන් නික්ම පර්වත තලයේ හුන්නාහු ඔවුන් පැමිණෙනවා දැක පෙරගමන්කොට පිරිවරා ගත්හ. ඔවුහු ඤාති සමූහයා පිරිවරන ලද්දේ චිත්‍රකූට තලයට පිවිසියහ. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක;
නීරෝගීව එහි පැමිණි, ඒ උතුම් පක්‍ෂීන් දැක හංසයෝ කෙකරනාදය මහහඬින් පත්වමින් මහා ශබ්ද කළෝය.
මල පුඩුවෙන් මිදුනා වූ ස්වාමියා කරණ කොට ගෙන සතුටු සිත් ඇති ඒ හංසයෝ ස්වාමි ගෞරවය ඇත්තාහූ, ‘පක්‍ෂීහූ පිහිට ලද්දෝ යයි’ හාත්පස පිරිවරා ගත්හ.
එහි **පරමෙ** යනු උතුම් යන්නයි. **අකරුං** යනු මහා ශබ්දයක් පිට කළහ. **කෙකෙ** යනු තමන්ගේ ස්වභාවයෙන් කෙකෙ යන ශබ්දය කළහ. **භත්තුගාරවා පරිකරිංසු** යනු ස්වාමියාගේ ප්‍රමුදිත භාවයෙන් ගොස් තමන් විසින් හාත්පස පිරිවරා සිටියහ. **ලද්ධපච්චයා** යනු ලද පිහිට ඇති.
මෙසේ පිරිවරා ඒ හංසයෝ මහරජ, කෙසේ මිදුණෙහිදැයි විචාළහ. බෝසත්හු සුමුඛ නිසා මිදුණු බව සන්සුන් වූ වැදි පුත්‍රයන් විසින් කරන ලද කර්මය ද කීවේය. ඒ අසා සතුටු වූ හංසගණයා සුමුඛ සේනාපතියා ද රජු ද වැද්දා ද සුවපත්ව නිදුක්ව චිරාත් කාලයක් ජීවත්වේවායි කීහ. ඒ අර්ථය ප්‍රකාශ කරන්නාන වූ ශාස්තෲන් වහන්සේ වදාළහ;
මෙසේ කල්‍යාණ මිත්‍රයන් ඇත්තවුන්ගේ සියලු අභිවෘද්ධිය සැලසෙන්නේ ය. ධතරට්ඨ හංසයෝ නෑ සමූහයා වෙතට පැමිණියාක් හු මෙනි.
එය චුල්ලහංස ජාතකයේ විස්තර කරන ලද පරිද්දෙනි.
ශාස්තෲන් වහන්සේ මේ ධර්ම දේශනාව ගෙනහැර දක්වා ජාතකය නිමකළ සේක. එකල වැද්දා ඡන්න විය. ඛේමා දේවිය වනාහි ඛේමා භික්‍ෂුණියයි. රජ සාරිපුත්ත තෙරුන් විය. පිරිස බුදුපිරිස වේ. සුමුඛ ආනන්ද ය. ධතරට්ඨ නම් මම ම වෙමි.
**න ගුත්තමෙ** යන මෙය ශාස්තෲන් වහන්සේ ජේතවනාරාමයේ වැඩ වාසය කරන සේක්, එක් දන් දෙනු කැමැති භික්‍ෂුවක් අරභයා දේශනා කළ සේක. ඔහු වනාහි සැවැත්නුවර එක් කුලපුත්‍රයෙක් ව බුදුරදුන්ගේ දැහැමි කථා අසා පැහැදුණු සිත් අත්තේ පැවිදි වී සීලාදියෙහි පිරිපුන් බව ඇත්තේ ධුතාංග වීර්ය ගුණ සම්පන්න වූයේ, සබ්‍රහ්මචාරින් විෂයයෙහි පවත්වන ලද මෙත් සිත් ඇත්තේ, දිනකට තුන්වරක් බුද්ධ ධම්ම සංඝ උපස්ථානයෙහි අප්‍රමාදි වූයේ, ආචාර සම්පන්න වූයේ, දානාධ්‍යාශයක් ඇති විය. අර්ථවත් දහම් කථා කරන සුළු වූයේ, තමන් විසින් ලද ප්‍රතිග්‍රාහකයන් වැඩ සිටිනා කල්හි, සුන් වූ බත් ඇතිව සිට දෙන්නේ ම ය. ඔහුගේ ඒ දානාශාව දානයේ ඇලුණු සිත් ඇති බව භික්‍ෂු සංඝයා කෙරෙහි ප්‍රකට විය. ඉක්බිති එක් දවසක් ධර්ම සභාවේ කථාවක් උපදවූහ. ඇවැත්නි, අසවල් භික්‍ෂුව දානාධ්‍යාශ ඇත්තේ, දානයේ ඇලුණු සිත් ඇත්තේ, තමන් විසින් ලබන ලද අල්ලක් පමණකුදු ලෝභය සිඳ සබ්‍රහ්මචාරීන්ට දෙයි. බෝධිසත්ත්වයන් වහන්සේ අධ්‍යාශයකි. ශාස්තෲන් වහන්සේ ඒ කථාව දිව්‍යශ්‍රෝත ධාතුවෙන් අසා ගඳකිළියෙන් නික්ම අවුත් මහණෙනි, කිනම් කථාවකින් යුක්ත වූවෙහිද? විචාරා, මෙනම් කථාවකින් යයි කී කල්හි මහණෙනි, මේ භික්‍ෂුව පෙර දානයෙහි නොකැමැති වූයේ, මසුරුව තණ අග පිනිබිඳක් පමණකුදු නුදුන්නේ විය. ඉක්බිති ඔහු මම දමනය කොට කළකිරීම ඇතිකොට දානානිශංස වර්ණනා කොට දානයෙහි පිහිටෙව්වේ වෙයි. හෙතෙම අල්ලක් පමණකුදු ජලය ලැබ, නොදී පානය නොකරන්නෙමියි මා සමීපයේ දී වර දුන්නේය. ඒ ප්‍රතිඵල වශයෙන් දානාධ්‍යාශ ඇත්තේ දානයෙහි ඇලුණේ යයි වදාරා අතීතය ගෙනහැර පෑ සේක.
අතීතයේ බරණැස බ්‍රහ්මදත්ත රජු රාජ්‍යය කරවන කල්හි එක් ගෘහපතියෙක් අසූකෙළක් ධනය ඇති මහත් ආඪ්‍ය සම්පන්න විය. ඉක්බිති ඔහුට රජු සිටු තනතුරේ තැබීය. හෙතෙම රාජපූජිත වූයේ නාගරිකයන් විසින් පුදන ලද්දේ වී එක දවසක් තමන්ගේ සම්පත් බලා මෙසේ සිතුවේය. මේ සම්පත් මා විසින් අතීතයේ රැස් නොකරන ලද්දේ ම කාය දුශ්චරිතාදියෙන් වෙන්වූයේ, ලබන ලද සුචරිත ධර්ම පුරා ලබන ලද්දේ අනාගතයේ දී මා විසින් මට පිහිට පිණිස යමක් කිරීමට වටී යයි. හෙතෙම රජු සමීපයට ගොස්, දේවයන් වහන්ස, මගේ නිවසේ අසූකෙළක් ධනය ඇත. ඒවා ගනීවායි කියා කී කල්හි, ඔබේ ධනයෙන් මට වැඩක් නැත. මට බොහෝ ධනය ඇති එහෙයින් යමක් කැමැත්තෙමි නම් ගනිව් යයි කී කල්හි, දේවයන් වහන්ස කිම, මම ධනය දෙන්ට දෙන්ට ලබමි යි කීවේය. ඉක්බිති රජු කැමැත්තක් කරවයි කී කල්හි නගරයේ සිව් දොරටුවල නගර මැද ද, මන්දිරයේ දොරටුවේ ද දානශාලා හයක් කරවා දිනපතා හයකෝටියක් පරිත්‍යාග කරමින් මහා දානයක් පැවැත්වීය. ඔහු දිවි ඇති තෙක් දන් දී මේ මගේ දානවංසය නොසිඳවයි, පුතුන්ට අනුශාසනා කොට ජීවිතය කෙළවර ශක්‍රදේවේන්‍ද්‍රයා වී උපන්නේය. ඔහුගේ පුතා ද එසේම දන් දී චන්‍ද්‍රයා වී උපන්නේ ය. ඔහුගේ පුතා සූර්යයා වී උපන්නේය. ඔහුගේ පුතා මාතලී වී, ඔහුගේ පුතා පංචසිඛ වී උපන්නේය. ඔහුගේ පුතා අසූ කෙළක් සම්පත් ඇති, සයවෙනි මච්ඡරිය කෝසිය සිටු විය. ඒ මගේ මූ මිත්තෝ බාලයෝ වූහ. දුකින් රැස්කරන ලද ධනය ඉවත දැමූහ. මම වනාහි ධනය රකින්නෙමි. කිසිවෙකුට කිසිවක් නොදෙන්නෙමියි සිතා දානශාලා වසා දමා ගින්නෙන් දවා තද මසුරෙක් බවට පත්විය.
ඉක්බිති ඔහුගේ ගෙදොර යාචකයෝ රැස්වී දෑස් ඔසවා, මහ සිටුතුමනි, තමන්ගේ මී මුත්තන්ගේ වංසය නොනසන්න. දන් දෙන්නැයි මහහඬින් වැළපුනාහ. ඒ අසා මහජනයා, මච්ඡරිය කෝසිය විසින් තමන්ගේ වංසය සිඳින ලද්දේ යයි ගර්හා කෙළේය. හෙතෙම ලජ්ජාවට පත්වූයේ, මන්දිර දොරටුවේ යාචකයන් සිටින තැන් වැළැක්වීමට, ආරක්‍ෂකයෙකු තැබීය. ඔවුහු සම්පත් නොමැතිව යළි ඔහුගේ ගෙදොර දෙස නොබැලූහ. ඔහු එතැන් පටන් ධනය ම රැස්කිරීමේ ඇලුණේ තමන් විසින් ද අනුභව නොකරයි. අඹුදරුවන්ට ද නොදෙයි. සතුන්ට දමන ලද කැඳබත් පමණක් අනුභව කරයි. මුල්ගෙඩි පමණක් කයි. පරණ වූ වස්ත්‍රයක් අඳියි. කොළවලින් සෑදූ මුදුනක් කරවා දිරාගිය ගොනකු යොදවන ලද රථයකින් ගමන් කරයි. මෙසේ ඔහුගේ අසත්පුරුෂ වූ ධනය බල්ලකු විසින් ලබන ලද පොල්ගෙඩියක් මෙන් විය.
ඔහු එක දවසක් රාජ උපස්ථානයට යන්නේ, දෙවෙනි සිටුතුමා රැගෙන යන්නෙමියි, ඔහුගේ ගෙදරට ගියේය. එකෙණෙහි දෙවෙනි සිටු, දූපුතුන් විසින් පිරිවරන ලද්දේ, නවනීත, ගිතෙල්, වෙඬරු, මී, උක්, සකුරු, කුඩු ආදියෙන් සමන්විත කිරිබතක් අනුභව කරමින් හුන්නේ විය. ඔහු මසුරු සිටාණන් දැක අසුනින් නැගිට, එන්න මහසිටුතුමනි, මේ පුටුවේ හිඳගන්න. කිරිබත් අනුභව කරන්නෙමු යි කීවේය. ඔහුගේ කිරිබත් දැක මුවෙහි කෙළ හටගත්තේය. ඔහු මෙසේ ද සිතුවේය. කනු කැමැත්තේ විය. ඉදින් මම කන්නෙම් ද අනුසිටුතුමා මගේ ගෙදරට පැමිණි කල්හි, පෙරළා සත්කාර කළයුතු වන්නේ ය. මෙසේ මගේ ධනය නැසෙන්නේ ය. අනුභව නොකරන්නෙමියි කීවේය. යළි යළිත් ඉල්වනු ලබන්නේ නමුත්, දැන් මම කෑමට නොහැකි වෙමියි, නොකැමැති විය. දෙවෙනි සිටුතුමා අනුභව කරන කල්හි ද බලා සිටින්නේ මුඛයේ හටගත් කෙළ ඇතිව සිට, ඔහුගේ බත් කිස නිමවූ කල්හි ඔහු සමග රාජ මන්දිරයට ගොස් යළිත් තම නිවසට පැමිණියේ කිරිබත් තෘෂ්ණාවෙන් පෙළෙමින් මෙසේ සිතීය. ඉදින් මම කිරිබත් කනු කැමැත්තේ වෙමියි කියම් ද? මහජනයා ද කනු කැමැත්තෝ වන්නෝය. බොහෝ සහල් ආදිය විනාශ වන්නේ ය. කිසිවෙකුටත් නොකියන්නෙමි. හෙතෙම දිවා රාත්‍රී දෙකේ කිරිබත් ගැන ම සිතන්නේ, කල්ගත කරමින්ම ධනය විනාශ වේ යන බියෙන් කිසිවෙකුට නොකියාම පිපාසාව ඉවසීය. පිළිවෙලින් ඉවසීමට නොහැකිව හටගත් පඬුවන් පැහැ ඇත්තේ විය. මෙසේ ඇතිකල්හි, ධනය නැසීමේ බියෙන් කථා නොකරන්නේ, පසුකාලයේ දුර්වල වී සයනයේ වැතිරී හොත්තේ ය.
ඉක්බිති ඔහුගේ බිරිඳ ළඟට එළඹ, අතින් පිට පිරිමදිමින් කිමෙක් ද ස්වාමීනි, ඔබට අපහසුවක්දැයි විචාළාය. ඔබගේ ශරීරයේ අපහසුවක් කරහි, මට අපහසුවක් නැත. ස්වාමීනි, පඬුවන් පැහැ ඇත්තේ කිමෙක් ද? ඔබට කිසියම් සිතිවිල්ලක් ඇත්ද? නැතහොත් කිසියම් ආශාවක් උපන්නේ ද? එසේය, තණ්හාවක් උපන්නේ ය. ස්වාමීනි, කියන්න. හැකිවන්නෙහි නම් එය රකිත්වා යයි. රැකිය යුත්තක් වේනම් රැකගන්නෙමි. මෙසේ ද ධනය හානිවන බියෙන් කීමට උත්සාහ නො කළේය. ඇය විසින් නැවත නැවතත් පෙළනු ලබන්නී කීවේය. සොඳුර, මම එක දවසක් අනුසෙට්ඨි (යුවරජු) ගිතෙල් මී හකුරු චූර්ණ සහිතව සකස් කළ කිරිබතක් අනුභව කරනු දැක, එතැන් පටන් එවැනි කිරිබතක් අනුභව කිරීමට කැමැත්තක් හටගත්තේ ය යනුවෙනි. අසත්පුරුෂය, කිම ඔබ දුකට පත්වුණේ? සියලුම බරණැස් නුවර වැසියන්ට ඇති තරම් කිරිබත් උයන්නෙමි යි. එවිට ඔහුට හිසට මුගුරකින් පහර දෙන ආකාරයක් මෙන් විය. ඔහු ඇයව කුපිත කරවා මම ඔබට මහත් ධනය ඇති බව දනිමි. ඉදින් තිගේ කුල ගෙදරින් ගෙනා ධනය ඇත්තේ නම් කිරිබතක් පිස, නගරවැසියන්ට දෙවයි කීවේය. එසේ වී නම් එක වීදියක වැසියන්ට සෑහෙන තරම් පිසුණේ කොට දෙමියි. කිමෙක්ද ඔබට ඔවුන් විසින් තමන් සන්තක දේ අනුභව කරත්වාද? එසේ වී නම්, එහෙ මෙහෙ ඈත ගෙවල් හත බැගින්වුන්ට ඇති තරම් කොට? ඔබට ඔවුන්ගෙන් ඇති යහපත කුමක්ද? එසේ වීනම් මේ ගෙදර පිරිවර ජනයාට ඇති තරම්? ඔවුන්ගෙන් ඔබට ඇති ප්‍රතිඵලය? එසේ වී නම් ඤාති ජනතාවට පමණක් ඇති තරම් පිසමි. ඔබට ඒ අය ගෙන් කිම? එසේ වීනම් ස්වාමීනි ඔබටත් මටත් පිසමි. තී කවරියක්ද? ඔබට නොවටියි. ස්වාමීනි, එසේ වීනම් ඔබට පමණක් හුදකලාවම පිසමි. ගෙදර දී මා වෙනුවෙන් නොපිසව. එසේ පිසන කල්හි බොහෝ කොට පිසත්. මට පාත්‍රයට සහල් හතරෙන් එකක් ද, කිරි ඇති තරම් ද, හකුරු කුඩා පෙට්ටියක් ද, මීපැණි ද එක භාජනයක් ද දෙන්න. වනයට ගොස්, එහිදී පිස අනුභව කරන්නෙමියි ඇය එසේ කළාය. ඔහු ඒ සියල්ල මෙහෙකරුවා ලවා ගෙන්වා ගෙන අසවල් තැන සිටුවයි ඔහුව පළමුව යවා හුදකලාව ම වසාගෙන එක්තරා වෙනත් විලාශයකින් එහි ගොස්, නදීතෙර එක් ගසක් මුල උඳුනක් කරවා, දර-දිය ගෙන්වාගෙන, නුඹ ගොස්, එක් මගක සිට කිසිවකු දැක්කේ නම් මට සංඥාවක් දෙන්නැයි මා විසින් අඬ ගසන කල්හි, පැමිණෙන්නයි ඔහු යවා ගිනිගොඩක් කොට කිරිබත පිසීය.
එකෙණෙහි ශක්‍ර දිව්‍යරාජයා, දසදහසක් යොදුන් අලංකෘත දිව්‍ය නගරයක යොදුන් හැටක් සහිත ස්වර්ණ වීථිය, යොදුන් දහසක් උස වෛජයන්ත ප්‍රාසාදය, යොදුන් පන්සියයක් වූ සුධර්මාව, යොදුන් සැටක් වූ පාණ්ඩුකම්බල ශෛලාසනය, යොදුන් පහක් පමණ වූ, රන්මල් සුදු කුඩ පිරිවරා ගත්‌ කෝටි සංඛ්‍යාත දිව්‍යාංගනාවන් අලංකාර ලෙස පිළියෙල කරගත් ආත්මභාව ආදී මේ තමන්ගේ ශ්‍රී සම්පත බලා, කුමන හේතුවක් නිසා, මා විසින් මෙම සම්පත් ලද්දේ දැයි සිතා, බරණැස් සිටුතුමා විසින් පවත්වන ලද දානය දුටුවේය. ඉක්බිති, මගේ දූ දරුවෝ කොහේ ඉපදුනෝ වෙත්දැයි බලන්නේ, මගේ පුතා චන්ද්‍ර දේව පුත්‍රයා වී උපන්නේය. ඔහුගේ පුතා සූර්යා යයි, සියලු දෙනාගේ උපන්තැන් දැක පංචසිඛයාගේ පුතා, කෙබඳු ආකාරදැයි බලන්නේ තමන්ගේ වංසයාගේ සිඳුණු බව දුටුවේය. ඉක්බිති ඔහුට මෙබඳු අදහසක් පහළ විය. මෙතෙම අසත් පුරුෂ මසුරකු වී තමන්ද අනුභව නොකරයි. අනුන්ටද නොදෙයි. මගේ ඇවෑමෙන් වංශය සිඳුණේ වී අපායේ උපදින්නේ යයි ඔහුට අවවාද දී මගේ වංශය පිහිටුවා මොහුට දිව්‍ය නගරයේ උපදින ආකාරයක් කරන්නෙමියි. හෙතෙම චන්‍ද්‍ර ආදීහු කැඳවා එවු! මිනිස් වාසයට යන්නෙමු. මච්ඡරිය කෝසිය විසින් අපගේ වංශය සිඳින ලද්දේ දානශාලාව ගිනිදවන ලද්දේ, තමා අනුභව නොකරයි. අනුන්ටද නොදෙයි. දැන් වනාහි කිරිබත් කනු කැමැත්තේ වී, ගෙදරදී පිසින කල්හි අනිත් අයට ද දියයුතු වන්නේ යයි අරණ්‍යයට පිවිස, හුදකලාවම පිසයි. මොහු දමනය කොට, දාන ප්‍රතිඵලය අවබෝධ කරවා, පැමිණෙන්නෙමු. තව ද, අප සියළු දෙනා විසින්, එකට ඉල්වනු ලබන්නේ එහිදී මිය යන්නේය. මම පළමුව ගොස් කිරිබත් ඉල්ලාගෙන හුන් කල්හි, නුඹලා බ්‍රාහ්මණ විලාශයෙන් අනුපිළිවෙලින් අවුත් ඉල්වව් යයි කියා තෙමේ පළමුවන බ්‍රාහ්මණ වේශයෙන් ඔහු වෙත එළඹ, පින්වත් බියගුල්ල, බරණැසට යන මාර්ගයදැයි විචාළේය. ඉක්බිති මච්ඡරියකෝසිය කිම උම්මත්තකයෙක්ද? බරණැසට යන මාර්ගය නොදනිමි. කිම මෙයින් යන්නෙහිද? එතනින් යන්න යයි කීවේය. ශක්‍රයා, ඔහුගේ වචනය නෑසුනාක් මෙන් කුමක් කීවෙහිදැයි ඔහු ළඟට සමීප වේද හෙතෙම ද, බොළ බිහිරි බ්‍රාහ්මණය, කිම මෙතනින් එහි ද, අතනින් යන්නෙහි දැයි විචාළේය.
ඉක්බිති ඔහුට ශක්‍රයා පින්වත, කුමක් නිසා විරවන්නෙහිද? දුම පෙනේ. ගිනි පෙනෙන කල්හි කිරිබත පිසෙයි. බ්‍රාහ්මණයන්ට ආරාධනා කිරීම විය යුතුය. මම ද බ්‍රාහ්මණයන් අනුභව කරන කල්හි ටිකක් ලබන්නෙමි. කිමෙක් ද? ඔබ තීන්දුවට එළඹියේදැයි කියා, මෙහි බ්‍රාහ්මණයන්ට ආරාධනා කිරීමක් හෝ අනුන්ට දීමක් හෝ නොමැති යයි කී කල්හි, එසේ වීනම් කුමක් නිසා කිපෙහිද? ඔබ අනුභව කරන වේලාවේ ටිකක් ලබන්නෙමියි කියා ඉක්බිතිව ඔහුට, ඒ මම ඔබට එක මාත්‍රාවකුදු නොදෙමි. ටිකක් මේ මගේ යැපීම් මාත්‍ර වශයෙන් මා විසින් ද ඉල්ලනු ලබන ලද්දේද, නුඹ ඔබට වෙනස් ආහාරයක් සොයාගනුවයි බිරිඳට අයැද ලබන ලද්ද එකතු කරන්නේමයි කියා;
මම මිලට නො ගනිමි. නො විකුණමි. මා විසින් රැස්කළ ධනයෙක් ද නැත. දුකසේ ලබන ලද මේ පතක් පමණ වූ බත දෙදෙනෙකුට නො සෑහෙයි. යන ගාථාව කීවේය.
ඒ අසා ශක්‍රයා මම ද නුඹට මිහිරි හඬින් එක ශ්ලෝකයක් කියන්නෙමි. එය අසන්න, යයි කියා මට ඔබගේ ශ්ලෝකයෙන් අර්ථයක් නැතැයි වළක්වන්නේ වළක්වන්නේ;
අල්පමාත්‍ර දෙයින් අල්පමාත්‍ර දෙයක් දිය යුතුය. අණුමාත්‍ර අර්ධයෙන් අර්ධයක් දිය යුතුය. බොහෝ සෙයින් බොහෝ දෙයක් දිය යුතුය. කිසි සේත් නො දී සිටීම නො හොබනේය.
කෝසිය සිටාණනි! එක් කරුණක් ඔබට කියමි. හොඳින් වළඳව. එහෙත් දන් දී වළඳව. වෙළඳාම කරව. දන් දී ආර්ය මාර්ගයට පැමිණෙව. තනිවම වළඳන්නා සුවයක් නො ලබයි.
යන ගාථා දෙක කීවේය.
එහි **අනුමජ්ඣතො** **මජ්ඣකං** යනු ස්වල්පයක් ගෙන මැදින් කපා, කොටස් දෙකක් කොට, එක් කොටසක් දී, අනතුරුව ඉතිරි කොටස ද යළිත් මැදින් කපා එක් කොටසක්වත් දිය යුතුය යන අර්ථයයි. **අදානං න උප්පජ්ජති** යනු ස්වල්පයක් හෝ බොහෝ හෝ දියයුතු වේවා. නොදීම නම් නො වෙයි. එය ද පරිත්‍යාගයම මහත් ආනිශංස ගෙන දේ ම ය.
ඔහු ඔහුගේ වචන අසා, බ්‍රාහ්මණය, ඔබට මනාප දෙය කියන ලද්දේ, කිරිබත පැසුණු කල්හි ටිකක් ලබන්නෙහි. එතෙක් සිටින්නැයි කීවේය. ශක්‍රයා එකත්පසක හුන්නේය. ඔහු සිටින කල්හි චන්ද්‍රයා ඒ අයුරින්ම එතනට සමීපව, එලෙසම කථා පවත්වා ඔහුව වළක්වන්නේ ම වළක්වන්නේ ම,
යමෙක් ආගන්තුකයෙක් ඉන්ද දී තනිවම ආහාර බුදී නම් ඔහුගේ හෝම ගින්න හිස් වෙයි. ධනෝපායන වීර්යය ද හීන වෙයි.
කෝසිය සිටාණනි! එනිසා තොපට කියමි. දන් දෙව. අනුභව කරව. ආර්ය මාර්ගයට පැමිණෙව. තනිව වළඳන්නා සුවයක් නො ලබයි.
යන ගාථා දෙක කීවේය.
එහි **සමිහිතං** යනු ධනය උපදවන වීර්යයයි.
ඔහු ඔහුගේ වචන අසා, අපහසුව කරදරය ඉවසන්න. එසේ නම් ටික වේලාවක් හිඳින්න. ටිකක් ලබන්නෙහි යයි කීවේය. ඔහු ගොස් ශක්‍රයාගේ සමීපයේ හුන්නේය. ඉක්බිති සූර්ය පුත්‍රයා ද ඒ ක්‍රමයෙන් ම එළඹ එසේම ප්‍රකාශකොට වළක්වන්නේ, වළක්වන්නේ ම.
යමෙක් ආගන්තුකයෙක් සිටින විට ඔහුට ද දී ආහාර ගනීනම්, ඔහුගේ දානය සත්‍ය වෙයි. ධනෝපායන මාර්ග වැඩෙයි.
කෝසිය සිටාණෙනි! එනිසා ඔබට කියමි. දන් දෙව. තොපද වළඳව. ආර්ය මාර්ගයට පැමිණෙනු මැනව. තනිවම ආහාර ගන්නා සුවයක් නො ලබයි.
යන ගාථා දෙක කීවේය.
ඔහුගේ ද වචන අසා අපහසුව කරදරය ඉවසන්න. එසේ වීනම් හිඳින්න. ආහාර ටිකක් ලබන්නෙහි යයි කීවේය. ඔහු ද ගොස් චන්ද්‍රයාගේ සමීපයේ හුන්නේය. ඉක්බිති ඔහු වෙත මාතලී ඒ අයුරින්ම එළඹ එපරිදි කථා පවත්වා, ඔහුව වළක්වන්නේ වළක්වන්නේ ම.
යම් කිසිවෙක් මහ මුහුද හෝ වෙනත් ජලාශයක් තරු පැමිණ බිලි පූජා කෙරේද? බාහුකා නදිය, ගයා පොකුණ, ද්‍රෝණ තීර්ථය, තිබ්බරු තීර්ථය, මහා ජලප්‍රවාහ ආදී තැන්වල බලි පූජා කෙරේද?
යමෙක් අමුත්තකු හුන් කල්හි තමන් තනිව ආහාර නො වළඳා ආගන්තුකයාට ද දී වළඳා නම් එය ඉහත සඳහන් බිලි පූජා හා සමාන ධනෝපායන වීර්ය කරන ලද්දේ වෙයි.
කෝසිය සිටාණනි! එයින් ඔබට කියමි. දන් දෙව, ඔබවත් වළඳව. ආර්ය මාර්ගයට පිවිසෙව. තනිවම බුදින්නේ සුව නො ලබයි.
මේ ගාථා කීවේය.
ඒවායේ අර්ථය :- යම් මිනිසකු නාග යක්‍ෂ ආදීන්ට බලිපූජා කරමියි මුහුදු ලෙන් පොකුණු ආදියෙහි යම්කිසි විලකට සපැමිණ යාගහෝම පුදපූජා කරයිද? එහිදී බලිකර්ම කරයි. එසේම බොහෝ කාර්ය ඇති, ගයා නදියේ, පොකුණක දෝණ නමින් ද, තිම්බරු නමින් ද ඇති තොටුපොළෙහි, ශීඝ්‍ර සැඩපහර ඇති ජලය වහනය වන කල්හි. **අත්‍රවස්සා** යනු ඉදින් මෙහිදී, මේ විල් ආදියෙහි, මේ පුරුෂයාට පුද පූජා මෙන්ම ධනය රැස්කිරීම ද වෙයි. ප්‍රතිඵල සහිත සැප ගෙන දීමක් ද හටගනියි. **අත්‍ථිස්මිං යො නිසින්නස්මිං නෙකො භුඤ්ජති භොජනං** මෙහි කිවයුතු දෙයක් නැත. එහෙයින් එය කියමි. කෝසිය දන් ද දෙන්න. තමන් ද අනුභව කරන්න. ආර්යයන්ගේ දාන අභිරතියේ යුක්ත වූයේ බුද්ධාදී උතුමන්ගේ මාර්ගයට ප්‍රවේශ වන්න. **එකාසි** හුදකලාව ආහාර අනුභව කිරීමෙන් සැපයක් නම් නොලබන්නේ ය.
ඔහු ඔහුගේ ද වචන අසා පර්වත තලයෙන් බසින්නකු මෙන් කටයුතු ඇත්තේ, එසේ වීනම් හිඳින්න. ටිකක් ලබන්නෙහි යයි කීවේය. මාතලී ගොස් සූර්ය පුත්‍රයා ගේ සමීපයේ හුන්නේය. ඉක්බිති පංචසිඛ ඒ අයුරින්ම එළඹ එපරිදි කථා පවත්වා, ඔහුව වළක්වන්නේ වළක්වන්නේ ම.
යමෙක් අමුත්තෙකු සිටිනවිට තනිවම ආහාර ගනියි ද, ඔහු දිග නූලක් ඇති ඇමක් සහිත බිලියක් ගිල්ලා වැනිය.
කෝසිය සිට‍ාණනි! ඒ නිසා නැවත නැවතත් ඔබට කියමි. දන් දෙව. ඔබ ද වළඳව. ආර්ය මාර්ගයට පිවිසෙව. තනිවම වැළඳීම සැපයක් ගෙන නො දේ.
යන ගාථා දෙක කීවේ ය.
මච්ඡරිය කෝසිය එය අසා, දුකෙන් නිම්හිම් නැත්තේ, එසේ වීනම් හිඳින්න. ටිකක් ලබන්නෙහි යයි කීවේය. පංචසිඛ ගොස් මාතලී සමීපයේ හුන්නේය. මෙසේ ඒ බ්‍රාහ්මණයන් පස්දෙනා සිටිනා කල්හිම කිරිබත පිසුණේය. ඉක්බිති එය කෝසිය, උදුනින් බා, නුඹලාගේ භාජන ගනිවු යයි කීවේය. ඔවුහු එසේ හුන්නේ ම අත් දිගුකොට, හිමාලයෙන් මාළුවා පත් ගෙනාවෝ ය. කෝසිය ඒවා දැක, නුඹලාට මේ පාත්‍රවල දැමිය යුතු තරම් කිරිබත් නැත. කදිර (කිහිරි) කොල රැගෙන එවු යයි කීය. ඔවුහු ඒවා රැගෙන ආහ. එක එක කොලය යෝධ පුවරුවක ප්‍රමාණය විය. ඔහු සියලු දෙනාට හැන්දෙන් කිරිබත් දුන්නේය. සියලුදෙනාට දන් දෙන කල්හි, සැළියේ අඩුවක් නම් නොපෙනුණි. පස්දෙනාට ම දී, තෙමේ සැළිය ගෙන හුන්නේ ය. එකෙණෙහි පංචසිඛ නැගිට ආත්මභාවය දුරුකොට සුනඛයෙක් වී ඔවුන්ගේ ඉදිරියට මුත්‍රා කරමින් පැමිණියේය. බමුණෝ තමන්ගේ කිරිබත් කොලයෙන් වැසුන කෝසියගේ අතේ පිටපැත්තේ මුත්‍රා බිංදු වැටුණේය. බමුණෝ භාජනවලින් පැන් ගෙන, කිරිබත් විසුරුවමින් අනුභව කරන්නාක් මෙන් වූහ. කෝසියද, මටත් ජලය දෙවු. අත සෝදා අනුභව කරන්නෙමියි කීවේය. ඔබ ජලය ගෙන අත සෝදා ගන්න. මා විසින් නුඹලාට කිරිබත් දෙන ලදි. මට ජලය ටිකක් දෙන්න. අපි පිඬු කිරීම ගුලිකිරීම නම් නො කරමු. එසේ වීනම් මේ සැළිය බලව. අත සෝදා පැමිණෙන්නෙමැයි නදියට බැස්සේ ය. එකෙණෙහි බල්ලා, සැළිය මුත්‍රාවලින් පිරෙව්වේය. හෙතෙම, ඌ මුත්‍රා කරනු දැක, මහත් වූ දණ්ඩක් රැගෙන, තර්ජනය කරමින් ආවේය. හෙතෙම ආජානීය අශ්වයකු වී, ඔහු ව ලුහුබඳිමින් නොයෙක් වර්ණ ඇත්තේ විය. කළුවෙයි. සුදු වෙයි. රන්වන් ද කබර ඇත්තේ ද, උස් ද පහත් ද වෙමින් මෙසේ නොයෙක් වර්ණ වී, මච්ඡරිය කෝසිය සිටු ලුහු බැන්දේය. ඔහු මරණ බියෙන් බිය වූයේ බමුණන් වෙත සමීප වූයේය. ඔවුහු ද උඩට පැන අහසෙහි සිටියෝය. හෙතෙම ඔවුන්ගේ ඒ සෘද්ධිය දැක;
මේ බ්‍රාහ්මණයෝ උත්තම වර්ණ ඇතියහ. තොපගේ සුනඛයා වරින් වර විවිධ උස් පහත් පැහැ සටහන් නිර්මාණය කරයි. බ්‍රාහ්මණයිනි, අපට කියව. තෙපි කවුරුද?
ඒ අසා ශක්‍ර දිව්‍ය රාජයා;
සඳ හිරු දෙදෙන මෙහි ආහ. මේ දේව සාරථී මාතලී ය. අනිත් තැනැත්තා පඤ්චසිඛය. මම දෙදෙව්ලොවට අධිපති ශක්‍රයා වෙමි.
ගාථාව කියා, ඔහුගේ සම්පත් වර්ණනා කරමින්;
අත්පුඩි හඬ ද, මිහිඟු බෙර හඬද, මුරජ බෙර හඬ ද, පණා බෙර හඬ ද, නිදිගත් මොහු පුබුදු කෙරෙති. පිබිදියේ තුටු වේ.
යන ගාථාව කීවේය.
ඔහු ඔහු ගේ වචන අසා මෙබඳු ආකාර දිව්‍ය සම්පත් කුමක්කොට ලබත්දැයි විචාළේය. දන් නොදෙන සුළු, පාප ධර්මයේ ඇලුණු මසුරෝ දිව්‍යලෝකයට නොයති. අපායේ උපදින්නාහ යයි දක්වමින්,
යම්කිසි කෙනෙක් මසුරු වූවාහු ද, තද මසුරු වූවාහු ද, මහණ බමුණන්ට පිරිහෙලා කථා කරන්නාහු ද? ඔහු මරණින් මතු නිරයට යයි.
මේ ගාථාව කියා, ධර්මයෙහි නිරත වූවන්ට දිව්‍යලෝක ප්‍රතිලාභය අත්වන බව ප්‍රකාශ කිරීමට;
සුගතිය පතන කිසිවෙක් වේ නම් ඔහු ශීල ධර්මයෙහි පිහිටිය යුතුය. දන් දීමාදී කටයුතු කළ යුතුය. එසේ කරන්නා මරණින් මතු සුගතියේ උත්පත්තිය ලබයි.
යන ගාථාව කීවේය.
එහි **ආස සානා** යනු ශුභ පතන්නෝ යම් කිසිවෙක් සුගතිය වර්ණනා කරත්ද? ඒ සියල්ලෝ සංයමයේ පිහිටියේ, දස ශීල ධර්මයෙහි මැනවින් නිරත වූයේ දාන ධර්මාදියේ පිහිටියේ සිට. මෙලොව දී ශරීර සංඛ්‍යාත දේහය බහා තබා ඔහුගේ මරණින් මතු සුගතියේ උපදිති යන අර්ථයයි.
මෙසේ ද පවසා, කෝසිය අපි ඔබ සමීපයේ කිරිබත් පිණිස ආවේ නොවෙමු. කරුණාවෙන් ඔබට අනුකම්පා කරමින් ආවෝ වෙමුයි ඔහුට ප්‍රකාශ කිරීමට,
පෙර ජාතියෙහි තොප අපගේ ඤාතියෙක් විය. තොප මේ ආත්මයේ තද මසුරෙක්ව සිටී. රොස් පරොස් බස් ඇති පාප ධර්ම ඇත්තෙක. ඒ නිසා තොපට වැඩ පිණිස පැමිණියෙමි. පාප ධර්ම ඇත්තාහු සුගතියට නොයයි. අපායට යයි. යයි කීවේය.
එහි **සො** යනු ඒ ඔබ වේ. **මා පාප ධම්මො** යනු මෙතෙම අපගේ ඤාතියෙකි. පාපධර්මයෙකි. නිරයට නොපැමිණේවා යන මේ අර්ථයෙන් පැමිණියෝ වෙමු යන අර්ථයයි.
ඒ අසා කෝසිය, මොවුහු මට වැඩ පිණිස වේ. මා නිරයෙන් ගොඩට ගෙන ස්වර්ගයෙහි පිහිටුවනු කැමැත්තේ සතුටු සිතැත්තේ,
යම් සේ තෙපි මට අවවාද කරයි ද, මම එසේ පිළිපදිමි. තෙපි මට හිතවත්ය. හිත කැමැතියන් කරන සියල්ල එසේ ම ඉටු කරන්නෙමි.
මම අදම මසුරු බවින් වෙන් වෙමි. මම කිසිදු පවකුදු නො කරමි. මෙතැන් පටන් කිසිවක් හට නොදී මම දිය පතකුදු නො බොමි. නො දිය යුතු කිසිවක් මට නැත.
සක්දෙව් රජුනි! හැමකල්හි ම දෙන්නා වූ මේ භෝගයෝ කවදා හෝ අවසන් වේ. සක්දෙව් රජුනි! එදිනට මම සියලු කාමයන් හැරපියා පැවිදි වන්නෙමි. යයි කීවේය.
එහි **මං** යනු මගේ. **තෙ** යනු නුඹලා. **යංමං** යනු යමකු විසින් මට මැනවින් අනුශාසනා කළෙහුද, ඒ නිසා මට නුඹලා හිතකාමී වූහ. **තථා** යනු යම්සේ කියහු ද? එසේ කරන්නෙමි. **උපාරමාමී** යනු මසුරුබවින් වැළකෙමි. **අදෙය්‍යමත්‍ථී** යනු මෙතැන් පටන්ම මට අලෝභ වශයෙන් දියයුතු වස්තුවක් නම් නැත. **තඤ්චාපි දත්‍වා** යනු දියබිඳක් හෝ මම ලැබ නොදී පානය නො කරන්නෙමි. **ඛියිස්සන්ති** යනු ක්‍ෂය වන්නේය. **යථොධිකා නී** යනු වස්තුකාම ක්ලේශකාම වශයෙන් යම් සේ තුබුණු කොට්ඨාස වේ ම ය.
ශක්‍රයා මච්ඡරිය කෝසිය සිටුතුමා දමනය කොට නිර්ලෝභී කොට දාන ඵලය දන්වා ධර්ම දේශනාවෙන් පංච ශීලයෙහි පිහිටුවා ඔවුන් සමග දිව්‍ය නගරයටම ගියේ, මච්ඡරිය කෝසිය ද නගරයට පිවිස රජු අනුදැන වදාරා ගන්නා ලද භාජන පුරවා ගනිත්වායි යාචකයන්ට ධනය දී, එකෙණෙහි නික්ම හිමාලයේ දක්‍ෂිණ පාර්ශ්වයේ ගංගාවේ ද එක් හරස්කඩක පන්සලක් කොට, පැවිදිව වනමුල් ගෙඩි ආහාර කොට එහි චිරාත් කාලයක් වාසය කෙළේය. වයසට ද පත් විය. එකල සක්දෙවිඳුට ආශා, සද්ධා, සිරි, හිරි යනුවෙන් දූවරු සතර දෙනෙක් වෙති. ඈලා බොහෝ දිව්‍ය සුවඳ මල් රැගෙන ජල ක්‍රීඩා පිණිස, අනෝතප්ත විලට ගොස් එහි ක්‍රීඩාකොට, හිරියල් තලාවේ සිටියහ. එකෙණෙහි නාරද නම් බ්‍රාහ්මණ තාපසයා තව්තිසා භවනට දිවා විහරණය පිණිස ගොස්, නන්දන වනයේ චිත්‍රකූටලතා වනයෙහි දිවා විහරණය කොට පරසතු මලක් කුඩයක් මෙන් සෙවන පිණිස දරනු ලබන්නේ, මනෝසිලා මස්තකයේ තමන් වසන ස්ථානයෙන් රත්රන් ගුහාවට යයි ඉක්බිති ඈලා ඔහුගේ අතේ ඒ මල දැක, ඉල්ලූහ. ඒ අර්ථය ප්‍රකාශ කරන්නා වූ ශාස්තෲන් වහන්සේ වදාළ සේක;
සක් දෙවිඳුන් විසින් රක්ෂිත දෙවඟනෝ උතුම් වූ ගන්‍ධමාදන පර්වතයෙහි සන්තෝස වෙති. එවිට මුළු ලොවම යා හැකි සෘෂිවරයෙක් හොඳට පිපුණු මලක් රැගෙන ආයේය.
ශක්‍රයා විසින් සෙවුනා ලද දෙවියන් විසින් සත්කාර කරන ලද මේ පිරිසුදු, සුවඳැති උතුම් මල දෙවියන් විසින් මිස අසුරයන් විසින් හෝ මිනිසුන් විසින් නො ලද හැකිය. එය දෙවියන්ට ම සුදුසු ය.
ස්ත්‍රීන්ට අධිපති වූ රන්බඳු සිවිය ඇති ආසා - සද්ධා සිරි, හිරී යන මේ දෙවඟනුන් සතර දෙන නාරද දේව බ්‍රාහ්මණයා වෙත පැමිණ මුනිවරයාට මෙසේ කීය.
මහා සෘෂි වූ බ්‍රාහ්මණය, මේ පරසතු මල ඔබතුමා කිසිවකු සඳහා නො ගෙනෙන ලද්දේ නම්, අපට දෙනු මැනවි. අපට සක් දෙවිඳු යම් සේ ද, ඔබ වහන්සේ ද එසේම වෙත්වා!
නාරද සෘෂිවරයා, ඒ මල ඉල්ලන්නා වූ ඔවුන්ට මෙසේ කීය. මෙය මහත් කලහ වැඩෙන කාර්යයකි. මට මේ මලින් වැඩක් නැත. නුඹලා අතරින් ගුණයෙන් ජ්‍යෙෂ්ඨ වූයේ යමෙක් ද, ඕ තොමෝ මේ මල පැළඳ ගන්නීය. සෘෂිවරයා කීය.
එහි **ගිරිවරෙ** යනු අතීත කාලයට පර්යාය වචනයකි. **දේවවරාභිපාලිතා** යනු ශක්‍රයා විසින් රක්නා ලද, **සබ්බලෝකගු** යනු දිව්‍යලෝකයේ ද, මනුෂ්‍ය ලෝකයේ ද, සියලුතැන ගමන් කිරීමේ දක්‍ෂ. **දුමවර සාඛමාදියා** යනු පරසතු ශාඛාවක් යයි ලබන ලද නම් ඇති මල් ගෙන. **සක්කතං** යනු කරන ලද සත්කාර ඇති. **අමරවරෙහි** යනු ශක්‍රයා සඳහා කියන ලදි. **අඤ්ඤත්‍ර දෙවෙහි** යනු දෙවියන් ද, සෘද්ධිමතුන් ද, වෙනත් මිනිසුන් විසින් ද, යක්‍ෂාදින් විසින් ද හැර ලබන ලද. **තදාර හංහිදං** යනු ඔවුන්ටම එය සුදුසු වූ. **කනකත්තවූපමා** යනු රන්වන් පාටැති **උට්ඨායා** යනු ආර්යයන් වහන්සේ මල් සුවඳ විලේපනාදියෙන් වැලකුනේ, මල් නොපළඳන්නේ ය. එක් පෙදෙසක හැර දමන්නේ ය. එවු! එය ඉල්වාගෙන මල් පළඳින්නෙමු යි අත දිගුකොට ඉල්ලනු ල බන්නේ එකසැණින්ම නැගිට ප්‍රමදාවන්ට උත්තම වූ. **මුනිං** යනු සෘෂිවරයා.
**අනුද්දිට්ඨං** යනු අසවල් නම් ඇත්තාට දෙන්නෙමියි, නොදක්නා ලද්දේ. **සබ්බගතිතෙ ඉජ්ඣතු** යනු ඒ සියලු සිත් ගතිය, සඵල වේවා! ප්‍රාර්ථනා කරන ලද අයුරින් ලාභ වේවායි ඔහුට ශුභ ප්‍රාර්ථනා කරති. **යථෙව වාසවො** යනු යම් සේ අප ගේ පියා වූ, වාසවයා කැමැති කැමැති දේ දෙයි ද. එසේ ම අපට ඔබ ද වේවා! **තං** යනු ඒ පුෂ්පයයි. **අභිසමෙක්ඛා** යනු දැක. **සංකලහං** යනු නොයෙක් ගැනීම් ඇති කලහ වර්ධනය වන කථා වැගුරුවේය. **ඉමෙහි** යනු මේ පුෂ්පවලින් නම් මට අර්ථයක් නැත. මල් දැරීමෙන් මම වැලකුණේ වෙමි යන අර්ථයයි. **යා යෙව වො සෙය්‍යසී** යනු යම්බඳු ඔබලා අතර ජ්‍යෙෂ්ඨවූ, **සා පීලය්හථ** යනු ඇය මෙය පළඳීවා! යන අර්ථයයි.
ඈලා සතරදෙනා, ඔහුගේ වචනය අසා ගාථාවක් කීහ.
උතුම් නාරද සෘෂිවරය! නුඹ වහන්සේ ම අප බලා, අප අතුරින් යම් තැනැත්තියකට දෙනු කැමති නම් ඈට දෙනු මැනවි. සෘෂිවරයාණනි! අප අතරින් යම් තැනැත්තියක් ඔබතුමාගෙන් මල ලබන්නෙහි නම් ඕ අප අතුරින් ශ්‍රේෂ්ඨ තැනැත්තිය වන්නීය.
එහි **ත්‍වං නොත්තමො** යනු උතුම් වූ මහාමුනි වූ ඔබ ම අපට සලකනු මැනවි.
මනා සිරුරු ඇත්තිය! ඒ කීම අයහපත්ය. ඔබලා අතර කලහක් ඇති කිරීමට කිසිදු බ්‍රාහ්මණයෙක් සතුටු නොවෙයි. මෙහි තොප අතරින් උත්තම වූ හෝ අධම ස්ත්‍රිය කවරීදැ’යි ඔබලාට තෝරා ගැනීම අපහසු නම් ශක්‍රයාගෙන් ගොස් විමසව. සෘෂිවරයා කීය.
යන ගාථාව කීවේය.
එහි අර්ථය නම්: සොඳුර ශුභ ගමන් ඇත්තනි, මේ ඔබලා විසින් කියන ලද වචනය මට අයුක්තියකි. මෙසේ ඇතිකල්හි මා විසින් නුඹලා කෙරෙහි, අතුරින් එකෙකු ශ්‍රේෂ්ඨ වේ. සෙසු අය හීන කරන්නවුන් විසින් කලහයක් වර්ධනය කළේ වන්නේය. කවුරු නමුත් බහාතබන ලද පාප ඇති බ්‍රාහ්මණයකු කලහ ගැන දොඩමළු වන්නේ නම් මෙබඳු ආකාර වූ කලහ වර්ධනය වීම නම් නුසුදුසු ය. එබැවින් මෙතැනින් ගොස් තමන්ගේ පියා වූ නායක වූ ශක්‍රයාගෙන් ම විචාරවු. ඉදින් උතුම් හෝ පහත් හෝ නොදනිවු නො සිතමි යනුවෙනි.
එවිට, ශාස්තෲන් වහන්සේ;
නාරද සෘෂිවරයා විසින් කුසුම නො දී කුපිත කරවූ, සක් දෙවිඳුගෙන් අසවයි කිවූ, වර්ණ මදයෙන් මත් වූ ඒ අප්සරාවෝ සක්දෙවි සමීපයට ගොස් කවර නම් තැනැත්තියක් ශ්‍රේෂ්ඨදැයි විචාළහ.
යන ගාථාව කී සේක.
එහි **පරමප්පකොපිතා** යනු මල් නොදෙන්නා විසින් අතිශයින් කුපිතව, ඔහුට කිපුණේ වී. **උදීරිතා** යනු ශක්‍රයාගෙන් ම විචාරවු යයි කියන ලදි. **සහස්ස චක්ඛුනො** යනු ශක්‍රයාගේ සමීපයට ගොස්, **කානූ** යනු අප අතර කවරෙක් ශ්‍රේෂ්ඨ වේදැයි විචාළහ.
මෙසේ විචාරා සිට :-
දෙවියන්ට ශ්‍රේෂ්ඨ වූ සක්දෙවි උත්සුක වූ සිත් ඇති අප්සරාවන් දැක මෙසේ කීය. මනා සිරුරු ඇති අප්සරාවනි! මේ කලහ ඇති කළේ කවරෙක්ද? තෙපි සිවුදෙනම එක සමාන වන්නෝ ය.
එහි **තාදිස්වා** යනු මහණෙනි, ඒ සතරදෙනාම තමන්ගේ සමීපයට එනු දැක, **ආයතත්තමනා** යනු, වීර්යවඩන කැලඹුණු සිත් ඇති. **කතඤ්ජලී** යනු නමස්කාර කරන්නා වූ දේවතාවන් විසින් කරන ලද ඇඳිලි බැඳ ඇත්තේ. **සාදිසි** යනු නුඹලා සියළු දෙනාම සමාන වේමය. **කො නෙවා** යනු මෙසේ කවරෙක්ද? **කලහං උදීරයි** යනු මේ නොයෙක් රණ්ඩු සරුවල් කතා කෙළේය. වර්ධනය කෙළේ ය.
ඉක්බිති ඔහුට ඔවුන් කථා කරමින්;
ධර්මයෙහි පිහිටි මුළු ලොවෙහි හැසිරෙන, සත්‍ය වූ පරාක්‍රම ඇති යම් නාරක සෘෂිවරයෙක් ගන්ධමාදන පර්වතයේ සිටී ද? හෙතෙම තොප තොප අතුරෙන් අධම හෝ උත්තම තැනැත්තිය නොදනී නම් ශක්‍රයාගෙන් අසව් යයි අපට කීහ.
යන ගාථාව කීහ.
එහි **සච්ච නික්කමො** යනු සත්‍යයෙන් හා එඩියෙන් යුතු.
ඒ අසා ශක්‍රයා මේ සතර දෙනා ද, මගේ දූවරු ද ඉදින් මම මේ අය කෙරෙහි එකකු ගුණ සම්පන්න උත්තම යයි කියම් ද? සෙස්සෝ කුපිත වෙති. මේ නඩුව විසඳීමට නොහැකි ය. මොවුහු හිමාලයේ කෝසිය තාපසයා ගේ සමීපයට යවන්නෙමි. ඔහු මොවුන්ගේ නඩුව විනිශ්චය කරන්නේ යයි සිතා, මම නුඹලාගේ නඩුව විනිශ්චය නොකරමි. හිමාලයේ කෝසිය නම් තාපසයෙක් ඇත. ඔහුට මම තමන්ගේ දිව්‍යභෝජනයට යවන්නෙමි. හෙතෙම අනුන්ට නොදී අනුභව නො කරයි. දෙන්නේ ද පරීක්‍ෂා කොට ගුණවතුන්ටම දෙයි. යම්බඳු ඔබලා විෂයෙහි ද එහිදී ඔහුගේ අතින් බත් ලැබෙන්නේ ය. එය උත්තම වන්නේ යයි ප්‍රකාශ කරන්නේ.
දිව්‍යාංගනාවරුනි! ගන්‍ධමාදන පර්වත වනයෙහි හැසිරෙන මහා මුනිවරයා අනුන් හට නොදී කිසිවක් නො වළඳන්නේ ය. ඒ කෝසිය තාපස තෙම පරීක්‍ෂා කොටම දන් දෙයි. හෙතෙම තොපගෙන් යම් තැනැත්තියකට දෙන්නේ නම් ඕ තොමෝ ම ශ්‍රේෂ්ඨ වන්නීය. ශක්‍රයා කීවේය.
යන ගාථාව කීවේය.
එහි **බ්‍රහාරඤ්ඤවරො** යනු මහා අරණ්‍යවාසී යනුයි.
මෙසේ හෙතෙම තාපසයා ගේ සමීපයට යවා මාතලී කැඳවා ඔහුගේ සමීපයට එවන්නේ අනතුරු ගාථාව කීවේ ය.
මාතලිය! යම් තාපසයෙක් දකුණු දිග ගං ඉවුරෙහි හිමවත් පෙදෙසෙහි වාසය කරයිද? ඒ කෝසිය තාපස තෙම දුර්ලභ ආහාරපාන ඇත්තේ ය. ඔහුට සුධා භෝජනය පමුණුව යි කීයේය.
එහි **සම්මති** යනු වාසය කරයි. **දක්ඛිණං** යනු හිමාලයට දකුණු දිශාවෙන් **පස්මනී** යනු පැත්තක.
ඉක්බිති ශාස්තෲන් වහන්සේ වදාළ සේක;
ශක්‍රයා විසින් යවන ලද ඒ මාතලී දෙව් පුත් තෙම දහසක් අසුන් යෙදූ යානයට නැග වහා අසපුවට පැමිණ, නොපෙනී සිට ම සෘෂිවරයාට සුධා භෝජනය දුන්නේ ය.
එහි **අදිස්සමානො** යනු මහණෙනි, ඒ මාතලී තෙමේ, ශක්‍ර දිව්‍යරාජයාගේ වචන පිළිගෙන. ආශ්‍රමයට ගොස් අදෘශ්‍යමාන සිරුරින් යුතුව ඔහුට දිව්‍යභෝජනය දුන්නේ ය. දෙමින් ම රාත්‍රියෙහි ප්‍රධන් වීර්ය වඩා අළුයම් කාලයේ ගිනි පූජා පවත්වා රාත්‍රිය පහව ගියකල්හි උදාවන සූර්යයාට නමස්කාර කරමින් සිටියා වූ ඔහුගේ අතේ දිව්‍ය භෝජනය පිහිටුවීය.
කෝසිය එය ගෙන සිටියේ ම ගාථා දෙකක් කීවේය.
උදෑසන ගිනි දෙවියා පුදා ලෝකාන්‍ධකාරය දුරු කරන්නා වූ උතුම් හිරු වෙත එළඹ සිටි මගේ අත්වල සුධා භෝජනය තැබුවේ කවරෙක්ද? සියලු භූතයන් ඉක්මවා සිටි ශක්‍රයා විසින් ද?
සක් ගෙඩියක් මෙන් සුදු වූ, අසමාන වූ දැකුම් ඇති, පිරිසිදු වූ, සුවඳවත් සුධා භෝජනය පියවි ඇසින් නො දක්නා ලද කවරනම් දෙවියෙක් කවර හෙයින් මා අත තැබීද? සෘෂිවරයා ප්‍රශ්න කෙළේය.
එහි **උදග්ගි හුත්තං** යනු අග්නි පූජාව පවත්වා තව ද අග්නි ශාලාවෙන් නික්ම පන්සල් දොරටුවේ සිට, **පභංකරං ලොතමොනුදං උත්තමං** සූර්යා **උපතිට්ඨතො** මගේ **සබ්බානි භූතානි අතිච්ච **නොඉක්මවා පවත්නා කල්හි වාසවෙ මෙසේ ප්‍රාණීන් අතර දිව්‍ය භෝජනය කුමක්ද? කුමන නමක් මේ දැම්මේද. **සංඛූපමං** යන ආදි වශයෙන් සිටියා වූ දිව්‍ය භෝජනය වර්ණනා කරයි.
අනතුරුව මාතලී කීවේය.
මහර්ෂී වූ මහා මුනිවරය! සක්දෙව් රජුගේ මෙහෙයවීම අනුව, සුධා භෝජනය මම විසින් ගෙන එන ලද්දෙමි. මා දේව සාරථී මාතලී ය. උතුම් බත වළඳනු මැනවි. ප්‍රමාද නො වනු මැනවි.
මේ සුධා භෝජනය වැළඳීමෙන්, බඩගින්න, පිපාසය, නො ඇල්ම, ඇඟේ දැවිල්ල, ක්ලාන්ත ගතිය, කෝපය, බද්ධ වෛරය, විවාදය, කේලාම් කීම, සීතය, උෂ්ණය, අලස බව ය යන දොළොස් පාප ධර්මයන් නැසෙන්නේ ය.
එහි **සුධාභිභාසිං** යනු මේ දිව්‍යභෝජනය ඔබට පුද කෙළෙමි. **ජානාසි** නුඹ-මම. **මාතලි** නම් **දේවසාරථී** යන අර්ථයයි. **මා විචාරයී** යනු අනුභව නොකරමියි ප්‍රතික්‍ෂේප නොකොට අනුභව කරන්න ගැටුමක් නොකරව. **පාපකෙ** යනු මේ දිව්‍ය භෝජනය වැළඳීමෙන් දොළොස් පාපක ධර්මයන් දුරුවෙත්. ඛුදං යනු පළමුව ඔබගේ බඩගිනි බව දුරු කරති. දෙවනුව පැන් පිපාසාවයි. තෙවනුව කළකිරීමයි. සතරවෙනුව කාය දැවිල්ලයි. පස්වෙනුව ක්ලාන්තය, ක්ලාන්ත භාවය, සයවෙනුව ක්‍රෝධය සත්වෙනුව උපනාහය (වෛරය) අටවෙනුව විවාදය, නවවෙනුව පිසුණාවාචාව, දහවෙනුව ශීතල, එකොළොස්වෙනුව උෂ්ණය දොළොස්වෙනුව ප්‍රමාදය, අලස බව මේ උත්තම රස උතුම් රස දිව්‍ය භෝජනය මේ දොළොස් පාප ධර්මයන් වනසා දමති.
ඒ අසා කෝසිය තමන්ගේ ව්‍රත සමාදානය මෙනෙහි කරන්නේ,
එම්බා මාතලිය! පළමුකොට නොදී වැළඳීම මට කැප නැත. මෙසේ අනුන්ට දී වැළඳීමේ ව්‍රතයක් මට ඇත. හුදෙකලාව වැළඳීම ආර්යයන් විසින් නො පුදන ලද්දකි. බෙදාගෙන නො වළඳන තැනැත්තා දෙව් මිනිස් සුව නො විඳියි.
ගාථාව කියා ස්වාමීනි, නුඹලා විසින් අනුන්ට නොදී ආහාර ගැනීමේ දොස් දැක මේ ව්‍රතය සමාදන් වූයේයයි මාතලී විසින් විචාරණ ලදුව කීවේය.
ස්ත්‍රීන් නසන. අය ද පරදාරාවන් කරා යන අය ද, මිත්‍රද්‍රෝහී අය ද දැහැමි මහණ බමුණන්ට දොස් නගන අවලාද කියන අය ද, මසුරු අය ද යන පස්දෙන ම අධමයෝය. එහෙයින් මම අනෙකකුට නො දී දියවත් නො බොමි.
යම්බඳු මම ස්ත්‍රියකට හෝ පුරුෂයෙකුට, බුද්ධාදීන් විසින් වර්ණනා කරන ලද දානය දෙම්ද? මේ ලෝකයෙහි සැදැහැති ප්‍රතිභාගයන්ගේ වචන දන්නා වූ පහ වූ මසුරු මල ඇති, පුරුෂයෝ උතුම් යයි සම්මතයහ.
එහි **පුබ්බෙ** යනු පෙර මා විසින් මේ දාන ව්‍රතය සමාදන් වූ තැන් පටන්, නුවණැත්තා වූ බුදු පසේබුදු මහ රහත් ආදීන් උතුම් යයි වදාළ මේ දානය දෙන්නේම ය. නොදී ආහාර නො ගන්නේම ය. **සුඛං** යනු දිව්‍ය මානුෂික සැප නොලබයි. **ථිඝාතකා** යනු ස්ත්‍රී ඝාතකයෝ වෙති. **යෙචිමෙ** යනු මෙයම. **සපන්ති** යනු ආක්‍රෝෂ කරත්. **සුබ්බතෙ** යනු ධාර්මික ශ්‍රමණ බ්‍රාහ්මණයන්. **මච්ඡරිපඤ්චමා** යනු මසුරුකම පස්වෙනි කොට ඇති මේ අය අතර පස්වෙන්නා මසුරා. **අධමා** යනු මේ අධමයෝ පස්දෙනා නම් වෙති. **තස්මා** යනු යම්හෙයකින් මම පස්වෙනි වූ අධම බව නිසා වූ බියෙන්. **අදත්‍වා උදකම්පිනාස්මියෙ** අනුභව නොකරන්නෙමියි මේ ව්‍රතය සමාදන් වූයෙමි. **යො හිත්‍ථියා වා** යනු යම්බඳු මම හෝ ස්ත්‍රියක් හෝ. **විදුසම්පවණ්ණිතං** යනු බුද්ධාදි ප්‍රාඥ පණ්ඩිතයන් විසින් වර්ණනා කරන ලද. **සුචිසම්ම සම්මතා** යනු මේ විශ්වාස කළයුතු ශ්‍රද්ධාවෙන් සමන්විත වූයේ යයි පවසන්නේ, පහවූ මසුරුකම ඇති, මිනිස්සු පිරිසිදු උත්තම සම්මත වෙත් යයි යන අර්ථයයි.
ඒ අසා මාතලී දෘශ්‍යමාන ශරීරයෙන් පෙනී සිටියේය. එකෙණෙහි, ඒ ඒ සතරදෙනා වූ දේව කන්‍යාවෝ සතර දිශාවේ සිටියහ. සිරි නැගෙනහිර දිශාවේ සිටියාය. ආසා, දකුණු දිශාවේ පෙනී සිටියාය. සද්ධා පෙරදිගෙහි ද හිරි උතුරු දිශාවේද වශයෙනි.
ඒ අර්ථය ප්‍රකාශ කරන්නා වූ ශාස්තෲන් වහන්සේ වදාළ සේක. සක්දෙවි රජු විසින් අනුම. කොට පිටත් කළ, ස්වර්ණවර්ණ සිරුරින් යුත් ආශා, ශ්‍රද්ධා, ශ්‍රී, හ්රී යන දිව්‍ය කන්‍යාවන් සතර දෙන කෝසිය තවුසාගේ අසපුවට පැමිණියහ.
දැකුම්කළු වර්ණයෙන් ගිනිසිළු මෙන් සතර දිශාවෙහි සිටි ඒ දිව්‍ය අප්සරාවන් සතර දෙන අතිශය ප්‍රීතියට පත් කෝසිය සෘෂිවරයා මාතලී දිව්‍ය පුත්‍රයා හමුවේ මෙසේ කීය.
එම්බා දෙව්දුව! උතුම් ඕසධී තාරකාව මෙන් පෙරදිග බබුළුවන තෝ කිනම් වේ ද? රන් රුවකට බඳු සිරුරු ඇති තී විචාරමි. තී කවරනම් දෙව් දුවක් දැයි මට කියව.
හැම කල්හි අලාමක සත්ත්වයන් විසින් සෙවුනා වූ මිනිසුන් අතර පූජ්‍යත්වයට පත් මම ශ්‍රී නම් වෙමි. සුධා භෝජනය පිළිබඳ විවාදය නිසා ඔබ සමීපයට ආවෙමි. ඒ මට සුධා භෝජනය දෙනු මැනව.
මහා තවුසාණනි! මම යමෙකුට සැප කැමති වෙම් ද, ඔහු සියලු කාම සම්පත්තීන් ලබයි. හෝම කරන්නවුන් අතුරෙන් ශ්‍රේෂ්ඨය. මා ශ්‍රී නමැයි දනුව. මහා ප්‍රාඥයිනි, සුධා භෝජනය මට දුන මැනවි.
එහි **අතො** යනු ඉක්බිති. **මුතා** යනු අනුමත කරන ලද්දේ. ශක්‍ර දේවරාජයා විසින් අනුමත කරන ලද්දේ ද එවන ලද්දේ ද යන අර්ථයයි. **සබ්බො පරමප්පමොදිතො** යනු, ශේෂ නොවී ඉතා ප්‍රමුදිතව. **සාමං** යන මේ පාඨයයි. ඒ දේවතාවෝ සාමය දැක යන අර්ථයයි. **චතුරො** යනු දක්ෂ යන මේ පාඨයම වේ. සතර දෙනකුගෙන් සමන්විත යන අර්ථයි. **තාරවරා** යනු තාරකාවන්ට උතුම් වූ. **කඤ්චනවෙල්ලිවිග්ගහෙ** යනු රනින් නිමකළ රූපයක් හා සමාන ශරීර ඇති. **සිරාහං** යනු සිරි වූ මම. **තවන්තිමාගතා** යනු ඔබගේ සමීපයට ආවෝය. **භාජයා** යනු යම්සේ මා දිව්‍ය භෝජනය ඇසුරු කරයි ද, එසේ කරව. මට දිව්‍ය භෝජනය දෙන්න යන අර්ථයයි. **ජානාහී** යනු දන්නේය. **ජුහතුත්තමා** යනු ගිනි පුදන්නවුන්ගෙන් උත්තම වූ.
ඒ අසා කෝසිය මෙසේ කීවේය.
හස්ති ශිල්පාදී ශිල්ප ඥානයෙන් ද, තුන් වේදය සංඛ්‍යාත විද්‍යායෙන් ද, ශීලයෙන් හා බුද්ධියෙන් ද යුත්, ගොවිතැන වෙළඳාම ආදී කර්මාන්ත පුහුණු කර ගත් මිනිස්සු ඔබෙන් තොර වූ විට ස්වල්ප මාත්‍ර වූ සැපතක් වත් නො ලබයි. තී විසින් එසේ කරන ලද යමක් ඇත් ද එය නුසුදුස ය.
තී විසින් රකිනු ලබන අලස වූ බොහෝ බුදිනසුලු නීච කුලීන මිනිසෙක් වීද, සම්පතින් යුතු සුව දිවියක් ගෙවන ඔහුගේ දාස භාවයට කුලීනයෝ පත් වෙති.
ස්වභාව සත්‍යය නැති, යුක්ත අයුක්ති විභාග නැති ව සෙවුනා පණ්ඩිතයන් පහත හෙළන්නා වූ, මූඪ වූ තී හඳුනමි. තී වැන්නෝ අසුනක් පැනක් ලබන්නවත් නුසුදුසුය. සුධා භෝජනය ලැබීමට කෙසේ සුදුසු වේද? මෙතැනින් යව. තී මට රුචි නොවේ. තවුසා කීය.
එහි **සිප්පෙන** යනු ඇත්, අස්, රිය, තරු ආදි ශිල්පාදියෙන් යුතු. **විජ්ජාචරණෙනා** යනු ත්‍රිවේද සංඛ්‍යාත විද්‍යාවන්ගේ ද, ශීලයෙන් ද යුතු. **පගුණා සකම්මනා** යනු තමන්ගේ පුරුෂ වීර්යෙන් කරන ලද ගුණ සම්පන්න ගුණයෙන් යුක්ත. **කිඤ්චනං** යනු කිසියම් අල්පමාත්‍ර වූ හෝ සම්පතක් හෝ සැපයක් නොලබත්. **යදිදං** යනු යම්බඳු මේ ඉසුරු පිණිස ශිල්ප ආදිය උගෙන, හැසිරෙන්නා වූ ඔබ විසින් විකෘතිව කරන ලද යමක් වේ ද එය සුදුසු නොවේ. **අරූපිමං** යනු විරූපී යනුයි. **තයානුගුත්තො** යනු ඔබ විසින් අනුව රකිනා ලද. **ජාතිමං අපී** යනු ජාති සම්පන්න වශයෙන් ද ශිල්ප විද්‍යාකලා ආදි බුද්ධිගෝචර ක්‍රියාවලින් සමන්විත වූ. **පෙසෙතී** යනු එවන ක්‍රියාව කරයි. **තං තං** යනු එබැවින් එය **අසච්චං** යනු ස්වභාවය සංඛ්‍යාත සත්‍යයෙහි නොපිහිටන බැවින් අසත්‍යය. උත්තමගුණ රහිත වේ. **අවිභජ්ජ සෙවිනිං** යනු නොබෙදා සුදුසු-නුසුදුසු බව නොදැන ශිල්පාදියෙන් සමන්විත වූයේ ඉතිරිය ද සේවනය කරනු ලබන, **විදුරානුපාතීනිං** යනු වියතුන්ට අනුකූල වියතුන් හෙළාදමා, තළා, පෙළා හැසිරෙන. **කුතො සුධා** යනු එබඳු ආකාර වූ නිර්ගුණයන් කළ බැවින් දිව්‍ය භෝජනය මට රුචි නොවේ යන බැවින් යව. මෙහි නොසිටුව යනුයි.
ඇය එතනදී ම අතුරුදහන් වූවාය. ඉක්බිති ඔහු ආශා සමග කථාබස් කරමින් මෙසේ කීවේය.
සුදු දත් ඇති, කුණ්ඩලාභරණ පැළැඳි වෙසෙසින් ඔප දැමූ රන්මුවා අබරණ දරණ වත්කළ දිය දහරක් වැනි දිව දුහුලක් ඇඳ කුසතණින් දැල්වුණු ගිනි සිළුවක් බඳු තෝ කවරේ ද?
වැද්දකු විසින් විදින ලද හී පහර වැරද බියපත් වූ මුව දෙනක ගේ මද බැල්ම මෙන් බලන්නෙහි ය. මද බැලුම් ඇත්තිය! තොපගේ කවර දෙවැන්නෙක් වේද? කානන වනයෙහි තනිවම සිටීමට බය නැත්ද?
එහි **චිත්තංගදා** යනු විසිතුරු වූ අඟපසඟ වලින් යුක්ත වූ. **කම්බුවිමට්ඨධාරිණී** යනු රවුම් වූ මුහුණ ඇති රන්වන් පාටින් බබළන. **ඔසිත්තවණ්ණං** යනු ඉසින ලද දියදහරා මෙන් ඇති දිව්‍ය දුහුල් වස්ත්‍ර ඇති. **පරිදය්හා** යනු හැඳ පොරවා. **කුසග්ගිරතනං** යනු කුසතණ දිළිසෙන ගිනිසිළු වර්ණයෙන් යුතු **අපීළ්යහ මඤ්ජරිං** යනු ළාදළු සහිත අශෝක කර්ණිකාවන් කණෙහි පළඳවාගෙන යයි කියන ලද්දේ වෙයි. **සරචාප ධාරිනා** යනු වැද්දා විසින්. **විරාධිතා** යනු විදින ලද පහර **මන්‍දමිව** යනු යම්සේ ඒ මුවදෙන බියට පත්ව වනය කෙළවර සිට ඔහු දෙස මද නෙතින් බලයි මෙසේ බැලුවේය.
අනතුරුව ඇය:-
කෝසිය තවුසාණනි! මෙහි මට දෙවන්නෙක් නැත. මම තව්තිසා දෙව්ලොව උපන්නියක්මි. මගේ නම ආශාය. සුධා භෝජනය පිළිබඳ ආශාවෙන් ඔබ වෙත ආවෙමි. මහා ප්‍රාඥය, ඒ සුධා භෝජනය මට දුන මැනවි.
යන ගාථාව කීවාය.
එහි **මසක්ක සාරප්පභවා** යනු තව්තිසා දිව්‍ය ලෝකයේ හටගත්.
ඒ අසා කෝසිය, ඔබ වනාහි යමක් ඔබට රුචි කරයිද, ඔහුගේ ආශා ඵලයන් නිෂ්පාදනයෙන් කැමැත්ත දෙන්න. යමක් ඔබට රුචි නොවේද? ඔහුට නොදෙන්න. ඔබ හා සමාන ප්‍රාර්ථනා කළ විනාශකාරී ස්ත්‍රියක ප්‍රකට වන්නේ නැතැයි කියමින් මෙසේ කීවේ ය.
ධනය සොයන වෙළෙන්දෝ ධනාශාවෙන් නැව් නැග මහ සයුරෙහි පරතෙරට යත්. ඔවුහු එහි ගිලෙති. සමහරවිට නැසුහු මාර්ගෝපකරණ ඇත්තාහු පිරිහුණ ධන ඇත්තෝ වන්නාහ.
ගොවියෝ ආශාවෙන් කුඹුරු සාති. බිජුවට වපුරති. උපාය වසයෙන් නොයෙක් දේ කරති. උවදුරු පැමිණීමෙන් හෝ වැසි නො ලැබීමෙන් එයින් කිසි ප්‍රයෝජනයක් නො විඳිති.
සැප සොයන්නා වූ මිනිස්සු ආශාව පෙරදැරි කරගෙන තමන්ගේ පාලකයන් පිණිස සතුරන් හා යුද වැදී යුද බිම්හි වීර්ය කරති. දැඩි වෙහෙස දරා ක්‍රියා කළ ඔහු නැවත කිසිවක් නො ලබා පලා යති.
සමහර පරලොව සැපවත් තැනක ඉපදෙනු කැමැත්තෙන් වතුපිටි ඉඩකඩම් ධන ධාන්‍ය නෑදෑයින් හැර ආශාවෙන් බොහෝ කල් තපස් රකිති. ඔවුහුද වැරදි මාර්ගයට වැටී දුගතියට යති.
සත්ත්වයෝ ආශාව නිසා රැවටෙන්නාහයි සම්මතව පවතී. ආශාවෙනි! තමා කෙරෙහි පවත්නා සුධා භෝජන ආශාව දුරු කරනු මැනවි. තී වැන්නෝ ආසන හා ජලය පවා නො ලැබිය යුතු තී සුධා භෝජනය කෙසේ ලබන්නද? තෙපි යව. තී මට නුරුස්නෙහිය. තාපසයා කීය.
එහි **පරෙන්ති** යනු පැන දුවති. **ජිනාධනා** යනු දිරාගිය ධනය ඇති මෙසේ ඔබේ වශයෙන් එකකු සම්පාදනය කරති. එකෙකු විනාශ කරති. ඔබ හා සමාන පාපී ධර්මතාවයෙන් යුත්තෙක් නැතැයි කියයි. **කරොන්තු පායසො** යනු ඒ ඒ කටයුතු උපාශීලීව කරති. **ඊති නිපාතෙන** යනු විෂ සුළං මී, පණු හූනු ආදී පණුවන්ගෙන් හටගන්නා සුදු පුස්රෝගය වැනි රෝග හටගැනීමෙන් වූ වෙනත් ආකාර වූ. **තතො** යනු අනතුරුව ශස්‍ය වශයෙන් ඔවුහු කිසිම ඵලයක් වින්දනය නොකරති. ඔවුන්ගේ ද ආශා නසන ක්‍රියා ඔබ ම කරවයි කියයි. **අථත්තකාරානී** යනු යුද්ධ භූමිවල පුරුෂ වීර්යයෙන් යුතුව. **ආසං පුරක්ඛත්‍වා** යනු ඉසුරු සම්පත් පෙරටු කොට. **භත්තුරත්‍ථා** යනු ස්වාමියාට හිත පිණිස. **අතිගාළ්භීතා** යනු සතුරන් විසින් දැඩිසේ පෙළෙන ලද මංකොල්ලකන ලද භාණ්ඩ ඇති, පිරිහුණු සේනා හා වාහන සහිතව. **පනස්සන්ති** යනු පලා යති. **අලද්ධ කිඤ්චනං** කිසිම ඉසුරු සම්පත් නොලැබ. මෙසේ මොවුන්ගේ ඉසුරු සම්පත් ඔබ ම කරව යයි කියයි. **සග්ගාධිමනා** යනු ස්වර්ගයට පැමිණීමට කැමැති. **ලුඛං** යනු ඕජස් රහිත පංචතාපාදියට අයත් කායික ක්ලාන්ත බව. **චින්තරං** යනු චිරාත් කාලයක්. **ආසා විසංවාදික සම්මතා ඉමෙ** යනු මේ සත්ත්වයෝ ස්වර්ග ආශාවෙන් දුගතියට යති. එහෙයින් ඔබ ආශා නම් වූ විසංවාද සම්මත වූ විසංවාදයට අයත්ව ගියේ. **ආසෙ** යනු හේ ආමන්ත්‍රණය කරයි.
ඇය ඒවා ප්‍රතික්‍ෂේප කරන ලද්දේ එතැනදීම අතුරුදන් වූවාය. අනතුරුව “**ශ්‍රද්ධා**” සමග කථාබහ කරන්නේ මේ ගාථාව කීහ.
පරිවාර සම්පතින් දිලියෙමින්, බටහිර දික් හී සිටින යස් ඇති තී කිනම් වෙහිද? රන් රුවකට බඳු සිරුරු ඇත්තිය, තොපගෙන් විචාරමි. කිනම් දේවතාවක් වෙහිද?
එහි **දද්දල්ලමානා** යනු ජලය මෙන්. **ජිඝඤ්ඤනාමව්හයනං** යනු පෙර ද, පසුව ද මෙසේ ජිඝඤ්ඤ විසින් ලාමක අයුරින් කියනු ලබන්නා වූ. **දිසංප** යනු කීර්තිමත්ව සිටියි යනුවෙනි.
අනතුරුව ඇය ගාථාව කීවාය.
ප්‍රඥාවන්ත තාපසයන් වහන්ස, මිනිසුන් කෙරෙහි පූජිත වූ, උසස් සත්ත්වයෝ විසින් සෙවුනා ලද මම ‘**සද්ධා’** නම් වෙමි. සුධා භෝජන පිළිබඳ විවාදයෙන් නුඹ වහන්සේ වෙත ආමි. ස්වාමීනි, ඒ සුධා භෝජනය මට දෙනු මැනවි.
එහි **සද්ධා** යනු යම් කිසිවෙකුට වචන භාවිත කිරීම නිසා ඇය සාවද්‍ය හෝ නිරවද්‍ය වෙයි. **පූජිතා** යනු නිරවද්‍ය කොට්ඨාස වශයෙන් පුදන ලදි. **අපාපසත්තුපනිසෙවිනී** යනු නිරවද්‍ය ශ්‍රද්ධාවෙන් ම ඒකාන්ත පැතුම් ඉටුකිරීම් වශයෙන් ද ප්‍රාර්ථනා එළිදැක්වීමට සමර්ථ වූ දේවතා වූ මේ නාමයයි.
ඉක්බිති ඇයට කෝසිය, මේ සත්ත්වයෝ ඒ ඒ වචන අදහා ඒ ඒ දේ කරන්නෝ කළයුතු දේ ද, නොකළ යුතු දේ ද, බහුල වශයෙන් කරති. ඒ සියල්ල ඇය විසින් කරන ලද්දේ නම් වෙයි යයි කියා මෙසේ කීවේය.
ඇතැම් කාලයක සත්ත්වයෝ ඔබ හා එක් වී දන් දෙති. ඉන්‍ද්‍රිය දමනය, පරිත්‍යාගය, සිල් රැකීම යනාදිය කරති. කිසි කලෙක්හි සත්ත්වයෝ තීගෙන් වෙන් වී සොරකම් කරති. බොරු කියති. කේලාම් කියති. කූට කර්ම කරති.
සමාන ජාති ඇති සිල්වත් පතිව්‍රතා ගුණ ඇති කුල කාන්තාවන් වන භාර්යාවන් කෙරෙහි ගිජු වූ පුරුෂයා ඔවුන් කෙරෙහි ආශාව හැර දමා ගෙදර දාසිය ගේ වචනය අදහා ඇය කෙරෙහි ආශාව දක්වයි.
ශ්‍රද්ධාවෙනි, පුරුෂයා තීගේ වසඟයට පැමිණීමෙන් ම පරදාර සේවනය කරන හෙයින් තී පරදාර සේවනය කරන්නෙහි ය. පව් කරන්නෙහිය. කුසල් හිස් කරන්නෙහි ය. තී වැන්නෝ අසුන් හා ජලය (පමණකුදු) ලැබීමට නො සුදුසු වෙති. සුධාභෝජනය කොයින් ලැබේද? යව. තී මට නො රුස්නෙහි යයි (තවුසා කීය.)
මෙහි **දානං** යනු වස්තු සහිත පුණ්‍ය චේතනා. **දමං** යනු ඉන්‍ද්‍රිය දමනයයි. **චාගං** යනු දියයුතු ධර්මයයි. පරිත්‍යාගයයි. **සංයමං** යනු ශීලයයි. **ආදාය සද්ධායා** යනු මේ දානාදිය මහානිශංස බැවින් කළ යුතුයයි කියන ලද්දේ වචනයෙන් ශ්‍රද්ධාව මුල්කොට එක ම දින කරත්. **කූටං** යනු හොර තරාදි ග්‍රාමකූට යනාදියයි. **කරොන්තිහෙකෙ** යනු ඇතැම් මිනිස්සු මෙබඳු ආකාර කාලවල මේ අර්ථය සඳහා සොරකම් ආදිය කළ යුතුය යනු කවර නම් වචනයක් අදහා මෙයම කරත්. **පුන විච්චුතා තයා** යනු නැවත ඈ විසින් නො කරන ලද වැරදි සහිත දුක් විපාක ඇති බැවින්, නොකළ යුතු යයි කියන ලද වචන ප්‍රාර්ථනා නොකරම කරත්. මෙසේ ඔබගේ වශයෙන් නිරවද්‍ය වූ ද, සාවද්‍ය වූ ද දේ කරන ලද්දේ ම ය.
**සාදිසීසු** යනු ජාති ගෝත්‍ර ආචාරශීලාදි වශයෙන් සමාන වන කල්හි. **පෙක්ඛවා** යනු පෙක්ඛා යයි තෘෂ්ණාවට කියනු ලැබේ. තණ්හා සහිත යන අර්ථයයි. **ඡන්‍දං** යනු ඡන්ද රාගයයි. **සද්ධං** යනු දිය ගෙනෙන දාසියගේ වචනය කෙරෙහිද, විශ්වාසකොට පරදාර සේවනය කරති. **ත්‍වමෙව සද්ධෙ පරදාර සෙවිනි** යනු යම්හෙයකින් එය ප්‍රාර්ථනා කොට ඔබගේ වශයෙන් පරදාර සේවනය කරත්. පාපය කරත්. කුසල අත්හරිත්. එහෙයින් ඔබම පරදාර සේවනය කරන්නී, නුඹ පව්කම් කරහි. කුසල් නොසලකා හරිහි. ඔබ හා සමාන ලෝක විනාශ කරන, පාප ධර්මයේ නිරත වූවෙක් නැත. යව! මට රුචි නොවේ යනුයි.
ඇය එහිදී ම අතුරුදහන් වූවාය. කෝසිය ද උතුරු දිශාවෙන් සිටියේ ‘හිරි’ සමග කථා කරමින් ගාථා දෙකක් කීවාය.
රාත්‍රී කාලයේ අවසන්හි අරුණෝද්ගමන වේලායෙහි උතුම් රූපයෙන් හා වර්ණයෙන් යුක්ත වූ යම් පූර්ව දිශාවක් දක්නා ලැබේ ද, දෙව්දුව, තී එබඳුය යි මට වැටහෙයි. තී කිනම් අප්සරාවක් දැයි මට කියව.
නියං සමයෙහි පළමුව හටගත් සුළඟන් කම්පා වන්නා වූ ලේවන් කොළවලින් පිරිවැරුණු කළුවැලක් සේ මඳ බැල්මෙන් යුතුව කවර නම් තැනැත්තියක් සිටින්නේ ද? කථා කිරීමට කැමැත්ත දක්වන්නේ නමුදු වචන නො මුදන්නෙහි ය.
එහි **ජිඝඤ්ඤරත්තිං** යනු පශ්චිම රාත්‍රියේ අවසාන වන කල්හි යන අර්ථයයි. **ඌහතෙ** යනු අරුණාලෝකය උදාවන කල්හි. **යා** යනු පෙරදිග දිශාවෙන් රතු ස්වර්ණ වර්ණයෙන් යුතු උතුම් රූප දරන්නෙ වී දක්නට ලැබේ. **කාළානිදාඝෙරිවා** යනු නියං සමයේ කළුවැල් මෙන්. **අග්ගජාතිවා** යනු අග්‍රජ, මුදුනින් උපන් ඇය ද මෙසේ පළමුව උපන්නේ මෙන් යන අර්ථයයි. **ලොහිත පත්තමාලිනි** යනු ලෝහිත වර්ණ පත්‍රවලින් වටකරන ලද්දේ. **කා තිට්ඨසි** යනු යම් සේ ඇය කළුවැල් සුළඟට අසුවුනාක් මෙන් බබළමින් ශෝභමානව තිබේ. මෙසේ ඔබ කවර නම් ඇත්තේ නුඹ සිටිහි. **භාසෙස මානවා** යනු මා සමග කථා කරනු මෙන් වෙහි වචන මුදා නොහළෙහි.
ඉක්බිති ඇය ගාථාවක් කීවා ය.
තාපසයන් වහන්ස, මම වනාහි මිනිසුන් කෙරෙහි පූජිත වූ හැම කල්හි අලාමක සත්ත්වයන් විසින් සෙවුනා ලද හිරි නම් දෙවඟන වෙමි. සුධා විවාදයෙන් ඔබ වෙත පැමිණි ඒ මම සුධාභෝජන ඉල්ලීමට ද නො හැක්කෙමි. ස්ත්‍රියගේ ඉල්ලීම වූ කලී රහසඟ පෙන්වීම බඳු හෙයිනි.
එහි **හිරායං** යනු හිරි නම් වූ මම. **සුධම්පි** යනු ඒ මම දිව්‍ය භෝජනය ඔහුගෙන් ඉල්ලීමට නොහැකි වෙමි. කුමන කරුණක් නිසාද? **කොපීන රූපා විය යාචනිත්තියා.** යම්කිසි ස්ත්‍රියක විසින් ඉල්ලීම නම් රහසඟ පෙන්වීම මෙන් රහසක් හෙළිකිරීම වැනිය. ලජ්ජා නැතිව මෙන් යන අර්ථයයි.
ඒ අසා තාපසයා ගාථා දෙකක් කීවේය.
මනා සිරුරු ඇත්තිය, ස්වාභාවික ක්‍රමයෙන් සුධාභෝජනය ලබන්නෙහිය. ඉල්ලීමෙන් සුධාභෝජනය නො ලබන්නෙහි ය. මේ වනාහි ස්වභාව ධර්මය වේ. එහෙයින් නො ඉල්ලන්නා වූ තිට මම සුධාභෝජනයෙන් නිමන්ත්‍රණය කරමි. එපමණක් නොව තී යමක් කැමති නම් එය ද තිට දෙමි.
ස්වර්ණ රාශියකට බඳු ශරීර ඇත්තිය, ඒ නුඹ අද මා විසින් සිය අසපුවෙහි නිමන්ත්‍රණය කරන ලද්දෙහි ය. තී වනාහි මා විසින් හැම රසයෙන් පිදිය යුත්තී ය. තී පුදා මම ද සුධාභෝජනය වළඳන්නෙමි යි (තාපස තෙම කීය.)
එහි **ධම්මෙන** යනු ස්වභාවයෙන්. **ඤායෙන** යනු කාරණයෙන්. **නහි යාචනා සුධා** යනු ආයාචනා කිරීමෙන් සුධා භෝජනය නොලැබේ. ඒ කාරණයෙන් අනෙක් තිදෙනා නොලැබූහ. **තං තං** යනු එහෙයින් එය. **යමිච්ඡසී** යනු හුදෙක් ආරාධනා කිරීමෙන් ම යමෙකු සුධා භෝජනය නොකැමැති වෙහිද? එය ද ඔබට දෙමි. **කඤ්චන වෙල්ලි විග්ගතෙ **යනු රත්රන් රැසකින් සශ්‍රීක වූ ශරීරයේ. **පූජියා** යනු හුදෙක් අන් සියලු රසයන්ට වඩා නොවේ. ඔබ මා කෙරෙන් පිදිය යුතු වන්නේ යනුයි. **අස්මියෙ** යනු එය පුදා ඉදින් ඉතිරියක් වන්නේ නම් මම ද අනුභව කරන්නෙමි.
අනතුරුව තවත් සම්මා සම්බුද්ධ ගාථාවකි :-
ආනුභාව සම්පන්න කෝසිය තවුසා විසින් අනුදන්නා ලද ඒ හිරි නම් දිව්‍යාංගනා තොමෝ ඒ ඒ තැන්හි දිය ඇත්තා වූ, නොයෙක් පලතුරුවලින් ගැවසී ගත්තා වූ, නීවරණ දෝෂයෙන් මිදුණු ධ්‍යානලාභීන් විසින් පුදන ලද්දා වූ, අලාමක සත්ත්වයන් විසින් සෙවුනා ලද, ආශ්‍රමයට පිවිසියා ය.
මෙහි වනාහි මලින් හා පලින් සැදුම්ලත්, වෘක්‍ෂ සමූහයෝ බොහෝ වෙති. අඹ ය. මොර ය. කොස් ය. කෑල ය. මුරුංගා ය. ලොත් ය. පද්මක ය. කේතක ය. භංග ය. පිපියා වූ එරහැන්ද ය.
සල් ය. ලුණුවරණ ය. දඹ ය. ඇසතු ය. නුග ය. මී ය. හොමුවගු ය. ඇසළ ය. පලොල් ය. නික ය. මනා සුවඳැති මිදෙල්ල ය. පංචවිධ කෙතකී වෘක්‍ෂ ය යන මොහු මෙහි බොහෝ වෙත්.
අපරණ්ණ ගණයට අයත් භරෙණුක (නම් ධාන්‍ය) ද වංසචොරක ද වල්මෑ ද තියඹරා ද බොඩහමු ද ඌරුහැල් ද යළි රජමෑ ද ඇටිකෙහෙල් ද කෙහෙල් ද හැල් ද නොයෙක් වී වර්ග ද භුජපත්‍ර ද ස්වයංජාත සහල් ද මෙහි බොහෝ වෙති.
ඒ අසපුවට උතුරු දෙසින් හටගත් යහපත් පොකුණෙක් ඇත. ඕ අකර්කශ ය. නො සුන් ඉවුරින් යුතු ය. සුවඳ දියෙන් සුවඳවත් ය.
ඒ පොකුණෙහි නිර්භය වූ ගොදුරු සුලභ වූ නිතොර වෙසෙන සිංගු ය. සවංක ය. සකුල ය. සතවංක ය. රොහිත ය. ආලි ය. ගග්ගරක ය. පෙටි ය. කාමච්ඡ ය යන මත්ස්‍යයෝ වෙති.
එහි නිර්භය වූ සුලභ වූ ගොදුරු ඇති හංස ය, කොස් ලිහිණි ය, මොනර ය. සක්වාලිහිණි ය. ඇටිකුකුළු ය. කොවුල් ය. විසිතුරු පියාපත් ඇති බහුචිත්‍ර නම් පක්‍ෂි ය. ඔසවන ලද මුදුන් ඇති මොනර ය. ජීවඤ්ජීවක ය යන පක්‍ෂීහු නිතර වෙසෙති.
එහි බොහෝ වූ මෘග සමූහයෝ පැන් බීමට එති. එනම් සිංහයෝ ද, ව්‍යාඝ්‍රයෝ ද, ඌරෝ ද, වලස්සු ද, වෘකයෝ ද කළු හිස් වලස්සු ද,
කඟවෙහෙණහු ද, ගවරු ද, මහිසයෝ ද, රොහිත මෘගයෝ ද, රූරු මුවෝ ද, එණි මුවෝ ද, වරාහ නම් මුවෝ ද ගෝන්නු ද සමූහ වශයෙන් ඇති නිංක නම් ඌරෝ ද, කෙහෙල්මුවෝ ද, බළල්ලු ද සාවෝ ද කර්ණක මෘගයෝ ද එති.
විසිතුරු මල් අතුරන ලද භූමියෙහි වූ පිටිපහණ පක්‍ෂීන් විසින් ඝෝෂා කරන ලද්දේ පක්‍ෂි සමූහයා විසින් සෙවුනා ලද්දේ ද වෙයි.
එහි **ජුතිමතා** යනු ආනුභාව සම්පන්න වූ. **පාවිසියස්සමං** යනු ආශ්‍රමයට පිවිසියේය. ‘ය’ කාරය ව්‍යඤ්ජන සන්‍ධි කාරකයෙකි. **උදඤ්ඤවන්තං** යනු ඒ ඒ ස්ථානවල ජලය සහිත වූවේ. **ඵලං** යනු නොයෙක් ගෙඩි වර්ගවලින් යුක්ත. **අරියපූජිතං** නීවරණ දෝෂ රහිත ධ්‍යානලාභී උතුමන් විසින් පුදන ලද ප්‍රශස්ත වූ. **රුක්ඛග්ගහණා** යනු පුවක් දොඹ ආදී ගෙඩි සහිත ගස්වලින් ගහණ. **සොභඤ්ජනා** යනු මුරුංගා ගස්. **ලොද්දමථොපි පද්මකා** යනු ඇද්දෙමට ගස්ද, නෙලුම් ගස් ද වේ. **කේකාච** භංගා යනු එනම් ඇති ඇසළ වර්ගයේ ගස්ද, කරෙරි යනු කනේරු ගස්ද, උද්දාලකා යනු පළොල් වර්ගයක්ද, **මුචලින්‍ද කෙතකා** යනු මුචලින්ද ආදි පංචවිධ වූ වැටකේ ද, **හරෙණුකා** යනු පිටරට ඇති ගස්වර්ග ද, **වෙළුක** යනු උණ වර්ග ද, **වෙණු** බට වර්ගද, **තින්‍දුකා** යනු තිඹොල් ගස් ද, **චීනකා** යනු රාජ මාංස (බෙහෙත්) **මෝචා** යනු ඇට කෙසේ. **සාලියො** යනු නොයෙක් ආකාර ලෙස ඉබේ හටගන්නා වූ ඇල්සහල් ද, **පවීහයො** නොයෙක් ආකාර වී වර්ගද, **ආභුජිනො** යනු සර්ප පත්‍ර. **තණ්ඩුලා** යනු කුඩු රහිත ස්වයංජාත ඇල් සහල්. **තස්සච** යනු මහණෙනි, ඒ ආශ්‍රමයට උතුරු දිශාවෙන්. **පොක්ඛරණී** යනු පස්පියුමෙන් ගැවසී ගත් උසස් ලෙස හටගත් පොකුණකි. **අකක්කසා** යනු මත්ස්‍යපිත සෙවෙල් කර්කශ කසල රහිත වූ. **අපබ්භාරා** යනු නොසිඳුණු ඉවුරු ඇති සම තොටුපොළ සහිත. **අප්පටි ගන්‍ධියා** යනු පිළිකුල් රහිත සුවඳින් යුක්ත වූ. සුවඳ ජලයෙන් යුක්ත වූ.
**තත්‍ථ** යනු ඒ පොකුණෙහි. **ඛෙමිනො** යනු නිර්භය වූ. **සිංගූ** යන ආදි ඒ මත්ස්‍යයන්ගේ නම් වෙති. **කුණාලකා** යනු කොවුලෝ. **චිත්‍රා** යනු විසිතුරු බවට පැමිණි. **සිඛණ්ඩි** යනු උඩට එසවෙන මෝරු අනෙක් මහපොළොවේ උපන් පක්‍ෂී වර්ග ද, **පාණායමායන්ති** යනු ප්‍රාණ ඇත්තවුන් ලෙස පැමිණෙති. **පලාසාදා** යනු කඟවේනෝ. **ගවජා** ගවයා. **ගණිනො** යනු ගෝන්නු. **කණ්ණකා** යනු කර්ණක මුවෝ. **ඡමාගිරි** යනු භූමිය ඇසුරුකොට ඇති, ගල්තලා ඇති. පුප්ඵ විචිත්‍ර සන්‍ථතා යනු විසිතුරු මල්වලින් යුක්ත. **දිජාහි ඝුට්ඨා** යනු මිහිරි හඬින් යුතු පක්‍ෂීන් විසින් මැනවින් මහ හඬින් නාද කරවන ලද්දෝ මෙබඳු ආකාර යම් භූමිතලයක හුන්නේ වේද? මෙසේ භාග්‍යවතුන් වහන්සේ කෝසියගේ ආශ්‍රමය වර්ණනා කළ සේක.
දැන් ‘හිරි’ දේවිය එහි පිවිසීම් ආදිය දැක්වීමට වදාළ සේක;
මනා සිවි ඇති ඕ තොමෝ නිල්වන් වෘක්‍ෂ ශාඛාවන් පරාමර්ශනය කරමින් මහාමේඝයක් අතරින් දිස්වන විදුලියක් මෙන් පහළවූවාය. හොඳින් සම්බන්ධ කළ ඌර්ධවභාග ඇති ඉතා කැමතිවිය යුතු කුශතෘණමය කොච්ඡ නම් අසුනක් පිරිසිදු සුවඳැති අඳුන් දිවිසමකින් සෙවුනා ලදුව පනවා, සුන්දරිය, මේ අසුන සුව වෙයි. මෙහි හිඳගනුව යි හිරි දෙව්දුවට තාපස තෙම කීය.
කොච්ඡ නම් අසුනෙහි හුන් සුධාභෝජනය කැමැත්තා වූ ඒ හිරි නම් දෙව්දුවට දළමඬුලු අඳුන් දිවිසම් දරන කෝසිය මහතවුස් තෙම තමා විසින් එකෙණෙහි ගෙනෙන ලද නෙළුම්පතින් දක්‍ෂිණොදකය සහිත සුධාභෝජනය වහා ගෙනවුත් එළවීය.
ඕ තොමෝ එය දෑතින් පිළිගෙන තුටු සිත් ඇත්තී තවුසාට මෙසේ කීවාය. ‘දැන් මම නුඹවහන්සේ විසින් ඒකාන්තයෙන් පුදන ලද්දෙමි. තවුසාණනි, ජයප්‍රාප්ත වූ මම දෙව්ලොවට යන්නෙමි’යි.
කෝසිය තවුසා විසින් අනුදන්නා ලද ආනුභාවසම්පන්න වූ වර්ණ මදයෙන් මත් වූ ඒ හිරි නම් දෙව්දුව සක්දෙව් රජුගේ සමීපයට ගොස්, ‘මේ සුධාභෝජනය වේ, මට දිනුම දෙව’යි කීවාය.
ඇඳිලි බැඳගත් දෙව්මිනිසුන් විසින් පුදන ලද ඒ හිරි නම් දෙව්දුව යම් කලෙක්හි අලුත් කොච්ඡ නම් අසුනෙහි හුන්නී ද, එකල්හි ශක්‍ර තෙමේ ද ඒ උතුම් දෙවඟනට පූජා කෙළේ ය. ඉන්‍ද්‍රයා සහිත සෙසු දෙවියෝ ද (පරසතු මල් ආදියෙන්) ඇය පිදූහ.
එහි **සුත්තචා** යනු සියුමැලි සම. **නීල දුමාභිලබ්බිතා** යනු හරිත වර්ණ ගස්වල එල්ලී සිට ඒ ඒ හරිතවර්ණ අතු පරාමර්ශනය කරයි යන අර්ථයයි. **මහා මේඝරිව** යනු ඔහු විසින් ඇරයුම් කරන ලද්දේ, මහවැසි වළාකුලක විදුලිය මෙන් ඔහුගේ ඒ අසපුවට පිවිසියේය. **තස්සා** යනු ඒ ‘හිරි’ දෙව්දුවගේ **සුසම්බන්‍ධ සිරං** යනු මැනවින් සම්බන්ධ වූ හිසක් ඇති **කුසාමයං** යනු සැවැන්දරා මිශ්‍ර වූ කුස තණවලින් නිර්මිත වූ. **සුගන්‍ධං** යනු සැවැන්දරා මෙන් ම වෙනත් සුවඳැති තණ ආදියෙන් මිශ්‍රකරන ලද සුගන්ධයයි. **අජිනුපසෙවිතං** යනු මත්තෙහි අඳුන්දිවිසමින් සෙව්නා ලද. **අත්‍රිච්ඡකොච්ඡං** යනු මෙබඳු ආකාර වූ වේවැල් ආසන පන්සල් දොරටුවේ අතුරා. **සුඛයීදමාසනං** යනු මේ ආසනයේ සැපසේ හිඳගත්තාය. යං යනු යම් පමණ.
**ඉච්ඡමානායා** යනු දිව්‍ය භෝජනය කැමැති නිසා, **නවෙහි පත්තෙහී** යනු එකෙණෙහි ම පොකුණෙන් ගෙන එන ලද, තෙත් නෙළුම් පත්වලින්. **සයං** යනු සමග යන අර්ථයෙන්. **සහූදකං** යනු ආහාර පැන් සහිත. **සුධාභිභාසී** යනු දිව්‍ය භෝජනය පුද කෙළේය. **තුරිතො** යනු සොම්නස් වේගයෙන් (තුරිත වූ) සමාන වූ. **හන්‍ද** යනු වචනය අග නිපාතයකි. **ජිතාවිනී** යනු ජයගෙන පැමිණි.
**අනුමතා** දැන් කැමැති පරිදි යයි ද යනුවෙන් අනුදන්නා ලද. **උදීරිතා** යනු ශක්‍ර පුරයට ගොස් ශක්‍රයාගේ සමීපයේ වේවා දිව බොජුන් යයි ප්‍රකාශ කෙළේය. **සුරකඤ්ඤං** යනු දිව්‍ය දූවරු. **උත්තමං** යනු ශ්‍රේෂ්ඨ වූ. **පඤ්ජලි දේවමනුස්ස පූජිතා** ඇඳිලිබැඳ සිටිනා දේවතාවන් විසින් ද, මිනිසුන් විසින් ද, පුදන ලද. යදා යනු යම් කලෙක හිඳීම පිණිස. ශක්‍රයා විසින් දෙන ලද, අළුත් රත්රන් පුටු හා සමාන වේවැල් පුටුවේ ඇය හිඳ ගත්තාය. එකල ඇය එහි හුන්නා වූ ශක්‍රයා ද සෙසු දේවතාවෝ ද පරසතු මල් ආදියෙන් පූජා කළහ.
මෙසේ ශක්‍රයා ඔහු පුදා මෙසේ සිතීය. කවර කරුණක් නිසා කෝසිය සෙසු අයට නොදී මැයට පමණක් දිව්‍ය භෝජනය දුන්නේ ද? ඔහු ඒ කරුණ දැනගැනීම පිණිස නැවත මාතලී පිටත්කර හැරියේය. ඒ අර්ථය ප්‍රකාශ කරන්නා වූ, ශාස්තෲන් වහන්සේ;
නැවත දෙවියනට අධිපති වූ දහසක් නෙත් ඇති ශක්‍ර තෙම ඒ මාතලී දෙව්පුත්හට මෙසේ කීය. මාතලිය, කෝසිය තවුසා වෙත ගොස් මාගේ මේ වචනය කියව. ‘කෝසිය තවුසාණනි, ආසා ය, සද්ධා ය. සිරි ය යන මොවුන් හැර හිරි දෙව්දුව කවර හේතුවකින් සුධාභෝජනය ලැබීදැ’යි අසව යි (කීය.)
යන ගාථාව කීවේය.
එහි **සංසී** යනු කීවේය යන අර්ථයයි. **වාක්‍යං මමා** යනු මගේ වචනය කෝසියට පවසන්න. **ආසාය සද්ධා සිරියාචා** යනු ආසාට ද, ශ්‍රද්ධාට ද, සිරිට ද, හිරිට ද කවර හේතුවක් නිසා දිව්‍ය භෝජන ලැබුවෙහු ද?
හෙතෙම ඔහුගේ වචනය පිළිගෙන වෛජයන්ත රථයට නැග ගියේ ය. ඒ අර්ථය ප්‍රකාශ කරන්නා වූ ශාස්තෲන් වහන්සේ මෙසේ වදාළ සේක;
මණ්ඩිත උපකරණයනට අනුකූලව බබළන්නා වූ ගිනිසිළු බඳු දඹරන් මුවා රියහිස හා අටමඟලින් යුත් සරසන ලද ඒ රිය සුව සේ ගමන් සඳහා පිළියෙල කෙළේ ය.
මේ රියෙහි රන්මුවා සඳරූ බොහෝ නෙළන ලද යැ. රන්මුවා ඇත් - ගව - අස් - වනුරු - වග - දිවි - ඒණිමුව රූ නෙළන ලද යැ. මෙහි ඉගිලෙන සැහැවි ලිහිණි රූ ඇත. මෙහි වෙරළු මිණිමුවා මෘගයෝ යුද කෙරෙති.
බලයෙන් තරුණ ඇතුන් හා සම වූ සරසන ලද රන් දැල්මුවා උරසැදින් යුත්, ආවෙලි නම් කර්ණාභරණ ඇති, කෙවිටි පහරක් නැති වැ ශබ්ද මාත්‍රයෙන් ම ගමන් කරනසුලු වූ, ශීඝ්‍රගාමී වූ නිල්වන් අස්රජුන් දහසක් ඒ රියෙහි යෙදූහ.
මාතලී නම් දිව්‍යපුත්‍ර තෙම ඒ උතුම් යානයට නැග මේ දශදිශාවන් එකනින්නාද කෙළේ ය. අහස ද, පර්වත ද, වන දෙටු ගස් ද සයුර සහිත පොළොව ද කම්පා කෙළේය.
ඒ මාතලී නම් දිව්‍යපුත්‍ර තෙම වහා ම අසපුවට පැමිණ එකස් කොට පොරවන ලද දිව්‍ය වස්ත්‍ර ඇත්තේ බද්ධාඤ්ජලි වූයේ බහුශ්‍රැත වූ ගුණ වෘද්ධ වූ විනීත පැවැත්මෙන් යුත් දෙවියන් සම බ්‍රාහ්මණයා හට මෙසේ කීය.
කෝසිය තාපසයාණනි, ශක්‍රයාගේ වචනය අසනු මැනවි. මම ඔහුගේ දූතයෙක්මි. ශක්‍ර තෙම ඔබ විචාරයි. ‘කෝසිය තාපසයාණනි, ආසාවට ද ශ්‍රද්ධාවට ද ශ්‍රීයට ද වඩා කවර හේතුවකින් හිරි තොමෝ සුධාභෝජනය ලැබූ ද’ යනු යි.
එහි **තං සුපලවත්‍ථං** යනු ඒ වෛජයන්ත රථය සැපයෙන් ගමන් කිරීම් අර්ථයයි. **උදතාරයී** යනු එතර කරවීය. ඔසවා ගමන සරුසාර කෙළේය. **උපකිරිය සාදිසං** යනු උපකරණවලින් බැඳුණේ හා සමාන එහි ගිනිසිළු හා සමාන වර්ණ පිටවෙයි. එසේ ම දිළිසුණේ යන අර්ථයයි. **ජම්බුනදීසං** හටගත් රත්රන් හා සමාන රතු මැණික්මය. ස්වාමියා **කඤ්චනචිත්ත සන්තිකං** යනු රන්වන්මය වූ සත්රුවනින් හෙබි සම්පතින් ද අෂ්ට මංගල්‍යවලින් සමන්විත වූ. **සුවණ්ණචන්‍දෙත්‍ථ** යනු ස්වර්ණමය මොනර පිල් කලප් මේ රථයෙහි ඇත. **හත්‍ථී** යනු රන්, රිදී, මණිමය ඇතුන්, ගවයන් ආදි මේ අයුරින් දතයුතුය. **ලංඝිමයෙත්‍ථ පක්ඛියො** යනු මේ රථයෙහි එල්ලෙන්නා වූ විවිධ රුවන්මය පක්‍ෂීහු පිළිවෙලින් සිටියාහුය. **යුධායුතා** යනු තමන්ගේ යුද්ධය සමග බැඳී සිට දක්වන ලද්දේය.
**අස්සරාජ හරයො** යනු රන්වන් සිතින් උපන් අශ්ව රාජයෝ. **සුසුනාගතාදිසෙ** යනු බලසම්පන්න වූ තරුණ නාගයන් හා සමාන වූ, **කඤ්චනජාලූරච්ඡදෙ** යනු රන්වන් දැල් කවුළුවලින් යුතු උරහිස් අලංකාර කිරීමෙන් යුක්ත වූ. **ආවෙළිනෙ** යනු මල්දම්වලින් යුතු කන් අලංකාර කිරීමෙන් යුක්ත වූ. **සද්දගමෙ** යනු කෙවිටි පහරින් තොරව ශබ්ද මාත්‍රයෙන්ම ගමනෙහි නිරත වූ. **අසංගිතෙ** යනු නිසැකයෙන්ම ශීඝ්‍ර ජව සම්පන්න වූ, මෙබඳු අශ්වරාජයන් එහි යොදවාලූහ යන අර්ථයයි.
**අභිනාදයිත්‍වා** යනු යානාවේ ශබ්දයෙන් එකම නින්නාද කෙළේය. **වනස්පතීනිච** යනු වනස්පතිනි වූ වනලැහැබේ යන අර්ථයයි. **පව්‍යථයිත්‍ථ** යනු කම්පා කළේ, ආකාශ විමාන කම්පා කරමින් ද අහස්තලය කම්පා කරමින් ද යනු දතයුතුය. **පාවාර මෙකංසකතො** යනු එක අංශයක් පොරවන ලද දිව්‍ය වස්ත්‍ර. **වද්ධං** යනු ගුණයෙන් වෘද්ධ වූ. විනීතවත්තං යනු විනීතවත් ආචාර ගුණයෙන් සම්පන්න වූ. **ඉච්චබ්‍රවී** යනු රථය අහසේ තබා, බැස මෙසේ කීවේය. **දෙව බ්‍රාහ්මණං** යනු දෙවියන් සමාන බ්‍රාහ්මණයා.
ඔහු ඔහගේ වචන අසා,
මාතලිය, ශ්‍රී තොමෝ (ශිල්ප දන්නා නො දන්නා කවුරුනුත් සේවනය කරන හෙයින්) අන්ධ යැයි මට වැටහෙයි. ශ්‍රද්ධා තොමෝ (ඒ ඒ වස්තූන් හැර වෙනත් වස්තූන්හි පිහිටන හෙයින්) අනිත්‍යයැ යි මට වැටහෙයි. ආසාව වනාහි රැවටිලි ඇත්තී යැ යි සම්මත ය. හිරි තොමෝ වනාහි ආර්ය ගුණයෙහි පිහිටියා යැ යි.
යන ගාථාව කීවේය.
එහි **අන්‍ධා** යනු ශිල්ප ශාස්ත්‍රාදියෙන් යුක්ත බවද, අසම්පූර්ණ බවද, ඇසුරු කිරීමෙන් ඇය අන්ධ යයි මට වැටහෙයි. **අනිච්චා** යනු ‘සද්ධා’ වනාහි ඒ ඒ වස්තු හැර දමා වෙනත් වෙනත් දේවල් උපදවමින් සිට අභව්‍ය වශයෙන් අනිත්‍ය යයි මට අවබෝධ වේ. **විසංවාදික සම්මතා** යනු ‘ආසා’ වනාහි යමෙකු කෙරෙන් ධනය කැමැති වේද, නැවෙන් මුහුදට පැන විනාශයට පැමිණෙන සුළු නිසා විසංවාදික බව මට වැටහෙයි. **අරියම්හි ගුණෙ **යනු ‘හිරි’ වනාහි ලැජ්ජා-බිය සංඛ්‍යාත පිරිසිදු ආර්ය ගුණයෙහි පිහිටා ඇත. යනුවෙනි.
දැන් ඇයගේ ගුණ වර්ණනා කරමින් කීවේය.
මාතලිය, ප්‍රවෙණි ධර්මය රක්නා වූ කුලගෙහි වැඩෙන කුමරියෝ ය. වැන්දඹු ස්ත්‍රීහු ය. ස්වාමිපුරුෂයන් යටතෙහි සිටින ස්ත්‍රීහු ය යන මේ ත්‍රිවිධ ස්ත්‍රී වර්ගයා ම පරපුරුෂයන් අරමුණු කොට තම සිතෙහි හටගත් ඡන්‍දරාගය හිරියෙන් වළකාලති.
ඊ පහරින් හා අඩයටි පහරින් යුත් යුදබිම්හි පරදිනවුන් ද වැටෙන්නවුන් ද, පලායන්නවුන් ද, අතර ලජ්ජායෙන් යුතු වූවාහු ජීවිතය හැරදමා නවතිත්. නැවත ඔවුහු තමන්ගේ ස්වාමියා මුදාගනිත්.
සාගර වේගය වළකාලන වෙරළ මෙන් මේ හිරි තොමෝ ජනයා පවින් වළක්වන්නී ය. දේවසාරථිය, මේ හිරි තොමෝ මුළු ලෙව්හි පුදන ලද්දීයැ යි ශක්‍රයාට කියව යි තාපසයා කීය.
එහි **ජිණ්ණා** යනු වැන්දඹුවෝ. **සභත්තූ** යනු ස්වාමිවරුන් සහිත තරුණ ස්ත්‍රීහු. **අත්තනො** යනු ඒ සියල්ලෝම වෙනත් පුරුෂයන් විෂයෙහි තමන්ගේ ඡන්ද රාගය උඩට එසවූ බව දැන නුසුදුස්සක් කරන ලදි. ‘හිරි’ විසින් තමන්ගේ සිත සංසිඳවා ගනියි. ‘හිරි’ පව්කම් නොකරයි. **පත්තං පලායිනං** යනු වැටෙන්නවුන්ගේ ද, පලා යන්නවුන්ගේ ද අතර, **ජහිත්‍ව** **ජීවිතං** යනු යම් ලජ්ජාවන්ත අය සිටිත් ද? ඔවුහු තමන්ගේ ජීවිතය අතහැර ලැජ්ජාව නවත්වා ගනිති. **තෙ** යනු මෙසේ ඒ නතර කරන ලද ඔවුහු. **හිරිමනා** යළිත් තමන්ගේ ස්වාමියා පිළිගනිත් ද සතුරු අතින් මුදවා ගනිත්. **පාපජනං නිවාරණී** යනු පාපයේන ජනතාව වළක්වා ගත්තේය. මෙය ම පෙළ පාඨයයි. **තං** යනු ඒ ‘හිරි’ **අරියපූජිතං** යනු බුද්ධාදී ආර්යයන් විසින් පුදන ලද, **ඉන්‍දස්ස තං වෙදයා** යනු යම් හෙයකින් මෙසේ මහත් ගුන ඇති ආර්යයන් විසින් පුදන ලද නිසා එහෙයින් ඇය මෙසේ උතුම් නම් වේම යයි සක්දෙවිඳුට පවසන්න.
ඒ අසා මාතලී;
කෝසිය තාපසය, මේ ලබ්ධිය ඔබගේ සිත්හි කවරෙක් පිහිටුවී ද? බ්‍රහ්මයා ද ශක්‍රයා ද නැතහොත් ප්‍රජාපතී නම් දිව්‍ය පුත්‍රයා ද? මහර්ෂිය, ශක්‍රයාගේ දුහිතෘ වූ මේ හිරි තොමෝ දෙවියන් අතර ශ්‍රේෂ්ඨ යැ යි සම්මත වී යැයි මාතලී දෙව්පුත් කීය.
යන ගාථාව කීවේය.
එහි **දිට්ඨිං** යනු ‘හිරි’ නම් මහත් ගුණයෙන් යුතු ආර්යයන් විසින් පුදන ලද්දී යනුයි. **ඔදහි** යනු හදවතට සමීප විය. **සෙට්ඨසම්මතා** යනු ඔබගේ සමීපයේ දිව්‍ය භෝජනය ලද කාලයේ පටන් සක් දෙවිඳුගේ සමීපයේ රත්රන් ආසනයක් ලැබ සියලු දේවතාවන් විසින් පුදන ලද්දේ උත්තම සම්මත බව දැනගනිවු.
මෙසේ ඔහු විසින් කථා කරමින් සිටියදීම ආයු ගෙවී චුතවන ස්වභාවය පහළ විය. ඉක්බිති මාතලී කෝසිය ඔබ ආයු සංස්කාරය හැර දැමුවේ, දාන ධර්මාදියේ සමත් වූයේ, කුමක් නිසා ඔබට මනුෂ්‍ය ලෝකයෙන් දෙව්ලොවට යමුදැයි එහි පමුණුවනු කැමැත්තේ වී.
කෝසිය තාපසයන් වහන්ස, එනු මැනවි. මේ දිවියෙන් චුත වන නුඹවහන්සේ මා විසින් ගෙනෙන ලද මේ රියට නැග දෙව්ලොවට ගමන් කරන සේක්වා. ඉන්‍ද්‍රයාට සම ගොත්‍ර ඇති තාපසයන් වහන්ස, ඉන්‍ද්‍ර තෙමේ ද ඔබගේ පැමිණීම බලාපොරොත්තු වෙයි. නුඹ වහන්සේ අද ම ඉන්‍ද්‍රයා හා එක්ව විසීමට යනු මැනවැ යි මාතලී දෙව්පුත් කීය.
යන ගාථාව කීවේය.
එහි **මමායිතං** යනු ප්‍රියමනාප. **ඉන්‍දසගොත්තා** යනු පෙර භවයෙහි ශක්‍රයා හා සමාන ගෝත්‍ර ඇත්තේය. **කංඛති** යනු ඔබගේ පැමිණීම කැමැති වන්නේ සැක කරයි.
මෙසේ ඔහු කෝසිය සමග කථා කරන කල්හි ම කෝසිය චුත වී ඕපපාතික දේවපුත්‍රයෙක් වී නැග දිව්‍ය රථයෙහි සිටියේය. ඉක්බිති ඔහුව මාතලී සක්දෙවිඳුන් සමීපයට පැමිණ වීය. ශක්‍රයා ඔහු දැක සතුටු සිතැත්තේ තමන්ගේ දියණි ‘හිරි’ දේවිය ඔහුගේ අගබිසව කොට දුන්නේය. අප්‍රමාණ ඉසුරු සම්පත් ද ඔහුට විය. ඒ අදහස දැන සත්ත්වයන්ගේ උපමා රහිත කර්ම නම් මෙසේ පිරිසිදු වේමය යයි ශාස්තෲන් වහන්සේ අවසාන ගාථාව වදාළ සේක.
පව්කම් නැත්තෝ මෙසේ පිරිසුදු වෙති. තවද, මනාව පුරුදු කරන ලද කර්මයාගේ විපාකය නො නැසේ. යම් කෙනෙක් ශක්‍රයාගේ සුධාභෝජන දානය දුටුහු ද, ඒ සියල්ලෝ ම ශක්‍රයා සමග විසීමට ගියාහු ය.
එහි **අපාපකම්මිනො** යනු පව්කම් නොකරන සත්ත්වයෝ මෙසේ පිරිසිදු වෙති. **යෙ කෙචි මද්දක්ඛු** යනු යම්කිසි සත්ත්වයෙකු ඒ හිමාලය පෙදෙසෙහි එදා කෝසිය විසින් ‘හිරි’ට දෙනු ලබන, දිව්‍ය භෝජනය දුටුවාහ. **සබ්බෙව තෙ** යනු ඒ සියල්ලෝ ඒ දානය අනුමෝදන් වී සිත පහදවා ශක්‍රයාගේ සමීඵයට ගියාහුය.
ශාස්තෲන් වහන්සේ මේ ධර්මදේශනාව ගෙනහැර පා මහණෙනි, දැන් පමණක් නොවේ. පෙරද දාන රතියෙහි නොඇලුණු තද මසුරන් සමාන අය මම දමනය කෙළෙමි යයි වදාරා ජාතකය නිමකළ සේක. එකල ‘හිරි’ දේවතාවා උප්පලවණ්ණා විය. කෝසිය දානපති භික්‍ෂුවමය. පංචසිඛ නම් අනුරුද්ධය. මාතලී ආනන්ද වේ. සූර්යා කස්සප වේ. චන්ද්‍රයා මොග්ගල්ලාන වේ. නාරද සැරියත් තෙරුන් වේ. ශක්‍රයා වනාහි මම ම වෙමි.
**එවමක්ඛායතී** යන මෙය ශාස්තෲන් වහන්සේ කොවුල් විලක (කුණාල දහෙ) වාසය කරන්නා වූ අකමැත්තෙන් පෙළුණු පන්සියයක් භික්‍ෂූන් අරබයා වදාළ සේක. එහි මේ අනුපිළිවෙල කථාවයි. ශාක්‍ය-කෝළියෝ වනාහි කපිල වස්තු නගරයටත් කෝළිය නගරයටත් අතරෙහි රෝහිණී නම් නදිය එක ම ආවරණයකින් බන්දවා ගොයම් වගාව ආදිය කරති. ඉක්බිති පොසොන් මාසය මුල ගොයම් මිලාන වන කල්හි දෙනුවර වැසි කම්කරුවෝ රැස්වූහ. එහි කෝළිය නගරවාසීහු කීවාහු ය. මේ ජලය දෙපක්‍ෂයම රැගෙන යන්නේ, නුඹලාට ද අපට ද ප්‍රමාණවත් නොවන්නේ ය. අපගේ ශස්‍ය එකම ජලයෙන් ම නිපදවිය හැකි වන්නේ ය. මේ ජලය අපට දෙවු! යනුවෙනි. කපිලවස්තු එවිට නගරවාසීහු කීවාහුය. නුඹලා අහර කොටු පුරවා සිටින කල්හි, අපි රන් මැණික් නිල්මැණික් කහවනු ආදිය ගෙන සිඳණු පසුම්බිය ඇති අත් ඇත්තෝ ව නුඹලා ගේ ගෙවල් දොරවල්හි හැසිරීමට නොහැක්කම්හ. අපගේ ද ශස්‍ය එක ම දියවරෙන් නිපදවන්නේය. මේ ජලය අපට දෙවු! අපි නොදෙන්නෙමු! අපි නොදෙන්නෙමු යයි මෙසේ කථා වැඩී එකකු නැගිට එකකුට පහර දුන්නේය. ඔහුද අනෙකාට දැයි මෙසේ ඔවුනොවුන් පහරදී රාජ පරම්පරා කුල ගැටී, කලහ වර්ධනය විය.
කෝළිය කම්කරුවෝ කියත්. නුඹලා කපිලවස්තු වැසියන් යමෙක් බලු, සිවල් ආදීන් මෙන් තමන්ගේ සහෝදරියන් සමග වාසය කළහ. ඔවුන්ට ඇත් අසුන් ආදීහු ද, පුවරු ආයුධ හෝ ඇත්තේඅ පට කුමක් කරන්නාහුද? ශාක්‍ය කම්කරුවෝ කියති. නුඹලා දැන් කුෂ්ට සහිත දරුවන් ගෙන යවු! යමෙක් අනාථ වූවෝ ද පිටතට ගියෝ තිරිසනුන් මෙන් ඩෙබර ගසක් යට වාසය කළහ. මොවුන්ගේ ඇත්තු-අශ්වයෝ ආදිහුද, පුවරු ආයුධාදිය ද අපට කුමක් කරන්නාහුද, ඔවුහු ගොස් ඒ වැඩෙහි නිරතව ඇමතියන්ට කීවාහුය. ඇමතියෝ රජකුලවලට කීහ. ඉක්බිති ශාක්‍යයෝ සහෝදරියන් සමග සංවාසයේ නිරත වූවන්ගේ බලය, එඩිය ද පෙන්වන්නෙමුයි යුද්ධ සඳහා නික්මුණහ. කෝලියෝ ද ඩෙබර ගස්යට වසන්නවුන්ගේ එඩිය ද-බලය ද පෙන්වන්නෙමුයි යුද්ධ සඳහා නික්මුණහ. පසුව වනාහි ශාක්‍ය-කෝලියන්ගේ දාසීහු ජලය පිණිස නදියට ගොස්, ආධාරකය බිම තබා සැප දුක් කථා කරමින් සිටිකල්හි එකියකගේ ආධාරකය එකියක තමන්ගේ යන අදහසින් ගත්තාය. ඒ නිසා ඔබේ ආධාරකය, මගේ ආධාරකය යයි කෝලාහල පවත්නා කල්හි ක්‍රමයෙන් දෙනුවර වාසී, දාස කම්කරුවෝ ද, සේවක භෝජක අමාත්‍යයෝ ද, උපරජවරු ද සියල්ලෝ යුද්ධ සඳහා නික්මුණාහයි කියති. මොවුන් කෙරෙන් පෙර පරිදි ම බොහෝ අර්ථ කථා පැමිණියේ, ගතයුතු පියවර හෙට ම ගත යුතුයි.
ඔවුහු වනාහි සවස යුද්ධය සඳහා නික්මෙන්නාහ යයි, එසමයෙහි භාග්‍යවතුන් වහන්සේ සැවැත්නුවර වැඩවාසය කරන සේක්, අළුයම් කාලයේ ලොව බලන සේක්, මොවුන් මෙසේ යුද්ධය සඳහා නික්මෙන අයුරු දුරු සේක. දැක, අද මා ගිය කල්හි මේ කලහය සංසිඳෙන්නේය යයි සලකන්නේ මම එහි ගොස් කලහය සංසිඳවීමට ජාතක කථා තුනක් කියන්නෙමි. අනතුරුව කෝලාහල සංසිඳෙන්නේය. එවිට සමගිය අර්ථවත් වනු පිණිස ජාතක දෙකක් වදාරා අත්තදණ්ඩ සූත්‍රය දේශනා කරන්නෙමි. දේශනාව අසා උභයනගරවාසීහු අඩක් පමණ අඩක් පන්සියයක් කුමාරවරු පහදිත්. මම ඔවුන් පැවිදි කරන්නෙමි. මහත් සමාගමක් වන්නේය යයි කතිකා කොට, ශරීර පිළිදැගුම් කොට, සැවැත් නුවර පිඬු පිණිස හැසිර, පිණ්ඩපාතයෙන් වැලකුනේ සවස් කාලයේ ගඳකිළියෙන් නික්ම කිසිවෙකුට නොදන්වා, තෙමේ ම පාත්‍ර සිවුරු ගෙන දෙසෙනග අතර, අහසෙහි පලඟක් බැඳ ඔවුන්ට සංවේගය ඉපදවීම පිණිස අන්ධකාර කිරීමට කේතු රැස් මාලා පිට කරමින් වැඩ සිටි සේක. ඔවුන්ට සංවේග මනසක් ඇතිවුණි. තමන්ව පෙනෙන සේ, සවණක් බුදු රැස් දැක අපගේ ඤාති ශ්‍රේෂ්ඨ වූ ශාස්තෲන් වහන්සේ වැඩම කළේනුයි දුටුවේ, අප කෝලාහල කරන බව නිසා යයි සිතා ශාස්තෲන් වහන්සේ වැඩම කළ කල්හි අප විසින් අනුන්ගේ ශරීරයන්ට ආයුධ සැලීමට කෝළිය නගරවැසියන්ට අපව විනාශ කිරීමට හෝ සිඳීමට හෝ නොහැකි යයි ආයුධ ඉවත දැමූහ. කෝළිය නගරවාසීහු ද එසේම කළහ.
ඉක්බිති භාග්‍යවතුන් වහන්සේ බැස රමණීය පෙදෙසක වැලි තලාවක පනවන ලද උතුම් ආසනයක අනූපම බුද්ධශ්‍රීය පතුරුවමින් වැඩසිටි සේක. ඒ රජවරු ද බුදුරදුන්ට වැඳ සිටියහ. ඉක්බිති ඔවුන් මහරජ, කුමක් දැනගෙන පැමිණියේ දැයි දන්නේ දැයි විචාරා ස්වාමීනි, මේ ස්ථානයේ කෝලාහලයක් හටගෙන වැඩම කළේ ද, නදිය දැක ගැනීම සඳහා සෙල්ලම් කිරීම සඳහා වැඩම කළේදැයි නොදනිමි. මහරජ, කුමක් සඳහා තොප කලහ කරහුද? ස්වාමීනි, ජලය නිසාවෙනි. මහරජ, ජලය කෙතෙක් වටනේද? ස්වාමීනි, ස්වල්පයකි. මහරජ, මහපොළොව කිම වටනේද? ස්වාමීනි අනර්ඝය. ක්‍ෂත්‍රියෝ කෙතෙක් අගීද? ස්වාමීනි, ක්‍ෂත්‍රියෝ නම් අනර්ඝ ම වෙති. මහරජ අල්ප වූ ජලය නිසා මහාර්ඝ වූ ක්‍ෂත්‍රියන් නසවුද? කෝලාහලයේ ආස්වාදයක් නම් නැත. මහරජ, කෝලාහල වශයෙන් එක් වෘක්‍ෂ දේවතාවකු කළු සිංහයෙකු සමග බද්ධ වෛරයෙන් පසුවූයේ මේ කල්පය පුරාම එය නො නැවතියේ යයි වදාරා ඵන්දන ජාතකය දේශනා කළ සේක. අනතුරුව, මහරජ; අනුන්ගේ කීම්වල පිහිට පැතීමෙක් නම් නො කළ යුතුය. අනුන් කීවා ගිවිසීම හේතු කොටගෙන, එක් හාවෙකු ගේ බස් ගිවිස යොදුන් තුන්දහසක් පළල, හිමාලයේ සිවුපා සමූහයෝ මහමුහුදට පැන්නෝ වූහ. එහෙයින් අනුන්ගේ වචන ප්‍රමාණයෙන් යමක් කිරීම නොවිය යුතුයයි වදාරා, දද්දහ ජාතකය වදාළ සේක. අනතුරුව මහරජ, කිසිදා දුබලයා, මහබලවතාගේ සිදුරු දකියි. කවදා නමුත් බලවතා ද දුබලයාගේ සිදුරු දකින්නේම ය. ගේකුරුළු පක්‍ෂීන් ඇත් රජු විනාශ කළේ යයි කියා ලටුකික ජාතකය ද වදාළ සේක. මෙසේ කෝලාහල සංසිඳවීම පිණිස, ජාතක තුනක් වදාරා සමගිය අර්ථවත් කිරීම පිණිස ජාතක දෙකක් ද වදාළ සේක. මහරජ, සමගි වූවන්ට නම් කිසිදින පසුබැසීමක් දැකීමට නොහැකි යයි වදාරා රුක්ඛධම්ම ජාතකය වදාළ සේක. එසේ සමගි වූවන්ගේ නම්, මහරජ කිසිදු විවරයක් දැකීමට නොහැකි වේය. යම්කලෙක ඔවුනොවුන් විවාද කළාහුද, ඉක්බිති ඔවුන්ගේ විවාද දත් වැදි පුත්‍රයෝ වටුවන් ජීවිතක්‍ෂයට පමුණුවා තමන්ගේ අභිමතය මුදුන්පත් කළේ යයි ද, විවාදයේ ආස්වාදයක් නම් නැතැයි ද වදාරා වට්ටක ජාතකය වදාළ සේක. මෙසේ මේ ජාතක පහ පවසා, අවසානයේ අත්තදණ්ඩ සූත්‍රය වදාළ සේක.
රජවරු පැහැදුණෝ, ඉදින් ශාස්තෲන් වහන්සේ වැඩම නොකළේ නම්, අපි ඔවුනොවුන් නසා ලේ සහිත නදියක් පවත්වා ගන්නෙමු. ශාස්තෲන් වහන්සේ නිසා අපගේ ජීවිත ලදැයි ඉදින් ශාස්තෲන් වහන්සේ ගිහිගෙය වාසය කළේ නම්, දොළොස් දහසක් දිවයින් පිරිවරා සතරමහා දිව්‍ය රාජ්‍යය අතට පත් වන්නේය. අතිරේක දහසක් පමණ පුත්‍රයෝ ඔහුට වන්නාහුය. එවිට ක්‍ෂත්‍රිය පිරිවර වන්නේය. මේ සියළු සම්පත් ද හැරදමා නික්ම සම්බෝධියට පැමිණියේ දැන් ක්‍ෂත්‍රිය පිරිවර ම විවර වේවායි දෙනුවර වැසි දෙසිය පනහ, දෙසිය පනහ බැගින් කුමාරවරු පන්සියයක් දුන්හ. භාග්‍යවතුන් වහන්සේ ඔවුන් පැවිදි කරවා, මහ වනයට වැඩියහ. දෙවන දිනයේ පටන් ඔවුන් විසින් පිරිවරන ලද්දේ, එක් දිනයක කපිල වස්තුවේ ද, එක් දිනක් කෝළිය නගරයේ ද, නගර දෙකේ ම පිඬු පිණිස හැසිරෙති. දෙනුවර වැසියෝ මහත් සත්කාර කළහ. ඔවුන්ගේ ගරු ගෞරවයෙන් තමන්ට පැවිදි වීමේ රුචියක් නොඇලුණු බවක් හටගත්තේය. පුරාණ බිරින්දන් නිසා ඔවුන්ට අනභිරතියක් වූයේ යයි, එව් එව් කියා හසුන් යැවූහ. ඔවුහු වැඩි වැඩියෙන් කළකිරුණාහ. බුදුරදුන් ආවර්ජනා කොට, ඔවුන්ගේ නොඇලුණු බව දැන මේ භික්‍ෂූහු මා හා සමාන බුදුකෙනෙකු සමග එකට වාසය කරන්නේ ද, කලකිරෙති. කවර විලාශයකින් ඔවුන්ට දැහැමි කථාවලින් සනසන්නේ යයි සළකන සේක් කුණාල ධර්ම දේශනාව දුටුවේය. ඉක්බිති උන්වහන්සේට මෙබඳු අදහසක් පහළ විය. මේ භික්‍ෂූන් හිමාලයට ගෙන ගොස් කුණාල කථාවෙන් ඔවුන්ගේ මාගම දෝෂ ප්‍රකාශකොට අනභිරතිය දුරුකොට සෝවාන් මාර්ගය පෙන්වන්නෙමියි,
උන්වහන්සේ පෙරවරු කාලයේ හැද පොරවා පා සිවුරු ගෙන, කපිල වස්තුවේ පිඬු පිණිස හැසිර, සවස් කාලයේ පිණ්ඩපාතයෙන් වැලකුණේ, බත්කිස වේලාවේ ම ඒ පන්සියයක් භික්‍ෂූන් අමතා මහණෙනි, රමණීය හිමවත් පෙදෙස් දුටුවෝදැයි විචාල සේක. නැත ස්වාමීනි, හිමාලයේ චාරිකාවක යන්නෙහුද? ස්වාමීනි, සෘද්ධිමතුන් නොවූ අපි කෙසේ යන්නෙමු ද? ඉදින් තොපව කිසිවකු හෝ රැගෙන යන්නේ නම් යන්නෙවුද? ස්වාමීනි, එසේය. ශාස්තෲන් වහන්සේ ඒ සියල්ලෝ ම තමන්ගේ සෘද්ධියෙන් රැගෙන අහසට පැන නැග හිමාලයට වැඩ අහස්තලයේ සිටියේ ම රමණීය හිමාලය ප්‍රදේශයේ, රන් පර්වතය, මැණික් පර්වතය, සිගුල් පර්වතය, අඳුන් පර්වතය, සානු පර්වතය, පුවරු පර්වතය නානාවිධ පර්වතයන් ද, පංචමහා නදීහු ද කණ්ණ මුණ්ඩක, රථකාරක, සීහප්පාත, ඡද්දන්ත, තියග්ගල, අනෝතත්ත, කුණාල යන විල් හතද පෙන්වූ සේක. හිමවත නම් මහා යොදුන් පන්සියයක් උස, යොදුන් තුන්දහසක් පළලය. එහි මේ රමණීය එක ප්‍රදේශයක් තමන්ගේ ආනුභාවයෙන් පෙන්වීය. එහි කරන ලද වාසය කිරීම් ඇති සිංහ, ව්‍යාඝ්‍ර ඇත් කුල ද ඇතුළත් සිවුපා සතුන්ගෙන් එක් ශේෂයක් පෙන්වූ සේක. එහි රමණීය ආරාමික දේවල් ද, මල් ගෙඩි සහිත වෘක්‍ෂ ද, විවිධාකාර පක්‍ෂීන් සමූහයා ද, ජල-ගොඩ මල් ද, පෙරදිගට මුහුණලා ඇති රන් තලාව ද පසුපස හිඟුල් තලාව ද පෙන්වූ සේක. මේ රමණීය පරිසරය දුටු කාලයේ පටන් ඒ භික්‍ෂූන්ට පුරාණ බිරින්දෑවරුන් කෙරෙහි පිහිටි ඡන්ද රාගය ප්‍රහීණ විය.
ඉක්බිති බුදුහු ඒ භික්‍ෂූන් රැගෙන අහසින් බැස හිමාලයට පසුපස පැත්තේ යොදුන් හැටක් පමණ වූ ගල්තලාවේ යොදුන් සතක් පමණ කැපවූ සල්ගසක් යට යොදුන් තුනක් පමණ හිරියල් තලාවේ ඒ භික්‍ෂූන් විසින් පිරිවරන ලදුව සවණක් බුදුරැස් විහිදුවමින් මුහුදු කුස කලඹවන දිළිසෙන සූර්යා මෙන් හිඳ, මිහිරි හඬ නිකුත් කරමින් ඒ භික්‍ෂූන් ඇමතූ සේක. මහණෙනි, මේ හිමාලයේ නුඹලා විසින් නොදක්නා ලද්දේ විචාරහුද? එකෙණෙහි විසිතුරු කොවුලෝ දෙදෙනෙක් දණ්ඩක් දෙකෙළවරින් මුඛයෙන් ඩැහැගෙන මැද තමන්ගේ ස්වාමියා හිඳවා විසිතුරු කොවුලෝ අටදෙනෙකු පෙරටුකොට, අටදෙනෙකු පසුපසින් ද අටදෙනෙකු දකුණින් ද, අටදෙනෙකු වමතින් ද, අටදෙනෙකු යටින් ද, අටදෙනෙකු උඩින් ද, සෙවනකොට මෙසේ ඒ චිත්‍ර කොවුලා පිරිවරා අහසින් යයි. ඒ භික්‍ෂූහු ඒ පක්‍ෂි සේනාව දැක, බුදුරදුන් විචාළහ. ස්වාමීනි, මේ පක්‍ෂීහු කොහේ සිට පැමිණෙත්ද? මහණෙනි, මගේ මේ පුරාණ වංශයකි. මා විසින් තබන ලද ශ්‍රේණියකි. මම පෙර මෙසේ පිරිවරා සිටියෙමි. එකල මේ පක්‍ෂි සේනාව විශාල වූහ. දහසක් පමණ පක්‍ෂි කන්‍යාවෝ මා පිරිවරා සිටියහ. පිළිවෙලින් පරිහරණය කොට දැන් මේ ජාතියට පත්විය. ස්වාමීනි, මේ වන ලැහැබේ මේ පක්‍ෂි කන්‍යාවෝ නුඹ පිරිවරා සිටියෝ කෙසේද? ඉක්බිති ඔවුන්ට ශාස්තෲන් වහන්සේ මහණෙනි, අසවු. සිහිය උපදවා. අතීතය ගෙනහැර දක්වන්නෙමියි වදාළ සේක.
මේ ආදී වශයෙන් පවතින පෘථිවි තලයේ නොයෙක් මල් මාලා වියන්වලින් යුක්ත වූයේ, ගව මහිෂ, සිංහ ව්‍යාඝ්‍ර ආදී සිවුපාවුන්ගෙන් ගැවසුණේ, විවිධ තුරුලතාවන්ගෙන් සහ පක්‍ෂි සේනාවෙන් ද ගැවසුණු [missing trans] මේ රමණීය වනලැහැබේ කුණාල නම් පක්‍ෂියා වාසය කරයි.
විසිතුරු පත්‍රවලින් රමණීය වූ එම වන ලැහැබේ කුණාල නම් පක්‍ෂියාට ස්ත්‍රීන් දහසක් පිරිවර ඇත්තෝ ඔවුහු පක්‍ෂි කන්‍යාවෝ වූහ. මේ කන්‍යා පක්‍ෂීහු දෙදෙනෙකු ලී කැබැල්ලක් කටින් ගෙන ඒ කුණාල පක්‍ෂියා මැද හිඳුවා පියාඹති. ඒ කුණාල පක්‍ෂියා ගමන් කරන ඉසව්වේදී ක්ලාන්ත වූයේ, උඩට එසවූහ.
පන්සියයක් පක්‍ෂි කන්‍යාවෝ යටින් යටින් පියාඹති. ඉදින් මේ කුණාල පක්‍ෂියා අසුනෙන් පෙරළෙන්නේ ය. අපි ඌව පියාපත්වලින් රැක ගන්නෙමු.
පන්සියයක් පක්‍ෂි කන්‍යාවෝ එහා මෙහා පියාඹති. ඒ කුණාල පක්‍ෂියාට සුළඟන් පීඩාවක් නොවේවා යනුවෙනි.
පන්සියයක් පක්‍ෂි කන්‍යාවෝ දෙපැත්තෙන් පියාඹති. කුණාල පක්‍ෂියාට වාතයේ සීතල, උණුසුම, තෘණ, දූවිලි, වාතයෙන් කරදරයක් නොවේවා යනුවෙනි.
පන්සියයක් පක්‍ෂි කන්‍යාවෝ පෙරටුව පෙරටුව පියාඹති. ගොපල්ලන්ගෙන් පසුපාලකයන්ගෙන් තෘණ කපන්නන්ගෙන්, දර කඩන්නන්ගෙන්, වන කර්මාන්තකරුවන්ගෙන් දරකෝටු කැට කැබිලිතිවලින් සැතකින්, දණ්ඩකින් කැටකැබලිතිවලින් පහරක් නොවේවා යන අදහසිනි. මේ කුණාල පක්‍ෂියාට වැල්වලින්, ගස්වලින්, කණුවලින්, ගල්වලින්, බලවත් පක්‍ෂීන්ගෙන් යුද්ධයක් නොවේවා යන අදහසිනි.
පන්සියයක් පක්‍ෂි කන්‍යාවෝ පසුපසින් පියාඹති. [missing trans]
[missing trans]
අනතුරුව මේ පින්වත් පක්‍ෂි කන්‍යාවෝ ඒ කුණාල පක්‍ෂියා ආරාමයෙන් ආරාමයට ද, උයනින් උයනට ද නදියෙන් නදියට ද පර්වත ශිඛරයෙන් පර්වත ශිඛරයට ද අඹ වනයෙන් අඹ වනයට ද ජම්බු වනයෙන් ජම්බු වනයට ද දෙල් වනනයෙන් දෙල් වනයට ද පොල්වත්තෙන් පොල්වත්තට ද වහාම රති ක්‍රීඩාව පිණිස පමුණුවති.
පින්වත් කුණාල පක්‍ෂියා ඒ පක්‍ෂි කන්‍යාවන් විසින් දවස නිමාවද්දී මෙසේ අප්‍රසාදයට ප්‍රකාශ කරයි. නුඹගේ වසලියෝ විනාශ කරවු. නසවු. චෞර ධූර්තියෝ විනාශ කරවු යනුවෙනි.
මෙහි අර්ථ වර්ණනා මහණෙනි, ඒ වනලැහැබ මෙසේ වර්ණනාවට ලක්වෙයි. **සම්මො සධධරණි ධරෙ** යන විස්තරයේ සිට කියනු ලැබේ. එහි **සම්මොසධධරණී ධරෙ** යනු සියළු ඖෂධවලින් යුක්ත වූයේ, මුල්ගෙඩි පත්‍ර ආදිය දරන්නා වූ ඒවායින් යුක්ත වූ යන අර්ථයයි. ඒ වන ලැහැබේ සියළු ආකාරයෙන් සරුසාරව පවතින බව පවතින හෙයින් මේ අයුරින් ප්‍රකාශ කරන ලදි. **නෙක පුප්ඵමාල්‍යවිතතෙ** යනු නොයෙක් ගෙඩි පිණිස උපන් මල්වලින් ද, පළඳවනු ලබන මල්වලින් ද බබළයි. **රූරූ** යනු රන්වන් මෘගයෝ. **උද්දාරා** යනු උදුමුවෝ. **බිළාරා** යනු මහබළල්ලු. **මහාවරාහා** යනු මහ ඇත්තු. ලියමඩුලුවල ගැවසුණු මහ ඇතින්නියන් සමූහයක් විසින් පිරිවරන ලද දසවිධ වූ ඇත්කුල් ද, මෙය අධි වචනයෙන් කියනු ලැබේ. **ඉස්සමිගා** යනු කළුසිංහයෝ. **වාතමිගා** යනු මහාවාත මුවෝ. **පසදමිගා** යනු චිත්‍ර මුවෝ. **පුරිසලලු** යනු වඩවා මුඛී යක්‍ෂණියෝ. **කිම්පුරිසා** යනු දේවකිඳුරු සඳකිඳුරු දුමකිඳුරු දණ්ඩ මානවක සකුණාදි වශයෙන් පවත්නා කිඳුරෝ. **අමජ්ජමඤ්ජරී ධරබ්‍රහට්ඨ පුප්ඵ පුප්ඵුතග්ගනෙක පාදපගණ විතතෙ** යනු මොට්ටු දැමීම් වශයෙන් ද, පොකුරු දැරීම් වශයෙන් ද, සුපුෂ්පිත වූ අග පිපුණු මල් ඇති නොයෙක් වෘක්‍ෂ සමූහයෙන් වියනක් මෙන් යුක්ත වූ. **වාරණා** නම් ඇත්කඳ ළිහිණි. **වෙලාචකා** යනු මේ පක්‍ෂියෝ ම. **හේම** යනුද **කනක** යනු ද දෙක ම මැණික් ආදිහු මේ අඳුන් ආදි නොයෙක් ද්‍රව්‍ය සියගණනින් ද නොයෙක් වර්ණවලින් ද යුතු අලංකාර ප්‍රදේශයේ. **භො** යනු ධර්මානුකූල ආමන්ත්‍රණයකි. **චිත්තො** යනු මුවතුඩ ද යට උදරය කොටස ද විචිත්‍ර වූ.
**අඩ්ඪුඩ්ඩානි** යනු හතරෙන් එකක් තුන්දහස් පන්සියයක් යන අර්ථයයි. **අද්ධාන පරියාය පථෙ** යනු අද්ධාන සංඛ්‍යාත ගමන් මාර්ගයේ. **උබ්බාහෙත්‍ථ** යනු බාධා කෙළෙහු. **උපප්ඵුසී** යනු සමීපයට එළැඹියේය. **පහාරං අදංසු** යනු මෙහි **මා නං** යන පදයට ස්වාමි වශයෙන් අර්ථ දතයුතුය. **සංගාමෙසී** යනු රැස්වූයේ ය. **සණ්හාසී** මට්ටම් වූ. **සඛිලාහී** යනු ප්‍රිය වශයෙන්. **මඤ්ජුහී** සිහිල් වශයෙන් මධුරාහී යනු මධුර ස්වරයෙන්. **සමුදාචරන්තියො** යනු ගාන්ධර්ව කාරක වශයෙන් පිරිවරාගෙන. **නෙකරුක්ඛවිවිධ විකති ඵලං** යනු නොයෙක් ගස්වලින් ලැබෙන විවිධ වෙනස් ගෙඩි. **ආරාමෙනෙව ආරාමං** යනු මල්වතු ආදියෙහි. වෙනත් ආරාම වහයෙන්. වෙනත් ආරාමයකට පමුණුවති යන අර්ථයයි. උයන් ආදිවලද මේ අයුරින්ම වේ. **නාළිකෙර සඤ්චාරි** **යෙන** යනු පොල් වනයෙන් ද වෙනත් පොල්වනයකට. **අභිසම්භොත්ති** යනු මෙසේ ගෙනගොස් එහි වහාම රතිකෙළිය සඳහා පමුණුවත්.
**දිවසංපරිබ්බූළ්හො** යනු මුළු දවසම වැයකොට. **අපසාදෙති** ඔවුහු වනාහි මෙසේ දවස ම පිරිවරා නිවාස ගස්වල බැස පිරිවරා ගස් අතුවල හිඳ මිහිරි වචන ලබන්නෙමු නම් යෙහෙකැයි ප්‍රාර්ථනා කරන්නී මේ යෙදුණු කාලයේ තමන් වසන තැනට යන්නෙමුයි වාසය කරති. කුණාල රජු ඒ පිටත්ව යන්නේ නැසෙවු! යනාදි අප්‍රසාද වචනයෙන් අප්‍රසාදය පළ කරයි. එහි **නස්සථ** යනු යවු! **විනස්සථ** යනු සියළු අයුරින් නැසෙවු! ගෙදර ධනධාන්‍යාදීන්ගේ පවා විනාශ වීමෙන්. **චොරියො** බොහෝ මායා ඇත්තේ. **ධුත්තියො** නැසීම පිළිබඳ සිහියෙන්. **අසතියො** අපිරිසිදු නොවූ සිත් ඇති බැවින්. **ලහුචිත්තායො** කරන ලද විනාශය නිසාවෙන් මිත්‍රද්‍රෝහී බැවින්. **කතස්ස අප්පතිකාරියො** යනුවෙනි.
මෙසේ ද පවසා මෙසේ මහණෙනි, මම තිරිසන්ගත වුව ද, ස්ත්‍රීන්ගේ අකෘතඥ බව ද, බොහෝ මායා ඇති බව ද, අනාචාර දුශ්ශීල බව ද දනිමි. එකල මම ඈලාගේ වසඟයේ නො සිට ඈලා තමාගේ වසඟයෙහි පවත්වා ගතිමි’යි මේ කථාවෙන්, ඒ භික්‍ෂූන්ගේ අනභිරතිය ඉවතලා ශාස්තෲන් වහන්සේ නිශ්ශබ්ද වූහ. එකෙණෙහි කළුපාට කොවුලෝ දෙදෙනෙක් ස්වාමියාව දණ්ඩකින් උසුලාගෙන යට භාගවල සතරදෙනා බැගින් සිට ඒ ප්‍රදේශයට පැමිණියහ. ඔවුන් දැක ඔවුන් ශාස්තෲන්ගෙන් විචාළහ. මහණෙනි, පෙර මගේ සහායක වූ පුණ්ණමුඛ නම් කෝකිලයෙක් විය. ඔහුගේ වංශය යයි කියා පළමු ආකාරයෙන්ම ඒ භික්‍ෂූන් විසින් විචාරණ ලදුව වදාළ සේක.
ඒ හිමාලය පර්වත රාජයාගේ පෙරදිග දිශාවේ සියුම් ගස්කොළන්වලින් යුතු හරිත වර්ණ පර්වත අනුව පවතින කඳු මුදුනින් ගලාබසින නදියකින් යුතු ප්‍රදේශයක් ඇත.
එහි **සුසුමුඛා** යනු සියුම් ලා තණවලින් යුක්ත මනාව සෑදුණු කඳු පංතිවලින් යුතු ඒවායින් ප්‍රභව වූ හිමවතින් ගලාබසින හරිත වර්ණ තණ මිශ්‍ර සැඩපහරින් යුතු කුණාල වූ මම පැමිණීම නිසා සමීපවත් වූ නිසා **සුසුමුඛසුනිපුණ ගිරිප්පභවා හරිතතුපයන්තියො** යනු ලෙසින් මෙබඳු ආකාර වූ නදීහු යම් තැනකින් ගලාබසිත් යන අර්ථයයි.
දැන් ඒ කුණාල නම් වූ මම එතනට සමීප වෙමි. එතැන මල් ආදිය වර්ණනා කරමින් කීහ.
එහි උපුල් කුමුදු පියුම් සුදුපියුම් සතකුප්ප යනාදියෙන් සුවඳවත් වූ මද සුළඟින්ද යුතු මනෝඥ ගින්න සහිත ප්‍රදේශයකි.
එහි **උප්පලං** යනු නිලුපුල්ය. **නලිනං** යනු සුදු නෙළුම්ය. **සතපත්තං** යනු පිරිපුන් සියයක් පෙති ඇති පියුම්ය. **සම්පති** යනු මේවායින් දැන් වැඩුණා වූ අළුතින් හටගත් සුවඳවත් වූ මනෝඥ වූ හෘදය බන්ධනයෙන් සමත් වූ ගිනිදහන ප්‍රදේශයකින් සමන්විත යන අර්ථයයි.
දැන් ඒ විලෙහි ගස් ආදිය වර්ණනා කරමින් ප්‍රකාශ කළහ.
කුරවක මුචලින් ද වැනි වැටකේ, හේ මුවගු පුවක්, දොඹ, සල්, සපු, අශෝක, නා ගස්, මදටිය ලොත් සඳුන් වනයෙන් ද කළුනික, ඩෙබර, දේවදාර ආදි ගස්වලින් ගහණ වූ අංකොල කර්ණිකා කෝවිළාර කෑල දෑසමන්, ඉතා මහත් වූ මල් පිපුණු වැල්වලින් ද අලංකාර වූ ප්‍රදේශයේ හංස මොනරු ආදින්ගේ නාදවලින් නාදිත වූ සිද්ධ විද්‍යාධර තාපස ගණයා විසින් සෙවනා ලද, උතුම් දේව යක්‍ෂ රාක්ෂස ගාන්ධර්ව කින්නර මහ උරගාදින්ගෙන් ගැවසීගත් මෙබඳු ආකාර සිත්කළු වන ලැහැබෙහි පුණ්ණමුඛ නම් දුරු මස උපන් කොවුලා මිහිරි හඬින් නාද දෙමින් දෙනුවන් පරයන විලාසිතාවෙන් යුතුව වාසය කරයි.
පින්වත, ඒ පුණ්ණමුඛ නම් ඵුස්ස කොවුලාට එක්දහස් පන්සියයක් පමණ ස්ත්‍රී පරිවාරක පක්‍ෂි සමූහයක් සිටිති. එයින් පක්‍ෂි කන්‍යාවෝ දෙදෙනෙක් ලී කැබැල්ලක් කටින්ගෙන ඒ පුණ්ණමුඛ නම් ඵුස්ස කොවුලා මැද හිඳුවාගෙන පියාඹති. ඒ පුණ්ණමුඛ නම් කොවුලා ගමන් කරන මාර්ගයේදී ක්ලාන්තවූවා උඩට ඔසවා ගත්හ.
පනහ බැගින් වූ පක්‍ෂි කන්‍යාවෝ යටින් පියාඹති. ඉදින් පුණ්ණමුඛ ඵුස්ස කොවුලා ආසනයෙන් වැටේ යනුවෙන් සිතාගෙන ය. ඵුස්ස කෝකිලයා ආසනයෙන් වැටෙන්නේ නම් අපි අපේ පියාපත්වලින් පිළිගනිමු යයි, රැකගනිමු යයි පක්‍ෂි කන්‍යාවෝ පන්සියයක් යටින් පියාඹන්නාහුය.
ඵුස්ස කෝකිලයාට අව්වෙන් ඇතිවන පීඩාව වැළැක්වීම සඳහා පන්සියයක් පක්‍ෂි කන්‍යාවෝ වියතක් මෙන් උඩින් පියඹන්නාහුය.
ඵුස්ස කෝකිලයාට සීත සුළං ග්‍රීෂ්ම, රජස් ආදියෙන් වන පීඩාව වළක්වන්නෙමු යයි දෙපසෙහි බැඳි තිර මෙන් කොවුලඟනෝ පියඹන්නාහ.
පුණ්ණමුඛ නම් ඵුස්ස කෝකිලයාට, ගොපලු දරුවන්, හරක් බලන්නන්ගෙන් කැලයේ ගස් යන්නන් ගෙන් ගස් කපන්නන්ගෙන් කැට කැබලි - පොලු මුගුරු - ලී දඬු ආදියෙන් සිදුවන උවදුරු නැති කිරීම සඳහා වැළකීම සඳහා, වෘක්‍ෂ ලතා පර්වත ආදියෙහි නොගැටෙන පිණිස දැඩි රැකවල් ගෙන් පන්සියයක් කොවුලඟන් හාත්පස නික්මෙන්නාහුය. පුණ්ණමුඛ ඵුස්ස කෝකිලයා ගස්වල, කණුවල, ගල්වල හැපීමෙන් හා, වැල්වල පටලැවීමෙන් රැකගනු පිණිස කොවුලඟනෝ පන්සියයක් ඉදිරියෙන් ඉදිරියෙන් යන්නාහුය.
පිටුපසින් බලවත් පක්‍ෂීන් විරුද්ධව එන්නේ නම් ඔවුන්ගෙන් ඵුස්ස කෝකිලයා රැකගැනීමට කොවුලඟනුන් පන්සියයක් පසුපසින් එන්නාහු වෙති.
තවද පන්සියයක් පමණ කොවුලඟනෝ පූර්ණමුඛ ඵුස්ස කෝකිලයාගේ බඩගින්න නිවීම සඳහා නොයෙක් ගස්වලින් ගෙඩිවර්ග කඩාගෙන එන්නාහුය.
මෙසේ මේ පක්‍ෂි කන්‍යාවෝ පුණ්ණමුඛ නම් ඵුස්ස කෝකිලයා ආරාමයෙන් ආරාමයට උයනින් උයනට ගංතෙරින් ගංතෙරට පර්වත ශිඛරයෙන් පර්වත ශිඛරයට අඹ වනයෙන් අඹ වනයට දඹ වනයෙන් දඹ වනයට, දෙල් වනයෙන් දෙල් වනයට, පොල් වනයෙන් පොල් වනයට දැයි ඵුස්ස කෝකිලයාගේ සිත් අලවන ලෙස ඇරගෙන සංචරණය කරන්නාහුය.
මෙසේ කිරීමෙන් පසුව පුණ්ණමුඛ ඵුස්ස කෝකිල තෙමේ, ඒ කොවුලඟනුන් පිරිවරා දවස ගෙවා, ඒ කොවුලඟනුන්ට ප්‍රශංසා කරයි. සොහොයුරියනි, හොඳයි ඉතා හොඳයි. හොඳින් තොපගේ කුල දූන් සහෝදරියන් පිරිවරාගෙන ජීවත්වව් යයි ආශිර්වාද කරයි.
ඉක්බිති එක් දිනක් පුණ්ණමුඛ ඵුස්ස කෝකිල තෙමේ, කුණාල පක්‍ෂියා කොතැනක වෙසේ ද, ඔහු දකිනු පිණිස එහි ගියේය. කුණාල පක්‍ෂියාගේ පිරිවර කොවුලඟනෝ දුර එන්නා වූ පුණ්ණමුඛ ඵුස්ස කෝකිල දැක පෙර ගමන් ගියාහුය. එසේ වෙත එළඹ පුණ්ණමුඛ ඵුස්ස කෝකිලයාට මෙසේ කීය. ඔබේ යහළු පුණ්ණමුඛ කුණාල පක්‍ෂියා ඉතාම ඵරුසය. ඉතාම ඵරුස වචනයෙන් අපට කථා කරයි. ඔබගේ පැමිණීම ඉතා හොඳය. අපි ඔබගෙන් ප්‍රිය කථා වචන අසන්නෙමු. සොහොයුරියනි මැනවැයි කියා පිළිවදන් දී කුණාල පක්‍ෂියා කොතැනකද, එහි පිවිසියේය. පිවිස කුණාල පක්‍ෂියා සමග සතුටුසාමීචි පිළිසඳරේ යෙදී, එකත්පසෙක හුන්නේය. එසේ එකත්පසෙක සිටියා වූ පුණ්ණමුඛ ඵුස්ස කෝකිලයා ඒ කුණාල පක්‍ෂියාට මෙසේ කීය. යහළු කුණාලය, ඇයි ඔබ මේ සුජාත වූ කුණාල කන්‍යාවන්ට මිහිරි කන්කළු වචනවලින් කථා නො කොට අප්‍රිය වූ අමනාප වන්නා වූ, වචනවලින් කථා කරන්නේ මිත්‍රය, මේ කුණාල ධීතුන්ට ප්‍රියමනාප වදන්වලින් කථා කරන්නායි කීය.
මෙසේ කී කල්හි කුණාල පක්‍ෂියා, ඒ පුණ්ණමුඛ ඵුස්ස කෝකිලට අප්‍රසාදය පළකළේය. අනාචාරී වූ චණ්ඩාලය, නැසී යවයි කීයේය. කවර නම් නුවණැත්තෙක් ස්ත්‍රියකට යටත්ව වසන්නේ ද, මෙසේ නො සතුටුව දොඩවන වචන ඇති කල කිසිවක් කීමට අපොහොසත්වැ එයින්ම නැවතුනේ ය.
මෙසේ මේ පුණ්ණමුඛ නම් ඵුස්ස කොවුලාට පසුකාලයක දී නොබෝ කලකින් ලෝහිත පක්ඛන්දිකා නම් වූ වේදනා පවතින මාරාන්තික රෝගයක් හට ගත්තේය. එවිට ඵුස්ස කෝකිලයාගේ පරිවාර පක්‍ෂි කන්‍යාවන්ට මෙබඳු අදහසක් පහළ විය. මේ පුණ්ණමුඛ නම් කොවුලා ආබාධ වූයේ මේ ආබාධයෙන් සුව වන්නේ නම් යහපති යයි කීවාහුය. [missing trans]
[missing trans]
එහි **පියකා** යනු සුදුමල් **හසනා** යනු හකාරය සන්‍ධි වේමය. **තිරිටි** යනු එක් ගස් වර්ගයකි. **චන්‍දනා** යනු සුවඳ රතු සඳුන්. **ඔඝවනෙ** මේ සැඩ පහරින් ගැටුණු ඒවායින් සමන්විත වනයෙහි **දේවදාරුක චොව ගහණෙ** යනු දේවදාර ගස්වලින් ද කෙසෙල් ගස්වලින් ද ගහණ, **කච්චිකාරා** යනු එක් ගස් ජාතියක්. **කණිකාරා** යනු මහා මල්, **කණ්ණිකාරා** යනු කුඩා මල්ද, **කිංසුකා** යනු කෑළ. **යෝධී** යනු සීනිද්ද. **නමල්ලික මනංගණමනමජ්ජ භණ්ඩි සුරුචිර භගිණි මාලා මල්‍යධරෙ** යනු දෑසමන් උයනින් ද නිරවද්‍ය භාණ්ඩ ඇති, සිත්කළු වූ නෑ නැගණියන් විසින් ද මල්වලින් දරණ කල්හි, **ධනුකාරී** යනු දුනු පළොල්. **තාළිසා** යනු තල්පත් ගස්. **කච්ඡ විත්තෙ** යනු මේ සුවඳ ආදියෙන් ද, පැතුරුණු නදියෙන් ද පර්වත සමූහයෙන් ද යුතු. **සංකුසුමිතලතා** යනු ඒ ඒ තැන්වල පිපුණු කුසුම්වලින් ද නොයෙක් වැල්වලින් ද ආකිර්ණ වූ අලංකාර ප්‍රදේශයෙහි **තාපසසමණගණාධිවුත්‍ථෙහි** යනු මේ ආදී විද්‍යාධරයන් සමූහයෙන් අධිගෘහිත වූ පිරුණු මුහුණු ඇති බැවින්. **පුණ්ණමුඛො** අනුන් විසින් පෝෂණය කළ බැවින්. **ඵුස්ස කෝකිලො**. **විලසිතනය නො** යනු විශාල නෙත් ඇති. **මත්තක්ඛො** යනු යම්සේ මත්වූ ඇස් රතුවූවා පවතිත් මෙසේ රත්තක්ඛ ප්‍රමාණයෙන් යුතු වූ යනුයි.
**භගිණියො** යනු ආර්ය ව්‍යවහාරයෙන් ආමන්ත්‍රණය කිරීමයි. **පරිචරෙය්‍යාථ** යනු මුළු දවසම ගෙන හැසිරෙවු යනු ඒ ප්‍රියකථා කොට පිටත්කර හරියි. කිසියම් දිනෙක කුණාල පක්‍ෂියා පිරිවර සහිතව පුණ්ණමුඛ දැකීම පිණිස යයි කිසියම් දිනක පුණ්ණමුඛ කුණාල සමීපයට යයි. එහෙයින් **අථ ඛලු භො** යනුයි. **සම්මා** යනු මිත්‍රයාගේ. **ආගම්මා** යනු නිසා ඇසුරුකොට. **ලභෙය්‍යමා** යනු ළංවවු යයි කියමි යනුයි.
**සුජාතානං** යනු සමාන ජාතිකයන්ගේ. **නස්සා** යනු පලායන්නේය. **ජම්මා** යනු ලාමක. **ව්‍යත්තො** ඔබ හා සමාන අනෙකෙකු ව්‍යර්ථ නම් වේ. **ජායා ජින්නො **බිරිඳ විසින් දිනන ලද. මෙයම පාඨයයි. මෙසේ ස්ත්‍රිය පැරදුණා වූ ඔබ විසින් සමාන කවර හෝ වෙනකකු ඇත්ද, ඒ නැවත මෙබඳු ආකාර වන නොදෙඩීම පිණිස අප්‍රසාදය ලක් කරයි. **තතොහෙවා** යනු මට කුණාල කිපුණේ යයි සිතා එතැනම නැවතුණේය. ඔහු නැවතී, පිරිවර සහිතව තමන් වසන තැනටම පැමිණියේය. **අප්පෙවනාමා** යනු සැකයෙන් යුතුව මේ ආබාධයෙන් නැගිටින්නේ හෝ නැත්දැයි හෝ මෙසේ සිතා, ඔහු හැර පිටත්ව ගියහ. **තුම්හං** යනු ඔබලාගේ.
**අප්පෙව නාමා** යනු ඒ ආබාධයෙන් නැගිටින්නේය. නැතහොත් අප පැමිණි කල්හි මළේ වන්නේ යයි අපි වනාහි දැන් මොහු මැරෙන්නේ යයි දැන නුඹලා ගේ බිරින්දෑවරු වීමට පැමිණියෝය. **තෙනුපසංකමි** යනු මේ ස්ත්‍රීහු ස්වාමියා මියගිය කල්හි ආවා, පිළිකුල් වන්නෙමුයි ඔහු හැර ආවෝ, ගොස් මගේ සහායට මල් ගෙඩි ආදි නොයෙක් බෙහෙත් ගෙනවුත් නීරෝගී කරන්නෙමුයි සිතා නාගබල ඇති බෝසත්හු අහසේ පැන නැග හෙතෙම යම්තැනකද එතැනට පැමිණියේය. **හං** යනු නිපාතයකි. මැනවින් ජීවත් වෙහිදැයි විචාරන්නේ මෙසේ කීවේය. සෙසු අය ජීවත් වෙමියි කියමින් **හං සම්මා** යනු කීවේය. **පායාපෙසී** යනු පැමිණියේය. **පටිප්පස්සම්හි** කෙළවර වන්නේයි.
ඒ පක්‍ෂි කන්‍යාවෝ එහිදී නිරෝගී වූ කල්හි, කුණාල ද දින කීපයක් පුණ්ණමුඛට ගෙඩි කුඩා ගෙඩි කවා ඔහු බලවත් බවට පැමිණි කල්හි මිත්‍රය, නුඹ දැන් නිරෝගිය. තමන්ගේ බිරින්දෑවරුන් සමග වාසය කරන්න. මම ද තමන් වසන තැනට යන්නෙමියි කීවේය. ඉක්බිති ඔහුට ධනුට ඔහු මේ දැඩි ගිලන් බව හැර පලා ගියේයයි මට මෙයින් යහපතක් නැතැයි යන අර්ථය කීවේය. ඒ අසා බෝසත්, එසේ වීනම් මිත්‍රය, ස්ත්‍රීන්ගේ පව්කම් කියන්නෙමියි පුණ්ණමුඛ අල්ලාගෙන හිමවත් ප්‍රදේශයේ මනෝශිලා තලයට පමුණුවා යොදුන් සතක් ඇති සල්මුලෙක්හි මනෝශිලාසනයේ හුන්නේය. එක් පැත්තක පුණ්ණමුඛ පිරිවර සහිතව සිටියේය. මුළු හිමාලයේ ම දේව ඝෝෂා පැතුරුනේය. අද කුණාල පක්‍ෂි රජු හිමවතේ මනෝසිලාසනයේ හිඳ බුද්ධ ලීලාවෙන් ධර්මදේශනා කරන්නේය. එය අසවු! යනුවෙනි. පරම්පරා ඝෝෂාවෙන් කාමාවචර සදෙව්ලෝක දෙවිවරු දැන බහුල වශයෙන් රැස්වූහ. බොහෝ නාග ගුරුළෝ ද ගිජුලිහිණියෝ ද වනයෙහි දෙවිවරු ද ඒ අදහස උද්ඝෝෂණය කළහ. එකල ආනන්ද නම් ගිජුලිහිණි රජා දස දහසක් ගිජුලිහිණියෝ පිරිවරාගෙන ගිජ්ඣකූටයේ වාසය කරයි. හෙතෙම ද, ඒ කෝලාහලය අසා බණ අසන්නෙමැයි පිරිවර සහිතව අවුත් එකත්පසෙක හුන්නේය. පංචාභිඥා වූ නාරද තාපසයා ද, දස දහසක් තවුසන් පිරිවරා ගෙන හිමාලය ප්‍රදේශයේ වාසය කරන්නේ, ඒ දේවඝෝෂාව අසා, කුණාල මේ ස්ත්‍රීන්ගේ අගුණ කියන්නා වූ අපිද ඒ දේශනය ඇසීමට වටී යයි තාපසයන් දහසක් සමග සෘද්ධියෙන් එහි ගොස් එකත් පසෙක හුන්නාය. බුදුරදුන්ගේ දේශනය රැස්වූවන්ගේ ජන සමූහයක් හා සමාන මහා සමාගමයක් විය. ඉක්බිති බෝසත්හු ජාති ස්මරණය කරන නුවණින් ස්ත්‍රී දෝෂ කලවම් වූ, අතීත භවයෙහි දුටු කරුණු පුණ්ණමුඛට කාය සාක්ෂි සහිතව තබා කීවේය. ඒ අදහස ප්‍රකාශ කරමින් ශාස්තෲන් වහන්සේ කීවේය;
ඉන් අනතුරුව ඒ පින්වත් කුණාල පක්‍ෂියා ඒ පුණ්ණ මුඛ නම් ඵුස්ස කොවුලා ගිලන් වූයේ, දැඩිසේ ගිලන් වූයේ මෙසේ කීවේය.
මිත්‍රය, මා විසින් මුව කළුපාටැති මුව ඇති, පියවරු දෙදෙනෙක් ද පියවරු පස් දෙනෙක් ද පුරුෂයන් හයදෙනෙක් ද දක්නා ලදි. කවන්ධ රූපයෙහි සිත ඇලී ගියේ වෙයි. මෙහි අතිරේක වාක්‍යයක්ද වෙයි.
ඉක්බිති අර්ජුන ය, නකුල ය, භීමසෙන ය, යුධීෂ්වර ය, සහදෙව ය යන රජවරුන් වූ මේ සැමියන් පස්දෙන ඉක්මවා ස්ත්‍රියක් කුදු මිට්ටකු සමග ලාමක වූ අනාචාර කර්මයක් කළා ය.
මිත්‍රය, මා විසින් පුණ්ණමුඛ සච්චතපාචී ශ්‍රමණිය සොහොන මැද වාසය කරන්නී දුටුවේය. සතරවෙනි සැමියා වෙනස් කරනු ලබන්නී සමාන පුතකු විසින් පාපයට පත් කරන ලදි.
මිත්‍රය, මා විසින් පූර්ණ මුව ඇති කාකාති නම් දේවිය මුහුද මැද වාසය කරන්නී වේනතෙය්‍යගේ බිරිඳගේ නැසුණු කුවේර විසින් පාපයට පත්කළ බව දක්නා ලදි.
මිත්‍රය මා විසින් පූර්ණමුඛ අති කුරංගවි නම් ලෝම සුන්දරිය ඒළකමාරක කැමැති වන්නේ ජළංගකුමාර ධනන්තෙවාසී විසින් පාපයට පත් කළේ යයි දක්නා ලදි.
(යම් තැනැත්තියක්) කොසොල් රජ හැරදමා පඤ්චාල චණ්ඩ සමග අනාචාර කර්මය කළා ද, බඹදත් රජු ගේ මව පිළිබඳ වූ තෙල කරුණ මා විසින් දන්නා ලද්දේ ය.
මේ ස්ත්‍රීහු ද අන් ස්ත්‍රීහු ද ලාමක ක්‍රියාව කළාහු ය. එහෙයින් මම ස්ත්‍රීන් විශ්වාස නො කරමි. ඔවුන්ට නො පසසමි. යම්සේ ජගතී නම් වූ පෘථිවී තොමෝ සමාන ඇලුම් ඇත්තී ද, ධනය උසුලන්නදී ද, හීන ප්‍රණීත සියල්ලන්ට ම පිහිටවන්නී ද, සියල්ල ඉවසන්නී ද, නො සැලෙන්නී ද, නො කිපෙන්නී ද, ස්ත්‍රීහු ද එසේ වෙති. (නුවණැති) මනුෂ්‍ය තෙම ඔවුන් විශ්වාස නො කරන්නේ ය.
ලේ මස් බුදින, (මුඛය ගාත් සතරය යන) අත් පසක් ඇති, ඉතා දරුණු ව්‍යාල මෘග වූ සිංහයා යම්සේ පරහිංසාවෙහි ඇලුණේ බලාත්කාරයෙන් අල්වාගෙන කන්නේ වේ ද, ස්ත්‍රීහු ද එසේ වෙත්. (නුවණැති) මනුෂ්‍ය තෙම ඔවුන් විශ්වාස නො කරන්නේ ය.
මිත්‍රය, වෛශ්‍යා ස්ත්‍රීන් ගමනෙන් අඳුනාගත නොහැකිය. බන්‍ධන ඇති, වධක වූ මේ වෛශ්‍යා ස්ත්‍රීන් ගමනට හුරුය.
සොරු මෙන් ගෙතූ හිසකෙස් ඇත. මත්පැන් මෙන් විෂ පොවා ඇත. වෙළෙන්දා මෙන් වචනයේ ආයුධ ඇත්තීය. වලස් අඟ මෙන් වෙනස්වන සුළුය. සර්පයා මෙන් නරක දිවක් ඇත. දියවල මෙන් වැසී ඇත. පාතලය මෙන් නොපිරී ඇත. රාක්‍ෂිය මෙන් අසතුටුය. මොනරා මෙන් සියල්ල අනුභව කරන්නේ ය. නදිය මෙන් සියල්ල රැගෙන යන්නීය. වාතය මෙන් යමක් කැමැති වන්නේ ද රැගෙන යන්නේය. අවිශේෂ වශයෙන් විෂ රුකක් මෙන් නිතර පැසී ඇත. මෙහිලා තවත් අතිරේක වැකියක්ද වෙයි –
(ස්ත්‍රීහු නම්) සොරකු මෙන් ද, විෂ මිශ්‍ර සුරාවක් මෙන් ද, (විකිණිය යුතු දෑහි අගුණ වසා ගුණ ම පවසන) වෙළඳකු මෙන් ද වෙති. ඉස්ස නම් මුවාගේ අඟ මෙන් වහා පෙරළෙන්නෝ ය. (බොරු කියන හෙයින්) සර්පයකු මෙන් දෙදිව් ඇත්තෝ ය.
(පුවරු ආදියෙන් වැසුණු) අසූචි වළක් මෙන් ප්‍රතිච්ඡන්නයහ. (මහ මුහුදෙහි) පාතාලය මෙන් දුෂ්පූරයහ. යමයා මෙන් ඒකාන්තයෙන් පැහැර ගන්නෝ ය.
ගින්න මෙන් ද, සියල්ල උසුලාගෙන (ගසා ගෙන) යන නදිය මෙන් ද වෙති. වාතය මෙන් කැමති තැන හැසිරෙන්නෝ වෙති. (හිමවතෙහි) නෙරු පර්වතය මෙන් (වෙතට පැමිණි හැම පුරුෂයන්) එකසේ දකිති. (කිම්පක්ක) නම් විෂ රුක මෙන් නිති පල ඇත්තන් ලෙස පැනෙති. (සැමියා විසින් දුකසේ සපයන ලද) රත්නයන්ට අන්තරායකාරී ස්ත්‍රීහු ගෙහි භොගය නසත්.
එහි **ගිලානා වුට්ඨිතං** යනු පළමුව ගිලාන පසුව වැඩිවීම ද **දිට්ඨාමයා **අතීතයේ බ්‍රහ්මදත්ත නම් කසීරජු සම්පන්න වූ බලවත් බැවින් යුතුව කෝසල රාජ්‍යය ගෙන කොසොල් රජු මරා, ඔහුගේ අගමෙහෙසිය ගැබක් සහිත වූයේ, ගෙන බරණැසට ගොස් ඇය තමා ගේ අගමෙහෙසිය කළාය. ඇය පසුකල දුවක වැදුවා ය. රජුට ස්වභාවයෙන්ම දුවක හෝ පුතකු නැත. ඔහු සතුටුවී, සොඳුර වරයක් ගන්නැයි කීවේය. ඇය ගන්නා බව කොට තැබීය. ඇයගේ කුමාරියට කණ්හා යයි නම් කළාය. ඉක්බිති ඈ වයසට ගියකල්හි මව, දරුව, ඔබ ගේ පියා වරයක් දුන්නේ ය. එය මම නොගෙන තැබුවෙමි. ඔබට රුචි නම් වරය ගන්නැයි කීවාය. ඇය මට නොපෙනෙන දෙයක් නැත. ස්වාමියකු ලැබගැනීම පිණිස මට ස්වයංවරය කරවයි කෙලෙස් බහුල බැවින් හිරි-ඔතප් බිඳ මවට කීවාය. ඇය රජුට දැන්වීය. රජු කැමැති පරිදි ස්වාමියකු ගනීවායි කියා ස්වයංවරය දුන්නේය. රාජාංගනයේ සියලු අයුරින් අලංකාර කොට බොහෝ පුරුෂයෝ රැස්වූහ. ‘කණ්හා’ මල්දාමයක් ගෙන උතුරුසීහ කවුළුවේ සිට බලන්නී එකකුවත් රුචි නොකළා ය.
එකල පණ්ඩු රාජවංශයට අයත් අජ්ජුන, නකුල, භීමසේන, යුධිට්ඨිල සහ දේව යන මේ පාණ්ඩු රාජ පුත්‍රයෝ පස්දෙනා තක්‍ෂිලාවේ දිසාපාමොක් ගුරුතුමා සමීපයේ ශිල්ප ඉගෙන දේශචාරිත්‍ර දන්නෙමුයි හැසිරෙමින් බරණැසට පැමිණිායේ ඇතුල්නුවර කෝලාහලයක් ඇසී, විචාරා ඒ අර්ථය දැන අපිද යන්නෙමු යයි රත්රන් රූප සමාන රූප ඇති ඒ පස්දෙනා ද එහි ගොස් පිළිවෙලින් සිටියහ. කණ්හා ඔවුන් දැක ඒ පස්දෙනා කෙරෙහි ම පිළිබඳ සිත් ඇත්තී පස්දෙනාගේම හිස්වල මල් අතුරන දමා මෑණියනි, මේ ජනයන් පස්දෙනාම වර ලබමියි කීවා ය. ඇය රජුට දැන්වීය. රජු වරය දුන් බැවින් නොලබන්නේ යයි නොකියා නොසතුටු සිත් ඇතිව කුමන ජාතියක් ද, කාගේ පුත්තු ද දැයි විචාරා පණ්ඩුරාජ පුතුන් බව දැන ඔවුන්ට සත්කාර කොට ඇයට පාදපරිචාරිකාව දුන්නේය.
ඇය සත්මහල් ප්‍රාසාදයේ ඔවුන් කෙලෙස් වශයෙන් සංග්‍රහ පිළිගත්තීය. ඇයගේ එක් පරිවාරකයෙකුට කුදු පීඨ සර්පයෙක් ඇත. ඇය රාජපුත්‍රයන් පස්දෙනා කෙලෙස් වශයෙන් සංග්‍රහ ලැබ ඔවුන් පිටත නික්ම ගිය කල්හි ඉඩක් ලැබ කෙලෙස් වශයෙන් දැවෙනු ලබන්නේ කුදා සමග පව්කම කරයි. ඔහු සමග කථාකරන්නී මට ඔබ හා සමාන ප්‍රියයෙක් නැත. රාජකුමාරවරුන් මරා ඔවුන්ගේ බෙල්ලේ ලේවලින් ඔබගේ පාද තෙමවන්නෙමියි කියයි. අනික් අය අතරද, ජ්‍යෙෂ්ඨ සොයුරා විසින් එක්ව හැසිරෙන කල්හි මේ ජනයන් හතර දෙනාට වඩා ඔබ ම මට ප්‍රියජනක වේ. මගේ ජීවිතය ද ඔබ සඳහාම පරිත්‍යාග කරමි. මගේ පියා ඇවෑමෙන් ඔබට රාජ්‍යය දෙන බව කියයි. අනෙක් අය සමග එකතුවන කල්හි ද මේ අයුරින්ම පවසයි. මේ ඔබලා අපට ප්‍රිය වෙයි. සම්පත් ද මේ මට ඔබ නිසා හටගත්තේය. ඈ අතිශයින් සතුටුවෙයි.
ඇය එක්දිනක් රෝගී වූවාය. ඉක්බිති ඇය ඔවුන් පිරිවරා එකට හිස් පිරිමදිමින් හුන්නාය. සෙස්සෝ වෙන වෙනම අත්පා හකුළුවා සිටි කුදා පාමුල සිටියෝය. ඇය හිස සම්බාහනය කරන්නා වූ ජ්‍යෙෂ්ඨ සොයුරු අර්ජුන කුමාරයාට මට ඔබට වඩා ප්‍රියතරයෙක් නැත. දිවි ඇතිතෙක් ඔබට ජීවිතය පුද දෙන්නෙමි. පියාගේ ඇවෑමෙන් ඔබට රාජ්‍යය දෙන්නෙමියි හිසින් සංඥාවක් කරමින් ඔහුට සංග්‍රහ කළාය. අනෙක් අයට ද අත් පාවලින් එසේම සංඥා දුන්නා ය. කුදාට ද, ඔබ හැර මට ප්‍රියයෙක් නැත. ඔබට ම ජීවිතය පුදන්නෙමියි දිවෙන් සංඥා කළාය. ඒ සියල්ලෝ ම පෙර කියන ලද අයුරින් ඇගේ සංඥාවන්ගේ අර්ථය දැනගත්හ. ඔවුන් අතර සෙස්සෝ තමන්ට දුන් සංඥාව දැන ගත්හ. අර්ජුන කුමාරයා ඇගේ අත් පා, දිවේ විකාරය දැක යම්සේ, මට මෙන් සෙසු අයට ද මේ සංඥාව දෙන ලද්දී වන්නීය. කුදා සමග මැය සංසර්ගයේ යෙදී යුතු බව දැන සොයුරන් ගෙන්වා ගෙන පිටත නික්ම විචාළේය. තෙපි දුටුවහු ද? මගේ සැමියන් පස්දෙනාගේ සීස විකාරය දක්වන්නී, එසේය දුටුවෙමු. කරුණු දන්නහු ද? නොදනිමු. මෙහි කරුණක් ඇත. නුඹලාට අත්පාවලින් දුන් සංඥාවගේ කාරණය දැනගනිවු. අපට ද ඒ කාරණයෙන් ම දුන්නේය. කුදාට දිවෙන් දුන් සංඥාවේ කාරණය දන්නහු ද? නොදනිමු. ඉක්බිති ඔවුන් කැඳවා මොහු සමග ද මැය පව්කම කළා යයි කියා ඔවුන් විශ්වාස නො කළ කල්හි කුදා කැඳවාගෙන විචාළේය. ඔහු සියළු පුවත් කීවේය.
ඔවුහු ඔහුගේ වචන අසා ඇගේ පහව නොගිය ඡන්ද රාග දැන අහෝ ස්ත්‍රිය නම් පාපය. දුශ්ශීලය. අප වැනි ජාති සම්පන්න, සෞභාග්‍යය හැර දමා මෙබඳු ආකාර පිළිකුල් කුදා සමග පව්කම කරයි. කවරනම් උගත් ජාතිකයෙකු මෙසේ ලජ්ජා නැතිව පාප ධර්මයෙන් යුතු ස්ත්‍රියක සමග රමණය කරන්නේ යයි නොයෙක් ආකාරයෙන් ස්ත්‍රියට ගර්හා කොට ගිහිගෙය විසීමෙන් කම් නැත. ජනයෝ පස්දෙනා හිමාලයට පිවිස පැවිදි වී කසි කම් කොට ආයුධ කෙළවර කම්වූ පරිද්දෙන් පරලොව ගියහ. කුණාල පක්‍ෂි රජු එකල අර්ජුන කුමාරයා විය. එහෙයින් තමන් විසින් දක්නා ලද කරුණු දක්වමින් **දිට්ඨාමයා** යන ආදිය කීවේය.
එහි **ද්වෙ පිතිකා** යනු කොසොල්රජු ද කාසි රජුගේ ද වශයෙන් කියන ලදි. **පඤ්චපතිකායා** යනු ස්වාමිවරු පස්දෙනා ‘ය’ කාරය නිපාත මාත්‍රයකි. **පටිබන්‍ධන්තියා** යනු බඳිනු ලබන්නාහු. **කවන්‍ධෙ** යනු ඔහුගේ බෙල්ල නවා උරහිසින් අල්ලා, එහෙයින් සිඳන ලද හිස ඇතිව මෙයින් විනාශ වේ. **පඤ්චමතිච්චා** යනු මේ පස්දෙනා ඉක්මවා. **ඛුජ්ජවාමනකෙනා** යනු කුදුවූ අඟුටුමිට්ටකු විසින්, තවද දක්වන ලද ආකාරය පෙන්වමින් නැවත **දිට්ඨා** යන ආදිය කීවේය.
එහි දෙවෙනි කථා වස්තුව මේ දක්වනු ලැබේ. අතීතයේ බරණැස නිසා සච්චතපාචී නම් සුදු මෙහෙණියක් සොහොනෙහි පන්සලක් කරවා, එහි වසනු ලබන්නී බත් හතරක් ඉක්මවා අනුභව කරයි යනු මුළු නගරයේ ම සඳ-හිරු මෙන් ප්‍රසිද්ධ විය. බරණැස් වැසියෝ දමා ගැසූහු ද, පැකිලී ද සච්චතපාවීට නමස්කාර වේවා!යි කියති. ඉක්බිති එක්තරා සැණකෙළි සමයක පළමු දවසේ, රන්කාර ගණ බන්‍ධකයෙකු විසින් එක් ප්‍රදේශයක මණ්ඩපයක් කරවා, මස්මාංශ, සුරා සුවඳ මාලා ආදිය පමුණුවා සුරාපානයක් ඇරඹූහ. ඉක්බිති එක් රන්කරුවකු මුදලක් ඉවතලන්නේ සච්චතපාවීට නමස්කාර වේවා! යයි කියා එක් පණ්ඩිතයකු විසින් අහෝ අඳබාලය, චපල වූ සිත් ඇති බැවින් ස්ත්‍රියට නමස්කාර කරහි. අහෝ බාලයා යයි කී කල්හි මිත්‍රය, එසේ නොකියව. නිරයට ඇතුල්වන ක්‍රියාවන් නොකරවයි කීවේ ය. ඉක්බිති ඒ දුර්බුද්ධික පුරුෂයා නිශ්ශබ්ද විය. දහසකින් ආශ්චර්ය දෙයක් කරව. මම ඔබට සත්‍යවාදියෙක් වෙමි. මෙයින් සත්වෙනි දිනයේ අලංකාරයෙන් පිළියෙල කරන ලද මේ ස්ථානයේම හුන්නේ, සුරා කැබැල්ලක් ගෙන්වා ගෙන සුරාපානය කරන්නෙමි. මාගම සැමදා පවතින සිල් ඇතිව නම් නැතැයි කීහ. හෙතෙම නොහැකිවන්නේ යයි කියා ඔහු සමග දහසින් ඔට්ටුවක් ඇල්ලීය. හෙතෙම අනෙක් රන්කරුවන්ට ද දන්වා දෙවෙනි දිනයේ උදෑසනම තාපස වේශයෙන් සොහොනට පිවිස, ඇය වසන තැනට නුදුරින් හිරු නමස්කාර කරමින් සිටියේය.
ඇය පිඬු පිණිස යන්නී ඔහු දැක, මහත් සෘද්ධි ඇති තාපසයකු වන්නේ යයි මම ඒතාක් සොහොන පැත්තේ වසමි. මෙතෙම මැද සොහොනට අභ්‍යන්තරයේ සත්පුරුෂ ධර්මයෙන් වඳින්නෙමි යයි එළඹ වැන්දාය. ඔහු නොබැලුවේය. කථා නොකළේය. දෙවෙනි දිනයේ ද එසේම කළාය. තෙවෙනි දිනයේ වඳින කල්හි, අධෝමුඛව යන්නැයි කීවේය. සතරවෙනි දිනයේ කිසිවෙකු පිඬු පිණිස, නොගියේ යයි පිළිසඳර කථා පැවැත්වීය. ඇය පිළිසඳර කථාව නිසා සතුටක් ලදැයි පිටත්ව ගියාය. පළමු දිනයේ බොහෝ සෙයින් පිළිසඳර කථා ලැබ, ටිකක් වේලාවක් හිඳ, ආවා වූ සවෙනි දිනයේ වැඳ ඔහු හුන්නේ, නැගණිය අද බරණැස මහා ගීතවාදන ශබ්දයක් කියා කී කල්හි, ආර්ය; නුඹ නොදනිහි, නගරයේ සැණකෙළියේ ගැටුනු එහි ක්‍රීඩා කරන්නවුන්ගේ මේ ශබ්දය යයි කී කල්හි මෙය මෙනම් ශබ්දයක් යැයි නොදනිමින් මෙන් සිටියේ නැගණිය, කොතෙක් බත් ඉක්මවන්නෙහිදැයි විචාලේය. ආර්යයනි; සතරකි. නුඹ කීයක් ඉක්මවන්නෙහිද? නැගණිය සතකි යයි මේ ඔහු මුසාවක් කීවේය. දිනපතා මෙය රාත්‍රියේ අනුභව කරයි. ඔහු නැගණිය පැවිදි වී වර්ෂ කීයක්දැයි විචාරා, ඇය විසින් දොළොස් අවුරුද්දක් යයි කියා, නුඹලාට කොපමණදැයි විචාරන්නේ, මේ සවෙනි වර්ෂය යයි කීවේය. නැගණිය, ඔබට කිසියම් විශේෂ වූ සත්පුරුෂ ධර්මයක් ඇත්දැයි කී කල්හි, නැත ආර්යනි, ඔබට ඇත්තේදැයි කී කල්හි මටද නැතැයි කියා නැගණිය, අපි කම්සැප නොලබමු. නෛෂ්ක්‍රම්‍ය සැපත ද නැත. කිම, අපගේ මහජනයාට උණු වූ අපාය ලෙස ක්‍රියා කරමු. මම ගිහි වන්නෙමි. මට මව සන්තක ධනයක් ඇත්ද? ධනයක් නොලබමි. දුක් අනුභව කරාවායි කීවේය. ඇය ඔහුගේ වචන අසා තමන්ගේ චපල සිත නිසා ඔහු කෙරෙහි පිළිබඳ සිත් ඇත්තේ, ඒ ආර්යනි, මමද කළකිරුණේ ඉදින් මා හැර නොයන්න. මම ද ගිහි වන්නෙමියි කීවාය. ඉක්බිති ඔුහ ද ඇයට ඔබ අත් නොහරින්නෙමි. මට බිරිඳ වන්නෙහි යයි ඇය නගරයට පමුණුවා සංවාසය කොට සුරාපාන මණ්ඩපයට ගොස්, ඇය ද සුරා පොදක් ගෙන්වාගෙන සුරාපානය කළාය. අනෙක් දහසක දිනන ලද්දේය. ඇය ඔහු නිසා දූ පුතුන් ද වැදුවාය. එකල කුණාල සුරාධූර්තයෙක් විය. හෙතෙම ඒ කරුණ ගෙනහැර පාන්නේ **දිට්ඨා** යන ආදිය කීවේය.
තෙවෙනි වස්තුවේ අතීත කථාව චතුක්ක නිපාතයේ කාකාති ජාතක වර්ණනාවේ විස්තර කර ඇත. එකල කුණාල ගුරුළෙක් විය. ඒ නිසා තමා විසින් දක්නා ලද්ද ප්‍රකාශ කරන්නේ **දිට්ඨාමයා** යන ආදිය කීවේය.
සතරවෙනි කථා වස්තුවේ, අතීතයේ බ්‍රහ්මදත්ත කෝසල රජු මරා, රාජ්‍යය ගෙන, ඔහුගේ අගමෙහෙසිය වූ ගැබිණිය ගෙන බරණැසට පෙරළා ගොස් ඇගේ ගැබිණි බව දන්නේ ම නමුත් ඇය අග්‍ර මහේෂිකාව බවට පත් කෙළේය. ඇය පිරිපුන් ගැබ ඇත්තේ, රත්රන් රූපයක් හා සමාන වූ පුතකු වදා වැඩිවිය පැමිණි කල්හි බරණැස් රජු මෙතෙම මගේ පසමිතුරාගේ පුතා. කිම මොහු විසින් මගේ පුතා මරවන්නේය. අනුන් අතින් මගේ පුතා නොමරාවා!යි සිතා කිරිමවට කීවේය. මෑණියනි, මේ මගේ දරුවා රෙද්දක අතුරා අමුසොහොනේ අතුරා එන්න. කිරි මව එසේ ස්නානය කොට පෙරළා ආවාය. කොසොල් රජු ද මියගොස් පුතාට ආරක්‍ෂක දේවතාවෙක් වී උපන්නේය. ඔහුගේ ආනුභාවයෙන් එක් එළු පාලකයකුගේ එළිච්චියක් ඒ ප්‍රදේශයේ සැරිසරන්නේ එක් එළිච්චියක් ඒ කුමාරයා දැක සෙනෙහස උපදවා කිරි පොවා, ටිකක් ඇවිද යළි ගොස් තුන් හතර වතාවක් කිරි පෙව්වාය. එළු පාලකයා ඇගේ ක්‍රියාව දැක ඒ ස්ථානයට ගොස් දරුවා දැක පුත්‍ර ස්නේහය උපදවා තමන්ගේ බිරිඳට දුන්නේය. ඇයට වනාහි පුතුන් නැති බැවින් තන’යක් නොවීය. ඉක්බිති ඔහුව එළුකිරිවලින් ම පෝෂණය කළාය. එතැන් පටන් දිනපතා දෙතුන් දෙනෙක් එළිච්චියෝ මරති. එළු පාලකයා මොහු පෝෂණය කරන කල්හි සියළු එළුවන් මරත්. මෙයින් අපට කවර ප්‍රයෝජනයක් ද, මොහු එක් මැටි භාජනයක දමා පියනකින් වසා මෑ ඇට චූර්ණයෙන් මුහුණ ආලේප කොට නදියට විසි කළේය. මෙසේ ඔහු ගිලෙන්නේ, තොටුපළ යට රජ මාලිගාවේ දිරාගිය කැළිකසල ගොඩක එක් සැඩොලෙක් භාර්යාව සමග මුහුණ සෝදන්නේ දැක වේගයෙන් ගොස් ගෙන ගංතෙර තබා මේ කිමෙක්දැයි විවෘත කොට බලන්නේ දරුවා දුටුවේය. ඔහුගේ බිරිඳ ද පුතුන් නැති බැවින් ඇයට ඔහු කෙරෙහි පුත්‍ර ස්නේහය උපන්නීය. ඉක්බිති හේ ගෙට පමුණුවා පෝෂණය කෙළේය. ඔහු අවුරුදු හත අටේ පටන් මව්පියෝ රජ ගෙදරට යන්නෝ රැගෙන යති. සොළොස්වියේ පටන් තෙමේ ම බොහෝකොට ගොස් දිරා ගිය තැන් පිළිසකර කරයි.
රජුගේ අග මෙහෙසියට ද කුරංගවී නම් එක් දුවක වූවාය. ඇය රූපශ්‍රීයෙන් අනූන ය. ඇය ඔහුව දුටු කාලයේ පටන් ඔහු කෙරෙහි පිළිබඳ සිතැත්තී වී අන් තැනක නොඇලුණේ ඔහු වැඩකරන තැනට ම පැමිණෙයි. ඔවුන්ගේ නිතර දැකීම නිසා ඔවුනොවුන් බැඳුණු සිත් ඇත්තේ රජගෙදර ඇතුළේ සැඟවුණු ස්ථානයක සංවාසය පැවැත්වීය. පිරිවර කාන්තාවෝ, කල්යාමේදී රජුට මේ බව දැන්වූහ. රජු කිපී, ඇමතියන් රැස්කරවා, මේ සැඩොල් පුතා විසින් මෙනම් දෙයක් කරන ලදි. මොහුට කළයුතු දේ දනිවු දැයි කීවේය. ඇමතියෝ මොහු මහා අපරාධකරුවෙකි. නොයෙක් විදියේ කාරණා කාරණා සලකා මොහු මරාදැමීමට වටී යයි කීවාහුය. එකෙණෙහි කුමරුගේ පියා ආරක්‍ෂක දේවතාවා ඒ කුමාරයාගේ ශරීරයේ ආරූඪ විය. ඇය දේවානුභාවයෙන් රජු වෙත එළඹ මහරජ, මේ සැඩොල් කුමරකු නොවේ. මේ මගේ කුසෙහි උපන් ‍කෝසල රජුගේ පුතෙකි. මම මගේ පුතා මළේයයි නුඹලාට බොරු කීවෙමි. මම මොහු නුඹලාගේ පසමිතුරාගේ පුතෙකැයි කිරිමවට දී, අමුසොහොනට ඇද දැමුවෙමි. ඉක්බිති ඔහු එක් එළු පාලකයෙක් පෝෂණය කෙළේය. ඔහු තමන්ගේ එළුවන් මරන කල්හි, නදියට දැමීය. ඉක්බිති ඔහු ගිලෙන කල්හි අපේ ගෙදර, දිරාගිය තැන් පිළිසකර කරන චණ්ඩාලයා දැක පෝෂණය කෙළේය. ඉදින් එය නොඅදහවු නම්, ඒ සියල්ලෝ කැඳවා විචාරා විචාරවු යයි,
රජු කිරිමව ඇතුළු සියල්ලන්ම කැඳවා ඒ පුවත දැන ජාතිසම්පන්න කුමාරයකැයි සතුටු වී ඔහු නාවා අලංකාර කොට ඔහුගේ ම දියණිය දුන්නේය. ඔහුට වනාහි එළුවන් මැරූ බැවින් එළුකුමාර යයි නම් කළහ. ඉක්බිති ඔහුට රජු සේනා සහිත වාහන දී, යව! තමන්ගේ පියා සතු රාජ්‍යය ගනිවු යයි පිටත් කෙළේය. ඔහුට “කුරංගවී” රැගෙන ගොස් රාජ්‍යයේ පිිහිටීය. ඉක්බිති ඔහුට බරණැස් රජු අනුමත ශිල්ප ඇත්තේ ශිල්ප පුහුණු කිරීමට ඡළංග කුමාර නම් ආචාර්යවරයකු කොට එවීය. ඔහු ඔහුගේ ආචාර්යවරයා වේ යයි සේනාපති තනතුර දුන්නේය. පසුකාලයේ කුරංගවී ඔහු සමග අනාචාරයේ යෙදුණාය. සේනාපතියාට ද ධනන්තේවාසී නම් පරිවාරකයෙක් ඇත. ඔහු ඔහුගේ අතෙහි කුරංගවිට අලංකාර වස්ත්‍ර ආදිය යැවීය. ඇය ඔහු සමග ද අනාචාරයේ නිරත වූවාය. කුණාල ඒ කාරණයද ගෙනහැර පාමින් **දිට්ඨාමයා** යන ආදිය කීවේය.
එහි **ලෝම සුන්‍දරී** යනු රෝම රැසකින් සැරසුණු උදරය ඇති. **ඡළංග කුමාර ධනන්තෙ වාසිනා **යනු එළුව මරන්නා ප්‍රාර්ථනා කරන්නේ නමුත් ඡළංග කුමාර සෙනෙවියා විසින් ද, ඔහුගේ පිරිවරක වූ ධනන්තේවාසිනා සමගද අනාචාරයේ හැසුරුණා ය. මෙසේ අනාචාර ස්ත්‍රීහු දුශ්ශීලයෝ ය. පාප ධර්මයේ නිරත වෙති. එහෙයින් මම ඈලා ප්‍රශංසා නොකරමියි මෙය බෝසත්හු අතීතය ගෙනහැර පා පෙන්වූහ. හෙතෙම එකල ඡළංග කුමාරයා විය. එහෙයින් තමා විසින් දුටු කරුණු ගෙනහැර පෑවේය.
පස්වෙනි කථා වස්තුවේ ද අතීතයේ කොසොල් රජු බරණැස රාජ්‍යය ගෙන බරණැස් රජුගේ ගර්භණී අගමෙහෙසිය අගමෙහෙසිය කොට සිය නගරයට ම ගියේය. ඇය පසුකාලයේ පුතකු වැදුවාය. රජු පුතුන් නැති බැවින් ඔහු ව පුත්‍ර ස්නේහයෙන් පෝෂණය කරවා සියලු ශිල්ප පුහුණු කරවා වයසට පැමිණ තමාගේ පියා සතු රාජ්‍යය ගන්නැයි යැවීය. ඔහු එහි ගොස්, රාජ්‍යය විචාළේය. ඉක්බිති ඔහුගේ මව පුතා දකිනු කැමැත්තෙමියි, කොසොල් රජුගෙන් විචාරා මහත් පිරිවරින් බරණැසට යන්නී, රටවල් දෙක අතර එක් නියම්ගමක වාසය කර ගත්තාය. එහි පඤ්චාලචණ්ඩ නම් මනාරූ ඇති එක් බ්‍රාහ්මණ කුමාරයෙක් ඇත. ඔහු ඇයට පඬුරු යැවීය. ඇය ඔහු දකිද්දී ම, පිළිබඳ සිතැත්තී ඔහු සමග ‘පව්කම’ කොට දින කීපයක් එහිම කල් යවා, බරණැසට ගොස්, පුතා දැක, වහාම නැවතී, යළිත් ඒ නියම්ගමේ නිවාසයක් ගෙන දින කීපයක් ඔහු සමග අනාචාරයේ හැසිර, කොසොල් නුවරට ගියාය. ඇය එතැන් පටන් නොබෝ කලකින් ම ඒ ඒ කරුණු කියා පුතා ගේ සමීපයට යන්නෙමියි, රජු විචාරා යන්නී ද, එන්නී ද, ඒ නියම් ගමේ අඩමසක් පමණ ඔහු සමග අනාචාරයේ හැසිරුණාය. සම්පූර්ණ මුඛ ඇති ස්ත්‍රීහු නම් දුශ්ශීලය. මුසා බස් බිණින්නියෝය යයි මෙය ද අතීතය ගෙනහැර පාමින් **එවං හෙතං** ආදිය දේශනා කළාය.
එහි **බ්‍රහ්මදත්තස්ස මාතරං **යනු බරණැස් රාජ්‍යය කරන්නා වූ බ්‍රහ්මදත්ත කුමාරයාගේ මව එකල කුණාල පඤ්චාලචණ්ඩ නම් විය. එහෙයින් හේ තමන් විසින් දන්නා ලද කරුණු පෙන්වමින් මෙසේ කීවේය.
**එතචා** යනු මිත්‍ර පුණ්ණමුඛ; මේ ස්ත්‍රීහු පස්දෙනාම පාපය කළහ. අනෙකකු යයි හැඟීමක් නොකළාය. මේ අන්‍යයෝ ද බොහෝ පව්කම් කරන්නෝ මේ ස්ථානයේ සිට ලෝකයේ මනා හැසිරෙන්නවුන්ගේ කථාවස්තු කිව යුතුය. **ජගතී** යනු යම්සේ ජගත් සංඛ්‍යාත මහපොළොව. **සමානරත්තා** යනු පටිඝය ස්වභාවයෙන් සියල්ලන් කෙරෙහි සමාන ඇලුම් ඇත්තේ වී ඈ. **වසුන්‍ධරා ඉතරිතරා පතිට්ඨා** උතුම් අය ද, පහත් අය ද පිහිටා තිබේ. එසේ ස්ත්‍රීහු ක්ලේශ වශයෙන් සියල්ලෝ උසස් පහත් වශයෙන් පිහිටා තිබෙත්. ස්ත්‍රීහු ඉඩකඩක් ලැබුණු වහාම කිසිවකු සමග පාපය නොකරන්නී යයි නොවේ. **සබ්බසහා** යනු යම් සේ ඇය සියළු දෙනාම ඉවසයි. නොසැලෙයි. නොකිපෙයි. එසේ ස්ත්‍රීහු සියළුම පුරුෂයන් ලෝකාස්වා ද වශයෙන් ඉවසති. සහායට ගනිති. ඉදින් ඈලාට කිසියම් පුරුෂයකු සිතෙහි පිහිටියේ ද, ඔහුගේ රැකවරණයට නොසැලෙත්. කෝලාහල නොකරත්. යම්සේ ඇය නොකිපේ ද? නොසැලේ ද, මෙසේ ස්ත්‍රීහු මෛථුන ධර්මයෙන් නො කිපෙති. නොසැලෙති. ඔහු කෙරෙන් සම්පූර්ණ වීමට නොහැකිය.
**වාළමිගො** යනු නපුරු මෘගයා. **පඤ්චහත්‍ථො** මුඛයේ ද සෙසු සතරදෙනාගේ ද හැසිරීම් වශයෙන් මෙය කියන ලදි. **සුරුද්ධො** යනු ශූර වැද්දා, රළු ගති සහිත. **තථිත්‍ථියො** යනු යම්සේ සිංහයාට මුඛය ද අත් පා සතර ද පංච ආයුධ වෙති. එපරිදි ස්ත්‍රීන්ට රූප, ශබ්ද, ගන්ධ, රස, ස්පර්ශ යන ඒවා පංච ආයුධ වෙති. මෙසේ ඔහු (සිංහාය) තමන්ගේ කෑමට ගන්නාවුන් ඒ පසෙන් ගනියි. එපරිදි ඈලා ද කෙලෙස් අනුභව කරන්නේ රූප ආදී ආයුධවලින් පහර දී ගනිත්. යම්සේ සිංහයා කර්කශ වූ දේ ගුලි වශයෙන් කයිද? එසේම ස්ත්‍රීහු ද කර්කශ වූ පොදි වශයෙන් කන්නාහු එ පරිදි, ස්ථිර සීලාදි ගුණයෙන් යුතු පුරුෂයන් තමන්ගේ බලයෙන් පොදි වශයෙන් කොට ගෙන ශීල විනාශයට පමුණුවති. යම්සේ හෙතෙම අනුන්ට හිංසා කිරීමේ ඇලුණේ මෙසේ ඈලා කෙලෙස් වශයෙන් අනුන්ට හිංසා කිරීමේ ඇලුණේ වෙයි. **තායො** යනු ඈලා මෙසේ අගුණයෙන් සමන්විත වූයේ, මිනිසා විශ්වාස නොකළ යුත්තේය.
**ගමණියො** යනු ගණිකාවෝය. මෙය කියන ලද්දේ වෙයි. මිත්‍ර පුණ්ණමුඛය, යම් බඳු මේ ස්ත්‍රීන්ගේ වෛශ්‍යා ආදි වශයෙන් මොවුන්ට ස්වභාව වශයෙන් නොකියන ලදි. ඈලා වෛශ්‍යාවෝ නොවෙත්. ස්ත්‍රීහු නම් ගණිකාවෝ නොවෙත්. වද පමුණුවන්නවුන් නම් ස්වභාවයෙන් ම නපුරු තැනැත්තියෝ වෙති. මේ වෛශ්‍යා ස්ත්‍රීහු නම් ගණිකාවෝ යයි කියනු ලැබෙත්. **වධිකායො** යනු සැමියා ඝාතනය කරන්නියෝ. මේ ඒ අර්ථය මහාහංස ජාතකයේ කී පරිද්දෙන් දත යුතුය. මෙය කියන ලදි.
මෝ මායාවකි මිරිඟුවකි. ශෝකය රෝගය උපදවයි. කෲරය, බන්‍ධනයකි. මර උගුලකි. ගුහාවකි. මිනිසුන් අතර යම් පුරුෂයෙකු ඈලා විශ්වාස කරයිද? හේ පහත් මිනිසෙකි.
**වෙණිකතා** යනු කරන ලද රැහැන් ඇති. යම්සේ මුදුන බැඳ වනයේ සිටි සොරු ජනතාව මංකොල්ල කති. එපරිද්දෙන් කෙලෙස් වසඟයට පමුණුවා ධනය මංකොල්ල කති. **මදිරාවියදිද්ධා** යනු විෂ මිශ්‍ර සුරා මෙන් ඇය විකාර පෙන්වයි. එපරිදි වෙනත් පුරුෂයන් කෙරෙහි මැනවින් ඇලුණෝ කළයුතු නොකළයුතු දේ නොදන්නී අනෙකකුට කළයුතු දේ, වෙනත් කෙනෙකුට කරමින් විකාර පෙන්වති. **වාචාසනථුතියො** යනු යම්සේ වෙළෙන්දා තමන්ගේ භාණ්ඩයේ වර්ණය ගැනම කථා කරයි. එපරිදි තමන්ගේ අගුණ වසාදමා ගුණයම ප්‍රකාශ කරති. **විපරිවත්තායො** යනු යම්සේ වළහාගේ අඟ පෙරළා සිටියේ මෙසේ සැහැල්ලු සිත් ඇති බැවින් විපර්යාසයටම පත්වෙති. **උරගමිව** යනු සර්පයා මෙන් මුසාවාද කියන බැවින් දුජිව්හා (නරකදිව) ඇත්තී නමි. **සොබ්භමිව** යනු යම්සේ ලෑල්ලෙන් වැසුණු අශූචිවල මෙන් වස්ත්‍රයෙන් අලංකාර වී හැසිරෙත්. කුණුකසල පිරි ආවාටයක් වැනිය. එය මඩින්නේ පාදයට දුක ඇති කරයි. එපරිදි ම විශ්වාසයෙන් සේවනය කරනු ලබන්නා වූ. **පාතලමිව** යනු යම්සේ මහමුහුද යටකොටස නරක දෙයක් පිරුණේ එපරිදි මෛථුනයෙන් ජයගනු ලබන හෙයින් අලංකාර කරන්නේ තුන්ආකාර නපුරුවලින් පිරුණු. මහණෙනි, කරුණු තුනකින් මාගම අතෘප්තිකර වේ ආදි වශයෙනි.
**රක්ඛසිවියා** යනු යම්සේ රකුසිය නම් වස්වලට ගිජු බැවින් ධනයෙන් සතුටු කිරීම නොකළ හැකිය. බොහෝ ධනය ප්‍රතික්‍ෂේප කොට මාංශම ප්‍රාර්ථනා කරයි. එපරිදි මෛථුනයට ගිජු බැවින්, බොහෝ ධනයෙන් සතුටු නො වෙති. ධනය නොගෙන, මෛථුනය ම ප්‍රාර්ථනා කරති. **යමොවා** යනු යම්සේ ‘යම’ එතකුදුවත් කිසිවක් පරිහරණය නොකරයි. මෙපරිදි ජාති සම්පන්නා ආදිය අතර කිසිවක් පරිහරණය නොකරති. සියල්ල කෙලෙස් වශයෙන් ශීල විනාශයට පමුණුවා දෙවෙනි සිත් වාරයේදී අපායට පමුණුවති. සිඛීරිවා යනු යම්සේ මොනරා පිරිසිදු අපිරිසිදු සියල්ල අනුභව කරයි ද, එපරිදි ඈලා ද පහත්-උතුම් සියල්ල සේවනය කරත්. නදියේ උපමාව මේ අයුරින් දත යුතුය. **යෙන කාමඤ්චරා** යනු භූමි අර්ථයෙහි කිරීම් වචනයයි. යම් තැනක ඈලාට කාමය වෙයි ද එතැන ම දුවත්. **නේරු** යනු හිමාලයේ එක් රත්රන් පර්වතයකි. එහි රැස්වුණා වූ කපුටෝ පවා රන්වන්පාටින් සිටිති. යම්සේ හෙතෙම මෙසේ නිරවශේෂ වශයෙන් තමන් වෙත සමීප වූ එකකු සමානකොට බලත්.
**විසරුක්ඛො** යනු අඹ සමාන අඹ වැනි විස ඇති ගසක එය නිතර ම ඵලදරයි. වර්ණයෙන් බබළන්නේ ද වේ. එහෙයින් එය සැකයෙන් තොරව අනුභව කොට මරණයට පත් වෙති. මෙසේ මෑලා ද රූපාදි වශයෙන් නිතර ඵල ඇත්තී රමණීය මෙන් විනාශ වෙති. සෙවුනා ලබන්නේ ප්‍රමාදයට හෙළී අපායවල වැටෙත්. එහෙයින් කියන ලදි;
මතු දොස් නොදැන-යමෙක් කාමය සේවනය කරයි ද? විෂ ඇති අඹ වැනි ගෙඩි කෑවා මෙන් විපාකය කෙළවර විනාශ වෙති.
යම්‌සේ විෂ ගසක් නිතර ඵල හට ගන්නේ, සැමකල්හි අනර්ථයක්ම ගෙන දෙයි. එපරිදි ශීලාදි විනාශ වශයෙන් යම්සේ විෂ ගසේ මුල ද, සම ද (පොත්ත) පත්‍ර ද, මල් ද, ගෙඩි ද, විෂම වේ. නිතර ඵල ඇත්තේ එපරිදි ඈලාගේ රූප, ශබ්ද, ගන්ධ, රස ආදිය විෂම වේ. **විසරුකේඛො විය නිච්ච ඵලිතා යො’ති**
**පනුත්තරෙත්‍ථා** යන ගාථා බන්‍ධනයෙන් ඒ අර්ථය ප්‍රකට කිරීමට මෙසේ කීවේය. එහි **රතනානන්තරීත්‍ථියො** යනු ස්වාමිවරුන් විසින් දුක් ඇතිකරන්නා වූ ඇලෙන්නෝ අනතුරුදායක ස්ත්‍රීහු නම් වෙති. ස්ත්‍රීහු අනුන්ට දී අනාචාරයේ හැසිරෙති.
මෙයින් පසුව නොයෙක් ආකාරයෙන් තමන්ගේ ධර්මකථා විලාශය පෙන්වමින් මෙසේ කීවාය.
මිත්‍ර පූර්ණ මුඛය මහණෙනි, පරකුලයෙහි වාසය නොකළයුතු සතරකි. ගොනා, එළදෙන, යානය, බිරිඳ යන සතර පණ්ඩිතයන් ගෙදර අනුන්ගේ ගෙදර වාසය නොකළ යුතු බව දක්වති. තවත් අතිරේක වැකියක් ද වේ.
ගොනා ද දෙන ද යානය ද බිරිය ද යන සතර නෑ කුලයෙක් නො වැසැවිය යුත්තේය. රියක් නැත්තෝ රිය පරිභෝග කෙරෙති. අධික බර වහනය කරවීමෙන් ගවයා නසති. අධික දෙවීමෙන් වසුපැටියා නසති. නෑකුලයන්හි දී බිරිය දූෂණය කරනු ලබයි.
[missing trans]
දුනුදිය රහිත දුන්න ද, නෑ කුලයෙහි වූ බිරිය ද, පරතීරයෙහි වූ නැව ද, කඩ ඇණය බුන් යානය ද, දුර සිටුනා මිතුරා ද, පවිටු මිතුරා ද යන සය වැඩක් පැමිණි කල්හි ප්‍රයෝජනවත් නො වෙති.
මිත්‍ර පූර්ණමුඛය; ස්ථාන අටකින් ස්ත්‍රිය, ස්වාමියාව අවමානයට ලක් කරයි. පහත්කොට සිතයි. දිළිඳුකම, ලෙඩවීම, දිරායාම, සුරාසොඬ බව, ප්‍රමාදවීම, සියළු කෘත්‍යවල අනුව පැවතීම, සියළුම ධනය ඉපදවීමෙන් මෝඩකම (මුද්ධතා) මිත්‍ර පූර්ණ මුඛය මේ ස්ථාන අටෙන් වනාහි ස්ත්‍රිය සිය හිමියාව පහත් කොට සිතයි.
දිළින්දා ද, රෝගියා ද, මහල්ලා ද, සුරාසොඬහු ද, ප්‍රමත්ත වූවහු ද, මුළාවට පැමිණි (තමා කෙරෙහි) ඇලුණහු ද කෘත්‍යයන් පිරිහෙළීම කරන්නහු ද සියලු කැමති දෑ දීමෙන් ද (ස්ත්‍රීහු) සැමියාට අවමන් කෙරෙත්.
මිත්‍ර පූර්ණමුඛය, ස්ත්‍රිය ස්ථාන නවයකින් දොස් කිළිටි බවට පැමිණේ. ආරාම ගමන් ඇල්ම වෙයි. උයන්වල ගමනට ප්‍රිය වෙයි. නදී තොටුපළ ගමන් ඇතිවෙයි. ඤාතිකුල ගමනේ ඇලෙයි. වෙනත් කුලවලට ගමන් කරයි. දාස නොවන දූෂ්‍ය නැටුම් ගැයුම් ගමනේ ඇලෙයි. මද්‍යපාන කරන්නී වෙයි. ලෝවැසියන් නොයන තැන්වල ගමන ප්‍රිය වෙයි. නරක හැසිරීම් ඇත්තී වෙයි. මිත්‍ර පුණ්ණමුඛ මේ නව ස්ථානවලින් ස්ත්‍රිය කිළිටි බවට පත්වෙයි. මෙහි තවත් වැකියක්ද ඇත්තේ වෙයි –
යම් ස්ත්‍රියක් (සැමියා නොවිචාරා) පුෂ්පාරාමාදියට ද, උයනට ද, ගංතොටට ද, නෑකුලයට ද, අන් කුලවලට ද යන ස්වභාව ඇත්තී ද, වස්ත්‍රාදියෙන් සැරසීමෙහි යෙදුනී ද, මත්පැන් පානය කරන්නී ද,
යම් ස්ත්‍රියක් (කවුළු ආදියෙන් නිතර) බලනසුලු ද, යම් ස්ත්‍රියක් (අඟ පසඟ පෙන්වමින්) දොරකඩ සිටින්නී ද මේ නව කරුණින් ස්ත්‍රීහු සැමියා කෙරෙහි ද්වේෂය එළවන්නෝ යි.
මිත්‍ර පුණ්ණමුඛ, ස්ථාන කරුණු සතළිහකින් ස්ත්‍රී පුරුෂ දෙපක්‍ෂය ම ඉක්මවා යයි. ඇඟ කිළිපොළයි. හකුළුවයි. බබළයි. ලජ්ජා නැති කරයි. නියෙන් නිග ගටයි. පාදයෙන් පාදය ඇක්මවයි. ලීකැබැල්ලෙන් පොළොව කුරුටු ගායි. දරුවා උල්ලංඝනය කරයි. එල්ලා තබයි. සෙල්ලම් කරයි. සෙල්ලම් කරවයි. සිඹියි. සිම්බවයි. අනුභව කරයි. අනුභව කරවයි. දෙයි. ඉල්ලයි. කරන දේ නැවත කරයි. උස්හඬින් කථාකරයි. පහත් ලෙස කථා කරයි. අපරික්‍ෂාකාරීව කථා කරයි. සැක සිතෙන දේ කථා කරයි. නැටීමෙන්, ගීතයෙන් වාදනයෙන් ඇඬීමෙන්, සිනහවෙන්, අලංකාරයෙන්, සිනාසෙයි, බලයි, ඉඟටිය සොළවයි. සැඟවුණු භාණ්ඩ සොලවයි. කලවා විවර කරයි. කලවා වසයි. පියයුරු පෙන්වයි. ඉන පෙන්වයි. නැබ පෙන්වයි. ඇස් කසයි. බැම ඔසවයි. තොල් ලෙවකයි. දිව දික්කරයි. දිව ලෙවකයි. වස්ත්‍රය මුදාහරියි. වස්ත්‍රය ගැටගසයි. සිරස හොලවයි. සිරස බඳියි. මිත්‍ර පුණ්ණමුඛ මේ ස්ථාන හතළිහෙන් ස්ත්‍රිය පුරුෂයා ඉක්මවා යයි.
මිත්‍ර පුණ්ණමුඛ ස්ථාන, කාරණා විසිපහකින් ස්ත්‍රිය දූෂණය වන බව දතයුතුය. යුවතිය ස්වාමියාගේ වෙන්වීම වර්ණනා කරයි. කියන ලද දෙය සිහි නොකරයි. ආකල්හි නොසතුටු වෙයි. ඔහුගේ අවර්ණය ගැන කථාකරයි. ඔහුගේ හැඩය වර්ණනා නොකරයි. ඔහුට වැඩක් නැති දේ කරයි. ඔහුගේ වැඩ ඇති දේ නොසළකයි. ඔහුට නොකළ යුත්ත කරයි. ඔහුට කලයුතු දේ නොකරයි. පොරවාගෙන දිනයි. මුහුණ වසාගෙන හොවයි. විරුද්ධපද කියන්නේ වෙයි. කොකුම්ජාති දීර්ඝ ලෙස ආස්වාදනය කරයි. දුක දන්වයි. අශූචි මලමුත්‍ර නිතර පිටකරයි. විරුද්ධ වූ තැන සැරිසරයි. පරපුරුෂ ශබ්ද අසා කණ ශබ්දය විවරකොට අදහයි. සතුටුවෙයි. සම්පත් අපතේ යවයි. වීථිවල සැරිසරයි. ප්‍රතිවාදීන් සමග පිළිසඳර කථාකරයි. පිටතට ගිය පා ඇත්තී වෙයි. ඉක්මවා කටයුතු කරන්නී වෙයි. ස්වාමියා කෙරෙහි අගෞරවයෙන් නරක සිතින් සංකල්පවලින් පිරී නිතර දොරටුව ළඟ බලාසිටියි. කටිය අඟ පසඟ, පියයුරු පෙන්වයි. දිශාවෙන් දිශාවට ගොස් පරීක්‍ෂා කරයි. මිත්‍ර පුණ්ණමුඛ මේ පස්විසි කරුණු ස්ථානවලින් යුක්ත ස්ත්‍රිය ඉතා නපුරුයයි දතයුත්තේ වෙයි. තවත් අතිරේක වාක්‍යද මෙහිලා ඇත –
ඔහුගේ (සැමියාගේ) පිටත වාසය වණයි. බැහැර ගියහු (සැමියා) අනුව ශෝක නොකරයි. ගෙට පැමිණි (සැමියා) දැක සතුටුවීම නොකරයි. කිසි විටෙක සැමියාගේ ගුණ නොකියයි. මේ ප්‍රදුෂ්ට ස්ත්‍රියගේ ලක්‍ෂණයෝ වෙති.
සංයම නැත්තී ඔහුගේ අනර්ථය පිණිස හැසිරෙයි. නො කළයුතු දෑ කරන්නී අර්ථය ද නසයි. දැඩි කොට හැඳ විමුඛ ව නිදයි. මේ ප්‍රදුෂ්ට ස්ත්‍රියගේ ලක්‍ෂණයෝ වෙති.
ඔබ මොබ පෙරළී කලබල කරන්නී වෙයි. දීර්ඝ ලෙස ආශ්වාස කරන්නී දුක් වේදනා ඇත්තී යැයි කියයි. නිතර මලමූකිස පිණිස යයි. මේ ප්‍රදුෂ්ට ස්ත්‍රියගේ ලක්‍ෂණයෝ වෙති.
විලොම් ව හැසිරෙයි. නො කළමනා කිස කරන්නී වෙයි. කථා කරන පරපුරුෂයන්ගේ ශබ්දය අසයි. නසන ලද භෝග ඇත්තී ක්ලේශ සන්ථවය කරයි. මේ ප්‍රදුෂ්ට ස්ත්‍රියගේ ලක්‍ෂණයෝ ය.
දුකසේ ලද, දුකසේ ගෙනෙන ලද ධනය ද, දුකසේ රැස් කරන ලද වස්තුව ද විනාශ කරයි. අසල්වැසියන් සමග ක්ලේශ සන්ථවය කරයි. මේ ප්‍රදුෂ්ට ස්ත්‍රියගේ ලක්‍ෂණයෝ යි.
(සොර සැමියන් සෙවීම පිණිස) බැහැර කරන ලද පා ඇත්තී ය. වීථි සංචාරය කරන්නී ය. නිතර සිය සැමියා කෙරෙහි ප්‍රදූෂ්‍ය වූ සිත් ඇත්තී (සිය) සැමියා ඉක්මවා හැසිරෙයි. එසේ ම ගෞරව නැත්තී වෙයි. මේ ප්‍රදුෂ්ට ස්ත්‍රියගේ ලක්‍ෂණයෝ යි.
පියොවුරු සහ කිසිලි පෙන්වමින් නිතර දොර ළඟ සිටී. භ්‍රාන්ත වූ සිත් ඇත්තී දිශානුදිශාවන් බලයි. මේ ප්‍රදුෂ්ට ස්ත්‍රියගේ ලක්‍ෂණයෝ යි.
සියලු නදීහු වක් වූ ගමන් ඇත්තාහ. සියලු වනයෝ කාෂ්ටමයහ. රහස් තැනක් ලද කල්හි සියලු ස්ත්‍රීහු පව් කරන්නාහ.
ඉදින් මන්ත්‍රණය කිරීමට සුදුසු අවකාශයක් හෝ එබඳු රහස් තැනක් හෝ ලැබේ නම් සියලු ස්ත්‍රීහු ද අන් පුරුෂයකු නො ලද කල්හි පිළකු සමග හෝ පාපකර්මය (අනාචාරය) කෙරෙත් මැනු.
මිනිසුන්ගේ සිත් ඇලුම් කරන්නා වූ නොයෙක් දෙනා කෙරෙහි පිහිටි සිත් ඇත්තා වූ නිග්‍රහයෙන් හික්මවාලිය නො හැක්කා වූ මේ ස්ත්‍රීහු (මිනිසුන් විසින්) මුළු හිතින් තුටු කරවනු ලබන්නාහු නමුත් වෛශ්‍යාවෝ වෙත් ද (එහෙයින් ස්ත්‍රීන් කෙරෙහි) විශ්වාස නො කරන්නේ ය. ස්ත්‍රීහු වනාහි තීර්ථ සම වෙත්.
එහි **ගොණං ධෙනුං** යනු ලිංග විපර්යාස වශයෙන් කියන ලදි. **ඤාතිකුලෙ පදූස්සති** යනු එහි ඇය නිර්භය වී යොවුන් කාලයේ පටන් විශ්වාසවන්ත දාස ආදීන් සමග ඤාතීන් දැනගෙනද අනාචාරයේ හැසිරෙයි. නිග්‍රහ නොකරත්. තමන්ගේ අපකීර්තිය ප්‍රචාරය වන්නේ නමුත් නොදන්නියක මෙන් සිටියි. **අනත්‍ථචාරිණී** ආනිශංස නැත්තේ යන අර්ථයි. අකටයුත්ත කරන්නී යන අර්ථයි. **අගුණං** යනු දුනුදිය රහිත. **පාප සහායකො** යනු දුර්මිත්‍ර.
**දළිද්දතා** යනු දිළිඳුකමයි. සෙසු ප්‍රදේශවලද මේ අර්ථයම වේ. එහි දිළින්දා අලංකාර දේ නැති බැවින් කෙලෙස්වලින් සංග්‍රහ කිරීමට නොහැකි වේ යන එය නොදනියි. ගිලන් වුව ද වස්තුකාම කලේශකාම ආදියෙන් සංග්‍රහ කිරීමට නොහැකි වෙයි. ජරාජීර්ණ වූයේ කායික මානසික වාචසික රති බහුලතාවය දක්‍ෂ නොවේ. සුරාවට ලොල් වූයේ ඇගේ අත් පළඳනාදිය ද සුරාගෙදරට ම ගෙන යයි. මෝඩ වූයේ, අඳබාල වුයේ රති ක්‍රීඩාවේ දක්‍ෂ නොවේ. ප්‍රමාද වූයේ දාසියට ලොල්වූයේ වී, ගෙදර දාසියන් සමග සංවාසයේ යෙදෙයි. බිරිඳට අක්‍රෝෂ පරිභව කරයි. ඔහු විසින් ඇයට අවමන් කරයි. සියළු ක්‍රියාවල අනුව යෙදෙන්නා වූ මෙතෙම තේජස් රහිතව, මා අනුවම පවතියි යන ඔහුට අක්‍රෝෂ පරිභව කරයි යනුවෙන් සියළු ධනය නූපදවයි ද, දරුපවුල ප්‍රතික්‍ෂේප කරයි. ඔහුගේ බිරිඳ සියළු ධන සාරය අතට ගෙන ඔහුට දාසියකු මෙන් අවමන් කරයි. කැමැතිවන්නා වූ කවරෙක් ඔබ විසින් ඇත්දැයි ගෙදරින් පවා හේ ඉවතට ඇද දමන්නේය. **මුද්ධපත්තං** යනු මෝඩබවට පැමිණි. **රත්තං** යනු ප්‍රමාදයයි.
**පසොසමාහරති** ස්වාමියා කෙරෙහි කිළිටි බව ගෙන දෙයි. දූෂිත කරයි. පව්කම් කරයි යන අර්ථයයි. **ආරාමගමණසීලා** යනු ස්වාමියා නොවිචාරා නිතර මල්වතු ආදියෙහි තනිකරව ගොස් එහි අනාචාරයේ හැසිර අද මා විසින් ආරාම වෘක්‍ෂ දේවතාවුන්ට බලිපූජා කෙළේ යයි ආදිය පවසා ස්වාමිබාල බව හඟවයි. පණ්ඩිතයා වනාහි ඒකාන්තයෙන් මෙන් අනාචාරයේ හැසිරෙයි යයි. යළිත් ඇයට යාමට ඉඩ නොදයෙි. මෙසේ සියළු තැන අර්ථ දතයුතුය. **පරකුලං** යනු දක්නා ලද හඳුනාගත් ආදීන්ගේ ගෙදරට ඔහුට ඇය අසවල් ගෙදර මා වැඩුනේය. ප්‍රයෝජන ඇත. තාවකාලිකව දුන් දේ ඇත. එය පිරිසිදු කරමියි ආදිය කියා යයි. **නිල්ලොකෙන සීලා** යනු වාකවුළු ආදියේ බැලීම් ආදියේ නිරත වූ. **පද්වාරට්ඨායිනි** යනු තමන්ගේ අඟපසඟ පෙන්වමින් ගේදොරකඩ සිටියි.
**අච්චාවදති** යනු ඉක්මවා හැසිරෙයි. ඉක්මවා කියයි. ස්වාමියා සමීපයේ සිටියේ ද, අන්‍ය නිමිත්තක් දක්වන්නේ යන අර්ථයයි. **විජම්භති** යනු මම ඒ දැක කැළඹීමට පත්වෙමි. ඇගේ සංඥාවෙන් ඉඩක් ඇත්තේ ය නැත්තේය හෝ දැනගන්නේ ය. පළමුව කරන ලද සංකේතයේ සිට හෝ නොකරන ලද සංකේත ඇත්තේ හෝ වේවා මෙසේ මා කෙරෙහි මෝ බඳින්නේ යයි හෝ ස්වාමියා ගේ පසුපස සිටිමින් ම විහිළු තහළු පෙන්වයි. **විනම’ති** කිසියම් බිමක පතිත කරවා, ඔසවන්නාක් මෙන් නැමී පිට පෙන්වයි. **විලසති** ගමන් ආදියෙන් ස්ත්‍රී ඉරියව්වලින් අලංකාර විලාශයක් දක්වයි. **විලජ්ජති** යනු ලජ්ජාවෙන් මෙන් වස්ත්‍රයෙන් ශරීරය වසාලයි. කවාටයකට හෝ බිත්තියට ඇලී සිටියි. සැඟවී සිටියි. **නඛෙන** යනු පා නියවලින් පා’නිය ද අත් නියවලින් අත් නිය ද එකට ගටවයි. **කට්ඨෙන** යනු දණ්ඩකින්. **දාරකං** යනු තමාගේ හෝ පුත්‍රයකු නැතහොත් අනුන්ගේ හෝ පුත්‍රයෙකු දරුවකු ගෙන උඩට ඔසවයි. **කීළති** යනු තමන් සෙල්ලම් කරයි. දරුවා ලවා සෙල්ලම් කරවයි. සිඹීමෙන් ආදි ක්‍රමවලිනි. **දදාති** යනු ඔහුට යම්කිසි ගෙඩියක් හෝ මලක් දෙයි. **යාචති** යනු එයම නැවත එල්ලයි. **අනුකරොති** යනු දරුවා විසින් කරන ලද දේ නැවත කිරීමයි. **උච්චං** යනු මහත් ශබ්දයකින් හෝ ස්වල්පයක් වශයෙන් හෝ උස් හඬින් යනුයි. **නීචං** යනු මද ශබ්ද වශයෙන් හෝ අමනාප වශයෙන් හෝ පරිභව කිරීම් වශයෙන් හෝ පහත් ලෙස. **අවිච්චං** යනු බොහෝ ජනතාව මැද විවෘත වීමෙන්. **විවිච්චං** යනු රහසේ සැඟවී සිට. **නච්චෙන** යනු මේ ආදි නැටුම් ආදිය නිමිති වශයෙන් ගෙන ක්‍රියා කරයි. එහිදී හැඬීම නිමිත්ත වශයෙන් ගෙන රාත්‍රියෙහි වර්ෂාව වසින කල්හි, වාකවුළුවෙන් අත යවා සිටුපුත්‍රයා විසින් ගෙන්වා ගන්නා ලද පුරෝහිත බැමිණියගේ කථා වස්තුව කිවයුතුයි. **ජග්ඝති** යනු මහා හඬින් සිනහසෙන්නී මෙසේ ද නිමිත්තක් කරයි. **කච්ඡං** යනු කිහිලි ප්‍රදේශයයි. **පලිඛති** යනු දත්වලින් ලියවයි. (දත් මිටිකෑම) **සිරසං** යනු කෙස්වැටියයි. මෙසේ කෙස් මුදාහැරීමෙන් කෙස් එකට පීරා ගැටගැසීමෙන් ද පර පුරුෂයකු නිමිති වශයෙන් ගනියි. අනියමෙන් කිසියම් පුරුෂයකු ගැන කාමයෙන් ඇලෙන්නේය.
**වේදිතබ්බා භවති** යනු මෙතෙම මා කෙරෙහි කිළිටි වූවා කිපී, කුපිත වී මිථ්‍යා හැසිරීම් කරයි යනු පණ්ඩිතයා විසින් දතයුතුයි. **පවාසං** යනු අසවල් ගමෙහි රැස්කළ ධනය නැසෙන්නේ ය. යව! එය සත්පුරුෂයන් විසින් ව්‍යවහාර කරවයි ආදිය කියා එහි ගිය කල්හි අනාචාරයේ හැසිරෙනු කැමැත්තේ සිය පෙදෙසින් වෙන්වී සිටීම මැනවින් වර්ණනා කරයි. **අනත්‍ථං** යනු අවැඩයි. **අකිච්චං** යනු අකටයුත්තක් කළයුතුයි යනුවෙනි. **පරිදහිත්‍වා** යනු දැඩි ලෙස පොරවාගෙන. **පරාවත්ත ජාතා** යනු ඔබිමොබ එහාට-මෙහාට පෙරළෙමින්. **කුමකුමියජාතා** යනු කෝලාහල හටගත්තේ ය. පාමුල හොත්තේ, නැගිටියි. පහන් දල්වාලයි. නොයෙක් ආකාර කෝලාහල ඇති කරයි. ඔහුගේ කෙලෙස් රතිය විනාශ කරයි. **දුක්ඛං වේදයති** යනු හිසේ ඇම්ම වේදනාව හටගනියි ආදිය පවසයි. **විලොමං ආචරති** යනු සිසිල් ආහාර කැමැති වූ විට උණුසුම් ඒවා දෙයි. ආදි වශයෙන් විරුද්ධකම් කරයි. **නිහතභොගා** යනු හිමියා විසින් දුකින් රැස්කරන ලද සම්පත් සුරා ලොල්වීම් ආදියෙන් විනාශ කරයි. **සන්‍ථවං** යනු කෙළෙස් වශයෙන් පිළිසඳර කථා කරයි. **නික්ඛන්ත පාදා** යනු සොර සැමියාට සැළකීම පිණිස ඉවතට හරවන ලද පා ඇත්තේ සිය හිමියා කෙරෙහි, අගෞරවයෙන්, දූෂිත වූ මනසින් යුතුව ඉක්මවා කටයුතු කරයි යනුවෙනි.
**සබ්බිත්‍ථියො** යනු විශේෂ වශයෙන් හැර, ශරීරයේ හටගත් කෙලෙස් ඇති සෙසු සියලු ස්ත්‍රීහු වරද, පාපය කරන්නාහුය. **ලභමානෙ** යනු ලබන කල්හි, විද්‍යමාන වන කල්හි යන අර්ථයයි. **නිවාතකෙ** යනු රහසිගත මන්ත්‍ර සාකච්ඡාවලින් බිඳවාලීමයි. **ඛණං වා රහොච** යනු පව්කම කිරීම පිණිස ඉඩකඩක් හෝ සැඟවුණු රහසිගත ස්ථානයක් හෝ යනුවෙනි. කරෙය්‍ය නො යනු මෙහි නො යනු නිපාත මාත්‍රයකි. අලත්‍ථා යනු නොලැබීමයි. අලද්ධා යන මේ පාඨයම වේ. වෙනත් සම්පූර්ණ, ගැලපෙන පුරුෂයකු නොලැබ මෙහෙකරුවකු සමග හෝ පිහිට කොටගෙන පාපකර්මය කරන්නේය**. ආරාම කරාසූ **යනු අභිරතියෙහි නිරතවීමයි. **අනිග්ගහාසු** යනු නිග්‍රහයෙන් හික්මවන්නට නොහැකි වන්නාහුය. **තිත්‍ථසමා** යනු යම්සේ තොටුපොළ උස්-පහත් ආදි වශයෙන් වූ කිසිවකු ස්නානය කරන්නේ නොවළක්වයි ද? එපරිදි මෝතොමෝ ද රහසිගතව ක්‍ෂණයක් හෝ නැවතුමකදි වුව කිසිවකු ප්‍රතික්‍ෂේප නොකරන්නීය. ඒ එසේමැයි:-
අතීතයේ බරණැස උත්තම රූපශ්‍රීයෙන් යුතු කණ්ඩරී නම් රජු, ඔහුට දිනපතා ඇමතියෝ සුවඳ පෙට්ටි දහසක් රැගෙන එති. ඔහු විසින් සිය මාළිගාවේ දී පරිහරණය කොට සුවඳ පෙට්ටි පලා, සුවඳ දර වශයෙන් ගෙන ආහාර පිසත්. ඔහුගේ බිරිඳ මනා රූ ඇත්තී වූවාය. නමින් කින්නරා නම් ද වූවාය. ඔහුගේ පුරෝහිතයා ද පඤ්චාල චණ්ඩ නම් වූවේ සම වයසැති බුද්ධි සම්පන්නයෙක් විය. රජුගේ පැහැදීම නිසා ඇතුළත පවුරේ ජම්බු ගසක් හටගත්තේය. ඒ ගසේ අතු ප්‍රාකාරය මත්තෙහි එල්ලෙන්නේ ඒ සෙවනැල්ලෙන් පිළිකුල් වූයේ නරක පැවැතුම් ඇති පීඨ සර්පයකු වාසය කරයි. එකල්හි එක්දිනක් කින්නරා දේවිය වා කවුළුවෙන් බලන්නී, ඌ දැක පිළිබඳ සිතැත්තේ රාත්‍රියේ රජුට රති ක්‍රීඩාවෙන් සංග්‍රහකොට ඔහු නිද්‍රාවට බැසගත් කල්හි සෙමින් නැගිට නොයෙක් අනර්ඝ රසවත් ආාහරපාන රන් පසුම්බියක දමාගෙන ඉනේ ගසාගෙන සළුව රැහැනක් කොට වාකවුළුවෙන් බැස ජම්බු ගසට නැග අත්තට නැගී, පීඨ සර්පයාට ආහාර දී පව්කම කොට ආවා වූ මාර්ගයෙන් ම ප්‍රාසාදයට නැග සුවඳ මලින් ශරීරය ආලේප කරවා, රජු සමග හොත්තා ය. මේ උපායෙන් නිතර ම ඔහු සමග පව්කම කරයි. රජු ද නො දනියි.
ඔහු එක්දිනක් නගර ප්‍රදක්‍ෂිණා කොට මාලිගාවට පිවිසෙන්නේ ජම්බු ගසෙහි සෙවනෙහි නිදාගෙන සිටින්නා වූ ඉතා උසස් ලෙස කාරුණික වූ පීඨ සර්පයා දැක පුරෝහිතයාට කීවේය. මේ මනුෂ්‍ය ප්‍රේතයා බලන්න. එසේය දේවයන් වහන්ස, මෙබඳු ආකාර පිළිකුලක් කිසිවෙකුට වේද? ස්ත්‍රියක ඡන්ද රාග වශයෙන් සලකන්නේය. ඒ කථාව අසා පීඨ සර්පයා මාන උපදවා මේ රජු කුමක් දනියිදැයි සිතයි. තමන්ගේ දේවිය මා කරා පැමිණෙන බව නොදනියි. ජම්බු ගසට ඇඳිලි බැඳගෙන පින්වත් ස්වාමිය, ජම්බු ගසෙහි සිටින්නා වූ දේවතාවා හැර අන් කිසිවකු මේ කාරණය නොදනියි යයි කීවේය. පුරෝහිතයා ඔහුගේ ඒ ක්‍රියාව දැක මෙසේ සිතීය. ඒකාන්තයෙන් රජුගේ අගමෙහෙසිය ජම්බු ගසට ගොස් මොහු සමග පාපකර්මය කරයි. ඔහු රජුගෙන් විචාළේය. මහරජ, ඔබගේ දේවිය රාත්‍රී කාලයේ ශරීර ස්පර්ශය කෙබඳු ආකාරද? මිත්‍රය, අනෙකක් නොදකිමි. මධ්‍යම යාමයේ ඇගේ ශරීරය ශීතල වෙයි. එසේ වීනම්, මහරජ සිටිවා! වෙනත් ස්ත්‍රියක අගමෙහෙසිය කරන්න. ඔබගේ කින්නරී දේවිය මොහු සමග පව්කම කරයි යනුවෙනි. මිත්‍රය, කුමක් කියහිද? මෙබඳු රූ ඇති උතුම් විලාසිතාවෙන් හෙබි මෑ විසින් අතිශයින් පිළිකුල් සහගත අයකු සමග කිම අභිරමණය කරන්නී ද? එසේනම් ඇයව දේවයන් වහන්සේ පරීක්‍ෂා කර බලන්න.
ඔහු යහපතැයි රාත්‍රියේ ආහාර පිළිගත්තේ, ඈ සමග හොවා පරීක්‍ෂා කර බලන්නෙමියි ස්වභාවයෙන් ම නිදාගන්නා වේලාවේ නිද්‍රාවට පත්වූවක් මෙන් සිටියේය. ඇය ද නැගිට එසේ ම කළාය. රජු ඇගේ පියවර අනුව ගොස් දඹසෙවන ඇසුරුකොට සිටියේය. පීඨ සර්පයා දේවිය කෙරෙහි කිපී, තෝ බොහෝ වේලාව ඉක්මවා පැමිණියේයයි අතින් කණ හරහා පහරක් දුන්නේය. ඉක්බිති ඔහුට ස්වාමීනි, නොකිපෙනු මැනවි. රජු නිදා ගන්නා වේලාව බලා සිටින්නී යයි කියා ඔහුගෙ ගෙදර බිරිඳ මෙන් සිටියාය. ඔහු විසින් ඇයට පහරදීම නිසා ආභරණ තුඩක් කණෙන් ගැලවී, රජුගේ පාමුල වැටුණේය. මෙය කොපමණවත් වටී යයි රජු එය ගෙන ගියේය. ඇය ද ඔහු සමග ඇති පමණ හැසිර පෙර පරිද්දෙන් ම ගොස් රජු සමග නිදාගැනීමට පටන් ගත්තාය. රජ ප්‍රතික්‍ෂේප කොට දෙවන දිනයේ ද කින්නරා දේවිය මා විසින් දෙන ලද සියලු අලංකාරවලින් සැරසි පැමිණේවා!යි අණ කළේය. ඇය සීහ කුණ්ඩලය රන්කරුවාගේ සමීපයේ යයි පවසා නොපැමිණියාය. නැවත යවන ලද්දේ ම එක කුණ්ඩලයක් සමග පැමිණියාය. රජු ඔබගේ කුණ්ඩලය කොහේදැයි විචාළේය. රන්කරුවාගේ සමීපයේ යනුවෙනි. රන්කරුවා කැඳවා, කුමක් නිසා මැයගේ කන්තෝඩුව නොදෙන්නේදැයි විචාළේය. දේවයන් වහන්ස, මම නොගනිමි. රජු කිපී පව්කාර සැඩොලිය, මා සමාන තී රන්කරුවකු විය යුතුයයි කියා ඒ කන්තෝඩුව ඉදිරියට දමා ගසා පුරෝහිතයාට කීවේය. මිත්‍රය, ඔබ විසින් කියන ලද්ද සත්‍යයකි. යව! මැයගේ හිස ගසා දමව මැනවි. ඔහු ඇයව රජමැදුරේ ම එක් පෙදෙසක තබා රජු වෙත එළඹ දේවයන් වහන්ස, කින්නරා දේවියට නොකිපෙනු මැනවි. සියලු ස්ත්‍රීහු මෙබඳු ආකාරමය. ඉදින් ස්ත්‍රීන්ගේ දුශ්ශීල භාවය දකිනු කැමැත්තේ නම් පෙන්වන්නෙමියි, මේ ඈලාගේ පාප කර්මයන් ද බොහෝ මායා ඇති බව ද, එන්න වෙස්වලාගෙන ජනපදයේ සැරිසරමු යයි කීවේය.
රජු යහපතැයි මවට රාජ්‍යය පවරා දී ඔහු සමග චාරිකාවට පිටත්ව ගියේය. ඔවුන් යොදුනක් මග ගෙවා මහා මාර්ගයේ හුන්නා වූ එක් කෙළෙඹියෙකු පුතු සඳහා මංගල්‍යයක් කොට එක් කුමරියක සැඟවුණු යානාවක වඩා හිඳුවා මහත් පිරිවරින් යයි. ඒ දැක පුරෝහිතයා කීවේය. දේවයන් වහන්ස, ඔබ කැමති නම් මේ කුමාරිකාව ඔබ සමග පව්කම් කිරීමට හැකිය. මිත්‍රය මහත් පිරිවර ඇති බැවින් එය නොකළ හැකිය. මගේ බිරිඳ දරු ගැබ්බර ඇත්තීය. ඇය කුලගෙදරට පැමිණවීමට මාර්ගයට පිළිපන්නේ වෙමි. ඇයට අතරමගදීම විලිරුදාව ඇති විය. ඇය ඇතුළත සැලීමෙන් ක්ලාන්ත වෙයි. කිසිම ස්ත්‍රියක් සමීපයේ නැත. මටද එහි යාමට නොහැකිය. නොදනිමි, කුමක් වන්නේ ද කියා. ඔහු ඇත්තක් කියන්නේ යයි සිතුවේය. ලේලිය ද මංගල්‍යයකි. මේ කාරණයෙන් ඇය දූ පුතුන් වඩවන්නේ යයි තෙමේ ම එළඹ වීය. ඇය එහි පිවිස රජු දැක පිළිබඳ සිතැත්තේ පව්කම කළේය. රජු ද ඇයට ඇඟිලි මුද්දක් දුන්නේය. ඉක්බිති ඇය කටයුතු නිම කොට නික්ම ආ කල්හි විචාළහ. කිම වැදුවාද? රන්වන් පුත්‍රයෙක්ද? කෙළෙඹියා ඇය රැගෙන ගියේය. පුරෝහිතයාද රජුගේ සමීපයට ගොස්, දේවයිනි, මෙසේ පව්කම කළ කුමාරිකාව ඔබ දක්නා ලද්දේ ද? ඔහු ඔබට කිසිවක් දුන්නේ ද? එසේය. මුද්දක් දුන්නේය. ඇයට එය නොදෙන්නෙමියි, ඉක්මනට ගොස් යානාවක් ගෙන, මේ කිමෙක්දැයි කී කල්හි, මේ මගේ බැමිණිය උස කොට්ටයක් මත තබන ලදි. මුද්ද ගෙන පැමිණියෙමි. දරුව, මුද්ද දෙන්න. ඇය එය දෙමින් බමුණාගේ අත නියපොත්තෙන් විද සොරු ගන්නැයි දුන්නේය.
මෙසේ බමුණා නොයෙක් උපාය ක්‍රමවලින් අනෙක් බොහෝ ඉක්මවායාම් ඇත්තේ, රජුට පෙන්වා ඔබ මෙහි සිටුව. දේවයන් වහන්ස, අන් තැනකට යන්නෙමුයි කීවේ ය. රජු මුළු දඹදිවම චරිතවල සියළු ස්ත්‍රීහු මෙබඳු ආකාර වන්නාහ. මෑලාගෙන් පමණක් අපට කිම? නවතින්නෙමුයි, බරණැසට ගොස් මෙසේ මහරජ, ස්ත්‍රීහු නම් ස්වභාවයෙන් ම පාප ධර්මයේ නිරත වෙයි. මෑලාට ක්‍ෂමාව දෙන්න. කින්නරා දේවියගේ පුරෝහිතයා විසින් ඉල්ලන ලදුව ක්‍ෂමාව ලැබ රාජ මන්දිරයෙන් ඇය ඉවතට ඇද දැමීය. එම තනතුරෙන් ඉවත් කොට, වෙනත් අගමෙහෙසියක පත් කෙළේය. ඔහුට පීඨ සර්පයා ඉවත් කොට දඹගස මුළුමනින් ම කපා දැම්මේය. එදා කුණාල පඤ්චාල චණ්ඩ විය. මෙසේ තමන් විසින් දක්නා ලද කාරණා ගෙනහැර පාමින් :-
කණ්ඩරී රජ ය, කින්නරා දේවිය යන මොවුන්ගේ යම් නොඇල්මෙක් වී ද, එය දැක සියලු ස්ත්‍රීහු ඒකාන්තයෙන් ගෘහයෙහි (ස්වකීය) ස්වාමිවරුන් කෙරෙහි නො ඇලෙති යි දත යුතු ය. ඒ එසේමැ යි. අන්‍ය වූ පිළු පුරුෂයකු (පීඨසප්පි) දැක එබඳු රජු හැර භාර්යාව පාපකර්මය (අනාචාරය) කළා යැ යි කීයේ ය.
යන ගාථාව කීවේය.
එහි අර්ථය:- බ්‍රාහ්මණ රජුගේ කිඳුරු දේවියට ද මේ කිඳුරු බැමිණියන්ගේ ද විරාග කරුණු විය. ඒ දැක සියළු ස්ත්‍රීහු, ගෙදර දී තමන්ගේ ස්වාමිවරුන් රමණය නො කරති. ඒ එසේමැයි. වෙනත් මිනිස් ප්‍රේතයකු පුරුෂයකු දැක ඒ රජතුමා එබඳු රති ක්‍රීඩාවට මසුරු බව අතහැර බිරිඳ ඒ මනුෂ්‍ය ප්‍රේතයා සමග පව්කම කළාය.
තවද, අතීතයේ ‘බක’ නම් බරණැස් රජු දැහැමින් රාජ්‍යය කෙළේය. එකල බරණැස නැගෙනහිර දොරටුවේ වාසය කරන එක් දිළින්දෙකුට “පඤ්චපාපා” නම් දුවක් වූවාය. ඇය පෙර ද, එක් දිළිඳු දුවක් වූවා, මැටි පිරිමැද ගෙදර බිත්ති ආලේපනය කරයි. ඉක්බිති එක් පසේ බුදුරජෙක් තමන්ගේ කැඩී බිඳී ගිය ගුහාව පිළිසකර කිරීමට කොහෙන් මැටි ලබන්නෙම්දැයි සිතා, බරණැසින් ලබන්ට හැකි යයි පොරවා අතට ගත් පාත්‍රය ඇත්තේ නගරයට පිවිස, ඇගේ නුදුරෙහි සිටියේය. ඇය කිපී බලන්නී, ශ්‍රමණය; මැටි නම් නොලැබේ යයි පවසා, මහත් මැටි පිඩක් ගෙන පාත්‍රයේ තැබුවාය. ඒ බුදුරජ ඒ මැටිවලින් ගුහාව පිළිසකර කළ සේක. ඇගේ මැටි පිඩ දුන් විපාකයෙන් ශරීරය සමෘද්ධ සම්පන්න විය. කිපී බැලූ බැවින් අත, පය, මුඛය, ඇස් ආදිය එම පාපයෙන් විරූපී විය. ඒ නිසා ඇය ‘පඤ්චපාපා’ යන නමින් හැඳින්වූවාය.
එක්දිනක් බරණැස් රජු රාත්‍රියෙහි වෙස්වලාගෙන නගරය ප්‍රදක්‍ෂිණා කරන්නේ එම ප්‍රදේශයට ගියේය. ඇය ද ගමේ දරුවන් සමග සෙල්ලම් කරන්නී නොදැනීම රජුගේ අතින් අල්ලා ගත්තීය. හෙතෙම ඇගේ අත ගැටීමෙන් ස්වාභාවිකව සිටීමට නොහැකි වන්නේ දිව්‍ය ස්පර්ශයෙන් ගැටුණාක් මෙන් විය. හෙතෙම ගැටී හටගත් රාග රතිය ඇත්තේ, ඒ අයුරින් ම අත අල්ලාගෙන කාගේ දුවක්දැයි විචාරා දොරටුවැසියාගේ යයි කී කල්හි අස්වාමික භාවය විචාරා මම ඔබගේ ස්වාමියා වන්නෙමි. යව! මව්පියන්ගේ අනුදැනුම ගන්නැයි කීවේය. ඇය දෙමව්පියන් වෙත එළඹ මම එක් පුරුෂයකුට කැමැතියි පවසා, ඔහු ද දුප්පත් වන්නේය. ඉදින් ඔවුන් ද කැමැති වෙයි. යහපතැයි කී කල්හි ගොස් මව්පියන් විසින් අනුදැන වදාළ බව දැන්වීය. හෙතෙම ඒ ගෙදරදී ම ඈ සමග වාසය කොට උදෑසනම රාජ මන්දිරයට පිවිසියේය. එතැන් පටන් රජ වෙනත් විලාශයෙන් නිතර එහි යයි. වෙනත් ස්ත්‍රියක බැලීමට ද අකමැති වෙයි.
ඉක්බිති එක්දිනක් ඇගේ පියාට ලේ අතීසාරය වැළඳුනේය. නොඉඳුල් කිරි, ගිතෙල්, උක්සකුරු වලින් යුක්ත කිරිබතක් ඔහුට බෙහෙත් පිණිස අවශ්‍ය වුවත්, ඔවුන් දිළිඳු නිසා එය සකස්කර ගැනීමට නොහැකිවන්නී ඉක්බිති පංචපාපාගේ මව දුවට කීවාය. කිම දරුව, ඔබගේ සැමියාට කිරිබත් ලබාගැනීමට හැකිවන්නේ ද? මෑණියනි, මගේ සැමියා ද අප වගේ දුප්පත් වන්නේ ය. මෙසේ ඇතිකල්හි ද විචාරන්නෙමි. අහිතක් නොසිතාවා කියා, ඔහු පැමිණෙන් වේලාවේ සිත නරක් කරගෙන සිටියාය. ඉක්බිති රජ පැමිණ ඇගෙන් සිත නරක් කරගෙන කිමදැයි විචාරා, එම කරුණ දැන, සොඳුර, මේ තරම් ඉස්තරම් බෙහෙතක් කොහෙන් ලබන්නෙම්දැයි කියා සිතුවේය. මා විසින් දිවා කාලයේ මෙසේ හැසිරීම නුසුදුසුය. අතරමඟ දී පිරිසට දැකගත හැකිය. ඉදින් මැය අන්තඃපුරයට පමුණුවන්නේ නම් මැයගේ ස්පර්ශ සම්පත් නොදන්නා බැවින් අපගේ රජු යක්‍ෂණියක ගෙන ආවේයයි, ක්‍රීඩා කරන්නාහ. සියළු නුවරවාසීහු මැගේ ස්පර්ශය නොදැන ගර්හා කොට මුදවන්නෙමි. ඉක්බිති ඇයට කීවේය. සොඳුර, නොසිතව! ගෙන එන්නෙමි. ඔබගේ පියාට කිරිබත්, යයි පවසා ඇය සමග රමණය කොට, රාජ මන්දිරයට ගොස්, දෙවන දිනයේ එබඳු ආකාර කිරිබතක් පිළියෙල කරවා කොල ගෙන්වා ගෙන කොටස් දෙකකට බෙදා කිරිබත් දමා එකක සිළුමිණක් තබා බැඳ රාත්‍රියෙහි ගොස් සොඳුර, අපි දිළිඳු වෙමු. දුක සේ සම්පාදනය කළ, ඔබේ පියාට අද මේ කිරිබත් ගොටුව අනුභව කරන්න කියන්න. හෙට මෙය අනුභව කරන්නැයි කියන්න යයි කීවේය. ඇය එසේ කළාය. ඉක්බිති ඇගේ පියා, ඕජස් සම්පන්න බැවින් කිරිබත ටිකක් අනුභව කොට, තිත්ත බැවින් ඉතිරිය මවට දී තෙමේ ද අනුභව කළේ ඉතා තිත්ත විය. සිළුමිණ සහිත කොල දෙවන දවසට තැබීය.
රජු, මන්දිරයට ගොස්, මුහුණ සෝදා, මට සිළුමිණ ගෙන එවු යයි කියා, එය නොදකිමි රජතුමනි, යයි කී කල්හි මුළු නගරය පරීක්‍ෂා කරවු! යයි කීවේය. සොයා ද නොදුටුහ. එසේ වීනම් නගරයෙන් පිට දිළිඳු ගෙවල බත් මුල් බඳින ලද කොල පරීක්‍ෂා කරවුයි පරීක්‍ෂා කොට ඒ ගෙදර චූඩාමාණික්‍ය දැක ඇගේ මව්පියන් සොරුන් යයි බැඳගෙන ගියහ. ඉක්බිති ඇගේ පියා ස්වාමීනි, අපි සොරු නොවෙමු. අනෙකෙක් මේ මැණික ගෙනාවේ යයි පවසා, කවරකු විසින්දැයි විමසන කල්හි මගේ බෑනා යයි පවසා, ඔහු කොහේදැයි විචාළේය. මගේ දුව දන්නේ යයි කීවේය. ඉක්බිති ඇය සමග කීවේය. දරුව, ඔබේ සැමියා ගැන දන්නෙහිද? නොදනිමි. මෙසේ ඇති කල්හි අපගේ ජීවිතය නැත. පියාණනි, අන්ධකාරයේ පැමිණ, අන්ධකාරයේ ම යයි. එහෙයින් ඔහුගේ රූපය නොදනිමි. අත ස්පර්ශ කිරීමෙන් ම ඔහු හඳුනා ගැනීමට හැකිවෙමි. ඔහු රාජ පුරුෂයන්ට කීවේය. ඔවුහුද රජුට දැන්වූහ. රජු නොදන්නාක් මෙන් සිට එසේ වී නම් ඒ ස්ත්‍රිය රජ මිදුලේ ඇතුළත කෙළවරේ තබා තිර රෙද්ද අතක පමණ ප්‍රමාණයක් සිදුරු කරවා, නගරවැසියන් රැස්කරවා අත ස්පර්ශ කිරීමෙන් සොරු අල්ලා ගනිවු! යයි කීවේය. රාජපුරුෂයෝ එසේ කිරීමට ඇගේ සමීපයට ගොස්, රූපය දැක විපිළිසරයට පැමිණ, අනේ චී චී, මැය පිශාචියක් යයි පිළිකුල්කොට ස්පර්ශ කිරීමට වෑයම් නොකළහ. ගෙනවිත් රජ මිදුලේ ඇතුල් තිරය තබා සියළු නගරවාසීහු රැස්වූහ. ඇය ආවා වූ ඔවුනගේ සිදුරින් දිගු කළ අත ගෙන මේ ඔහු නොවේ යයි පවසයි. මිනිස්සු ඇගේ දිව්‍ය ස්පර්ශය හා සමාන ස්පර්ශයේ බැඳී, ඉවතට යාමට නොහැකි වූහ. ඉදින් මැය දඬුවමට සුදුසු දඬුවමක් දී හෝ දැසි කම්කරු භාවයට පැමිණ හෝ මැය ගෙදර රඳවා ගන්නෙමුයි සිතූහ. ඉක්බිති ඔවුන් රාජපුරුෂයෝ දඬුවලින් කොටා පලවා හැරියහ. යුවරජු ඇතුළු සියල්ලෝ උම්මත්තකයෝ මෙන් වූහ.
ඉක්බිති රජු මම කවරෙක් වන්නේදැයි අත දිගු කෙළේය. ඇය, ඔහු අත ගත් කල්හි ම සොරා මා අල්ලා ගත්තේ යයි මහහඬින් කෑගැසුවේ ය. රජු ඒ පුරුෂයන්ගෙන් විචාළේය. නුඹලා මැයගේ අත ගත් කල්හි කුමක් සිතුවෙහි ද? ඔවුහු ඇති පරිදි තතු හෙළි කළහ. ඉක්බිති ඔවුන්ට රජු කීවේය. මම, මැය තමන්ගේ ගෙදරට ගෙන ඒමට මෙසේ කෙළෙමි. මැයගේ ස්පර්ශය නොදන්නා බැවින් මට පරිභව කළේ යයි සිතා එහෙයින් මා විසින් සියල්ල නුඹලාට දැන්වූයේ යයි, දැන් කවරෙක් මැය ගේ ගෙදර වාසය කිරීමට සුදුසුදැයි විචාළේය. රජතුමනි, නුඹවහන්සේ, ඉක්බිති ඇය අභිෂේක කොට අගමෙහෙසිය කෙළේය. ඇගේ මව්පියන්ට ද සම්පත් දුන්නේය. එතැන් පටන් ඇගේ සම්මතයෙන් තොරව විනිශ්චයක් නො පිහිටී ය. වෙනත් ස්ත්‍රියක් දෙස නොබැලීය. ඈලා ඈලා අතර නිතර සෙවූහ. ඇය එක් දවසක් අගමෙහෙසියන් දෙදෙනෙකුගේ ස්වභාවය සිහිනෙන් නිමිති වශයෙන් දැක රජුට දැන්වීය. රජු සිහින නිමිති පාඨකයන් කැඳවා මෙබඳු ආකාර සිහිනයක් දකින ලදි. කුමක් වෙයිදැයි, විචාළේය. ඔවුහු, අනෙක් ස්ත්‍රීන්ගේ සමීපයේ අල්ලස් ගෙන මහරජ, දේවිය සියළු දෙනා සුදු ඇතකුගේ ඇඟ උඩ හුන්භාවය නුඹගේ මරණයේ පූර්ව නිමිත්තකි. ඇතාගේ ශරීරය විනාශවීමෙන් සඳ පරාමර්ශනය කිරීමෙන් ඔබගේ පසමිතුරෝ රාජ්‍යයට පත් වෙති යන පෙරනිමිත්තකැයි පවසා දැන්, කුමක් කළ යුතුදැයි කීකල්හි, දේවයන් වහන්ස, මැය මරාදැමීම නො කළ හැකිය. ඇය නැවක තබා නදියට මුදාහැරීමට වටීයයි, කීවාහුය. රජු ආහාර වස්ත්‍ර අලංකාරාදිය සමග රාත්‍රී කාලයේ ඇය නැවක තබා නදියට විසි කෙළේය.
ඇය නදියේ පාවෙමින් සිටිද්දී, දිය යට නැවෙහි ජලක්‍රීඩා කරන්නා වූ පාවාරික රජු ඉදිරියේ වැටුනේ, ඔහුගේ සෙනෙවියා නැව දැක මේ නැව මගේ යයි කීවේය. රජු නැවෙහි ඇති බඩු මගේ යයි කියා ආවා වූ නැවෙහි සිටි ඇය දැක ඔබ නම් කවර තැනැත්තියක්ද? පිශාචියක සමාන යයි, විචාළේය. ඇය, මද සිනහ කොට ‘බක’ රජුගේ අගමෙහෙසිය බව කියා, ඒ සියලු ප්‍රවෘත්ති ඔහුට කීවේය. ඇය ‘පඤ්චපාපා’ යයි මුළු දඹදිව ප්‍රසිද්ධය. ඉක්බිති ඇයව රජු අතින් ගෙන එසවීය. අල්ලා ගනිද්දී ම ස්පර්ශ වූ රාග රතිය ඇත්තේ අනෙක් ස්ත්‍රීන් අතර ස්ත්‍රියක බව නො හඟවා අගමෙහෙසිය තනතුරේ තැබීය. ඇය ඔහුට පණ හා සමාන වූවාය. බක ඒ පුවත අසා මම ඔහුට ඇයව අගමෙහෙසිය කිරීමට නොදෙන්නෙමියි, සේනාව රැස්කොට ඔහුගේ තොටුපොළට විරුද්ධව නිවෙස්නක් කොට හස්නක් යැවීය. බිරිඳ මට දෙව, නැත්නම් යුද්ධ කරමි යනුවෙනි. ඔහු යුද්ධයට කැමැති විය. දෙපිරිසේ ම ඇමතිවරු මාගමක් නිසා මරණයට යාම සුදුසු නැත. පළමු සැමියා බැවින් ‘බක’ ළඟට පැමිණවයි ද? නැවෙන් ලද බැවින් පාවරිට ද එක එක ගෙදර දින සත බැගින් සිටීවා’යි සාකච්ඡා කොට රජවරු දෙදෙනාට ම දැනුම් දුන්හ. ඒ දෙදෙනාම සතුටු වී තොටුපොළේ ද ප්‍රතිවිරුද්ධව ද නුවරවල් මවා, වාසය කළහ. ඇය දෙදෙනාටම මෙහෙසිය බවට ක්‍රියා කරයි. දෙදෙනාම ඇයට සමසේ ක්‍රියා කළහ. ඇය, එකකුගේ ගෙදර දින හතක් වාසය කොට නැවෙන් අනෙකාගේ ගෙදරට යන්නී, නැව පාකොට, නෙතින් එක් මහළු කොර කේවට්ටයකු සමග නදිය මැද ‘පාපකර්මය’ කරයි. එදා කුණාල සකුණ රජු ‘බක’ නම් විය. එහෙයින් මෙය තමා විසින් දුටු දේ ගෙනහැර පාමින් මෙසේ කීවේය.
අත්‍යන්තයෙන් කැමැත්ත අනුව පැවැත්තා වූ බක නම් රජුගේ ද පාවාරික නම් රජුගේ ද භාර්යා වූ පංචපාපා තොමෝ තම සිත බැඳුණු තම වසයෙහි සිටි පණිවිඩකරුවකු සමීපයෙහි ලාමක සේ හැසිරුනීය. (එහෙයින්) ස්ත්‍රී එයින් අන්‍ය වූ කවර නම් පුරුෂයකු ඉක්මවා නො හැසිරෙන්නී ද?
එහි **අච්චන්තකාමානුගතස්සා** යනු අතිශයින් කාමයට ගිජු වූ, අනුගත වූ, **අවාචරී** යනු අනාචාරයේ හැසිරුණාය. **බද්ධ වසානුගස්සා** යනු තමන් හා බැඳුනු වසඟයට ගියේ තමන්ගේ, මෙහෙකරු ගේ සමීපයේ වුවද යනු අර්ථයයි. කරණාර්ථයේ ස්වාමි වචනයයි ඔහු සමග අනාචාරය යෙදුනාය යනු කියන ලද්දේ වෙයි. **තදඤ්ඤා** යනු කවර නම් අනෙක් පුරුෂයකු ඉක්මවා කටයුතු කරන්නේය යන අර්ථයයි.
තවද අතීතයේ බ්‍රහ්මදත්ත රජුගේ බිරිඳ පිංගියානි නම් වූයේ සිහකවුළුව විවර කොට බලන්නී රාජකීය ඇත්ගොව්වා දැක රජු නිද්‍රාවට බැසගත් කල්හි, වාකවුළුවෙන් බැස ඔහු සමග අනාචාරයේ හැසිර යළිත් ප්‍රාසාදයට නැග, සුවඳ ජාතිවලින් ශරීරය ගල්වා රජු සමග හොත්තාය. ඉක්බිති එක්දිනක් දේවිය කොහේදැයි රජු මධ්‍යම රාත්‍රී කාලයේ නිතර ශරීරය ශීතල යයි, ඇය පරීක්‍ෂාකර බලන්නෙමියි එක්දිනක් නින්දර බැසගත්තේ මෙන් සිට ඇය නැගිට යනවිට ඒ අනුව පසුපස ගොස් අශ්ව බඳින්නා සමග අභිරමණය කරනු දැක නැවතී යහනට නැංගේය. ඇය ද ‘පව්කම’ කොට අවුත් කුඩා යහනාවේ හොත්තීය. ඊළඟ දවසේ රජු ඇමතියන් මැදට ඇය කැඳවා, ඒ කෘත්‍යය සිහිපත් කොට සියළුම ස්ත්‍රීහු පාපධර්මයේ ඇලෙන්නෝ යයි ඇගේ වධබන්‍ධන සිඳීම් බිඳීම් ආදි දෝෂවලට ක්‍ෂමාව දී තනතුරෙන් චුත කරවා වෙනත් අගමෙහෙසියක් පත් කෙළේය. එදා කුණාල රජු බ්‍රහ්මදත්ත නම් විය. එහෙයින් ඒ තමන් විසින් දුටු දේ ගෙනහැර පාමින්:-
මුළු ලොවට අධිපති වූ බඹදත් රජුගේ පිංගියානී නම් භාර්යාව තම වසඟයෙහි සිටියකු (අස්ගොව්වකු) සමග අනාචාරයෙහි හැසිරුනී ය. කාමයන් පතන්නා වූ ඕ තොමෝ එය ද (අස්ගොව්වා ද අගමෙහෙසුන් තනතුර ද යන දෙක ම) නොලැබුවා ය.
යන ගාථාව කීවේය.
එහි **තංචා** යනු ඇය මෙසේ අනාචාරයේ හැසිරෙන්නී හෝ අශ්ව බන්ධකයා සහ අගමෙහෙසිය දෙදෙනාගේ භටයා විය. **කාමකාමිනී** යනු මෙසේ කාමය ප්‍රාර්ථනා කරන්නී මෙසේ පව්කම් කරන ස්ත්‍රියෝ ය.
අතීත කථා වස්තුවේ ස්ත්‍රීන්ගේ දොස් පවසා තවත් විස්තර වශයෙන් දොස්ම කියන්නේ මෙය කීවේය.
බඳනා ලද සොරුන් කෙරෙහි පවා ඇලෙන ලාමක වූ වහා පෙරළෙන සිත් ඇත්තා වූ අකෘතඥ වූ ද්‍රෝහී වූ ස්ත්‍රීන්ගේ සිල්වත් ස්වභාවය භූතාවිෂ්ට නො වූ පුරුෂයෙක් නො අදහන්නේ ය.
ඒ ස්ත්‍රීහු කළ දෑ නො දනිත්. කළ යුතු දෑ නො දනිත්. මව හෝ පියා හෝ සහෝදරයා හෝ නො දනිත්. ලජ්ජාවිරහිත වූ ඉක්ම වූ ගුණදම් ඇති ඔවුහු තම චිත්තයාගේ වසඟයට ම යෙත්.
බොහෝ කාලයක් එක්ව විසුවා වූ ප්‍රිය වූ මනාප වූ අනුකම්පා ඇති ප්‍රාණ සම වූ ඒ ස්වාමියා ආපදාපන්න අවස්ථාවන්හි ද කටයුත්තක් පැමිණි කල්හි ද හැර දමති. එබැවින් මම ස්ත්‍රීන්ගේ ස්වභාවය විශ්වාස නො කරමි.
ස්ත්‍රීන්ගේ සිත වනාහි වඳුරාගේ සිත මෙනි. උස් පහත් භේදයක් නැතිව වැටෙන ගස් සෙවණ මෙන් ස්ත්‍රීන් ගේ සිත එක තැනෙක නො පිහිටයි. ගමන් කරන රථචක්‍රයා ගේ නිම් වළල්ල මෙන් (ස්ත්‍රීන්ගේ සිත) නොයෙක් අරමුණට පෙරළෙයි.
සොයා බලන්නා වූ ඒ ස්ත්‍රීහු යම් විටෙක පුරුෂයා අයත් ගතයුතු යම් වස්තුවක් දකිත් ද එවිට කාම්බෝජ වැසියන් දියෙහි හටගත් සෙවෙලින් අසකු අල්වාගන්නා මෙන් මෘදු වචනයෙන් ඒ පුරුෂයා තම වසඟයට ගනිත්.
සොයා බලන්නා වූ ඒ ස්ත්‍රීහු යම් විටෙක පුරුෂයා අයත් ගතයුතු වස්තුවක් නො දකිත් ද (එවිට) ගඟ තරණය කළ, ගඟන් එතෙර වූ තැනැත්තා පහුර අත්හරින්නා මෙන් ඒ පුරුෂයා හාත්පසින් දුරු කෙරෙත්.
(පුරුෂයන්ගේ සිත් අලවන හෙයින්) ලාටු බඳු වූ ද, සියල්ල භක්‍ෂණය කරන හෙයින් ගින්න බඳු වූ ද, (වේගයෙන් ගලා යන දිය පහර ඇති නදීන් මෙන්) ශීඝ්‍ර (තියුණු) මායා ඇති මේ ස්ත්‍රීහු එගොඩ මෙගොඩ දෙක ම සේවනය කරන්නා වූ නැවක් මෙන් ප්‍රිය වූවහු ද අප්‍රිය වූවහු ද සේවනය කෙරෙත්.
ඒ ස්ත්‍රීහු එකකට (අයිති) නො වෙති. දෙදෙනකුට ද නො වෙති. විවෘත කරන ලද සල්පිලක් බඳු ය. යමෙක් ඒ ස්ත්‍රීන් මගේ යැයි සිතන්නේ නම් හෙතෙම දැලින් සුළඟ වැළැක්ම ද කරන්නේ ය.
ගංගාව ද මාර්ගය ද, සුරාපාන ශාලාව ද, සභාව ද, පැන්හල ද, යන මොහු යම්සේ වෙත් ද, ලෝකයෙහි ස්ත්‍රීහු ද එබඳු වෙත්. ඔවුනට මර්යාදාවක් (සීමාවක්) නැත.
මේ ස්ත්‍රීහු වනාහි ගින්න හා සම වෙති. කෘෂ්ණ සර්පයකුගේ හිසට බඳු උපමා ඇත්තාහ. (තණ කෑ තැන් අත්හැර) පිටත අලුත් අලුත් තණ සොයා යන ගෙරින් සේ ස්ත්‍රීහු උතුම් පුරුෂයකු (ධන නැත්තහු හැරදමා ධනවතකු) සොයති.
ගින්න ද ඇතා ද, කෘෂ්ණ සර්පයා ද, රජු ද, සියලු ස්ත්‍රීහු ද, යන මොවුන් මනුෂ්‍ය තෙම සිහි ඇත්තෙක් ව සේවනය කරන්නේ ය. ඒකාන්තයෙන් ඔවුන්ගේ ඇති තතු දැනගැනීම දුෂ්කර ය.
විශිෂ්ට රූ ඇත්තී ද බොහෝ දෙනාට ප්‍රිය තැනැත්තී ද නෘත්‍ය ගීතයන්හි දක්‍ෂ වූ ස්ත්‍රිය ද අනෙකකුගේ භාර්යාව ද සේවනය නො කටයුත්තීය. ධන හේතුවෙන් ද, සේවනය නො කටයුත්තී ය. මේ ස්ත්‍රීහු පස්දෙන සේවනය නො කටයුත්තාහු වෙති යි කුණාල පක්‍ෂියා කීය.
එහි **ඛුද්දානං** යනු කණවේර ජාතකයේ එන පරිදි මෙන් සොරකු කෙරෙහි බැඳුණු රති ක්‍රීඩාවේ නිරත වූවන් මෙන් කියන ලදි. **ලහුචිත්තානං** යනු ඒ මොහොතේම පෙරළෙන සුළු සිතක් ඇති බැවින් චුල්ල ධනුග්ගහ ජාතකයේ එන පරිදි මෙය කිවයුතුයි. අකෘතඥ බැවින් මෙය ඒකක නිපාතයේ තක්ක ජාතකයේ එන පරිදි අර්ථ දතයුතුය. **නාදෙව** **සත්තො** යනු දෙවියෙකු නොවන සත්වයකු දෙවියකු විසින් නොඇලුණු යක්‍ෂයකු ලෙස නොගත්, භූතයෙකු ලෙස නොවැටහුණු මිනිසා සිතේ උදාසීන බව නිසා සිල්වතුන් ඇදහීමට සුදුසු නොවේ කැමති නොවේ. භූතයෙකු ලෙස ආවිෂ්ට වූවකු අදහන්නේය. **කතං** යනු තමන්ට කරන ලද උපකාරය. **කිච්චං** යනු තමන් විසින් කළ යුතු කෘත්‍යය. නමාතරං යනු සියලුම ඤාතීන් හැරදමා යමෙකු කෙරෙහි පිළිබඳ සිතැත්තේ වෙත් ද, එයම ලුහුබැඳ යන්නේ මොවුහු මව ආදි වශයෙන් නොදනිත් නම් මහාපන්ථක මව මෙනි. **අනරියා** යනු ලජ්ජා නැති. **සස්සා** යනු ස්වකීය වූ. **ආවාසු** යනු ආපදා ඇති කල්හි. **කිච්චෙසු** යනු ඒ ඒ කළයුතු කාර්යවලදී.
**කන්නපකන්නං** යනු යම්සේ විෂම ප්‍රදේශයකට බැසගත් කල්හි තණ, ගස්සෙවනැලි ගොඩබිම ද වැඩෙයි. තැනිතලාවේ ද මැනවින් වැඩේ. එසේ ඈලාගේ සිත කිසිත් උස්-පහත් ලෙස හෝ ඒ බවක් වර්ජනය නොකරයි. **චලාචලං** යනු එකම තැනක නොපිහිටි. **නෙමිවියා** යනු රෝදය (කරත්ත) සමග ගමන් කරන නාභිවළලු මෙන් **ආදෙය්‍යරූපං** යනු ගතයුතු ජාති. **විත්තං** යනු ධනයයි. **නයන්ති** යනු තමන්ගේ වසඟයට පමුණුවති. **ජලජෙන** යනු ජලයේ හටගත් සෙවලවලින් කාම්භෝජවැසියෝ යම්කලෙක වනය තුළට යනු කැමැත්තේද? එකල එක්තැනක වැට වටකොට දොරටුවක් යොදා අශ්වයන් ජය පානය කරන තොටුපළෙහි සෙවල සංවර්ධනය කොට, ඉවුරේ තණ ආදිය කොට පිටවෙන දොරටුවට පිවිසෙත්. අශ්වයෝ පැන් පානය කොට රජ ගිජුකමින් මීමැස්සන් සහිත තණ කමින් පිළිවෙලින් ඒ ස්ථානයට පිවිසෙති. මෙසේ ඔවුහු ජලජ පැලෑටියෙන් වසඟ කරවා අශ්වයන් වසඟයට පමුණුවති. එ පරිදි ධනය දැක එය ගැනීම පිණිස, මියුරු වචනවලින් මිනිසා වසඟයට පැමිණෙති යන අර්ථයයි. **කුල්ලං** යනු තරණය පිණිස ගන්නා ලද යම්කිසිවක්.
**සිලෙපසුමා** යනු මිනිසුන්ගේ සිත් බැඳීම් වශයෙන් ලාටු හා සමාන. **තික්ඛමායා** යනු තියුණු මායා ඇති ඉක්මණින් රැවටෙන **නදීරිවා** යනු යම්සේ පර්වතයෙන් නදිය ශීඝ්‍රයෙන් බැසයන්නා සේ මෙසේ වේගයෙන් ගමන් කරයි යන අර්ථයයි. **ආපණො** යනු යම්සේ දිගුකරන ලද ආපනශාලාව යමෙකුට ධනය ඇද්ද? ඔවුන්ටම උපකාර ඇත. යොතා යනු යම් පුරුෂයකු ඒ ස්ත්‍රීහු. **බාධයෙ** යනු හෙතෙම වාතයද දැලෙන් බාධා කරන්නේය. **වෙලා තාසං නවිජ්ජති **යනු යම්සේ මේ නදී ආදියට අසවල් වේලාවේ මෙය ගතයුතුයයි, වේලාවක් නැත. දිවා-රාත්‍රී දෙක්හි කැමැති කැමැති මොහොතේ පැමිණිය යුතුය. අසවල් වේලාවේ කාලයේ යයි සීමාවක් නැත. ඇති-නැති සැමදෙනාටම එසේ පැමිණිය හැකිය යන අර්ථයයි.
**ඝතාසනස්මා** යනු යම්සේ ගින්න ඉන්‍ධන තොරව නොතැවේ ද මෙසේ ඈලා ද කෙලෙස් රතියෙන් යුක්ත වේ. කණ්හ **සප්පසිරූපමා** යනු ක්‍රෝධය, බද්ධ වෛරය ඝෝර විෂ බැවින් නරක දිව ඇති බවද, මිත්‍රද්‍රෝහී බවද යන කාරණා පහෙන් කළු සර්පයකු හා සමානය. එහි බොහෝ රාග ඇති බැවින් ඝෝර විෂ ඇති බව ද, කේළාම් කීම තුළින් දුජිව්හතා බවද ඉක්මවා කටයුතු කිරීමෙන් මිත්‍රද්‍රෝහී බව ද, දත යුතුය. **ගාවො බහි තිණස්සා** යනු යම් සේ ගවයා කන ලද ස්ථානය හැරදමා පිටත මනාප තැනකට තණකොළ සොයමින් වරින්වර මඩිමින් අනුභව කරත් ද, එපරිදි ධනය නැත්තා හැරදමා වෙනත් ඇති තැනකටම යන්නීය යන අර්ථයයි. **මුද්ධාභිසිත්තං** යනු රජවරුය. **පමදාව සබ්බා** යනු සියලුම ස්ත්‍රීහු. **එතෙ** යනු මේ ජනයෝ පස්දෙනා වෙති. **නිච්චයත්තො** යනු නිතර සංඥාවෙන් යුතු එළඹන ලද සිහිබුද්ධිය ඇත්තේ අප්‍රමාදී වී යන අර්ථයයි. **දුබ්බිදු** යනු දුර්ජනයාය. **සබ්බභාවො** යනු අධ්‍යාශය ඇත්තේ චිරාත් කාලයක් පුරුදුවීමෙන් පසු ගිනි දවයි. චිරාත්කාලයක් විශ්වාස කිරීමෙන් පසු ඇතා ඝාතනය කරයි. චිරාත් කාලයක් පුරුදුවීමෙන් පසු සර්පයා දෂ්ට කරයි. චිරාත්කලක් විශ්වාස කිරිමෙන් පසු රජු අයහපත් දේ කරයි. මෙසේ චිරාත්කලක් පුරුදු වීමෙන් පසු ස්ත්‍රීහුද විපිළිසර විකාර දේ ප්‍රකට කරත්.
**නාච්චන්තවණ්ණා** යනු අතිශයින් රූමත් නොවෙයි. **න බහුනකන්තා** යනු අඩ්ඪකාසි ගණිකාව මෙන් බොහෝ දෙනෙකුට ප්‍රියමනාප නොවෙයි. **දක්ඛිණා** යනු නැටුම් ගැයුම් ගීතයේ දක්‍ෂ වූයේ, එබඳු ආකාර වූ බොහෝ මිත්‍රයෝ සිටිත්. කුමක් නිසා සේවනය නොකළ යුතුද? **න ධනස්ස හේතු** යමෙක් ධනය මුල් කරගෙන ඇසුරු කරයිද? ඇය අයිති දෙය ලබා නොගැනීමට ද සේවනය නොකළ යුතුය. ඇය වනාහි ධනය නොලැබීම නිසා කිපෙයි යනුවෙනි.
මෙසේ කී කල්හි මහජනයා බෝසතුන්ට අනේ මැනවින් කරන ලදැයි, සාදුකාර දුන්නේ ය. ඔහු ද මේ කාරණාවලින් ස්ත්‍රීන්ගේ අගුණ ප්‍රකාශ කොට, නිශ්ශබ්ද විය. ඒ අසා ආනන්ද ගිජ්ඣකූට රජු (ගිජුලිහිණි) මිත්‍ර කුණාල රජතුමනි, මම ද තමන්ගේ ඤාණ බලයෙන් ස්ත්‍රීන්ගේ අගුණ ප්‍රකාශ කරන්නෙමියි, පවසා අගුණ කථාව ආරම්භ කෙළේය. එය දක්වමින් භාග්‍යවතුන් වහන්සේ වදාළ සේක.
ඉක්බිති පින්වත් ආනන්ද ගිජුලිහිණි රජ, කුණාල පක්‍ෂියාගේ මුල මැද අග කථා දැන ඒ වේලාවේ මේ ගාථා කීවේය.
ඉදින් යම් පුරුෂයෙක් ධනයෙන් සම්පූර්ණ වූ පෘථිවිය සම්මත වූ යම් ස්ත්‍රියකට දෙයි ද, ඕ ඉඩක් ලැබ ඒ පුරුෂයා ද ඉක්මවන්නී ය.
එහෙයින් එබඳු ස්මෘති විරහිත ස්ත්‍රීන්ගේ වසයට නො යන්නේ ය. උත්සාහවත් නො පසුබට පැවතුම් ඇති ප්‍රිය වූ මන වඩන තුරුණු වියෙහි සිටි සැමියා පවා විපත්වලදී ද අවැසි කටයුත්තක් පැමිණි කල්හි ද (ස්ත්‍රීහු) යම් හෙයකින් හැර දමත් ද, එහෙයින් ස්ත්‍රීන් ගේ (සදාචාර ස්වභාවය) විශ්වාස නො කරමි.
(මෝ තොමෝ) මා කැමති වන්නී යැයි පුරුෂ තෙම ස්ත්‍රිය විශ්වාස නො කරන්නේ ය. මා සමීපයෙහි හඬා යයි ස්ත්‍රිය විශ්වාස නො කරන්නේ ය. යම් හෙයකින් එගොඩ මෙගොඩ දෙක ම සෙවුනා නැව මෙන් මේ ස්ත්‍රීහු ප්‍රිය අප්‍රිය දෙදෙන ම සේවනය කෙරෙත් ද එහෙයිනි.
පැරණි කොළ ඇතිරිය විශ්වාස නො කරන්නේ ය. පැරණි මිතුරකු වූ හොරා විශ්වාස නො කරන්නේ ය. මගේ යහළුවෙකැ යි රජු විශ්වාස නො කරන්නේ ය. දස දෙනකුන් ගේ මව වුව ද ස්ත්‍රිය විශ්වාස නො කරන්නේ ය.
බාලයන් විසින් ඇලුම් කරනු ලබන, ඉක්මවන ලද සිල් ඇති, අසඤ්ඤත වූ ස්ත්‍රීන් කෙරෙහි විශ්වාස නො කටයුතු ය. අත්‍යන්ත ප්‍රේමයෙන් යුතු තැනැත්තහු ගේ භාර්යාව ද විශ්වාස නො කටයුතු ය. ස්ත්‍රීහු තීර්ථ සම වෙත් ද එහෙයිනි.
(යම් හෙයකින් කිපුණා වූ හෝ අන් පුරුෂයන් කෙරෙහි ඇලුණා වූ හෝ ස්ත්‍රීහු) සැමියා නසන්නාහු සිඳින්නාහු සිඳවන්නාහු බොටුව සිඳ ලේ බොන්නාහු වෙත් ද, එහෙයින් ලාමක අදහස් ඇති සංයම නැති ගංගා තීර්ථ බඳු ස්ත්‍රීන් කෙරෙහි ස්නේහ නො කරන්නේ ය.
ඒ ස්ත්‍රීන්ගේ බොරුව සත්‍යය මෙනි. සත්‍යය බොරුව මෙනි. තණ බිමෙන් පිටත් තැන්හි හොඳ හොඳ තණ සොයන ගවයන් මෙන් (ඔවුහු) අන් පුරුෂයන් සොයත්.
මේ ස්ත්‍රීහු ගමනින් ද, බැල්මෙන් ද, මඳ සිනාවෙන් ද, නපුරු කොට වස්ත්‍ර හැඳීමෙන් ද, මිහිරි වදන් බිණීමෙන් ද (පුරුෂයන්) පොළඹවත්.
මේ ස්ත්‍රීහු සෙරහ. තද සිත් ඇත්තාහ. දුෂ්ටයහ. හකුරු මෙන් මිහිරි වදන් ඇත්තාහ. මිනිසුන් අතර යම් වංචාවක් ඇත් නම් (එයින්) ඔවුන් නො දන්නා කිසිවක් නැත.
ලෝකයෙහි ලාමක වූ මේ ස්ත්‍රීහු නම් හැම කල්හි රාගයෙන් ඇලුණාහු ය. කායප්‍රගල්භාදියෙන් යුක්ත වූවාහු ය. සියල්ල භක්‍ෂණය කරන (දවන) ගින්න මෙන් සියල්ල වනසනසුලු ය. ඔවුනට සීමාවෙක් නැත.
ස්ත්‍රීන්ට ප්‍රියයෙක් නම් නැත. අප්‍රියයෙක් ද නැත. එගොඩ මෙගොඩ දෙක ම සෙවුනා නැව මෙන් මොවුහු ප්‍රියයා ද අප්‍රියයා ද සේවනය කෙරෙත්.
ස්ත්‍රීන්හට ප්‍රියයෙක් නම් නැත. අප්‍රියයෙක් ද නැත. ගස ඇසුරු කරන්නා වූ වැල මෙන් ධන හේතුවෙන් (පුරුෂයා) වැළඳගනිත්.
ස්ත්‍රීහු නම් ඇත්ගොව්වා ද, අස්ගොව්වා ද, ගොපල්ලා ද, සැඩොලා ද, සොහොන්ගොව්වා ද, කසල ශෝධකයා ද යන මොවුන් අතුරින් කවරකු වුව ද සධනයා (ධන ඇත්තා) කරා යෙත්.
ස්ත්‍රීහු ධනය නැති කුලපුත්‍රයා ද හැර දමති. ධනය ඇති සැඩොල් අනුව ද යෙත්. යම් හෙයකින් ස්ත්‍රීහු ධන හේතුවෙන් ද පුරුෂයා අනුව යෙත් ද, එහෙයිනි.
එහි **ආදි මජ්ඣකථා පරියොසානං** යනු කථාවෙන් මුල මැද අග දක්වා. **ලද්ධා බණං** යනු ඉඩකඩක් ලැබ. **ඉච්ඡති මං** යනු මට මැය කැමැති වේ යනු පුරුෂයා ස්ත්‍රීන් විශ්වාස නො කරන්නේ ය. **සාඛපුරාණ සත්‍ථතං** යනු බොහෝසෙයින් හෝ අනුන් ඇසුරින් හෝ පුරාණ කොළ අතු නොහේළේදැයි විශ්වාස නැත්තේ ය. සිහිපත් නොකොට අනුභව නො කරන්නේ ය. එහි දීර්ඝකාලීන ඇසුරකු හෝ පිවිස සිටින්නේ ය. පස මිතුරෙක් ආයුධයක් ගෙන දමා ගසන්නේ ය. **මිත්තපුරාණං** යනු මාර්ග ගිරි දුර්ගයේ සිටි සොරා මේ පුරාණ මිතුරා යයි විශ්වාස නො කරන්නේය. යම් සොරුන් වනාහි යමකු හඳුනා ගනිත් ද? ඔවුහු ම මරා දමත්. **සඛාම්මං** යනු ඔහු වහාම කිපේ ද? එහෙයින් රජවරු මිත්‍රත්වයට පත්වේයයි විශ්වාස නො කරන්නේ ය. **දසන්තං මාතරං** යනු මේ මැහැල්ලකැයි දැන් මා ඉක්මවා නොයන්නේ ය. තමන් රකින්නේ යයි විශ්වාස නොකළ යුත්තේ ය. **රාමකරා** යනු රති කෙළිවල නිරත වූ බාලයන්. **අච්චන්ත සීලාසු** යනු සීලාදියෙහි ඉක්මවා ගිය. **අච්චන්ත පෙමානුගතස්සාපී** යනු ඉදින් අතිශයින් ළබැදි ප්‍රේමය ඇත්තේ, ඔහුට එපරිදි ඇය විශ්වාස නොකරන්නේය. කුමන කරුණක් නිසා ද? **තිත්‍ථසමාහි නාරියො** යන සම්බන්ධයයි. තොටුපොළ මෙන් සියල්ලට සාධාරණ යන අර්ථයයි.
**හනෙය්‍යුං** යනු කිපුණේ හෝ වෙනත් පුරුෂයෙකු වෙත රති ආශාවෙන් සිට හෝ සියල්ල විනාශ මුඛයට ඇද දමන්නේ ය. **මාදීනකාමාසූ** යනු හීන අධ්‍යාශ ඇත්තකු, කිළිටි පැවතුම් ඇත්තකු කෙරෙහි. **භාවං** යනු මෙබඳු ආකාර වූ සෙනෙහසක් නොකරන්නේ ය. **ගංගතිත්‍ථුපමාසූ** යනු සර්ව සාධාරණ වශයෙන් ගංගා තොටුපොළවල් හා සමානය. **මුසා** යනු මුසාවාද බිණීම සත්‍යයක් සේ හැඟෙන පරිදි. **ගත්තො** යනු ආදියෙහි පෙනෙන පරිදි ප්‍රකම්පනයෙන්. උම්මාදන්ති ජාතකයෙහි ආ පරිද්දෙන් ද, නළිනිකා ජාතකයේ එන දුහුල් වස්ත්‍රයෙන් ද, මිහිරි බස් බිණීමෙන් ආර්යපුත්‍රය, පැහැදුණු සිතින් පැමිණෙන්නැයි නන්ද තෙරුන්ගේ කථාවස්තුව ද කිවයුතුය. **චොරියො** යනු ධනය විනාශ කරන බැවින් සොරු. **කඨිනා** යනු තද හදවතක් ඇති. **වාළා** යනු දුෂ්ට. ස්වල්ප දෙයින් ද කිපෙනසුළු වූ. **ලප සක්ඛරා** යනු නිරර්ථක වූ සංකල්පනාවෙන් සකුරු මෙන් මිහිරි. අසා යනු ඇත යනු නැති ලාමක. **සාරත්තා** යනු සැමදා රතියෙහි ඇලුණු. **පගබ්භා** යනු කායික දුබලතා ඇති බැවින් වක් වූ ගමන් ඇති. **යථා** යනු යම්සේ මොනරා සියල්ල අනුභව කරයි ද එපරිදි සියළු දේ අනුභව කරන. **පතිවෙල්ලන්ති** යනු පිරිස ඇසුරු කරති. සැඟවෙති. වෙහෙස කරති. **ලතාවා** යනු යම්සේ වැල ගස ඇසුරුකොට ගස වෙළාගනී ද? එපරිදි ඇය පුරුෂයා පිරිස ඇසුරු කරති. ධනය ලොල් කරති. ඇත්ගොව්වන් ආදි වශයෙනි. **ගො පුරිසො** ගොපල්ලා කියනු ලැබේ. **ජවඩාහකං** යනු මළසිරුර ඩැහැගෙන යන සොහොන්පල්ලා කියනු ලැබේ. **පුප්ඵජඩ්ඪකං** යනු මළසිරුර තුබූ තැන සෝදන්නා. **සධනං** යනු මේ ආකාර වූ ධනය සහිත තැන් අනුගමනය කරති. **අකිඤ්චනං** යනු ධනය රහිත. **ඡවකසමසදිසං** යනු බලුමස් කන්නා වූ සැඩොලා හා සමාන වූයේ ඔහු විසින් නිරවශේෂ වශයෙන්ම එවැනි පුරුෂයන් ඇසුරු කරති. ඇසුරට යති. යමකට ද, කුමකට ද, ස්ත්‍රීහු ධනය නිසාම එසේ අනුව වැටෙති.
මෙසේ තමන්ගේ දැනුමේ පිහිටා ආනන්ද නම් ගිජුලිහිණි රජු ස්ත්‍රීන්ගේ අගුණ පවසා නිශ්ශබ්ද විය. ඔහුගේ වචනය අසා නාරද ද, තමන්ගේ දැනුමේ පිිහිටා ඈලාගේ අගුණ ප්‍රකාශ කළේය. එය ප්‍රකට කරමින් ශාස්තෲන් වහන්සේ වදාළ සේක.
ඉක්බිති පින්වත් නාරද සෘෂි බමුණා ආනන්ද ගිජුලිහිණියා ගේ මුල මැද අග දැන ඒ වේලාවේ මේ ගාථාවෝ කීවේය.
පක්‍ෂිරාජය, මේ සතර දෙනෙක් තෘප්ත නොවෙති. එය ප්‍රකාශ කරන මාගේ වචනය අසව. සමුද්‍රය ද බ්‍රාහ්මණයා ද රජ ද ස්ත්‍රී ද (යන සතර දෙන ය.)
පොළොව ඇසුරු කළා වූ යම්කිසි ගංගාවෝ වෙත් ද, ඒ සියල්ලෝ ම සයුරට බැස යෙති. ඔවුහු සයුර නො පුරවත්. (දිය පිහිටන තැන් මහත් සෙයින්) ඌනව ම පවත්නා නිසා නො පිරෙයි.
බ්‍රාහ්මණයා ඉතිහාසය පස්වැනි කොට ඇති වෙදය හදාරා මත්තෙහි දු ඉගෙනීමට කැමති වන්නේය. හෙ ද (අදහස මහත් බැවින්) ඌනව ම වෙසෙන හෙයින් නො පිරෙයි.
රජ ද මුහුදු සහිත වූ පර්වත සහිත වූ අනන්තරත්නයෙන් යුක්ත වූ මුළු පොළොව දිනා (නොයෙක් රත්නයෙන් පූර්ණ ව) වෙසේ ද, එහෙත් මුහුදින් එතෙර ද පතයි. (හෙ ද තෘෂ්ණා මහත්ත්වයෙන් යුතු හෙයින්) ඌන හේතුවෙන් ම නො පිරෙයි.
එපරිද්දෙන් ම එක ස්ත්‍රියකට ශූර වූ ද බලවත් වූ ද සියලු කාම රසයන් ගෙනදෙන්නා වූ ද සැමියන් අට අට දෙනා සිටිත් ද, එසේ වුවත් නවවැන්නකු කෙරෙහි ආශා කරන්නී ය. (කාම තෘෂ්ණා මහත්ත්වයෙන් යුතු හෙයින්) ඌන බැවින් නො පිරෙයි.
සියලු ස්ත්‍රීහු ගින්න මෙන් සියල්ල කා දමන්නෝය. (වනසන්නෝ ය.) සියලු ස්ත්‍රීහු ගංගාව මෙන් සියල්ල වහනය කරන්නෝ ය. සියලු ස්ත්‍රීහු කටුගස්වල අතු වැනි වෙති. සියලු ස්ත්‍රීහු ධන හේතුවෙන් පරපුරුෂයන් කරා යෙත්.
යම් පුරුෂයෙක් ස්ත්‍රීන් කෙරෙහි සිය රහස් ප්‍රකාශ කෙරේ ද (ඒ රහස් අනුන් හා නො බැණ ස්ත්‍රීන් වෙත රැකුණහොත්) ඒ පුරුෂ තෙම දැලෙන් වාතය රඳවන්නේ ය. එක අත්ලෙන් සයුරු දිය හිස් කරන්නේ ය. සිය එක අතින් (ඒ අතට ම ගසා) හඬ නගන්නේ ය.
යම් හෙයකින් ස්ත්‍රීන් කෙරෙහි සත්‍යය ඉතා දුර්ලභ වේ ද චෞර වූ බහුබුද්ධික වූ ස්ත්‍රීන්ගේ අදහස දියෙහි මසුන්ගේ ගමන්මඟ මෙන් දැනගැනීම දුෂ්කර ය.
(ගිහි ධර්මවලින්) මෙතෙකින් පමණ යැයි කීමක් නැති, මොළොක් වචන ඇති, කෙලෙස් රතියෙන් පිරවිය නො හැකි ඒ ස්ත්‍රීහු නදී සමයහ. ඒ ස්ත්‍රීහු සේවනය කළවුන් සතර අපායෙහි ගිල්වත් යැයි දැන දුරින් ම දුරුකටයුතු ය.
අනුන් මෝහනය කරන්නා වූ මහාමායා ඇති, බඹසර නසන්නා වූ ඒ ස්ත්‍රීහු සේවනය කළවුන් සතර අපායෙන් ගිල්වත් යැයි දැන දුරින් ම දුරු කළ යුත්තාහ.
මේ ස්ත්‍රීහු ප්‍රිය සංවාස වශයෙන් හෝ ධන හේතුවෙන් හෝ යම් පුරුෂයකු සේවනය කෙරෙත් ද (තමා) පහස ලත් ලත් තැන දවන ගින්න මෙන් වහා ඔහු විනාශයට පමුණුවත් යයි කීය.
එහි **දිජපෙති** යනු පක්‍ෂීන්ගේ ශ්‍රේෂ්ඨ වූ කුණාලට ආමන්ත්‍රණය කරයි. **සරිතා** යන ආදියෙන් තබන ලද මාතෘකාව ඇසුරු කරන ලද බව කියන ලදි. **ඌනත්තාහි** යනු මහත් ලෙස ජලය පිහිටා තිබෙන නිසා අඩුවූ. **අධීයානා** යනු සජ්ඣායනා කොට. **වෙදමක්ඛානපඤ්චමං** යනු ඉතිහාසය පස්වෙනිකොට වේදය සතරවෙනිවූ. **ඌනත්තා** යනු ඔහු වනාහි අධ්‍යාශය මහත් බැවින් ශික්‍ෂණය කළයුතු දේ නොපුරයි. **අනන්තරත** **නොචිතං** යනු නොයෙක් රත්නවලින් සැරසූ පිරිපුන් **ඌනත්තා** යනු ඔහු තෘෂ්ණාව මහත් බැවින් නොපුරයි. **සියා** යනු (සියුං) වන්නේය යන මේ පාඨයම වේ. **සබ්බකාමරසාරහා** යනු සියලු කාමරසයන් කැඳවන්නා වූ. **නවමෙ** යනු අටදෙනෙකු විසින් අතෘප්තිකර වූ භාව රසයෙන් දක්වන ලද බව කියන ලදි. දහවැන්නෙකු ද ඊට වැඩි ගණනක් වුව ද ආශා කරන්නේ ය. **ඌනත්තා** යනු ඇය වනාහි කාම තෘෂ්ණාව මහත් බැවින් නොපිරෙයි. **කණ්ඨකානංව සාඛා** යනු බාධක සහිත මාර්ගයෙහි, කටු ඇති අතු හා සමාන, යම් සේ අත්තේ එල්ලී අදියි. මෙසේ මෑලා රූප ආදියෙන් කඩත් අදිත්. යම්සේ අත්ත, අත් පාවල විදී ඇනී, දුක් උපදවයි ද, එපරිද්දෙන් ස්පර්ශ මාත්‍රයෝ ම ශරීරයේ ගැටීමෙන් විද මහා විනාශයක් පමුණුවත්. **චජන්ති** යනු පර පුරුෂයකු ඇසුරු කරත්ද?
**පරාමසෙ** යනු ගන්නේය. **ඔසිඤ්චියා** යනු ස්නානය කිරීමට බැස්සේ එක අතකින් මුළු මුහුදේ ජලය ඉසින්නේය. ගෙන ඉවත ලන්නේය. **සකෙනා** යනු එකකු විසින් තමාගේ අතින් ඔහුගේ අතට ඇන ඝෝෂා කරන්නේය. **සබ්බභාවං** යනු ඔබ කැමතිය. ඉෂ්ටය. ප්‍රියමනාප යයි කියනු ලබන්නා වූ යම් පුරුෂයකු එය මෙසේ යයි අදහසන්නේ තමන්ගේ අභිප්‍රාය ස්ත්‍රීන් කෙරෙහි පතුරුවන්නේය. ඔහු දැල් ආදියෙන් වාතය සුළඟ අල්ලා ගැනීම ආදිය කරන්නේය යන අර්ථයයි. **ගතං** යනු ගමනයි. **අනලා** යනු ගිහි ධර්මයන් විසින් සුදුසුය. කම් නැත. වචන රහිත **දුප්පුරා** යනු යම්සේ මහ නදිය ජලයෙන් පිරී ඇත්තා සේ කෙලෙස් රතියෙන් පිරී ඇත්තේය. **සීදන්ති නං විදිත්‍වානා** යනු මෙහි **නං** යනු නිපාත මාත්‍රයකි. ස්ත්‍රීහු අල්ලාගැනීමෙන් ඇලීමෙන් සතර අපායවල ගිලෙති යන බව දැන. **ආවට්ටනි** යනු යම්සේ ආවර්තනි මායාව ජනතාවගේ හදවත මුළාකොට තමන්ගේ වසඟයට සිත යොමුකරයි ද, මෙපරිදි යන අර්ථයයි. **විකොපනා** යනු නැසීම් අර්ථයෙහිම, ගැනීම් අර්ථයෙහි ද බ්‍රහ්මචරියාවේ කපිතව. **ඡන්‍දසාවා** යනු ප්‍රිය සංවාස වශයෙන් ද, **ධනෙනවා** යනු ධනහේතුව නිසා හෝ. **සණ්ඨානං** යනු යම්සේ උපතින් වෙදකු තමන්ගේ තැන් යම් යම් ප්‍රදේශ අල්ලයි ද, ඒ ඒ තැන දුවයි ද, එපරිදි මෑලා ද යම් යම් පුරුෂයන් කෙලෙස් වශයෙන් අල්ලා ගනිති. ඒ ඒ අය අනුව ඩැහැගනිත්. මහ විනාශයකට පමුණුවති.
මෙසේ නාරද විසින් ස්ත්‍රීන්ගේ අගුණ ප්‍රකාශ කළ කල්හි, නැවත බෝසතුන් වහන්සේ විශේෂ කොට ඈලාගේ අගුණ ප්‍රකාශ කළහ. එය ප්‍රකට කරමින් ශාස්තෘෘන් වහන්සේ වදාළ සේක;
ඉක්බිති පින්වත් කුණාල පක්‍ෂියා නාරද දේව බ්‍රාහ්මණයාගේ මුල මැද අවසානය දැන ඒ වේලාවේ මේ ගාථා කීවේය;
නුවණැත්තෝ තියුණු මුවහත් කඩුගත් අත් ඇත්තකු සමග කථා කරන්නේ ය. කිපුණු පිශාචයකු සමග කථා කරන්නේ ය. උග්‍ර තේජස් ඇති සර්පයකු වෙත හිඳිනේ ය. (එහෙත්) හුදෙකලා වූයේ හුදෙකලා වූ ස්ත්‍රියක සමග කථා නො කරන්නේ ය.
නැටීම ය. ගී කීම ය. බිණීම ය. සිනාව ය යන මේවා අවි කොට ඇති ඒ ස්ත්‍රීහු වනාහි ලෝකයාගේ සිත් මඩින්නාහ. යක්‍ෂද්වීපයෙහි මිනිසුන් පොළඹවා ගෙන කා දමන රකුසියන් මෙන් එළඹ සිටි සිහි නැත්තහු විනාශ කෙරෙත්.
ඔවුන්ගේ හික්මීමෙක් නැත. සංවරයෙක් ද නැත. මත්පැනෙහි හා මස් කෑමෙහි ගිජු වූ සංයම විරහිත ඒ ස්ත්‍රීහු මහ සයුරෙහි මෝරකු ගිලින තිමිංගල නම් මත්ස්‍යයා මෙන් පුරුෂයා දුකසේ සපයන ලද ධනය වනසත්.
පස්කම්සුව විඳීම ගොදුරුකොට ඇත්තා වූ උඩඟු වූ අස්ථිර සිත් ඇත්තා වූ සංයත නො වූ ස්ත්‍රීහු ගංගාවන් ඇදගන්නා සාගරය මෙන් ප්‍රමාද වූවහු සිය වසයට ගනිත්.
ස්ත්‍රීහු ප්‍රේමයෙන් හෝ පංචකාමරතියෙන් හෝ ධන හේතුවෙන් හෝ යම් මිනිසකුට ඇලුම් කෙරෙත් ද, රාග ද්වේෂයන්ගෙන් යුක්ත වූ ඒ ස්ත්‍රීහු (ගුණ සම්පත්තියෙන් යුක්ත හෙයින්) ගින්නක් මෙන් දිලියෙන එබඳු පුරුෂයා විනාශ කරත්.
ආඪ්‍ය වූ මහත් ධනය ඇති පුරුෂයා දැන සිය ධනයෙන් ද ආත්ම පරිත්‍යාග කරන්නකු මෙන් ද එළැඹෙත්. රාගයෙන් රත් වූ සිත් ඇති ඔහු වෙනෙහි සල්ගස වැළඳගත් මාළුවා වැල මෙන් අතිශයින් වෙළාගනිත්. (වැළඳගෙන පෙළත්.)
සැරසීමෙන් විසිතුරු කරන ලද ශරීර හා මුඛ ඇති. අලංකෘත වූ සියගණන් මායාවන්හි දක්‍ෂ වූ ඒ ස්ත්‍රීහු මායාකාරයකු මෙන් හෙවත් සමබර නම් අසුරයා මෙන් නොයෙක් ආකාර ඇල්මෙන් පැමිණෙත්. මහත්කොට සිනාසෙත්. මදහස කෙරෙත්.
රන් මිණි මුතුවලින් සැරසුණු පතිකුලයන්හි සත්කාර කරන ලද ස්ත්‍රීහු රක්නා ලද වුවත් සැමියා ඉක්මවා හැසිරෙත්. හෘදයාභ්‍යන්තරයෙහි ආරක්ෂිත වූ ස්ත්‍රිය අසුරයා ඉක්ම පැවැත්තීද එමෙනි.
බොහෝ දෙනා විසින් සත්කාර කරන ලද පුදන ලද නුවණැති තේජස්වී පුරුෂ තෙමේ ද ස්ත්‍රී වසඟයට ගියේ රාහු වසයට ගිය සඳ මෙන් නො බබළයි.
කිපුණු දුෂ්ට සිත් ඇති සතුරෙක් තමා වසයට පැමිණි සතුරකුට යමක් කරන්නේ ද, ස්ත්‍රී වසයට ගිය තෘෂ්ණා සහිත පුරුෂ තෙම එයට වඩා බොහෝ වූ විපතකට පැමිණෙයි.
හිසකේ ඇද කැඩීමෙන්, නියවලින් සීරීමෙන්, තර්ජනය කරන ලද්දා වූ, අත් පා කස දඬුවලින් තළන ලද්දා වූ ඒ ස්ත්‍රීහු කුණපයෙහි ම ඇලෙන මැස්සන් මෙන් හීනයා වෙත ම එළඹියාහු ඇලෙත්.
කුලයන්හි හා වීථි අතර ද රාජධානිවල හා නියම්ගම්වල ද (කෙලෙස්) මරහු විසින් අටවන ලද මලපුඩුවක් වැනි වූ ද දැලක්වැනි වූ ද ඒ ස්ත්‍රීන් නුවණැස් ඇති දෙලෝ සුව කැමති මිනිස් තෙම දුරු කරන්නේ ය.
යමෙක් දෙව් මිනිස් සුව ගෙනදෙන්නා වූ තවුස් ගුණය අතහැර අනාර්ය වූ කාම සේවනය කෙරේ ද, හෙතෙම දෙව්ලොවින් (පෙරළී) නිරයට යෙයි. (මහඟු මිණිරුවන් දී) නො වටනා කදා මිණක් ගන්නා (ලාමක) වෙළෙන්දකු මෙනි.
(ස්ත්‍රී වසයට ගිය) ඒ අනුවණ තැනැත්තා මෙලෝ පරලෝ දෙක්හිම ගර්හිත වූයේ, ස්වකර්මයෙන් විපාක විඳීමට එළඹියේ මෙතෙක් කලැයි අනියත වූයේ දෙව් මිනිස් දෙලොවින් ගිලිහී අපායට ම යයි. කුළු ගදුබුවකු යොදන ලද රිය නො මඟෙහි ම යනු මෙනි.
ස්ත්‍රී වසයට ගිය ඒ තැනැත්තා අතිශයින් තැවීම් ඇත්තා වූ නිරයට ද අයෝමය කටුවලින් යුත් කටුඉඹුල්වන නම් වූ නිරයට ද පැමිණේ. එහි වැස තිරිසන් යෝනිය ද ප්‍රේත විෂය ද කාලකඤ්ජක නම් අසුර විෂය ද නො ඉක්මවයි.
ප්‍රමදාවෝ ප්‍රමාදයෙන් යුත් පුරුෂයන්ගේ නන්‍දනොද්‍යානයෙහි දිව්‍ය ක්‍රීඩාවන්හි ඇල්ම ද මනුෂ්‍ය ලෝකයෙහි චක්‍රවර්ති රාජ සම්පත්තිය ද නසත්. ඒ පුරුෂයන්ට දුගති දුක ද සලසත්.
යම් කෙනෙක් ස්ත්‍රීන්ගෙන් වැඩෙක් නැතැයි (සිතා බඹසර) හැසිරෙත් ද ඔවුනට දිව්‍ය ක්‍රීඩාවන්හි ඇල්ම ද මිනිස් ලොවෙහි සක්විති සැපත ද රන්මුවා විමන් වැසි දෙවඟනෝ ද දුලබ නො වෙති.
යම් කෙනෙක් ස්ත්‍රීන්ගෙන් වැඩෙක් නැතැයි (සිතා බඹසර) හැසිරෙත් ද, (ඔවුනට) කාමධාතුව ඉක්මවීමෙන් ලැබෙන රූපභවය පිළිබඳ (උත්පත්ති වශයෙන් වූ) ගතිය ද වීතරාගීන්ට විෂය වූ ශුද්ධාවාසයන්හි උත්පත්තිය ද දුලබ නො වේ.
යම් කෙනෙක් ස්ත්‍රීන්ගෙන් වැඩෙක් නැතැයි (සිතා බඹසර) හැසිරෙත් ද ඔවුනට නිවන ලද කෙලෙස් ගිනි ඇති පිරිසිදු වූවන් විසින් ලද හැක්කා වූ හැම දුක් ඉක්මවාලන්නා වූ, නිර්භය වූ වෙනස් නොවන්නා වූ කෙලෙසුන්ගෙන් අකම්ප්‍ය වූ හේතු ප්‍රත්‍යයෙන් සකස් නො වූ නිර්වාණය දුර්ලභ නොවේ.
එහි **සල්ලපෙ** යනු ඉදින් මා සමග කථා කරන්නෙහි හිස කෙළවරින් බිම හෙළන්නෙමියි පවසා කඩුවක් ගෙන සිටින්නහු විසින් ද, කථාකරන මාත්‍රයෙන්ම හේ කා, ජීවිත විනාශයට පමුණුවන්නෙමියි දෝෂයෙන් යුතුව සිටි පිශාචයකු සමග වුව ද, කථාබහට එළඹිකල්හි, ඔහු ඩැහැගෙන නසන්නෙමියි සිටියේ උග්‍ර තේජස් ඇති (විෂ) සර්පයකු වුව ද, විෂ ඇති වුව ද, එකට සිට රහසින් හුදකලා වූ ස්ත්‍රියට ආමන්ත්‍රණය නොකරන්නේය. **ලෝකචිත්ත මථනා** යනු ලෝවැසියාගේ සිත් නසන්නා වූ. **රක්ඛසී** **ගණා** යනු යම්සේ යක්‍ෂ දිවයිනේ, රාක්‍ෂසී සේනාව මිනිසෙකු වේශයෙන් වෙළෙන්දා කම්පිත කරවා තමන් ගේ වසඟයට ගෙන අනුභව කරති. මෙසේ මේ පංචකාම සම්පත්තියෙන් තමන්ගේ වසඟයෙහි කොට සත්ත්වයන් මහා විනාශයකට පැමිණෙත් යන අර්ථයයි. **විනයො** යනු ආචාරයයි. **සංවරො** යනු සීමාවයි. **පාහතං** යනු දුකෙන් රැස්කළ ධනයයි. **ගිලන්ති** යනු විනාශ කරත්.
**අනියතා** යනු අනියත වූ සිත් සිතිවිලි. **ලොණතොයවතියං** යනු ලුණු මිශ්‍ර රස ඇති මහමුහුද යන අර්ථයයි. **ආපකා** යනු බැසයාම ආපගා යන මේ පාඨය ම වේ. යම්සේ මුහුදට නදීහු ගලාබසිත් ද, මෙසේ ප්‍රමාදාවන්ගේ පමදා යයි කියනු ලැබේ. **ඡන්‍දසා** යනු ප්‍රේමයෙන්. **රතියා** යනු පංචකාම ගුණයෙන් ඇලීම. **ධනෙනවා** යනු ධන හේතුවෙන්. **ජාතවෙද සදිසං** යනු ගුණ සම්පත්තියෙන් ගින්න මෙන් දැල්වෙන්නේ යනුයි. **රාගදෝසවතියො** යනු රාගයෙන් සහ ද්වේෂයෙන් පීඩාකාර වූ. **රාගදොසගතියො** යනු මේ පාඨය ම වේ. **ඔසරන්ති** යනු මිහිරි වචනයෙන් බහු බන්ධනය කරමින් සමීපයට එළඹෙති. **සධනා** යනු ධනය සහිත මෙය ම පෙළ පාඨය වේ. වස්ත්‍රාලංකාරය පිණිස කිසිවකු තමන්ට ධනය දී සමීපවෙත් යන අර්ථයයි. **සහත්තනා** යනු ආත්මභාවය සහග තමන්ගේ භාවය ද ඔහුට ම පරිත්‍යාග කරන්නේ මෙන් වෙත්. **අතිවෙඨයන්ති** යනු ධනය ගැනීම පිණිස, අතිශයින් වෙහෙසෙති. පීඩාවට පත්කරති.
**විවිධෙන ඡන්‍දසා** යනු විවිධ ආකාරයෙන්. **චිත්‍රබිම්බමුඛියො** යනු අලංකාර වශයෙන් විසිතුරු ශරීර ඇත්තේ විසිතුරු මුහුණු ඇතිව සිට. **ඌහසන්තී** යනු මහ සිනහවෙන් සිනහවෙති. පහසන්ති යනු මද සිනහවෙන් සිනහ වෙත්. **සම්බරොවා** යනු මායාකාර පුරුෂයකු මෙන්. අසුරින් ද මෙන්. **දානවං** **වහදයන්තරස්සිතා** යනු යම්සේ කොතනින් පැමිණෙවුද? පින්වතා එය දනියි. කරණ්ඩක ජාතකයේ හදවත ආශ්‍රිතව සිටි තමන්ගේ උදරයේ ඇති අසුරයා මෙසේ මැනවින් හැසිරෙත්. චංචල වෙත්. රකිනා ලද්දේ යන අර්ථය ප්‍රකට වේ. **න භාසතී** යනු නොබබළයි. හරිතවර්ණ ලොම් ඇති කස්සප කුස රජුගේ මෙනි. **තෙන** යනු ඉක්බිති අමිත්‍රයා විසින් කරන ලද ව්‍යසනයෙන්. අතිරේක විපතක් හටගත්තේ යන අර්ථයි. **අපෙක්ඛවා** යනු තණ්හාව සහිත.
**කෙසලුන්නඛඡින්න තජ්ජිතා** යනු ඇද කෙස්වැටිය නියවලින් සිඳගත් බැවින් තර්ජනය කරන ලදුව ද, පාවලින් තළාපෙළා ද වී යමෙක් සෙල්ලමට මෙන් මෙබඳු විප්‍රකාර කරයිද? එබඳු වූ හීනත්වයට පැමිණි ස්ත්‍රීහු සතුටු වෙති. මෙබඳු විපිළිසර නොකරන, මිහිරි පැවතුම් ඇති අය කුමන කරුණක් නිසා රමණය (රති) නොකරත්ද? **කුණපෙව මක්ඛිකා** යම් හෙයකින් පිළිකුල් සහගත ඇත් කුණු ආදියෙහි සිටි මැස්සන් මෙන් ඈලා හීන ජාතිහුම රතිය පිණිස ගනිත් යන අර්ථයයි.
**ඔස්සජිත්‍වා** යනු දිව්‍යමානුෂික පිිරිස් අතර පිහිටි මහා සම්පත්තිදායක තපෝ ගුණය හැරදමා යම් පුරුෂයකු අනාර්ය වූ පංචකාම ගුණයෙහි නිරතවෙමින් රති කෙළියෙහි ඉක්මවා කටයුතු කරයි. යන අර්ථයයි. **දෙවතාහි නිරයං නිමිස්සති** යනු හෙතෙම දිව්‍ය ලෝකයෙහි පෙරළා දමා අපාය ගන්නේය. **ඡේද ගාමිමණියංව වාණිජො** යනු යම්සේ බාල වෙළෙන්දෙකු මහාර්ඝ භාණ්ඩ දී බිඳෙනසුළු ලාමක මැණිකක් ගනියි. එබඳු ආකාර වූ මෙතෙම වෙයි යන අර්ථයයි. **සො** යනු හෙතෙම ස්ත්‍රීන්ගේ වසඟයට ගියේ. **අනියතො** යනු මෙපමණ කාලයක් අපායවල පැසවන්නේය යනු අනියතයකි. **ගලා ගලං** යනු දිව්‍යලෝකවලින් ද මනුෂ්‍ය ලෝකවලින්ද ගිලිහී, අපායටම යයි යන අර්ථයයි. යම්සේ කියන ලද්දේ ද වේ. **දුට්ඨගදුභරථොව උප්පථෙ** යනු යම්සේ කූටකොටළුවා යුතු රථ මාර්ගයෙන් ඉවත්ව නොමගේ ම යයි. එසේ **සත්ති සිම්බලිවනං** යනු සැතක් (ආයුධ) සමාන වූ කටුවලින් යුක්ත වූ යකඩ සිම්බලි වනයයි. **ජෙතරාජ විසයං **යනු ප්‍රේත විෂය ද, කාලකඤ්ජක අසුර නිකායද යනුවෙනි.
**පමාදිනං** යනු ස්ත්‍රීන්ගේ ඒ ප්‍රමදාවන් කෙරෙහි ප්‍රමාද වූවෝ ඈලාගේ සම්පත්වලට හේතුව කුසල් නොකරත්. මෙසේ ඒ කාන්තාවෝ සියලුදෙනාම තමන් ම නැසෙත් නම් වේ. **පටිපාදයං නං** යනු මෙබඳු ආකාර වූ පුරුෂයා ඇය ප්‍රමාද වශයෙන් අකුසල් කොට දුගතිය පිළියෙල කරගනිත්. **සොණ්ණ ව්‍යම්භ නිලයා** යනු ස්වර්ණමය විමන්වැසි ස්ත්‍රියෝ. **පමදා හනත්‍ථිකා** යනු යම් පුරුෂයකු ස්ත්‍රීන් කෙරෙහි අවැඩ සේ සළකා බ්‍රහ්මචරියා‍වේ හැසිරෙත්. **සමතික්කමා** යනු කාමධාතුව සංසිඳවාලීමය. **රූපධාතුයා භවො** යනු යමෙක් කාමධාතුව සංසිඳවාලයිද, ඒ ගතිය සංඛ්‍යාත රූපධාතුවේ හටගැනීම යනු එය ඔවුන්ට දුර්ලභ නොවේ. **වීතරාග විසයුප පත්තියා** යනු යම් තැනැත්තියක් වීතරාගී වූයේ ශුද්ධාවාස බඹලොව උපදිත්ද එය ද ඈලාට දුර්ලභ නො වේ යන අර්ථයයි. **අච්චත්තං** යනු කෙළවරට පත්වූ විනාශ නොවූ ධර්මයෙන්. **අචලිතං** යනු කෙලෙස්වලින් කම්පා නොවූ. **නිබ්බුතෙහි** යනු නිවුණු කෙලෙස්වලින් යුතු. **සුචිහි** යනු පිරිසිදු බවට පත්වේ. මෙබඳු ආකාර වූ නිවන ද දුර්ලභ නොවේ.
මෙසේ බෝසත්හු අමාමහ නිර්වාණයට පමුණුවා දේශනාව නිම කළ සේක. හිමාලයේ කිඳුරු මහ උරගාදිහු අහසේ සිටි දේවතාවෝ අහෝ! බුද්ධ ලීලාව යයි කියමින් සාධුකාර දුන්හ. ආනන්ද ගිජුළිහිණි රජා ද, නාරද සෘෂි බ්‍රාහ්මණයා ද, පුණ්ණමුඛ ද, ඵුස්ස කොවුලා ද, තම තමන්ගේ පිරිස ගෙන, කැමැති තැන්වලටම ගියහ. බෝසත්හු සිය ස්ථානයට ගියහ. සෙස්සෝ අතරින් පතර අවුත් බෝසතුන්ගේ සමීපයේ අවවාද ගෙන ඒ අවවාදයේ පිහිටා ස්වර්ග පරායණ වූහ.
ශාස්තෲන් වහන්සේ මේ ධර්මදේශනාව ගෙනහැරපා ජාතකය නිමාවට පත්කරන්නේ අවසාන ගාථාව වදාළ සේක;
එදා මම කුණාල වූයෙම් උදායි ඵුස්ස කොවුලාය ආනන්ද, ගිජුලිහිණියා - සැරියුත් හා නාරද ආදී පිරිස බුදු පිරිසමය - මෙසේ සලකවු ජාතකය.
මේ ඒ භික්‍ෂූහු පැමිණෙන කල්හි, ශාස්තෲ ආනුභාවයෙන් ගොස්, ආපසු එන කල්හි තම තමන්ගේ ආනුභාවයෙන් ආවෝ ඔවුන්ට ශාස්තෲන් වහන්සේ, මහවනයේ කර්මස්ථාන වදාළහ. ඔවුහු එදවස ම රහත් බවට පැමිණියහ. මහත් දේවතා සමාගමක් ද විය. ඉක්බිති භාග්‍යවතුන් වහන්සේ මහා සමය සූත්‍රය වදාළ සේක.
**කස්මා තුවං** යන මෙය ශාස්තෲන් වහන්සේ ජේතවනයේ වැඩවාසය කරන්නේ අංගුලිමාල තෙරුන් අරභයා වදාළ සේක. ඔහුගේ උපත ද, පැවිද්ද ද, අංගුලිමාල සූත්‍රයේ කියන ලද ආකාරයෙන් විස්තර වශයෙන් දතයුතුය. ඔහු වනාහි සත්‍යක්‍රියාවේ ගැබ මෝරා මුළා වූ ස්ත්‍රියකගේ සුවපත් භාවය කොට එතැන් පටන්, ආහාර සුලභ වශයෙන් ලැබ, විවේකය විඳින්නේ අපර භාගයේ රහත්ඵලයට පත්ව අභිඥාලාභීන් අසූමහා ශ්‍රාවකයන් අතරට පත්වූ අයෙක් විය. ඒ කාලයේ දම්සභාවේ කථාවක් ඉපදවූහ. ඇවැත්නි, භාග්‍යවතුන් වහන්සේ විසින් එබඳු ආකාර වැද්දකු, එනම් ලේ තැවරුණු අත්ඇති, මහාචෞර වූ අංගුලිමාල දණ්ඩකින් තොරව ආයුධ විරහිතව, දමනය කොට, කළකිරීම් කරවන්නේ ඉතා දුෂ්කර දෙයක් කරන ලදි. අහෝ! බුදුවරු නම් දුෂ්කර දේ කරන්නෝ වෙති. ශාස්තෲන් වහන්සේ ගඳකිළියේ හුන්නේ ම, දිවකණින් ඒ කථාව අසා අද, මගේ ගමන බොහෝ දෙනෙකුට උපකාර වන්නේ යයි මහා ධර්ම දේශනාවක් පවත්වන්නේ යයි දැන අනූපම වූ බුද්ධලීලාවෙන් දම් සභාවට වැඩ පනවන ලද අසුනේ වැඩසිටි සේක් මහණෙනි, දැන් කවර නම් කථාවකින් යුක්තව සිටියේ දැයි විචාරා මෙනම් කථාවකින් යයි කී කල්හි මහණෙනි, ආශ්චර්යයක් නොවේ. දැන් පරම අභිසම්බෝධියට පත් මා විසින් මොහුගේ හික්මීම පිණිස, ඉදින් පූර්වාචාර්ය වූ ඤාණ තලයෙහි පිහිටියේ යයි මේ අය දමනය කළ සේකැයි වදාරා අතීත කතාව ගෙනහැර පෑ සේක.
අතීතයේ කුරු රට, ඉන්‍ද්‍රපත්ත (ඉඳිපත්) නුවර කෝරව්‍ය නම් රජතුමා දැහැමින් රාජ්‍යය කරවීය. බෝධිසත්ත්වයෝ ඔහුගේ අගමෙහෙසිය ගේ කුසේ උපන්නෝය. සම්පත් ඇති පුතකු බැවින් හේ සුතසෝම යයි හැඳින්වූහ. රජු ක්‍රමයෙන් හේ වැඩෙන කල්හි දිසාපාමොක් ගුරුතුමා ගේ සමීපයෙහි ශිල්ප ඉගෙනීම පිණිස තක්‍ෂිලාවට යැවීය. හෙතෙම ගුරුභාගය රැගෙන (උගතයුතු දේ) නික්ම මාර්ගයට පිළිපන්නේය. බරණැස කසී රජු ගේ පුත්‍ර බ්‍රහ්මදත්ත කුමාරයා ද එසේ ම කියා පියා විසින් එවන ලදුව නික්ම මාර්ගයට පිළිපන්නේය. සුතසෝම මාර්ගයට ගොස් නගර දොරටුවේ ශාලාවේ පුවරුවක් මත විශ්‍රාම පිණිස හුන්නේය. බ්‍රහ්මදත්ත කුමාරයා ද ගොස් ඔහු සමග එක් ම පුවරුවේ වාඩිවී සිටියේ ය. ඉක්බිති ඔහු සුතසෝම පිළිසඳර කථා කරන්නේ, මිත්‍රය; මාර්ගයේ වෙහෙසට පත්ව කොහිසිට එන්නෙහිදැයි විචාරා, බරණැස සිට යයි කී කල්හි කවරකුගේ පුතෙක් ද? බ්‍රහ්මදත්තගේ ය. නම කුමක්ද? බ්‍රහ්මදත්ත කුමාරයා වෙමියි. කවර කරුණක් නිසා ආවේදැයි විචාළේය. ඔහු ශිල්ප ගැනීම පිණිස යයි පවසා නුඹ ද මාර්ග වෙහෙසට පැමිණෙන්නේ එ් අයුරින් ම සෙසු කරුණු ද විචාළේය. ඔහු ද සියල්ල කීවේය. ඒ දෙදෙනා ම, අපි ක්‍ෂත්‍රියෝ වෙමු. එකම ආචාර්යවරයකු ගේ සමීපයේ ශිල්ප ගැනීම පිණිස යමුයි, අන්‍යෝන්‍ය මිත්‍ර භාවය ප්‍රකාශ කොට නගරයට පිවිස ගුරු ගෙදර ම ගොස් ගුරුතුමාට වැඳ තමන්ගේ ජාතිය සිහිපත් කොට ශිල්ප ගැනීම පිණිස ආ බව කීහ. ඔහු යහපතැයි පිළිගත්තේය. ඔවුහු ගුරුපඬුරු දී ශිල්ප ආරම්භ කළහ.
හුදකලාව නොව, ඔවුහු ද වෙනත් එකසියයක් පමණ එකල දඹදිව රාජපුත්‍රයෝ ඔහුගේ සමීපයේ ශිල්ප උගනිති. සුතසෝම ඔවුන්ගේ ජ්‍යෙෂ්ඨ ආචාර්යවරයා වී ශිල්ප උගන්වන්නේ නොබෝ කලකින් දියුණුවට පැමිණියේය. ඔහු අනෙක් අය ළඟට ද ගොස් සහාය වෙමු යි පවසා බ්‍රහ්මදත්ත කුමරු වෙත ම ගොස් ඔහුගේ බාහිර ආචාර්යවරයා වී ශිල්ප පුහුණු කළේය. සෙසු අය ද ක්‍රමයෙන් ශිල්ප නිමකළේ, ඔවුන්ට සුදුසුකම් දී ගුරුතුමාට වැඳ සුතසෝම පිරිවරා නික්ම ගියහ. ඉක්බිති ඔවුන් සුතසේම මාර්ග නියමු තනතුරේ තබා පිටත් වන්නේ නුඹලා තම තමන්ගේ පියවරුන්ට ශිල්ප පෙන්වා රාජ්‍යවල පිහිටාගනිවු! පිහිටියෝ මගේ අවවාද අනුව කටයුතු කරවු! යයි කීවේය. කිම ගුරුතුමනි, මාසේ පෝය දිනවල පෙහෙවස් සමාදන් වී සතුන් ඝාතනය නොකරවු! යයි ද යනුවෙනි. ඔවුහු යහපතැයි පිළිගත්හ. බොස්තුන් වනාහි අංගවිද්‍යා කියන්නකු බැවින් අනාගතයේ බරණැස් කුමරු නිසා මහත් බියක් හටගන්නේ යයි දැන, මෙසේ අවවාද දී පිටත් කෙළේය. ඔවුහු සියල්ලෝම තම තමන්ගේ ජනපදවලට ගොස් පියවරුන්ට ශිල්ප පෙන්වා රාජ්‍යයන්හි පිහිටුවීම පිණිස ද, අවවාදයෙහි පිහිටන බවද, දැන්වීමට පඬුරු සමග හසුන්පත් යැවූහ. බෝසත් ඒ පුවත දැන අප්‍රමාද වෙත්වා’යි හසුන්පත් යැවීය.
ඒ අය අතර බරණැස් රජු මස් නැතිව බත් අනුභව නොකරයි. උපෝෂථ දිනයේ වුවද ඔහු මස් ගෙන යැපෙයි. ඉන් එක් දිනක් මෙසේ තබන ලද මාංශ බත්කරුගේ ප්‍රමාදයකින් රජගහනුවර කොලෙය්‍ය සුනඛයන් කෑවේය. (කෝලෙය්‍ය=වංශවත්) බත් පිසන්නා මස් නොදැක කහවණු මිටක් ගෙන හැසිරෙන්නේ මස් සපයා ගැනීමට නොහැකිව ඉදින් මස් නැති බත් පමුණුවන්නෙම්, මගේ ජීවිතය ද නැතැයි කුමක් කරන්නෙම්දැයි සිතා මෙයට උපායක් ඇතැයි, සුදුසු නැති වේලාවේ අමු සොහොනට ගොස් මොහොතක් හිඳ මියගිය මිනිසකුගේ කලවා මස් ගෙන මනා සේ පිස බත් පිළිගැන්වීය. රජු මස්කැබැල්ලක් දිව අග තැබූ මොහොතේම සත්දහසක් රස පිනා ගියේය. මුළු ශරීරයම කැළඹී ගියේය. පෙර නොවූ විරූ දෙයකට කුමන කරුණක්ද? ඔහු පෙර ආත්මභාවයක යකෙක් වී බොහෝ මිනීමස් කෑවේය. ඒ නිසා ඔහුට එය ප්‍රිය විය. ඔහු ඉදින් මම නිශ්ශබ්දවම වළඳන්නේ නම් මට තරම් නොවේ. හෙතෙම මේ මස් කන්නේ යයි සිතා කෙළ සමග බිම හෙළීය. දෝෂයක් නැත. දේවයන් වහන්ස, කනු මැනවයි කී කල්හි, මිනිසුන් නොදැනීම මම මෙහි නිර්දෝෂ බව දනිමි. මේ කුමන මස් වර්ගයක්දැයි විචාළේය. දේවයන් වහන්ස, පෙර දිනයේ පරිභෝග කළ මස් ම ය. වෙන කාලවල මේ රසය නැත. දේවයන් වහන්ස, අද මැනවින් පිසන ලදි. පෙර මෙලෙස පිසුවේද? ඉක්බිති හේ නිශ්ශබ්දව සිටින බව දැන සත්‍ය ස්වභාවය මට කියව. නැතිනම් ඔබේ ජීවිතය නැත යයි කීවේය. ඔහු අභය ඉල්ලා ඇති තතු පරිදි කීවේය. රජු ඔබ්ද නොකළේය. ස්වභාවයෙන් උයන මස් නුඹ අනුභව කොට මට මිනීමස්ම පිසවයි කීවේය. දේවයන් වහන්ස, එය දුෂ්කර නොවේද? බිය නොවෙව. එය දුෂ්කර නොවේ. නිබඳව ම කෙසේ ලබන්නෙම්ද? බන්‍ධනාගාරයේ බොහෝ මිනිස්සු සිටිති. ඔහු එතැන් පටන් එසේ කෙළේය.
පසුකාලයේ බන්‍ධනාගාරයේ මිනිසුන් ක්‍ෂය වූ කල්හි දැන් කුමක් කරම්දැයි කීවේය. අතරමග දහස් ගණන් බඩු රැගෙන යන යමෙක් ඇද්ද උන් ගනුවයි, ඔවුන් සොරකු යයි ගෙන මරව. ඔහු එසේ කොට, පසුකාලයේ දහස් බඩු ගෙනයන්නන් බලන්නේ නමුත් නොදැක දැන් කුමක් කරම්දැයි කීවේය. කාලය දක්වන වේලාවේ නගරය ව්‍යාකූල වෙයි. නුඹ එක් සතරමං සන්ධියක හෝ සිට මිනිසුන්ට පහරදී මස් ගනුව. ඔහු එතැන් පටන් ස්ථුල මාංස රැගෙන යයි. ඒ ඒ තැන්වල මෘතදේහ දක්නට ලැබේ. මගේ මව නොපෙනේ. පියා ප්‍රකට නොවේ. සොයුරා, සොයුරිය ප්‍රකට නොවේ. මිනිසුන්ගේ හැඬීම් අසනු ලැබේ. නගරවැසියෝ බියෙන් තැතිගෙන මේ මිනිසුන් සිංහයෙක් හෝ කයි. ව්‍යාඝ්‍රයෙක් හෝ අනුභව කරයි. නැතිනම් යක්‍ෂයෙක් දැයි බලන්නේ, ප්‍රහාර මුඛය දැක එක් මිනිසෙක් කයි යයි සිතයි. මහජනයා රජ මිදුලේ රැස්වී කෑ ගැසූහ. රජ මේ කිමෙක්දැයි විචාළේය. මහරජ, මේ නගරයේ මිනිසුන් කන හොරෙක් ඇත. ඔහු අල්ලා ගනිවු යයි කීවේය. මම කෙසේ දැනගන්නෙම්ද? කිම මම නගරය රකිමින් හැසිරෙම්ද?
මහජනයා රජු නගරයෙන් අර්ථ විරහිත බැවින් කාළහස්ති සෙනෙවියාට කියන්නෙමුයි පවසා, ඔහුට පවසා සොරා සෙවීමට වටනේ යයි කීවේ ය. ඔහු සත්දිනකින් පැමිණෙවු! සොයා බලා සොරා පෙන්වමියි, මහජනයාට දන්වා, පුරුෂයන්ට අණ කළේය. දරුවනි, නගරයේ මිනිසුන් කන සොරෙක් ඇත. නුඹලා ඒ ඒ තැන්වල සැඟවී සිට ඌ අල්ලා ගනිවු! ඔවුහු යහපතැයි පවසා එතැන් පටන් නුවර රැකවල්ලා සිටිත්. බත් පිළියෙල කරන්නා ද එක් ගෙදොරක් ළඟ සැඟවී සිටිමින් එක් ස්ත්‍රියක මරා ඝනමාංශ කොටස රැගෙන උරය පිරවීමට පටන් ගත්තේය. ඉක්බිති ඒ මිනිස්සු ඔහු අල්ලාගෙන තලා පෙළා අත්පසුපසට තබා බැඳ “මිනිසුන් කන සොරා අල්ලා ගත්තේ” යයි මහත් ලෙස ශබ්ද කළහ. මහජනයා රැස්වූහ. ඉක්බිති ඔහුට සියුම් ලෙස වධ දී මස් උරය බෙල්ලේ තබා බැඳ සෙනෙවියාට පෙන්වූහ. සෙනෙවියා දැක කුමක් නිසා මෙතෙම මේ මස් කයිද? නැතහොත් අනෙක් මසක් සමග මුසුකොට විකුණයි ද, නැතහොත් වෙනත් අයකුගේ වචනයෙන් මරන්නේදැයි සිතා ඒ අර්ථය විචාරන්නේ පළමු ගාථාව කීවේය.
එම්බා අරක්කැමිය, තෝ කුමක් හෙයින් මෙතරම් ඉතා දරුණුකම් කරන්නෙහිද? මුළා වූයේ ස්ත්‍රීන් ද පුරුෂයන් ද නසන්නෙහි. මස් හේතු කොටගෙන ද නැතහොත් ධන හේතු කොටගෙන දැයි (සෙන්පතියා ඇසී ය.)
එහි **රසකා** යනු බත් පිළියෙල කරන්නාට ආමන්ත්‍රණය කරයි.
ඉන් අනතුරුව උක්ත ආඛ්‍යාත සම්බන්ධය වචන ප්‍රතිවචන පාළි ව්‍යවහාරයෙන් ම දත යුතුය –
හිමියන්, මෙය තමන් හේතු කොටගෙන නො වෙයි. ධනය හේතු කොටගෙන ද නොවෙයි. අඹුදරුවන් ද යහළුවන් ද ඤාතීන් ද හේතු කොටගෙන නො වෙයි. මාගේ ස්වාමි වූ ඒ භගවත් රජ තෙමේ මෙබඳු වූ මස් අනුභව කෙරේ යයි (අරක්කැමි තෙමේ කීයේ ය.)
ඉදින් ස්වාමියාගේ වැඩෙහි යෙදුණා වූ තෝ මෙබඳු ඉතා දරුණුකම් කෙරෙහි නම් උදෑසනම අන්තඃපුරයට පැමිණ රජු ඉදිරියෙහි ඒ කරුණ මට කියව (යි සෙන්පති තෙමේ කීවේ ය.)
ස්වාමීනි, කාහත්‍ථි නම් සෙන්පතිතුමනි, ඔබවහන්සේ යමක් කියන්නහු නම් මම එසේ ම කරන්නෙමි. උදෑසන ම අන්තඃපුරයට පැමිණ රජු ඉදිරියෙහි එය ඔබට කියමි යි අරක්කැමි තෙම කීවේ ය.
එහි **භගවා** යනු ගෞරව වශයෙන් මේ වචනය යොදා ඇත. **සචෙතුවං** යනු ඉදින් සත්‍යයක් පවසයි ද? නැතහොත් මරණාභිමුඛව බොරුවක් යයි විමසමින් මෙසේ කීවේය. එහි **සුදාරුණානී** යනු මනුෂ්‍ය ඝාතක කර්මයයි **සම්මුඛෙතං** යනු අභිමුඛයේ සිට කියන්නෙහිය. ඔහු අභිමුඛව සිටිමින් ගාථාව කීවේ ය.
ඉක්බිති සෙනෙවියා ඔහුව දැඩි බැම්මකින් බැඳ නිදි කරවා රාත්‍රිය ඉක්ම ගියපසු ඇමතියන් ද නාගරිකයන් ද සමග සාකච්ඡා කොට සියළුම දෙනා එක මතයකට පැමිණි කල්හි, සියළු ස්ථානවල රැකවල් තබා නගරය අත්පත් කොට ගෙන භෝජකයාගේ බෙල්ලෙහි තිබූ මස් පඬුර බැඳගෙන රජමැදුරට යොමු කෙළේය. සියළු නගරවැසියෝ නාද කළහ. රජු බියෙන්, වළඳන ලද ආහාර රසය සවස ද නොලැබ රසකයා දැන් පැමිණෙන්නේ ය. දැන් පැමිණෙන්නේ ය යයි සිතමින් සිටින්නේ ම රාත්‍රිය පහව ගොස්, අද ද රසකයා නො එයි. නාගරිකයන්ගේ ද මහා ශබ්දයක් ඇසේ යයි මේ කිමෙක්දැයි වාකවුළුවෙන් බලන්නේ, ඔහු එසේ ගෙන එන බව දැක, දැන් කරුණ දැනගත්තේ යයි, සිතා ධෛර්යය උපදවා පලඟෙහි හිඳ ගත්තේ ය. කාළහත්‍ථි සෙනෙවියා ද ඔහු වෙත එළඹ මෙසේ කීවේ ය. ඔහුට ඔහු මෙසේ කීවේ ය. ඒ අර්ථය ප්‍රකාශ කරමින් ශාස්තෲන් වහන්සේ වදාළ සේක;
අනතුරු ව රාත්‍රිය ඉක්ම ගිය පසු සූර්යෝද්ගමනයෙහි කාළ නම් සෙන්පති තෙමේ අරක්කැමියා ගෙන රජු වෙත එළැඹියේ ය. එළැඹ රජුට මේ වචනය කීවේ ය.
මහරජ, නුඹ වහන්සේ විසින් ස්ත්‍රී පුරුෂයන් නසව යි අරක්කැමියා පිටත් කොට හරින ලද්දේ ය යන මේ කරුණ සත්‍යය ද? ඔබවහන්සේ මිනීමස් කන්නාහු ද?
කාළ (හත්‍ථි) නම් සෙන්පතිය, මා විසින් අරක්කැමියා පිටත්කොට හරින ලදි. මාගේ අර්ථය (වැඩය) කරන්නා වූ ඔහුට කුමක් හෙයින් නින්දා කෙරෙහි දැ (යි රජතෙමේ ඇසී ය.)
එහි **කාළා** යනු කාළහත්‍ථි. **එවමෙතං** යනු තේජවන්ත සෙනෙවියා විසින් අනුයුක්ත වූයේ, මුසා බස් බිණීමට නොහැකිවන්නේ මෙසේ කීවේ ය. එහි **තථා** යනු මේ පළමු කියන ලද වචනය ම ය. **මම අත්‍ථං** යනු මගේ අභිවෘද්ධියයි. **කරොන්තස්සා** යනු කරන්නා වූ. **කිමෙතං** යනු කුමක් හෙයින් මොහුට පරිහාස කරහි ද, අහෝ දුෂ්කර දෙයක් කරන්නේය. නුඹ නම් වෙනත් සොරකු අල්ලා නොගෙන මගේ උයන මිනිසාව අල්ලා ගත්තේ යයි ඔහුට බිය දනවමින් කීවේ ය.
ඒ අසා සෙනෙවියා මෙතෙම ස්වකීය මුඛයෙන් අනුදනියි. අහෝ සාහසිකය, මෙපමණ කලක් මොහු විසින් මිනිස්සු කන ලද්දෝය. වළක්වන්නෙමියි සිතා කීවේය. මහරජ, එසේ නොකළ මැනවි. මිනීමස් කන්න එපා. කාළහත්‍ථි කුමක් කියහි ද? මට මෙයින් වැළකීමට නොහැකි වෙමි. ඉදින් නොවැළකෙන්නෙහි නම් තමන් ද රට ද විනාශ වන්නේය. එසේ විනාශ වන්නේ නමුත් මට වැලකීමට නොහැකිවෙමියි. ඉක්බිති සෙනෙවියා ඔහුට හික්මීම පිණිස කථාවස්තුව ගෙනහැර දැක්වීය. අතීතයේ මහා සමුද්‍රයේ මහා මත්ස්‍යයෝ හයදෙනෙක් වාසය කළහ. ඒ අය අතර ආනන්ද, තිමින්ද, අජ්ඣායො යන මේ තිදෙනා යොදුන් පන්සියයක් තිමි, තිමිංගල, තිමිරපිංගල යන මොවුහු යොදුන් දහසක් මේ සියල්ලෝ ගල්පාසී සෙවල අනුභව කරමින් විසූහ. ඒ අය අතර ආනන්ද මුහුදේ එකපැත්තක වාසය කරයි. බොහෝ මත්ස්‍යයෝ දැකීම පිණිස එළඹෙති. එක් දවසක් සියළු දෙපා සිවුපා සතුන්ට රජෙක් සිටියි. අපට රජකු නැත. අපි ද එකකු රජ කරන්නෙමුයි සිතා සියල්ලෝ ඒකච්ඡන්දයෙන් ආනන්ද රජ කරවූහ. මත්ස්‍යයෝ එතැන් පටන්, ඔහුට උදේ-සවස උපස්ථානයට යති.
ඉක්බිති එක් දිනක් ආනන්ද එක් පර්වතයක පාෂාණ සෙවල කමින් සෙවල බව නොදැන, එක් මාළුවකු කෑවේය. ඔහුට ඒ මස් ලොල් විය. රස විය. ඔහු මේ කිමෙක්ද, අතිශයින් මිහිරි බැවින් බැහැර කොට බලන්නේ මස් කැබැල්ලක් දැක මෙපමණ කලක් නොදැන නොකති යයි සිතා තෙමේ උදෑසනම මත්ස්‍යයන්ට උපස්ථාන කොට යන කල්හි මාළු එකෙකු දෙන්නෙකු අනුභව කරන්නෙමියි ප්‍රකට කොට කන කල්හි එකකු මා වෙත නොඑළඹෙන්නේ සියල්ලෝ පලා යන්නාහ. සැඟවෙමින් සිට පසුපසින් යන එන්නියන් පහරදී කෑවේය. මත්ස්‍යයෝ පරිහානියට යන්නෝ මෙසේ සිතූහ. කවර කරුණක් නිසා ඤාතීන්ට බියක් උපදවන්නෝ ද? ඉක්බිති එක් පණ්ඩිත මත්ස්‍යයෙක් මම ආනන්දගේ ක්‍රියාව රුචි නොකරමි. ඌ අල්ලා ගන්නෙමියි, මත්ස්‍යයන් උපස්ථානයට ගියකල්හි, ආනන්දගේ කණ පැත්තෙන් සැඟවෙමින් සිටියේය. ආනන්ද මත්ස්‍යයන් පිටත් කොට පසුපසින් යන්නවුන් කෑවේය. ඒ මත්ස්‍යයා එය දැක සෙසු අයට දැනුම් දුන්නේය. ඒ සිායල්ලෝ ම බියවී පලාගියහ.
ආනන්ද එතැන් පටන් මත්ස්‍ය රස ලෝභයෙන් වෙනත් ගොදුරක් නොගනියි. ඔහු බඩගින්නේ ක්ලාන්තවන්නේ ඒ මත්ස්‍යයන් කොහේ ගියාහුදැයි සොයන්නේ, එක් පර්වතයක් දැක, මට බියෙන් මේ පර්වතය ඇසුරුකොට ගෙන වාසය කරති යයි සිතන්නේ පර්වතය වටේට සොයා බලන්නෙමියි වරලින් සහ හිසෙන් දෙපසින් ම පරීක්‍ෂා කොට ගත්තේය. ඉදින් මෙහි වාසය කරත් නම් පලා යන්නාහ. පර්වතය වටකොට සිටින්නේ තමන්ගේ වරලස දැක මේ මාළුවා මා රවටා පර්වතය ඇසුරුකොට වාසය කරයි යනුවෙන් කිපී, යොදුන් පනහක් පමණ වූ නගුට අල්ලා ගත්තේය. වෙනත් මාළුවෙක් යන හැඟීමෙන් අල්ලාගෙන මුරු මුරු ගාමින් කෑවේය. දුක් වේදනා හටගත්තේය. ලේ ගඳින් මත්ස්‍යයෝ රැස්ව ලුහුබැඳ කමින් හිස දක්වා පැමිණියහ. හෙතෙම මහ ශරීරයක් ඇතින බැවින්, නවතා ගැනීමට නොහැකි වන්නේ එහිදීම මරණයට පත්විය. පර්වතයේ හැඩය අටළොසක් පමණ විය. අහසේ හැසිරෙන තවුස් පරිබ්‍රාජකයෝ මිනිසුන්ට කීවාහුය. මුළු දඹදිව් තලයේ මිනිස්සු දැනගත්හ. ඒ කථාවස්තුව ගෙනහැර දක්වන්නේ මේ ගාථාව වදාළ සේක;
සියලු මත්ස්‍යයන්ට ප්‍රධාන වූ රසගේධ වූ ආනන්‍ද නම් මත්ස්‍ය තෙමේ තමන්ගේ පිරිස අනුභව කොට අවසන් වූ කල්හි පසුව තමා ද අනුභව කොට මළේ ය.
මෙසේ ප්‍රමත්ත වූ රසගේධයෙහි නියැලි අනුවණ තෙමේ ඉදින් මත්තෙහි වන්නා වූ දුක නො දැනී නම් හෙතෙමේ දරුවන් නසා නෑයන් ද හැර දමා පෙරළා තමන් ම අනුභව කෙරේ.
මහරජ, මේ කරුණ අසා ඔබගේ ඒ කැමැත්ත දුරු කෙරේවා. රජතුමනි, මිනීමස් අනුභව නො කරව. මහරජ ආනන්ද නම් මත්ස්‍යයා මෙන් මේ මුළු රට සුන් නො කරව යි සෙන්පති තෙමේ කීවේය.
[missing trans] එහි **සබ්බමච්ඡානං** යනු සියලුම මත්ස්‍යයන්ට ජ්‍යෙෂ්ඨ වූ. **ඛාදිත්‍වා** යනු හෙතෙම තමන්ගේ පිරිස අනුභව කෙළේය. **ඛාදියා** යනු පසුව තමන්ව අනුභව කොට මිය ගියේය. [missing trans]
[missing trans] **ආයතිං** යනු ඉදින් අනාගතයේ උපදින්නේ දැක නොදනියි. විධම්මා විධ්වංසය කොට, නසා. **පුත්තෙ** යනු දූ පුත්තු. **චජිඤාතකෙ ච** යනු සෙසු ඤාතීන් දුරුකොට නසන ලද පුතුන් අතහැර ඤාතීන් හෝ යන අර්ථයයි. **පරිවත්තියා** යනු වෙනකක් නොලබන්නේ නැවතී තමන්ව ම අනුභව කරයි. [missing trans]
[missing trans] **විහෙතු** යනු පහව යාවා. **කෙවලං** යනු මුළු රටම **වාරිජොව** යනු ආනන්ද මත්ස්‍යයා මෙන්. [missing trans]
ඒ අසා රජතුමා කාළහත්‍ථි නුඹ ම උපමා නොදනිහි. මම ද දනිමි යනුවෙන් මිනීමස්වලට ගිජුවූ බැවින් පෞරාණික කථාවස්තුව ගෙනහැර දක්වමින් කීවේය.
එම්බා කාලහත්‍ථිය, පෙරැ නමින් සුජාත නම් කෙළෙඹියෙක් විය. ඔහුගේ ඖරස පුත්‍රයෙක් විය. හෙතෙම දඹපල කාලය වූ කල්හි ද දඹපල නො ලැබ මළේ ය.
කාළය, එපරිද්දෙන් මම ද උතුම් රස ඇති කෑම අනුභව කොට (ඒ උතුම් රසැති) මිනීමස් නො ලැබ ජීවිතය හරින්නෙමි යි සිතමි යි (රජ තෙමේ කීයේ ය.)
[missing trans] එහි **තස්සා** යනු ඒ සුජාතගේ යනුයි. [missing trans] **තස්ස සංඛයෙ** යනු ඒ දඹපෙති අවසන් වූ කල්හි වෙනත් ආහාරයක් නොගෙන්වා මළේ ය. **භක්ඛං** යනු කෑයුතු දේ **රසුත්තමං** යනු උත්තම රසයයි. **භෙස්සාමි** යනු දුරු කරන්නෙමි. **භිස්සාමි** යනුද පෙළ පාඨයම වේ. [missing trans]
අතීතයේ බරණැස සුජාත නම් කෙළෙඹියා ලුණු ඇඹුල් සොයනු පිණිස හිමවත සිට පැමිණියා වූ පන්සියයක් සෘෂි තවුසන් තමන් ගේ උද්‍යානයේ වස් වසවා උපස්ථාන කෙළේය. ගෘහයෙහි නිතර පනවන ලද ආහාරපාන ඇත්තේ විය. ඒ තාපසයෝ කිසියම් ජනපදවල පිඬු පිණිස හැසිරෙත්. සමහරදින දඹපෙත්තක්වත් ගෙන කන්නෙහි. ඔවුන් දඹපෙති ගෙන අනුභව කරන කල්හි සුජාත මෙසේ සිතුවේය. අද පින්වතුන් දින තුන හතරක් නොපැමිණියේ කොහේ නම් ගියාහුද? හෙතෙම කුඩා පුත්‍රයා ඇඟිල්ලෙන් ඔසවාගෙන (වඩාගෙන) ඔවුන් බත් කිස කරන වේලාවේ එතනට පැමිණියේ ය. එසමයේ මහල්ලන්ට මුව සෝදන වතුර දී, සියළු නවකයෝ දඹපෙති අනුභව කරති. සුජාත තවුසන් වැද සිටියේ ස්වාමීනි; කිමෙක් අනුභව කරන්නෙහිදැයි විචාළේ ය. ඇවැත්නි, මහා දඹ පෙත්තක් (යයි කීවේ ය.) ඒ අසා කුමාරයා පිපාසය ඉපදවීය. ඉක්බිති ව සමූහ නායකයා ඔහුට ටිකක් දුන්නේය. ඔහු එය කා, උතුම් රසයේ බැඳී, මට කෑල්ලක් දෙන්න, මට කෑල්ලක් දෙන්න යයි යළි යළිත් ඉල්ලීය. කෙළෙඹියා බණ අසමින් පුත්‍රය‍; කෑගසන්න එපා. ගෙට ගොස් අනුභව කරන්නැයි ඔහු රවටා, මේ නිසා පින්වතුන් කළකිරෙන්නාහු යයි ඔහු අස්වසාලන්නේ ඒ සෘෂි සමූහයා නොවිචාරා ම ගෙට ගියේය. ගිය වේලාවේ පටන් ම ඔහුගේ පුතා මට කෑල්ලක් දෙන්නැයි හැඬුවේය. සෘෂිවරු ද බොහෝ කාලයක් ගත කෙළෙමු යයි කීය. හිමාලයට ම ගියහ. ආරාමයේ සෘෂිවරු ආශ්‍රය කොට සිටි බැවින් අඹ ජම්බු කොස් මොර ආදිය පෙති කොට සකුරු කුඩු මිශ්‍රකොට දුන්හ. ඒවා ඔහුගේ දිව අග තැබූ මොහොතේ ම හලාහල (දරුණු) විෂ මෙන් විය. ඔහු දින හතක් නිරාහාරව සිට ජීවිතක්‍ෂයට පත් විය. රජු මේ කරුණ ගෙනහැර දක්වමින් මෙසේ කීවේය.
ඉක්බිති කාළහත්‍ථි මේ රජු අතිශයින් රසයේ ගිජුවූයේ පෙර ද තවත් උදාහරණ ගෙන එන්නෙමියි සිතා, මහරජ‍; නිශ්ශබ්ද වනු මැනවයි කීවේය. නොහැකි වෙමි. (කීය) ඉදින් නොවෙන් වන්නේ නම්, ඤාති සමූහයා අතරින් ද, රාජ්‍ය ශ්‍රීයෙන් ද පිරිහෙන්නෙහි ය. අතීතයෙහි ද මෙසේය. බරණැස පන්සිල් රකින බ්‍රාහ්මණ කුලයක් විය. ඒ කුලයට එක් පුතෙක් විය. හෙතෙම මව්පියන්ට ප්‍රියමනාප, පණ්ඩිත ව්‍යක්ත ත්‍රිවේදයේ පරතෙරට පත් විය. ඔහු සමවිය තරුණයන් සමග සමූහ වශයෙන් බැඳී හැසිරුණේ ය. සෙසු සමූහ පිරිස මස්මාංශ කමින් සුරාපානය ද කරත්. මානවකයා මස් නොකයි. සුරාපානය ද නොකරයි. ඔවුහු සාකච්ඡා කළහ. මේ මානවකයා සුරාපානය නොකරන නිසා අපට මුදල් ද නොදෙයි. උපායෙන් ඔහුට සුරාපානය කරවන්නෙමියි, ඔවුහු රැස්වී “මිත්‍රය, සූදු කෙළින්නෙමු” යි කීවාහුය. නුඹලා සුරා පානය කරවු. මම නොබොමි. නුඹලාම යවු! මිත්‍රය, ඔබට පණ ඉපදවීම පිණිස කිරි ගෙන්වා ගත්තෙමු. ඔහු යහපතැයි පිළිගත්තේය. ධූර්තයෝ උයනට ගොස් නෙළුම් පත්වල සැර අරක්කු බඳවා, තැබූහ. ඉක්බිති ඔවුන් පානය කරන වේලාවේ මානවකයාට කිරි ගෙනවිත් දුන්හ. එක් ධූර්තයෙක් පොකුණු මී ගෙනාවෝ යයි ගෙන්වාගෙන නෙළුම් ගොටු යට සිදුරක් සාදා මුවෙහි තබා උරා පානය කෙළේය. මෙසේ සෙසු අය ද ගෙන්වා ගෙන පානය කළහ. මානවකයා, මේ කිම්දැයි විචාළේ ය. පොකුණු මීනම් වේ. මම ද ටිකක් ලබන්නෙම්? ඔහුට දෙව් යයි දුන්හ. ඔහු පොකුණු මී යන හැඟීමෙන් වෙන් සුරා පානය කෙළේ ය. ඉක්බිති ඔහුට අඟුරුවලින් පිසන ලද මස් දුන්හ. ඔහු ද ඒවා කෑවේය.
මෙසේ නැවත නැවතත් පානය කරන කල්හි මත්වූ කල්හි, මේ පොකුණු මී නොවේ. මේ සුරා යයි කීවාහුය. ඔහු මෙපමණ කලක් මෙසේ මිහිරි රසය නොදත්තේ ය. පින්වත, සුරා ගෙන එවු යයි කීවේය. ගෙනවිත් යළිත් දුන්හ. පිපාසාව මහත් විය. ඉක්බිතිව යළි යළිත් ඉල්ලන්නේ කිරි යයි කීවාහුය. ඔහු, බොලේ, එය ගෙනවිත් දෙව් යයි ඇඟිලි මුද්ද දුන්නේය. ඉක්බිති මුළු දවසම ඔවුන් සමග පානය කොට මත්වූයේ රතුවූ ඇස් ඇතිව කම්පාවෙමින් විකාර දොඩවමින් ගෙට ගොස් හොත්තේය. ඉක්බිති ඔහුගේ පියා සුරාපානය කළ බව දැන මදය පහව ගියකල්හි “දරුව, ඔබ අකටයුත්තතක් කරන ලදි. බ්‍රාහ්මණ කුලයේ උපන්නකු විසින් සුරා පානය කිරීම් නැත. නැවත එසේ නොකරන්නැ”යි කීවේය. පියාණනි, මම සුරාපානය කෙරුවේ ද? මගේ දෝෂයක් ද? දරුව, කුමක් කියහි ද? මෙබඳු ආකාර වූ මිහිරි රසයක් මා විසින් මෙපමණ කලකින් නොලැබූ විරූය. බ්‍රාහ්මණයා යළි යළිත් ඉල්ලීය. ඔහු ද එය වැළැක්වීමට නොහැකි බව කීවේය. ඉක්බිති බ්‍රාහ්මණයා මෙසේ ඇතිකල්හි අපගේ කුලවංශය ද සිඳී යන්නේ ය. ධනය ද විනාශ වන්නේ ය යයි සිතා:-
මානවකය, තෝ මනා රූ ඇත්තෙහිය. සොත්‍ථිය නම් උතුම් කුලයෙහි උපන්නෙහි ය. පුත්‍රය, නුඹ අනුභව නො කටයුත්තක් අනුභව කරන්නට නුසුදුස්සෙහි ය.
යන ගාථාව කීවේය.
[missing trans] එහි **අභක්ඛං භක්ඛයෙතෙවෙ** යනු නොකෑයුතු දෙයක් කෑමට, [missing trans]
මෙසේද පවසා, දරුව; ඉන් වළකින්න. ඉදින් වැලකීමට නොහැකි නම්, මම මේ ගෙදරින් නික්ම යන්නෙමි. ඔබ රටින් හෝ පිටුවහල් කරන්නෙමියි කීවේ ය. මානවකයා එසේ ඇතිකල්හි මම සුරාව අත්හරින්නට නොහැකි වෙමියි කියා මේ ගාථා දෙක කීවේ ය.
පියාණෙනි, නුඹ වහන්සේ යම් බඳු රසයකින් මා වළකන සේක් නම් එය රස අතුරින් උතුම් රසයෙකි. ඒ මම යම් තැනෙක්හි මෙබඳු රසයක් ලබන්නෙම් නම් එහි යමි.
පීතෘ බ්‍රාහ්මණය, යම්බඳු වූ මාගේ දැකීමෙන් නුඹ වහන්සේ සතුටු නො වන සේක්, ඒ මම නුඹවහන්සේ සමීපයෙහි නො වසමි. මම ම නික්ම යන්නෙමි යි මානවකයා කීවේ ය.
**රසානං** යනු ලුණු ඇඹුල් තිත් කටුක කාර මිහිරි කෂායවන් පවතින වෙනත් උත්තම රසයෙන් යුක්ත වූයේ, මෙය මද්‍ය නම් වේ. **සොවාහං** යනු ඒ මම ම වේ. **නිප්පතිස්සාමි** යනු නික්මෙන්නෙමි.
මෙසේ ද පවසා, මම සුරාපානයෙන් නොවැළකෙන්නෙමි. යමක් ඔබට රුචි වේ ද එය කරවයි කීවේය. ඉක්බිති බ්‍රාහ්මණයා තා කෙරෙහි අපගේ ඉවත් කිරීමක් ඇතිකල්හි අපි ද ඔබව ප්‍රතික්‍ෂේප කරන්නෙමු යි කියා:-
මානවකය, අන්‍ය වූ ද පුත්‍ර දායාදයන් ලබන්නෙමු. නීචය, තෝ ද වැනසෙව. යම් තැනකට පැමිණි තා නො අසන්නේ ද? (එසේ කරව.)
යන ගාථාව කීවේය.
එහි **යත්‍ථ පත්තං** යනු යම්තැනකට ගියේ ද, එය අසවල් ස්ථානයේ නම් වෙසේ යයි නොඅසමු. එතැනට යව යනු අර්ථයයි.
ඉක්බිති හේ විනිශ්චයට පමුණුවා, පුතුන් නැති බව පළකොට බැහැර කරවී ය. ඔහු සවස් කාලයේ කිසිවක් නැති දිරාගිය රෙදිකඩක් පොරවා කටුවක් (පොල් වැනි) අතින් ගෙන පිඬු පිණිස හැසිරෙන්නේ එක්තරා බිත්තියකට හේත්තු වී කලුරිය කෙළේ ය. මේ කාරණය ගෙනහැරපා, කාළහත්‍ථි, රජුට පෙන්වා මහරජ, ඉදින් ඔබ අපගේ වචනය නොකරන්නෙහි නම් ඔබට පබ්බාජනීය (නෙරපීමේ) කර්මය කරන්නේ යයි කියා ගාථාව කීවේය.
නරශ්‍රේෂ්ඨ මහරජ, මගේ වචනය අසනු මැනවි. රා සොඬ තරුණයා යම් සේ රටින් පිටුවහල් කරන ලද්දේ ද? එසේ ම නුඹවහන්සේ ද රටින් පිටුවහල් කරන්නාහ යි සේනාපතියා කීවේ ය.
[missing trans]
මෙසේ කාළහත්‍ථි උපමාවකින් ගෙනහැර පෑවේ නමුත් රජු ඉන් වැළකීමට නොහැකි වන්නේ තවත් උදාහරණයක් දැක්වීමට මෙය කීවේ ය.
භාවිතාත්ම ඇති සෘෂීන්ගේ ශ්‍රාවක වූ නමින් සුජාත නම් වූ තැනැත්තා දිව්‍යාප්සරාවන් කැමැත්තේ ම නො කෑවේ ය. නො බිව්වේ ය.
යම්සේ කුසතණ අග දිය ගෙන මුහුදු දිය මනින්නේ ද දිව්‍ය කාමයන් හමුවෙහි මානුසක කාමයෝ ද එමෙනි.
කාළහත්‍ථිය, රසෝත්තම වූ කෑම කා ඒ මිනීමස් නො ලැබ ජීවිතය හරින්නෙමි යි සිතමි යයි කීයේ ය.
කථා වස්තුව යට කියන ලද පරිද්දෙනි.
එහි **භාවිතත්තානා** යනු භාවිත ඉන්‍ද්‍රියන් ඇති, ඒ පන්සියයක් සෘෂිවරුන්ගේ **අච්ඡරං කාමයන්තො **යනු ඔහු වනාහි සෘෂිවරුන් මහදඹ පෙත්තක් අනුභව කරන කල්හි නොඑන බව දැන කවර කරුණක් නිසාවෙන් පැමිණෙත් ද? ඉදින් කිසියම් තැනකට ගියේ යයි දැනගන්නෙමි. එසේ නැතිනම් ඉක්බිති ඔවුන් සමීපයේ බණ අසන්නෙමියි, උයනට ගොස් ගණ ජ්‍යෙෂ්ඨයා (පිරිසට නායකයා) සමීපයේ බණ අසමින්, හිරු අස්තයට ගිය කල්හි, පලවාහරින නමුත්, අද මෙහි ම වාසය කරන්නෙමියි කියා සෘෂි සමූහයා වැඳ පන්සලට පිවිස, හොත්තේ ය. රාත්‍රී කාලයේ ශක්‍ර දිව්‍ය රාජයා දේව සමූහයා පිරිවරන ලදුව තමන් සමග පරිචාරිකාවේ නිරත සෘෂි සමූහයා වැඳීමට පැමිණියේ ය. මුළු ආරාමයම එකම ආලෝකයකින් බැබළුණේය. සුජාත මේ කිමෙක්දැයි නැගිට පන්සලේ සිදුරකින් බලන්නේ ශක්‍රයා සෘෂි සමූහයා වැඳීමට දිව්‍ය අප්සරාවන් පිරිවරා සිටින බව දැක දෙවඟනන් සමග දැකීමෙන් ම රාගය රත් විය. ශක්‍රයා හිඳ ධර්මකථාව අසා සිය නවාතැනට ම ගියේය. කෙළඹියා දෙවන දිනයේ සෘෂි සේනාව වැඳ විචාළේය. ස්වාමීනි; මේ කවරෙක් නම් රාත්‍රී කාලයේ ඔබ වැඳීම පිණිස පැමිණියේ ද? ඇවැත්නි, ශක්‍රයා ය. ඔහු පිරිවරා සිටියේ කවුරුන් ද? දිව්‍යාංගනාවෝ වෙති. ඔහු සෘෂි සේනාව වැඳ ගෙදර ගොස් ගිය වේලාවේ පටන් දෙවඟනක් මට දෙව! දෙවඟනක් මට දෙව! යයි වැලපුණේ ය. ඤාතීහු පිරිවරා භූතයෙක් ආවේශ වූයේ යයි අසුරුසන් ගැසූහ. මම අසුරුසනක් ගැන නොකියමි. දිව්‍යාංගනාවන් ගැන කියමියි, පවසා මේ දෙවඟනකැයි අලංකාර කොට ගෙනඑන ලද බිරිඳක් ද, ගණිකාවක් ද බලා, මේ දිව්‍ය අප්සරාවක් නොවේ. යක්‍ෂණියකැයි පවසා, මට දිව්‍ය අප්සරාවක් දෙවු යයි වැලපෙමින් නිරාහාරව ජීවිතක්‍ෂයට පත්විය. ඒ නිසා කියන ලදි;
**සමුද්දෙ උදකං මිනෙ **යනු ද මිත්‍ර කාළහත්‍ථිය, යමෙක් කුසතණ අගින් ජලය ගෙන මෙපමණ මුහුදු ජලය වන්නේ යයි, ඒ සමග ඇති උපමාවෙන් මනින්නේ ද, ඔහු හුදෙක් මනින්නේ ම කුසතණ අග ජලය වනාහි අතිශයින් ස්වල්පයක් ම ය. යම් සේ ඒ මෙසේ මානුෂික සම්පත් කැමැත්තෝ දිව්‍ය කාම සම්පත් සමීපයෙහි හිඳ, කුමක් හෙයින් ඒ සුජාත තෙමේ වෙනත් ස්ත්‍රියක් දෙස නොබලහිද? දෙවඟනක ම ප්‍රාර්ථනා කරන්නා වූ හෙතෙම මළේය. **එවමෙව** යනු යම්සේ ඔහු දිව්‍ය කාම සම්පත් නොලබන්නේ, ජීවිතය අත්හළේය. මෙසේ මම ද, උතුම් රසැති මිනීමස් නොලබන්නේ, ජීවිතය අත්හරින්නෙමියි කියා යි.
ඒ අසා කාළහත්‍ථියා මේ රජු අතිශයින් රසයට ගිජුවූයේ හැඟීම් දනවන්නෙමියි, සිය ජාතියට අයත් මස් කා අහසින් හැසිර ස්වර්ණ හංසයා මෙන් විනාශ වේ යයි, දැක්වීමට ගාථා දෙකක් කීවේ ය.
අහසින් ගමන් කරන්නා වූ, ධතරට්ඨ නම් හංසයෝ නුසුදුසු පරිභෝගයෙන් සියල්ලෝ ම යම් සේ විනාශයට පත්වූහු ද,
නර ශ්‍රේෂ්ඨ මහරජ, මාගේ වචනය අසනු මැනව. එමෙන් ම නුඹ වහන්සේ ද නො බුදිය යුතු ඒ මිනීමස් අනුභව කරන්නහු ය. එහෙයින් නුඹ වහන්සේ රටින් පිටුවහල් කෙරෙත් යි සෙන්පති
තෙමේ කීයේය.
එහි **අවුත්ති පරිභොගෙනා** යනු තමන්ගේ යහපත් ජීවිතයට අදාළ නොවූ ආහාරපාන අනුභව කිරීම නිසා **අබ්භත්‍ථතං** යනු සියල්ලෝ මරණයට පත්වූහ. අතීතයේ චිත්‍රකූට පර්වතයේ ස්වර්ණ ගුහාවේ අනූදහසක් හංසයෝ වාසය කරති. ඔවුහු එහි වාසය කරන්නෝ හාර මාසයකින් නික්ම යත්. ඉදින් නික්ම යන්නාහු, ජලය පිරුණු පියාපත් නිසාවෙන් ඇවිදගෙන යාමට නොහැකිව මුහුදට ම වැටෙන්නාහ. එහෙයින් නික්ම නොයත්. වර්ෂා කාලය එළඹි කල්හි හටගත්තා වූ ස්වයංජාත හැල්ගෙන ගුහාව පුරවා සැල්සහල් කමින් වාසය කරති. ඔවුන්ගේ ගුහාවට පිවිසි කල්හි ගුහා දොරටුවේ එක් රියසක පමණ වූ මකුළුවෙක් එක එක මාසයෙහි එක එක දැල බැගින් සාදයි. එහි එක එක නූල ගවරැහැන් පමණ හංසයෝ ඒ දැල සිඳින්නාහ. එක් තරුණ හංසයෙකුට කොටස් දෙකක් දෙති. ඔහු ගිය කල්හි දෙදෙනෙකු පෙරටුකොට දැල සිඳියි. ඒ මාර්ගයෙන් සෙස්සෝ යති. ඉක්බිති එක් කාලයක මාස පහක් වැසි රහිත විය. හංසයෝ ගොදුරු හීන වූයේ කුමක් කළයුතුදැයි සාකච්ඡා කොට, ජීවත්වන්නෝ බිත්තර ලබන්නෙමුයි පළමුව බිත්තර කෑහ. අනතුරුව පැටවුන්ද, අනතුරුව වයසක හංසයන්ද කෑහ. මාස පහක් ඇවෑමෙන් වර්ෂාව ඉවත්ව ගියේ මකුළුවා දැල් පහක් සකස් කළේය. හංසයෝ සිය ජාතිකයන් ගේ මස් අනුභව කොට, ස්වල්ප ප්‍රමාණයක් වූ බැවින්, කොටස් දෙකක් ලද තරුණ හංසයා දැලට පහර දී සතරක් බින්දේ ය. පස්වැන්න බිඳීමට නොහැකි විය. එහි ම ලැග්ගේය. ඉක්බිති ඔහුගේ හිස සිඳ මකුළුවා ලේ පානය කෙළේය. අනෙක් අනෙක් අය ද පැමිණ දැලට පහර දුන්නේ ය. ඔහු ද එහි ම ලැග්ගේ යයි මෙසේ සියල්ලන් ගේ ලේ මකුළුවා පානය කෙළේ එදින ධතරට්ඨ කුලය විනාශවූයේ යයි කියති. ඒ නිසා කියන ලදි. **සබ්බෙ අබ්භත්‍ථතංගතා** යනු ද,
**එවමෙතං** යනුද යම්සේ ඒ හංසයෝ නොකෑයුතු ස්වජාතික මස් කෑවාහු ය. එසේ ම ඔබ ද අනුභව කරහි. මහරජ, මුළු නගරය ම බිය පත්වූයේ මාංශ කෑමෙන් වළකින්න. **තස්මා පබ්බාජයන්තිතං** යනු යම් හෙයකින් නොකෑ යුතු ස්වජාතික මස් අනුභව කරන්නෙහි නම් එහෙයින් නගරවාසීහු ඒ රට දුරු කරත්.
රජ තවත් උපමාවක් කියනු කැමැත්තේ විය. නගරවැසියෝ නැගිට ස්වාමීනි, සේනාපතිය, කුමක් කරහි. කිම මිනී මස් කන සොරා අල්ලාගෙන වළක්වන්න. වැළැක්විය නොහැකි නම් රටින් ඔහු පිටුවහල් කරන්නැයි ඔහුට කීමට නොහැකි වූහ. රජු බොහෝදෙනාගේ කථා අසා බියට පත්වූයේ නැවත කීමට නොහැකි විය. නැවත ඒ සෙනෙවියා කිම මහරජ, වැළකීමට හැකිවන්නෙහිදැයි අසා නො හැකිවෙමි යයි කී කල්හි, සියළු ඖරස දූ පුතුන් ද, සියලු අලංකාරවලින් අලංකාර වූයේ, පසෙක තබා මහරජ, මේ ඤාති පිරිස ද ඇමති සේනාව ද, රාජ්‍යශ්‍රීය ද බලව. මිනී මසින් වලකව. මනුෂ්‍ය මාංශ නොකව. රජ, මට මේ මනුෂ්‍ය මාංශ තරම් අධික ප්‍රිය වූ කිසිවක් නැතැයි පවසා, එසේ වීනම් මහරජ, මේ නගරයෙන් ද, රටින් ද නික්මෙව් යයි කී කල්හි, කාළහත්‍ථි, මට රාජ්‍යයෙන් අර්ථයක් නැත. නික්මෙමි. එක් කඩුවක් ද, භෝජකයෙක් ද දෙන්නැයි කීවේය. ඉක්බිති කඩුවද, මිනීමස් පිසින භාජනය ද පසුපස ඔසවා ගෙන රසකයාට දී රටින් නික්මුණේ ය.
ඔහු භෝජකයා ගෙන නගරයෙන් නික්ම වනයට පිවිස, එක් නුග ගසක් මුල වාසස්ථාන කොට, එහි වාසය කරමින්, වන මාර්ගයේ සිට මිනිසුන් මරා ගෙනවිත් රසකයාට දෙයි. ඔහු ද ඒ මස් පිස පිරිනමයි. මෙසේ දෙදෙනා ම ජීවත් වෙති. ම බොල, සොරෙක් පෝරිසාදයෙක් යයි පවසා, ඔහු නික්මෙන කල්හි කිසිවකුට සියොළඟ සිටීමට නොහැකි වෙයි. සියල්ලෝ බිම වැටෙත්. ඔවුන් අතර යමෙකුට කැමැති වේද, ඔහුව උඩුකුරු පා ඇතිව, යටිකුරු කළ හිස් ඇතිව ගෙනගොස් රසකයාට දෙයි. ඔහු එක දවසක් වනයෙහි කිසිම මිනිසකු නොලැබ ගියේ රසකයා විසින් දේවයන් වහන්ස, කිමෙක්දැයි කී කල්හි. උඳුන පෝරණුවට නංවාලවයි කීවේය. මස් කොහෙන්ද රජතුමනි, මම මස් ලබන්නෙමි. ඔහු මගේ ජීවිතය දැන් නැතැයි කම්පාවෙන් උඳුන ගිනියම් කොට පෝරණුව මත තැබීය. ඉක්බිති ඔහු ව පෝරිසාදයා කඩුවෙන් ගසා මරා මස් පිස කෑවේය. එතැන් පටන් හුදකලා වූයේ, තෙමේ ම පිසගෙන කෑවේය. පෝරිසාදයා මාර්ගයේ නසයි යයි මුළු දඹදිව් තලයේ ම ප්‍රසිද්ධ විය.
එකල එක් බොහෝ සම්පත් ඇති බ්‍රාහ්මණයෙක් පන්සියයක් ගැල්වලින් වෙළඳාම කරන්නේ පූර්ව දිශාවේ සිට අපරාන්තයට සංචාරය කරයි. ඔහු සිතීය. පෝරිසාද නම් සොරා මාර්ගයේදී මිනිසුන් මරයි. ධනය දී වනය ඉක්මවා යන්නෙමි යි ඔහු වනාන්තරය අභිමුඛව සිටින මිනිසුන්ට, තමාව වනයෙන් ඉක්මවා ලවු! යයි දහසක් දී ඔවුන් සමග මාර්ගයට පිළිපන්නේ ය. සියළු ගැල් පෙරටු කොට ගෙන යන්නේ ම, නෑමට කැමැත්තේ සියලු අලංකාරයෙන් සරසන ලද, සුදු ගොනුන්ගෙන් සුසැදි සැප යහනාවේ හුන්නේ, ඒ කරත්ත උසුලන පුරුෂයන් විසින් පිරිවරන ලද්දේ සියළුදෙනා පසුපසින් ගියේ ය. පෝරිසාදයා ගසට නැග මිනිසුන් දෙස බලමින් සෙසු මිනිසුන් අතර මේ කිනම් එකකු කෑයුතුදැයි පහවූ ආශාවෙන් සිට, දුටු වේලාවේ පටන් ම ඔහු කෑමට කැමැත්තේ, වැගිරුණු කෙළ සහිතව සිටියේ ය. හෙතෙම තමන්ගේ සමීපයට පැමිණි කල්හි මම බොලේ, පෝරිසාද සොරා නම් වෙමියි හඟවා කඩුව කරකවමින් ඇසට වැලි ගසන්නාක් මෙන් කෑගැසුවේය. එකකු ද ධෛර්යය උපදවා ගැනීමට සමර්ථ වූයේ නම් නැත. සියල්ලෝ උරහිසින් බිම හිඳගත්හ. ඔහු, සැප යානාවේ සිටි බ්‍රාහ්මණයා පාදයෙන් ගෙන පිටි අතට තබා හිස නමවා, හිසට වළලුකරෙන් පහරදෙමින් ඔසවා රැගෙන ගියේය.
මිනිස්සු නැගිට පින්වත් තිස්ස ඵුස්සය, අපි බමුණාගේ අතින් දහසක් ගත්තෙමු. කවරනම් අපට පුරුෂ වීර්යයෙන් කරන්නේ හෝ නොකරන්නේ නම් හෝ ටිකක් ලුහුබඳිමු යනුයි. ලුහුබැඳ ගියහ. පෝරිසාදයාද නැවතී බලන්නේ කිසිවෙකු නොදැක ඉක්මණින් ගියේය. එකෙණෙහි එක් දක්‍ෂ පුරුෂයෙක් වේගයෙන් එතැනට පැමිණියේ ය. හෙතෙම ඔහු දැක එක් වැටියක එල්ලෙන්නේ කිහිරි කණුවක් පෑගුවේය. කණුව පිටපැත්තේ නික්මීය. ඔහු ලේ ගලන්නේ ම එල්ලෙමින් යයි. ඉක්බිතිව ඔහුව ඒ මිනිසා දැක පින්වත, මා විසින් මෙතෙම පහ කරන ලද කෙනෙකි. හුදෙක් නුඹලා පසුපස එවු. ඔහුව අල්ලා ගන්නෙමියි කීවේය. ඔවුහු දුර්වල බව දැන ඔහු ලුහුබැඳ ගියහ. හෙතෙම ඔවුන් ලුහුබඳින බව දැන, බමුණා අතහැර තමන්ට යහපත කෙළේය. මෙසේ ගෙන යන්නා වූ බ්‍රාහ්මණයාගේ ලද කාලයේ පටන් කිම අපගේ සොරුන් විසින්දැයි කියා නැවතුනහ.
පෝරිසාදයා ද තමන්ගේ නුගගස මුලට ගොස් මුල තුළට පිවිස හොත්තේ, උතුම් වෘක්‍ෂ දේවතාවරුනි, ඉදින් මා දිනහතක් ඇතුළත තුවාලය සුවපත් කිරීමට හැකිවන්නෙහි නම්, මුළු දඹදිව එකසියයක් ක්‍ෂත්‍රියයන්ගේ බෙල්ලේ ලේවලින් ඔබේ කඳ සෝදා ඇතුළත වටකොට පස් මිහිරි රසයෙන් බලි කර්මයක් කරන්නෙමියි ආයාචනා කෙළේ. ඔහුට වනාහි ආහාරපාන නොලැබී යාම නිසා ශරීරය වියලී. ඇතුළත සත්දිනකින්ම තුවාලය සුවපත් වන්නේය. දේවතානුභාවයෙන් ඔහුට පහසුව ලැබී යයි සැලකීය. ඔහු දින කීපයක් මිනීමස් කා, ශක්තිය ගෙන සිතීය. මට මේ දේවතාවා බොහෝ උපකාර වූයේ, ආයාචනාවෙන් මුදවන්නෙමියි ඔහු කඩුවක් රැගෙන ගස මුලින් නික්ම රජවරුන් ගෙන එන්නෙමියි පිටත් විය. ඉක්බිති හේ පෙර භවයේ යක්‍ෂ කාලයේ එක් මිනීමස් කන සහායක යක්‍ෂයෙකු ලෙස හැසිරෙන්නේ ඔහු දැක “මේ මගේ අතීත කාලයේ යහළුවා බව දැන මිත්‍රය, මා හඳුනන්නේදැ”යි විචාළේ ය. නොදනිමියි. ඉක්බිති ඔහුට පෙර භවයේ කරන ලද කාරණය කීවේය. ඔහු හැඳින, පිළිසඳර කථා කෙළේය. කොහි උපන්නේදැයි විචාරා, උපන් රට ද, රටින් පිටුවහල් කළ කරුණ ද දැන් වසන තැන ද, කණුවක වැදුන කරුණ ද, දේවතාවාගේ ආයාචනයෙන් මිදුණු අයුරු ද, ගමන් කරන අයුරු ද සිතට නංවා ඔබ විසින් ද මට ඒ කටයුතු ඉෂ්ට කළයුතුය. “මිත්‍රය, දෙදෙනා ම යමු” යයි කීවේය. මිත්‍රයා මම නොයමි. මට එක වැඩක් ඇත. මම අනර්ඝ පාද ලක්‍ෂණ මන්ත්‍රය දනියි. ඔහු බලවත් ද, ජව සම්පන්න ද තේජස් ඇත. දීම ද කරයි. ඒ මන්ත්‍රය ගන්නැයි කීවේය. ඔහු යහපතැයි පිළිගත්තේය. යක්‍ෂයා ද ඔහුට එය දී පිටත්ව ගියේය.
පෝරිසාදයා මන්ත්‍රය ඉගෙන, එතැන් පටන්, සුළං බලය හා සමාන අති ශූරයෙක් විය. හෙතෙම දින හතක් ඇතුළත එක් සියයක් රජවරුන්, උයන් ආදියට යනවා දැක, වාත වේගයෙන් පැන ගොස්, නම කියා අඬගසා, වර්ගය කියමින් නාද කරමින් බියට පත් කොට පාදයෙන් අල්ලා ගෙන සිරස යටට කොට, පාදයෙන් හිසට පහරදෙමින්, සුළං වේගයෙන් යොමු කොට, අත්තල සිදුරුකොට රැහැනකින් නිග්‍රෝධ ගසමුල එල්ලීය. අග පාදයේ ඇඟිලිවලින් බිම ගැටෙන කල්හි, සුළං හමනා විට, මිලාන වූ කරඬු දාමයකින් පෙරළෙමින් එල්ලී තිබුණහ. සුතසෝම වනාහි, බාහිර ආචාර්යවරයා පැමිණියේ යයි, දඹදිව වැසියෝ හිස් නොවේවායි කැඳවීය. ඔහු බලිකර්මය කරන්නෙමියි, ගිනි දල්වා උල රත් කරමින් හුන්නේය. වෘක්‍ෂ දේවතාවා ඒ ක්‍රියාව දැක, මා උදෙසා බලි පූජාව කරයි. මා විසින් ඔහුගේ වණය සුවපත් කළේ නැත. දැන් මහා විනාශයක් කරන්නේ ය. කුමක් කළ යුතුදැයි සිතා මම මෙය වළක්වාලීමට නොහැකි වන්නෙමි. චාතුර්මහාරාජික දේවතාවන් ගේ සමීපයට ගොස් කියා එය වළක්වවු යයි කීවේය. ඔවුන් විසින් අපි නොහැකිවන්නෙමුයි කී කල්හි ශක්‍රයා වෙත එළඹ ඒ අදහස පවසා එය වළක්වවු යයි කීවේය. ඔහු ද මට නොහැකිය. වැළැක්වීමට සමර්ථයකු ප්‍රකාශ කරන්නෙමියි පවසා, කවරෙක් නම්දැයි කී කල්හි, දෙවියන් සහිත ලෝකයෙහි අනෙකෙක් නැත. කුරුරට ඉඳිපත් නුවර කෝරව්‍ය රාජපුත්‍ර සුතසෝමනම් ඔහු සසර කළකිරී දමනය කරන්නේ යයි රජවරුන්ට ද ජීවිතය දෙන්නේ ය. ඔහුව ද මිනීමස්වලින් වළකාලන්නේය. මුළු දඹදිව් තලයේ අමෘතය ව්‍යාප්ත කරන්නේ ය. ඉදින් රජවරුන්ට ජීවිතය දෙනු කැමැත්තේ සුතසෝම කැඳවා බලිකර්මය කිරීමට කියනු මැනවි.
ඔහු යහපතැයි වහාම ගොස් පැවිදි වෙසින් ඔහු නුදුරෙහි ගමන් කළේය. ඔහු පා ශබ්දයෙන් කිසියම් රජ කෙනෙකු පලායන්නේ යයි බලන්නේ ඔහු දැක, පැවිද්දෝ නම් ක්‍ෂත්‍රියෝ ය. මොහු ගෙන එකසියය පුරවා බලිකර්මය කරන්නෙමියි නැගිට, කඩුගත් අත් ඇතිව ලුහුබැඳ ගියේ ය. යොදුන් තුනක් ලුහුබැඳ ගිය ද, පැමිණීමට නොහැකි විය. ශරීරයේ දහඩිය ගලා ආවේය. හෙතෙම සිතුවේය. මම පෙර ඇතුන් අසුන් දුවන්නන් ලුහුබැඳ ගනිමි. අද මා පැවිදිව සිය ස්වභාවයෙන් යන්නේ සියළුදෙනා සමග දුවන්නේ නමුත් ගැනීමට නොහැකිවෙමි. එයට හේතුව කුමක්ද? පැවිද්ද නම් වචන කාරකයම වේ. සිටුවයි ඔහුට පවසා, සිටියේ අල්ලා ගන්නෙමියි සිතා, ශ්‍රමණය සිටින්න යයි කීවේ ය. මම සිටිමි. ඔබ වනාහි සිටීමට වෑයම් කරහි යයි පැවැසීය. ඉක්බිති හේ, පින්වත, පැවිද්දෝ නම් ජීවිතය හේතු නිසාවත් බොරු නොකියති. ඔබ වනාහි මුසාබස් කියහි යයි පවසා ගාථාව කීවේ ය.
එම්බා තපස්විය, ඒ නුඹ මා විසින් සිටුව යි කියන ලද්දෙහි පිටුපා යන්නෙහි ය. නොසිටියා වූ නුඹ සිටියෙමි යි කියන්නෙහි ය. ශ්‍රමණය, මෙය වනාහි තොපට නුසුදුසු ය. කිම, මාගේ කඩුව කුසතණ පතක් කොට සිතහි දැ යි පෝරිසාදයා ඇසී ය.
එහි **සම්මුඛො** යනු ඉදිරියෙහි.
[missing trans]
ඉක්බිති දෙවියා ගාථා දෙකක් කීවේය;
මහරජ, මම ස්වකීය වූ කුශල ධර්මයන්හි සිටියෙම් වෙමි. මම නාම ගෝත්‍රය නො පෙරළමි. මෙයින් චුත වූ අපාගතවනසුලු වූ නෙරයික වූ සොරා වනාහි ලෙව්හි නො සිටියෙකැ යි කියත්.
එම්බා පෝරිසාදය, මෙය විශ්වාස කරන්නෙහි ද? එසේ නම් මෙය අසව, ඉදින් සුතසෝම රජ ගන්නෙහි නම් එයින් යාග කොට මෙසේ ස්වර්ගයට යන්නෙහි ය.
එහි **සද්ධම්මෙසූ** යනු ස්වකීය කුශල කර්මපථවල **නාමගොත්තං** යනු යම්සේ නුඹපෙර බ්‍රහ්මදත්තව සිට ඒ නම අතහැර පෝරිසාදයකු වී දැන් කර්මවිපාක ගැන උපන්නේ ක්‍ෂත්‍රිය කුලේ ඉපදුණේ, නොකෑයුතු දෑ කෑවෙහි ඉදින් මම එසේ නාම-ගෝත්‍ර නොවිමසන්නෙමි. **වොරඤ්ච** යනු අකුශල කර්ම පථවල සොරා සිටි යයි කියත්. **ඉතො වුතං** යනු මෙයින් චුතවී නිරය සංඛ්‍යාත අපායටම උපදින්නේ වෙහි. අපායේ පිහිට පතන්නෝ පිහිටක් නම් නොලබයි යනුවෙනි. **සුතං** යනු පින්වත් පෝරිසාදය, ඔබ විසින් මට මුසාවක් කියන ලදි. සියළු දඹදිව රජවරු ගෙනවුත් බලිකර්ම කරන්නෙමි යනුවෙන් අසන ලදි. දැන් යම්බඳු ඔබ දුර්වල රජවරු ගෙනාවේ ය. දඹදිව් තලයේ ජ්‍යෙෂ්ඨ වූ සුතසෝම රජතුමා ඉදින් ඔබ නසන්නෙහි නම් වචනයේ කෙළවර මුසාවක් නම් වෙයි. එහෙයින් සුතසෝම අල්ලාගනිව් යනුවෙනි.
මෙසේ පවසා දේවතාවා පැවිදි වේශය අතුරුදහන් කරවා, සිය ස්වභාවයෙන් අහසේ සූර්යයා මෙන් දිළිසෙමින් සිටියේ ය. ඔහු ඔහුගේ කථාව අසා රූපය ද බලා ඔබ කවර තැනැත්තෙකු දැයි ඇසුවේය. මේ ගසේ උපන් දේවතාවා වෙමියි. හෙතෙම මගේ ඉටුදෙවියා දැක්කේ යයි සතුටු වී ස්වාමි දේවරාජය, සුතසෝමගේ කරුණු ගැන නොසිතව. තමන්ගේ ගසට පිවිසෙනු මැනවැයි කීවේ ය. දේවතාවා ඔහු බලා සිටිද්දී ම ගසට පිවිසියේය. එකෙණෙහි සූර්යයා අස්තයට ගියේ, චන්‍ද්‍රයා පහළවිය. පෝරිසාද වේදය ද වේදාංග ද දන්නේ නැකැත් වාරය දනියි. හෙතෙම අහස දෙස බලා හෙට ඵුස නැකැත වන්නේ ය. සුතසෝම ස්නානයට උයනට යන්නේ ය. එහිදී ගන්නෙමි. ආරක්ෂාව වනාහි විශාල වන්නේ ය. හාත්පස තුන් යොදුනක මුළු දඹදිව වාසීහු රකිමින් සැරිසරන්නේ ය. ආරක්ෂාව එතරම් නැති පළමු යාමයේ ම මුව උයනට ගොස් මඟුල් පොකුණේ බැස, සිටින්නෙමියි සිතා ගොස් පොකුණට බැස නෙළුම් මල් පත්‍රයකින් හිස වසාගෙන සිටියේ ය. ඔහුගේ තේජසින් මාලු, කසුබ් ආදිහු පසු බැස ජලය කෙළවර පේළි පේළි සැදී හැසිරුණහ.
මේ අයගේ පෙර භවයේ කළ තේජස කෙසේ ද? ඔහු කාශ්‍යප බුදුරදුන් ගේ කාලයේ කිරිමිශ්‍ර බතකින් සංග්‍රහ කෙළේය. එයින් මහත් ශක්තිය බලය උදාවිය. ගිනිහලක් කරවා භික්‍ෂු සංඝයාට සීතල දුරුකිරීමට ද, දර කපාගැනීමට පොරවක් ද දුන්නේ ය. එයින් තේජසින් යුක්ත විය.
මෙසේ ඔහු ඇතුළත උයනට ගියකල්හි ඉතා අළුයම හාත්පස යොදුන් තුනක් පමණ රැකවල් ලා ගත්හ. රජු ද උදෑසනම වළඳන ලද බත් ඇත්තේ, අලංකාර ඇතු පිටට නැගී, චතුරංගනී සේනාව සමග නගරයෙන් නික්මුණේ ය. ඒ අවස්ථාවේ තක්‍ෂිලාවෙන් නන්ද නම් බ්‍රාහ්මණයා පූජනීය ගාථා සතරක් ගෙන යොදුන් විස්සක් ඉක්මවා, ඒ නගරයට පැමිණ දොරගම සිට සූර්යයා උදාවූ කල්හි නගරයට පිවිසෙන්නේ රජු නැගෙනහිර දොරටුවෙන් නික්මෙනු දැක අත ඔසවා, ජය පැතී ය. රජ දිශාව දෙස බලමින් සිට යන්නේ උස ප්‍රදේශයක සිටියා වූ බමුණා ගේ දිගු කරන ලද අතර දැක ඇතු සමග ඔහු වෙත එළඹ මෙසේ කීවේ ය.
එම්බා බ්‍රාහ්මණය, නුඹගේ ජාතභූමිය කිනම් රටෙක්හි ද, කිනම් කරුණක් හේතු කොට ගෙන මෙහි පැමිණියෙහි ද, මේ කරුණ මට කියව. කුමක් කැමැත්තෙහි ද? තා විසින් අද පතන ලද්දේ කවරක් ද? එය දෙමි යි සුතසෝම රජ තෙමේ කීයේ ය.
[missing trans]
ඉක්බිති හෙතෙම ඔහුට ඔහු කීවේ ය.
මහරජ, උතුම් සාගරය බඳු වූ ඉතා ගැඹුරු වූ ගාථා සතරක් ඔබගේ ම ප්‍රයෝජනය පිණිස, මෙහි ගෙනාවෙමි. උතුම් අර්ථයෙන් යුත් ඒ ගාථා අසව යි බමුණා කීවේ ය.
[missing trans]
යයි පවසා මහරජ, මේ කාශ්‍යප බුදුරදුන් විසින් දේශනා කරන ලද, අනගි ගාථා සතර නුඹ මැනවින් අසා නුඹලාට දේශනා කිරීමට පැමිණියේ වෙමියි කීවේ ය. රජ සතුටු සිතැත්තේ වී ගුරුතුමනි, ඔබ යහපතක් කරන ලදි. මා විසින් නැවතීමට නොහැකිව, අද ඵුස නැකතින් හිසට නෑමට දවස උදාවී ඇත. අසවි ඔබ කල නොකිරේවායි පවසා, යවු! බමුණා ගේ අසවල් ගෙදර යහනාවක් පනවා කෑම-බීම සම්පාදනය කරවු යයි ඇමතියන්ට අණ කොට උයනට පිවිසියේ ය. එය අටළොස් රියනකින් වටකරන ලද ප්‍රාකාරයකින් යුක්තය. එහි ඔවුනොවුන් ගැටීම් ඇති කරගන්නා වූ ඇත්තු වටකොට තැබූහ. ඉක්බිති අශ්වයෝ, අනතුරුව රථ, අනතුරුව දුනුවායෝ පැමිණෙත් යයි කැලඹුණු මහා සාගරය මෙන් නාදකරන බව බලවත් සිරුරින් යුක්ත විය. රජු ඉතා විශාල ආභරණ මුදාහැර රැවුල කැපීම ආදිය කොට පිරිසිදු කරන ලද ශරීරය ඇත්තේ, පොකුණෙන් රූපශ්‍රීයෙන් ස්නානය කර පසුව ගොඩට විත් ජලය සනහන සළුව හැඳ පොරවා සිටියේ ය. ඉක්බිති ඔහුට සුවඳමල් අලංකාරාදියෙන් පිදූහ. පෝරිසාදයා මෙසේ සිතීය. රජු අලංකාර කරන ලද කාලයේ පිරුණු පුද්ගලයෙක් වන්නේය. සැහැල්ලු කාලයේ ම ඔහු අල්ලා ගන්නේ ම ය. ඔහු නාද දෙමින්, කැරකැවෙමින් විදුලිය මෙන් හිස මුදුනේ කඩුව කරකවමින්, බොල, මම පෝරිසාදයා නම් වෙමි’යි පවසා, ඇඟිල්ල නළලේ තබා, ජලයෙන් නික්මුණේ ය. ඔහුගේ ශබ්දය අසා, ඇත්ගොව්වෝ ඇතුන්ද අශ්වාරෝහකයෝ අශ්වයන්ද, රියදුරෝ රියද සූදානම් කළහ. බලසේනාව ගන්නා ලද ආයුධ හැරදමා උරහිසින් වැතිර සිටියහ.
පෝරිසාදයා සුතසෝම ඔසවා ගත්තේ ය. සෙසු රජවරු පාවලින් අල්ලාගෙන හිස යටට කොට පාදයෙන් හිසට පහර දෙමින් යයි බෝධිසත්ත්වයා සමීපයට පැමිණ නැමී ඔසවාගෙන කදෙහි හොවා ගත්තේ ය. හෙතෙම දොරටුවෙන් ගමන්කිරීම සැක සහිතයයි ඒ ඉදිරියේ ම අටළොස් රියන් උස ප්‍රාකාරයට නැග ඉදිරියෙන් ගිලිහුණු මද ඇතුන්ගේ කුඹල්තල ඉක්මවා පර්වත රාජයෙක් හෙළන්නාක් මෙන් වාතවේගයෙන් අශ්වරත්නයන් පිට ඉක්මවමින් හෙළා, රථ පෙළවල් ඉක්මවා, බඹරකු නාදකරන විලසින් නිල්ගෙඩි සහිත නුගපත් මර්දනය කරන්නාක් මෙන් එකම වේගයෙන් ම යොදුනක් පමණ ගොස්, සුතසෝමට වැඩ පිණිස පසුපසින් පැමිණෙන්නේ දැයි බලමින්, කිසිවකු නොදැක සෙමින් යමින් සුතසෝම ගේ කෙස්වලින් ජලබිංදු තමන් මතට වැටෙන්නා දැක, මරණයට නොබිය වූවෙක් නම් නැත. සුතසෝමද මරණ බියෙන් අඬන්නේ යයි හඟියි සිතා කීවේ ය.
යම් හෙයකින් පණ්ඩිතයෝ අනුන්ගේ ශෝක දුරු කරන්නාහු වෙද්ද, මිනිසුන්හට ඒ ශෝක දුරුකිරීම පරම පිහිටකි. බහුශ්‍රැත වූ බොහෝ කරුණු සිතන්නා වූ සප්‍රාඥයෝ වෙද්ද, එබඳු මහා ප්‍රාඥයෝ ඒකාන්තයෙන් නො හඬති.
කෝරව්‍ය ශ්‍රේෂ්ඨ මහරජතුමනි, නුඹ තමා ද ඥාතීන් ද නොහොත් අඹු දරුවන් ද ධාන්‍යය ද ධනය ද රිදී ද රන් ද යන මේ කුමකට තැවෙන්නෙහි ද යන මේ වචනය තා විචාරමි යි පෝරිසාදයා ඇසීය.
එහි **යං පණ්ඩිතා** යනු යම්බඳු ඔබ හා සමාන පණ්ඩිතයෝ වෙනතක් තබා ශෝකයෙන් පසුතැවිලි වෙත්ද, මෙසේ ශෝකය දුරුකිරීම වෙනත් මහා මුහුදේ බිඳුනු නැවට දිවයිනක් මෙන් පිහිට වෙයි. එහෙයින් නුඹ හා සමාන ප්‍රඥාවන්තයෝ නොඅඬත්ද, යන අර්ථයයි. **කිමොනු ත්‍වං** යනු මිත්‍ර සුතසෝමය, නුඹ හා සමාන මරණ බියෙන් හඬනවිට අන් අඳබාලයකු කුමක් කරන්නේද? තවද මේ පුත්‍රාදීන් අතරෙහි ද, එය විචාරමි. **කිමොන ත්‍වං සුතසොමානු තප්පෙ** යනු කිම මෙසේ ශෝක කරහි, කුමක් සිතහිද යන අර්ථයයි. [missing trans]
සුතසෝම මෙසේ කීවේය.
එම්බා පෝරිසාදය, මම තමන් ගැන ශෝක නො කරමි. අඹුදරුවන් ගැන ද ශෝක නො කරමි. ධනය ගැන හෝ ශෝක නො කරමි. රට ගැන හෝ ශෝක නො කරමි. පුරාණ වූ සත්පුරුෂ ධර්මය පුරුදු කරන ලද්දෙක්මි. බ්‍රාහ්මණයාට වූ ඒ පොරොන්දුව ගැන ශෝක කරමි.
සිය රටෙහි ඉසුරු බව්හි පිහිටියා වූ මා විසින් බ්‍රාහ්මණයකු සමග පොරොන්දුවකට බැඳෙන ලද, බ්‍රාහ්මණයාට ඒ පොරොන්දුව සපුරා සත්‍යය රක්නෙම් නැවත එන්නෙමි යි සුතසෝම රජ තෙමේ කීයේ ය.
එහි **අනුත්‍ථුනාමී** යනු මම නොඅඬමි. මේ දූදරුවන්ගේ වැඩ පිණිස හෝ දුක්බර වචන නොකියමි. ශෝක නොකරමි. තවද සත්පුරුෂ ධර්මය ද, උගතුන් ගේ චරිතවලින් ලද පුරාණ ධර්මතාවයන් ද ඇත. බ්‍රාහ්මණ වූ මම පොරොන්දු වූ සත්‍යය නම් රකිමි යන අර්ථයයි. එහි අනුව ශෝක කරමි යන අර්ථයයි. **සච්චානුරක්ඛී** යනු සත්‍යය අනුව රකිමින් ඒ බ්‍රාහ්මණයා තක්‍ෂිලාවේ සිට කාශ්‍යප දසබලධාරීන් විසින් දේශනා කරන ලද, ගාථා සතර රැගෙන ආවේ, ඔහුට ම ආගන්තුක සත්කාරකොට නා, ආ බව අසන්නෙමි. යම්තාක් මගේ පැමිණීම වේ යයි පොරොන්දු දී ආවේ, නුඹ ඒ ගාථා ඇසීමට නොදීම මා අල්ලා ගත්තේ ය. ඉදින් මා අත හරින්නෙහි නම් ඒ බණ අසා සත්‍යය අනුව රකින්නී, යළිත් ආවර්ජනා කරන්නේය යයි පවසයි.
ඉක්බිති පෝරිසාදයා කීවේ ය.
මරු මුවින් මිදුණු, සුවපත් වූ, මනුෂ්‍ය තෙමේ නැවත සතුරාගේ අතට පැමිණෙන්නේ ය, යන මේ කාරණය මම විශ්වාස නො කරමි. කෝරව්‍ය රටෙහි අධිපති මහරජතුමනි, මා වෙත නො එළඹෙන්නෙහි ය.
කාම සම්පත් කැමතිවන්නො වූ රජතුමනි, නුඹ පෝරිසාදයා ගේ අතින් මිදුණෙහි සිය මැදුරට ගොස් මිහිරි ප්‍රිය ජීවිතයක් ලැබ නැවත මා වෙත කවර කරුණෙකින් පැමිණෙන්නෙහි දැ යි පෝරිසාදයා ඇසී ය.
එහි **සුඛී** යනු සුවපත් භාවයට පැමිණ. **මච්චුමුඛා පමුත්තො** යනු මා හා සමාන සොරකුගේ අතින් මිදීමට මරණ මුඛයෙන් මිදීම නම් වී. **නහි මං උපෙසි** යනු මෙතෙම සමීපයට නොඑළඹෙන්නේය. **මන්‍දිරං** යනු රාජධානිය හෝ ගෙදර **කාමකාමී** යන මෙය ආමන්ත්‍රණය කිරීමයි. කැමැති කැමැති පරිදි යන අර්ථයයි. [missing trans] **කුතො** යනු කවර නම් කරුණකින්.
ඒ අසා බෝසත්හු සිංහයකු මෙන් නොබියව මෙසේ කී සේක.
පිරිසිදු සිල් ඇත්තේ මරණය කැමති වන්නේ ය. මෙරමා විසින් නින්දා කරන ලද පාපසම්භව ඇත්තෙක් ව ජීවිතය නො කැමති වන්නේ ය. යමක් හේතු කොට ගෙන බොරු කියන්නේ නම් එය ඒ සත්ත්වයා දුගතියෙන් නො මුදාලන්නේ ය.
මහරජ, ඉදින් වාතය පර්වතයක් පුළුන් පොදක් සේ ගෙන යතුදු සඳ හිරු බිම වැටෙතුදු හැම නදීහු උඩු ගං බලා යතුතදු මම නම් බොරු නො කියමි යි සුතසෝම තෙමේ කීයේ ය.
[missing trans]
එහි **මතං වරෙය්‍යා** යනු මරණය කැමැති වන්නේය. කැමැති වේවා! ප්‍රාර්ථනා කෙරේවා යන අර්ථයයි. **න හි ජීවිතං** යනු අකුසල ධර්ම කරන්නා ගර්හිත වූ පිිරිහුණු ජීවිතය උතුම් නොවන්නේ ය. එවැන්නක් කැමැති නොවේවා! ඔහුගේ ජීවිතය පරලොව ද අයහපත් බැවින් දුජ්ජීවිත නම් වේ. **යස්සා** යනු යම්බඳු තමන්ගේ වැඩ පිණිස දුසිල් වූ. **අලිකං භණෙය්‍ය** මේ ආත්මාලාභයට ඒ මිනිසා දුගතිගාමී නොවේයයි, නොරකියි. **ගිරිමාවහෙය්‍යා** යනු මිත්‍ර පෝරිසාදය, මා සමග එකම ගුරුකුලයක පුහුණු වූයේ, මෙබඳු ආකාර මිත්‍රයෙකු වී, මේ ජීවත්වීම උදෙසා බොරු නොකියන්න. කිම නොඅදහන්නෙහි? ඉදින් පෙර කටයුතු සේ සිතන්න. වාතය නැගී සිට මහත් පර්වතය සෙලවිය නොහැකි සේ, අහසේ දරන්නා වූ දේවල් ද මම මුසාබස් නොකියන්නෙමියි ඔබ විශ්වාස කළ යුතුය. මෙය වනාහි ඔබ නොඅදහාද? මෙසේ කී කල්හි ද ඔහු නොඅදහන්නේ ම ය.
ඉක්බිති බෝසත් මෙතෙම මා විශ්වාස නොකරයි. සපථ කළ කල්හි ද ඔහු විශ්වාස කරවන්නෙමියි සිතා, මිත්‍ර; පෝරිසාදය, කඳෙන් මාව බස්සවන්න. විශ්වාස ලෙස තහවුරු කොට ඔබට අදහා පෙන්වන්නෙමියි කී කල්හි, ඔහු විසින් බස්සවා බිම තබන ලද්දේ, සපථ කරමින් මෙය කීවේ ය.
අහස පැළී ගිය ද, සයුර වියළී ගිය ද, සත්ත්වයන් දරා සිටුනා පෘථිවිය පෙරළී ගිය ද, මහමෙර ඉදිරි වැටෙතුදු මහරජ මම නම් බොරු නො කියමි.
එහි අර්ථය නම්:- ඉදින් කැමැතිවෙහි ද? මෙබඳු ආකාර ආයුධවලින් මනාසේ සංයම වූ රකින ලද ක්‍ෂත්‍රිය කුලයෙහි උපන්නී නම් නොවේවා!යි කඩුවක් හෝ සැතක් පිරිමදිමි. අන් දෙයක් හෝ ඔබ කැමැති වෙහි නම් මිත්‍රය, මම ඔබට ඉන් සත්‍යය පෙන්වමි. යම් සේ මම, ඔබගෙන් මිදුණේ ගොස් බ්‍රාහ්මණයා ළඟ හිඳ සත්‍යය අනුව රකිමින් යළිත් පෙරළා පැමිණෙන්නෙමි.
ඉක්බිති පෝරිසාදයා මේ සුතසෝම ක්‍ෂත්‍රියන් විසින් නොකළ යුතුවූ ලෙස සපථ කරයි. මොහුගෙන් මට කවරක් ද? මොහු ඒවා හෝ නොවේවා! මම ද, ක්‍ෂත්‍රිය රජුගෙන් මට ම බාහුවෙන් ලේ ගෙන දේවතාවාට බලිකර්මය කරන්නෙමි මෙතෙම අතිශයින් ක්ලාන්ත වේයයි සිතා කීවේය.
යහළු පෝරිසාදය, කඩුව ද සිරිය ද මම පරාමර්ශනය කරමි. යහලුව මම ඔබට දිව්රීම ද කරමි. නුඹ විසින් මුදන ලද මම බ්‍රාහ්මණයාට ණය නැත්තෙක් ව, සත්‍යය රක්නෙම් නැවත එන්නෙමි යි රජතෙමේ කීවේ ය.
යන ගාථාව කීවේය.
එහි **පුනරාවජස්සු** යනු යළිත් පෙරළා පැමිණෙන්නේය යන අර්ථයි.
ඉක්බිති ඔහුට බෝසත්තෙම, මිත්‍රය; නොසිතව. සතර සත්පුරුෂ ගාථා අසා ධර්මකථිකයාට පූජාකොට උදෑසනම පැමිණෙන්නෙමියි කියා ගාථාව කීවේ ය.
මහරජ, සිය රටෙහි ඉසුරු බව්හි සිටියා වූ ඔබ විසින් බ්‍රාහ්මණයකු සමග යම් පොරොන්දු වීමක් කරන ලද ද, ඒ පොරොන්දුව බමුණාට දී සත්‍යය රක්නෙහි නැවත මෙහි එව යි පෝරිසාදයා කීවේ ය.
ඉක්බිති ඔහුට පෝරිසාදයා, මහරජ; ඔබ ක්‍ෂත්‍රියන් විසින් නොකළ යුත්තක් සපථ කරන ලදි. එය සිහිපත් කරන්නෙවු යයි කියා මිත්‍රය; පෝරිසාදය, නුඹ මා ළදරු කාලයේ පටන් දනිහි. සිනහවෙන්වත් මුසා නොකිය යුතුය. දැන් මම ඉදින්, රාජ්‍යයේ සිටියේ ධර්මය අධර්මය දන්නේ කුමක් නිසා මුසා බස් කියන්නෙම්ද? මා අදහන්න. මම ඔබට බලිපූජා කර්මය පමුණුවන්නෙමියි විශ්වාස කරන නමුත්, එසේ වීනම් යව මහරජ; ඔබලා අනාගතයේ බලිකර්මයේ සිදු නොවන්නේය. දේවතාවෝ ද ඔබලා හැර නොපිළිගනියි. මගේ බලිකර්මයට අනතුරක් නොකරාවායි බෝසතුන් පිටත් කෙළේ ය. හෙතෙම රාහුගෙන් මිදුණු චන්ද්‍රයා මෙන් හස්ති බල වීර්ය සම්පන්න වූයේ, වහාම නගරයට පැමිණියේය. ඔහු ගේ සේනාව ද, සුතසෝම රජු පණ්ඩිතය. මිහිරි ධර්ම කථිකයෙකි. කථා එකක් දෙකක් හෝ කීමට ලබන්නේ පෝරිසාදයා දමනයකොට සිංහ මුඛයෙන් මිදුණු මත් ඇතකු මෙන් පැමිණෙන්නේ යයි රජු පෝරිසාදයාට දී, ආවෝ යයි අපට ගර්හා කරන්නෝ යයි සිතා නගරයෙන් ඔහු දුරසිටම පැමිණෙනවා දැක, පෙර ගමන් කොට වැඳ කිම මහරජ, පෝරිසාදයා දවසින් ක්ලාන්ත නොකළේදැයි පිළිසඳර කථාකොට පෝරිසාදයා විසින් මගේ මව්පියන් විසින් ද කරන ලද දුෂ්කර දෙයක් කරන ලද්දේයයි එබඳු ආකාර, චණ්ඩ සාහසිකයකු මගේ දහම් කථා අසා මා මුදාහැරියේ යයි කී කල්හි රජ අලංකාර කොට, ඇතුපිට නංවා, පිරිවරා නගරයට පිවිසුණේය. ඒ දැක සියළු නාගරිකයෝ සතුටුවූහ.
ඔහු ද, ධර්මයට ඇලුණු බැවින් මව්පියන් නොදැකම, පසුව හෝ ඔවුන් බලන්නෙමියි, රාජ මන්දිරයට පිවිස, රාජාසනයේ හිද, බමුණා කැඳවා රැවුල් කැපීම ආදිය අණ කරවා, හේ කපන ලද කෙස් රවුල් ඇත්තේ ස්නානයට කැමැත්තේ වස්ත්‍රාලංකාරයෙන් සැරසුණේ ගෙනවිත් දක්වන කල්හි තෙමේ පසුව නා, ඔහුට තමන්ගේ ආහාර දී, ඔහු වැළඳූ විට තෙමේ වළඳා ඔහු මාහැඟි පලඟෙහි වඩාහිඳුවා ධර්මයට ගරුකළ යුතු බැවින් සුවඳමල් ආදියෙන් පූජාකොට තෙමේ නිවෙස්නේ හිඳුවා ඔබලා විසින් මට රැස්කරන ලද, ගුරුතුමනි, සත්පුරුෂ ගාථා අසමි යයි ආයාචනා කෙළේය. ඒ අර්ථය ප්‍රකට කරවමින් ශාස්තෲන් වහන්සේ වදාළ සේක;
ඒ සුතසෝම රජු තෙම පෝරිසාදයාගේ අතින් මිදුණේ ඒ බමුණා වෙත ගොස් මෙසේ කීවේ ය. එම්බා බ්‍රාහ්මණය, අසන ලද යම් ඒ ගාථාවෝ හිත පිණිස පවතිද්ද, ඒ සතාරහ නම් ගාථාවන් අසමි යි රජ තෙම කීවේ ය.
එහි **එතදවොච** යනු මෙසේ කීවේය යන අරුතය.
බමුණා බෝසතුන් විසින් ඉල්ලා සිටින කල්හි සුවඳමලින් අත පොඟවා පසුම්බියෙන් මනෝරම්‍ය වූ පොතක් ගෙනහැර දෑතින් ගෙන, එසේ වීනම් මහරජ; කාශ්‍යප බුදුරදුන් විසින් දේශනා කරන ලද රාගය මදය මර්දනය කරන ආලය ආඝාතය ආදිය ආශ්‍රිත වූ තෘෂ්ණාව ක්‍ෂය කරන්නා වූ විරාගික නිරෝධ වූ අමාමහ නිවන සම්පාදනය කරන්නා වූ, සතාරහ ගාථා සතර අසවයි කියා, පොත බලමින් කීවේය.
සුතසෝම රජුනි, සත්පුරුෂයන් සමග එක් වරක් හෝ එක්වෙයි ද, එය ඔහු රකී. අසත්පුරුෂයන් සමග බොහෝ වූ ද එක්වීම් එසේ නො කෙරේ.
සත් පුරුෂයන් සමග ම එක් වන්නේ ය. සත් පුරුෂයන් සමග ම මිත්‍ර සන්ථවය කරන්නේ ය. බුද්ධාදී සත්පුරුෂයන්ගේ සද්ධර්මය දැන ශ්‍රේෂ්ඨයෙක් වන්නේ ය. ලාමකයෙක් නො වන්නේ ය.
ඉතා විසිතුරු කරන ලද රාජ රථයෝ ඒකාන්තයෙන් දිරත්. යළි ශරීරය ද, ජරාවට යෙයි. බුද්ධාදී සත්පුරුෂයන්ගේ නිර්වාණ ධර්මය ජරාවට නො යයි. බුද්ධාදි සත්පුරුෂයෝ ඒකාන්තයෙන් ඒ නිවන ප්‍රකාශ කරති.
මහරජ, අහස ද දුර වේ. පොළොව ද දුර වේ. සමුද්‍රයාගේ පරතෙර ද දුරෙහි පිහිටියේය. සත්පුරුෂයන්ගේ ධර්මය හා අසත්පුරුෂයන්ගේ ධර්මය අතර ඒකාන්තයෙන් දුරතර යයි කියත්.
එහි **සකිදෙව** යනු එකපාරටම. **සබ්භී** යනු සත්පුරුෂයන් විසින්. **සා නං** යනු ඒ සත්පුරුෂයන් සමග එකතු වේද? රැස්වීම එකවාරයක් හෝ පවත්වාද? ඒ පුද්ගලයා. **පාලෙති** රකියි. **නාසබ්භි** යනු අසත්පුරුෂයන් විසින්. බහු දිගුකලක් කරන ලද. **සංගමො** එක්තැන වාසය පාලනය නොකරයි ස්ථාවර නොවේ යන අර්ථයයි. **සමාසෙථ** යනු සමග සිටින්නේ ය. සියළුම ඉරියව්වලින් සිටි පණ්ඩිතයන් සමග පවතින්නේ ය යන අර්ථයයි. **සන්‍ථවං** යනු මිත්‍ර සංසර්ගයයි. **සතං සද්ධම්මං** යනු බුද්ධාදී මහ වියතුන්ගේ සප්තිස් බෝධිපාක්‍ෂික ධර්ම සංඛ්‍යාත සද්ධර්මයයි. **සෙය්‍යොහොති** මේ ධර්මය දැන වෘද්ධියටම පත්වෙයි. හානියක් නම් නැත යන අර්ථයයි. **රාජරථා** යනු රජවරුන් නැගී යන රථ. **සුචිත්තා** යනු මැනවින් පිරියම් කරන ලද. **සබ්භිපවෙදයන්ති** යනු බුද්ධාදි සත්පුරුෂයෝ සබ්භි යනු සත්පුරුෂ බවට ගිය, ශෝභන වූ උතුම් නිවන අවබෝධ කරගනිත්. හෙතෙම නිර්වාණ සංඛ්‍යාත සත්පුරුෂයා ජරාවට නොපැමිණේ. දිරා නොයයි. **නභං** යනු ආකාශයයි. **දූරෙ** යනු පොළොවේ මැනවින් පිිහිටි, පැතිරුණු ආකාශයයි. නිරාලම්බව, නොපිහිටි යන මේ කරුණු දෙකම ඒකාබද්ධ වූයේ, විසංයෝග වශයෙන් නොපැසුණු යන අර්ථයෙන් දූර නම් වෙති. **පාරං** යනු එතර-මෙතෙර යනුයි. **තදාහු** යනු එය කීවාහුය.
මෙසේ බමුණා සතර සකාරහ ගාථා කාශ්‍යප බුදුරදුන් විසින් දේශනා කරන ලද න්‍යායෙන් දේශනා කොට නිශ්ශබ්ද විය. ඒ අසා බෝසත් මට යහපත් වූයේ යයි, සතුටු සිතැත්තේ මේ ගාථා ශ්‍රාවක භාෂිත නො වේ. සෘෂි භාෂිත ද නොවේ. පණ්ඩිත භාෂිත ද නොවේ. සර්වඥයන් වහන්සේ විසින් ම දේශනා කරන ලද්දේ වෙහි ය. කුමක් නිසා, අනර්ඝ දැයි සිතා මේ මුළු චක්‍රවාටයේ සිට සත්රුවන් පුරවා දෙනු ලබන්නේ, සුදුසු දෙයක් කිරීමට නොම හැකියයි, මම වනාහි යොදුන් තුන්සියයක්, කුරු රටෙහි, යොදුන් සතක් වූ ඉඳිපත් නුවර ද, රාජ්‍යය දීමට කැමැති වෙමි. ඔබට රාජ්‍යය ඉසිලීමට භාග්‍යයක් ඇද්ද? අංගවිද්‍යානුකූලව බලන්නේ, නුදුටුවේය. ඉක්බිති සෙනෙවි තනතුරු ආදිය සිතා එක් ග්‍රාම පාලකයෙකුගේ ද භාග්‍ය නො දැක, ධනලාභාදිය බලන්නේ, කෝටියක් ධනයේ පටන් බලා, කහවනු හාරදහසක් භාග්‍ය දැක මෙපමණකින් ඔබව පුදන්නෙමියි සාරදහසක් ධනය දී, ගුරුතුමනි, ඔබට හැර වෙනත් ක්‍ෂත්‍රියන්ට මේ ගාථා දේශනා කොට කුමක් ලබහුදැයි විචාළේය. මහරජ, මේ අයුරින් කාය එක සියය සියය බැගින් ලැබ ඔවුහු සතාරහා නම් වූයේ යයි කීවේ ය. ඉක්බිති ඔහුට, බෝසත් ගුරුතුමනි; තමන් විසින් ගෙන පරිහරණය කරන ලද, භාණ්ඩයේ අගය නොදනිහි. මෙතැන් පටන් ඔවුහු සහස්සරහා (දහසක් වටනේය) නම් වෙත්වා’යි කියා ගාථාව කීවේ ය.
බමුණ, මේ ගාථාවෝ සීයක් නොව දහසක් වටනාහු වෙති. එහෙයින් ඔබ සාරදහසක් වහා ගනුව යි සුතසෝම රජ කීවේ ය.
[missing trans]
ඉක්බිති ඔහුට එක් සැප යානාවක් දී බමුණාට සොත්‍ථිය ගේ ගෙට පිවිසෙවු යයි පුරුෂයන්ට අණ කොට ඔහු පිටත් කෙළේය. එකෙණෙහි සුතසෝම රජු විසින් සියක්වර අනගි (සතාරභා ගාථා) සහස්සරහා කොට පුදන ලද්දී, සාධු සාධු යයි මහා සාධුකාර හඬක් විය. ඔහුගේ දෙමව්පියෝ ඒ ශබ්දය අසා මේ කිනම් ශබ්දයක්දැයි විචාරා ඇති තතු පරිදි අසා දැන, ධනයට ලොල් බැවින් බෝසතුන්ට කිපුණෝය. ඔහු ද බමුණා පිටත්කොට, ඔවුන්ගේ සමීපයට ගොස් වැඳ සිටියේය. ඉක්බිති ඔහුගේ පියා, දරුව; මෙබඳු ආකාර වූ සාහසික සොරකු ගේ අතින් මිදුණේ දැයි පිළිසඳර කථා මාත්‍රයකුදු නොකොට තමන්ගේ ධනලොල් බව සත්‍යයකි. දරුව, ඔබගේ ගාථා සතර අසා සාරදහසක් දෙන ලදී යයි විචාරා සත්‍යයක් යයි කී කල්හි,
එම්බා සුතසෝමය, අසූවක් වටනා වූ ද, අනූවක් වටනා වූ ද සියයක් වටනා වූ ද ගාථාවෝ ඇතැ යි ඔබ දන්නෙහි ය. දහසක් වටිනා ගාථාවෝ කොහි වෙද්ද? කියා පිය රජ ඇසීය. කීවේය.
[missing trans]
එහි **පච්චත්තමෙවා** යනු තමන් දන්නෙහිය. **කුධත්‍ථි** යනු කොහේ ඇද්ද? යනුවෙනි.
ඉක්බිති ඔහුට බෝසත්, දරුව මම ධනය වර්ධනය කිරීමට අකමැති වෙමි. කැමැති වෙමි යි අසන ලද්දේ නම් කැමැති වෙමියි හඟවන්නේ මෙය කීවේය.
පියාණනි, මම තමා ගේ ශ්‍රැතය පිළිබඳ දියුණුව කැමති වෙමි. ශාන්ත වූ සත්පුරුෂයෝ මා භජනය කෙරෙත්වා! මම වනාහි ගංගාවන්ගෙන් තෘප්ත නො වන්නා වූ මහා සාගරය මෙන් සුභාෂිතයෙන් තෘප්ත නො වෙමි.
යම් සේ ගින්න තණ හා දැව දවමින් තෘප්ත නො වේ ද, නදී ජලයෙන් සාගරය හෝ තෘප්ත නො වේ ද, රාජ ශ්‍රේෂ්ඨය එපරිද්දෙන් ම ඒ පණ්ඩිතයා ගේ සුභාෂිතයන් අසා තෘප්ත නො වෙමි.
ප්‍රජාධිපති මහරජතුමනි, යම් විටෙක දී සිය දාසයකු ගෙන් වුව අර්ථවත් ගාථාවක් අසම් ද, එය සකස් කොට ම අසමි. පියාණන් වහන්ස, ධර්මයන් විෂයයෙහි මාගේ තෘප්තියක් නම් නැත්තේ ම ය.
එහි **වො** යනු නිපාත මාත්‍රයකි. **සන්තො** යනු මේ මා ඇසුරු කරත්වායි කැමැති වෙමි. **සවන්තිහි** යනු නදී (ගංගා)වලින්, **සකස්සා** යනු නන්ද බ්‍රාහ්මණය, සිටීවා! යම්කලෙක මම තමන්ගේ දාසයකු වන්නෙමි අසමි.
මෙසේ ද පවසා; දරුව, මට ධනය නිසා අපහාස නොකෙරේවා! මම බණ අසා පැමිණෙන්නෙමියි සහතික කොට ආවේ, දැන් මම පෝරිසාද ගේ සමීපයට යන්නෙමි. මේ රාජ්‍යය තොප ගනිවු! යයි රාජ්‍යය පවරාදෙමින්.
පියාණෙනි, ධනය සහිත වූ බල වාහන සහිත වූ ආභරණ සහිත වූ සියලු කැමැති සම්පත් ඇත්තා වූ ඔබගේ මේ රජය භාර ගනු මැනවි. කාම සම්පත් හේතු කොටගෙන කුමකට මට පරිභව කරන්නෙහි ද, මම පෝරිසාදයා සමීපයට යමි යි සුතසෝම තෙමේ කීවේ ය.
යන ගාථාව කීවේය.
එහි **කන්තෙ** යනු සමීපයේ යනුයි.
එසමයේ පියරජුගේ හදවත උණු විය. ඔහු දරුව, සුතසෝම ඔබ කුමක් මේ කියහි ද? චතුරංගිනී සේනාව විසින් සොරු අල්ලා ගන්නෙමියි කියා ගාථාව කීවේ ය.
එම්බා පුත්‍රය, ඇතරුවෝ ය. රියසෙනඟ ය. පාබල සෙනඟ ය. අශ්වාරෝහකයෝ ය. ධනුර්ධරයෝ ය යන යම් සමූහයක් වෙද්ද, මේ සියල්ලෝ ම ඒකාන්තයෙන් ආත්මාරක්‍ෂාව පිණිස වෙති. එබැවින් සේනාව යොදවමු. සතුරා නසමු යි පියරජ තෙමේ කීවේ ය.
එහි **හනාමා** යනු ඉදින් මෙසේ යොදවන ලද්දා වූ සේනාවෝ ඔහු අල්ලා ගැනීමට නොහැකි වෙත්. ඉක්බිති ඔහු සකල රටවාසීහු ගෙන ගොස් විනාශ කරමු. සතුරා මරමු. ඔහු තමාගේ පසමිතුරා යන අර්ථයයි.
ඉක්බිති ඔහු ගේ මව්-පියෝ කඳුළු පිරුණු මුහුණ ඇතිව, දරුව; යාමට නොලැබේවායි ආයාචනා කළහ. සොළොස් දහසක් නාටක ස්ත්‍රීහු ද සෙසු පිරිවර ජනයා ද, අපව අනාථ කොට, දේවයන් වහන්සේ කොහි යහිදැයි හඬා වැලපුනහ. මුළු නගරයේ කිසිවෙකු සිය ස්වභාවයෙන් සිටීමට නොහැකිවන්නේ පෝරිසාදයාට ප්‍රතිඥා දී ආවේ, දැන් සතර සතාරහ ගාථා අසා ධර්මකථිකයාට සත්කාර කොට මව්පියන් වැඳ නැවත ඔහුගේ සමීපයට යන්නේ ය යයි මුළු නගරය එකම කෝලාහලයක් විය. ඔහු මව්-පියන් ගේ වචන අසා:-
නරශ්‍රේෂ්ඨ වූ පියාණන් වහන්ස, පෝරිසාද තෙම මා ජීවග්‍රාහයෙන් (පණ පිටින්) ගෙන හැර දැමී ද එසේ කිරීමෙන් හෙතෙමේ සුදුෂ්කර වූවක් කෙළේ ය. එබඳු පළමු උපකාරයක් සිහි කරන්නා වූ මම ඔහුට කෙසේ නම් ද්‍රෝහ කෙරෙම් දැ යි සුතසෝම ඇසී ය.
යන ගාථාව කීවේය.
එහි **ජීවං ගහෙත්‍වා** යනු පණපිටින් අල්ලාගෙන **තං තාදිසං** යනු ඒ ඔහු විසින් කරන ලද, එබඳු ආකාර වූ. **පුබ්බකිච්චං** යනු පෙර කරන ලද උපකාර. **ජනින්‍ද** යනු පියාට ආමන්ත්‍රණය කරයි.
ඔහු මව්-පියන් අස්වසා, මෑණියනි, පියාණෙනි, නුඹලා මා ගැන නොසිතවු. කරන ලද යහපත මම ෂට්කාම ලෝකයේ දුර්ලභ නොවෙයි. මව්පියන් වැඳ සෙසු ජනයාට අනුශාසනා කොට නික්ම ගියේ ය.
ඒ අර්ථය ප්‍රකාශ කරමින් ශාස්තෲන් වහන්සේ ගාථාව කී සේක. හෙතෙම පියා ද මව ද වැඳ නියම්ගම් වැස්සන්ට ද බලසෙනගට ද අනුශාසනා කොට සත්‍යය කියන්නේ සත්‍යය රකිමින් පෝරිසාදයා යම් තැනෙක්හි නම් එහි ගියේ ය.
එහි **සච්චුනාරක්ඛමානො** යනු සත්‍යය අනුව රකිනු ලබන, **අගමාසී** යනු ඒ රාත්‍රිය, නිවස්නයේ ම නිදිසුව ලැබ දෙවන දවසේ, හිරු උදාවූ වේලාවේ මව්පියන් වැඳ, සෙසුජනයාට අනුශාසනා කොට, කඳුළු පිරුණු මුහුණින් නොයෙක් ආකාර අය හඬා වැලපෙන්නේ ම, රාජ මන්දිරයේ සෙසු ජනතාවට අනුශාසනා කරන ලද්දේ, නගරයෙන් නික්ම ඒ ජනතාවට නැවැත්වීමට නොහැකිවන්නේ, මහා මාර්ගයේ දණ්ඩකින් හරහට ඉරක් ඇඳ මේ මා කෛරහි සෙනෙහසක් ඇත්නම්, මා නොඉක්මවාහු යයි කීවේ ය. මහජනයා තෙදවත් සිල්වතා ගේ අණ ඉක්මවීමට නොහැකි වන්නේ, මහ හඬින් හඬා වැලපෙමින්, ඔහු සිංහ විලාශයෙන් යන්නා වූ අයුරු බලා සිටිමින් සිට, ඔහුගේ දර්ශන සම්පත්තිය ඉක්මගිය කල්හි, එකහඬින් හඬමින් නගරයට පිවිසියහ. හෙතෙම ද ආවා වූ මාර්ගයෙන් ම ඔහුගේ සමීපයට ගියේය. ඒ නිසාවෙන් කියන ලදි. **අගමාසි සොයෙන සොපොරිසාදො** යනාදිය.
ඉක්බිති පෝරිසාදයා සිතුවේය. ඉදින් මගේ යහළුවා වූ සුතසෝම යනු කැමැත්තේ, පැමිණේවා! රුක්ඛ දේවතාවා තොප නොවළක්වා! මා යමක් කැමැති වේද, එය කරාවා. මේ රජවරුන් මරා පස්මිහිරි මාංශයෙන් බලිකර්මය කරන්නෙමියි දරසෑයක් කරවා ගිනි දල්වා අඟරු පවතීවා!යි ඔහුගේ උල පිරිමදිද්දී ම බෝසත් ඔහුගේ සමීපයට ආවේ ය. ඉක්බිති ඔහුව, පෝරිසාදයා දැක සතුටු සිතැත්තේ මිත්‍රය; ගොස් කළයුතු කාර්ය ඔබ විසින් කළේදැයි විචාළේ ය. බෝසත්, එසේය මහරජ, කස්සප දසබලයන් විසින් දේශනා කරන ලද, ගාථා ඇසුවා වූ ධර්ම කථිකයන්ට සත්කාර කළේ ඒ නිසා ගොස් කළ යුතු කටයුතු කළේ නම් වෙයි යනු දැක්වීමට ගාථා කීවේ ය.
සිය රටෙහි ඉසුරුබව්හි සිටියා වූ මා විසින් බ්‍රාහ්මණයකු සමග යම් පොරොන්දුවක් වන ලද ද එය ඒ බ්‍රාහ්මණයාට දී සත්‍යය රක්නෙම් නැවත මෙහි ආවෙමි. පෝරිසාදය, මා මරා දේවතාවාට යාග හෝ කරව. මාගේ මස් හෝ අනුභව කරව යි සුතසෝම රජ තෙමේ කීවේ ය.
එහි **යජස්සු** යනු මා මරා දේවතාවාට හෝ යාගය හෝ පුද දේවා! මගේ මස් හෝ අනුභව කරනු මැනවි යන අර්ථයයි.
ඒ අසා පෝරිසාදයා මේ රජු බිය නොවෙයි. පහවූ මරණ බිය ඇතිව සිට කථා කරයි. මොහුගේ මේ ආනුභාවය කුමක්දැයි සිතා අනෙකක් නැත. කාශ්‍යප බුදුරදුන් විසින් දේශිත මේ ගාථා අසන ලද්දේ යයි පවසයි. ඒවායේ ඒ ආනුභාවයෙන් විය යුතුයි. මම ද මේවා කියවා, ඒ ගාථා අසන්නෙමි. මෙසේ මම ද නිර්භය වන්නෙමියි සනිටුහන් කොට ගාථාව කීවේ ය.
පසුව ද නුඹ කෑමට කිසි බාධාවක් නොමැත. මේ සෑය ද තවම දුම් සහිත ය. දුම් නැති ගින්නෙහි පිසන ලද්ද මනාව පැසුණේ වෙයි. ඒ තාක් මම සතාරහ ගාථාවන් අසමි යි පෝරිසාද කීවේ ය.
එහි **ඛාදිතුං** යනු කෑමයි. ඔබ ගේ කෑම මගේ පසුපස හෝ ඉදිරිපස හෝ නොපිරිහෙයි. පසුපස හෝ ඔබ මා කෑ යුතු වෙයි. **පචිතං** යනු නොදැල්වූ ගින්නෙහි පිසන ලද (පැසවූ) මස්, හොඳම පැසුණු ඒවා නම් වෙයි.
ඒ අසා බෝසත්, මේ පෝරිසාදයා පාපතරයෙකි. මේ ටික ආපසු ගෙන, ලජ්ජා කොට කියන්නෙමියි සිතා කීවේ ය.
එම්බා පෝරිසාදය, නුඹ අධාර්මිකයෙක් වූවෙහි මිනීමස් කන්නෙහි. උදර පෝෂණය හේතුකොට ගෙන රටින් ද ගිලිහුනෙහි ය. මේ ගාථාවෝ ද නව ලොව්තුරා දහම පවසති. ධර්මය හා අධර්මය කොහි සම වේ ද?
නිතර ලේ වැකුණු අත් ඇති රුදුරු වූ නො දැහැමි නුඹගේ සත්‍යයෙක් නැත. ධර්මයක් කොයින්ද? නුඹ මේ දහම් ඇසීමෙන් කුමක් කරන්නෙහි ද?
එහි **ධම්මඤ්චා** යනු මේ ගාථා නව ලෝකෝත්තර ධර්මයට ප්‍රකාශ කරති. විශේෂයෙන් කියති. **කුහිං සමෙතී** යනු කොතනක සමාන බවට යයිද? ධර්මය වනාහි සුගතිය ද, අගතිය හෝ වේ. පාපය කරයි. අධර්මය දුගතියකි. **කුතො ධම්මො** යනු වචනයෙන් සත්‍යමාත්‍ර වූද, නැත කවර ධර්මයක්. **කිං සුතෙනා** යනු, ඔබ මේ සූත්‍රයෙන් කුමක් කරන්නෙහි? මැටි භාජනයක් මෙන් සිංහචුරුණු තෙල් භාජනයට නොදමන්නේ ඔබ ධර්මය යයි කියන්නෙහි.
ඔහු මෙසේ කී කල්හිද, නොකිපුනේය. කුමක් හෙයින් ද, බෝසතුන්ගේ මහත් වූ මෛත්‍රී ආනුභාවයෙනි. ඉක්බිති ඔහුට, මිත්‍ර සුතසෝමය, මෙම අධාර්මික යයි කියා මේ ගාථාව කීවේය.
යමෙක් මාංශය හේතු කොටගෙන මුව දඩයමෙහි හැසිරේ ද, ආත්මාර්ථය හේතු කොට ගෙන යමෙක් මිනිසකු හෝ නසයි ද, ඒ දෙදෙනා ම පරලොව සම වෙති. ඔබ කුමක් හෙයින් මා අධාර්මිකයකු කොට කියන්නහු දැ යි පෝරිසාදයා ඇසී ය.
එහි **කස්මානො** යනු යමෙක් දඹදිව් තලයේ රජවරු අලංකාර ලෙස පිළියෙල කළ මහත් බලසේනා සහිතව, රථ පිරිවරා ගෙන සතුන් දඩයමේ යත් ද? තියුණු වූ ඊතලවලින් මිගයන් (සතුන්) විද මරත්. ඒවා නොකියා, කුමක් නිසා ඔබ මම ම අධාර්මිකයයි කියන්නෙහිද? ඉදින් ඔබ නිර්දෝෂ නම්, මම නිර්දේෂ වෙමි යන අර්ථය බබළයි.
ඒ අසා මහා සත්ත්වයන් වහන්සේ ඔහුගේ ඇදහිල්ලට ලද නින්දාවට නින්දා කරමින් ගාථාවක් කීවේය.
කරුණු දන්නා වූ ක්‍ෂත්‍රියයකු විසින් නිය තිබෙන පසක් සතුන් අතුරින් පස් දෙනෙක් කෑ යුත්තාහ. මහරජ, නුඹ වනාහි නොකෑ යුතු මිනීමස් කන්නෙහි ය. එබැවින් නුඹ අධාර්මික වේ.
එහි අර්ථය, මිත්‍ර පෝරිසාදය ක්‍ෂත්‍රිය ධර්මයන් දන්නාවුන් විසින් පහ පහ බැගින් ඇත් ආදීන් ද, දහයක් සත්ත්වයන් ම මාංශ වශයෙන් නිය අනුභව කරන හෙයින් නිය කෑයුතු වන්නේය. **නඛොතෙවා** යනුම පෙළ පාඨයමය. තවද, න්‍යාය නම්, ක්‍ෂත්‍රියා විසින් ක්‍ෂත්‍රිය ධර්ම දැනගත යුත්තේය. පංචනඛ සත්ත්වයන් අතර, හාවා, ඉත්තෑවා, ඉබ්බා, ඉදිබුවා, තලගොයා යන මේ සත්ත්වයෝ පස්දෙනා අනුභව නොකළ යුත්තෝ වෙති. අනෙක් කාරණය නම් ඔබ නොකෑයුතු මනුෂ්‍ය මාංස අනුභව කරහි. ඒ හේතුවෙන් අධාර්මික වෙහි.
මෙසේ ඔහු නිග්‍රහකොට වෙනත් පිළිසරණක් නොදැක තමන්ගේ පාපය වසා දමන්නේ ගාථාව කීවේය.
කාම සම්පත් කැමති වන්නා වූ රජතුමනි, ඔබ පෝරිසාදයා වූ මා අතින් මිදී නැවත සතුරා වෙතට ආවාහුය. මහරජ, එබැවින් ඔබ ක්‍ෂත්‍රිය ධර්මයෙහි දක්‍ෂයෙක් නො වන්නහු යයි පෝරිසාදයා කීවේ ය.
එහි **න ඛත්ත ධම්මෙ** යනු ඔබ ක්‍ෂත්‍රිය ධර්මසංඛ්‍යාත වූ නීති ශාස්ත්‍රයෙහි දක්‍ෂයෙක් නොවෙයි. තමන්ගේ අර්ථානර්ථ නොදන්නෙහි නිකරුණේම ඔවුහු ලොව පණ්ඩිතයන් යයි කීර්තිය පැතුරුණේ මම වනාහි ඔවුහු පණ්ඩිත බව නොදකිමි. අඳබාලයෙක් යයි කියයි.
ඉක්බිති ඔහුට මහා සත්ත්වයන් වහන්සේ මිත්‍රය; ක්‍ෂත්‍රිය කුසල ධර්මයෙන් නම් මා හා සමාන විය යුතුය. මම එය දනිමි. එය ඇති තතු පරිදි නොපිළිපදිමියි කියා ගාථාව කීවේය.
එම්බා පෝරිසාදය, යම් කෙනෙක් ක්‍ෂත්‍රිය ධර්මයෙහි දක්‍ෂ වෙද්ද, ඔවුහු බොහෝ සෙයින් ම නිරිසත්තු වෙති. එබැවින් මම ක්‍ෂත්‍රිය ධර්මය හැරපියා සත්‍යය රක්නෙම් නැවත මෙහි ආවෙමි. මා මරා යාගය හෝ කරව. මාංශය හෝ අනුභව කරව යි සුතසෝම රජ තෙමේ කීවේ ය.
එහි **කුසලා** යනු සැබෑ තතු පිණිස පිළිපදින කුසල් **පායෙන** යනු බොහෝසෙයින් නිරයගාමී වූවෝ, යමෙක් වනාහි එහි නූපදිත් ද ඔවුහු සෙසු අපායවල උපදිත්.
පෝරිසාද කීවේය.
යහළු සුතසෝමය, තුන් සෘතුවෙහි වාසයට සුදුසු ප්‍රාසාද ය. පොළොව ය. ගව අශ්වාදි සත්ත්වයෝ ය. කාම වස්තු වූ ස්ත්‍රීහු ය. කසී සළු ය. රත්සඳුන් ය යන සියල්ල ඉසුරුබව්හි පිහිටි හෙයින් ඒ නගරයෙහි දී නො අඩුව ලබන්නෙහි ය. සත්‍යයෙන් කුමන අනුසසක් දකින්නෙහි ද? කියා පෝරිසාදයා ඇසීය.
එහි **පාසාදවාසා** යනු මිත්‍ර සුතසෝමය. ඔබගේ සෘතු තුනට සුදුසු වූ දිව්‍යවිමාන වැනි තුන් නිවාස ප්‍රාසාද, **පඨවි ගවාස්ස** යනු පෘථිවියද, ගවයෝද, අශ්වයෝද බහුල වශයෙනි. **කාමිත්‍ථියො** යනු කාමවස්තු අනුභව කරන ස්ත්‍රීහු **කාසික චන්‍දනඤ්චා** යනු කශී වස්ත්‍රද, රත්හඳුන් ද වේ. **සබ්බං තහිං** යනු මේවාද වෙනත් දේද, උපභෝග-පරිභෝග සියල්ල එහි තමන්ගේ නගරයේ ඇති තරම් ලබහි. ඒ ඔබ, මේ සියල්ල හැර සත්‍යය අනුව රකින්නේ මෙහි පැමිණෙන්නේ සත්‍යයෙන් කුමන ආනිශංසයක් දකින්නෙහි.
බෝධිසත්ත්වයන් වහන්සේ කීහ.
පොළොවෙහි යම් මේ රසයෝ වෙද්ද, ඒ රස අතුරින් සත්‍යය ඉමිහිරි රසය යි. යම් හෙයකින් සත්‍යයෙහි පිහිටා සිටි මහණ බමුණෝ ජාති-ජරා-මරණයාගේ පරතෙරට යෙද්ද, එහෙයිනැ යි සුතසෝම රජතෙමේ කීවේ ය.
එහි **සාදුතරං** යනු යම්හෙයකින් සත්ත්වයන්ගේ සියළු රසයන් සියළු කාලයේම තැවෙත්. ප්‍රණීත තර නොවෙත්. එහෙයින් සත්‍යය ඒ රසයන් අතර සාධුතර රසය වේ. යම්හෙයකින් විරති සත්‍යයද, වචී සත්‍යයෙහිද පිහිටි ජාති, මරණ සංඛ්‍යාත ත්‍රෛභූමික සිත්වලට අයත් වේ. **පාරං** අමෘතමහා නිර්වාණයයි. **තරන්ති** පැමිණෙති. එහෙයින් ඒ නදිය තරණය කරත්.
මෙසේ ඔහුට බෝසතුන් වහන්සේ සත්‍යයේ ආනිශංස වදාළ සේක. ඉක්බිති පෝරිසාද පිපුණු පියුමක් මෙන් ද, පූර්ණ චන්‍ද්‍රයා මෙන් ද වූ මුහුණ ඇතිව බලා මේ සුතසෝම අඟුරු සෑය ද, ඇඳ නූල ද පිරිමදිමින් බලයි. මොහුට සිතේ තැති ගැනීමක්වත් නැත. කිමෙක් ද, මේ සතාරහ ගාථාවන්ගේ ආනුභාවය. නැතහොත් සත්‍යයේ අන්කිසි බලයක්දැයි සිතා ඔහුගෙන් විචාරන්නෙමියි, විචාරමින් ගාථා කීවේ ය.
කාම සම්පත් කැමති වන්නා වූ මහරජුනි, පෝරිසාද නම් වූ මා අතින් මිදුණා වූ ඔබ සිය භවනයට ගොස් නැවත ද සතුරා අතට ආවාහුය. ජනාධිපතිය, සත්‍යවාදී වූ ඔබ අවංක සිතැත්තාහු මෙහි ආවහුය. ඒකාන්තයෙන් ඔබට මරණභයක් නැත්තේ යයි සිතමි යි පෝරිසාදයා කීවේ ය.
මහාසත්ත්වයා ද ඔහුගේ අදහසට පිළිතුරු දෙමින් කී සේක.
මා විසින් නොයෙක් විදියේ සත්ක්‍රියා කරන ලදි. ප්‍රශස්ත වූ ද, මහත් වූ ද යම්බඳු යාගයෝ වෙත් නම් ඔවුහු පවත්වන ලද්දහ. පරලොවට යන මග පිරිසිදු කරන ලදි. ධර්මයෙහි සිටි කවරෙක් නම් මරණයට බිය වන්නේ ද? නො වන්නේ මය.
මා විසින් නන්වැදෑරුම් සත්ක්‍රියාවෝ කරන ලද්දාහ. ප්‍රශස්ත වූ ද මහත් වූ ද යම්බඳු යාගයෝ වෙත් නම් ඔවුහු පවත්වන ලද්දාහ. නො තැවෙමින් පරලොවට යන්නෙමි. පෝරිසාදය, මා මරා යාග හෝ කරව. අනුභව හෝ කරව.
පියා ද මව ද මා විසින් උපස්ථාන කරන ලද්දාහ. මා විසින් දැහැමින් රාජ්‍යානුශාසනා කරන ලදි. මා විසින් පරලෝ මග පිරිසිදු කරන ලදි. ධර්මයෙහි පිහිටි කවරෙක් නම් මරණයට බිය වෙද්ද, නො වෙත් මැ යි.
මා විසින් පියා ද මව ද යන දෙදෙන උපස්ථාන කරන ලද්දාහ. මා විසින් දැහැමින් රාජ්‍යානුශාසනා කරන ලදි. නො තැවෙමින් පරලෝ යන්නෙමි. පෝරිසාදය, මා මරා යාගය හෝ කරව. අනුභව හෝ කරව.
මා විසින් නෑ මිතුරන් කෙරෙහි කළමනා දෑ කරන ලදි. දැහැමින් රාජ්‍යය අනුශාසනා කරන ලදි. පරලෝ මග පිරිසිදු කරන ලදි. ධර්මයෙහි පිහිටි කවරෙක් නම් මරණයට බිය වෙද්ද? නොවෙත්මැයි.
මා විසින් නෑ මිතුරන් කෙරෙහි කළමනා දෑ කරන ලදි. දැහැමින් රාජ්‍යය අනුශාසනා කරන ලදි. නො තැවෙමින් පරලොවට යන්නෙමි. පෝරිසාදය, මා මරා යාගය හෝ කරව. අනුභව හෝ කරව.
මා විසින් බොහෝ දෙනාට නොයෙක් ලෙසින් දානය දෙන ලදි. මහණ බමුණෝ සතප්නා ලද්දාහ. පරලෝ මග පිරිසිදු කරන ලදි. ධර්මයෙහි පිහිටි කවරෙක් නම් මරණයට බිය වෙද්ද? නො වෙත් මැයි.
මා විසින් බොහේ දෙනාට නොයෙක් ලෙසින් දානය දෙන ලදි. මහණ බමුණෝ සතප්නා ලද්දාහ. නො තැවෙමින් පරලොවට යන්නෙමි. පෝරිසාදය, මා මරා යාගය හෝ කරව. අනුභව හෝ කරව.
එහි **කල්‍යාණා** යනු යහපත් කර්මයෝ. **අනෙකරූපා** යනු දානාදි වශයෙන් නොයෙක් ආකාර වූ. **යඤ්ඤා** යනු දසවිධ දාන වස්තු පරිත්‍යාග ආදි වශයෙන් ඉතා විශාල වූ පණ්ඩිතයන් විසින් ප්‍රශස්ත වූ. යාගයෝම. **යිට්ඨා** පවත්වන ලදි. **ධම්මෙඨිතො** යනු මෙසේ ධර්මයෙහි පිහිටි මා වැනි වූ. කවරෙක් නම් මරණයට බිය වන්නේද? **අනානුතප්පං** යනු නොතැවෙනු ලබන්නේ. **ධම්මෙන මෙ ඉස්සරියං පසත්‍ථං** යනු දසවිධ රාජධර්මයෙන් කෝප නොවී දැහැමින් ම මා විසින් රාජ්‍යය විචාරණ ලදි. **කාරා** යනු ඤාතීන් විෂයෙහි ඤාති ධර්මයන් ද, මිත්‍රයන් විෂයෙහි මිත්‍ර ධර්මයන් ද වශයෙනි. **දානං** යනු වස්තු සහිත සිතිවිලි සමුදායයි. **බහුධා** යනු බොහෝ ආකාරයෙන් **බහුන්නං** යනු පස්වැන්නක් නැති දසවැන්නක් නැති සිය ගණනක්. දහස් ගණනක්. සිය දහස් ගණනකට වඩා දෙන ලද්දේමය. **සන්තප්පිතා** යනු ගන්නා ගන්නා ලද භාජන පුරවා මැනවින් සන්තර්පණය කෙළේය.
ඒ අසා පෝරිසාද, මේ සුතසෝම රජු සත්පුරුෂයෙකි. ඤාණ සම්පන්න වේ. ඉදින් මම මොහු කන්නේ නම්, මගේ හිස්මුදුන සත්කඩකට පැලෙන්නේය. මට පොළොව ද විවර වන්නේ යයි බියවූයේ තැති ගත් සිත් ඇත්තේ මිත්‍රය; මා විසින් ඔබ නොකෑ යුතු වන්නේ යයි, පවසා ගාථාව කීවේය.
යමෙක් ඔබ වැනි සත්‍යවාදියකු අනුභව කරන්නේ නම් හෙතෙමේ විෂ බුදින්නේ ය. උග්‍ර තේජස් ඇති දිලියෙන සර්පයකු හෝ ග්‍රීවයෙන් අල්වා ගන්නේ ය. ඔහුගේ මුදුන ද සත්කඩක් ව පැලෙන්නේ ය යි පෝරිසාදයා කීවේ ය.
එහි **විසං** යනු එහිදී ම මරණයට පත්වන හලාහල විෂ වේ. **ජලිතං** යනු තමන්ගේ විෂ තේජසින්ම දිළිසෙන එබඳු වූ **උග්ගතෙජං** ගිනිකඳක් මෙන් හැසිරෙන. **ආසිවිසං** ඔහු ග්‍රීවයෙන් ගනු ලබන්නේය.
මෙසේ හෙතෙම බෝසතුන්ට, හලාහල විෂ හා සමාන මා, ඔබ, කවරෙක් හෝ කන්නේදැයි කියා ඒ ගාථා අසනු කැමැත්තේ, ඔහුගෙන් ඉල්ලා, ඔහු විසින් ධර්ම ගෞරවය ඉපදවීමට මෙබඳු ආකාර වූ නිරවද්‍ය ගාථා ධර්මයන් ඔබට බඳුන් නොවේ යයි ප්‍රතික්‍ෂේප කළ කල්හි, මුළු දඹදිව මේ හා සමාන පණ්ඩිතයෙකු නැත. මෙතෙම නම් මගේ අතින් මිදී ගොස් ඒ ගාථා අසා ධර්ම කථිකයාට සත්කාර කොට, නළලින් මාරයා රැගෙන නැවත ආවේ, අතිශයින් යහපත් ආකාර වූ ගාථා වන්නේ යයි බොහෝ සෙයින් හටගත් ශ්‍රවණයේ සෙනෙහස ඇතිව ආයාචනා කරමින් ගාථා කීවේය.
යහළු සුතසෝම රජුනි, මිනිස්සු ධර්මය අසා හොඳ නරක දැනගනිත්. ඒ සතාරහ ගාථාවන් අසා මගේ සිත දහම්හි ඇලෙන්නේ නම් ඉතා යෙහෙකැ යි පෝරිසාදයා කීවේ ය.
එහි අර්ථය:- මිත්‍ර සුතසෝමය, මිනිස්සු නම් බණ අසා යහපත ද, අයහපත ද දැනගනිත්. ඒ ගාථා අසා කුසල කර්මපථ වූ ධර්මයෙහි මගේ සිත සතුටු වන්නේ නම් යෙහෙකි.
ඉක්බිති බෝසත්, දැන් පෝරිසාදයා බණ අසනු කැමැත්තේ යයි, ඔහුට එය කියන්නෙමි යයි සිතා එසේ වී නම් මිත්‍රය; මැනවින් අසනු මැනවි. ඔහු කණට බරකොට නන්ද බ්‍රාහ්මණයා විසින් කියන ලද අයුරින් ම ගාථාවන්ට තුති පුදකොට කාමාවචර ලෝක සහ එක කෝලාහලයක් කොට දේවතාවන් සාධුකාර නාදය පවත්වන කල්හි බෝසත් තෙම පෝරිසාදයාට ධර්මය දේශනා කෙළේය.
සුතසෝමය, සත්පුරුෂයන් සමග එක් වරක් සමාගමය වේ ද, ඒ සමාගමය ඔහු ආරක්‍ෂා කෙරේ. අසත්පුරුෂයන් සමග බොහෝ සෙයින් කරන ලද සමාගමය ද එසේ ආරක්‍ෂා නො කෙරේ.
සත් පුරුෂයන් සමග ම එක්ව වාසය කරන්නේ ය. සත්පුරුෂයන් සමග මිත්‍රසනත්‍ථවය කරන්නේ ය. සත්පුරුෂයන්ගේ සද්ධර්මය නම් වූ සත්තිස් බෝධිපාක්‍ෂික ධර්මය දැන ශ්‍රේෂ්ඨයෙක් වන්නේ ය. පාපියෙක් නො වන්නේ ය.
විසිතුරු කරන ලද රාජ රථයෝ ඒකාන්තයෙන් දිරති. තවද මේ ශරීරය ද ජරාවට එළඹෙයි. බුද්ධාදී උතුමන්ගේ සත් තිස් බෝපැකි දහම් ජරාවට නො එළඹෙයි. සත්පුරුෂයෝ ඒකාන්තයෙන් උතුම් වූ ධර්මය ප්‍රකාශ කෙරෙත්.
අහස ද, දුර වේ. පොළොව ද දුර වේ. සමුද්‍රයාගේ යම් පරතෙරක් වේ ද, එය ද දුර යයි කියත්. මහරජ, සත්පුරුෂයන්ගේ දහම ද, අසත්පුරුෂයන්ගේ දහම ද, ඊටත් වඩා ඒකාන්තයෙන් දුර ම යයි කියති යි කීවේය.
ඔහුගේ ඒ මැනවින් කියන ලද්ද, තමන්ගේ පණ්ඩිත භාවයෙන් ඒ ගාථාවෝ සර්වඥ බුද්ධෝත්තමයන් විසින් කියන ලද අයුරින් සිතන්නාට සිතෙන්නාට මුළු සිරුරම පස්වනක් ප්‍රීතියෙන් පිනා ගියේය. බෝසතුන් කෙරෙහි මෘදු සිතක් ඇතිවිය. සුදු කුඩයක් උසුලන පියකු සේ, ඔහු සිතුවේය. ඒ මම සුතසෝමට දියයුතු කිසියම් රන් අමුරන් ආදියක් නොදකිමි. එක එක ගාථාවට එක එක වරය බැගින් දෙන්නෙමි’යි සිතා ගාථාවක් කීවේය.
මහරජ, අර්ථවත් වූ ද මනා සේ ඝටිත අක්‍ෂරයෙන් යුතු වූ ද සුභායිත වූ ද ඔබගේ මේ ගාථා අසා හටගත් සතුටු ඇත්තෙමි. යහපත් සිතැත්තෙමි. ප්‍රීතිමත් වූයෙමි. මම ඔබට සිවු වරයක් දෙමැ යි පෝරිසාදයා කීවේ ය.
එහි **ආනන්‍දි** යන සතුට හට ගත්තේ සෙසු ඒවා ද ඒ අයුරින් ම විවරණය කළ යුතුය. සතර ගාථා නිසා සතුටට පත්වූයේ යනුයි.
ඉක්බිති ඔහුට බෝසත් තෙම ඔබට කුමන නම් වරයක් දෙන්නෙහි දැයි නොපැහැදීමෙන් කීවේය.
ලාමක ස්වභාව ඇත්තාණෙනි, යම්බඳු වූ නුඹ තමන්ගේ මරණය නො දන්නෙහිද? තමහට හිත වූ ද, අහිත වූ ද, අපායට යන්නා වූ කර්මය හා ස්වර්ගයට යන්නා වූ කර්මය ද නො දන්නෙහි ය. මිනීමස් රසයෙහි ගිජු වූයෙහි ද දුශ්චරිතයෙහි පිහිටියෙහි ද එබඳු නුඹ කිනම් වරයක් දෙන්නෙහි ද?
මම ද තොපට වරයක් දෙව යි කියන්නෙමි. නුඹ ද වරයක් මට දී එය දෙව යි කී කල නො දෙන්නෙහි ය. විරුද්ධ වාද ඇති මේ කලහය තමන් විසින් ම දැක්ක හැකි ආදීනව ඇත්තෙක. එය දැන කිනම් පණ්ඩිතයෙක් එයට පැමිණෙන්නේ ද? නො පැමිණෙන්නේ ම ය.
එහි **යො** යනු, යම්බඳු ඔබ මරණය ස්වභාවකොට ඇත. මම එසේ වෙමියි තමන් මරණය අවබෝධ නොකරහි, නොදනිහි ද, පව්කම්ම කරන්නේය. **හිතාහිතං** යනු මේ මා විසින් හොඳ කර්මයක් කරන ලදි. මෙය අහිතය. නරකයට පමුණුවන්නේය. මෙය ස්වර්ගයට පමුණුවන්නේ යයි නොදන්නෙහි. **රසෙ** යනු මිනීමස් රසයන්ය. **වජ්ජං** යනු කියන්නෙම් **අවාකරෙය්‍ය** යනු වචනයෙන් මට වරයක් දෙවයි කියා, කියන කල්හි නරක ලෙස කරන්නේ යයි නොදෙන්නෙහිය. **උපබ්බජෙය්‍යා** යනු කවරෙක් මේ කලහය පණ්ඩිතයා වෙත රැගෙන යන්නේද යනුවෙනි.
ඉක්බිති පෝරිසාදයා මෙන් ම මා නොඅදවයි ඔහුව අදහා පෙන්වන්නෙමියි ගාථාවක් කීවේය.
යම් හෙයකින් වරයක් දී පසුව එය නො දෙන්නේ නම් ඒ සත්ත්ව තෙම එම වරය දීමට නුසුදුසු ය. මිත්‍රය නො පසුබට ව වරය ගනු මැනවි. ප්‍රාණය අත්හැර වුව එය දෙන්නෙමි යි පෝරිසාදයා කීවේ ය.
එහි **අවිකම්පමානො** යනු කම්පා නො වන ස්වභාවයයි.
ඉක්බිති බෝසත් අතිශයින් ශූර යයි කියයි. මගේ වචනය කරන්නේය වරයක් දෙන්නෙමි. ඉදින් වනාහි මනුෂ්‍යමාංශ නොකෑයුතුයයි පළමුව වරයක් ගන්වන්නේ නම් අතිශයින් ක්ලාන්ත වන්නේය. පළමුව අනෙක් වර තුන දී පසුව එය ගන්වන්නෙමියි සිතා කී සේක.
හැසිරීමෙන් ආර්ය වූවකු හට එබඳු ම ආර්යයකු හා මිත්‍ර ධර්මය සුදුසු වේ. ප්‍රඥාවන්තයකුට එබඳු ම ප්‍රඥාවන්තයකු හා මිත්‍ර ධර්මය සුදුසු වේ. නුඹ සියක් වස් ජීවත් වන්නකු ලෙස දක්නට කැමැත්තෙමි. යන වරය වර අතුරින් ප්‍රථම වරය ලෙස ඉල්ලමි යි සුතසෝම රජ කීවේ ය.
එහි **අරියස්සා** යනු ආර්යයන්ගේ පැවතුම. **සක්ඛී** යනු යහපත් ධර්ම, මිත්‍ර ධර්ම. **පඤ්ඤාවතා** යනු ඤාණසම්පන්න වූ. **සමෙති** යනු ගංගා නදියේ ජලය යමුනා නදියේ ජලය හා සැසඳෙයි. චතු ධාතුවලින් සත්ත්වයෝ එලෙස සංසන්දනය වේ. **පස්සෙය්‍ය තං **යනු, පෝරිසාදගේ චිරාත් කල් ජීවිතය කැමැති වන්නේ පළමුව තමන්ගේ ජීවිතයට වරයක් ඉල්ලයි. පණ්ඩිතයාට මම ජීවිතය දෙවයි ඉල්ලීම නුසුදුසුය. තවද හෙතෙම මට ම නිරෝගීබව කැමැති වේයයි සිතා සන්තෝෂයට පැමිණෙන්නේයයි මෙසේ කීවේය.
හෙතෙම එය අසාම ඉසුරු සම්පත් ඉවත් කොට, දැන් මස් කනු කැමැත්තේම මොහුට මෙසේ මහ අවැඩ කරන සොරෙක්ම වූ මොහුට මගේ ජීවිතය ම කැමැති වෙයි. අහෝ! මට හිත කැමැති යයි වංචා කොට වරය ගන්නා බව නොදන්වා ඒ වරය දෙමින් ගාථාවක් කීවේය.
හැසිරීමෙන් ආර්ය වූවකු හට එබඳු ම ආර්යයකු හා මිත්‍ර ධර්මය සුදුසු වේ. ප්‍රඥාවන්තයකුට එබඳුම ප්‍රඥාවන්තයකු හා මිත්‍ර ධර්මය සුදුසු ය. මා සියවස් ජීවත්වන්නකු ලෙස දක්නට කැමැත්තෙහි යන වරය වර අතුරින් ප්‍රථම වරය ලෙස දෙමි යි පෝරිසාදයා කීවේ ය.
එහි **වරං** යනු වර සතරෙන් පළමු වරයයි.
ඉක්බිති බෝධිසත්ත්වයෝ කීහ.
මේ ලෝකයෙහි මුදුනෙහි අභිෂේක කරන ලද්දා වූ භූමි පාලනය කරන්නා වූ යම් ක්‍ෂත්‍රියයෝ වෙද්ද, එබඳු රජුන් අනුභව නො කරමි යන වරය වර අතුරින් දෙවැනි වරය වශයෙන් ඉල්ලමි යි සුතසෝම රජ තෙම කීවේ ය.
එහි **කතනාමධෙය්‍යා** යනු මුදුනින් අභිෂේක කළ, කිරුළු පලන් අභිෂික්ත වූයයි නම් දරන ලද. **න තාදිසෙ** යනු එබඳු වූ ක්‍ෂත්‍රියන් නොකවයි! නොදෙන්නේය.
මෙසේ ඔහු දෙවෙනි වරය ගන්වමින් සියයකට වඩා ක්‍ෂත්‍රියයන්ගේ ජීවිත වරය ගැන්වීය. පෝරිසාදයාට එය දෙමින් කීවේය.
මේ ලෝකයෙහි මුදුනෙහි අභිෂේක කරන ලද්දා වූ භූමිය පාලනය කරන්නා වූ යම් ඒ ක්‍ෂත්‍රියයෝ වෙද්ද, එබඳු රජුන් අනුභව නො කරමි යන වරය වර අතුරින් දෙවැනි වරය වශයෙන් දෙමි යි පෝරිසාදයා කීවේ ය.
කිමෙක්ද ඔබට, ඒ ශබ්දය ඇසෙත්ද? නොඇසෙත්ද? සියල්ල නොඇසෙත්. පෝරිසාදයා විසින්, ගසෙහි දුම්රැස උඩ යන බියෙන් වළක්වා, දැල්වුණු ගින්නට ද, ගසේ ගින්නට ද අතර හිඳ බෝසත් තෙම ඔහු සමග කථා කළේය. එහෙයින් සියල්ල නොඇසී හරිඅඩක් පමණ ඇසූහ. ඔවුහු දැන් සුතසෝම පෝරිසාදයා දමනය කරන්නේ යයි බිය නොවෙවු! යයි ඔවුනොවුන් අස්වසාලූහ. එකෙණෙහි බෝසත් තෙමේ ගාථාව කීවේය.
නුඹ විසින් අත්තලවලින් අවුණන ලද්දා වූ කඳුළු පිරුණු මුහුණු ඇති, හඬන්නා වූ සියයකට අධික ක්‍ෂත්‍රියයෝ ගන්නා ලද්දාහ. ඔවුන් සිය රටවලට යවව. වර අතුරින් මෙය තෙවැනි වරය වශයෙන් ඉල්ලමි යි සුතසෝම රජ තෙමේ කීවේ ය.
එහි **පරොසතං** යනු සියයකට වඩා අතිරේක. **තෙ ගහිතා** යනු ඔහු විසින් ගන්නා ලදි. **තලාවුතා** යනු අත් තලවල සඟවන ලද ආවරණය වූ.
මෙසේ බෝධිසත්ත්වයෝ තෙවෙනි වරය වර ගන්වමින් ඒ ක්‍ෂත්‍රියන්ට සිය රට පවරණ වරය ගත්තේය. කුමන කරුණු නිසාද? හෙතෙම අනුභව නොකරන්නේ නමුත් සියල්ලෝ ඉතා බියෙන්. ඔහුට දාසයන් කොට අරණ්‍යයෙහි හෝ වාසය කරවන්නාහ. මරා හෝ ඉවත දමන්නේය. ප්‍රත්‍යන්ත ජනපදවලට රැගෙන ගොස් විකුණන්නේය. එහෙයින් ඔවුන්ට සිය රට පවරාදෙන වරය වරගැන්වීය. සෙස්සද ඔහුට දෙමින් මේ ගාථාව කීවේය.
මා විසින් අත්තලවලින් අවුණන ලද්දා වූ කඳුළු පිරුණු මුහුණු ඇත්තා වූ හඬන්නා වූ සියයකට වඩා අධික ක්‍ෂත්‍රියයෝ ගන්නා ලද්දාහ. ඔවුන් සිය රටවල් සමග සම්බන්ධ කරමි යි යන මෙය වර අතුරින් තෙවැනි වරය වශයෙන් දෙමි යි පෝරිසාදයා කීවේ ය.
සතරවෙනි වරය ගන්වමින් බෝධිසත්ත්ව තෙම මෙම ගාථාව කී සේක.
එම්බා පෝරිසාද රජතුමනි, නුඹ විසින් රට සිදුරු කරන ලද. මිනිස්සු ආරක්ෂා ස්ථානවලට පිවිසියාහු ය. රජතුමනි, මිනීමසින් වෙන්වනු මැනවි. වර අතුරින් මෙය සිවුවැනි වරය වශයෙන් ඉල්ලමි යි සුතසෝම රජ කීයේ ය.
එහි **ඡිද්දං** යනු ළිහිල්, ඝන නොවූ වාස භූමියයි. ඒ ඒ ග්‍රාමයන් තැතිගත් බැවින් විවර සහිත වූ. **බ්‍යථිතං භයාහි** යනු පෝරිසාදයා දැන් පැමිණෙන්නේ යයි ඔබට බියෙන් කම්පා වූ. **ලෙණ මනුප්පවිට්ඨා** යනු දරුවන් අත්වලින් ගෙන තෘණ කැලෑ ආදියෙහි සැඟවෙන්නා වූ තැන්වලට පිවිසියේ **මනුස්සමංසං** යනු දුගඟ පිළිකුල් නරක් වූ මනුෂ්‍ය මාංශ දුරු කරන්නේය. නිසැක වශයෙන්ම මනුෂ්‍ය මාංශවලින් වැලකෙව යන අර්ථයයි.
මෙසේ කී කල්හි පෝරිසාදයා අතින් පහර දී සිනහසෙන්නේ, මිත්‍රය; සුතසෝමය, මේ කුමක් නම් කියහිද? කෙසේ ඔබට මම මේ වරය දෙන්නෙම්ද? ඉදින් ගනු කැමැත්තේ නම් අනෙකක් ගනු මැනවැයි කියා ගාථාව කීවේය.
යහළු සුතසෝම රජතුමනි, ඒ ආහාරය මට ඒකාන්තයෙන් ම මන වඩන්නේ ය. මෙය හේතු කොටගෙන ම මම වනයට පිවිසියෙමි. ඒ මම කෙසේ නම් මෙයින් වැළකෙම් ද? වර අතුරින් සතරවැන්න කොට අනිත් වරයක් ඉල්ලව යි පෝරිසාදයා කීවේ ය.
එහි **වනං** යනු රාජ්‍යය හැර මේ වනයට පිවිසියේ යන අර්ථයයි.
ඉක්බිති ඔහුට බෝසත් තෙම නුඹ මනුෂ්‍ය මාංශවලට ප්‍රිය බැවින්, ඉන් මිදීමට නොහැකි වෙමියි පවසහි. යමෙක් ප්‍රිය නිසා පව්කම් කරයිද? හෙතෙම ‘බාලය’ කැයි පවසා ගාථාව කීවේය.
මහරජ, තා වැන්නෙක් තමා ගැන නො සලකා ඒකාන්තයෙන් ම මෙය මට ප්‍රිය යයි ප්‍රිය වස්තූන් සේවනය නො කෙරෙයි. මිනිසාට වනාහි අන්‍ය වූ ප්‍රිය වස්තූන්ට වඩා ආත්මය ම උතුම් වන්නේ ය. දියුණු කරන ලද යහපත ඇත්තහු විසින් පසුව ද ප්‍රිය වස්තු ලැබගත හැකි යයි සුතසෝම රජ කීයේ ය.
එහි තාදිසො යනු රජතුමනි, එබඳු තරුණයකු මනා රූ ඇත්තේ මහත් යසස් ඇත්තේ, මේ මට ප්‍රිය යයි ප්‍රිය වස්තුවේ ඇලුනේ තමන්ව පහත් කොට සියළු සුගතිය ද, සැප විහරණය ද අතහැර නිරයේ වැටී ප්‍රිය දේ සේවනය නොකරයි. **පරමාව සෙය්‍යො** යනු පුරුෂයාට වනාහි අනුන් සතු ප්‍රිය වස්තූන්ට වඩා ආත්මයම ශ්‍රේෂ්ඨතර වේ. **ලබ්භා පියා **යනු ප්‍රිය නම්, විෂය වශයෙන් ද, පින වශයෙන් ද, **ඔචිතත්‍ථෙන** වැඩුණු බැවින් මෙලොව වශයෙන් ද, පරලොව වශයෙන් ද, දේව මනුෂ්‍ය සම්පත් ලැබීමට හැකිය.
මෙසේ කී කල්හි පෝරිසාදයා, බියට පැමිණියේ, මම සුතසෝම විසින් ගන්නා ලද වරය අත්හරින්නෙමි. මනුෂ්‍ය මාංශවලින් වැළකීමට නොහැකි වෙමියි, කුමක් නම් කරන්නෙම්ද? කඳුළු පිරුණු නෙත්වලින් ගාථාව කීවේය.
සුතසෝම රජතුමනි, මට මිනීමස් ප්‍රිය ය. ඒ බව දැන ගනුව. එයින් වළකින්නට නො හැක්කෙම් වෙමි. මිත්‍රය, අනික් වරයක් ඉල්ලනු මැනවැ යි පෝරිසාදයා කීවේ ය.
එහි **විජානහි** යනු ඔබද දන්නෙහිය.
ඉක්බිති බෝසත්තුමා කීවේ ය.
යමෙක් වනාහි මෙය මට ප්‍රිය යයි ප්‍රිය දැය ම කැමති වන ස්වභාව ඇත්තේ තමා ගැන ප්‍රිය නො කොට ප්‍රිය වස්තූන් සේවනය කෙරේ ද, හෙතෙමේ විෂ මිශ්‍ර සුරා බඳුනක් පානය කොට විපතට පත් වන්නා වූ රා සොඬකු සේ එයින් ම පරලොව්හි දුකට පත්වන්නේ යයි සුතසෝම රජ තෙමේ කීවේ ය.
පෝරිසාද රජතුමනි, මේ ලෝකයෙහි යමෙක් වනාහි නුවණින් සලකා බලා දැනගෙන ප්‍රිය වස්තූන් හැරදමා දුකසේ වුව ද ආර්ය ධර්මය සේවනය කෙරේ නම් හෙතෙමේ අපහසුවෙන් බෙහෙත් පානය කොට සුවපත් වන්නකු මෙන් එයින් ම පරලොව සුව ඇත්තෙක් වන්නේ යයි සුතසෝම රජ කීය.
එහි **යො වෙ** යනු මිත්‍ර පෝරිසාදය, යමෙක් මේ මට ප්‍රිය වෙත් යයි පාපක්‍රියාවන් තමන් සිදුකොට ප්‍රියවස්තු සේවනය කරයිද? හෙතෙම සුරාවට ලොල් වීමෙන් විෂ මිශ්‍ර සුරාපානය කළ සුරාසොඬෙකු මෙන් ඒ පාපකර්මයෙන්ම පරලොවදී නිරයාදියෙහි දුකට පත්වෙයි. **සංඛායා** යනු දැනගෙන සමතුලිත කොට, **පියානි හිත්‍වා** යනු අධර්මය හා මිශ්‍ර වූ ප්‍රිය දේවල් හැරදමා.
මෙසේ කී කල්හි පෝරිසාදයා කරුණාව පෙරදැරි කරගෙන ගාථාවක් කීවේ ය.
යහළු සුතසෝම රජතුමනි, මම වනාහි මාපියන් ද මනවඩන පංචකාම වස්තූන් ද හැරදමා මේ හේතු කොටගෙන ම වනයට පිවිසියෙමි. ඒ වරය මම නුඹට කුමක් කොට දෙන්නෙම් දැ යි පෝරිසාදයා ඇසී ය.
එහි **එතස්සා** යනු මනුෂ්‍යමාංශ දක්වයි. **කින්තිමහං** යනු කුමක්කොට, මම ඒ වරය දෙම්ද,
ඉක්බිති බෝධිසත්ත්ව තෙම මේ ගාථාව වදාළ සේක.
යහළු පෝරිසාදය, පණ්ඩිතයෝ එකක් කියා එය වළහමින් නැවත දෙවැන්නක් නො කියත්. ඒ සත්පුරුෂයෝ සත්‍ය ප්‍රතිඥා ඇත්තෝ වෙත් මැ යි. යහළුව කැමති වරයක් ඉල්වවයි, නුඹ මට කීවෙහිය. ඒ හා මෙය සම තත්ත්වයට නො යේ යයි සුතසෝම රජ කීය.
එහි **දිගුණං** යනු මිත්‍ර පෝරිසාදය, උගත්තු එකක් කියා යළිත් එය වෙනස්කරන ලෙසින් දෙවෙනිවර තව එකක් නොකියති. **ඉති මං අවොචා** යනු මිත්‍ර සුතසෝම වරයට වරයක් යයි. මෙසේ මට කීවේද, **ඉච්චබ්‍රවී** යනු එහෙයින්, යමක් ඔබ, මෙසේ කීවේද? එය ඔබට දැන් නොගැලපේ.
නැවත ඔහු හඬමින් ගාථාව කීවේය.
යහළු සුතසෝම රජුනි, මනුෂ්‍ය මාංශය හේතු කොටගෙන අපුණ්‍යලාභයට ද පරිවාරා දි සම්පත්වලින් දුරු වීමට ද අපකීර්තියට ද බොහෝ පව්කම්වලට ද දුශ්චරිතයට ද දුකට ද පැමිණියෙමි. ඒ වරය කෙසේ නම් ඔබට මම දෙන්නෙම් දැ යි පෝරිසාදයා ඇසීය.
එහි **පාපං** යනු කර්මපථයට නොපැමිණි. **දුච්චරිතං** යනු කර්ම පථයට පැමිණි. **කිලෙසං** යනු දුකයි. **මනුස්ස මංසස්ස කතෙ** යනු මනුෂ්‍ය මාංශවලට හේතු වූ. **උපාගා** යනු පැමිණියෙම්. **තං තෙ** යනු ඒ ඔබට මම කෙසේ ඒ වරය දෙමිද? මා නොමරාවයි, කාරුණික බවක් මට කරහි ද? අනෙක් වරයක් ගන්නැයි කීවේ ය.
ඉක්බිති බෝසත් තෙ‍ම මෙසේ කීවේ ය.
යහළු පෝරිසාදය, සත්ත්ව තෙම වරයක් දී නැවත ගන්නේ නම් එබඳු වරය දෙන්නට නො වටී. ප්‍රාණය අත්හැර වුව දෙන්නෙම් මැ ය, නො පසුබට ව වර ගනීවා යි කීයෙහි ය.
මෙසේ ඔහු විසින් පළමුව කියන ලද ගාථාව ගෙනහැර දක්වා වර දානයට උත්සාහ කරමින් කීවේ ය.
සත්පුරුෂයෝ ප්‍රාණය හැරදමති. ධර්මය නො හැර දමති. සත්පුරුෂයෝ සත්‍ය ප්‍රතිඥා ඇත්තෝ වෙති. උතුම් රාජ ශ්‍රේෂ්ඨය. මට වරය දී නැවත වහා නො ගනුව. මේ සත්‍ය කාරණයෙන් යුක්ත වනු මැනවි.
යහළු පෝරිසාදය, යම් නුවණැත්තෙක් ශරීරාංගයන් හේතු කොටගෙන ධනය හැරදමන්නේ ද, දිවි රක්නේ ශරීරාවයව හැර දමන්නේ ද, සත්පුරුෂ ධර්මය සිහි කරන තැනැත්තේ ශරීරාවයව ද ධනය ද ජීවිතය ද යන සියල්ල හැරදමන්නේ ය.
එහි **පාණං** යනු ජීවිතයකි. සත්පුරුෂයා එසේ ඇතිකල්හි ජීවිතයද දුරුකරති. ධර්මය නො වේ. **ඛිප්පමවාකරොහි** යනු මෙලොව වහාම මට දෙන්න යන අර්ථයයි. **එතෙන** යනු මේ ධර්මයෙන් ද සත්‍යයෙන් ද, **සම්පජ්ජ** සම්පන්න වූ, උපන්නා වෙයි. **සුරාජසෙට්ඨා** යනු ඉන් සංග්‍රහ කරමින් ආමන්ත්‍රණය කරයි. **ධනංචජෙ** යනු මිත්‍ර පෝරිසාදය, පණ්ඩිත පුරුෂයා අත් පා ආදී ශරීර අංග සිඳ දමන කල්හි ද, එය රැකීම පිණිස, බොහෝ ධනය දුරු කරන්නේය. **ධම්මනුස්සරත්තො** යනු ශරීර අංග, ධනය, ජීවිතය පරිත්‍යාග කරන්නේ සත්පුරුෂ ධර්මය නොඉක්මවා යන්නෙමියි මෙසේ ධර්මය සිහිපත් කරමින්
මෙසේ බෝධිසත්ත්වයෝ මේ කරුණුවලින් ඔහු සත්‍යයෙහි පිහිටුවන්නේ, දැන් තමන්ගේ ගරුභාවය පෙන්වීමට,
යහළු පෝරිසාදය, යම් මනුෂ්‍යයෙක් යම් කෙනකුන් ගෙන් කුශලාකුශල ධර්මය දැනගන්නේ ද, යම් සත්පුරුෂ කෙනෙක් ඒ පුද්ගලයා ගේ සැක දුරු කෙරෙද්ද, හේ ඔහුට පිහිට ද, ආරක්ෂාව ද වෙයි. නුවණැත්තේ ඒ ඇදුරු පුද්ගලයා සමග මිත්‍රකම නො නසන්නේ ය යි සුතසෝම රජ කීයේ ය.
යන ගාථාව කීවේය.
එහි **යස්සා** යනු, යම් පුරුෂයකු කෙරෙන්. **ධම්මං** යනු කුසල-අකුසල ධර්මයන් වෙන වෙනම දැනගැනීමයි. **විජඤ්ඤා** යනු දැනගන්නේය. **තං හිස්සා** යනු ඒ ආචාර්ය කුලය මේ පුද්ගලයාට පිහිට පිණිස වෙයි. **දීපං** උපන්නා වූ බිය අර්ථ වශයෙන් ගතයුතුය. **පරායණංචයුන තෙන මිත්තිං** යනු ඒ ආචාර්ය පුද්ගලයා සමග පණ්ඩිතයා, කිසියම් කරුණක් නිසා මෛත්‍රිය. **න ජරයෙථ** විනාශ නොවන්නේ ය.
මෙසේද පවසා මිත්‍ර පෝරිසාදය, ගුණවන්ත ගුරුවරයා ගේ වචනය නම් බිඳීමට නොවටියි. මම ද යොවුන් කාලයේ පටන් ඔබ ගේ අන්තේවාසික ගුරුවරයා වී බොහෝ කොට ඉගැන්වූයෙමි. දැන් බුද්ධ ලීලාවෙන් සතාරහ ගාථා කීවෙමි. එබැවින් මගේ වචනය කිරීමට සුදුසු බව කීවේය. ඒ අසා පෝරිසාදයා, සුතසෝම මගේ ආචාර්යවරයා ම ය. උතුම් පණ්ඩිත වූ ඔහුට මා විසින් දෙන ලද්ද, කුමක් කිරීමට හැකිවේද? එක ආත්ම භාවයක මරණය නම් නිත්‍යය මිනීමස් නොකන්නෙමි. වරය දෙන්නෙමියි, කඳුළු පිරුණු වතින් නැගිට සුතසෝම රජදරුවන් ගේ පාමුල වැටී වරය දෙමින්, මේ ගාථාව කීවේ ය.
ඒකාන්තයෙන් ම ඒ මිනීමස් කෑම මට මනාපය. එය හේතුකොට ගෙන ම වනයට පිවිසියෙමි. ඉදින් මේ පිණිස මගෙන් ඉල්ලන්නෙහි නම් නුඹට එම වරය ද දෙමි යි පෝරිසාදයා කීවේ ය.
ඉක්බිති ඔහුට බෝධිසත්ත්වයෝ මෙසේ කීහ. මිත්‍රය; ශීලයෙහි පිහිටියහු ගේ මරණය නම් වරය ගනිමි. මහරජ, ඔබ විසින් දෙන ලද වරය, අද පටන්, ආර්ය මාර්ගයෙහි පිහිටියේය. මෙසේ ඇති කල්හි ද, එය ඉල්ලමි. ඉදින් ඔබට මා කෙරෙහි සෙනෙහසක් ඇද්ද? මහරජ, පන්සිල් ගන්නැයි කීවේය. යහපති මිත්‍රය; මට සිල් දෙන්න. මහරජ යයි, ඔහු බෝසතුන්ට පසඟ පිිහිටුවා වැඳ, එකත්පසක හුන්නේය. බෝසතුන් ඔහු ශීලයෙහි පිිහිටුවීය. එකෙණෙහි එහි රැස්වූ, භූමිගත දෙවිවරු මහාසත්ත්වයා කෙරෙහි ප්‍රීතිය උපදවා, අවීචියේ පටන් භවාග්‍රය දක්වා, අනෙක් පෝරිසාදයන් මනුෂ්‍ය මාංශයෙන් වැළකීමට සමතෙක් නැත. අහෝ! සුතසෝම විසින් දුෂ්කර දෙයක් කරන ලදි. මහත් වූ ශබ්දයෙන් වනය ගටමින් නාද දෙමින් සාධුකාර දුනි. ඔවුන්ගේ ශබ්දය අසා චාතුම්මහා රාජිකයේ පටන් බ්‍රහ්ම ලෝකය දක්වා එකම කෝලාහලයක් විය. ගසෙහි වසින ලද රජවරු ද, ඒ දේවතාවන්ගේ ශබ්දය ඇසූහ. වෘක්‍ෂ දේවතාවෝ ද විමානේ සිටියේ ම සාධුකාර දුන්හ. මෙසේ දේවතාවන් ගේ ශබ්දය ඇසූකල්හි, රූපය නද දෙන්නේය. දේවතාවන්ගේ සාධුකාර ශබ්දය අසා රජවරු සිතූහ. සුතසෝම නිසා ජීවිතය ලද්දේ, සුතසෝම විසින් දුෂ්කර දෙයක් කරන ලදි. සුතසෝම විසින් පෝරිසාදයා දමනය කරන ලදැයි, බෝසතාණන්ට තුති පුදකළහ. පෝරිසාදයා, මහබෝසතුන්ගේ පා වැඳ එකත්පසක සිටියේය. ඉක්බිති ඔහුට බෝසතුන් මිත්‍රය, රජවරුන් මුදා හරින්නැයි කීවේය. ඔහු සිතීය. මම මෙබඳු පසමිතුරෝ මොවුන් මා විසින් මුදාහරින ලදුව ගනිවුද? අපගේ පසමිතුරන්ට මං හිංසා කරන්නෙම් හෝ ජීවිතය තොර කරන්නේ නම් සුතසෝම ගේ අතින් ගන්නා ලද ශීලය බිඳීමට නොහැකි ය. මේ සමගම ගොස් මුදන්නෙමියි මෙසේ මම ද අභයදානය වන්නේය. ඉක්බිති බෝසතුන් වැඳ මිත්‍ර සුතසෝමය, දෙදෙනාම ගොස් රජවරුන් මුදා හරින්නෙමුයි ගාථාව කීවේ ය.
යහළු සුතසෝම රජුනි, නුඹ මගේ අනුශාසකයා ද වෙහි. මාගේ යහළුවා ද වන්නෙහි. යහළුව, නුඹ ගේ වචනය ද මම කෙළෙමි. යහළුව, නුඹ ද මගේ කීම කරව. අපි දෙදෙනා ම ගොස් ඒ රජ දරුවන් මුදන්නෙමු යි පෝරිසාදයා කීවේ ය.
එහි **සත්‍ථා** යනු ස්වර්ග මාර්ගය දේශනා කළ බැවින් ශාස්තෲ නම් වේ. තරුණ කාලයේ පටන් මිත්‍ර වේ.
ඉක්බිති ඔහුට බෝධිසත්ත්වයෝ :-
පින්වත් රජතුමනි, මම නුඹ ගේ අනුශාසකයා වෙමි. යහළුවා ද වෙමි. යහළුව, නුඹ මගේ වචනය කෙළෙහි. යහළුව, මම ද නුඹගේ වචනය කරමි. අපි දෙදෙනා ම ගොස් ඒ රජදරුවන් මුදන්නෙමුයි සුතසෝම රජ කීවේ ය.
පවසා ඔවුහු එයම කීහ.
පින්වත් රජුනි, තෙපි පෝරිසාදයා විසින් වෙහෙසන ලද්දහු ය. අතුල් තලවලින් අවුණන ලද්දහු කඳුළු පිරුණු මුහුණු ඇති ව හඬන්නෝ වූවහු ය. කිසි කලෙකත් මේ රජුට ද්‍රෝහ නො කරවු. මේ සත්‍ය ප්‍රතිඥාව මට දෙව යි සුතසෝම රජ ඒ රජවරුන්ට කීවේ ය.
එහි **කම්මාසපාදෙන** යනු මේ මහාසත්ත්වයාණන් වහන්සේ උභොපි ගන්‍වාන පමොචයාම යනු පිළිගෙන ක්‍ෂත්‍රියෝ නම් දැඩි මානයෙන් යුක්ත වූවෝය. මුදවන මාත්‍රයෙන් අපව වෙහෙසට පත්කරාවිද? පෝරිසාදයාට තලා පෙළාවිද? ඔවුන් කෙරෙහි දුකක් ඇති නොකරන්නේ ය. මම හුදකලාව ම ගොස් ඔවුන් මුදවන්නේ නම්, ඔවුන් ගනිමියි සිතා එහි ගොස් ඔවුහු අත්තලවිලන් ආවරණය කොට අග ඇඟිලිවලින් පොළොව ස්පර්ශ කරන කල්හි, ගස් අතුවල එල්ලී සිටින කල්හි, වාතය හමන කල්හි ඇතුන් විසින් සොලවන ලද කුඩා පෙට්ටි සමූහයක් මෙන්, පෙරළෙන්නේ දුටුවේය. ඔවුහු ද, එය දැක දැන් අප නිරෝගී වෙත්වායි එකපහරින්ම මහහඬින් නාද කළහ. ඉක්බිති ඔවුන්ට බෝසත්හු බිය නොවේවා!යි අස්වසා මා විසින් පෝරිසාද ගෙන් ඔබලාට අභය දානය ගන්නා ලදි. නුඹලා වනාහි මගේ වචනය කරවු! යයි කියා මෙසේ කීවේය. එහි **ජාතු** යනු එක හෙළා දුකට පත් නොවවු! යනුවෙනි.
ඉක්බිති ඔවුහු කීවාහුය.
පෝරිසාදයා විසින් අපි වෙහෙසන ලද්දෝ වෙමු. අතුල්තලවලින් අවුණන ලද්දෝ කඳුළු පිරුණු මුහුණු ඇති ව හඬන්නෝ වෙමු. කිසි කලෙකත් මේ රජුට ද්‍රෝහ නො කරන්නෙමු. ඔබට සත්‍ය ප්‍රතිඥාව දෙමු යි රජවරු කීහ.
එහි **පටිස්සුණාම** යනු ප්‍රතිඥාව ඉවසමු. පිළිගනිමු. තවද අපි, ක්ලාන්ත බැවින් කීමට නොහැකි වෙමු. නුඹලා සියළු සතුන්ට පිහිට නුඹලාම කියවු. අපි තොප ගේ වචන අසා ප්‍රතිඥාව පිළිගනිමු.
ඉක්බිති ඔවුන්ට බෝධිසත්ත්වයෝ එසේ වී නම් මට ප්‍රතිඥාව දෙවු යයි කියා
යම් සේ මාපියෝ ප්‍රජාවගේ දියුණුව කැමැත්තෝ අනුකම්පා ඇත්තෝ වෙද්ද, මේ රජ තෙමේ ද තොපට එසේ ම වේවා. පුත්‍රයෝ යම්සේ වෙද්ද තෙපි ද එසේම වව යි සුතසෝම රජ කීවේය.
ඔවුහු ද පිළිගනිමින් මේ ගාථා කීවාහුය.
යම්සේ මාපියෝ ප්‍රජාවගේ දියුණුව කැමැත්තෝ අනුකම්පා ඇත්තෝ වෙද්ද, මේ රජ තෙමේ ද අපට එසේ ම වේවා. පුත්‍රයෝ යම්සේ වෙද්ද, අපි ද එසේ වෙමු යි රජවරු කීහ.
එහි **තුම්හෙච වො** යනු ඔ කාරය නිපාත මාත්‍රයකි.
මෙසේ බෝසත්හු ඔවුන්ගේ ප්‍රතිඥාව ගෙන පෝරිසාදයා කැඳවා මිත්‍රය; එන්න, රජවරුන් මුදාහරින්නැයි කීහ. හෙතෙම කඩුවක් ගෙන එක රජකු ගේ බැම්ම කැපුවේය. රජු සත් දිනක් නිරාහාරව, වේදනාව උසුලමින් බැම්ම කපා හැරීමත් සමගම මිදුණේ බිම වැටුණේය. ඒ දැක බෝසත්, කාරුණික වී මිත්‍ර පෝරිසාදය, එසේ නොසිඳවු. එක් රජදරුවකු අත් දෙකෙන් දැඩිව අල්ලා ගෙන උරහිසින් අල්ලා දැන් බැම්ම සිඳින්නැයි කීවේය. පෝරිසාදයා කඩුවෙන් සින්දේය. බෝසත්හු දැඩි වීර්ය ශක්ති සම්පන්න බැවින් ඔහු උරහිසෙහි හොවාගෙන ඖරස පුත්‍රයකු මෙන් මෘදුවූ සිතින් බස්සවා, බිම හොවාලීය. මෙසේ ඒ සියල්ලෝම බිම හොවා තුවාල සෝදා දරුවන්ගේ කණෙහි ලද නූල මෙන්, මොහොතකින් රැහැන ඇද දමා පෙර තුබූ ලේ ද සෝදා තුවාල පිරිසිදු කොට, මිත්‍ර පෝරිසාදයා එක් ගස් පොත්තක් ගලෙහි උරච්චිකොට (ගා) ගෙනව!යි ගෙන්වාගෙන සත්‍යක්‍රියා කොට ඔවුන්ගේ අත් තලවල ගෑවේය. එකෙණෙහිම තුවාල සුවපත් විය. පෝරිසාදයා ද සහල් ගෙන තරළ පිසීය. දෙපිරිස ජනතාව ක්‍ෂත්‍රියන් සියයක වඩා කැඳ පෙවූහ. මෙසේ ඒ සියල්ලෝ සන්තර්පණය කරන ලද්දේ, සූර්යා අස්තයට ගියේ, දෙවෙනි දවසේ උදයේ ම දවල් ද, සවස ද කැඳම පොවවා තෙවෙනි දිනයේ බත් කැඳ ස්වල්පයක්ම පෙවූහ. එපමණකින් ඔවුහු නීරෝගී වූහ.
ඉක්බිති බෝසත් තෙම ඔවුන්ට යාමට හැකිවන්නහුදැයි විචාරා යමු යයි කී කල්හි එන්න මිත්‍ර පෝරිසාදය; සිය රටට යමුයි කීවේය. ඔහු හඬමින් ඔහුගේ පාද මූලයෙහි වැටී මිත්‍ර රජවරුනි, ඔබ ගෙන යන්න. මම මෙහි ම මුල් ගෙඩි කමින් වාසය කරන්නෙමියි කීවේ ය. මිත්‍රය, මෙහි කුමක් කරන්නෙහිද? රමණීය වේ. ඔබේ රට, බරණැස රාජ්‍යය කරවන්න. මිත්‍රය කුමක් කියහිද? මා විසින් එහි යාමට නොහැකි ය. සියළු නගරවාසීහු මගේ වෛරක්කාරයෝ වෙති. ඔවුහු, මගේ මව මොහු විසින් කන ලද්දීය. මගේ පියා ආදි වශයෙන් මට අපහාස කරන්නාහ. මා අල්ලාගනිවු. සොරකැයි, කැටකැබිලිවලින් මගේ ජීවිතය විනාශ කරන්නාහ. මම ද නුඹලාගේ සමීපයේ ශීලයෙහි පිහිටියේ, ජීවිතය නිසාවත් මට මින්මතු මැරීමට නොහැකිය. මම නොයමි. මම මිනීමස්වලින් වැලකුණ බැවින් කොපමණ කලක් ජීවත්වන්නෙම්ද, දැන් මට නුඹලාගේ දැකීමක් නැතැයි අඬා නුඹලා යව් යයි කීවේය. ඉක්බිති බෝධිසත්ත්ව තෙම ඔහුගේ පිට පිරිමැද මිත්‍රය, සුතසෝම නම් වූ මම, මා ද ඔබ හා සමානය. කර්කශය. විනීතය. බරණැස් වැසියන් අතර කුමක් ඇද්ද, මම ඔබ එහි පිහිටුවන්නෙමි. නොහැකි වන්නේ නම් තමන්ගේ රාජ්‍යය දෙකඩකොට දෙන්නෙමි. නුඹලාගේ නගරයේ මට වෛරක්කාරයෝ ඇත්තේ යයි කී කල්හි මොහු විසින් මගේ වචනය කරන්නේ දුෂ්කර දෙයක් කරන ලදි. යමකු විසින් ඒ උපායෙන් පෞරාණික සම්පතෙහි පිහිටුවිය යුතුය. මා විසින් මෙය කළ යුතුයයි සිතා ඔහුගේ පෙළඹවීම පිණිස නගර සම්පත් වර්ණනා කරමින් කීවේය.
යහළු පෝරිසාදය, අරක්කැමියන් විසින් මනාව පිසන ලද හොඳින් පිළියෙල කරන ලද, මනාව නිමවන ලද සිවුපා සතුන් පිළිබඳ වූ පක්‍ෂීන් පිළිබඳ වූ ද මස් සහිත බොජුන් ශක්‍රයා සුධාභෝජනය වළඳන්නාක් මෙන් වළඳා දැන් එය අත්හැර වනයෙහි හුදෙකලා වැ කෙසේ නම් වසන්නෙහි ද?
රන්වන් රසින් බබළන්නා වූ සිහින් මධ්‍ය ප්‍රදේශ ඇති අලංකෘත වූ ඒ රාජස්ත්‍රීහු හාත්පස පිරිවරාගෙන දෙවියන් කෙරෙහි ශක්‍රයා මෙන් ඔබ තුටුකළාහු ය. දැන් ඔවුන් හැර කෙසේ නම් හුදෙකලාව මේ වනයෙහි සිත් අලවන්නෙහි ද?
රතු කොට්ට ඇති බොහෝ එළුලොම් ඇතිරි සහිත හැම ඇතිරියෙන් අතුරන ලද, හොඳින් පිළියෙල කරන ලද, සයන මධ්‍යයෙහි සුවසේ සයනය කොට දැන් එය හැර හුදෙකලා ව කෙසේ නම් වනයෙහි සිත් අලවා වෙසෙන්නෙහි ද?
රාත්‍රියෙහි අත්තල ගැසීම ය. කළ පිඹීම ය. එසේ ම පුරුෂයන්ගෙන් අමිශ්‍රිතව පවත්වනු ලබන තූර්යය ද මනාකොට ගයන ලද බොහෝ යහපත් ගී ද මනාකොට වයන ලද බොහෝ යහපත් වැයුම් ද අත්හැර දමා හුදෙකලාව කෙසේ නම් වනයෙහි සිත් අලවා වෙසෙන්නෙහි ද?
බොහෝ මල් ඇති උද්‍යානාංගයන්ගෙන් පිරිපුන් මිගාචර නම් උයනින් යුක්ත වූ ද අසුන්ගෙන් හා ඇතුන්ගෙන් හා රිය වලින් ද යුත් ඉතා සිත්කලු නගරය අත්හැර දමා හුදෙකලාව මේ වනයෙහි සිත් අලවා කෙසේ නම් වෙසෙන්නෙහි දැ යි සුතසෝම රජ විචාළේ ය.
එහි **සුකතං** යනු නොයෙක් ආකාර වූ මැනවින් නිමකරන ලද, **සුනිට්ඨං** යනු යොදුනක් පමණ වූ දුර මැනවින් යොදන ලද කථෙකො යනු එකෙකු කෙසේද? **රමසී** මුල් ගෙඩි ආදිය කමින් කෙසේ රමණය කරන්නෙහි. මහරජ, එන්න යන්නෙමු යනුවෙනි. **වෙල්ලිවිලාක මජ්ඣා **මෙහි වෙල්ලි යනු රැස් **විලාකමජ්ඣා** යනු රැස් මැද උඩට එසවූ ඝන රන්වන් රැස් ප්‍රභාවෙන්ද මුල මැද අග දක්වයි. **දෙවෙසු** යනු දෙව්ලොව අප්සරාවෝ. **ඉන්‍දංව** රමණීය බරණැස් නුවර පෙර ඒ. **පමොදයිංසු** ඔවුහු සිට මෙහි කුමක් කරන්නෙහි. මිත්‍රය, එන්න යමුයි. **තම්බූපධානෙ** යනු රතුපාට කොට්ටයෙහි. **සබ්බස්සයනම්හි** සියළු තැන රතු පලස් සහිත යහනාවේ. **සඤ්ඤෙතෙ** යනු නොයෙක් භූමිකා පෙන්වා අඩක් රතුවන් වූ අලංකාර වූ ඔබ පෙර සයනය කළේ යන අර්ථයයි. **සුඛං** යනු එබඳු වූ යහනාවක් මැද සැපසේ සයනය කොට, දැන් කෙසේ වනයෙහි සතුටින් ගත කරන්නේද? මිත්‍රය, එව යමුයි. **නිසීථෙ** යනු රාත්‍රී කාලයේ. **හිත්‍වා** යනු මෙබඳු ආකාර වූ සම්පත් හැරදමා. **උය්‍යාන සම්පන්නං පහූතමාල්‍යං** යනු මහරජ; ඔබගේ උද්‍යානය නොයෙක් ආකාර මල්වලින් යුක්තය. **මිගාවිරූ පෙතපුරං සුරම්මං** යනු උද්‍යානය විවිධ සිවුපාවුන්ගෙන් යුක්ත. මැනවින් රමණීය වේ. **හිත්‍වා** යනු මෙබඳු ආකාර වූ මනෝහර රම්‍ය නගරය හැරදමා.
මෙසේ මහා සත්ත්වයාණෝ, මෙතෙම පෙර පරිභෝග කළ පරිහරණය කළ රසය සිහිකොට යනු කැමැත්තේ නම් යෙහෙකි. පළමු භෝජනයෙන් පෙළඹ වීය. දෙවනුව කෙලෙස් වශයෙන්ද, තෙවනුව සයනයෙන්ද, සිවුවෙනිව නැටුම් ගැයුම් වැයුම්වලින් ද, පස්වෙනුව උද්‍යානයෙන් ද, නගරයෙන් ද, මේ ආකාර දේවලින් මෙසේ පොළඹවා එනු මහරජ, මම ඔබ රැගෙන ගොස් බරණැස පිහිටුවා පසුව සියරට යමි. ඉදින් බරණැස් රාජ්‍යය නොලැබෙන්නේ නම්, රාජ්‍ය අර්ධයක් දෙන්නෙමි. කිමෙක්ද, ඔබේ අරණ්‍යවාසයෙන් ඇති ඵලය. මගේ වචනය කරන්නැයි කීවේය. ඔහු ඔහුගේ කථාව අසා ගනු කැමැත්තේ වී, සුතසෝම, මම වැඩ කැමැත්තේ අනුකම්පා කරන්නෙමි. පළමුව යහපතෙහි පිහිටුවා දැන් පෞරාණික යසසෙහි පිහිටුවන්නෙමියි කියයි. මොහුට පිහිටුවීමට හැකිවන්නේද? මොහු සමග ම යාමට වටියි. මේ අරණ්‍යයේ විසීමෙන් මට කුමන ඵලයක්දැයි සිතා සතුටු සිතැත්තේ. ඔහුගේ ගුණ නිසා වර්ණනා කිරීමට කැමැත්තේ මිත්‍ර සුතසෝමය; කල්‍යාණ මිත්‍ර සම්පත්තියෙන් යහපත ද, පාපමිත්‍ර සේවනයෙන් පාපතරයෙන් ද නම් නැතැයි කියා කීවේය.
යම්සේ නම් කෘෂ්ණ පක්‍ෂයෙහි චන්ද්‍ර තෙම දවසින් දවස පිරිහේ ද, මහරජ, අසත්පුරුෂයන්ගේ සමාගමය කෘෂ්ණ පක්‍ෂයට උපමාකොට ඇත්තේ ය.
අධම පුරුෂ වූ රසක නම් අරක්කැමියාගේ ඇසුරට පැමිණ යම් පාප කර්මයක් කරණ කොටගෙන යම්සේ දුගතියට යෙම් ද, එබඳු පාප කර්මයක් කෙළෙම් එහෙයිනි.
යම්සේ ශුක්ල (පෙර) පක්‍ෂයෙහි චන්ද්‍ර තෙම දවසින් දවස වැඩේ ද, රජතුමනි, සත්පුරුෂයන්ගේ සමාගමය ශුක්ල පක්‍ෂයට උපමා කොට ඇත්තේ ය.
සුතසෝමය, මම කුශල කර්මයක් කරණ කොටගෙන යම්සේ සුගතියට මේ ද, මම නුඹ වෙතට පැමිණ කුසල් කෙරෙම් ද එහෙයිනි.
ජනාධිපතිය, යම්සේ ගොඩබිමැ වර්ෂා කළ ජලය අද්ධානක්‍ෂම නො වන්නේ වැඩිකල් නො පවතින්නේ ද, අසත්පුරුෂයන්ගේ සමාගමය ද එපරිද්දෙන් ම වන්නේ ය. ගොඩබිමැ දියමෙන් අද්ධානක්‍ෂමන නො වේ.
ජනාධිපතිය, යම්සේ නම් සමුද්‍රයෙහි වසින ලද ජලය බොහෝකල් පවත්නේ වේ ද, වීර්යයෙන් අගතැන්පත් නරශ්‍රේෂ්ඨය, සත්පුරුෂයන්ගේ සමාගමය ද එපරිදි වේ. සමුද්‍රයෙහි වසින ලද ජලය මෙන් බොහෝ කල් පවත්නේ වෙයි.
සත්පුරුෂයන්ගේ සමාගමය වෙන් ව නො යන්නේ වේ. යම්තාක් කල් ජීවත් වේ නම් ඒ තාක් කල් පවත්නේ ය. අසත්පුරුෂයන්ගේ සමාගමය වහා විනාශයට යේ. එබැවින් සත්පුරුෂයන්ගේ ධර්මය තෙම අසත්පුරුෂයන්ගෙන් දුරු වෙයි.
එහි **සුවෙ සුවෙ** යනු දිනපතා දවස ගානේ **අනද්ධනෙය්‍යං** යනු මාර්ගය නොඉක්මවා. **සරෙ** යනු සමුද්‍රයයි. **නරවිරිය සෙට්ඨා** මිනිසුන් අතර පවතින ශ්‍රේෂ්ඨ වීර්ය. **උදකං** **සරෙවා** යනු සමුද්‍රයෙහි පවතින ජලය මෙන්. **අව්‍යායිකො** යනු දිගුකලක් පවතීවි. **යාවම්පි තිට්ඨෙය්‍යා** යනු යම් පමණ කාලයක් ජීවිතය පවතින්නේද එපමණක් කල් එසේම පවතියි. සත්පුරුෂයන් සමග පවතින මිත්‍ර ස්වභාවය එසේය.
මෙසේ ඒ පෝරිසාදයා ගාථා සතකින් බෝසතුන්ගේ ගුණ වර්ණනා කළේය. හෙතෙමේ ද, පෝරිසාදයා සහ ඒ රජවරුන් ද රැගෙන, ප්‍රත්‍යන්ත ගමට ගියේය. ප්‍රත්‍යන්ත ජනපදවාසීහු බෝසතුන් දැක, නගරයට ගොස් කීවාහුය. ඇමතියෝ බලසේනාව රැගෙන ගොස් පිරිවරා ගත්හ. බෝධිසත්ත්වයෝ ඒ පිරිවර සමගින් බරණැස් රාජ්‍යයට ගියහ. අතරමග ජනපදවාසීහු පඬුරු දී අනුගමනය කළහ. මහත් පිරිවර ඇතිවිය. ඔහු සමග බරණැසට පැමිණියේ ය. එකල පෝරිසාදයා ගේ පුතා රජ වෙයි. සෙනෙවියා කාළහත්‍ථිම විය. නගරවැසියෝ රජුට දැනුම් දුන්හ. මහරජතුමනි, සුතසෝම පෝරිසාදයාව දමනය කොට මෙහි පැමිණෙයි. ඔහුට නගරයට පිවිසීමට ඉඩ නොදෙන්නෙමුයි ඉක්මණින් නගර දොරටු වසා ආයුධ ගත් අත් ඇතිව සිටියහ. මහාසත්ත්වයාණන් දොරටු වැසූ බව දැන පෝරිසාදයා ද, සියයක් රජවරුන් ද හැර, ඇමතියන් කීපදෙනෙකු සමග අවුත්, මම සුතසෝම රජ වෙමි. දොරටු විවර කරවු යයි කීවේය. පුරුෂයෝ ගොස් රජුට දැනුම් දුන්හ. ඔහු වහාම විවෘත කරවු යයි විවෘත කරවීය. බෝසත් නුවරට පිවිසියේය. රජු ද, කාළහත්‍ථි ද, පෙරගමන් කොට ගෙන ප්‍රාසාදයට නංවාලූහ.
ඔහු රාජාසනයේ හිඳ පෝරිසාදයා ගේ අගමෙහෙසිය ද, සෙසු ඇමතියන් ද කැඳවා, කාළහත්‍ථිට කීවේ ය. කාළහත්‍ථි, කුමක් නිසා රජුට නගරයට පිවිසීමට ඉඩ නොදෙවුද? ඔහු රාජ්‍යය කරවමින්, මේ නගරයහෙි බොහෝ මිනිසුන් කෑවේය. ක්‍ෂත්‍රියන් විසින් නොකළ යුත්තක් කළේය. සියලු දඹදිව සිදුරු කළේය. මෙබඳු ආකාර පව්කාරයෙකි. ඒ කරුණු නිසාවෙනි. දැන් ඔහු මෙබඳු ආකාර පව්කාරයෙකි. ඒ කරුණු නිසාවෙනි. දැන් ඔහු මෙබඳු ආකාර කටයුතු කරන්නේ යයි නොසිතවු! මම ඔහු දමනය කොට, සීලයෙහි පිහිටුවීමි. ජීවිතය නිසාවත් කිසිවෙකු නොපෙළන්නේ ය. ඔබට ඔහුගෙන් බියක් නැත. එසේ නොකරවු! පුත්‍රයන් විසින් නම් මව්පියන් පෝෂණය කළ යුතුයි. මව්පියෝ පෝෂණය කරන්නෝ සුගතියට යති. එසේ නොකරන්නෝ නිරයට යති. මෙසේ ඔහු නිවෙස්නේ සිටින්නා වූ පුත්‍රරාජයාට අවවාද දී, කාළහත්‍ථිය, ඔබ රජතුමාට සහාය වුම සේවකයෙකි. රජු ද මහත් සම්පතෙහි පිිහිටුවීය. ඔබ විසින් ද රජුගේ අර්ථය දැකීම වටීයයි, සේනාපතියාට අනුශාසනා කොට දේවියනි, නුඹ ද, කුලගෙදරින් අවුත් ඔහුගේ සමීපයේ මහේෂී තනතුරට පැමිණ දූපුතුන් වැඩිවිය පමුණුවා ඔබ විසින් ද ඔහුට අර්ථ චරියාවේ නිරතවීමට වටී යයි දේවියට ද අවවාද දී ඔහුගේ අභිලාෂය මස්තකප්‍රාප්ත කිරීමට ධර්මය දේශනා කරමින් කීවේය.
යම් රජෙක් නො දිනිය යුතු මා පියන් දිනා ද, හෙතෙමේ රජෙක් නොවේ. යමෙක් යහළුවා දිනා ද, හෙතෙමේ යහළුවෙක් නොවේ. යම් ස්ත්‍රියක් ස්වාමිපුරුෂයාට බිය නැත්තී ද ඕ තොමෝ භාර්යාවක් නො වන්නීය. යම් දරු කෙනෙක් ජරාජීර්ණ වූ මාපියන් පෝෂණය නො කෙරෙද්ද, ඔවුහු පුත්‍රයෝ නොවෙත්.
යම් සභාවෙක්හි පණ්ඩිතයෝ නො වෙද්ද, ඕ සභාවක් නො වන්නීය. යමෙක් ස්වභාව ධර්මය නො බෙණෙත් ද, ඔවුහු පණ්ඩිතයෝ නො වෙති. රාගය ද ද්වේෂය ද මෝහය ද හැර හිතානුකම්පීව ධර්මය කියන්නාහු නම් පණ්ඩිතයෝ නම් වෙත්.
බාලයන් හා මිශ්‍ර ව වෙසෙන කථා නොකරන්නහු පණ්ඩිතයා යයි නො දනිත්. අමෘත පදය දෙන්නා වූ කථා කරන්නහු ම පණ්ඩිතයෝ යයි දනිත්.
පණ්ඩිත පුරුෂ තෙම ධර්මය කියන්නේ ය. ධර්මය බබුළුවන්නේය. සෘෂීන්ගේ ධ්වජය දැඩිකොට ගන්නේ ය. සෘෂිවරු සුභාෂිතය ධජ කොට ඇත්තේ ය. ධර්මය වනාහි සෘෂිවරුන්ගේ ධ්වජය වේමැයි.
එහි **අජෙය්‍යං** යනු අජෙය්‍යා නම් ඒ මව්පියන් දිනාගත් බැවින් රජු නම් නොවෙයි. ඉදින් නුඹ ද පියා සතු රාජ්‍යය ලැබ සතුරක් මෙන් විය. කටයුතු නොකරන්නෙකු නම් වන්නෙහිය. **සඛාරං ජිනාති** යනු කූට අර්ථයෙන් දිනයි. ඉදින් කාළහත්‍ථි, නුඹ රජු සමග මිත්‍ර ධර්මය නොපුරහිද? අධර්මිෂ්ටයකු වී අපායේ උපදින්නෙහිය. **න විභෙති** යනු බිය නොවෙයි. ඉදින් නුඹ රජුට බිය නොවෙහිද? භාර්යා ධර්මයෙහි සිටියේක නම් නොවෙත්. **ජිණ්ණං** යනු මහලු බවයි. ඒ කාලයේ පෝෂණය නොකරන්නෝ දරුවෝ නම් නොවෙත්.
**සන්තො** යනු පණ්ඩිතයෝ ය. **යෙන භණන්ති ධම්මං** යනු යමෙක් ස්වභාවය විචාරද්දී නොකියති. ඔවුහු පණ්ඩිතයෝ නොවෙත්. **ධම්මං භණන්තො** යනු මේ රාග ආදිය දුරුකොට අනුන්ට හිතානුකම්පික වී ස්වභාවය කියන්නේම පණ්ඩිතයෝ නම් වෙති. **න භාසමානං** යනු නොකියනු ලබන්නා වූ. අමතං පදං යනු අමෘත මහා නිර්වාණ දේශනා කරන්නා වූම පණ්ඩිත යයි දැනගනිත්. එපරිදි පෝරිසාදයා මා ගැන දැන පැහැදුණේ, වර හතරක් දී පඤ්ච සීලයෙහි පිහිටුවන ලද්දේය. **භාසයෙ** යනු පණ්ඩිත පුරුෂය, ධර්මය කියන්නේද, බුද්ධාදී උතුමන්ව බබළවන්නේය. **ඉසයො** යම්හෙයකින් ධර්මය ඔවුන්ගේ ධජයයි. එහෙයින් **සුභාසිත ධජා** නම් සුභාෂිත ගනිත්. බාලයෝ වනාහි සුභාෂිත ගැනීමක් නම් නැත යනුවෙනි.
මේ ඔහුගේ දැහැමි කථාව අසා රජුද සෙනෙවියාද, සතුටුව, යමු; මහරජ, ඔහු රැගෙන එන්නෙමුයි නගරයේ බෙරහඬ හසුරුවා නාගරිකයන් රැස්කරවා නුඹලා බිය නොවවු! රජු ධර්මයෙහි පිහිටියේ. එවු! ඔහු රැගෙන එමු යයි මහජනයා රැගෙන බෝසතුන් පෙරටුව රජු ගේ සමීපයට ගොස් වැඳ කැප දෙයින් උපස්ථාන කොට, කපන ලද කෙස්රවුල් ඇත්තේ, නෑමට අවශ්‍ය උපකරණ දී, වඩා හිඳුවා අභිෂේක කොට නගරයට ප්‍රවිෂ්ට කළහ. පෝරිසාද රජු සියයකට වඩා වැඩි රජවරුන්ට ද මහ බෝසතුන්ටද සත්කාර කළේය. සුතසෝම නිරිඳු විසින් පෝරිසාද දමනය කොට රාජ්‍යයේ පිහිටුවන ලද්දේ යයි මුලු දඹදිව් තලයේ මහා කෝලාහලයක් හටගත්තේය. ඉඳිපත් නුවරවාසීහු රජු පැමිණෙත්වායි දූතයෙකු පණිවිඩ යැවූහ. ඔහු එහි මාසයක් පමණ වාසයකොට, මිත්‍රය; යමු. අපි නුඹ අප්‍රමාදි වෙව. නගර දොරටුවලද, රාජ මන්දිරයේ ද දොරටුවේ ද, දානශාලා පහක් කරවීය. දසරාජ ධර්මයන් නොඉක්මවා, අගතිගමන දුරුකරවයි. පෝරිසාදයාට අවවාද කෙළේය. රාජධානි සියයකට වඩා බලසේනාව බොහෝසෙයින් රැස්වුණේය. ඔහු ඒ බලකායෙන් පිරිවරන ලද්දේ බරණැසින් නික්මුණේය. පෝරිසාදයාද නික්ම මාර්ගයේ අඩක නතරවිය. බෝසතුන් වාහන නැති රජවරුන්ට වාහන දී සියල්ලෝ යැවීය. ඔවුහු ද ඔහු සමග සතුටුවී සුදුසු පරිදි සඳුන් ආලේපාදිය කොට තමන්ගේ ජනපදයට ගියහ.
බෝසතුන් ද, නගරයට ගොස් මහත් ඉසුරින් ඉඳිපත් නුවරවාසීන් විසින් දේව නගරයක් මෙන් අලංකාර කළ නුවරට පිවිස, දෙමව්පියන් වැඳ පිළිසඳර කථාකොට මහාතලයට (මාළිගාවේ) නැංගේය. ඔහු දැහැමින් රාජ්‍යය කරමින් සිතුවේය. රුක්ඛ දේවතාවා මට බොහෝ උපකාර කළේ යයි, බලි කර්මයක් ඔහුට කරන්නෙමියි, ඔහුට නුගරුක ආසන්නයේ මහත් පියුම් විලක් කරවා බොහෝ කුල ඒවා ගමක් ස්ථාපිත කෙළේය. ගම විශාල විය. අසූදහසක් පමණ කඩපිල්වලින් යුක්ත විය. ඔහුද ගස මුල අතුපතර සිට සමතලා කරවා, වටකරන ලද වේදිකාවක්ද, තොරණක් සහිත දොරටුවක්ද කෙළේය. දේවතාවා පැහැදුණේය. කම්මාසපාද දමනය කළ ස්ථානයේ පිිහිටවූ බැවින් ඒ ගම කම්මාසදම්ම නිගම නම් විය. සියළුම රජවරු බෝසතුන්ගේ අවවාදයේ පිහිටා දානාදි පින්කම් කොට, ස්වර්ග පදය පිරවූහ.
ශාස්තෲන් වහන්සේ මේ ධර්මදේශනාව ගෙනහැර පා, මහණෙනි; දැන් පමණක් නොව, පෙරත් අංගුලිමාල දමනය කෙළෙමි යයි ජාතකය නිමකළ සේක. එකල පෝරිසාද රජු අංගුලිමාල විය. කාළහත්‍ථි නම් සාරිපුත්තයෝය. නන්ද බ්‍රාහ්මණයා ආන්නද විය. වෘක්‍ෂ දේවතාවා කස්සප නමි. ශක්‍රයා අනුරුද්ධයෝය. සෙසු රජවරු බුදුපිරිස, මව්පියවරු මහාරාජ කුලයයි. සුතසෝම රජු නම් මම ම වෙමි.


