ඛුද්දක නිකාය
අපදාන අටුවාව
පළමු භාගය
ග්‍රන්ථාරම්භ කථා
“ප්‍රඥාවන්තයන් අතුරෙන් අතිශය ප්‍රඥාකර වූ විඤ්ඤූ, පුරුෂයන් අතර අග්‍රතර වූ ස්වාමිනි, විශේෂයෙන් අපදාන අට්ඨකථාව කළයුතු වන්නේය”
“යළි යළිත් හටගත් ආදර බැතියෙන්, කීර්තිමත් වූ, බුදුරදුන්ගේ චරිත කතා සහිත සෙසු චරිතකථා ද, කරන ලෙස ඉල්ලන ලදුව, ඒ මා විසින්”
“විශේෂයෙන් පිටකත්‍රයේ ප්‍රදීපයක් සේ බබළන, පාළි න්‍යාය අනුගමනය කරමින් යහපත් වූ අර්ථ වර්ණනා සහිතව”
“කවරකු විසින්, කොතනකදී, කවරදා මේ උතුම් ධර්මය දේශනා කරන ලද්දේද, කුමන අර්ථයක් පිණිස දේශනා කළද, නිසි පරිදි මෙසේ විවරණ කොට,”
“නිදානයද, ප්‍රකටවන අර්ථයද, මැනවින් ධාරණය වනු පිණිස, යථා විධි පෙළගස්වා පූර්වපර සන්ධි ගළපා”
“පැරණි සිංහල භාෂාවෙන් කරන ලද පෞරාණික අර්ථ කථාවලද, තබන ලද අයුරු සාධනය නොවේ, පණ්ඩිතයන්ගේ කැමැති අකමැති තැන්ද ගලපා”
“එබැවින් පෞරාණික අර්ථකථා න්‍යාය උපනිශ්‍රය කොට, විශේෂ අර්ථ ප්‍රකාශ වන සේ, විරුද්ධ අර්ථ දුරුකොට, විශේෂ වර්ණනාවක් වශයෙන් මෙම අර්ථ වර්ණනාව කරන්නෙමි”
කවරකු විසින්, කවදා, කොතනකදී මේ උතුම් ධර්මය දේශනා කරන ලද්දේද? අර්ථ වර්ණනාව කරන්නෙමියි ප්‍රතිඥා දුන් බැවින් ඒ මේ අපදාන අර්ථ වර්ණනාව දුරේ නිදාන, අවිදුරෙ නිදාන, සන්තිකෙනිදාන යන මේ තුන් නිදාන දක්වමින්, වර්ණනා කරනු ලබන්නේ, යමෙක් එය අසත්ද? ඒවායේ මුලපටන්ම දැනගත යුතු බැවින්, (යමකු කෙරෙන් සරළව දැනගැනීම නම් වෙයි, එහෙයින්) එම නිදාන කථා පෙන්වා වර්ණනා කරන්නෙමි.
එහි මුල පටන් නිදානයන් දක්වා පරිච්ඡේද දතයුතුය. දීපංකර පාද මූලයේ පටන් කරන ලද අභිනීහාර ඇත්තේ, මහබෝසතුන්ගේ වෙස්සන්තර ආත්ම භාවයෙන් චුතවී තුසිත පුරයේ උපත දක්වා වන ප්‍රවෘත්තිය කථා මාර්ගය දූරේ නිදාන නම් වේ. තුසිත භවනයෙන් චුතව බෝමැඩ සර්වඥභාවයට පත්වීම දක්වා (බුදුවීම දක්වා) පවත්නා කථා මාර්ගය අවිදූරෙ නිදාන නම් වේ. සන්තිකෙ නිදාන නම්, ඒ ඒ තන්හි වැඩ වසමින් කරන ලද බුද්ධ කෘත්‍යයයි.
දැන් දක්වනුයේ දූරෙ නිදානයයි. මෙයින් සතර අසංඛෙය්‍ය කල්ප ලක්‍ෂයකට ඉහත අමරවතී නම් නගරයක් විය. එහි සුමේධ නම් බ්‍රාහ්මණයකු වාසය කරයි. උභය කුල පරිශුද්ධව ඔහුගේ මවද පියාද, කුල හතක් දක්වා පිරිසිදු වූ පරම්පරා ඇති, අපහාස නොලැබූ, නින්දා නොලැබූ, උපතින් මනාරූ ඇති, දැකුම්කළු පැහැදීම් ඇති කරන පරම වර්ණයෙන් හේ සමන්විතය. හෙතම වෙනත් ක්‍රියාවක් නොකොට බ්‍රාහ්මණ ශිල්පයම උගත්තේය. ඔහුගේ ළදරු කාලයේම දෙමව්පියෝ කළුරිය කළහ. ඉක්බිති ඔහුගේ රාසිවර්ධක ඇමතියා (භාණ්ඩාගාරය භාර නිලධාරියා) අයපොත ගෙන්වාගෙන රන් රිදී මුතුමැණික් ආදියෙන් පිරුණ නිධන් ගැබ විවරකොට කුමාරයාණනි; ඔබට මවගෙන් උරුම මෙපමණය, පිය උරුමයෙන් මෙපමණය මුත්තාගේ හා මීමුත්තාගේ ධනය මෙපමණය. ධනය ගැන කියවා, මේවා පිළිගන්නැයි කීවේය. සුමේධ පණ්ඩිතයා මෙසේ සිතීය. මේ ධනය පිළිගෙන මගේ පියමුතු පරපුර පරලොව යන්නාහු එක කහවනුවකුදු ගෙන නොගියේය. මා විසින් පිළිගෙන පරිත්‍යාග කිරීම වටී යයි, රජුට දැනුම් දී, නගරයේ බෙරහඬ නංවා, මහජනයාට දන් දී තාපස ප්‍රවෘජ්‍යාවෙන් පැවිදි විය. ඔහුගේ මේ අදහස හෙළි කිරීමට, මෙතැන්හිදී සුමේධ කථාව කිවයුතුය. එය වනාහි නිරතුරුව බුද්ධවංසයෙහි ආ පරිද්දෙන් ගාථා බන්ධනයෙන් යුක්ත බැවින් සරළ ලෙස ප්‍රකට නොවේ. එහෙයින් ඒ අතරතුර ගාථා සම්බන්ධ වචන හා අර්ථ සමග කියන්නෙමු.
සාර අසංඛෙය්‍ය කල්ප සත් දහසකට අධික වූ මත්තෙහි, දස ශබ්දවලින් නිරතුරු පැවති, දර්ශනීය වූ, මනහර වූ, අමරවතී යයි ද, අමර යයි ද නම් ලද නගරයක් විය. යමක් සඳහා බුද්ධවංස පාළියේ කියන ලද්දේද;
“සාරාසංඛෙය්‍ය කල්ප ලක්‍ෂයකට පෙර, දසවිධ ශබ්දයෙන් නිරතුරු පැවති ආහාරපානවලින් සුලභ දර්ශනීය මනෝරම්‍ය වූ අමර නම් නගරයක් වී.
එහි **දසහිසද්දෙහි** **අවිවිත්තං** යනු ඇත් ශබ්දයෙන්, අශ්ව ශබ්දයෙන්, රථ ශබ්දයෙන්, භේරි ශබ්දයෙන්, උඩැක්කි නාදයෙන්, වීණා නාදයෙන්, ගීත ශබ්දයෙන්, හක් ශබ්දයෙන්, පණාබෙර නාදයෙන් අනුභව කරවු! වළඳවු! කවු! බොවු! යන දසවිධ ශබ්දයෙන්ද මෙම ශබ්දවලින් නිරතුරුව පැවතියේ විය. ඒ ශබ්දය එකක් වශයෙන් ගෙන
“ඇත් ශබ්ද, අශ්ව ශබ්ද, බෙර, සක්, රථ ද කවු, බොවු ආහාරපානයෙන් ඝෝෂා කරන ලද සේ” යයි –
බුද්ධවංස පාළියේ මේ ගාථාව කියා :-
“සියළු කාමවස්තුවලින් යුක්ත වූ සියළු නගර අංගයන්ගෙන් පිරිපුන් සත්රුවනින් යුතු නොයෙක් ජනයාගෙන් ගැවසුණු පින් කැමැතියන්ට ආවාසයක් වූ දේව නගරයක් මෙන් සමෘද්ධ වූ”
“නොයෙක් කෝටි ගණනින් රැස්කළ බොහෝ ධනය ඇති සුමේධ නම් බ්‍රාහ්මණ පණ්ඩිතයෙක් අමරවතී නගරයෙහි විසූහ.
හේ වේදය ඉගෙන, වේද මන්ත්‍ර දරන, ත්‍රිවේදයේ පරතෙරට පත් ඉතිහාසය ලක්‍ෂණ විද්‍යාව සහිත තම ධර්මයෙහි පරතෙරට පැමිණියේ” යයි කියන ලදි.
ඉක්බිති එක්දිනක් ඒ සුමේධ පණ්ඩිත තෙම ප්‍රාසාද තලය මස්තකයේ රහසිගතව හිඳ පලඟක් බැඳ හුන්නේ මෙසේ සිතීය. පුනර්භවයෙක යළි ප්‍රතිසන්ධි ගැනීම නම් දුකකි. එසේ උපන් උපන් තැන ශරීරයේ බිඳීමද, (දුකයි.) මම ඉපදීම ස්වභාවකොට ඇත්තෙමි. ජරාව ස්වභාවකොට ඇත්තෙමි. ව්‍යාධිය ස්වභාවකොට ඇත්තෙමි මරණය ස්වභාවකොට ඇත්තෙමි. මෙසේ ඇතිකල්හි මා විසින්, නොඉපදීමද, නොදිරීමද, නිරෝගී බවද, නොමැරීමද, දුක් නැති බවද, සිසිල් වූ අමෘත මහා නිර්වාණය සෙවීමට වටී යයි, අවශ්‍යයෙන්ම භවයෙන් මිදී නිර්වාණගාමී වූ ඒකායන මාර්ගයෙන්ම විය යුතුය. ඒ නිසාවෙන් කියන ලදී.
“රහසිගතව හිඳ - මම එකල මෙසේ සිතුවෙමි, ශරීරයේ බිඳීමද පුනර්භවයද දුකකි.”
“ජාති ජරා ව්‍යාධි ස්වභාවකොට ඇති මම අජර අමර ක්‍ෂේම වූ නිවන සොයන්නෙමි.”
“ඉදින් මේ කුණුකය නොයෙක් නොයෙක් කුණපවලින් පිරී ඇත. අර්ථයක් නැතිව, බලාපොරොත්තු රහිතව එය හැරදමා යා යුතුය.
හේතුවක් නැතිව කිසිවක් සිදු නොවේ. හේතුවක් ඇති එවැනි මාර්ගයක් ඇත. භවයෙන් මිදෙනු ලබන්නා වූ ඒ මාර්ගය සොයා යන්නෙමි.”
ඉක්බිති පසුවද මෙසේ සිතුවේය. යම්සේ ලෝකයෙහි දුකට ප්‍රතිවිරුද්ධ වූ, සැප නමින් දෙයක් ඇති මෙසේ භවය ඇතිකල්හි එයට විපක්‍ෂ වු විභවයක්ද තිබිය යුතුය. යම්සේ උෂ්ණය ඇතිකල්හි එය මැඩපැවැත්වීමට සීතලක්ද ඇත. මෙසේ රාග ගිනි ආදිය සංසිඳවීම පිණිස නිවනක්ද තිබිය යුතුය. යම්සේ ළාමක පාප ධර්මයට විරුද්ධ වූ යහපත් නිරවද්‍ය පෙරදැරි වු ධර්මයක් ද ඇත්තේමය. එසේම පාපකාරී උපතක් ඇතිකල්හි සියළුම උත්පත්තීන් නික්මීමට සමත් නොඉපදීම මුල් වූ නිර්වාණයක් ද තිබිය යුතුමය. එසේ හෙයින් කියන ලදී –
“යම්සේ දුකක් විද්‍යමාන වන කල්හි සැපයක්ද විද්‍යමාන වේ. එසේ භවයක් විද්‍යමාන කල්හි විභවයක්ද කැමතිවිය යුතු.”
“යම්සේ උණුසුමක් ඇතිකල්හි වෙනත් ශීතලක් ද පවතී එසේ තෙවැදෑරුම් ගින්න විද්‍යමාන කල්හි නිවනද කැමති විය යුතු
“යම් සේ පාපය ඇතිකල්හි යහපත ද විද්‍යමානය. එසේම උපත ඇතිකල්හි නූපදීමද කැමතිවිය යුතු.
තවදුරටත් මෙසේ සිතීය – යම්සේ අසූචි රාශියක ගිලුනා වූ මිනිසකු විසින් දුරදීම පස් පියුමෙන් ගැවසුණු මහා තඩාගයක් දැක, කවර මාර්ගයකින් එහි යා යුතුදැයි, ඒ පොකුණ සෙවීම සුදුසුය. යම් හෙයකින් එය නොසොයන්නේ නම් එය තඩාගයේ දෝෂයක් නොවේ. මිනිසාගේම දෝෂයකි. එසේ කෙළෙස් මළ පිරිසිදු කිරීමේදි අමෘතමහා නිර්වාණය නමැති තඩාගය විද්‍යමාන කල්හි එය නොසෙවීම ඒ අමාමහ නිවන නමැති තඩාගයේ දෝෂයක් නොවේ. පුරුෂයාගේම දෝෂයකි. එපරිද්දෙන් කෙලෙස්වලින් පිරිවරා ගත්තා වූ පුරුෂයාට නිර්වාණගාමී යහපත් මාර්ගය විද්‍යමාන කල්හි, එය නොසෙවීම මර්ගයේ දෝෂයක් නොව, පුරුෂයාගේම දෝෂයකි. යම්සේ රෝගයෙන් පෙළෙන පුරුෂයා, ව්‍යාධියට පිළියම් කරන වෛද්‍යවරුන් විද්‍යමාන කල්හි, ඒ වෙදාගෙන් චිකිත්සා කිරීමට නොසොයයි නම් එය ඔහුගේම දෝෂයකි. වෛද්‍යවරයාගේ දෝෂයක් නොවේ. එපරිදි, කෙළෙස් රෝගයෙන් පෙළෙන අයෙකු කෙළෙස් සංසිඳවන මාර්ගය දත්තකු විද්‍යමාන කල්හිම ඒ ආචාර්යවරයාව නොසොයයිද, එය ඔහුගේම දෝෂයකි. කෙලෙස් විනාශ කරන ගුරුවරයාගේ දෝෂයක් නොවේ. එසේ හෙයින් කියන ලදී –
“යම් සේ අසූචියේ වැටුණු මිනිසා, ජලය පිරි තඩාගයක් දැක, එම පොකුණ (නොසොයයිද) ප්‍රයෝජනයට නොගනීද එය තඩාගයේ දෝෂයක් නොවේ.”
“එසේ කෙළෙස්මල ධෝවනයට අමෘතමහා නිවන නමැති පොකුණ විද්‍යමාන කල්හි, ඒ පොකුණ නොසොයයිද, එය නිවන් නැමැති පොකුණේ දෝෂයක් නොවේ.”
“යම්සේ සතුරන් විසින් වටකරන ලද විට ගැළවී යාමට ගමන් මාර්ගයක් විද්‍යමාන කල්හි, ඒ මිනිසා පලානොයේද, එය මාර්ගයේ දෝෂයක් නොවේ.”
“මෙසේ කෙලෙස්වලින් වටකරන ලද්දේ ආරක්‍ෂිත මාර්ගයක් විද්‍යමාන කල්හි ඒ මාර්ගය නොසොයයිද එය සුරක්‍ෂිත මාර්ගයාගේ දෝෂයක් නොවේ.
“යම්සේ රෝගයෙන් පෙළෙන මිනිසා, වෛද්‍යවරයෙකු ඇතිකල්හි ඒ ව්‍යාධියට පිළියම් නොකරයිද, එය වෛද්‍යවරයාගේ දෝෂයක් නොවේ.”
“එසේ කෙළෙස් නැමැති ව්‍යාධිවලින් පෙළෙමින් දුකට පත්වූවකු එයින් මිදීමට අදාළ ගුරුවරයකු නොසොයයිද, එය ශාස්තෲවරයා කෙරෙහි පිහිටි දෝෂයක් නොවේ.”
යම්සේ, අලංකාරයෙන් සැරසුණු මිනිසා බෙල්ලේ ඇලුණු කුණපය ඉවත්කොට, සැපසේ යන්නේද, එසේ අප විසින්ද, මේ කුණු කය ඉවත දමා‍ අපේක්‍ෂා රහිතව නිර්වාණ නගරයට පිවිසිය යුතුය. යම්සේ ස්ත්‍රී පුරුෂයෝ වැසිකිළි බිමෙහි මල-මුත්‍රාකොට, එය උකුලට ගෙන හෝ රෙදිපටි කෙළවර වෙළාගෙන හෝ නොයෙත්ද, පිළිකුල් කරමින් අපේක්‍ෂා රහිතව ඉවත දමා යත්ද, එසේ අප විසින්ද මේ කුණු කය අපේක්‍ෂා රහිතව ඉවත දමා අමෘතමහා නිර්වාණ නගරයට පිවිසීමට වටියි. යම්සේ නාවිකයෝ දිරාගිය නැව අපේක්‍ෂා රහිතව ඉවතදමා යත්ද එසේ මම ද තුවාල මුඛ නවයකින් (කුණු) වැගිරෙන්නා වූ ශරීරය හැර දමා අපේක්‍ෂා රහිතව නිවන් නගරයට පිවිසෙන්නෙමි. යම්සේ පුරුෂයා නොයෙක් රන් රුවන් ආදිය රැගෙන සොරුන් සමග මාර්ගයට යන්නේ තමන්ගේ රන් නැසේ යන බියෙන් ඔවුන් හැර දමා ආරක්ෂිත වූ මග ගනියිද එසේම රුවන් පහරණ සොරෙකු සමාන වූ තම ශරීරය ද හැරදමා ක්‍ෂේම මගට යා යුතුය. ඉදින් මම මෙහි තෘෂ්ණාව කරන්නෙම් නම් ආර්ය මාර්ග කුසල් දහම් රත්න නසන්නේය. එහෙයින් මා විසින් මේ සොරුන් හා සමාන ශරීරය හැරදමා අමෘතමහා නිර්වාණ නගරයට පිවිසීමට වටී යනුවෙනි. එහෙයින් කියන ලදී –
ගෙළෙහි කුණපයක් බැඳි පුරුෂයාද ඒ කුණපය පිළිකුල් කර අතහැර දමා තම ගමන යන්නේ ද
එසේ නොයෙක් කුණපයන්ගෙන් පිරුණු, අනපේක්‍ෂිත වූ අර්ථ විරහිත වූ, මෙම ශරීරය හැරදමා යා යුතු වෙමි.
මළ මුත්‍ර පහ කරන ස්ත්‍රී පුරුෂයෝ බලාපොරොත්තු රහිතව ඒවා හැරදමා යත්ද,
එසේම නොයෙක් කුණපයන්ගෙන් පිරී පවත්නා වූ මේ ශරීරයද, මළ මුත්‍ර වැසිකිළියේ හැර දමා යන්නාක් මෙන් හැරදමා යා යුතුය.
දිරාපත් වූ පලුදු සහිත වූ දිය පිරෙන්නා වූ නැව නැව්හිමියා විසින් බලාපොරොත්තු රහිත හැරදමා යයිද,
එසේ සිදුරු නවයකින් ද්‍රව වැගිරෙන්නා වූ මේ ශරීරය ද නැව හැර දැමූ නැව් හිමියන් මෙන් හැරදමා යා යුතුය.
රන් රුවන් භාණ්ඩ රැගෙන සොරුන් සමග යන පුරුෂයා භාණ්ඩ පැහැර ගනිතියි යන බියෙන්, ඒ මග හැර වෙනත් මගක යේද,
එසේම මහා සොරෙකු සමාන වූ මේ ශරීරය ද, කුසල් නැසීමේ බිය නිසා හැර දමා යන්නෙමි.
මෙසේ සුමේධ පණ්ඩිත තෙමේ නොයෙක් ආකාර උපමාවලින් මේ නෛෂ්ක්‍රම්‍ය හා බැඳුනා වූ අර්ථය සිතා තම නිවස්නේ ඇති අප්‍රමාණ භෝග රාශිය යට කියන ලද අයුරින් දිළිඳු යාචකාදීන්ට බෙදා දී, මහ දන් දී, වස්තු කාමයද, ක්ලේශ කාමයද හැරදමා අමර නගරයෙන් නික්ම හුදකලාවම හිමාලයේ ධාර්මික නම් පර්වතය ඇසුරු කොට ආශ්‍රමයක් කොට, එහි පන්සලක්ද, සක්මන්මළුවක්ද මවා, පංචනීවරණ දෝෂවලින් දුරුකරන ලද, ‘මෙසේ සමාධිහිත සිත් ඇති කල්හි’ කියන ලද ආදි ආකාරයෙන් ගුණ කාරණා අටකින් යුක්ත වූ අභිඥා සංඛ්‍යාත බලය ගෙගනහැර පෑමට, ඒ ආශ්‍රමයේදී දෝෂ නවයකින් සමන්විත වූ (හැඳසිටි) සළුව හැරදමා, දොළොස් ආකාර ගුණයෙන් යුක්ත වූ, වැහැරි සිවුර පොරවා, සෘෂි ප්‍රවෘජ්‍යාවෙන් පැවිදි විය. මෙසේ පැවිදි වූ කල්හි දෝෂ අටකින් ගැවසුණු ඒ පන්සල හැරදමා, දස ගුණයෙන් සමන්විත වූ වෘක්ෂ මූලයට සපැමිණ සියළු ධාන්‍ය භෝජන හැර දමා වැටුණු ගෙඩි කොල ආහාරයට ගනිමින්, සිටි ස්ථානයේම සක්මන් වශයෙන් ප්‍රධන් වීර්ය වඩන්නේ දින හතක් ඇතුළතම අෂ්ට සමාපත්තීන්ද පංච අභිඥාවන්ද ලැබගත්තේ විය. මෙසේ හෙතම ප්‍රාර්ථනා කළ පරිදි, අභිඥා බලයට පැමිණියේය. ඒ නිසාවෙන් කියන ලද –
“මෙසේ මම සිතා නොයෙක් කෝටිගණන් ධනය නාථ-අනාථයන්ට දී හිමාලයට පැමිණියෙමි.”
“හිමාලයට නුදුරින් ධම්මික නම් පර්වතය මට මනාසේ පිළියෙළ කළ අසපුවයි. එහි පන්සලක්ද මවන ලද්දීය”
“පංච දෝෂයන් දුරුකොට එහි සක්මන් මළුවක්ද මැව්වෙමි. අෂ්ට ගුණයෙන් යුතු අභිඥා බලයද ලැබුවෙමි.”
“නව දෝෂයෙන් යුතු සළුව අත හැරියෙමි. දොළොස් ගුණයෙන් යුතු රළු සිවුර පෙරවූවෙමි.”
“දෝෂ අටකින් ගැවසුණු පන්සල අතහැරියෙමි. දස ගුණයෙන් යුතු වෘක්ෂ මූලයට සපැමිණියෙමි.”
“වවන ලද, රෝපණය කළ ධන ධාන්‍ය නිරවශේෂවම දුරු කළෙමි. නොයෙක් ගුණයෙන් යුතු ‘පවත්තඵල භෝගී’ වූයෙමි.”
“සක්මනෙහි හුන් තැනම ප්‍රධන් වීර්ය වැඩුයෙමි. දින හතක් ඇතුළත අභිඥා බලයට පැමිණියෙමි.
එහි **අස්සමො සුකතො මය්හං පණ්ණසාලා සුමාපිතා** යනු මේ පෙළෙන් සුමේධ පණ්ඩිතයන් විසින් ආශ්‍රමය පන්සල සක්මන් යන සියල්ල තම අතින් මවන ලද්දක් මෙන් කියන ලදී. මේ එහි අර්ථයයි. අද බෝසතුන් හිමාලයට පැමිණ ධම්මික පර්වතයට පිවිසින්නේය යයි දැක ශක්‍රයා විශ්වකර්ම දිව්‍ය පුත්‍රයාට ආමන්ත්‍රණය කළේය. දරුව! මේ සුමේධ පණ්ඩිතයා පැවිදි වන්නෙමියි නික්මෙයි. මොහුට වසන තැනක් මවනු මැනවි. හෙතෙම ඔහුගේ වචනය පිළිගෙන රමණීය ආශ්‍රමයක්ද, මනාව රක්‍ෂිත වූ පන්සලක්ද, සිත් අලවන සක්මන් මළුවක්ද මැවීය. භාග්‍යවතුන් වහන්සේ, එකල පුණ්‍යානුභාවයෙන් නිපන් ඒ ආශ්‍රමය නිසා, සාරිපුත්‍රය; ඒ ධම්මික පර්වතයේ
“මා සඳහා ආශ්‍රමයක් මනාව කරන ලදි. පන්සලක්ද මවන ලදි. පංචදෝෂ හැරදැමූ සක්මන්මළුවක්ද එහි මැවීය. යනුවෙන් කීහ.
එහි **සුකතො මය්හං** යනු මා විසින් මනා ලෙස කරන ලදී. **පණ්ණසාලා සුමාපිතා** යනු කොලවලින් වසන ලද ශාලාවද මට මැනවින් මවන ලද්දේ විය.
**පඤ්ච දෝස විවජ්ජිතං** යනු මේ පස්වැදෑරුම් සක්මන් දෝෂයන් නම්, තද විෂම බව, ඇතුළත ගස්වලින් ගැවසී ගත් බව තෘණ ලතාදියෙන් යුක්ත බව, බොහෝ උවදුරු සහිතව වූ බව ඉතා විශාල බවද වේ. තද විෂම වූ භූමි භාගයෙහි සක්මන් කරන කල්හි සක්මන් කරන්නාගේ පාද රිදේ. වෙළී ගැටගැසෙත්. සිත එකඟතාවය නොබලයි. කර්මස්ථාන රැකදෙයි. එහෙයින් තද විෂම බව භූමි භාගයේ එක දෝෂයක් යැයි දත යුතුය. සක්මන්මළුවේ ඇතුළත හෝ මැද හෝ කෙළවර හෝ ගස් අපරීක්‍ෂාකාරීව ඇතිකල්හි සක්මන් කරන්නාගේ නළල හෝ හිස හෝ එහි වැදී වෙහෙසට පත්වෙයි. ඇතුළත ගස් ඇති බව දෙවෙනි දෝෂයයි. තෘණවැල් ආදියෙන් වැසීගිය සක්මන්මළුවේ සක්මන් කරන කල්හි අන්ධකාර වේලාවේ සර්පාදී ප්‍රාණීන් පයට පෑගී හෝ මිය යයි. ඔවුන් විසින් දෂ්ට කරන ලදුව හෝ දුකට පත්වේ. තෘණලතාදියෙන් වැසී තිබීම තෙවෙනි දෝෂයයි. පළලින් රියනක් හෝ අඩරියනක් වූ ඉතා බාධක සහිත සක්මන්මළුවේ සක්මන් කරන්නාගේ කකුල් පැකිලී නියපොතු ඇඟිලි බිඳෙත්නුයි ඉතා සම්බාධක සහිත වූයේ මේ සිවුවෙනි දෝෂයයි. අති විශාල වූ සක්මන්මළුවක සක්මන් කරන්නාගේ සිත විඩාවට පත්වේ. එකඟතාවයක් නොලබයි. අතිවිශාල බව පස්වෙනි දෝෂයයි. පුළුළින් වනාහි දෙපැත්තෙහි අඩරියනක් පමණ පළල වූ දෙපසෙහි රියනක් පමණ වූද, දිගින් අත් රියන් හැටක් පමණ වූ මෘදු තැනිතලා සමසේ විසුරුවන ලද වැලි ඇති සක්මන්මළුව වටියි. සෑගිරියෙහි දීපප්‍රසාදක මහා මහින්ද මහරහතුන්ගේ සක්මන්මළුව එබඳු විය. එසේ හෙයින් කියන ලදී. “පස් දෝෂයන්ගෙන් විනිර්මුක්ත වූ සක්මනක් එහි මැව්වෙමි.” යනුවෙනි.
**අට්ඨගුණ සමූපේතං** යනු අටවැදෑරුම් ශ්‍රමණ සැපවලින් යුක්ත මෙහි ශ්‍රමණ සැප අට නම්, ධනධාන්‍ය පිළිනොගැනීම, නිරවද්‍ය පිණ්ඩපාත සේවනය, සිසිල් පිණ්ඩපාත වළඳන බව, රට පෙළා ධනසාරය හෝ කහවනු ආදිය ගන්නා වූ රාජ කුල මෙන් රට නොපෙළන බව, උපකරණ අකමැති බවයි, සොරුන්ගෙන් වන මංකොල්ලකෑම්වලින් නිර්භය බව රාජරාජ මහාමාත්‍යාදින් සමග නොඇලෙන බව, සතර දිශාවල පැතිරුණු අප්‍රතිහත භාවයයි, නිදහස් බව මෙය කියන ලද්දේ වෙයි. ඒ අසපුවේ වසන්නහු විසින් මේ ශ්‍රමණ සැප අට විඳීමට හැකිවෙත්. මෙසේ අෂ්ට ගුණවලින් යුතු ආශ්‍රමයක් මවන ලද්දේ වෙයි.
**අභිඤ්ඤාබල මාහරිං** යනු පසුව ඒ ආශ්‍රමයේ වාසය කරමින් කසිණ පරිකර්ම කොට අභිඥාවන්ද සමාපත්තීන්ද උපදවනු පිණිස, දුක්ඛ වශයෙන් විදර්ශනා වඩා ප්‍රබල වීර්යයට පැමිණියේ විදර්ශනා බලයට පැමිණියෙමි. යම්සේ එහි වාසය කරන්නේ ඒ බලයට පැමිණීමට හැකිවෙමි. මෙසේ ඒ ආශ්‍රමය අභිඥා පිණිසද, විදර්ශනා බලයට ද සුදුසු සේ සකස්කොට මවන ලද්දේ යන අර්ථයයි.
**සාටකං පජහිං තත්‍ථ නව දෝස මුපාගතං** යනු මෙහි මේ පිළිවෙළ කථාවයි. එකල වනාහි කුටි, ලෙන්, සක්මන්මළු ආදියෙන් අලංකෘත වූ මල්, ගෙඩි ආදියෙන් ගැවසුණු රමණීය මිහිරි ජලාශ ඇති, නපුරු වන සතුන්ගෙන් හා බිහිසුණු පක්‍ෂි ආදීන්ගෙන් තොර විවේකයට යෝග්‍ය ආශ්‍රමයක් මවා, අලංකාර වූ සක්මන්මළුවේ දෙකෙළවර එල්ලෙන පුවරුවක් සවිකොට හිඳීම පිණිස සක්මන්මළුව මැද සමතලා මුංඇටපාට ගලක් මවා ඇතුළත පන්සලෙහි ජටාමඩුළු සහිත වැහැරි සිවුරක්, තුන් තැනකින් වක් වු කදක් ආදී තවුස් පිරිකර ද, මණ්ඩපයේ පැන් කලයක්ද පැන් සකක් ද පැන් පෙරහනක්ද, ගිනිශාලාවේ අඟුරු කබලද දර ආදියද, යම් යම් පැවිද්දන්ට උපකාර පිණිස පවතින්නා වූ සියල්ල මවා, පන්සලේ බිත්තියෙහි යම් කිසිවෙකු පැවිදිවනු කැමැත්තේද, මේ පිරිකර රැගෙන පැවිදි වෙත්වා! යි අකුරින් කොටා දෙව්ලොවටම විශ්වකර්ම දිව්‍යපුත්‍රයා ගිය කල්හි, සුමේධ පණ්ඩිතයෝ හිමවතේ ගිරි-කඳුරැළි අනුසාරයෙන් තමන්ගේ නිවාසයට ගැලපෙන පහසු තැනක් බලන්නේ නදී නිවර්තනයෙහි විශ්වකර්ම විසින් නිර්මාණය කරන ලද, ශක්‍රයා දුන් රමණීය ආශ්‍රමය දැක, සක්මන කෙළවරට ගොස් පාසටහන් නොදකින්නේ ස්ථිරවම මෙහි සිටින පැවිද්දෝ දුර ගමක පිඬු පිණිස ගොස් ක්ලාන්ත වී අවුත් පන්සලට පිවිස හුන්නේ වන්නේ යයි සිතා ටිකක් බලාපොරොත්තුව සිට ප්‍රමාද නිසා දැකගන්නෙමියි පන්සල් දොරටුව විවෘත කොට ඇතුළට පිවිස ඔබි-මොබ බලන්නේ මහා බිත්තියේ අකුරු දැක, කියවා, මට කැප පිරිකරයයි, මේවා ගෙන පැවිදි වන්නෙමියි තමන් විසින් පොරවන ලද සාටක යුගලය ඇතහැරියේය. එසේ හෙයින් කියන ලදි. **සාටකං පජහිං තත්‍ථ** යනු මෙසේ පිවිසියේ, මම, සාරිපුත්ත! ඒ පන්සලේදි සාටකය අත්හළෙමි.
**නව දෝස මුපාගතං** යනු සාටකය ඉවතලන්නේ, නවාකාර දොස් දැක දුරුකළේය යන අර්ථ දැක්වේ. තවුස්පැවිදි වූවන්ගේ සාටකයෙහි දෝෂ නමයක් ඇතිවෙයි. මහා අනගි බව එක දෝෂයකි. අනුන්ගෙන් ලැබෙන බව එක් දෝෂයකි. පරිහරණය කිරීමෙන් වහා කිලිටුවන බව දෝෂයකි. කිළිටි වූ විට සේදිය යුතුයි. පඬුපෙවිය යුතු බව තව දෝෂයකි. පරිභෝග කිරීමෙන් දිරණ බව, එකක් දිරා ගිය කල අණ්ඩ දැමීම හෝ මැසිය යුතු බව නැවත සෙවීමද අපහසුය. තාපස පැවිද්ද පිණිස නොසරුප් බව සතුරන්ට සාධාරණ බව වේ. යම්සේ ඔහු එය විරුද්ධකරුවෝ නොගනිත්ද? සුරක්‍ෂිත කළයුතු බව. පරිභෝග කරන්නවුන්ට අලංකාර භාවය ගෙනදෙන බව දෝෂයකි. රැගෙන හැසිරෙන්නහුගේ උරහිසට බරකි. මහිමතාව තවත් දෝෂයකි.
**වාකවීර නිවාසෙසිං** යනු එකල මම සාරිපුත්ත. මේ දෝෂ නමය දැක සළුව හැර රළු සිවුර පෙරවූයෙමි. බට වැනි තෘණ වර්ගයක් කීතු කීතුකොට ගෙන ගොතන ලද රළු සිවුර පෙරවීම හා හැඳීම් සඳහා ගත්තෙමි යන අර්ථයි.
**ද්වාදසගුණ මුපාගතං** යනු දොළොස් ආනිශංසවලින් යුක්ත වූ වැහැරි සිවුරේ දොළොස් ආනිශංස අඩු අගයක් ඇති බව, සිත්කළු බව, සුදුසු බව යනු මෙහි එක ආනිශංසයකි මේ දෙවැන්නයි. පරිභෝග කිරීමෙන් හනික කිළිටි වන්නේය. සෝදනු ලබන්නේද ගැටීමක් නැත. මේ තුන්වැන්නයි. පරිභෝග කිරීමෙන් දිරාගියද, මැසීමට පුළුවනි. මේ සතරවැන්න සොයන්නාට සුවසේ සෙවිය හැකි බව පස්වැන්නයි. තාපස පැවිද්ද පිණිස කැප සරුප් වීම හයවැන්නයි. පිළියෙල කරන්නාට ගැළපෙන බව සත්වැන්නයි. පරිහරණය කරන්නාට ශ්‍රමණ අලංකාරය ඇතිවීම අටවැන්නයි. සැහැල්ලු ලෙස දැරීමට හැකිවීම නවවැන්නයි. සිවුර පිළියෙල කිරීමේ අල්පේච්ඡ බව දසවැන්නයි. වැහැරි පට්ටාවලින් සකස් කළ බැවින් ධාර්මික නිරවද්‍ය භාවය, එකොළොස්වැන්නයි. රළුසිවුර විනාශ වුවද, අපේක්‍ෂා රහිත බව දොළොස්වැන්න වේ.
**අට්ඨදොස සමාකිණ්ණං** **පජහිං පණ්ණසාලකං** යනු කෙසේ දුරුකළෙම්ද? ඔහු වර සාටක යුග්මය ගලවන්නේ සිවුරු එල්ලා තබන ලීයේ එල්ලන ලද කටුකරඬු මල් දාමයක් හා සමාන රතු වැහැරි සිවුර ගෙන පොරවා, ඒ මත වෙනත් රන්වන් වැහැරි සිවුරක්ද හැඳ දොඹමල් සමාන මදටිය පාට කුර සහිත අඳුන්සමක් ඒකාංශකොට ජටාමඩුල්ල ගලවා, කොණ්ඩ මුදුන සහිත නිශ්චල බව ඇතිකරනු පිණිස ලී කූරක් ප්‍රවේශකොට, මුතුවන් දැලක් සමාන පසුම්බිය පිණිස පබළු පාටැති කෙණඩියක් බැඳගෙන තුන් තැනෙකින් වක්වූ කදක් ගෙන, එක් කද කෙළවරක කෙණ්ඩියද, එක කෙළවරක අංකුසයේ පසුපසද දඬු තුනකින් එල්ලාගෙන, කත් ලීය අංශයකින් දරා දකුණු අතින් සැරයටියක් ගෙන, පන්සලෙන් නික්ම හැට රියනක් මහා සක්මන්මළුවේ එහා-මෙහා සක්මන් කරන්නේ, තමන්ගේ විලාශය බලා මගේ මනදොළ මස්තක ප්‍රාප්ත වූයේ යයි මගේ ප්‍රවෘජ්‍යාව ඒකාන්තයෙන් බබළයි. බුදු, පසේබුදු ආදී වීර පුරුෂයන් විසින් වර්ණනා කරන ලද්දේය. මේ පැවිද්ද නම් ස්තුති ප්‍රශංසා කරන ලද්දකි. ගිහි බන්ධනය ප්‍රහීණ කළෙම්, නික්මුණේ වෙමියි නෛෂ්ක්‍රම්‍ය නම් මේ ලද මගේ මේ උතුම් පැවිද්ද කරන්නෙමි. ශ්‍රමණ ධර්මය මාර්ග-ඵල සුවය ලබන්නෙමි, උත්සාහවත් වූයේ කත්ලීය බිම දමා සක්මන්මළුව මැද මුංඇට පාට ගල්තලාවේ රන්වන් පිළිමයක් මෙන් හිඳිමින් දිවාකාලය කල්යවා, සවස් කාලයේ පන්සලට පිවිස හිදින ඇඳ මත්තෙහි ලී මැස්සේ හොත්තේ ශරීරය උණුසුම් කරවාගෙන ඉතා අළුයම කාලයේ පිබිද තමන්ගේ ආවර්ජනා කළේය. මම ගෘහවාසයේ ආදීනව දැක අප්‍රමාණ භෝග, අනන්ත යසඉසුරු හැරදමා අරණ්‍යයට පිවිස නෛෂ්ක්‍රම්‍ය සොයන්නේ වී පැවිදිව දැන් පටන් ප්‍රමාද චරිතය ඉසිලීමට නුසුදුසුය. ප්‍රවිවේකය හැර හැසිරෙන්නේ මිථ්‍යා විතර්ක ගැන හිතාමතා බලති. දැන් පමාවීම යළි සළකා බැලීම වටී. මම වනාහි ගෘහවාසයේ උපද්‍රව දැක නික්මෙන්නේ, මේ මනාප වූ පන්සලද පැසුණු බෙලි ගෙඩියේ වර්ණයෙන් යුතු භූමියද, රිදීවර්ණ වූ සුදු බිත්තිද පරෙවිපා පාටැති කොලඅතතු සෙවිලියද විසිතුරු වර්ණ ඇති හුණ පතුරු ඇඳ නිවාස පහසුව ඇති වසන තැන මෙපමණක්ද, අතිරේක වශයෙන් මගේ ගෘහසම්පත්ම පෙනේ. වෙනසක් නොපෙනේ. පන්සලේ දොස් පරීක්‍ෂා කරන්නේ දෝස අටක් දුටුවේය.
පන්සල් පරිභෝග කිරීමේ ආදීනව අටකි. මහා ආරම්භයක් වශයෙන් ද්‍රව්‍ය රාශියක් එක්තැන්කොට කරනු ලැබීම එක් ආදීනවයකි. තෘණ පත් මැටි ආදියේ වැටුණුකල්හි ඒවා නැවත නැවත තැබිය යුතු බැවින් නිරතුරු පවතින ප්‍රතිසංස්කරණය දෙවැන්නයි. සේනාසන නම් අවේලාවේ මහල්ලන් පැමිණෙයි. නිතර නැගිටීමට සිදුවන බැවින් සිතේ එකඟතාවය නොපවතියි. නැගීසිටින ස්වභාවය තෙවැන්නයි. ශීත උෂ්ණාදිය විනාශකරන බැවින් ශරීරය සියුමැලි කිරීම සතරවැන්නයි. ගෙට පිවිසෙන යම් කෙනෙකු පාප කර්මයක් කළහැකි බැවින් ගර්හා කරන බව පස්වැන්නයි. මගේ මගේ යයි පටිහරණය කිරීම සයවැන්නයි. ගෙදරක් ඇති බව පෙනෙන නිසා දෙවෙනි වාසස්ථානය යනු සත්වැන්නයි. උකුණෝ, මකුණෝ, කැරපොත්තෝ ආදීන් සැරිසැරීම අටවැන්නයි. මෙසේ මේ අටවැදෑරුම් ආදීනව දැක බෝසත් තෙම පන්සල දුරු කළේය. එසේ හෙයින් කීවේය. **අට්ඨදොස සමාකිණ්ණං පජහිං පණ්ණසාලකං** යනුවෙනි.
**උපගාමිං රුක්ඛමූලං ගුණෙ දසහුපාගතෙ** යනු ආවරණය ප්‍රතික්‍ෂේපකොට දසගුණයෙන් යුක්ත වූ වෘක්‍ෂමූලයට පැමිණියේ වෙමියි කියයි. මේ ඒ ගුණ දහයයි. ඉතා කුඩා ආරම්භයක් වීම එක ගුණයකි. පැමිණි මොහොතේ එහි සිටිය හැකිවෙයි. පෝෂණය කිරීමක් පිළිදැගුම් කිරීමක් අනවශ්‍යය. එහි සමතලා බවද, උස්පහත් බවද පරිභෝග කිරීම පහසු වේ. විශේෂ අත්සාහයක් නොකිරීම තෙවැන්නයි. ගර්හා කිරීම නොවසාලයි. එහි පව්කම් කරන්නා ලජ්ජා කරයි. ගර්හාවට ලක්කරයි යනුවෙන් නොවසා තිබෙන බව සතරවැන්නයි. අභ්‍යවකාශය මෙන් ශරීරය සන්තර්පණය නොකරයි. ශරීරය සන්තර්පණය නොකිරීම පස්වැන්න වේ. ප්‍රතිසංස්කරණය කරන බව සයවැන්නයි. ගෘහ ආලය ප්‍රතික්‍ෂේප කිරීම සත්වෙනි වේ. බොහෝ දෙනාට සාධාරණ ගෙදරක් මෙන් පිළිදැගුම් කරන්නෙමි. එතැනින් නික්මෙවු! කියා ඉවත්කරන බවක් නැති නිසා අටවැන්න වේ. වාසය කරන්නාගේ ප්‍රීතිසහගත ස්වාභාවය නවවැන්නයි. වෘක්‍ෂමූල, සෙනසුන් ගිය ගිය තැන්වල සුලභ හෙයින් අපේක්‍ෂා රහිත බව දසවැන්න වේ. මේ ගුණ දහය දැක රුක්ඛමූලං ගතෝස්මි යනුවෙන් ප්‍රකාශ කරයි.
මේ කරුණු මෙපණකින් සළකා බෝසත්තෙම, දෙවෙනි දිනයේ පිඬු පිණිස ගමට පිවිසි සේක. එකල්හි ඔහුට පැමිණි ගමේ මිනිස්සු මහත් උත්සාහයෙන් භික්‍ෂාදානය දුන්හ. හෙතෙම බත්කිස නිමවා, ආශ්‍රමයට පිවිස, හිඳ සිතුවේය. මම පැවිද්දෙන් ආහාර නොලබමි. මේ ආහාර සිනිදුය. මානමදය පුරුෂමදය වඩවයි. ආහාර මුල් වීමෙන් දුකෙහි කෙළවරක් නැත. යෙහෙකි, මට මවන ලද රෝපණය කළ ධාන්‍යය උපන් ආහාර දුරුකොට, “ළගට වැටුණු කොළ ගෙඩි පමණක්” ආහාරය පිණිස වන්නේ යයි යනුවෙනි. හෙතෙම එතැන්පටන් එසේකොට උත්සාහ කරන්නේ වෑයම් කරන්නේ දින හතක් ඇතුළත, අෂ්ට සමාපත්ති ද පංච අභිඥාවන්ද ඉපදවීය. එසේ හෙයින් කියන ලදී –
“වවන, රෝපණය කළ ධාන්‍ය නිරවශේෂ වශයෙන්ම දුරු කළෙමි. නොයෙක් ගුණ සම්පන්න වූ පවත්තඵල භෝජී වූවෙමි.”
“හුන්තැනමද සක්මන්මළුවේද එහිදී ප්‍රධන් වීර්ය වැඩුවෙමි. සත්දිනක් ඇතුළත අභිඥා ලාභයට පත්වූයෙමි.”
මෙසේ අභිඥා බලයට පැමිණ, සුමේධ තාපසයෝ සමවත් සුවයෙන් කල් ගත කරන කල්හි දීපංකර නම් ශාස්තෲන් වහන්සේ ලොව පහළ වූ සේක. උන්වහන්සේගේ පිළිසිඳගැනීම, උපත, බුදුවීම, ධම්මචක්ක දේශනාව පැවැත්වීම ආදී අවස්ථාවල දී සියළුම දස දහසක් ලොකධාතු කම්පා විය. විශේෂයෙන් කම්පා විය. වෙව්ලමින් කම්පා විය. මහහඬින් නාද විය. දෙතිස් පෙරනිමිති පහළ වුහ. සුමේධ තාපසයන් සමාපත්ති සුවයෙන් කල් ගෙවන්නේ (ඔහුට) ඒ ශබ්දය නොඇසුණේය. එම නිමිතිද නොදුටුවේය. එබැවින් කියන ලදි.
“මෙසේ මට අභිලාෂ සිද්ධවන කල්හි ශාසනයේ ඇල්ම ඇතිවන කල්හි ලෝකනායක වූ දීපංකර නම් බුදුරදුන් උපන් සේක.”
“ඉපදුන කල්හිද, පහළ වූ කල්හිද, බුදුවීමේදි හා ධර්ම දේශනාවේදී ධ්‍යානරතියෙන් යුක්ත වූයේ එම නිමිති සතර නොදුටුවෙමි.”
එකෙණෙහි දීපංකර දසබලයන් වහන්සේ හතළිස් දහසක් මහරහතුන් පිරිවරණ ලදුව, පිළිවෙළින් චාරිකා කරන්නේ රම්ම නම් නගරයට පැමිණ සුදර්ශන මහා විහාරයේ වැඩවාසය කරන සේක. රම්‍ය නගරවාසීහු දීපංකර නම් ශ්‍රේෂ්ඨ ශ්‍රමණයා, පරම අභිසම්බෝධියට පැමිණ, පවත්වන ලද උතුම් ධර්මචක්‍රය ඇත්තේ අනුපිළිවෙළින් චාරිකාවේ හැසිරෙන්නේ රම්ම නගරයට පැමිණ සුදර්ශන මහා විහාරයේ වැඩවාසය කරතියි අසා, ගිතෙල්, වෙඬරු ආදියද, බෙහෙත්ද, වස්ත්‍රපිළි ආදියද ගෙන්වාගෙන සුවඳමල් ආදී ගත් අත් ඇතිව බුදුරදුන් යම්තැනකද, ධර්මය යම්තැනකද, සංඝයා යම්තැනකද, එතැන ගොඩබිමක්ද, සිත් අලවන තැනක්ද, පර්වතයක්ද, යන්න නොසළකා එතැන ශාස්තෲන් වහන්සේ වෙත එළඹ බුදුරදුන්ට සුවඳමල් ආදියෙන් පුදා වැඳ එකත්පසක හුන්නේ ධර්මදේශනාව අසා හෙට දවස සඳහා ආරාධනා කොට අසුනින් නැගිට පිටත්ව ගියහ.
ඔවුහු දෙවන දිනයේ මහාදානයක් පිළියෙළ කරවා, නගරය අලංකාරකොට, දසබලයන් වහන්සේ වඩිනා මාර්ගය අලංකාර කරන්නෝ ජලය වැටුණු තැන්වල පස් ඉවත්කොට භූමිය සමතලා කොට රිදීපාට වැලි විසුරුවති. ලදපස්මල්ද විසුරුවති. නොයෙක් වර්ණ වූ වස්ත්‍රවලින්ද, ධජ පතාකද ඔසවති. කෙසෙල්ද, පුන්කලස් පේළිද, පිහිටුවති. එකල්හි සුමේධ තවුසා තමන්ගේ අසපුවෙන් පිටත්ව, ඒ මිනිසුන්ට ඉහළින් අහස්තලයේ යන්නේ ඒ තුටු පහටු වූ මිනිසුන් දැක කවර හේතුවක් නිසාදැයි අහසින් බැස එක්තැනක සිට මිනිසුන්ගෙන් විචාළේය. පින්වන්ති, තෙපි කවරෙකුට මෙම මාර්ගය සරසන්නහුද? එහෙයින් කියන ලදී –
“ප්‍රත්‍යන්ත දේශසීමාවේදී - තථාගතයන්ට ඇරැයුම්කොට උන්වහන්සේ පැමි‍ණෙන මාර්ගය - සතුටු සිතින් පිරිසිදු කරත්”
“මම එසමයෙහි සිය අසපුවෙන් නික්මී ‍රළුසිවුර දරමින් එකල අහසෙන් යමි.”
“ප්‍රීතිමත් වූ මිනිසුන් දැක ප්‍රමෝදිතව සතුටු සිතින් අහසින් බැස එක‍ෙණෙහි මිනිසුන්ගෙන් විචාළේය.”
“ප්‍රීතිමත් වූ මහජනයා ප්‍රමුදිත වූ සතුටු සිතින් කවරෙකුට මාර්ගය පිරිසිදු කරයිද, මාර්ගය පිළිසකර කරහුද?”
මිනිස්සු කීවාහුය. ස්වාමීනි; සුමේධයනි, ඔබ නොදනිහිද? දීපංකර බුදුන් වහන්සේ සම්මා සම්බුද්ධත්වයට පැමිණ පවත්වන ලද උතුම් ධර්මචක්‍රය ඇත්තේ, චාරිකාවේ හැසිරෙන්නේ අපගේ නුවරට පැමිණ සුදර්ශන මහා විහාරයේ වාසය කරති. අපි, ඒ භාග්‍යවතුන්ට ආරාධනාකොට, ඒ භාග්‍යවත් බුදුරදුන්ගේ පැමිණෙන මාර්ගය අලංකාර කරමු. ඉක්බිති සුමේධ තවුසා සිතුවේය. බුද්ධ යන හඬ පමණක් ලෝකයෙහි දුර්ලභය. බුද්ධෝත්පාදයද එසේමය. මා විසින්ද මේ මිනිසුන් සමග දසබලධාරීන් වහන්සේ වඩින මාර්ගය අලංකාර කිරීම වටී යයි, හෙතෙම ඒ මිනිසුන්ට කීවේය. ඉදින් පින්වත් නුඹලා මේ මාර්ගය බුදුරදුන්ට අලංකාර කරවු නම් මටද එක් ඉඩකඩක් දෙවු! මම ද නුඹලා සමග මාර්ගය අලංකාර කරන්නෙමියි. ඔවුහු යහපතැයි පිළිගෙන සුමේධ තාපසයන් සෘද්ධිමත් බව දන්නා නිසාවෙන් ජලයෙන් බිඳුණු ඉඩකඩ සළකා, නුඹ මේ ස්ථානය අලංකාර කරවයි දුන්හ. සුමේධ බුදුන් අරමුණු කරගත් සතුටින් යුතුව සිතීය. මම මේ ඉඩකඩ සෘද්ධි බලයෙන් අලංකාර කිරීමට සමත් වෙමි. එසේ සැරසීම මට සතුටක් නොවන්නේ ය. මෙහි මා විසින් කයින් වතාවත් කිරීම වටී යයි පස් ගෙනවුත් ඒ පෙදෙසෙහි දැමීය.
එවිට ඒ පෙදෙස නිම නොකරද්දීම දසබලවූ දීපංකර බුදුරජු මහානුභාව සම්පන්න, ෂට් අභිඥාලාභී හතළිස් දහසක් මහරහතුන් පිරිවරණ ලදුව, දේවතාවන් දිවමල් දිවසුවඳ ආදියෙන් පුදන කල්හි, දිව්‍ය සංගීතයෙන් පුදන කල්හි, මනිසුන් අතර මානුෂික වූ සුවඳ මල් ආදියෙන්ද තුර්ය නාදවලින්ද පුදනු ලබන කල්හි, උපමා රහිත බුද්ධ ලීලාවෙන් හිරියල් පර්වතයක වැජඹෙන සිංහයෙකු මෙන්, ඒ අලංකාරව පිළියෙළ කරන ලද මාර්ගයට පිළිපන් සේක. සුමේධ තාපසයන් ඇස් විවෘතකොට අලංකාර කරන ලද මාර්ගයෙන් වැඩම කරන්නා වු බුදුන් වහන්සේගේ දෙතිස් මහ පුරුෂ ලක්‍ෂණවලින් සමන්විත, අසූවක් අනුකුඩා ලක්‍ෂණවලින් මනරංජිත වූ බ්‍යාම ප්‍රභා මණ්ඩලයෙන් වටකරන ලද, නිල්මිණි වන් අහස්තළේ විහිදෙන්නා වු නොයෙක් ආකාර විදුලි යුගල යුගල මෙන් සවනක් බුදුරැස් විහිදුවන්නා වු මුදුන් මල්කඩක් බඳු වූද තථාගතයන් වහන්සේ, දෙස දෙඇස් විවෘතකර “අද මා වුසුන් දසබලධාරීන් වහන්සේට ජීවිත පරිත්‍යාග කිරීම වටී, භාග්‍යවතුන් වහන්සේ මඩගොඩ නොපාගාවා! මැණික් පුවරු ඒ දණ්ඩකින් එතෙර වන්නාක් මෙන්, හතළිස්දහසක් මහරහතුන් සමග මගේ පිට පාගමින් වඩීවා! එය මට දිගු කලක් හිත පිණිස සැප පිණිස වන්නේ යයි කෙස් මුදවා අඳුන් දිවිසම ජටාමඩුල්ල වැහැරි සිවුර, කලුපාටැති මඩෙහි අතුරා මැණික් පුවරුවකින් සෑදු පාලමක් මෙන් මඩ මත්තෙහි හොත්තේය. එබැවින් කියන ලදී –
මා විසින් විචාරන ලදුව ලෝකයෙහි අනුත්තර වූ ලෝකනායක වූ දීපංකර නම් බුදුරජාණන් වහන්සේ ඉපදුනු බවත්, උන්වහන්සේ වැඩමවීම පිණිස මාර්ගය පිළිසකර කරන බවත් ඔව්හු කීහ.
එකල්හි බුද්ධ යයි නම ඇසූ පමණින් මට ප්‍රීතිය පහළ වූයේය. බුද්ධ බුද්ධ යැයි කියත් කියත්ම සොම්නසින් උද්දාමයට පත්වීමි.
තුටුපහටු වු සිතින්, යුතු මම එම සතුට ඉක්මයාමට පෙරම එහි බීජ රෝපණය කළ යුතු යැයි එතැන සිටම සිතීමි.
ඉදින් බුදුන් සඳහා මාර්ගය සකස් කරන්නේ නම් මට ද අවකාශයක් (කොටසක්) දෙනු මැනවි. මම ද මාර්ගය පිළිසකර කරමි.
එකල්හි මාර්ගය පිළිසකර කිරීම සඳහා එක් ඉඩකඩක් මට දුන්හ. බුද්ධ බුද්ධ යයි සිතමින්ම මහත් භක්තියෙන් මාර්ගය පිළිසකර කළෙමි.
මගේ කොටස පිළිසකර කර නොනිමි කල්හිම, ෂඩ් අභිඥා සම්පන්න වූ නිර්මල වූ මහරහතන් වහන්සේලා පිරිවරා දීපංකර බුදුන්වහන්සේ මහමගට වැඩමවූ සේක.
ප්‍රමුදිත වූ දෙව්මිනිස්සු පසුගමන් පවත්වති. සාධුකාර පවත්වති. බොහෝ භේරීහු වයනු ලැබෙත්.
මිනිස්සු සහ දෙවියෝ බුදුන්වහන්සේ නරඹත් දෙඅත් ඔසවා වැඳගත් දෙපිරිසම, තථාගතයන් වහන්සේ අනුව යති.
දෙවියෝ දිව බෙර වයමින් ද, මිනිස්සු මානුෂික බෙර වයමින්ද තථාගතයන් වහන්සේ අනුව යති.
දිව්‍යමය වූ මදාරා මල්ද, පරසතු මල්ද, ආකාශගත දෙවිවරු දිසාවෙන් දිසාවට විසුරුවති.
දිවිම්‍යය වූ සඳුන් සුවඳ කුඩුද උතුම් වූ සුවඳ වර්ගද අහසෙහි හැසිරෙන දෙවිවරු දිසාවෙන් දිසාව විසිරුවත්.
සපු - සලල - මිදෙල්ල - නා - දොඹ - වැටකේ ආදී මල්, පොළවෙහි සිටින මිනිස්සු මග දෙපස විසුරුවති.
මම හිසකෙස් මුදවා - වැහැරි සිවුරද සම්කඩද, මඩෙහි අතුරා මුනින්තලා වී වැදහොත්තෙමි.
බුදුන් වහන්සේ ශ්‍රාවක පිරිස් සමඟ මා මැඩගෙන වඩිනු මැනවි. මම මඩවගුරෙන් ඉවත් නොවෙමි. මා මැඩගෙන වැඩීම (බොහෝකල්) මට හිතසුව පිණිස වන්නේය.
හෙතෙම මඩ මත්තෙහි සිටම ඇස් ඇර දීපංකර බුදුන්ගේ බුද්ධශ්‍රීය බලන්නේ මෙසේ සිතුවේය. ඉදින් මම කමැති වන්නේ නම් සියලු කෙළෙස් දවා, නවක පැවිද්දෙකු වී, රම්‍ය නුවරට පිවිසිය හැකිය. වෙනත් විලාශයකින් කෙළෙස් දවා, නිවනට පැමිණීමට තරම් නොවේ. දීපංකර බුදුරදුන් මෙන් පරම අභිසම්බෝධියට පැමිණ දහම් නැව නගා මහජනයා සංසාර සාගරයෙන් එතරකොට පසුව පරිනිර්වාණයට පත්වෙන්නේ නම් ඉතා යෙහෙකි. මේ මගේ අපේක්‍ෂාවයි. අනතුරුව අෂ්ට ධර්මයෙන් පරිපූර්ණව බුද්ධභාවය පිණිස අභිනීහාර කොට හොත්තේය. එබැවින් කියන ලදී.
“පොළවේ හොත්තා වූ මට මෙබඳු අදහසක් පහළ විය. අද මම මගේ කෙළෙස් දැවීමට කැමැති වන්නෙමි.
අනෙක් විලාශයකින් ධර්මය මෙහිදී සාක්‍ෂාත් කිිරීම කවර අර්ථයක්ද, සර්වඥතාභාවයට පැමිණ, සදේවක ලෝකයාට බුදුවරයෙක් වන්නෙමි.
ධෛර්ය ඇති මම හුදෙකලාව එතෙර වීමෙන් කවර අර්ථයක්ද? සර්වඥ භාවයට පැමිණ, [missing trans]
[missing trans] සර්වඥ භාවයට පැමිණ, බොහෝ ජනයා එතෙර කරන්නෙමි.
“සසර සැඩ පහර සිඳ තුන් භවය විධ්වංසනය කොට දහම් නැවට නංවා, සදේවක ලෝකයා එතර කරවන්නෙමි.
යම් හෙයකින් බුද්ධත්වයට පත්වන්නෙකු විසින් –
මිනිසෙකු වීම, පිරිමියෙකු වීම, අරහත්වය සඳහා හේතු සම්පත් ඇති බව, ජීවමාන බුදුවරයෙකු දැකීම, පැවිදිවීම, ගුණසම්පත්තිය, බුද්ධකාරක ධර්ම පිළිබඳ උත්සාහය, බුදුවීම පිළිබඳ කැමැත්ත. යන කරුණු අට තිබිය යුතුය.
මනුෂ්‍ය ආත්මභාවයෙහි සිට බුදුබව ප්‍රාර්ථනා කරන්නහුගේ ප්‍රාර්ථනාව සමෘද්ධ වේ. නාගයකුගේ, ගුරුළුකුගේ හෝ දේවතාවකුගේ ප්‍රාර්ථනාව සමෘද්ධ නොවේ. මිනිස් ආත්ම භාවයේ සිටියේද පුරුෂ භාවයෙන් සිටියහුගේ ප්‍රාර්ථනාව සමෘද්ධය. ස්ත්‍රියක හෝ නපුංසක, පණ්ඩව යන උභතොව්‍යඤ්ජනයන්ගේ පැතුමද සමෘද්ධ නොවේ. පුරුෂයකුගේ වුවද ඒ ආත්මභාවයේ අරහත්ඵලයට පැමිණීමට හේතුවාසනා ඇත්තාගේ ප්‍රාර්ථනාව සමෘද්ධ වේ. අනෙකකුගේ එසේ නොවේ. ඉදින් හේතු සම්පත් ඇත්තේ නමුත් ජීවමාන බුදුවරයකුගේ සමීපයේ ප්‍රාර්ථනා කළ අයගේ පැතුම සඵල වේ. පිරිනිවන්පෑ බුදුවරයෙකුගේ හෝ චෛත්‍යය සමීපයේ හෝ බෝධිමූලයේ සිට ප්‍රාර්ථනා කරන්නහුගේ පැතුම සමෘද්ධ නොවේ. බුදුවරුන්ගේ සමීපයේ ප්‍රාර්ථනා කරන්නේද පැවිදි බව ඇත්තාගේම පැතුම සමෘද්ධ වේ. ගිහියාගේ එසේ සඵල නොවේ. පැවිද්දාගේ වුවද පංචාභිඥා, අෂ්ට සමාපත්ති ලාභියාගේම පැතුම සමෘද්ධ වේ. මේ ගුණ සම්පත් විරහිත වූවහුගේ නොවේ. ගුණසම්පන්න වුවද යම්බඳු වූ තමන්ගේ ජීවිතය බුදුවරුන්ට පරිත්‍යාග කිරීම සිදුවූවහුගේ පැතුම සඵල වේ. ඔහුගේ මේ ආකාර කැමැත්ත ඇත්තාගේ පැතුම සමෘද්ධ වේ. අනෙකුගේ එසේ නොවේ. අධිකාර සම්පන්න වුවද බුද්ධකාරක ධර්මයන්ගේ අර්ථ සිද්ධිය පිණිස මහත් කමැත්ත, මහත් උත්සාහය, වෑයමද සෙවීමද ඇත්තාගේ පැතුම සමෘද්ධ වේ. අනෙකුගේ එසේ නොවේ.
එහිලා කැමැත්තේ මහත්බව පිණිස උපමාවක්ද ඇත. ඒ මෙසේය. “යමෙක් චක්‍රවාට ගර්භයේ හුදකලා වූයේ තමන්ගේ බාහු බලයෙන් පැතිර පරතෙරට යන්නට සමත්වේද? හෙතෙම බුදුබවට පැමිණෙයි. යමෙක් වනාහි මුළු චක්‍රවාට ගර්භය උණ ලීයකින් සිදුරුකොට මැද පියවරෙන් යන්නේ පරතෙරට යන්නට සමත් වේද, ඔහු බුදුබවට පැමිණෙයි. යමෙක් මුළු සක්වල සැතකින් කොටා නිරතුරුව සැතින් කොටන ලද තැන් පාදයෙන් මැඩගෙන පරතෙරට යන්නට සමත් වේද, හෙතම බුද්ධත්වයට පැමිණෙයි. යමෙක් මුළු චක්‍රවාටය දැල්වෙන අඟුරු අතුරා පාවලින් මඩිමින් පරතෙරට යාමට සමත්වේද, හෙතම බුදුබවට පැමිණෙයි. මේවා අතර එකකුදු තමන්ට දුෂ්කර යයි නොහඟියි. මම එසේද කොට, ගොස් පරතෙරට යන්නෙමියි එසේ මහත් වූ කැමැත්තෙන් මහත් වූ උත්සාහයෙන්, ව්‍යායාමයෙන්, සෙවීමේ නිරත වීමෙන් සමන්විත වූයේ වෙයි. ඔහුගේ ප්‍රාර්ථනාව සමෘද්ධ වේ. අනෙකකුගේ නොවේ. සුමේධ තාපසයා මේ අෂ්ටධර්ම සමාදන් වී බුදුබව පිණිස අභිනීහාරකොට හොත්තේය.
දීපංකර භාග්‍යවතුන් වහන්සේද වැඩමකොට සුමේධ තාපසයාගේ හිස සමීපයේ සිට මැණික් සිංහ පඤ්ජරයක් ගලවා දමන්නාක් මෙන් පස් පැහැ පියුම් සමාන වූ ඇස් විවරකර බලා මඩ මත්තෙහි හුන්නා වූ සුමේධ තාපසයා දැක මේ තාපසයා බුදුබව පිණිස, අභිනීහාරකොට හොත්තේ මොහුගේ ප්‍රාර්ථනාව සමෘද්ධ වන්නේද, නැද්ද යනුවෙන් අනාගත (සංඥාවක්) තත්ත්වයන් සලකා බලන්නේ, මෙයින් සාරාසංඛ්‍ය කල්ප ලක්‍ෂයක් මත්තෙහි මෙතෙම ගෞතම නම් බුදුවන්නේය යයි දැන එහි සිටියදීම, පිරිස මැද අනාගත වාක්‍ය ප්‍රකාශ කළ සේක. “මේ මඩ මත්තෙහි හොත්තා වූ උග්‍ර තපස් ඇති මේ තාපසයා දෙස බලවු.” එසේය ස්වාමීනි, මෙතෙම බුදුබව පිණිස අභිනීහාර කොට හොත්තේය. මොහුගේ ප්‍රාර්ථනාව සමෘද්ධ වන්නේය. මෙයින් සාරාසංඛ්‍ය කල්ප ලක්‍ෂයක් මත්තෙහි ගෞතම නම් බුදුවන්නේය. ඔහුගේ ආත්මභාවයේදී කපිලවස්තු නම් නගරය නිවාස වන්නේය. මායා දේවිය ඔහුගේ මව වේ. සුද්ධෝදන නම් රජ පියා ය. උපතිස්ස නම් තෙරුන් අග්‍රශ්‍රාවකයාය. දෙවෙනි අග්‍ර ශ්‍රාවකයා කෝලිත නමි. බුද්ධ උපස්ථායකයා ආනන්ද නමි. අග්‍රශ්‍රාවිකාව ඛේමා නම් වේ. දෙවෙනි ශ්‍රාවිකාව උප්පලවණ්ණා නම් තෙරණිය වන්නීය. මෙතම පැසුණු බුද්ධිය ඇත්තේ, මහාභිනිෂ්ක්‍රමණය කොට ප්‍රධන් වීර්යය වඩා නුගරුක්මුල කිරිබත පිළිගෙන නේරංජරා නදී තීරයේදී වළඳා බෝධි මණ්ඩපයට පැමිණ ඇසතු රුකමුල අභිසම්බෝධියට පත්වන්නේය. එසේ හෙයින් කියන ලදි –
මාගේ පූජාව පිළිගත් ලෝකවිදූ ගුණයුත් දීපංකර සර්වඥයන් වහන්සේ මගේ හිස සමීපයේ සිට මෙම වචන වදාළ සේක.
උග්‍ර තවුස්දම් රකින මේ ජටිලයා බලව, මෙයින් මතු කල්පයකදී මෙතෙම ලෝකයෙහි (ලොව්තුරා) බුද්ධත්වයට පත්වන්නේය.
රම්‍ය වූ කපිලවත්‍ථු පුරයෙන් නික්ම යන්නා වූ ඔහු දුෂ්කර ක්‍රියාකොට, ප්‍රධන් වීර්යය වඩා තථාගතභාවයට පැමිණේ.
එසේ ගියා වූ හෙතෙම අජපාල නුගරුක් මුලදී කිරිපිඬු පිළිගෙන නේරඤ්ජරා නදිය වෙත පැමිණෙනු ඇත.
නේරඤ්ජා නදිය අසබඩදී කිරිපිඬු වළඳා සරසා පිළියෙල කළ මාර්ගයෙන් බෝධි මණ්ඩපය වෙත පැමිණෙයි.
අනුත්තර වූ බෝමැඩ ප්‍රදක්‍ෂිණාකොට, අස්වත්ථ රුක්මුල්හිදී මහත් කිර්තියට පත්ව සිව්සස් අවබෝධ කරන්නේය.
මොහුගේ වැදූ මව මහාමායා නම් වන්නීය. පියා සුද්ධෝදන වන අතර, මෙතෙමේ ගෝතම නම් වේ.
ආශ්‍රව නැත්තා වූ වීතරාගී වූ සන්සුන් සිතින් සමාහිත වූ කෝලිත උපතිස්ස දෙනම අග්‍රශ්‍රාවකයෝ වන්නාහ. ආනන්ද නම් වූ උපස්ථායක තෙමේ ඒ ජිනයන් වහන්සේට උපස්ථාන කරයි.
ඛේමා සහ උප්පලවණ්ණා අග්‍ර ශ්‍රාවිකාවෝ වන්නාහ.අනාශ්‍රව වූ වීතරාගී වූ සන්සුන් සිත් ඇත්තා වූ දැමුණු ඉඳුරන් ඇත්තා වූ, මෙම භාග්‍යවතුන්ගේ බෝධිය අස්වත්ත (ඇසතු) නම් වන්නේය.
ඒ අසා සුමේධ තාපස තෙමේ මගේ ප්‍රාර්ථනාව සමෘද්ධ වන්නේ යයි සොම්නසට පැමිණියේ විය. මහජනයා දීපංකර බුදුරදුන්ගේ වචන අසා, සුමේධ තාපසයා බුද්ධ බීජංකුර යයිද, බුද්ධ අංකුරයක් යයිද තුටු පහටු විය. මෙසේ විය. යම්සේ මිනිසකු නදියක් තරණය කරන්නේ සෘජුවම තොටුපොළ තරණය කිරීමට නොහැකිව යටින් පිහිටි තොටුපළකින් එතරවන්නේ ද එසේ අපි දීපංකර බුදුරදුන්ගේ ශාසනයේදී මාර්ග-ඵල නොලබන්නමෝ නම් අනාගතයේ යම්දිනක ඔබ බුදුවන දිනක ඔබ ඉදිරියේ මාර්ග-ඵල සාක්‍ෂාත් කිරීමට සමත් වන්නෙමුයි ප්‍රාර්ථනා තැබූහ. දීපංකර බුදුරදුන්ද බෝසතුන්ට ප්‍රශංසාකොට මල් අටමිටකින් පුදා, ප්‍රදක්‍ෂිණා කොට වැඩිසේක. ඒ ක්‍ෂීණාශ්‍රවයෝ හතළිස් දහසද, බෝසතුන්ට සුවඳ මල් ආදියෙන් පුදා ප්‍රදක්‍ෂිණාකොට පිටත්ව ගියහ. දෙව් මිනිස්සුද එසේම පුදා, වැඳ පිටත්ව යන්නෝ,
බෝසතුන් සියළුදෙනා ඉවත්ව ගියකල්හි හුන්තැනින් නැගිට පාරමී රැස්කරන්නෙමියි මල්ගොඩ මැද පලක් බැඳ හුන්නේය. මෙසේ බෝසතුන් හිඳිනාකල්හි, මුළු දසදහසක් සක්වළ දේවතාවෝ රැස්වී සාධුකාර දී ආර්ය වූ සුමේධ තාපස පෙර බෝධිසත්වරුන් පාරමී සිහිපත් කරන්නෙමුයි හුන්කල්හි යම් පූර්ව නිමිති ප්‍රකට වූවෝද ඒ සියල්ලම අද පහළ වූවෝ වෙති. නිසැකයෙන්ම ඔබ බුදු වන්නෙහිය. මෙය අපි දනිමු. මෙවැනි යම් නිමිති ප්‍රකට වෙත්ද, ඒකාන්තයෙන් හෙතම බුදුවෙයි. ඔබ තමන්ගේ වීර්ය දැඩිකොට උත්සාහ කරන්නැයි බෝසතුන්ට නොයෙක් ආකාරයේ ස්තුතිවලින් අභිස්තුතිය පුද කළහ. එහෙයින් කියන ලදි –
“අසම වූ මහර්ෂි බුදුරදුන්ගේ මේ වචන අසා, මෙතෙම බුද්ධාංකුරයකු යයි දත් දෙවි මිනිස්සු සතුටට පත්වූහ.
“දසදහසක් සදේවක ලෝවැසියෝ උණුසුම් ලෙස මහත්ඝෝෂා පවත්වති. අත්පොළසන් දෙති. සිනහ වී සතුට පළකරති. ඇඳිලිබැඳ නමස්කාර කරති.
යම් ආකාරයකින් මෙම ලෝකනාථයන්ගේ ශාසනයෙන් (අපේ මගපල) වැරදී ගියොත් අනාගතයෙහිදී ඔබවහන්සේ හමුවේ එය ලබා ගනිමු.
යම්කිසි අයුරකින් නදියකින් එතරවන මිනිසුන් ප්‍රධාන තොටුපලෙන් එතෙරවීමට නොහැකි වුවහොත්, පහල පිහිටි වෙනත් තොටුපලකින් නදිය තරණය කරති.
එසේ අප සියළු දෙනම වර්තමාන, ජිනයන් වහන්සේගෙන් සසරින් මිදීමට අපොහොසත් වුවහොත් අනාගතයේ ඒකාන්තයෙන් ඔබ හමුවට පැමිණෙන්නෙමු.
ලෝකය දත්තා වූ දීපංකර සර්වඥයන් වහන්සේ මගේ පූජාව පිළිගෙන, මගේ ක්‍රියාවට ප්‍රශංසාකොට වැඩමවීය.
ඉක්බිතිව සියළු බුද්ධ ශ්‍රාවකයෝ මා පැදකුණු කළහ. මිනිස්සුද, නාගයෝද, ගන්ධර්වයෝ ද මා නැමැද ගියහ.
සංඝයා සහිත වූ ලෝක නායකයන් වහන්සේගේ දර්ශනය ඉක්මවූ කල්හි තුටු පහටු වූ සිතින් මම හුන් තැනින් නැගිට්ටෙමි.
සැපයෙන් සැපයට පත්වුණෙමි. ප්‍රීතියෙන් ප්‍රීතියට පත්වුණෙමි. ප්‍රීතියෙන් අභිෂේක ලත් මම එකල්හි පලක් බැඳ, (කකුල් ගොතා හිඳගෙන)
එකල්හි මම පලඟෙහි සිට මෙසේ සිතීමි. මම ධ්‍යානයෙහි ඇලුණේ වෙමි. අභිඥාවන්ගෙන් කෙළවරට ගියෙමි.
සුවහසක් ලෝකයෙහි මා සමාන සෘෂිවරයෙක් නැත. අසම සමවූ සෘද්ධි ධර්මයෙන් මේ සමාන සැපයක් ලද්දෙමි.
මගේ පලඟ සේවනය දැක දසදහසක් සක්වල වැසියෝ, ඔබ ඒකාන්තයෙන් බුදුවන්නේ යයි මහානාද පැවැත්තූහ.
පෙර යම් බෝධිසත්ත්වවරයෝ උතුම් වූ පලඟට නැග යම් යම් නිමිති දැක්කාහුද, එ නිමිති අද මම දකින්නෙමි.
සීතල පහව ගියේ වෙයි. උණුසුමද සමවායෙන් පවතී. අද ඒ තත්ත්වයෙන් ප්‍රදර්ශනය වේ. ඒකාන්තයෙන් බුදු වන්නේමය.
දසසහශ්‍රී ලෝකධාතුව නිහඬව සිටී. ආරාවුල් රහිතද වේ. ඒ තත්ත්වය අද ප්‍රදර්ශනය වේ. ඒකාන්තයෙන් බුදු වන්නේමය.
මහා සුළං හමා නොයත්. ගංගාවෝ (තදින්) ගලා නොබසිති. මේ ලක්‍ෂණ අද ප්‍රදර්ශනය වේ. ඒකාන්තයෙන් මම බුදු වන්නේමය.
ගොඩබිමෙහිද, ජලයෙහිද සියළු පුෂ්පයන් එකවර පිපී ඇත. ඒ සියල්ල අද පල දරා ඇත. ඒකාන්තයෙන් මම බුදුවන්නෙමි.
ගස්වැල් මේ වනවිට හොඳින් ඵල දරා ඇත. ඒ සියල්ල ඵල දැරුවාක් මෙන් මම ඒකාන්තයෙන් බුදුවන්නෙමි.
අහසෙහිද පොළවෙහි ද ඇත්තා වූ සියළු රත්නයන් දිලිසෙමින් පවතී. ඒ රත්නයන් දිලිසෙන්නාක් මෙන් ඒකාන්තයෙන් බුදු වන්නේමය.
මානුෂික වූද දිව්‍යමය වූද තූර්ය භාණ්ඩයෝ එකෙණෙහි වාදනය කරත්. එම තූර්ය භාණ්ඩ හඬ නගන්නාක් මෙන් ඒකාන්තයෙන් බුදු වන්නේය.
එකෙණෙහි අහසෙහි විසිතුරු පුෂ්පයෝ වර්ෂා කෙරෙත්. අද විසිතුරක පහල වන්නාක් මෙන් ඒකාන්තයෙන් බුදු වන්නේමය.
දහසහශ්‍රී ලෝකධාතුව ප්‍රකම්පිත වේ. මහා සමුද්‍රය (සියරළ) හකුළා ගනී. මෙසේ සතුටු වන්නාක් මෙන්, ඒකාන්තයෙන් බුදු වන්නේමය.
එකෙණෙහි සියළු නිරයන්හි ගිනි නිවෙත්. එවන් ගිනි නිවුණාක් මෙන් ඒකාන්තයෙන් බුදු වන්නේමය.
සූර්යයා නිර්මල වේ. සියළු තාරකාවෝ දක්නට ලැබෙත්. අද මෙවැනි විසිතුරු ප්‍රදර්ශනය වේ. ඒකාන්තයෙන් බුදුවන්නේමය.
එකෙණෙහි ඇතිවුණා වූ වැස්සෙන් පොළව ඉල්පී සතුටු වෙයි. පොළවෙහි එම ඉල්පීමෙන් දක්වන්නේ ඒකාන්තයෙන් බුදුවන බවයි.
ගගන ගැබෙහි නැකැත් තරු සමූහයා බැබළෙති. වෙසක් මසේ දිනූ චන්ද්‍රයා මෙන් ඒකාන්තයෙන් බුදු වන්නේය.
සිතේ කිළිටි බවද, විඩාබර බවද, තමන් සමීපයෙන් නික්මෙයි. සිත්හි පවත්නා ආකාරය පිරිසිදු වේ. ඒකාන්තයෙන් බුදුවන්නේය.
[missing trans]
සිතෙහි රෝගයෝ ව්‍යුපසමනය වෙත්, පිළිකුල් බව විනාශවී ඇත. අද මේ සියල්ල ප්‍රදර්ශනය කෙරේ. ඒකාන්තයෙන් බුදුවන්නේය.
එකල්හි රාගය නොවැඩේ. ද්වේෂයද මෝහයද නැසුනේය. අද ඒ සියල්ල ප්‍රදර්ශනය වෙත්. ඒකාන්තයෙන් බුදුවන්නේය.
අද පටන් කිසිදු බියක් හට නොගනී. එම ස්වරූපයෙන් ඒකාන්තයෙන් බුදුවන බව දැනගනිමි.
ඉස්මතු වූ (කෙලෙස්) රජස් දූලි අද විධ්වංසනය වන බව දිස්වේ. එම ස්වභාවයෙන් ඒකාන්තයෙන් බුදුවන්නේ යයි දැනගනිමි.
අනිෂ්ට වූ දුර්ගන්ධය ඉවත්ව යයි. දිවසුවඳ හමායයි. ඒකාන්තයෙන් බුදුවන බව පවසමින් දිවසුවඳ හමා යනවා වැනිය.
රූපයෙන් තොරව සිටියා වූ දෙවිවරු රූපීවත්ව බබළමින් පෙනේ. අද ඒ සියල්ල දකින්නේ ඒකාන්තයෙන් බුදුවන බැවිනි.
එකෙණෙහි යම්තාක් සියළු නිරයෝ දක්නේද, ඒ සියල්ල දකින්නේ ඒකාන්තයෙන් බුදුවන බැව් දක්වමිනි.
බිත්ති-දොරපලු-ජනෙල්-ගල්කුළු ආදී ආවරණයන්ගෙන් තොරවී ආකාශගත වූවා වැන්න. එසේ විවෘත වූයේ ඒකාන්තයෙන් බුදුවන්නේ යයි කියමිනි.
චුතියද උත්පත්තියද ක්‍ෂණයෙහි විද්‍යමාන නොවේ. ඒ සියල්ල අද දැක්වෙන්නේ ඒකාන්තයෙන් බුදුවන්නේ යයි දන්වමිනි.
දැඩි වීර්යයෙන් කටයුතු කරව, නොනැවතී ඉදිරියටම යන්න. ඒකාන්තයෙන් බුදුවන බව, අපි නිසැකවම දන්නෙමු.
බෝධිසත්වයෝ දීපංකර බුදුරදුන්ගේ සහ දසදහසක් සක්වළ දේවතාවන්ගේ වචනය අසා බොහෝසෙයින් සොම්නසට පැමිණියේ, හටගත් උත්සාහය ඇතිව මෙසේ සිතීය. බුද්ධ යනු අර්ථ සහිත වචනයකි. බුද්ධ යන වචනයට සමාන අන්දෙයක් නැත. යම්සේ අහසට විසිකළ ගල්කැටය බිමවැටෙන සේ, උපන්නහුට මරණය අරුණ උදාවූ කළ සූර්යෝද්ගමනය ගුහාවෙන් නික්මුණු සිංහයාගේ සිංහනාදය, දරු ගැබ්බර ස්ත්‍රිය එම බරින් මිදීම ඒකාන්තයෙන් සිදුවේ. එපරිදි බුදුවරුන්ගේ වචනය නම් ඒකාන්තයෙන් නොසිස් වේ. ඒකාන්තයෙන් මම බුදුවන්නෙමි. එබැවින් කියන ලදි.
බුදුරජුන්ගේ ද දසදහසක් සක්වළ දෙවියන්ගේ ද යන දෙපාර්ශවයේම වචන ඇසූ මම ප්‍රීතියෙන් පිනා ගියේ මෙසේ සිතීමි.
බුදුවරයෝ සත්‍ය අසත්‍ය වශයෙන් දෙ ආකාර වදන් ඇත්තෝ නොවෙති. මුනිවරයෝ හිස්වචන ඇත්තාහු නොවෙති.
බුදුවරුන්ගේ බොරුවක් නැත. නිසැකයෙන්ම මම බුදුවන්නෙමි. යම්සේ අහසට විසිකළ ගල්කැටය නිසැකවම බිම වැටේද? එසේම බුද්ධ ශ්‍රේෂ්ඨයන්ගේ වචනය ඒකාන්තයෙන් සත්‍ය වන්නේය.
යම්සේ සියළු සත්ත්වයන්ගේ මරණය ඒකාන්තද? එසේම බුද්ධ ශ්‍රේෂ්ඨයන්ගේ වචනය ද ඒකාන්තමය.
යම්සේ රාත්‍රිය ඉක්මවීමෙන් සූර්යයාගේ ආගමනය ස්ථිර වන්නේද, එසේ බුද්ධශ්‍රේෂ්ඨයන්ගේ වචනය සදාකාලික සත්‍යය වන්නේය.
යම්සේ ගුහාවෙන් නික්මුණු සිංහයාගේ නාදය ඒකාන්තද? එසේම බුද්ධ ශ්‍රේෂ්ඨයන්ගේ වචනය සදාකාලික සත්‍යය වන්නේය.
යම්සේ දරුගැබ් ඇත්තියක් ඒකාන්තයෙන් ඒ බරින් සැහැල්ලු වන්නේමද? එමෙන් බුද්ධ ශ්‍රේෂ්ඨයන්ගේ වචනය ඒකාන්තයෙන් සදාකාලිකය.
ඒ ස්ථිරසාර වූ අදහස් ඇත්තේ මම ඒකාන්තයෙන් බුදුවන්නෙමියි මෙසේ කරන ලද සනිටුහන් ඇත්තේ, බුද්ධකාරක ධර්ම සලකා බැලීමට, බුද්ධකාරක ධර්ම සෙවීමට, බුද්ධකාරක ධර්ම කොහිද? උඩ යට දිසා විදිසාවලදැයි, අනුක්‍රමයෙන් සියලු ධර්ම ධාතුව පරීක්‍ෂා කරන්නාහු පෙර බෝධිසත්වවරුන් සෙවුනා ඇසුරු කරන ලද දාන පාරමිතාව දැක, මෙසේ තමන්ට අවවාද කළේය. සුමේධ පණ්ඩිතය; නුඹ මෙතැන් පටන් පළමු දාන පාරමිතාව පුරනු මැනවි. යම්සේ යටිකුරු කරන ලද දිය කළය නිරවශේෂ කොට ඉතිරි නොකොටම වගුරුවමුද ආපසු නොගනීද, එපරිදි ධනය හෝ පිරිවර හෝ අඹුදරුවන් අඟපසඟ වශයෙන් නොබලා සපැමිණි යාචකයන්ට කැමති කැමති සියළු දෙය ඉතිරි නොකොට දෙන්නාහු බෝරුක් මුල හිඳ බුදුවන්නේ යයි පළමු දාන පාරමිතාව දැඩිකොට අධිෂ්ඨාන කරගත් සේක. එබැවින් කියන ලදි –
බුද්ධත්වය සිදුකරන ධර්ම, බුද්ධකාරක ධර්මනම් දාන පාරමිතාදි දශ ධර්මයි. සොයන්නෙමි. පරීක්‍ෂා කරන්නෙමි. දෙව්ලොව මනුලොව සරස දිසා විදිසාවල සොයන්නෙමි. ස්වභාවධර්මයන්ගේ රුත් අරුත් පැවැත්ම කොතැන්හි ඒ තැන්වල සොයන්නෙමි.
පුරාණ බෝසතුන් විසින් ඇසුරු කළ පුරුදු කළ පළමු දාන පාරමිතාව සොයන්නේ දුටුවෙමි.
ඉදින් බෝමුලට පැමිණ අනුත්තර සම්බෝධියට පැමිණීමට කැමැත්තෙහි නම්, ප්‍රථම දාන පාරමිතාවට යව, ප්‍රථම දාන පාරමිතාව දැඩිකොට ගනුව.
යම් කිසිවකු විසින් දිය පුරවන ලද කළය මුව යටට හරවන ලද්දේද, එයින් නිරවශේෂයෙන් දිය වැගිරෙයිද,
එසේ පහත් මධ්‍යම උසස් යාචකයන් දැක, යටට හැරවූ කළය මෙන් තමහට නොතබා සියළු ධනය පරිත්‍යාග කරන්න.
ඉක්බිති ඔහුට බුද්ධකාරක ධර්මයන් පවතින්නේ මෙපමණක් නොවිය හැකිය. මතුමත්තෙහි සලකා බලන්නේ දෙවෙනි සීල පාරමිතාව දැක මෙබඳු අදහසක් පහළ විය. සුමේධ පණ්ඩිතය, නුඹ මෙතැන් පටන් සීල පාරමිතාවද පුරනු මැනවි. යම්සේ සෙමෙර මුවා තම ජීවිතය ගැනද නොබලා තමන්ගේ වාලධිය රක්නාක් මෙන්, නුඹද මෙතැන් පටන් ජීවිතය ගැන නොබලා සීලයම රකිමින් බුදු වෙමියි, දෙවෙනි සීල පාරමිතාව දැඩිකොට අධිෂ්ඨාන කළ සේක. එහෙයින් කියන ලදි –
බුද්ධකාරක ධර්මයන් මෙපමණක් නොවිය යුතුයි. සර්වඥතා ඥානය මෝරවන මාර්ගය පෙන්වන, අනෙක් ධර්මයක් ගැනද සොයා බලන්නෙමි.
මෙසේ සොයන්නේ පෙර මහර්ෂීන් විසින් ඇසුරු කළ මෙන්ම බහුල කළ දෙවැනි වූ සීල පාරමිතාව දුටුයේය.
බෝමැඩට පැමිණ අනුත්තර සම්බෝධියට පැමිණීමට කැමැත්තෙහි නම්, මේ දෙවැනි වූ සීල පාරමිතාවට යව, දැඩිකොට සමාදන් වව.
සෙමරා සිය වල්ගය ගස්වැල් කටු ආදී කිසිවක පැටලුණු විට වලග කඩාගෙන නොයයි ද, එහිම මරණයට පත්වෙයි ද, මෙසේ වලිගය ආරක්‍ෂා කරන සෙමරා මෙන් සීලය ආරක්ෂා කළ යුතුය.
සතර ස්ථානයෙක්හි බෙදන ලද සීලය හැමකල්හි, වල්ගය රක්නා සෙමරෙකු මෙන්, රකින්න.
ඉක්බිති බුද්ධකාරක ධර්මයන් මෙපමණවත් නොවේයයි මත්තෙහිද සලකා බලන ඔහුට තෙවෙනි නෛෂ්ක්‍රම්‍ය පාරමිතාවද දැක, මෙබඳු අදහසක් පහළවිය. සුමේධ පණ්ඩිතය නුඹ, මෙතැන් පටන් නෛෂ්ක්‍රම්‍ය පාරමිතාවද පුරනු මැනවි. යම්සේ චිරාත් කාලයක් බන්ධනාගාරයේ වසන්නා වූ පුරුෂයාද එයට සෙනෙහස නොකරයි. තවද එහි කළකිරුණේ එහි වාසය කිරීමට අකමැති වෙයි. එපරිදි නුඹද, සියළුම භවයන් බන්ධනාගාරය හා සමානකොට සියළු භවයන්හි කළකිරී, මිදෙනු කැමැත්තේ වෙයිද නෛෂ්ක්‍රම්‍යාභිමුඛ වෙව. මෙසේ බුදුවන්නෙහි යයි තෙවෙනි නෙක්ඛම්ම පාරමිතාව දැඩිකොට අධිෂ්ඨාන කළේය. එහෙයින් කියන ලදි :-
බුද්ධකාරක ධර්මයන් මෙපමණක් නොවන්නේය. මාර්ගය මෝරවන සර්වඥතාඥානය මෝරවන ධර්මයක් ඇත්නම් අන්‍ය වූ එයද සොයන්නෙමි.
“එකල මෙසේ සොයා බලන්නේ තෙවෙනි නෙක්ඛම්ම පාරමිතාව දුටුවෙමි. එය පෙර මහර්ෂි වූ බුදුවරුන් විසින්ද සෙවුනා ලද මෙන්ම පුරුදු කළ ධර්මයක් වේ.”
“මේ ඔබ තෙවෙනි පාරමිතාව දැඩිකොට සමාදන් වන්න. ඉදින් බෝධියට පැමිණ අනුත්තර සම්බෝධිය කැමැත්තෙහි නම් නෛෂ්ක්‍රම්‍ය පාරමිතාව වෙතද ගමන් කරන්න.”
“යම්සේ දම්වැලකින් ගැටගසා ඇති පුරුෂයකු හෝ බන්ධනාගාර ගතවූවෙකු චිරාත් කාලයක් දුකින් කල්ගෙවයිද? එහිදී එතැන සෙනෙහස නොහටගනියි. මිදීම ම සොයා බලයි. මුත්තියම සොයයි.
“එපරිදි සියළු භවයන් සිරමැදුරු මෙන් බලව. භවයෙන් මිදීම පිණිස නික්මීම පිණිස අභිමුඛ වෙව.
ඉක්බිති ඔහු මෙපමණකින් බුද්ධකාරක ධර්ම අවසන් නොවිය යුතුය. තවත් කරුණු ඇතැයි සලකනු ලබන්නේ සතරවෙනි වූ ප්‍රඥා පාරමිතාව දැක මෙබඳු අදහසක් පහළ විය. සුමේධ පණ්ඩිතය, ඔබ මෙතැන් පටන් ප්‍රඥා පාරමිතාව ද පුරනු මැනවි. හීන, මධ්‍යම උත්කෘෂ්ට වශයෙන් කිසිවකු නොබලා, සියළුම පණ්ඩිතයන් වෙත එළඹ ප්‍රශ්න විචාරන්නෙහිය. යම්සේ පිණ්ඩපාතික භික්‍ෂුවක් හීනාදී භේදකුල අතර විශේෂකම් කිසිවක් නොසලකා අනුපිළිවෙලින් පිඬු පිණිස හැසිරෙන්නේ වහාම යැපිය යුතු ප්‍රමාණය ලබයි. එපරිදි නුඹද, සියළුම පණ්ඩිතයන් වෙත සමීප වී ප්‍රශ්න අසන්නාහු බුදුවන්නේ යයි සතරවෙනි ප්‍රඥා පාරමිතාව දැඩිකොට අධිෂ්ඨාන කළ සේක. එහෙයින් කියන ලදි –
“බුද්ධකාරක ධර්ම මෙවිතරක්ම නොවිය යුතු යම් බෝධිය පිණිස ඉවහල්වන විශේෂ ධර්මතාවයක් වෙතොත් අන්‍ය වූ ඒ සියල්ල පරීක්‍ෂා කරන්නෙමි.
“පෙර බුදුවරුන් විසින් ද සේවනය කරන ලද සතරවෙනි වූ ප්‍රඥා පාරමිතාව, එසේ පරීක්‍ෂා කරනවිට දුටුවෙමි.
“මේ නුඹ සතරවෙනි වූ පාරමිතාව දැඩිකොට සමාදන් වන්න. ඉදින් බෝධියට පැමිණ අනුත්තර සම්බෝධිය කැමැත්තෙහි නම් ප්‍රඥා පාරමිතාව වෙතටද ගමන් කරන්න.
“යම්සේ භික්‍ෂුවක් පිඬු සිඟා යන්නේ හීන, මධ්‍යම, උසස් සියලු කුල වර්ජනය නොකරන්නා සේ මෙසේ යැපීම් ප්‍රමාණයට ආහාර ලබන පරිද්දෙනි.”
“එපරිදි ඔබ සියලුකල්හි විද්වත් ජනතාව ඇසුරු කරන්නේ ප්‍රඥා පාරමිතාව වෙත ගොස් සම්බෝධියට පැමිණෙන්නෙහිය.
ඉක්බිති ඔහු බුද්ධකාරක ධර්ම මෙවිතරක්ම නොවේ. තවත්, බුද්ධකාරක ධර්මයන් ඇති බව සලකන්නේ පස්වෙනි වූ වීර්ය පාරමිතාව දැක, මෙබඳු අදහසක් පහළ විය. සුමේධ පණ්ඩිතය නුඹ; මෙතැන් පටන් වීර්ය පාරමිතාව පුරන්නෙහිය. යම්සේ සිංහ සිවුපාරාජයා, සියලු ඉරියව්වල දැඩි වීර්යයෙන් යුක්ත සේ, නුඹද සියලු භවවල සියළුම ඉරියව්වල, දැඩි වීර්යයෙන් යුතු වූයේ, ලෝකෝත්තර වීර්යයෙන් සමාන වූ බුදුවන්නෙහි යයි, පස්වෙනි වීර්ය පාරමිතාව දැඩිකොට අධිෂ්ඨාන කළ සේක. එහෙයින් කියන ලදි –
“මෙපමණකින් බුද්ධකාරක ධර්ම නිමා නොවන්නේය. තවදුරටත් පරීක්‍ෂා කරන්නෙම්, යම්බඳු බුද්ධකාරක ධර්ම පිරිය යුතුද යන වග.
“එකල වැඩිදුරටත් පරීක්‍ෂා කරන්නේ පස්වෙනි වීර්ය පාරමිතාව දුටුවෙමි. එයද පෙර මහර්ෂි වූ උතුමන් විසින් සේවනය කළ, පුරුදු කළ ධර්මයකි.”
“මේ නුඹ පස්වෙනිවූ පාරමිතාව දැඩිකොට සමාදන් වෙව. ඉදින් බෝමැඩදී සම්බෝධිය ලබනු කැමැති නම්, වීර්ය පාරමිතාවද පුරුදු කරන්න.
යම්සේ මෘගරාජන් වූ සිංහරාජයා සියලු භවයන්හි සියලු ඉරියව්වල නොපසුබට විර්යය ඇතිවම ක්‍රියා කරන්නේද එසේ සැමදා එසවූ මනසින් යුතුව අලෞකික වීර්යයෙන් යුක්ත වව;
“එසේම නුඹ සියලු අවස්ථාවන්හිදී භවයන්හිදී එසවූ වීර්යයෙන් යුතු වෙව. වීර්ය පාරමිතාව මැනවින් පුරා සම්බෝධියට පැමිණෙන්නෙහිය.
ඉක්බිති ඔහුට බුද්ධකාරක ධර්මයන් මෙපමණ නොවේයයි වැටහුණේ, තවත් ඇතැයි සලකනු ලබන කල. සවෙනි වූ, ක්‍ෂාන්ති පාරමිතාව දැක, මෙබඳු අදහසක් පහළ විය. සුමේධ පණ්ඩිතය, නුඹ මෙතැන් පටන් ක්‍ෂාන්ති පාරමිතාව පුරනු මැනවි. සම්මානයෙහිද, අවමානයෙහිද, ඉවසන්නෙක්ම වන්න. යම්සේ මහපොළොව, පිරිසිදු දේද, අපිරිසිදු දේද බහාලත්ද ඒ නිසා පොළොව ස්නේහත් නොකරයි. වෛරද නොකරයි. ක්‍ෂමාව දෙයි. ඉවසයි. මැනවින් ඉවසයි. එපරිදි ඔබද සම්මානනයේද, අවමානනයේද, සමාන ඉවසීම් ඇතියෙක්ව බුදුවන්නෙහි යයි සයවෙනි ක්‍ෂාන්ති පාරමිතාව දැඩිකොට අධිෂ්ඨාන කළ සේක. එහෙයින් කියන ලදි.
“බුද්ධකාරක ධර්ම මෙපමණක් නොවන්නේය. යම්බඳු සම්බෝධියට පැමිණෙන පිණිස ඉවහල්වන අනෙක් ධර්මයක්ද සොයන්නෙමි.”
“එසේ එදා සොයා බලන්නේ, පෙර මහර්ෂි වූ බුදුවරුන් විසින් සේවනය කරන ලද සයවෙනි වූ ක්‍ෂාන්ති පාරමිතාව ද දුටුවෙමි.”
“මේ නුඹ සවෙනි පාරමිතාව දැඩිකොට සමාදන් වෙව. මම බුදුවන්නෙමැයි ඒකාන්ත මනසින් යුක්තව සම්බෝධියට පැමිණෙන්නෙහි”
“යම්සේ පොළොව සර්ප-බලු-මිනිස් කුණප මළමුත්‍ර කෙළ-සොටු ආදී අපවිත්‍ර දේවල් ද, සඳුන්-කොකුම්-සුවඳ මල් ආදී පිරිසිදු දේවල්ද ඉවසයි. ක්‍රෝධයක් නොකොට ක්‍ෂමා කරයි.”
“එසේම ඔබද සියලු සම්මාන-අවමාන ඉවසන්න. ක්‍ෂාන්ති පාරමිතාවට ගොස් ක්‍ෂාන්ති පාරමිතාව පුරා සම්බෝධියට පැමිණෙන්නෙහි”
ඉක්බිති ඔහු, බුද්ධකාරක ධර්මයන් මෙවිතරක් නොවේ. තවත් ඇතැයි සලකනු ලබන්නේ සත්වෙනි වූ සත්‍ය පාරමිතාව දැක, මෙබඳු අදහසක් පහළ විය. සුමේධ පණ්ඩිතය! නුඹ, මෙතැන් පටන් සත්‍ය පාරමිතාවද පුරන්නෙහිය. හිස්මුදුනේ හෙළ වැටෙන නමුදු ධන සම්පත් පිණිසද, ඡන්දාදී වශයෙන් දැන දැන බොරු නොකියව. යම්සේ ඕෂධී තාරකාව සියළු සෘතුවල තමන්ගේ ගමන්මග අතහැර අනෙක් වීථියක නොයන්නේද, සිය වීථියේම ගමන් කරයිද, එපරිදි ඔබද, සත්‍යය හැර මුසාවාද නම් නොකියන්නේමය. සත්‍යවාදීව බුදු වන්නෙහි යයි, සත්වෙනි සත්‍ය පාරමිතාව දැඩිකොට අධිෂ්ඨාන කළ සේක. එහෙයින් කියන ලදි.
“බුද්ධකාරක ධර්මයෝ මෙපමණකැයි නොසිතන්නේය. බෝමැඩට පැමිණ සම්බෝධිය අවබෝධ කිරීම සඳහා අනෙක් වූ යම් බෝධි කාරක ධර්ම ඇද්ද එයද සොයන්නෙමි.”
“එකල එසේ පරීක්‍ෂා කරන්නෙම්, පෙර මහර්ෂි වූ බුදුවරුන් විසින් සෙවුනා ලද පුරුදු කරන ලද සත්‍ය පාරමිතාව දුටුවෙමි.
“මේ ඔබ, සත්වෙනි වූ පාරමිතාවද දැඩිකොට සමාදන් වේවා. එහි අවෛරී වචන ඇත්තේ සම්බෝධියට පැමිණෙන්නෙහි.”
“යම්සේ ඕසධී නම් තාරකාව, සදේවක ලෝකයෙහි සමාන වූයේ සෘතු සමය එළඹි කල්හිද ගමන්මග නොඉක්මවා නොයන්නේය. එකම මග යන්නේය.”
“එපරිදි නුඹද, සත්‍යතා ධර්මවල ගමන්මග නොඉක්මවව. සත්‍යය පාරමිතාවට ගොස් සම්බෝධියට පැමිණෙන්නෙහිය.
ඉක්බති ඔහු බුද්ධකාරක ධර්මයන් මෙපමණ නොවිය යුතුයයිද, තවත් ඇතැයි සලකනු ලබන්නේ, අටවෙනි වූ අධිෂ්ඨාන පාරමිතාව දැක මෙබඳු අදහසක් පහළ විය. සුමේධ පණ්ඩිතය; නුඹ මෙතැන් පටන් අධිෂ්ඨාන පාරමිතාව පුරන්නෙහිය. යම් අධිෂ්ඨානයක් වේද ඒ අධිෂ්ඨානයේ නිශ්චල විය යුතුය. යම්සේ පර්වතය නම්, සියලු දිශාවල වාතය හමායන කල්හි කම්පා නොවේ. නොසෙල්වේ. තමන්ගේ තැනෙහිම සිටියි. එපරිදි ඔබද, තමන්ගේ අධිෂ්ඨානයේ නිශ්චලව හුන්නේම බුදුවන්නෙහිය. අටවෙනි අධිෂ්ඨාන පාරමිතාව දැඩිකොට අධිෂ්ඨාන කළේය. එබැවින් කියන ලදි :-
“බුද්ධකාරක ධර්ම මෙපමණකින් නිම නොවන්නේය. අන්‍ය වූද පරීක්‍ෂා කරන්නෙමි, බෝමැඩ සිට සම්බුද්ධත්ව අවබෝධ කිරීම සඳහා අනෙක් බුද්ධකාරක ධර්මද පරීක්‍ෂා කරන්නෙමි.”
“එකල පරීක්‍ෂා කරන්නේ පෙර මහර්ෂි වූ බුදුවරුන් විසින් සේවනය කරන ලද පුරුදු කරන ලද අටවෙනි අධිෂ්ඨාන පාරමිතාව දුටුවෙමි.”
“නුඹ මේ අටවෙනි පාරමිතාව දැඩිකොට සමාදන් වෙන්න. එහිදී නුඹ නොසෙල්වී සිට සම්බෝධියට පැමිණෙන්නෙහි.”
“යම්සේ මැනවින් පිහිටි ශෛල පර්වතය නොසෙල්වේද, දැඩි සුළඟකින්ද එය සිය තැනම පිහිටා සිටියි. නොසෙල්වෙයි.”
“එසේම ඔබද, සැමදා අධිෂ්ඨානයේ අචල වන්න. අධිෂ්ඨාන පාරමිතාවට ගොස් සම්බෝධියට පැමිණෙන්නෙහිය.”
ඉක්බිති ඔහු බුද්ධකාරක ධර්මයන් මෙපමණක් නොවිය යුතුයයිද, තවත් ඇතැයි සලකා බලනවිට නවවෙනි වූ මෛත්‍රී පාරමිතාව දැක මෙබඳු අදහසක් පහළවිය. සුමේධ පණ්ඩිතය, නුඹ මෙතැන් පටන් මෛත්‍රී පාරමිතාවද පුරව. හිතයන් කෙරෙහිද අහිතයන් කෙරෙහිද එකම ජන ඇත්තක් වන්. යම්සේ ජලය නම්, පාපී ජනයාටද යහපත් ජනයාටද සිසිල් බව එක සමානකොට පතුරුවයි. එපරිදි ඔබද සියලු සතුන් කෙරෙහි මෛත්‍රී සිතින් එක්සිත්ව කටයුතු කරන්නේ බුදුබව ලබන්නෙහි යයි නවවන මෛත්‍රී පාරමිතාව දැඩිකොට අධිෂ්ඨාන කළ සේක. එසේ හෙයින් කියන ලදි –
“බුද්ධකාරක ධර්ම මෙතුවක්ම නොවෙතැයි මතුද පරීක්‍ෂා කරන්නේ බෝධි ධර්මතා පිළිබඳ ඉවහල්වන අනෙකක්ද සොයන්නෙමි.”
“එකල පරීක්‍ෂා කරන්නේ පෙර මහර්ෂි වූ බුදුවරුන් විසින් සේවනය කරන ලද, පුරුදු කරන ලද නවවෙනි වූ මෛත්‍රී පාරමිතාව දුටුවෙමි.”
“මේ නුඹ නවවෙනි පාරමිතාව දැඩිකොට සමාදන් වෙව. ඉදින් බෝධිය කැමැත්තෙහි නම්, මෛත්‍රිය දියුණු කරව.”
“යම්සේ ජලය යහපත් අයහපත් ජනතාවට සමසේ රජස් මලස් ශීතල එකසේ පතුරුවයිද, ගලාබසියි.”
“එපරිදි ඔබද හිතයන් අහිතයන් සැමට සමසේ මෛත්‍රියෙහි පිහිටවන්න. මෛත්‍රී පාරමිතාව දියුණුකොට සම්බෝධියට පැමිණෙන්නෙහිය.”
ඉක්බිති ඔහුට බුද්ධකාරක ධර්ම මෙතුවක්ම නොවිය යුතුයි, තවත් ඇතැයි සලකා බලන කල්හි දසවෙනි උපේක්‍ෂා පාරමිතාව දැක, මෙබඳු අදහසක් පහළ විය. සුමේධ පණ්ඩිතය, නුඹ මෙතැන් පටන් උපේක්‍ෂා පාරමිතාවද පුරන්න. සැපේද, දුකේද මැදහත් වන්න. යම්සේ පොළොව නම් පිරිසිදු වූද, අපිරිසිදු වූද දේ හෙළනු ලබන්නේ මධ්‍යස්ථ බවට පත්වෙයි. එපරිදි ඔබද සැපේදි දුකේදි මධ්‍යස්ථ වී හුන්නේ බුදුවන්නෙහි යයි දසවෙනි උපේක්‍ෂා පාරමිතාව දැඩිකොට අධිෂ්ඨාන කළේය. එබැවින් කියන ලදි –
“බුද්ධකාරක ධර්ම මෙපමණකැයි නොවන්නේය. බෝධිය පිණිස ඉවහල්වන අනෙකක්ද සොයන්නෙමි.”
“එකල පරීක්‍ෂා කරන්නේ පෙර මහර්ෂි වූ බුදුවරුන් විසින්ද සෙවුනා ලද පුරුදු කරන දසවෙනි උපේක්‍ෂා පාරමිතාව දුටුවෙමි.”
“මේ ඔබ දසවෙනි පාරමිතාව දැඩිකොට සමාදන් වෙව. සමානකොට දැඩිවී, සම්බෝධියට පැමිණෙන්නෙහි.”
“යම්සේ පොළොව නම් හෙළනු ලබන පිරිසිදු-අපිරිසිදු සියල්ල උපේක්‍ෂාවෙන් ඉවසයි ද, ඒ දෙපක්‍ෂය පිළිබඳවම කෝපවීමක් නොමැත්තෙහිද, එමෙන්ම වෛරය හෝ අනුරාගය නැතිව, උපේක්‍ෂාවෙන් යුක්ත වව.”
“එපරිදි ඔබ සදාකල් සැප-දුක දෙකේ සමාන වන්න. උපේක්‍ෂා පාරමිතාවට ගොස් මධ්‍යස්ථ වෙමින් සම්බෝධියට පැමිණෙන්නෙහි යනුවෙනි.
ඉක්බිති මෙසේ සිතීය. මේ ලෝකයෙහි බෝධිසත්වවරුන් විසින් පිරිය යුතු බෝධි මුහුකුරු වන ධර්මයෝ වූ බුද්ධකාරක ධර්මයෝ මෙපමණෙක්මය. දස පාරමී හැර අන් දෙයක් නැත. මේ දසපාරමිතාද, උඩ ආකාශයේද නැත. යට පොළොවේද නැත. පෙරදිග දිශාවලද නැත. මගේම හෘදය අභ්‍යන්තරයේම පිහිටියේය. මෙසේ තමන්ගේ හදවතේ පිහිටි බව දැක සියල්ලම දැඩිකොට අධිෂ්ඨාන කොට නැවත නැවත මෙනෙහි කරන්නේ අනුලෝම-ප්‍රතිලෝම වශයෙන් මෙනෙහි කළහ. කෙළවරින් ගෙන මුලින් තබයි. මුලින්ගෙන අගින් තබයි. මැදින් ගෙන දෙකෙළවර ඔසවා තබයි. දෙකෙළවරින් ගෙන මැදට තබා ඔසවයි. බාහිර වස්තු පරිත්‍යාගය, දාන පාරමිතාව නම් වේ. අංග පරිත්‍යාගය දාන උපපාරමී නම් වේ. ජීවිත පරිත්‍යාගය පරමාර්ථ පාරමී නම් වේ යයි දස පාරමී, දස උපපාරමී, දස පරමත්ථ පාරමිතා යයි සමත්‍රිංශත් පාරමී යුගල කාලයක් වෙන් කරන්නාක් මෙන් සිහි කරද්දී යම්බඳු මහාමේරු පර්වතය දණ්ඩක් කොටගෙන, චක්‍රවාට මහා සමුද්‍රය කළඹන්නාක් මෙන්ද, පරාමර්ශනය කළේය. ඒ දස පාරමිතාවෝ පරාමර්ශන කරත් කරත්ම හේම ධර්ම තේජසින්, සිවු අනූවක් අධික යොදුන් දෙලක්‍ෂයක් ඝනකම ඇති මේ මහපොළොව ඇතකු විසින් මඩින ලද බටනලාවක් මෙන් පෙළනු ලබන්නේ, උක් යන්ත්‍රයක් මෙන්ද, මහාහඬ නංවමින් කම්පා විය. දැඩිව කම්පා විය. ප්‍රකම්පා විය. කුඹල්කරුගේ කුඹල් සකක් මෙන්ද, තෙල් යන්ත්‍රයක් මෙන්ද කරකැවුණේය. එසේ හෙයින් කියන ලදි –
“මේ ලෝකයේ බෝධි පාක්‍ෂික ධර්මයන් මෙපමණක්ද, වැඩි අඩුබවක් නොවේද ඒ පාරමී ධර්මවල දැඩිසේ පිහිටියහ.”
“ස්වභාව ලක්‍ෂණ සහිත වූ මේ ධර්මය නිවැරදි සිහියෙන් සිහිකරන්නේ පාරමී පරිචය ඤාණ, තේජසින් දසදහසක් මහපොළොව කම්පා කරවීය.”
“තෙරපන ලද උක් යන්ත්‍රයකින් පෙළනා සේ මේ පෘථිවිය චක්‍රාකාරව කම්පා විය. නාදවිය. තෙල් මඩින යන්ත්‍රයේ රෝදය කරකැවෙන්නාක් මෙන් මෙසේ මහපොළොව කම්පා විය.”
මහපොළොව කම්පාවන කල්හි රම්ම නගරවාසීන්ට සිටීමට නොහැකිව යුගාන්ත වාතයෙන් කම්පාවන මහා ශාල වෘක්‍ෂයක් මෙන් සිහිමුළා වී බිම වැටුණාහ. කළ ආදියද මැටි භාජනද එකට ගැටී ඔවුනොවුන් පහරදෙමින් සුණුවිසුණු බවට පත්වූහ. මහජනයා බියට හා තැති ගැනීමට පත්ව, ශාස්තෲන් වහන්සේ වෙත සපැමිණ, කුමක්ද භාග්‍යවතුන් වහන්ස, මේ නාගාවර්තයක්ද? භූත යක්‍ෂ දේවතාවන් සම්බන්ධ වෙනත් විපත් සුළියක්ද? අපි මේ කිමෙක්දැයි නොදනිමු. තවද මේ සියළු මහජනයා උපද්‍රවයට පත්වූවෝ මේ ලෝකයාගේ පාපකර්මයක් වන්නේ ද? නැතහොත් යහපතක්ද? අපට මේ කාරණාව වදාරනු මැනවි යයි කීවේය. ශාස්තෲන් වහන්සේ ඔවුන්ගේ කථාව අසා, නුඹලා බිය නොවව්! නොසිතවු! තොපට මේ හේතුකොට ගෙන බියක් නැත. යමක් මා විසින් අද සුමේධ පණ්ඩිතයන් අමතා අනාගතයේ ගෞතම නමින් බුදුවන්නේ යයි ප්‍රකාශ කරන ලද්දේ ද, හෙතම දැන් පාරමිතා ධර්ම සිහිපත් කරයි. ඒ පාරමිතා සිහිපත් කරන්නහුගේ කම්පා වීමෙන් ධර්ම තේජසින් සියලු දස දහසක් ලෝකධාතු එක් පහරින් කම්පා වෙයි. එසේම නාදකරයි. යනුවෙන් වදාළේය. එබැවින් කියන ලදි –
ඒ බුදුරජුන් වළඳන තැන යම් පිරිසක් සිටියේද, ඒ පිරිස කම්පා වන්නාහු මූර්ඡා වී බිම වැටුණහ.
කළ හා මැටි භාණ්ඩ සිය ගණනක් එකිනෙක ගැටුනේ, කුඩු වී ගියේය.
උත්‍රාසයට පත් හද ඇත්තාහූ, මහජනයා එක්රැස්ව දිවකුරු බුදුන් වෙත පැමිණියාහුයි.
ලෝකයට කුමක් වන්නේද, යහපතක් වන්නේද අයහපතක් වන්නේද, පසැසකින් චක්‍ෂුර්මත් වූ, බුදුන් වහන්සේ ලෝකයේ සියලු උපද්‍රවයන් හා බිය පහකෙරේවා.
එදා ඒ මහජනයා දීපංකර මහා මුනීන්ද්‍රයන් වෙත මෙසේ දැන්වූහ. විස්වස් සිත් ඇත්තාහු තෙපි මේ පෘථුවි කම්පාව කෙරෙහි බිය නොවෙව.
මම අද අනාගතයේදී මේ ලෝකයෙහි බුදුවන්නේ යයි (සුමේධ තාපසයන්ට) විවරණ දුන්නේද, හෙතෙමේ පෙර බුදුවරුන් විසින් සේවනය කරන ලද බුද්ධකාරක ධර්ම සිහි කරන්නේය.
බුද්ධ භූමියට පමුණුවන්නා වූ ඒ ධර්ම සිහි කරන්නේ ඒ හේතුවෙන් දසසහස්සී සදේවක ලෝකය කම්පිත වූයේය.
මහජනයා තථාගතයන්ගේ වචන අසා තුටුපහටු වූයේ මල් සුවඳදුම් විලේපන රැගෙන රම්‍ය නගරයෙන් නික්ම බෝසතුන් වෙත එළඹ මල් ආදියෙන් පුදා, වැඳ, ප්‍රදක්‍ෂිණාකොට, රම්ම නගරයට පිවිසියේය. බෝධිසත්ත්වයෝද දසපාරමී මෙනෙහිකොට, උත්සාහ දැඩිකොට අධිෂ්ඨාන සහිතව හිඳි අසුනින් නැගිට්ටේය. එබැවින් කියන ලදි –
බුදුන් වහන්සේගේ වචනය අසා, උද්වේගයට පත් මහජනයාගේ සිත් නිවී ගියේය. සියල්ලෝම එළඹ නැවත බුදුන් නමස්කාර කළහ.
බුද්ධ ගුණය මනාව ගෙන සමාදන්ව ශ්‍රද්ධාවෙන් මනස දැඩිකොට දිවකුරු බුදුන් වහන්සේ වැඳ හුන් ආසනවලින් නැගිට්ටහ.
ඉක්බිති බෝසතුන් අසුනින් නැගිටින කල්හි සියලු දසදහසක් සක්වල දේවතාවෝ රැස්ව දිව්‍යමල් සුවඳාදියෙන් පුදා, ආර්ය සුමේධ තාපසය; ඔබ විසින් අද දීපංකර බුදුරදුන්ගේ පාමුල මහත් වූ ප්‍රාර්ථනාවක් පැතීය. ඔබට අනතුරක් නොමැතිව එය සමෘද්ධ වේවා! ඔබට බියක් හෝ තැති ගැනීමක් හෝ නොවේවා! ශරීරයේ අල්පමාත්‍ර රෝගයකුදු නූපදීවා! වහාම පාරමිතා පුරා සම්මා සම්බුද්ධත්වය අවබෝධ කරගනුව. යම්සේ මල් හා ගෙඩි හටගන්නා ගසක් අදාළ කාලයේ මල්වලින් හා ගෙඩිවලින් සමෘද්ධ වේද එපරිදි ඔබද, ඒ කාලය නොඉක්මවා වහාම සම්මා සම්බෝධිය අවබෝධ කරගනුව ආදී වශයෙන් [missing trans]
දෙවියෝ දිවකුසුම්ද මිනිස්සු මිනිසුන්ගේ කුසුම්ද අසුනින් නැගිටින්නා වූ තවුසන් මත විසිරවූහ.
දෙව් මිනිස්සු ඔබ සුවපත් වේවායි නිවේදනය කළහ. ඔබ විසින් මහත් කරුණක් ප්‍රාර්ථනය කරන ලදි. පැතූ අයුරින්ම එය ලබනු මැනවි.
සියලු උපද්‍රව නොවේවා! ශෝක ද රෝග ද විනාශ වේවා! අනතුරු නොවේවා. සර්වඥතා ඥානය පැමිණෙනු ලැබේවා!
මල් පිපෙන කාලය පැමිණි කල්හි (මල්) පිපෙන ගස් මෙන් මහාවීරය! ඔබද සුදුසු කල්හි අටළොස් බුදු නුවණින් පිපේවා.
යම්සේ පෙර බුදුවරයෝ යම්කිසි දස පාරමිතාවක් පුරන ලද්දාහුද, මහාවීරය ඔබද ඒ දසපාරමී සපුරාලනු මැනව.
යම්සේ පෙර බුදුවරයෝ බෝමැඩදී සම්මා සම්බුද්ධත්වය අවබෝධ කළේද, මහාවීරය ඔබද ඒ පරිද්දෙන්ම බුදුවරයන් වහන්සේලාගේ බෝධියෙහි බුද්ධත්වය අවබෝධ කළ මැනව.
පෙර බුදුවරයෝ යම්සේ ධර්මචක්‍රය බබළයිද, එසේම ඔබද සම්පූර්ණයෙන්ම පිරුණු මනදොළ ඇතිව දසසහශ්‍රී ලෝකධාතුව බබලාවා.
[missing trans]
රාහුගෙන් ද වළාකුළුවලින් ද මිදුණු සූර්යයා ප්‍රතාපයෙන් ආලෝකයෙන් මුලුලොව බබළවයිද, එසේම ලෝකය මුදවා බුද්ධශ්‍රීයෙන් බබළනු මැනව.
යම්සේ නදීහු නොනැවතී මහා සමුද්‍රය වෙත ගලා යද්ද, එසේම දෙවියන් සහිත ලෝවැස්සෝ ඔබවහන්සේ වෙත එළඹෙත්වා!
එකල්හි දෙවියන් විසින් ස්තුති කරන ලද්දේ දිවකුරු බුදුන් පසසන ලද්දේ, බුද්ධකාරක දස ධර්මයන් සමාදන්ව ඒ ධර්මයෙහි නියැලෙනු සඳහා සම්පූර්ණ කිරීම සඳහා මහා වනයට පිවිසියේය.
රම්ම නගරවාසීහු නගරයට පිවිස බුදුන් ප්‍රමුඛ භික්‍ෂු සංඝයාට මහදන් දුන්හ. ශාස්තෲන් වහන්සේ ඔවුන්ට දහම් දෙසා, මහජනයා සරණ ශීලාදියෙහි පිිහිටුවා රම්ම නගරයෙන් නික්ම අනතුරුව, උඩත් පිරිසෙයින් සම්පූර්ණ ආයු කාලයෙහි වැඩවෙසෙමින් සියලු බුදුකිස නිමවා, අනුපිළිවෙලින් අනුපදිශේෂ නිර්වාණ ධාතුවෙන් පිරිනිවන්පෑ සේක. එහි යම් කිවයුතු දෙයක් ඇද්ද? ඒ සියල්ල බුද්ධවංසයෙහි කියන ලද ආකාරයෙන් විස්තර දත යුතුයි. එහි මෙසේද කියන ලදි.
එකල්හි රඹගම් නුවරවැසියෝ සංඝයා සහිත ලෝකනායකයන් වළඳවා ඒ දීපංකර බුදුන් වහන්සේගේ සරණ ගියාහුය.
තථාගතයන් වහන්සේ කිසිවෙකු සරණගමනයෙහිද, සමහරෙකු පන්සිල්හිද, සමහරෙකු දසසිල්හිද පිහිටවූහ.
කිසිවෙකුට උතුම් සතර ශ්‍රමණඵලද, කිසිවෙකුට අසම පිළිසිඹියා දහම් ද දුන්හ.
නරාසභයන් වහන්සේ කිසිවෙකුට උතුම් සමාපත්තියද, කිසිවෙකුට ත්‍රිවිද්‍යාවන්ද ෂට් අභිඥාවන්ද දුන්හ.
ඒ මහා මුනීන්ද්‍රයන් වහන්සේ එහිදී මහාජනයාට අවවාද දුන් සේක. එහෙයින් දීපංකර බුද්ධ ශාසනය පුළුල් ලෙස පැතිර ගියේය.
දීපංකර බුදුන් වහන්සේ බොහෝ දෙනකු සසරින් එතෙර කොට දුගතියෙන් මිදවූහ.
ඒ මහා මුනීන්ද්‍රයන් වහන්සේ සිව්සස් අවබෝධයට වාසනා ඇති ජනයා දැක යොදුන් සිය දහස් ගණන් වැඩමවා සිව්සස් අවබෝධ කරවූ සේක.
බුදු තෙමේ ප්‍රථමාභිසමයේදී කෝටි සියයක් ජනතාවට ද, දෙවන අභිසමයේදී සියක් දහසකටද ධර්මය අවබෝධ කරවීය.
බුදුහු දේව භවනයෙහි දී ධර්මය දේශනාකොට නවකෙළ දහසක් දෙනාට ධර්මය අවබෝධ කරවීය. ඒ තුන්වන අභිසමය විය.
දීපංකර බුදුන්වහන්සේට සමූහ රැස්කරවීම් තුනක් වූයේය. පළමු සමාගමයෙහි කෙළ ලක්‍ෂයක් විය.
නාරද පව්වෙහි විවේකීව සිටි සමයේ කෝටි සියයක් කෙලෙස් දුරුකොට රහත් බවට පැමිණ රැස්වූහ.
බුදුන් වහන්සේ සුදස්සන පව්වෙහි (සුදර්ශනාරාමයේ) වසන සමයේ වස් පවාරණයේදී අනූකෝටි දහසක් ධර්මාභිසමය ලත්හ.
මම ඒ කාලයෙහි උග්‍ර වූ තවුස්ධර්ම ඇති ජටිලයෙක් වීමි. පංච අභිඥාවන්ගෙන් පරතෙරට ගිය අහස්හි සැරිසරන්නෙක් වූයෙමි.
දස දහසක් විසිදහස් වශයෙන් අසංඛ්‍ය ගණනාවක් (මේ බුද්ධ ශාසනයේදී) චතුරාර්ය සත්‍යය අවබෝධ කළහ.
මනාව සංවිධානය කරන ලද, බොහෝදෙනා අතර පැතිරුණු මහා සම්පත් ඇති දීපංකර බුද්ධශාසනය ඉතාමත් ශෝභා සම්පන්න විය.
මහර්ධී වූ, ෂඩ් අභිඥාලාභී සාර ලක්ෂයක් මහරහතන් වහන්සේලා දීපංකර බුදුන්ගේ පිරිවර වශයෙන් නිරන්තරයෙන් සිටියහ.
එසමයෙහි අධිගමයකට නොපැමිණ මිනිස්බව අත්හරින යමෙක් වීද, ඔහු ගර්හාවට පාත්‍ර විය.
එකල්හි ක්‍ෂීණාශ්‍රව වූ නිර්මල වූ රහතන් වහන්සේලා බුද්ධවචනය උගෙන දෙවියන් සහිත ලෝකයෙහි මනාව පිපුණු මල් මෙන් බබළත්.
දීපංකර ශාස්තෲන් උපන් නගරය රම්මවතී නම් විය. පියා සුදේව නම් වූ ක්‍ෂත්‍රීය රජුය. සුමේධා බිසව මව වූවාය.
[missing trans]
[missing trans]
[missing trans]
[missing trans]
[missing trans]
සුමංගල, තිස්ස දෙනම දීපංකර ශාස්තෲන්ගේ අග්‍ර ශ්‍රාවකයෝ වූහ. සාගර තෙරුන් උපස්ථායක විය.
නන්දා ද සුනන්දා ද අග්‍රශ්‍රාවිකාවෝ වූහ. පළොල් ගස උන්වහන්සේගේ බෝධිය විය.
[missing trans]
අසූරියන් උස ඇති දීපංකර බුදුන් වහන්සේ මුල පටන් අග දක්වා මල් පිපී බැබළෙන සල්රුකක් මෙන් බැබළීය.
ඒ මහාර්ෂීන් වහන්සේට අවුරුදු ලක්‍ෂයක් ආයුෂ විය. ඒ ජීවමාන කාලය තුළ අතිවිශාල ජනකායක් සසරින් එතෙර කරවීය.
ශ්‍රී සද්ධර්මය බබළවා දෙවියන් සහිත ලෝවැස්සන් එතෙර කරවා ශ්‍රාවක සංඝයා සමග ගිනිකඳක් මෙන් බැබළී පිරිනිවන්පෑහ.
දීපංකර බුදුරජාණන් වහන්සේ පිරිනිවි කල්හි අනන්ත වූ තේජස් ඇති, අප්‍රමාණ කීර්තියෙන් යුත්, ගුණයෙන් හා තේජසින් අනුන්ට ළංවිය නොහැකි, කොණ්ඩඤ්ඤ නම් බුදුවරයන් වහන්සේ ලොව පහළවූ සේක.

දීපංකර භාග්‍යවතුන් වහන්සේට පසුව කාලයේ එක් අසංඛ්‍යෙයක් ඉක්මවා, කොණ්ඩඤ්ඤ නම් ශාස්තෲන් වහන්සේ ලොව පහළ විය. උන්වහන්සේට ද ශ්‍රාවකයෝ තුන් අයුරකින් රැස්වූහ. පළමු රැස්වීමේදී කෝටි සියක් දහසක්ද, දෙවැන්නෙහි කෝටි දහසක්ද, තෙවැන්නේ අනූ කෝටියක්ද වූහ. එකල බෝධිසත්වයෝ විජිතාවි නම් සක්විති රජව ඉපිද, කෝටි දසදහසක් අපමණ වූ බුදුන් ප්‍රමුඛ සංඝයාට මහදන් දුන්හ. ශාස්තෲන් වහන්සේ බෝසතුන් බුදුවන්නේ යයි, විවරණ දී දහම් දෙසූ සේක. හෙතෙම බුදුරදුන්ගේ බණ අසා, රාජ්‍යය පවරා දී පැවිදි විය. හෙතෙම තුන්පිටකය උගෙන අෂ්ට සමාපත්ති, පංච අභිඥා උපදවා නොපිරිහුණු ධ්‍යානයෙන් බ්‍රහ්මලෝකයේ උපන්නේය. රම්‍යවතී නගරයේ සුනන්ද නම් ක්‍ෂත්‍රිය රජු කොණ්ඩඤ්ඤ බුදුරදුන්ගේ පියා විය. සුජාතා නම් දේවිය මවයි. භද්දා, සුභද්දා යනුවෙන් අග්‍රශ්‍රාවකයෝ දෙනමක් වූහ. උපස්ථායකයා අනුරුද්ධ නම් විය. අග්‍රශ්‍රාවිකාවෝ තිස්සා උපතිස්සා නම් වූවෝය. සල් කළණ ගස බෝධියයි. ශරීරය අසූඅටරියක් උසවිය. වර්ෂ ලක්‍ෂයක් ආයුෂ වින්දහ.
එයින් මතුව අසංඛෙය්‍යක් ඉක්මවා, එක් කල්පයක බුදුවරු සතර නමක් උපන්නාහුයි. මංගල, සුමන, රේවත සහ සෝභිත යනුවෙනි.
මංගල බුදුරදුන්ට ශ්‍රාවක සන්නිපාත තුනක් විය. ඒ අතර පළමුවන සන්නිපාතයේ කෝටි සියදහසක් භික්‍ෂූහු වූහ. දෙවැන්නේ කෝටි ලක්‍ෂයක්ද, තුන්වැන්නේ අනූකෝටියක්ද විය. ඔහුගේ ඥාති සොයුරු ආනන්ද කුමරු අනූකෝටියක් පමණ පිරිස සමග ධර්මශ්‍රවණය පිණිස ශාස්තෲන් සමීපයට පැමිණියහ. ශාස්තෲන් වහන්සේ ඔහුට අනුපිළිවෙල කථාව වදාළ සේක. හෙතෙම පිරිස සමග පිළිසිඹියා පත් රහත්බවට පැමිණියහ. ශාස්තෲන් වහන්සේ ඒ කුලපුත්‍රයන්ගේ පූර්ව චරිත බලන්නේ සෘද්ධිමය පාත්‍රසිවුරු ලැබෙන වාසනාව දැක, දකුණු අත දිගුකොට, මහණෙනි; මෙහි එවු! යයි වදාළ සේක. එකෙණෙහි සියල්ලෝම සෘද්ධිමය පාත්‍ර සිවුරු ඇතිව, හැටවස් පිරුණු තෙරණුන් ලෙසින් ආකල්ප සම්පන්නව වී ශාස්තෲන් වහන්සේ වැඳ පිරිවරා ගත්හ. මේ උන්වහන්සේගේ තෙවෙනි ශ්‍රාවක සන්නිපාතය විය.
උන්වහන්සේටද අනෙක් බුදුවරුන් මෙන් අත් උස අසූරියනක් පමණ වූ ශරීර ප්‍රභාවක් විය. ඒ භාග්‍යවතුනට පමණක් එසේ නොවේ. ඒ භාග්‍යවතුන් වහන්සේගේ ශරීර ප්‍රභාවය නිතරම දසදහසක් ලෝකධාතුවල පැතිරී පැවතිණි. ගස්පොළොව පර්වත සමුද්‍ර යටත් පිරිසෙයින් සැළි ආදිය හටගෙන රන් පටියකින් වෙළන ලද්දේ මෙන් විය. ආයුෂ ප්‍රමාණය අවුරුදු අනූදහසක් පමණ විය. මෙපමණ කලක් සඳ-හිරු ආදියද තමන්ගේ පැහැය බැබළීමට නොහැකි වූහ. දිවා රාත්‍රී දෙක නොපෙණුනාහ. දවල් සූර්යාලෝකයෙන් මෙන් සත්ත්වයෝ නිතර බුද්ධාලෝකයෙන්ම හැසිරුණහ. සවස පිපුණු මල් ආදියෙන්ද, උදේ කුරුල්ලන්ගේ ගීත නාදයෙන්ද වශයෙන් ලෝකය දිවා-රාත්‍රී කාල පරිච්ඡේද වශයෙන් සැලකීය.
කිමෙක්ද අනෙක් බුදුවරුන් හා සසඳනවිට මෙය අසමානුභාවයක් නොවන්නේද, එසේ නොවේ. (ඔවුහු සලකමින් දසදහසක් ලෝකධාතුහුද, බෙහෙවින් ආලෝකය පැතුරුණාහ.) මංගල භාග්‍යවතුන් වහන්සේගේ පෙර ප්‍රාර්ථනා වශයෙන් අනෙක් ව්‍යාම ප්‍රභාව මෙන් ශරීර ආලෝකය නිතරම දසදහසක් ලෝකධාතුවේ පැතිරී තිබුණේය. හෙතෙම බෝධිසත්ත්ව චර්යාව හැසිරෙන කාලයේ වෙස්සන්තර සමාන ආත්මභාවයක සිටියේ, අඹුදරුවන් සමග වංකගිරිය හා සමාන පර්වතයක වාසය කළේය. ඉක්බිති එක් ඛරදාඨික නම් යක්‍ෂයකු මහබෝසතුන්ගේ දානාධ්‍යාශය ගැන අසා බමුණු වේශයකින් පැමිණ බෝසතුන්ගෙන් දරුවන් දෙදෙනා ඉල්ලීය. බ්‍රාහ්මණය, පුතුන් දෙමියි පවසා සතුටු වූයේ මහ මුහුදු තෙක් මහපොළොව කම්පා කරවමින් දරුවන් දෙදෙනා දුන්නේය. යක්‍ෂයා සක්මන කෙළවර එල්ලෙන පුවරුව ඇසුරු කොටගෙන සිට, බෝසතුන් බලා සිටිද්දීම නෙලුම් අලයක් මෙන් දරුවන් කෑවේය. මහාපුරුෂයා යක්‍ෂයා දෙස බලා, මුඛයෙහි ඇතුළත ගිනිජාලාවක් මෙන් වූ ලේ ධාරාවක් වැගිරෙන ඔහුගේ මුඛය දැකද කෙස්අගක් පමණකුදු දොම්නසක් නො හටගත්තේය. මගේ දානය මැනවින් දෙන ලද්දී යයි සිතමින් ඔහුගේ ශරීරයේ මහත් ප්‍රීතිසොම්නසක් හටගත්තේය. ඔහු, මගේ මේ දානය නිසා අනාගතයේ මේ ආකාරයෙන් රැස් විහිදෙත්වායි ප්‍රාර්ථනා කළේය. උන්වහන්සේගේ ඒ ප්‍රාර්ථනාව නිසා බුදුබවට පත් ශරීරයෙන් රැස් විහිදී, මෙපමණ තැනක පැතුරුණාහ.
තවද පූර්ව චරිතයක් ඇත. ඔහු බෝසත් කාලයේ එක් බුදුවරයකුගේ දාගැබක් දැක, පැහැදුනු සිත් ඇත්තේ මා විසින්ද, මේ බුදුරදුන්ට ජීවිතය පරිත්‍යාග කිරීමට වටී යයි, ලීයක් පහන්තිරවලින් වෙලන්නාක් මෙන් මුළු ශරීරය (පාන්කඩවලින්) වෙළා ලක්‍ෂයක් රන්පතක ගිතෙල් පුරවා, එහි පහන්වැටි දහසක් දල්වා, එය හිසමත තබා සියලු සිරුර ගිනිදල්වා චෛත්‍යය ප්‍රදක්‍ෂිණා කරමින් මුළු රැයක් ගතකළේය. එහෙත් උදෑසන උදාවනවිට ලෝම කූපයකටවත් රස්නයක් නොවීය. නෙළුම් ගැබකට පිවිසි කාලයක් මෙන් විය. ධර්මය රකින තැනැත්තා ධර්මය විසින්ම ආරක්ෂා කරයි. එබැවින් භාග්‍යවතුන් වහන්සේ වදාළ සේක.
“ඒකාන්තයෙන් ධර්මයේ හැසිරෙන්නා ධර්මය විසින්ම රකියි. මනාසේ පුරුදු කරන ලද ධර්මය සැප එළවයි. ධර්මයේ හැසිරෙන්නා කෙරෙහි මේ ආනිශංසය වෙයි. ධර්මචාරියා දුගතියට නොයයි.”
මේ කුසල කර්මය නිසාවෙන් ඒ බුදුරදුන්ගේ ශරීර ශෝභාව දසදහසක් ලෝකධාතුව පුරා පතුරා සිටියේය.
එකල අපගේ බෝධිසත්වයෝ සුරුචි නම් බ්‍රාහ්මණ වී ශාස්තෲන්ට ආරාධනා කරන්නෙමියි, එළඹ, මිහිරි බණකථා අසා ස්වාමීනි; හෙට මගේ භික්‍ෂාව පිළිගනු මැනවැයි කීවේය. බ්‍රාහ්මණය; ඔබට කොපමණ භික්‍ෂූන් ප්‍රමාණවත්ද? ස්වාමීනි; ඔබගේ පිරිවර භික්‍ෂූන් කොපමණද? එකල උන්වහන්සේගේ පළමු සන්නිපාතය වෙයි. එහෙයින් කෝටි ලක්‍ෂයක් යයි වදාළහ. ස්වාමීනි; ඒ සියළුම දෙනා සමග මගේ භික්‍ෂාව පිළිගනු මැනවි. ශාස්තෲන් වහන්සේ ඉවසා වදාළ සේක. බ්‍රාහ්මණයා බුදුරදුන්ට හෙට පිණිස ඇරයුම්කොට ගෙට යමින් මෙසේ සිතුවේය. මම මෙපමණ භික්‍ෂූන්ට කැඳ බත් වස්ත්‍රාදිය දීමට හැකිවෙමි. හිඳිනාතැන් ආදිය කෙසේ වන්නේද?
ඔහුගේ සිතිවිල්ල යොදුන් අසූහාරදහසකින් කරවන්නට සමත්විය. ශක්‍රයා; කවරෙක් මා කෙරෙන් මේ ස්ථානයෙන් පහකරනු කැමැති වේද? දිව ඇසින් බලනවිට බෝසතුන් දැක, සුරුචි බ්‍රාහ්මණයා බුදුන් ප්‍රමුඛ භික්‍ෂු සංඝයාට ආරාධනාකොට හිඳිනා අසුන් පිණිස සිතුවේය. මා විසින්ද එහි ගොස් පින් කොටසක් ගැනීමට වටීයයි, වඩුවකුගේ විලාශයක් මවාගෙන වෑ පොරෝ ගත් අත් ඇතිව බෝසතුන් ඉදිරියේ පහළවී, කිසියම් බැලමෙහෙවරක් ඇද්දැයි කීවේය. බෝසතුන්ද දැක, තමන් වැඩක් කළ හැකි වන්නේද? ඇසීය. මම නොදන්නා ශිල්පයක් නම් නැත. ගෙයක් හෝ මණ්ඩපයක් හෝ යමක් කළයුතුද? එය කිරීමට දනිමියි, එසේ වීනම් මට වැඩක් ඇත. ආර්යයන් වහන්ස; කිමෙක්ද? හෙට සඳහා මා විසින් කෝටි ලක්‍ෂයක් භික්‍ෂූන්ට ආමන්ත්‍රණය කරන ලදී. ඔවුන්ට හිඳිනා තැන් කරන්නෙහි. මම එය කරන්නෙමි. ඉදින් මට වැටුප් දීමට හැකිවන්නෙහුද? දරුව, හැකිවන්නෙමි. යහපතැයි, කරන්නෙමියි ගොස් එක් පෙදෙසක් බැලුවේය. යොදුන් දහයක් දොළහක පමණ ප්‍රදේශයක් කසිණ මණ්ඩලයක් මෙන් සමතලා විය. හෙතම මේ ස්ථානයේ සත්රුවන්මය මණ්ඩපයක් පහළ වේවා!යි සිතා බැලුවේය. එකෙණෙහිම පොළොව බිඳී මණ්ඩපය පැනනැංගේය. ඒ ස්වර්ණමය වූ කණුමුල රිදීමය කළපේළි පහළ වූහ. රිදීමය, ස්වර්ණමය, මැණික්මය, කණුමුල්වල පබළුමය, මැණික්මය ද, සත්රුවන්මය වූ කණුමුල්වල සත්රුවන්මය කළපේළිද වූහ. අනතුරුව; මණ්ඩපය අතරින් පතර කිකිණිදැල් පහළ වේවායි, බැලුවේය. බැලූ විගස රහුදල් එල්ලුනේය. මඳ සුළඟින් ලෙළදෙන විට පංච තූර්යනාදය මිහිරිහඬින් නිකුත් වෙයි. දිව්‍ය සංගීතය පවත්වන කාලයක මෙන් විය. අතරතුර, සුවඳ වැල්, මල්දම් එල්ලේවායි සිතුවේය. ඒවා එල්ලුණහ. කෝටි ලක්‍ෂයකට අධික භික්‍ෂූන්ට ආසනද, ආධාරකද පොළොව බිඳගෙන පහළ වේවා!යි සිතුවේය. එකෙණෙහි හටගත්හ. කොණින් කොණ, වෙන් වෙන්ම දියසැළි පහළ වේවා!යි සිතුවේය. දියසැළි පහළ වූහ.
හෙතම එපමණ මවා, බමුණා සමීපයට ගොස් එනු උතුමාණනි, ඔබේ මණ්ඩපය බලා, මට වැටුප් දෙන්නැයි කීවේය. බෝසතුන් ගොස් මණ්ඩපය බැලුවේය. බලන මොහොතේම මුලු සිරුරම පස්වනක් ප්‍රීතියෙන් නිරතුරුව පිනා ගියේය. ඉක්බිති ඔහුට මෙබඳු අදහසක් පහළවිය. මේ මණ්ඩපය මිනිසකු විසින් කරන ලද්දක් නොවේ. මගේ අදහස, මගේ ගුණයට පැමිණ, ඒකාන්තයෙන් ශක්‍ර භවන උණුවන්නට ඇත. ඉක්බිති ශක්‍ර දිව්‍යරාජයා විසින් මේ මණ්ඩපය කළේ වන්නේය. මෙබඳු ආකාර මණ්ඩපයක එක්දිනක් පමණක් දන්දීම සුදුසු නැත. දිනහතක් දන්දෙමියි සිතුවේය. බාහිරදාන එපමණ කලත් බෝසතුන්ගේ සතුටක් කරන්නට නොහැකිවෙයි. අලංකාර කළ හිස කපා, අඳුන්ගෑ ඇස් උගුලුවා, හෘදයමාංශ හෝ උදුරුවා දෙනකල්හි බෝධිසත්වයන්ගේ ත්‍යාගය නිසා සතුටක් නම් විය. අපගේ බෝසතුන්ගේද සිවිරාජ ජාතකයේ දිනපතා කහවණු පනසක් දහසක් වියදම් කොට, දෙරටු සතරෙහිද නගර මධ්‍යයේද, දන් දුන්නේද මොහුගේ දාන ත්‍යාග සතුට ඉපදවීමට නොහැකිවිය. යම්කලෙක බමුණු වේශයෙන් අවුත් ශක්‍ර දිව්‍යරාජයා ඇස් ඉල්ලීය. එකල ඒවා උගුල්ලා දෙනු ලබද්දීම සිනහව පහළවිය. කෙසඟ මාත්‍රයකුදු සිත වෙනසක් නොවීය. මෙසේ දෙනලද දාන නිසා බෝසතුන්ට තෘප්තියක් නම් නැත. එහෙයින් ඒ මහා පුරුෂයා දින හතක් මා විසින් කෝටි ලක්‍ෂයකට අධික භික්‍ෂූන්ට දන් දීමට වටීයයි සිතුවේය. ඉක්බිති ඔහු ඒ මණ්ඩපයේ හිඳුවා, සත්දිනක් ගවපානය දුන්නේය. **“ගවපානං”** යනු මහත් මහත් වූ මහසැළිවල කිරි පුරවා උඳුනක තබා ඝන ලෙස පැසුණු කල්හි සහල් බහා පැසුණු මී උක්සකුරු කුඩු ගිතෙල් සමග සකස්කළ භෝජනයක් යයි කියනු ලැබේ. මිනිසුන්ට සකස් කළ නොහැකි වූහ. දෙවිවරුම මෙපමණ දේ සකස් කළහ. යොදුන් දොළහක් දහතුනක් පමණ වූ ප්‍රමාණයක භික්‍ෂූන්ට ගැනීමට නොහැකි විය. ඒ භික්‍ෂූහු තම තමන්ගේ ආනුභාවයෙන් වැඩහුන්හ. අවසන් දිනයේ සියළු භික්‍ෂූන්ගේ පාත්‍ර සෝදා බෙහෙත් පිණිස, ගිතෙල් වෙඬරු තෙල් මීපැණි පුරවා තුන්සිවුරු සමග දුන්නේය. නවක සංඝ භික්‍ෂූන් විසින් ලද සිවුරු රෙදි සියදහසින් අනර්ඝ විය.
ශාස්තෲන් වහන්සේ අනුමෙවෙනි දේශනය කරන්නේ, මේ පුරුෂයා මෙබඳු ආකාර මහා දානයක් දුන්නේය. කවරෙක් නම් වන්නේදැයි සලකන්නේ, අනාගතයේ කල්ප දසදහසකටද අසංඛෙය්‍ය දෙකකටද මත්තෙහි ගෝතම නම් බුදුවන්නේ යයි දැක මහාපුරුෂයා අමතා ඔබ මෙපමණ නම් කලක් ඉක්මවා ගෝතම නමින් බුදුවන්නෙහි යයි විවරණ කළ සේක. බෝධිසත්ත්වයෝ විවරණය අසා, “මම වනාහි බුදුවන්නෙමි.” මට ගෘහවාසයෙන් කවර අර්ථයක්ද? පැවිදි වන්නෙමියි සිතා එබඳු ආකාර සම්පත් කෙළපිඬක් මේ ඉවත දමා ශාස්තෲන් සමීපයේ පැවිදිව බුද්ධ වචනය උගෙන අභිඥා සමාපත්ති උපදවා ආයුෂ කෙළවර බ්‍රහ්මලෝකයේ උපන්නේ ය.
මංගල නම් භාග්‍යවතුන් වහන්සේගේ නගරය උත්තර නම් විය. පියාද උත්තර නම් ක්‍ෂත්‍රියෙකි. මව උත්තරා නම් දේවියයි. සුමේධ, ධම්මසේන නම් අග්‍ර ශ්‍රාවකයෝද පාලිත නම් උපස්ථායකයාද, සීවලී, අශෝකා යන අග්‍ර ශ්‍රාවිකාවෝද, නා ගස බෝධියද වූහ. අසූ අටරියන් උස ශරීරයක්ද විය. වර්ෂ අනූදහසක් සිට ඒ බුදුරදුන් පිරිනිවනට පත්කල්හි එක මොහොතකින්ම දසදහසක් සක්වල එකම ඝන අන්ධකාර විය. සියළු සක්වල මිනිසුන්ගේ මහත් හැඬීම් වැලපීම් විය.
“කොණ්ඩඤ්ඤ නම් බුදුරදුන්ගෙන් පසුව මංගල නම් රහතන් වහන්සේ, අන්ධකාරය ලොව නසා ධර්මාලෝකය පැතිරවීය.”
මෙසේ දසදහසක් ලෝකධාතුව අඳුරුකොට බුදුරදුන් පිරිනිවන්පෑමට පසුව කාලයක “සුමන” නම් ශාස්තෲන් වහන්සේ ලොව පහළවිය. උන්වහන්සේටද ශ්‍රාවක සන්නිපාත තුනක් වූහ. පළමු සන්නිපාතයේදී කෝටි ලක්‍ෂයක් භික්‍ෂූහු වූද, කංචන පර්වතයේ දෙවෙනි සන්නිපාතයේදී අනූකෝටි ලක්‍ෂයක්ද, තුන්වෙනුව අසූකෝටියක්ද වූහ. එකල (අපගේ) බෝධිසත්ව තෙම අතුල නම් නාගරාජයා විය. හේ මහත් සෘද්ධි ඇති මහානුභාව සම්පන්න විය. හෙතෙම බුදුරදුන් උපන්නේ යයි අසා, නෑදෑ සේනාව පිරිවරාගෙන නා භවනෙන් නික්ම, කෝටිලක්ෂයක් භික්‍ෂු සංඝයා පිරිවරාගත් භාග්‍යවතුන් වහන්සේට දිව්‍ය තූර්යනාදයෙන් උපහාරකොට, මහදන් පවත්වා අතිරේක වස්ත්‍ර යුගල බැගින් දී, සරණ ශීලයෙහි පිහිටීය. ඒ ශාස්තෲන් වහන්සේ, මෙතෙම අනාගතයේ බුදුවන්නේ යයි විවරණ දුන් සේක. ඒ භාග්‍යවතුන් වහන්සේගේ නගරය ‘ඛේම’ නම් විය. සුදත්ත නම් රජු පියා විය. සිරිමා නම් දේවිය මව වූවාය. සරණ, භාවිත්ත නම් අග්‍රශ්‍රාවකයෝ දෙනමකි. උදේන නම් උපස්ථායකයාද, සෝණා උපසෝණා නම් අග්‍රශ්‍රාවිකාවෝ දෙදෙනෙක්ද වූහ. නාගස බෝධියයි. අත්රියන් අනූවක් උස ශරීරයක්ද වර්ෂ අනූදහසක ආයු ප්‍රමාණයක්ද වූයේය.
මංගල බුදුරජුන්ට පසුව, සියලු ධර්මයන්ට අසම වූ, සියලු සත්ත්වයන්ට උතුම් වූ සුමන නම් බුදුහු ලොව පහළවිය.
එයට පසුකාලයේ රේවත නම් ශාස්තෲන් වහන්සේ පහළ විය. උන්වහන්සේටද ශ්‍රාවක සන්නිපාත තුනක් වූහ. පළමු සන්නිපාතයේ සීමාවක් නොවේ. දෙවැන්නේ කෝටි ලක්‍ෂයක් වූහ. තෙවැන්නේද එසේමය. එකල අප බෝසත්තුමා අතිදේව නම් බ්‍රාහ්මණයෙකු වී ශාස්තෲ ධර්ම දේශනාව අසා සරණ ශීලයෙහි පිහිටියේ සිරසින් ඇඳිලි බැඳ ඒ ශාස්තෲන් වහන්සේගේ කෙලෙස් ප්‍රහාණය කිරීමේ වර්ණනාව අසා උතුරුසළුව පූජා කළේය. උන්වහන්සේද, මෙතම බුදුවන්නේ යයි විවරණ කළ සේක. ඒ භාග්‍යවතුන් වහන්සේගේ නගරය ‘සුධඤ්ඤවතී’ නම් විය. පියා වුපල නම් ක්‍ෂත්‍රියෙකි. මව විපුලා නම් වූවාය. වරුණය, බ්‍රාහ්මදේවයා නමින් අග්‍ර ශ්‍රාවකයෝ දෙනමකි. උපස්ථායකයා ‘සම්භව’ නම් විය. භද්දා, සුභද්දා නමින් අග්‍රශ්‍රාවිකාවෝ දෙනමකි. ‘නාගස’ බෝධිය විය. ශරීරය අසූරියන් උස විය. ආයුෂ වර්ෂ සැටදහසකි.
සුමන බුදුරජාණන් වහන්සේගෙන් පසුව උපමා රහිත වූ අසදෘශ වූ, අසමාන වූ උත්තම ජින වූ රේවත බුදුන් වහන්සේ ලොව පහළ වූ සේක.
එයට පසුකාලයේ ‘සෝභිත’ නම් ශාස්තෲන් වහන්සේ පහළ වූහ. උන්වහන්සේට ශ්‍රාවක සන්නිපාත තුනක් විය. පළමු සන්නිපාතයේ කෝටි සියයක් භික්‍ෂූහු වූහ. දෙවැන්නේ අනූකෝටියක්ද, තෙවැන්නේ අසූකෝටියක්ද වූහ. එකල අප බෝසත්හු අජිත නම් බ්‍රාහ්මණයෙකුව සිට ශාස්තෲ ධර්ම දේශනාව අසා, සරණ ශීලයෙහි පිහිටා බුදුන් ප්‍රමුඛ භික්‍ෂු සංඝයාට මහදන් පැවැත්වූහ. උන්වහන්සේද මෙතෙම බුදුවන්නේ යයි විවරණ දුන් සේක. ඒ භාග්‍යවතුන් වනහන්සේගේ නගරය සුධම්ම නම් විය. පියා සුධම්ම නම් රජුය. මව සුධර්මා නම් බිසව වූවාය. අසම, සුනෙත්ත නමින් අග්‍ර ශ්‍රාවකයෝ දෙනමක්ද, අනෝම නම් උපස්ථායකයාද විය. අග්‍ර ශ්‍රාවිකාවෝ දෙනම නකුලා ද, සුජාතා ද වූහ. නාගස බෝධියයි. රියන් පනස්අටක් උස ශරීරයක් විය. වර්ෂ අනූදහසක් ආයුෂ විය.
රේවත බුදුන් පිරිනිවි කල්හි තැන්පත් වූ, සන්සුන් සිත් ඇති, අසම වූ සමානයකු නැති, සෝභිත නම් බුදුන්වහන්සේ ලොව පහළවූ සේක.
ඉන්පසු කාලයේ එක් අසංඛෙය්‍යක් ඉක්මවා, එක් කල්පයක බුදුවරු තෙනමක් උපන්නාහ. අනෝමදස්සි පදුම සහ නාරද යනුවෙනි. අනෝමදස්සි බුදුන්ගේ ශ්‍රාවක සන්නිපාත තුනෙක් විය. පළමු සන්නිපාතයේදී අටලක්ෂයක් භික්‍ෂූහු වූහ. දෙවැන්නේ සත් ලක්ෂයක්ද, තෙවැන්නේ හයලක්ෂ්‍යක්ද වූහ. එකල අප බෝසත්හු මහත් සෘද්ධි ඇති මහානුභාව සම්පන්න, නොයෙක් කෝටිලක්ෂ ගණනාවක් යක්‍ෂයන්ට අධිපති යක්‍ෂ සේනාපතියෙක් විය. හෙතම බුදුන් උපන්නේ යයි අසා අවුත්, බුදුන් ප්‍රමුඛ භික්‍ෂු සංඝයාට මහදන් පැවැත්වීය. උන්වහන්සේද මෙතම ලෝකයේ බුදුවන්නේ යයි, විවරණ දුන් සේක. අනෝමදස්සි භාග්‍යවතුන් වහන්සේගේ නගරය චන්ද්‍රවතී නම් විය. ‘යසවා’ නම් රජු පියා වූයේය. යසෝධරා මව වූවාය. නිසභ, අනෝම යනුවෙන් අග්‍ර ශ්‍රාවකයෝ දෙනමක්ද, වරුණ නම් උපස්ථායකයාද, සුන්දරී, සුමනා නම් අග්‍ර ශ්‍රාවිකාවෝ දෙනමක්ද වූහ. කුඹුක් ගස බෝධියයි. රියන් පනහක් උස ශරීරයක්ද විය. වර්ෂ ලක්‍ෂයක් ආයුෂ වින්දේය.
“සෝභිත බුදුරදුන්ට පසුව අපමණ යසස් ඇති, තේජස් ඇති, ඉකුත් කිරීමට අපහසු දෙපා ඇත්තන්ට උතුම් වූ අනෝමදස්සී
එයට පසු කාලයේ ‘පදුම’ නම් ශාස්තෲන් වහන්සේ පහළ වූහ. උන්වහන්සේටද ශ්‍රාවක සන්නිපාත තුනක් වූහ. පළමු සන්නිපාතයේ කෝටි ලක්‍ෂයක් භික්‍ෂූහු වූහ. දෙවැන්නේ තුන් ලක්‍ෂයක්ද, තෙවැන්නේ ග්‍රාම්‍ය නොවූ අරණ්‍යයේ මහවනවාසී, භික්‍ෂූන් දෙලක්ෂයක්ද වූහ. එකල අප බෝසත් තෙම සිංහයකු වී ශාස්තෲන් වහන්සේ නිරෝධ සමාපත්තියට සමවදින ආකාරය දැක, පැහැදුණු සිත් ඇත්තේ වැඳ, ප්‍රදක්‍ෂිණා කොට ප්‍රීති සොම්නසට පැමිණියේ, තුන්වරක් සිංහනාද කොට සත්දිනක් බුද්ධාලම්භන ප්‍රීතිය අත්නොහැර ප්‍රීතිසුඛයෙන් ගොදුරු පිණිස පිටත්ව නොගොස්, ජීවිතය පරිත්‍යාගකොට බුදුරදුන් ආශ්‍රය කරමින් සිටියේය. ශාස්තෲන් වහන්සේ සත්දිනක් ඇවෑමෙන් නිරෝධ සමවතින් නැගිට සිංහයා දෙස බලා භික්‍ෂු සංඝයා කෙරෙහිද සිත පහදවා සංඝයා වඳින්නේය. භික්‍ෂු සංඝයා පැමිණේවා!යි සිතුවේය. භික්‍ෂූහු එකෙණෙහි ආවාහුය. සිංහයාද භික්‍ෂු සංඝයා කෙරහි ප්‍රසාදයට පත්විය. ශාස්තෲන් වහන්සේ ඔහුගේ මනස බලා, අනාගතයේ බුදුවන්නේ යයි ඔහුට විවරණ දුන් සේක. ‘පදුම’ බුදුරදුන්ගේ නගරය චම්පක නම් විය. පදුම නම් රජු පියා විය. (‘පදුම’ බුදුන්ගේ පියා අසම රජු නමින් බොහෝ අට්ඨ කථාවල සඳහන් වෙතත් මෙහි ඇත්තේ ‘පදුම’ රජු කියාය.) මව අසමා නම් වූවාය. සාල, උපසාල නමින් අග්‍ර ශ්‍රාවකයෝ දෙනමක්ද, වරුණ නම් උපස්ථායකයාද වූහ. රාමා, සුරමා නමින් අග්‍ර ශ්‍රාවිකාවෝ දෙනමකි. සෝමුරුතු ගස බෝධිය විය. රියන් පනස් අටක් උස ශරීරයක් විය. ආයුෂ වර්ෂ ලක්‍ෂයකි.
“අනෝමදස්සි බුදුරදුන්ගෙන් පසුව අසමසම වූ අප්‍රතිම පුද්ගල වූ දිපදුත්තම වූ පදුම නම් බුදුරජාණන් වහන්සේ ලොව පහළවූ සේක.”
ඉන්පසු කාලයේ නාරද නම් ශාස්තෲන් වහන්සේ පහළ වූහ. උන්වහන්සේටද ශ්‍රාවක සන්නිපාත තුනක් වූහ. පළමු සන්නිපාතයේ කෝටි ලක්‍ෂයක් භික්‍ෂූහු වූහ. දෙවැන්නේ අනූකෝටි ලක්‍ෂයක්ද, තෙවැන්නේ අසූකෝටි ලක්‍ෂයක්ද වූහ. එකල අප බෝධිසත්ත්වයෝ සෘෂි ප්‍රවෘජ්‍යාවෙන් පැවිදිව පංච අභිඥා, අෂ්ට සමාපත්ති උපදවා පුරුදු කරන ලද ඉන්‍ද්‍රිය වසඟ ඇත්තේ බුදුරදුන් ප්‍රමුඛ භික්‍ෂු සංඝයාට මහදන් දී රත්හඳුන්වලින් පූජා කළේය. උන්වහන්සේද මෙතම අනාගතයේ බුදුවන්නේ යයි විවරණ දුන් සේක. ඒ බුදුරදුන්ගේ නගරය ධඤ්ඤවතී නම් විය. සුමේධ නම් ක්‍ෂත්‍රියා පියාය. මව අනෝමා නම් වූවාය. සුළුමුරුත ගස බෝධිවෘක්‍ෂය විය. ශරීරය අසූ රියනක් උස ඇත්තේ විය. වර්ෂ අනූදහසක් ආයුෂ වැළඳූ සේක.
“පදුමුත්තර බුදුරදුන්ට පසුව, ලොවට උතුම් වූ අසම සම ‘නාරද’ නම් බුදුරජහු ලොව පහළ වූහ.”
නාරද බුදුරදුන්ට පසුකාලයේ කල්ප ලක්‍ෂයකින් මත්තෙහි එක් කල්පයක එක් පදුමුත්තර නම් බුදුරජාණන් වහන්සේ පහළ වූ සේක. උන්වහන්සේට ශ්‍රාවක සන්නිපාත තුනක් වූහ. පළමු සන්නිපාතයේදී කෝටි ලක්‍ෂයක් භික්‍ෂූහු වූහ. දෙ‍වෙන්නේදී වේභාර පර්වතයේ අනූකෝටියක්ද, තෙවෙන්නේදී අසූකෝටියක්ද වූහ. එකල අප බෝසත්හු ජටිල නම් මහසිටු වී බුදුන් ප්‍රමුඛ භික්‍ෂු සංඝයාට තුන්සිවුරු දානය දුන්හ. ඒ ශාස්තෲන් වහන්සේද හෙතම අනාගතයේ බුදුවන්නේ යයි විවරණ දුන් සේක. පදුමුත්තර බුදුරදුන්ගේ කාලයේ තීර්ථකයෝ නම් නොවූහ. සියලුම දෙව් මිනිස්සු බුදුන් සරණම ගියහ. ඒ භාග්‍යවතුන් වහන්සේගේ නගරය හංසවතී නම් විය. පියා ආනන්ද නම් ක්‍ෂත්‍රියෙකි. මව සුජාතා නම් දේවියයි. දේවල, සුජාත යනුවෙන් අග්‍රශ්‍රාවකයෝ දෙනමක්ද, සුමන නම් උපස්ථායකයාද වූහ. අග්‍රශ්‍රාවිකාවෝ දෙනම අමිතා අසමා නම් වූහ. සල්රුක බෝධියයි. ශරීරය අටඅසූරියන් උස විය. ශරීරප්‍රභාව දොළොස් යොදුන් හාත්පස පැතිරුණේය. වර්ෂ ලක්ෂයක් ආයුෂ වින්දේය.
නාරද බුදුරදුන්ට මතුයෙහි, සාගරයට සමාන ගැඹුරු ගුණ ඇති, නොකැළඹිය හැකි, පදුමුත්තර නම් ජිනයන් වහන්සේ සම්බුද්ධත්වයට පැමිණි සේක.
ඉන්පසු කාලයේ කල්ප තිස්දහසක් ඉක්මවා සුමේධය, සුජාත යයි එකම කල්පයේ බුදුවරු දෙනමක් පහළවූහ. සුමේධ බුදුරදුන්ගේ ශ්‍රාවක සන්නිපාත තුනක් විය. පළමු සන්නිපාතයේ සුදර්ශනා නගරයේ කෝටි සියයක් ක්‍ෂීණාශ්‍රවයෝ වූහ. දෙවැන්නේ අනූකෝටියක්ද, තෙවැන්නේ අසූ කෝටියක්ද වූහ. එකී බෝධිසත්වයෝ උත්තර නම් මානවකයා වී නිධන් කර තිබූ අසූ කෝටියක් ධනය වියදම්කොට බුදුන් ප්‍රමුඛ භික්‍ෂු සංඝයාට මහදන් දුන්හ. දන් දී, දහම් අසා, සරණ ශීලයේ පිහිටා නික්මගොස් පැවිදි විය. හෙතෙමේ අනාගතයේ බුදුවන බවට උන්වහන්සේ විවරණ දුන් සේක. සුමේධ බුදුරදුන්ගේ නගරය සුදර්ශන නම් විය. සුදත්ත නම් රජු පියා විය. මවද සුදත්තා නම් වූවාය. වරුණය සම්බකාමය යනු අග්‍ර ශ්‍රාවකයෝ දෙනමයි. උපස්ථායකයා සාගරනම් වී රාමා සුරාමා යනු අග්‍ර ශ්‍රාවිකාවෝ දෙනමය. මහකොහොඹ ගස බෝධිය විය. ශරීරය අසූඅටරියන් උසය. අනූදහසක් වර්ෂ ආයුෂ ඇත්තේ විය.
පදුමුත්තර බුදුන්ට ඉක්බිතිව, ලංවීමට දුෂ්කර වූ, බලවත් වූ, තේජස් ඇති, සකල ලෝකයට උතුම් වූ, සුමේධ නම් නායකයාණෝ බුද්ධත්වයට පැමිණියහ.
උන්වහන්සේට පසුව, සුජාත නම් ශාස්තෲන් වහන්සේ, පහළ වූහ. උන්වහන්සේටද ශ්‍රාවක සන්නිපාත තුනක් වූහ. පළමු සන්නිපාතයේ සැටදහසක් භික්‍ෂූහු වූහ. දෙවැන්නේ පනහකි. තුන්වැන්නේ සතළිහකි. එකල අප බෝධිසත්ත්වයෝ චක්‍රවර්ති රජවී බුදුන් උපන්නේ යයි අසා, එළඹ බණ අසා බුදුන් ප්‍රමුඛ භික්‍ෂු සංඝයාට සත්රුවන් සමග සතර මහද්වීපවල රාජ්‍යය පවරා දී ශාස්තෲන් සමීපයේ පැවිදි විය. සියළු රටවැසියෝ රාජ්‍ය පඬුරු රැගෙන ආරාමික කෘත්‍යය සාදන්නෝ බුදුන් ප්‍රමුඛ භික්‍ෂු සංඝයාට නිතර මහදන් පිරිනැමූහ. ඒ ශාස්තෲන් වහන්සේද මෙතම භික්‍ෂු සංඝයාට නිතර මහදන් පිරිනැමූහ. ඒ ශාස්තෲන් වහන්සේද මෙතම අනාගතයේ බුදුවන්නේ යයි විවරණ දුන් සේක. ඒ බුදුරදුන්ගේ නගරය, සුමංගල නම් විය. උග්ගත නම් රජු පියා විය. මව ප්‍රභාවතී නම් වූවාය. සුදර්ශන, සුදේව නම් අග්‍ර ශ්‍රාවකයෝ දෙනමකි. උපස්ථායකයා නාරද නම් විය. නාගා, නාගසමාලා අග්‍ර ශ්‍රාවිකාවෝ දෙනම වෙති. මහ උණගස බෝධිය විය. එය මද සිදුරු ඇති, ඝන කඳ ඇති, උඩට විහිදුණා වූ මහා ශාඛා ඇති, නිර්මල ඡත්‍රයෙන් ගැවසී ගත් මොනර පිල කළඹක් මෙන් බැබළියේය. උන්වහන්සේගේ සිරුර පනස් රියන් උසය. අනූදහසක් අවුරුදු ආයුෂ විය.
ඒ මණ්ඩ කල්පයෙහි, මනාව වැඩුණු කය ඇති, ළංවී ගැටී එළඹිය නොහැකි, සිංහයකුට බඳු හනු ඇත්තා වූ, සුජාත නම් බුදුන් වහන්සේ පහළ වූ සේක.
සුජාත බුදුරදුන්ට පසු භාගයෙහි මෙයින් කල්ප සියයක් අධික කල්ප අටළොස් කපකට මත්තෙහි එක් කල්පයක, පියදස්සි, අත්ථදස්සි, ධම්මදස්සි යන තුන් බුදුවරු උපන්නාහ. පියදස්සි බුදුරදුන්ගේ ශ්‍රාවක සන්නිපාත තුනෙකි. පළමු සන්නිපාතයේ කෝටි සියයක් භික්‍ෂූහු වූහ. දෙවැන්නේ අනූ කෝටියක්ද, තෙවැන්නේ අසූවක්ද වූහ. එකල බෝසත්හු කස්සප නම් මානවකව ත්‍රිවේදයේ පරතෙරට පැමිණ ශාස්තෲන් වහන්සේගේ ධර්ම දේශනාව අසා කෝටි ලක්ෂ ගණනින් ධන පරිත්‍යාගයෙන් සංඝාරාමයක් කරවා ශරණයෙහිද ශීලයෙහිද පිහිටියේය. ඉක්බිති ඒ ශාස්තෲන් වහන්සේ කල්ප අටළොසක් ඇවෑමෙන් බුදුවන්නේ යයි විවරණ දුන් සේක. උන්වහන්සේ උපන් නගරය අනෝම නම් විය. පියා සුදින්න නම් රජය. මව සුචන්දා නම් වූවාය. පාලිත, සබ්බදස්සි යනු අග්‍රශ්‍රාවකයෝ දෙනම වෙති. උපස්ථායකයා සෝභිත නම් විය. සුජාතා ධම්මදින්නා යනුවෙන් අග්‍ර ශ්‍රාවිකාවෝ දෙදෙනෙකි. පියඟු ගස (පුවඟු) බෝධියයි. ශරීරය අසූරියනක් උස විය. ආයුකාලය වර්ෂ අනූදහසක් වූයේය.
සුජාත බුදුරදුන්ට මත්තෙහි, ස්වයම්භුඥාන ඇති, වෙත පැමිණීමට දුෂ්කර වූ අසමසම වූ මහත් කීර්තිමත් වූ, පියදස්සි නම් ලෝක නායකයන් වහන්සේ බුද්ධත්වයට පත්වූ සේක.
ඉන්පසු කාලයේ අත්ථදස්සි නම් භාග්‍යවතුන් වහන්සේ පහළවූ සේක. උන්වහන්සේටද ශ්‍රාවක සන්නිපාත තුනක් වූහ. පළමු සන්නිපාතයේ අනූඅට කෝටියක් භික්‍ෂූහු වූහ. දෙවැන්නේ අසූඅටදහසක්ද, තෙවැන්නේද එසේමය. එකල බෝසත්හු සුසීම නම් මහත් සෘද්ධි ඇති තාපසකයකු වී දිව්‍යලෝකයෙන් මදාරා මල් කූඩයක් ගෙනවුත් ශාස්තෲන් වහන්සේට පූජා කළේය. උන්වහන්සේද මෙතෙම අනාගතයේ බුදුවන්නේ යයි විවරණ දුන් සේක. ඒ බුදුරදුන් උපන් නගරය සෝභිත නම් විය. සාගර නම් රජු පියාය. සුදස්සන යනු මවයි. සන්ත, උපශාන්ත යනු අග්‍රශ්‍රාවකයෝ දෙනමයි. අභය නම් උපස්ථායකයාද විය. ධම්මා, සුධම්මා යනු අග්‍රශ්‍රාවිකාවෝ දෙනම වූහ. සපුගස බෝධියයි. ශරීරය රියන් අසූවක් උසය. ශරීර ප්‍රභාව යොදුන් සතක් පමණ හාත්පස පැතිරී සිටියේය. ආයුෂ වර්ෂ ලක්‍ෂයකි.
ඒ මණ්ඩ කල්පයෙහි මහා අඳුර දුරුකොට අත්‍ථදස්සි නම් වූ මහා පුරුෂයා සම්මා සම්බෝධියට පත්වූයේය.
ඉන්පසු කාලයේ ධම්මදස්සි නම් ශාස්තෲන් වහන්සේ පහළවිය. උන්වහන්සේටද ශ්‍රාවක සන්නිපාත තුනක්ම වූහ. පළමු සන්නිපාතයේ කෝටිසියයක් භික්‍ෂූහු වූහ. දෙවැන්නේ හැත්තෑ කෝටියක්ද, තෙවැන්නේ අසූකෝටියක්ද වශයෙනි. එකල බෝසත්හු ශක්‍ර දිව්‍යරාජයා වී, දිව්‍ය මල්වලින්ද, දිව්‍ය තූර්යනාදයෙන්ද පූජා කළේය. ඒ ශාස්තෲන් වහන්සේ මෙතම අනාගතයේ බුදුවන්නේ යයි විවරණ දුන් සේක. ඒ භාග්‍යවතුන් වහන්සේගේ නගරය සරණ නම් විය. පියා සරණ නම් රජුය. මව සුනන්දා නම් වූවාය. සුමන පුෂ්පදේව යනු අග්‍රශ්‍රාවකයෝ දෙනම වෙති. උපස්ථායකයා සුනෙත නම් වේ. අග්‍රශ්‍රාවිකාවෝ දෙනම ඛේමා, සච්චනාමා නම් වූහ. රත්කරඬු ගස බෝධියයි. එයට බිඹුදැල් යයිද කියනු ලැබේ. උන්වහන්සේගේ ශරීරය රියන් අසූවක් උසය. වර්ෂ ලක්‍ෂයක් ආයුෂ වී,
“එම මණ්ඩ කල්පයෙහි මහා යශස් ඇති කීර්තිමත් වූ, ධම්මදස්සී බුදුන් වහන්සේ ලොව පහළව, අන්‍ධකාරය දුරුකොට දෙවියන් සහිත ලෝකය බැබළවීය.”
එයට පසුකාලයේ මෙයින් අනූසතර කල්පයක් මත්තෙහි එක් කල්පයක එකම සිද්ධත්‍ථ නම් සම්මා සම්බුදුරජාණන් වහන්සේ පහළවූහ. උන්වහන්සේටද ශ්‍රාවක සන්නිපාත තුනෙකි. පළමු සන්නිපාතයේ භික්‍ෂූන්ගේ ගණන කෝටිසියයක් විය. දෙවැන්නේ අනූකෝටියක්ද, තෙවැන්නේ අසූකෝටියක්ද වූහ. එකල අප බෝසත්හු උග්‍රතේජස් ඇති, අභිඥා බලසම්පන්න වූ, මංගල නම් තාපසයෙක් විය. මහජම්බු ගෙඩියක් ගෙනවුත් තථාගතයන්ට දුන්නේය. ශාස්තෲන් වහන්සේ ඒ ගෙඩිය වළඳා අනූසතර කල්පයක් මස්තකයේ බුදුවන්නේ යයි විවරණ දුන් සේක. ඒ භාග්‍යවතුන් වහන්සේගේ නගරය වේභාර නම් විය. පියා ජයසේන නම් රජුය. මව සුඵුස්සා නම් වූවාය. සම්බල, සුමිත්ත යනු අග්‍රශ්‍රාවකයෝ දෙනම වෙත්. උපස්ථායකයා රේවත නම් වේ. සීවලී සුරාමා යනු අග්‍ර ශ්‍රාවිකාවෝ දෙනමයි. කිණිහිරිය ගස බෝධියයි. ශරීරය හැටරියනක් උසය. ආයුෂ වර්ෂ ලක්ෂයකි.
ධම්මදස්සී බුදුනට මත්තෙහි සිද්ධාර්ථ ලෝකනායකයාණෝ, සූර්යයා උදා වූ කලක් මෙන්, සකල අන්ධකාරයන් දුරුකොට බුද්ධත්වයට පත්වූ සේක.
එයට පසුකාලයේ මෙයින් කල්ප අනූදෙකකට මත්තෙහි එක් කල්පයක තිස්ස, ඵුස්ස යනුවෙන් බුදුවරු දෙනමක් උපන්නාහ. තිස්ස බුදුරදුන්ට ශ්‍රාවක සන්නිපාත තුනෙකි. පළමු සන්නිපාතයේ භික්‍ෂූන් කෝටි සියයක් විය. දෙවැන්නේ අනූකෝටියක්ද, තෙවැන්නේ අසූ කෝටියක්ද වශයෙනි. එකල අප බෝසත්හුව මහත් භෝග ඇති මහත් යශස් ඇති, සුජාත නම් රජවී, සෘෂි ප්‍රවෘජ්‍යාවෙන් පැවිදිවී මහත් සෘද්ධිභාවයට පැමිණ, බුදුන් උපන්නේ යයි අසා දිව්‍යමය වූ මදාරා, පියුම්, පරසතු මල් ආදියද, ගෙන සිවු පිරිස මැද යන්නා වූ බුදුරදුන්ට පූජා කළේය. අහසෙහි මල් වියනක් වූයේය. ඒ ශාස්තෲන් වහන්සේද මෙතෙම මෙයින් අනූකපක් මත්තෙහි බුදුවන්නේ යයි විවරණ දුන් සේක. ඒ බුදුරදුන්ගේ නගරය ඛේම නම් විය. පියා ජනසන්‍ධ නම් වූයේය. මව පදුමා නම් වූවාය. බ්‍රහ්මදේව, උදය යනුවෙන් අග්‍ර ශ්‍රාවකයෝ දෙනමක් වූහ. උපස්ථායක සුමන නම් විය. ඵුස්සා-සුදත්තා යනුවෙන් අග්‍ර ශ්‍රාවිකාවෝ දෙදෙනෙකි. අසනිය ගස බෝධියයි. ශරීරය හැටරියන් පමණ උස විය. වර්ෂ ලක්ෂයක් ආයුෂ විය.
සිද්ධාර්ථ බුදුරදුන්ට පසුව අනන්ත සිල් ඇති අප්‍රමාණ යශස් ඇති අසහාය අසම සම තිස්ස ලෝකනායකයාණන් වහන්සේ පහළ වූහ.
එයට පසුකාලයේ ඵුස්ස නම් ශාස්තෲන් වහන්සේ පහළ විය. උන්වහන්සේටද ශ්‍රාවක සන්නිපාත තුනක් විය. පළමු සන්නිපාතයේ සැටලක්ෂයක් භික්‍ෂුහු වූහ. දෙවැන්නේ ලක්ෂ පනහක්ද, තෙවැන්නේ ලක්ෂ තිස්දෙකක්ද වූහ. එකල අප බෝධිසත්ත්වයෝ විජිතාවි නම් ක්‍ෂත්‍රිය රජව මහා රාජ්‍යය හැර ශාස්තෲන් සමීපයේ පැවිදිවී තුන්පිටකය ඉගෙන මහජනයාට ධර්මය වදාළ සේක. සීල පාරමිතාවද පිරීය. උන්වහන්සේද මෙතෙම බුදුවන්නේ යයි විවරණ දුන් සේක. උන්වහන්සේගේ නගරය කසීනම් වී. ජයසේන නම් රජතුමා පියා විය. මව සිරිමා නම් වූවාය. සුරක්ඛිත, ධම්මසේන යනු අග්‍ර ශ්‍රාවකයෝ දෙනමක් වූහ. උපස්ථායකයා අභය නම් වී. සාලා, උපසාලා යනු අග්‍ර ශ්‍රාවිකාවෝ වූහ. නෙල්ලි ගස බෝධියයි. ශරීරය පනස්අට රියන් උස විය. අවුරුදු අනූදහසක් ආයුෂ වින්දේය.
ඒ මණ්ඩ කල්පයෙහි, උපමා රහිත වූ, මහා කීර්තිමත් වූ, නිරුත්තර වූ ලෝකයට අග්‍රනායක වූ ඵුස්ස නම් ශාස්තෲන් වහන්සේ පහළවූ සේක.
ඉන් මතුකාලයේ මෙයින් කල්ප එක අනූවකට පෙර විපස්සි නම් භගවත්හු පහළ විය. උන්වහන්සේට ශ්‍රාවක සන්නිපාත තුනෙක් වූහ. පළමු සන්නිපාතයේ අටසැට ලක්ෂයක භික්‍ෂූහු වූහ. දෙවැන්නේ අනූ එක් ලක්ෂයක්ද, තුන්වැන්නේ අසූ දහසක්ද වූහ. එකල බෝසත්හු මහා සෘද්ධි ඇති මහානුභාව සම්පන්න අතුල නම් නාගරාජයා වී මැණික් හතක් ඔබ්බවන ලද මාණික්‍යය පුටුවක් බුදුරජාණන් වහන්සේට පිදීය. උන්වහන්සේද, මෙතෙම මෙයින් කල්ප එක් අනූවකින් මතු බුදුවන්නේ යයි විවරණ ප්‍රකාශ කළ සේක. ඒ භාග්‍යවතුන් වහන්සේ උපන් නගරය බන්‍ධුමතී නම් විය. බන්‍ධුමා නම් රජු පියා විය. මව බන්‍ධුමතී නම් වූවාය. ඛණ්ඩ, තිස්ස යනු අග්‍ර ශ්‍රාවකයෝ දෙනම වූහ. අසෝක යනු උපස්ථායකයාය. චන්ද්‍ර, චන්ද්‍රමිත්තා යනුවෙන් අග්‍ර ශ්‍රාවිකාවෝ දෙදෙනෙකි. පළොල් ගස බෝධියයි. ශරීරය අසූ රියනක් උසය. ශරීර ප්‍රභාව යොදුන් සතක් දුර පැතිරී තිබුණේය. අවුරුදු අසූදහසක් ආයුෂ වින්දේය.
ඵුස්ස බුදුන් වහන්සේට මතුයෙහි, ලොවට ඇසක් වැනි වූ, දෙපා ඇත්තන්ට උතුම් වූ, විපස්සී නම් සම්බුද්ධයන් වහන්සේ ලොව පහළවූ සේක.
ඉන්පසු කාලයේ මෙයින් කල්ප තිස්එකක් මත්තෙහි සිඛී, වෙස්සභු යන බුදුවරු දෙනම වූහ. සිඛි බුදුරදුන්ට ශ්‍රාවක සන්නිපාත තුනෙක් වූහ. පළමු සන්නිපාතයේ භික්‍ෂූන් ලක්‍ෂයක් විය. දෙවැන්නේ අසූදහසක්ද, තෙවැන්නේ සැත්තෑදහසක්ද වූහ. එකල බෝසත්හු අරින්දම නම් රජු වී බුදුන් ප්‍රමුඛ භික්‍ෂු සංඝයාට චීවර සහිත මහා දානයක් පවත්වා, සත්රුවනින් අලංකාර කළ, හස්තිරත්නයක් දී ඇතකු ප්‍රමාණ කැප බඩුද දන් දුන්නේය. ඒ ශාස්තෲන් වහන්සේ මෙයින් එක්තිසක් කල්පයෙහි මෙතෙම බුදුවන්නේ යයි විවරණ කළ සේක. ඒ භාග්‍යවත් බුදුරදුන් උපන් නුවර අරුණවතී නම් විය. අරුණ නම් ක්‍ෂත්‍රිය රජු පියා විය. ප්‍රභාවතී බිසව මව වූවාය. අභිභු, සම්භුත යනුවෙන් අග්‍ර ශ්‍රාවක දෙනමක් වූයේය. ඛේමංකර යනු උපස්ථායක භික්‍ෂුවයි. මඛිලා, පදුමා යනු අග්‍ර ශ්‍රාවිකාවෝ වූහ. ඇටඹ ගස බෝධියයි. ශරීරය තිස්හත් රියනක් උස විය. ශරීර ප්‍රභාව යොදුන් තුනක් දුර පැතිරී සිටියේය. අවුරුදු සැත්තෑදහසක් ආයුෂ වැළඳියේය.
“විපස්සි බුදුරදුන්ට පසුව, ලොවට පහනක් වැනි දෙපා ඇත්තවුන්ට නායක වූ අසමසම, අසහාය සිඛී නම් බුදුරදුන් ලොව පහළවූ සේක.”
ඉන්පසු කාලයේ වෙස්සභූ නම් ශාස්තෲන් වහ්නසෙ ලොව පහළවූ සේක. උන්වහන්සේටද ශ්‍රාවක සන්නිපාත තුනක් වූහ. පළමු සන්නිපාතයේ අසූ ලක්ෂයක් භික්‍ෂූහු වූහ. දෙවැන්නේ සැත්තෑ දහසක්ද, තෙවැන්නේ සැටදහසක්ද වූහ. එකල බෝසත්හු සුදර්ශන නම් රජවී බුදුන් ප්‍රමුඛ භික්‍ෂු සංඝයාට චීවර සහිත මහදන් දී උන්වහන්සේ සමීපයේ පැවිදි වී ආචාර ගුණ සම්පන්නව බුද්ධරත්නයෙහි නොසැලෙන ප්‍රීති බහුලතාවයෙන් යුතු විය. ඒ භාග්‍යවතුන් වහන්සේද මෙතෙම මෙයින් කල්ප තිස්එකක් ඇවෑමෙන් බුදු වන්නේ යයි විවරණ දුන් සේක. ඒ භගවත්හු අනෝම නුවර උපන්හ. සුප්පතීත නම් රජු පියා විය. යසවතී මව වූවාය. සෝණ, උත්තර යනුවෙන් අග්‍ර ශ්‍රාවකයෝ දෙනමකි. උපස්ථායකයා උපශාන්ත වී. රාමා, සුරාමා යනු අග්‍ර ශ්‍රාවිකාවෝ දෙනමය. සල්රුක බෝධියයි. හැට රියනක් උස ශරීරය විය. වර්ෂ හැටදහසක් ආයු වැළඳියේය.
“මේ කල්පයෙහි අසම වූ අපමණ ගුණ ඇති වෙස්සභු නම් බුදුරජාණන් වහන්සේ ලොව පහළවූ සේක.”
ඉන් මෑත භාගයේ මේ කල්පයෙහි බුදුවරු සතර නමක් උපන්නෝය. කකුසඳ, කෝණාගම, කස්සප සහ අපගේ භාග්‍යවතුන් වහන්සේ යනුවෙනි. කකුසඳ බුදුරදුන්ට එකම ශ්‍රාවක සන්නිපාතයකි. එහි සතළිස් දහසක් භික්‍ෂූහු වූහ. එකල අප බෝසත්, ඛේම නම් රජ වී බුදුන් ප්‍රමුඛ භික්‍ෂු සංඝයාට පාත්‍රසිවුරු ද, අඳුන් ආදි බෙහෙත් දන් දී ශාස්තෲ ධර්ම දේශනාව අසා පැවිදි විය. උන්වහන්සේද මෙතෙම බුදුවන්නේ යයි විවරණ දුන් සේක. කකුසඳ බුදුරදුන් උපන් නුවර ඛේම නම් විය. අග්ගිදත්ත නම් බ්‍රාහ්මණයා පියා වූයේය. විසාඛ නම් බැමිණිය මව වූවාය. විදුර, සංජීව නමින් අග්‍ර ශ්‍රාවකවරු දෙනමකි. උපස්ථායකයා බුද්ධිජ නම් වී. සාමා, චම්පා යනුවෙන් අග්‍ර ශ්‍රාවිකාවෝ වූහ. මහරිය ගස බෝධියයි. ශරීරය රියන් හතළිහක් උස විය. වර්ෂ හතළිස් දහසක් ආයුෂ වින්දේය.
“වෙස්සභු බුදුරදුන්ට මතුකාලයේ ලොවට උතුම් පහනක් වූ අප්‍රමාණ ඤාණ සම්භාරයෙන් පිරි වෙත පැමිණීම දුෂ්කර වූ කකුසඳ නම් සම්බුදුරදුන් ලොව පහළ වූහ.”
උන්වහන්සේට මතුකාලයේ කෝණාගමන නම් ශාස්තෲන් වහන්සේ ලොව පහළ විය. උන්වහන්සේටද එකම ශ්‍රාවක සන්නිපාතයකි. එහි භික්‍ෂූන් තිස්දහසක් වූහ. එකල බෝසත්හු අප ‘පර්වත’ නම් රජවී, ඇමති සේනාව පිරිවරා ශාස්තෲන් සමීපයට ගොස් ධර්මදේශනාව අසා බුදුන් ප්‍රමුඛ භික්‍ෂු සංඝයාට ආරාධනාකොට මහදන් පවත්වා උවටැන් කොට පාත්‍ර පත්තුණ, චිනවස්ත්‍ර, ලිහිල් කම්බල කෝසෙය්‍ය දුහුලී වස්ත්‍රද රන්වන් මිරිවැඩි ද අනෙක් බොහෝ පිරිකර ද පුදා ශාස්තෲන් වහන්සේ සමීපයේ පැවිදි විය. උන්වහන්සේද මෙතෙම බුදුවන්නේ යයි විවරණ දුන් සේක. උන්වහන්සේ සෝභවතී නම් නගරයෙහි උපන්නේය. යඤ්ඤදත්ත නම් බ්‍රාහ්මණ තෙමේ පියා විය. උත්තරා නම් බැමිණිය මව වූවාය. භිය්‍ය, උත්තර යනු අග්‍ර ශ්‍රාවකයෝ දෙනම වෙති. සොතිම්ප් යනු උපස්ථායක භික්‍ෂුවයි. සමුද්දා, උත්තරා යනු අග්‍ර ශ්‍රාවිකාවෝ වූහ. දිඹුල් ගස බෝධිය විය. ශරීරය රියන් තිහක් උසය. වර්ෂ තිස්දහසක් ආයුෂ වින්දේය.
“කකුසඳ බුදුරදුන්ගෙන් මතු ලොවට පහනක් වැනි නරශ්‍රේෂ්ඨ වූ ලෝකජ්‍යෙෂ්ඨ වූ කෝණාගමන ජිනේත්‍රයාණන් වහන්සේ ලොව පහළවූ සේක.”
උන්වහන්සේට මතුකාලයේ කස්සප නම් ශාස්තෲන් වහන්සේ පහළවූ සේක. උන්වහන්සේටද එකම ශ්‍රාවක සන්නිපාතයකි. එහි විසිදහසක් භික්‍ෂූහු වූහ. එකල අප බෝධිසත්ත්වයෝ ජෝතිපාල නම් මානවකයා වී ත්‍රිවේදයේ පරතෙරට පැමිණ පොළොවේද අහසේද ප්‍රකට වූයේය. ඔහු ඝටීකාර කුඹල්කරුගේ මිත්‍රයා විය. හෙතෙම ඔහු සමග ශාස්තෲන් වෙත එළඹ ධර්මදේශනාව අසා පැවිදි වී, පටන්ගත් වීර්ය ඇතිව තුන්පිටකය ඉගෙන වත්පිළිවෙතින් බුද්ධශාසනය ශෝභාමත් කළහ. උන්වහන්සේද මෙතම බුදුවන්නේ යයි වියරණ දුන්හ. ඒ භාග්‍යවතුන් වහන්සේගේ උපන් නගරය බරණැස නම් විය. බ්‍රහ්මදත්ත නම් බමුණා පියා වූයේය. බන්‍ධුමතී නම් බැමිණිය මව වූවාය. තිස්ස භාරද්වාජ යනු අග්‍ර ශ්‍රාවකයෝ දෙනම වූහ. උපස්ථායකයා සබ්බමිත්ත නමි. අනුලා, උරුවෙලා නමින් අග්‍ර ශ්‍රාවිකාවෝ දෙනමකි. නුගරුක බෝධියයි. ශරීරය විසිරියනක් උසය. වර්ෂ විසිදහසක ආයු කාලයක් වින්දේය.
“කෝණාගමන බුදුරදුන්ට පසුව සූර්යරාජයකු වැනි ලොවට පහනක් වැනි ධර්මරාජන් වූ කස්සප බුදුරදුන් පහළ වූ සේක.”
යම් කල්පයක දීපංකර භාග්‍යවත්හු පහළ වේද, එම කල්පයෙහි තවත් බුදුවරු තෙනමක්ද වූහ. උන්වහන්සේලා සමීපයේ බෝධිසත්වයාණන්ට විවරණ දීමක් නොමැත. එහෙයින් ඔවුහු මෙහි නොපෙනෙත්. අට්ඨකථාවේ, තණ්හංකර බුදුරදුන්ගේ පටන් සියළු බුදුවරුන් පෙන්වීමට මෙය කියන ලදි :-
“තණ්හංකර මේධංකර තවද සරණංකර, දීපංකර ලොවට පහනක් බඳු කොණ්ඩඤ්ඤ බුදුරදුන්ද,
මංගල, සුමන, රේවත එසේම සෝභිත, අනෝමදස්සි, පදුම, නාරද, පදුමුත්තර
සුමේධ ද, සුජාත ද මහත් කීර්තිමත් පියදස්සී, අත්‍ථදස්සි, ධම්මදස්සි, සිද්ධාර්ථ ලෝකනායකවරු
තිස්ස, ඵුස්ස සම්බුදුරදුන්ද, විපස්සී, සිඛී, වෙස්සභු, කකුසඳ, කෝණාගමන, කස්සප යන ශාස්තෲවරුද,
වීතරාගී වූ එකඟ වූ සිත් ඇති මේ සම්බුදුවරු වූහ. මහ අඳුර දුරු කරමින් සූර්යරාජයා මෙන් උපන්නාහුය. ශ්‍රාවක සංඝයා සහිත ඔවුහු ගිනිකඳන් සේ බැබළී නිවුණෝය.”
එහිදී අපගේ බෝධිසත්ත්වයෝ දීපංකර ආදි සිව්විසි බුදුවරුන්ගේ සමීපයේ ප්‍රාර්ථනා කරන්නේ සාරාසංඛ්‍ය කල්ප ලක්‍ෂයක සිට පැමිණි සේක. කාශ්‍යප බුදුරජාණන් වහන්සේගෙන් පසුභාගයෙහි මේ සම්‍යක් සම්බුද්ධයන් වහන්සේ හැර, වෙනත් බුදුකෙනෙක් නම් නැත්තාහ. මෙසේ දීපංකරාදී සූවිසි බුදුවරුන්ගෙන් ලබන ලද විවරණ ඇති බෝසතාණෝ,
“මිනිසත් භාවයද, ලිංග සම්පත්තියද, ශාස්තෲ කෙනෙකු දැකීමේ වාසනාවද, පැවිදිවීමද, මහත් ගුණ සමූහයද බුදුවීමේ දැඩි කැමැත්තද, මේ අෂ්ට ධර්ම ගැලපීමෙන් ප්‍රාර්ථනාව සමෘද්ධ වේ.”
යන මේ අෂ්ට ධර්ම සමාදන් වී, දීපංකර පාමුල කරන ලද අභිනීහාර ඇත්තේ, ඒකාන්තයෙන් සැමතැන බුද්ධකාරක ධර්මයේ සොයමියි සොයන්නේ පළමු දාන පාරමිතාව දුටුවෙමි. දානපාරමිතා ආදී බුද්ධකාරක ධර්මයෝ දක්නා ලදි. ඒවා පුරමින් වෙස්සන්තර ආත්මභාවය දක්වා පැමිණියේය. එසේ පැමිණෙන්නේද පැමිණෙන්නාහු කරන ලද යම් ඒ අභිනීහාරයන්හි ආනිශංස වර්ණනා කරන ලදි.
මෙසේ සියළු අංගවලින් යුක්ත වූ, සම්පූර්ණ බුදුබවට නියත පුද්ගලයෝ කල්ප කෝටි සියගණන් දිග සසර සැරිසරන්නාහු නමුදු,
අවීචියෙහි නූපදිති. එසේම ලෝකන්තරිකවලද නූපදිති. නිජ්ඣාම තණ්හික ඛුප්පිපාස කාලකඤ්ජක නොවෙති.
දුගතියෙහි ඉපදුන ද, ක්‍ෂුත්‍ර ප්‍රාණීහු නොවෙති. මිනිසුන් අතර උපදනා ඔවුහු ජාත්‍යන්‍ධයෝ නොවෙති.
කර්ණ විකලතා නොවෙති. ගොළු නොවෙති. ස්ත්‍රීත්වයට නොයති. උභතො බ්‍යඤ්ජක පණ්ඩක නොවෙති.
බෝධියට නියත උතුමෝ පරියාපන්න නොවෙති. ආනන්තරිකයන්ගෙන් වෙන් වූවාහු හැමතන්හි පිරිසිදු චරියා ඇත්තෝ,
කර්මවාදී කිරියවාදී දර්ශන ඇත්තාහු මිථ්‍යාදෘෂ්ටිය ඇසුරු නොකරති. ස්වර්ගයෙහි සිටියත් අසංඥ සත්තයෙහි නූපදිති.
සුදවැසි දෙවියන් අතර ඉපදීමට හේතුවක් නොවෙයි. නෛෂ්ක්‍රම්‍යයට නැමුණු සත්පුරුෂයෝ සසර නොඇලී සියලු පාරමී පුරන්නාහු ලෝකාර්ථ චරියාවෙහි හැසිරෙති.
මේ ආනිශංස ලබා පැමිණියෝය. පාරමීදම් පුරන්නා වූ මගේ අකිත්ති බ්‍රාහ්මණ කාලයේද, සංඛ බ්‍රාහ්මණ කාලයේද, ධනංජය රාජ සමයේද මහා සුදර්ශන රාජ්‍ය කාලයේද, මහාගෝවින්ද කාලයේද, නිමි මහරජුගේ කාලයේද, චන්දකුමාර කාලයේද, විසය්හ සෙට්ඨි කාලයේද, සිවි රජුගේ කාලයේද වෙස්සන්තර රාජ කාලයේදැයි, දාන පාරමිතාව පුරණ ලද ආකාරයේ ප්‍රමාණයක් නම් නැත. ඒකාන්තයෙන්ම වන්න. සස පණ්ඩිත ජාතකයේ :-
මෙසේ ආත්මභාවය පරිත්‍යාග කරන්නාවුගේ දාන පාරමිතාව, පරමත්‍ථ පාරමිතා නම් විය. එසේ සීලව රාජකාලයේ, එම්පෙය්‍ය නාරජු සමයේ. භූරිදත්ත නාරජු සමයේ. ඡද්දන්ත හස්තිරාජ කුලයේ ජයද්දිස රාජ පුත්‍ර වූ අලීනසත්තු කුමාර කාලයේ සීල පාරමිතාව පිරියයුතු අවස්ථාවන්ගේ ප්‍රමාණයක් නැත. මෙම අර්ථය වනාහි සංඛපාල ජාතකයේ:-
“හුල්වලින් විදිනු ලබන කල්හිද, සැත්වලින් කොටනු ලබන කල්හිද, භෝජ පුත්‍රයා කෙරෙහි නොකිපියෙමි. මේ මගේ සීල පාරමිතාවයි.”
මෙසේ ආත්මය පරිත්‍යාග කරන්නහුගේ සීල පාරමිතාව පරමත්ථ පාරමිතා නම් වේ. එපරිදි සෝමනස්සකුමාර කාලයේද හත්ථිපාල කුමාර කාලයේද, අයෝඝර පණ්ඩිත කාලයේද, මහාරාජ්‍යය හැරදමා නෛෂ්ක්‍රම්‍ය පාරමිතාව පුරණ ලද ආත්මවල ප්‍රමාණයක් නම් නැත. මේ අර්ථය වනාහි චූලසුතසෝම ජාතකයේ,
“අතට පත් මහාරාජ්‍යය, කෙළපිඬක් මෙන් ඉවත දැමුවෙමි. බිඳකුදු ඇලීමක් නැතිව පරිත්‍යාග කළෙමි. මේ මාගේ නෛෂ්ක්‍රම්‍ය පාරමිතාවයි.”
මෙසේ සැකයෙන් ඇල්මෙන් තොරව රාජ්‍යය හැරදමා නික්ම ගියහුගේ නෙක්ඛම්ම පාරමිතාව, පරමාර්ථ පාරමිතා නම් වේ. එපරිදි විධුර පණ්ඩිත කාලයෙහි, මහාගෝවින්ද පණ්ඩිත කාලයේ, කුද්දාල පණ්ඩිත කාලයෙහි, අරකපණ්ඩිත කාලයේ, බෝධි පරිබ්‍රාජක කාලයේ, මහෞෂධ පණ්ඩිත කාලයෙහි ද ප්‍රඥා පාරමිතාව පුරණ ලද ප්‍රමාණයන්ගෙන් ප්‍රමාණයක් නම් නැත. එකම අවස්ථාවක් දක්වන්නේ නම් සත්තභත්ත ජාතකයේ සේනක පණ්ඩිත කාලයෙහි;
ප්‍රඥාවෙන් සොයා බලා විසඳූ මම බ්‍රාහ්මණයා දුකෙන් මුදාලීමි. ප්‍රඥාවෙන් මා හා සමානයෙක් නැත. (ප්‍රඥාව හා සමාන දෙයක් මට නැත.) මේ මාගේ ප්‍රඥා පාරමිතාවයි.
පසුම්බිය ඇතුළට ගියා වූ සර්පයා දක්වමින් බමුණා දුකින් මිදූ ප්‍රඥා පාරමිතාව පරමාර්ථ පාරමිතා නම් වේ. එපරිදිම විරිය පාරමිතාදියද, පුරන ලද ගණනේ ආත්ම ගණනේ සීමාවක් නම් නැත. එකම අවස්ථාවක් දක්වන්නේ නම් මහාජනක ජාතකයේ, ඒ සම්බන්ධ තොරතුරු මහාජනක ජාතකයේ දැක්වේ :-
“තෙරක් නොපෙනෙන මහමුහුද මැද සියලු මිනිසුන් නැසෙද්දී චිත්ත ධෛර්යය උපදවා වීර්යය වඩා මුහුදින් එතරවීම, මගේ වීර්ය පාරමිතාවයි.”
මෙසේ මහා සමුද්‍රය තරණය කර දිවි ගලවා ගැනීම් වීර්ය පාරමිතාවේ පරමත්‍ථ පාරමී නම් වේ. ක්‍ෂාන්තිවාදී ජාතකයෙහි :-
“තියුණු වූ පොරොවකින් චේතනා විරහිතව මට කොටන කල්හිද, කසීරජු කෙරෙහි නොකිපියෙමි. ඒ මගේ ක්‍ෂාන්ති පාරමිතාවයි.”
මෙසේ චේතනා රහිතව මෙන් මහා දුකක් ඉවසන්නහුගේ ක්‍ෂාන්තිය, ක්‍ෂාන්ති පරමාර්ථ පාරමිතා නම් වේ. මහා සුතසෝම ජාතකයේ පෙනෙන පරිදි :-
“සත්‍යය වචනයම රකින්නේ මගේ ජීවිතය හැරදමා, එක්සියයක් රජවරුන් මුදවාලීමි. ඒ මගේ සත්‍ය පාරමිතාව වේ.”
මෙසේ ජීවිතය හැරදමා සත්‍යය අනුව රැක කියා කරන්නහුගේ සත්‍යය පාරමිතාව සත්‍ය පරමාර්ථ පාරමිතා නම් වේ. මුගපක්ඛ ජාතකයේ:-
“මට දෙමව්පියෝ අප්‍රිය නොවේ. මහා කීර්තියද අප්‍රිය නොවේ. ඒ සියල්ලම වඩා සර්වඥතා ඥානය මට ප්‍රිය ය. එහෙයින් ව්‍රතය අධිෂ්ඨාන කළෙමි.”
මෙසේ ජීවිතය තොර වුවද, ව්‍රත අධිෂ්ඨානයෙහි පිහිටා කටයුතු කිරීම අධිෂ්ඨාන පාරමිතාවේ පරමාර්ථ පාරමි නම් වේ. සාම ජාතකයේ:-
මා දැක කිසිවෙක් බිය නොවේ. මම ද කිසිවකු දැක බිය නොවෙමි. මෛත්‍රී බලයෙන් ශක්තිමත් වූ මම හැමකල්හිම මහා වනයෙහි සතුටින් වෙසෙමි.
මෙසේ ජීවිතය ද නොබලා මෛත්‍රිය වඩන බෝසතුන්ගේ මෛත්‍රී පාරමිතාව මෛත්‍රී පරමත්‍ථ පාරමිතා නම් වූයේය. ලෝමහංස ජාතකයෙහි :-
මිනීඇට පොදියක් හිසට කොට්ටය වශයෙන් තබාගෙන, මම සොහොන්බිමෙහි සැතපෙමි. ගොපලු දරුවෝ පැමිණ විරූප රූප දක්වති. උසුළු විසුළු කරති.
මෙසේ ගම්දරුවෝ සමහරු කෙළගැසීම් කරති. සමහරු මල්දම් ගෙන උපහාර දක්වති. ඔවුන් මෙසේ කරද්දීත්, සැපදුක් වේදනා නො උපදවා දෙපිරිස කෙරෙහිම මැදිහත්බවින් යුක්තව විසීමි. මෙසේ මැදිහත් බවින් යුක්තව පිරූ උපෙක්ඛා පාරමිතාව උපෙක්ඛා පාරමිතාව නම් වෙයි.
මේ දැක්වූයේ ඉතා කෙටියෙනි. මෙහි විස්තර චරියා පිටකයෙන් ගතයුතුය. විස්තර එහි ආයේය. මෙසේ පාරමිතාවන් පුරා වෙස්සන්තර ආත්මභාවයෙහි උපන්නේ,
සිත් පිත් නැති සුවදුක් පිළිබඳ හැඟීමක් නැති සිතිවිල්ලෙන් තොර මහපොළව දාන පාරමිතාවෙන් සත්වරක් කම්පා කරවීය.
මෙසේ මහපොළොව කම්පාකොට, මහා පින්කොට ආයුෂයාගේ කෙළවර වෙසතුරු ආත්මභාවයෙන් චුතව තුසිත දෙව්ලොව උපන්නේය. මෙසේ දීපංකර පාද මූලයෙහි පටන්, යම් දවසක තුසිත දෙව්ලොව උපන්නේද, ඒ දක්වා වූ කථා පුවත **දූරෙ නිදාන** නම් වන්නේය. බෝසතුන් තුසිත පුරයෙහි වසන්නා වූ කාලයෙහිම බුද්ධ කෝලාහලය හටගත්තේය. ලෝකයෙහි මහත් කෝලාහල තුනක් උපදී. කල්ප කෝළාහල, බුද්ධ කෝළාහල සහ චක්‍රවර්ති කෝළාහල යනුවෙනි. එහි වර්ෂ සියදහස් ගණනක් ඇවෑමෙන් කල්පය හටගැනීම වන්නේ යයි ලෝකව්‍යවහාරයයි. කාමාවචර දෙවිවරු හිස පහත්කරගෙන කෙස් විසුරුවාගෙන කඳුළුපිරි මුහුණින් ගැලූ කඳුළු අත්වලින් පිසදමමින් රතු වස්ත්‍ර හැඳ අතිශය විරූපවේශධාරීව, මනුෂ්‍ය ලෝකයේ හැසිරෙන්නෝ මෙසේ දැනුම් දෙති. මෙයින් වර්ෂ සියදහස් ගණනක් ඇවෑමෙන් කල්පය හටගැනීම වන්නේය. මේ ලෝකය විනාශ වන්නාහ. මහා සමුද්‍රයද වියළෙයි. මේ මහපොළොව සිනේරු පර්වතරාජයාද දැවෙන්නේය. විනාශ වන්නේය. බ්‍රහ්මලෝකය දක්වා ලෝක විනාශ වන්නේය. මෛත්‍රිය වඩව්! කරුණා මුදිතා උපේක්‍ෂා වඩව්! මවට උපස්ථාන කරවු! පියාට උපස්ථාන කරවු! කුලයේ වැඩිහිටියන්ට වතාවත් කරවු! යනුවෙනි. මෙය කල්ප කෝළාහල නම් වේ. වර්ෂ දහසක් ඇවෑමෙන් ලෝකයෙහි සර්වඥ බුදුරජාණන් වහන්සේ උපදින්නේ යයි, ලෝකපාලක දෙවිවරු, මෙතැන්සිට වර්ෂ දහසක් ඇවෑමෙන් ලොව බුදුකෙනෙකු උපදින්නේය යයි ඝෝෂා කරමින් ඇවිදිති. මෙය බුද්ධ කෝළාහල නම් වේ. වර්ෂ සීයක් ඇවෑමෙන් චක්‍රවර්ති රජු උපදින්නේ යයි උද්ඝෝෂණය කරමින් ඇවිදිති. මෙය චක්‍රවර්ති කෝළහල නම් වේ. මේ කෝළාහල තුනම මහා කෝළාහල වෙති.
මේවා අතර බුද්ධ කෝළාහල ශබ්දය අසා මුළු දසදහසක් සක්වළ දේවතාවෝ එකට රැස්වී, අසවල් නම් සත්ත්වයා බුදුවන්නේ යයි දැන ඔහු වෙත එලඹ ආයාචනා කරයි. ආයාචනා කරනු කැමැත්තේ, පූර්ව නිමිති පහළවූ කල්හි ආයාචනා කරති. එකල වනාහි ඒ සියල්ලෝම එක එක චක්‍රවාටයේ හුන් අයද, චාතුම්මහාරාජිකයේ ශක්‍රයාද, සුයාම, සන්තුසිත, පරනිර්මිත වසවර්ති මහා බ්‍රහ්මාදීන් සමග එක සක්වළෙහි රැස්වී තුසිත භවනයේ වසන්නා වූ, බෝසතුන්ගේ සමීපයට ගොස් නිදුකාණනි, නුඹ විසින් දස පාරමිතා පුරණ ලද්දේ, ශක්‍ර සම්පත් නිසා නොව, බ්‍රහ්ම සම්පත් නිසා නොව, චක්‍රවර්ති සම්පත් නිසා නොව, පාරමිතා පුරණ ලද්දේ, ලෝකයෙන් එතෙරවීම පිණිස, සර්වඥතා ඥානය ප්‍රාර්ථනා කිරීම් වශයෙන්ම පුරණ ලද්දීය. නිදුකාණනි, ඒ ඔබට දැන් බුදුවීම පිණිස කාලයයි. බුදුබව පිණිස සුදුසු කාලයයි. ආයාචනා කළහ.
ඉක්බිති බෝසත්හු, දේවතාවන්ට ප්‍රතිඥා නොදී කාලය, දීපය, දේශය, කුලය, මවගේ ආයුෂ කෙළවරවීම් වශයෙන් පංචමහා විලෝකන බැලුවේය. එහිදී කාලයද අකාලයදැයි පළමුව සුදුසු කාලය බැලුවේය. එහි වර්ෂ සියදහස් ගණනක් උඩට වැඩෙන ආයුෂ කාලය කාලය නම් නොවෙයි. කුමක් හෙයින්ද? එකල සත්ත්වයන්ට ජාති ජරා මරණ ආදිය ප්‍රකට නොවෙත්. බුදුවරුන්ගේ ධර්මදේශනාද ත්‍රිලක්‍ෂණයෙන් මිදීමක් නම් නැත. ඒවායේ අනිත්‍ය, දුක්ඛ, අනාත්ම යයි කියන්නන්ට මේ කුමක් කියන්නේදැයි නොඇසිය යුතුය. නොඇදහිය යුතුයයි සිතති. ඒ නිසා සුදුසු කාලය නොවේ. එසේ නොමැතිකල්හි අනෛර්යාණික ශාසනයක් වෙයි. එහෙයින් එය අකාලයයි වර්ෂ සියයකට වඩා අඩු ආයුකාලයද අකාල නම් වෙයි. කුමක් හෙයින්ද? එකල සත්ත්වයෝ උඩට නැගුණු කෙලෙස් බහුලව වසති. කෙළෙස් උත්සන්න වූ කල්හි, දෙන ලද අවවාදද අවවාද තැන නොපිහිටයි. ජලයේ දණ්ඩක් මෙන් වහාම ඉවත්ව යයි. එහෙයින් එයද අකාලය. වර්ෂ සියදහසේ පටන් යටට වර්ෂ සියයේ උඩට ඇති ආයුකාලය කාලය නම් වේ. එකලද වර්ෂ සියයේ ආයු කාලයයි. ඉක්බිති බෝසත්හු ඉපදීමට සුදුසු කාලයදැයි බැලුවේය.
ඉක්බිති දිවයින බලන්නේ පිරිවර සහිත සතර මහද්වීප බලා දිවයින් තුනක බුදුවරු නූපදිති. ජම්බුද්වීපයේම උපදිති. එයින් දීපයද බැලුවේය.
අනතුරුව ජම්බුද්වීප නම් මහා දස දහසක් යොදුන් ප්‍රමාණ ඇති කවරනම් ප්‍රදේශයක බුදුවරු උපදින්නාහුද? ඉඩකඩද බලන්නේ මජ්ඣිම දෝෂය දුටුවේය. මජ්ඣිම දිශාව නම් පෙරදිගින් කජංගල නාම නියම්ගමයි. ඉන් පසුපස මහාසාලයයි අනතුරුව පසුපසම ජනපදයෝ වලක්වා මැද පූර්ව දක්ෂ දිශාවෙහි, සල්ලවතී නම් නදියයි. ඉන් අනතුරුව පසුපස ජනපදයෙන් මෙතෙර මැද දකුණු දිශාවෙන් සේතකණ්ණිකා නම් නියම්ගමයි. ඉන් අනතුරුව ප්‍රත්‍යන්ත ජනපදයෙන් මෙතෙර මැද පශ්චිම දිශාවෙහි ථූන නම් බ්‍රාහ්මණ ගමෙකි. ඉන් අනතුරුව ප්‍රත්‍යන්ත ජනපදයකි. උතුරු දිශාවෙන් උසීරද්ධවජ නම් පර්වතයයි. ඉන් අනතුරුව ප්‍රත්‍යන්ත ජනපද වේ. මෙසේ විනයෙහි කියන ලද ප්‍රදේශය දිගින් යොදුන් තුන්සියයක්, පළලින් ඉන් අඩකි. වටප්‍රමාණය යොදුන් නවසීයකි. මේ ප්‍රදේශයේ බුදු, පසේබුදු, අග්‍රශ්‍රාවක, අසූමහා ශ්‍රාවක, චක්‍රවර්ති රජවරු වෙනත් මහේශාක්‍ය ක්‍ෂත්‍රිය බ්‍රාහ්මණ ගෘහපති මහසාළ (සිටු) කුලවල අයද උපදිති. දැන් මෙහි කපිලවස්තු නම් නගරයක් ඇත. එහි මා විසින් ඉපදිය යුත්තේ කොහේද නිශ්චයකට පැමිණියේය.
ඉක්බිති කුලය පිළිබඳ සලකා බලන්නේ බුදුවරු නම් වෛශ්‍ය කුලයෙහි හෝ ශුද්‍ර කුලයෙහි නූපදින්නාහ. ලෝක සම්මතයට අනුව ක්‍ෂත්‍රිය කුලයෙහි හෝ බ්‍රාහ්මණ කුලයෙහි යනු කුල දෙකෙහි පමණක් උපදිත්. දැන් ක්‍ෂත්‍රිය කුලය ලෝකය සම්මතයයි. එබැවින් එහි උපදින්නෙමි. සුද්ධෝදන නම් රජතුමා මගේ පියා වන්නේ යයි කුටුම්භය බැලුවේය.
ඉක්බිති මව පිළිබඳ සලකා බලන්නේ බුද්ධ මාතාව නම් පුරුෂ ලෝලියක් හෝ සුරාලෝලී නොවෙයි. කල්ප දසදහසක පටන් පුරණ ලද පාරමී නිසා උපතේ පටන් නොකඩවා පංචසීලයෙහිම පිහිටයි. මේ මහාමායා දේවිය එබඳු ආකාර නිසා, මැය මට මව වන්නී යයිද, ඇයගේ ආයුෂ කොපමණද? උපරිම මාස දහයකුත් සත්දිනක් බව දුටුවේය.
මෙසේ මේ පස්මහබැලුම් බලා මේ බුදුවීමට කාලය යයි, නිශ්චයකොට දේවතාවන්ට සංග්‍රහ කරින් ප්‍රතිඥා දී දෙවිවරුනි; නුඹලා යව! යයි ඒ දේවතාවෝ පිටත්කර යවා තුසිත දේවතාවන් විසින් පිරිවරන ලද්දේ තුසිතපුරයේ නන්දන වනයට පිවිසියේය. සියළුම දිව්‍යලෝකවල නන්දන වනයන් ඇත. එහිදී දෙවිවරු ඔහුට “මෙතනින් චුතව සුගතියට යව! මෙතනින් චුතව සුගතියට යව!” යයි මෙසේ, පෙර කරන ලද කුසල කර්මයන්ගේ ඉඩකඩ සොයමින් හැසිරෙති. හෙතෙම මෙසේ දේවතාවන් විසින් කුසල් සිහිපත් කරන කල්හි පිරිවරන ලදුව, එහි හැසිරෙන්නේම චුතවී මහාමායා දේවියගේ කුසෙහි පිළිසිඳ ගත්තේය.
ඔහුගේ පිළිසිඳ ගැනීම පිළිබඳව පිළිවෙල කථාවයි. එකල වනාහි කපිලවස්තු නගරයෙහි ඇසළ කැනැත් සැණකෙලිය විය. මහජනයා නැකැත් ක්‍රීඩා කරයි. මහාමායා දේවිය පුර මාසයේ සත්වෙනි දිනයේ පටන් පහ වූ සුරාපානයෙන් හා මල් සුවඳවිලවුන් දැරීමෙන් ද වැලකුණි. නැකැත් කෙළියෙන් සතුටුවන්නී සත්වෙනි දිනයේ උදේම නැගිට සුවඳ පැන්වලින් ස්නානයකොට, හතළිස් දහසක් වියදම්කොට මහදන් දී සියලු අලංකාරවලින් සැරසී සිට, උදේ භෝජනය වළඳා උපෝසථ අංග අධිෂ්ඨාන කොට අලංකාරයෙන් පිලියෙල කළ සිරියහන් ගබඩාවට පිවිස සිරියහනේ හොත්තී, නින්දට වැටෙද්දීම මේ සිහිනය දුටුවාය. සතරවරම් මහරජවරු සයනයත් සමග ඔසවා හිමාලයට ගෙන ගොස් සැටයොදුන් හිරියල් ගල්තලාවේ තබා යොදුන් හතක් පමණ, මහසල් ගසක් යට තබා, එකත්පසක සිටියහ. ඉක්බිති ඔවුන් දේවිය රැගෙන විත් දේවිය අනොතප්ත විල දෙසට ගෙන ගොස්, මිනිස් කිළිටි දුරුකිරීම පිණිස, නාවා දිව්‍ය වස්ත්‍ර අන්දවා සුවඳ දෑ ආලේපනය කරවා දිව්‍යමල් මාලා පළඳවා අනතුරුව රිදී පර්වතයට නුදුරෙහි රන් විමනක් ඇත. එහි නැගෙනහිරට හිසලා දිව්‍ය සයනයක් පනවා වඩා හිඳුවෝය. ඉක්බිති බෝසත් සුදු ඇතකු වී ඒ නුදුරෙහි එක් ස්වර්ණ පර්වතයක හැසිර එතැනින් බැස, රිදී පර්වතයට නැග උතුරු දිශාවට අවුත් රිදීපාට වර්ණයෙන් යුතු සොඬෙන්, සුදු පියුමක් ගෙන කුංචනාද කොට රන්විමනට පිවි, මවගේ යහනාව තෙවරක් ප්‍රදක්‍ෂිණාකොට දකුණු ඇලය පලා කුසට පිවිසි ආකාරය විය. මෙසේ උතුරුසල් නැකතින් පිළිසිඳ ගත්තේය.
දෙවන දිනයේ පිබිදුණු දේවිය ඒ සිහිනය රජුට දැන්වීය. රජු හැටහතරක් බමුණු උගතුන් කැඳවා හරිතවර්ණයෙන් ආලේප කරන ලද, පොරි ආදි ඉසි කරන ලද මංගල භූමියක සිරියෙන් මහාර්ඝ ආසන පනවා එහි හුන්නා වූ බමුණන්ට ගිතෙල් මී සකුරු ආදියෙන් සමන්විත කිරිබත් පිළියෙල කොට රන් පාත්‍රවලට දමා රන් රිදී භාජනවලින් වසා පිළිගැන්වීය. වෙනත් වස්ත්‍ර පළඳනා ගව මහිෂාදියද දී ඔවුන් සතුටු කරවා ඉක්බිති ඒ සියළු කාම සම්පත්වලින් සන්තර්පණය වූ බමුණන්ට සිහිනය ගැන දැනුම් දී කුමක් සිදුවන්නේදැයි විචාළේය. බමුණෝ කීවාහුය. “මහරජ, නොසිතවු! දේවියගේ කුසේ ගැබක් පිහිටියේය. එයද පුරුෂ ගර්භයකි. ස්ත්‍රී ගර්භයක් නොවේ. ඔබට පුතකු ලැබෙන්නේය. ඉදින් ඔහු ගිහිගෙය වසන්නේ නම් චක්‍රවර්ති රජ වන්නේය. ඉදින් ගිහිගෙය නික්ම පැවිදි වන්නේ නම් බුදුවන්නේය. ලෝකයෙහි පැවැත්ම වෙනස් කරන්නේය.
බෝසතුන් මව්කුසෙහි පිළිසිඳ ගන්නා මොහොතෙහි එක හඬින් සියලු දසදහසක් ලෝකධාතුව කම්පා විය. විශේෂයනේ කම්පා විය. බලවත් සේ වෙව්ලුවේය. දෙතිස්මහ පූර්ව ලක්‍ෂණ පහළ වූහ. දසදහසක් සක්වළ අපමණ ආලෝකය පැතිරුණේ විය. ඒ ඓශ්වර්යය දකිනු කැමැත්තන්ට දැකීමට අන්ධයෝ ඇස් ලැබූහ. බිහිරෝ ශබ්ද ඇසූහ. ගොළුවෝ කථාබස් කළහ. කුදුවූවෝ සෘජු වූද, පිළුවෝ (සාමාන්‍ය) පියවරින්ද ගමන් කළහ. බන්‍ධනාගාරගත සියලු සත්ත්වයෝ විලංගු ආදියෙන් මිදුණාහ. සියලු අපායවල ගිනි නිවුනි. ප්‍රේතයන් විෂයෙහි සා පිපාසාව සංසිඳුනාහ. තිරිසන්ගත අයට බියක් නොවීය. සියළු සතුන්ගේ රෝග නිවාරණය විය. සියලු සත්ත්වයෝ ප්‍රියවචන ඇත්තෝ වූහ. මිහිරි ආකාරයෙන් අශ්වයෝ හේෂාරවය කළහ. ඇත්තු කුංචනාද කළහ. සියළුම තූර්යනාද ස්වකීය ස්වකීය නාදය තුමූම නිකුත් කළ. නොගැටෙන ලද මිනිසුන්ගේ අත-පය පළඳින ආභරණ නාද කළහ. සියළු දිශාවන් ඉතාම ප්‍රසන්න විය. සත්ත්වයන්ට සැප උපදවනු කැමැත්තේ මෘදු සීතල සුළං හැමීය. අකල් වැසි වැස්සේය. පොළොවෙන් ජලය උඩට පැන නැග පැතිරුණේය. පක්‍ෂීහු ආකාශ ගමන් වැළැක්වූහ. නදීහු ගලා නොබැස්සහ. මහා මුහුදු ජලය රසවත් විය. සියළු තැනකදීම පස්පියුමෙන් ගැවසුණු ගොඩබිම විය. ගොඩබිම සහ සියළු ජලාශවලද මල් පිපුණෝය. ගස් කඳන්වල මැද පියුම්ද, අතුවල අතු පියුම්ද, වැල්වල වැල්පියුම්ද පිපුණාහ. ඝන ගල්තලා බිඳී ඒ මත්තෙහි සියක් පෙති පිහිටා නෙළුම්දඬු නික්මුණහ. අහසේ එල්ලෙන පියුම් එල්ලී සිටියහ. හාත්පස මල් වර්ෂාවක් වැස්සාහ. අහසේ දිව්‍ය තූර්ය නාදවලින් නාද වූහ. සියලු දසදහසක් ලෝකධාතුව වටකොට විසිරුණු මල්දාම මෙන් උඩට එසවී බැඳුණු මල්කලප් මෙන් අලංකාරයෙන් පිළියෙල කළ මල් ආසනයක් මෙන්ද එකම මල් මාලාවකින් සැලෙන්නා වූ වල්විදුනාවක් මෙන්, මල්සුවඳවලින් තැවරුණේ, අතිශය සෞභාග්‍යයෙන් පිරුණේ විය.
මෙසේ ගන්නා ලද පිළිසිඳගැනීම් ඇති, බෝසතුන්ගේ පිළිසිඳගැනීමේ පටන් බෝසතුන්ටද, බෝසත් මෑණියන්ටද උවදුරු දුරුකිරීම පිණිස කඩු ගත් අත් ඇති, දේවපුත්‍රයෝ සතරදෙනා අරක්ගෙන සිටියහ. බෝසතුන්ගේ මෑණියන්ට පුරුෂයන් කෙරෙහි රාග සිතක් නූපන්නීය. ලාභයෙන්ද කීර්තියෙන්ද අග පැමිණියේ විය. සුවපත් වූ ක්ලාන්ත නොවූ සිරුර ඇත්තීය. බෝසතාණන් මව්කුස ඇතුළත සිටියේ පිරිසිදු මාණික්‍යරත්නයක අවුලන ලද පඬුවන් පැහැති නූලන් මෙන් පෙනේ. යම් හෙයකින් බෝසතුන් විසින් වාසය කරන ලද කුස, චෛත්‍යය ගර්භයක් හා සමානය. අනෙක් සත්ත්වයෙකුට එසේ වාසය කිරීමට හෝ පරිභෝග කිරීමට නොහැකිය. එහෙයින් බෝසත් මව බෝසතුන් ඉපිද සත්දිනකින් කලුරියකොට තුසිතපුරයේ උපදී. යම්සේ අනෙක් ස්ත්‍රීහු දසමස නොපිරීද, ඉක්මවාද හිඳගෙනද සයනය කරද ප්‍රසූත කරත්ද බෝසත් මව එසේ නොවේ. ඇය වනාහි බෝසතුන් දස මාසයක් කුසින් දරා සිටියේම ප්‍රසූත කරයි. මේ බෝසත් මවගේ ධර්මතාවකි.
මහාමායා දේවියද පාත්‍රයේ තෙල් මෙන් දස මාසයක් කුසින් බෝසතුන් දරාගෙන පිරිපුන් ගැබ ඇත්තී නෑ ගෙදර යනු කැමැත්තී, සුද්ධෝදන මහරජුට දැනුම් දුන්නීය. රජතුමනි, මම කුලගෙදර වූ දෙව්දහනුවරට යන්නට කැමැති වෙමි. රජු මැනැවැයි කියා පිළිගෙන කපිලවස්තුවේ සිට දෙව්දහනුවර දක්වා මාර්ගය සමකොට, කෙසෙල් පුන්කලස්, ධජපතාක ආදියෙන් අලංකාර කොට දේවි රන්සිවි ගෙයක වඩාහිඳුවා ඇමතියන් දහසක් ආරක්ෂාව සඳහා යොදවා මහත් පිරිවරින් යැවීය. නගර දෙක අතර දෙනුවරවාසීන්ටම අයත් ලුම්බිණී වන නම් මංගල සල්උයනක් ඇත. එසමයේ මුල පටන් අතු අග දක්වා මුළුමනින්ම එකට පිපීගිය මල් ඇත්තේ විය. අතු පතරද, මල් අතරද, පංච වර්ණැති බඹර සේනාවෝ නොයෙක් අකොර පක්‍ෂි සේනාවද මිහිරිහඬින් නාද කරමින් හැසිරෙත්. මුළු ලුම්බිණී වනය, චිත්‍රලතා වනය හා සමානව මහානුභාව සම්පන්න රජුන් සඳහා මනාව සරසන ලද ආසන මණ්ඩලයක් මෙන් විය. දේවියට එය දැක සල්වනයේ විවේකව ගත කිරීමට සිත් පහළ වූවාය. ඇමතියෝ දේවිය ගෙන සල්වනයට පිවිසුණහ. ඇය මංගල සල්ගස මුලට පැමිණ, සල්අත්තක් ගනු කැමැත්තී වූවාය. සල්අත්ත මනාව සකස්කළ වේවැලක් මෙන් නැමී, දේවියගේ අත සමීපයට එළඹුණේය. ඇය අත දිගුකොට අතුඅග ඇල්ලීය. එකෙණෙහි කර්මජ වාතය සැලුණාහ. ඉක්බිති ඇය වටකොට වටතිරයක් ඇද මහජනයා ඉවත් කළේය. සල්අත්ත ගෙන සිටින්නියගේම ගැබ නික්මීම විය. එකෙණෙහිම මහා බ්‍රහ්මයෝ සත්දෙනෙක් රන්දැලක් ගෙන පැමිණියාහු, ඒ රන්දැලින් බෝසතුන් පිළිගෙන මව ඉදිරියේ තබා සතුටු සිත් ඇතිව දේවිය බලන්න, මහේශාක්‍ය පුතකු ඔබට උපන්නී යයි කීහ.
යම්සේ වනාහි අනෙක් සත්ත්වයෝ මව්කුසෙන් නික්මෙන්නා පිළිකුල් සහගතව අසූචි තැවරී නික්මෙතිද බෝසතුන් එසේ නොවේ. ඔහු වනාහි ධර්මාසනයෙන් බසින ධර්ම කථිකයෙකු මෙන්, හිණිමගෙන් බසින පුරුෂයකු මෙන්, අත්දෙක ද පා දෙක ද දිගුකොට සිටියේම මව්කුසින් උපන්නේය. කිසිදු අශුචි මල මුත්‍ර නොවීය. පිරිසිදුව, සිහිපත්ව කසී වස්ත්‍රයෙක තැබූ මිණිරුවනක් මෙන්, බබළමින් මව්කුසයෙන් නික්මුණේය. එසේ වුවද බෝසතුන්ගේද, බෝසත් මවගේද සත්කාරය පිණිස අහසින් ජලධාරා දෙකක් නික්ම බෝසතුන්ගේද මවගේද ශරීරයෙහි සෘතු ගැන්වීය.
ඉක්බිති හෙතම රන්දැලින් පිළිගෙන සිටි මහා බ්‍රහ්මයන්ගේ අතින් සතරවරම් මහරජවරුද, මංගල සම්මත වශයෙන් සුව ස්පර්ශය පිණිස අඳුන්දිවි සම් ඇතිරියෙන් පිළිගත්හ. ඔවුන්ගේ අතින් මිනිස්සුද දුහුල් වස්ත්‍රයකින් පිළිගත්හ. මිනිසුන්ගේ අතින් මිදී පොළොවේ පිහිටියේ (නැගෙනහිර) පෙර දිශාව බැලුවේය. නොයෙක් දහසක් සක්වල එකම අංගනයක් මෙන් විය. එහි දෙව් මිනිස්සු සුවඳ මල් ආදියෙන් පුදනු ලබන්නාහු, “මහා පුරුෂයා මෙලොව ඔබ හා සමාන අනෙකෙක් නැත. කෙසේ උත්තරීතර අයෙක් කොහිදැයි ඇසූහ.” මෙසේ සතර දිශාවද අනුදිශාද, යට, උඩ දස දිශාවලද සොයාබලා තමන් හා සමාන කිසිවෙකු නොදැක මේ උතුරුදිග බලා පියවර සතකින් ඉදිරියට ගියේය. මහා බ්‍රහ්මයා විසින් සුදුකුඩ දරනු ලබන්නේ, සුයාම විසින් වල්විදුනාවකින්ද, අනෙකුත් දෙවිවරුන් විසින් සෙසු රාජ කකුධ භාණ්ඩද අතැතිව, අනුගමනය කරන්නේ සත්වන පියවරෙහි සිටියේ **“අග්ගො හමස්මි ලොකස්ස”** ආදී ශ්‍රේෂ්ඨ වචන නිකුත් කරමින් සිංහනාද කළේය.
බෝසත්හු ආත්මභාව තුනකදී මව්කුසින් නික්මෙනවිට වචන නිකුත් කළේය. “මහෞෂධ ආත්මභාවයේද, වෙස්සන්තර ආත්ම භාවයේද. මේ ආත්ම භාවයේද වශයෙනි. මහෞෂධ ආත්මභාවයේදී මව්කුසින් නික්මෙන්නේම ශක්‍ර දිව්‍යරාජයා පැමිණ, සඳුන් හරයක් අතේ තබා ගියේය. හෙතම එය මිටෙන් ගෙන නික්මුණේය. ඉක්බිති ඔහුගේ මව දරුව, කුමක් රැගෙන ආවේදැයි විචාළාය. මෑණියනි, ‘ඖෂධ’ යයි කීය. ඖෂධ රැගෙන පැමිණි බැවින් ඖෂධ කුමාරයා යයි නම් කළද ඒ ඖෂධ ගෙන ජල හැළියක බහාලූහ. ආවා වූ නොආවා වූ අඳගොළු බිහිරන්ට එයම සියළු රෝග සංසිඳවීම පිණිස බෙහෙතක් විය. තවද මෙය මහත් ඖෂධයයි උපන් අදහස ඇති බැවින් එම වචන නිසා මහෞෂධ යයි ඔහු නම් තැබීය. වෙස්සන්තර ආත්මභාවයේ මව්කුසින් නික්මෙන්නේ දකුණු අත දිගුකොට මෑණියනි! ගෙයි කිසිවක් තිබේද? දානයක් දෙන්නෙමියි, මවට පවසමින් නික්මුණේය. ඉක්බිති ඔහුගේ මව “ධනය සහිත පවුලක උපන්නෙහි යයි” පවසා පුතුගේ අත තමන්ගේ අත්තලයෙහි තබා, රන්බැඳි දහසක පියල්ලක් තැබුවාය. මේ ආත්මභාවයේදී මේ සිංහනාදය කරයි. මෙසේ බෝධිසත්ත්වයෝ ආත්මභාව තුනක මව්කුසෙන් නික්මෙන්නේම වචන නිකුත් කළේය. යම්සේ පිළිසිඳ ගැනීම් මොහොතේ, උපන් ක්‍ෂණයේද, ඔහුට දෙතිස් පෙරනිමිති පහළ වූහ. යම්කිසි කාලයක අපගේ බෝධිසත්ත්වයෝ ලුම්බිණී වනයේ උපන්නේද, එම දිනවලම **රාහුල මව-දේවිය, ආනන්ද, ඡන්න ඇමති, කාලුදායි ඇමති, කන්ථක අශ්වරාජයා, බෝධිවෘක්‍ෂය, සතරමහා නිධාන** පහළ වූහ. එහි එක් නිධානයක ගව්වක් පමණි. එකක් අර්ධ යොදුනක් පමණි. තව එකක් නම් තුනක් පමණි. අනෙක යොදුනක් පමණි. තව එකක් ගම් තුනක් පමණි. අනෙක යොදුනක් පමණි. ගැඹුරු බැවින් පොළොව කෙළවරම පිහිටියේය. මේවා ‘සත්ත සහජාත’ වස්තු නම් වේ.
දෙනුවර වැසියෝ බෝසතුන් පිළිගෙන කපිලවත්‍ථු පුරයටම ගියහ. එදවස “කපිලවස්තු පුරයේ සුද්ධෝදන මහරජුට පුතෙකු උපන්නේය. මේ කුමරා බෝමුල හිඳ බුදුවන්නේ” යයිද තුටුපහටු සිත් ඇති තව්තිසා භවනයේ දේව සමූහයා පිළි සිසාරා ප්‍රීති උත්සව පවත්වමින් ක්‍රීඩා කළහ. එකල සුද්ධෝදන මහරජුගේ කුලුපග අෂ්ට සමාපත්තිලාභී කාලදේවල නම් තාපසයා බත්කිස නිමකොට දිවා විහරණය පිණිස තව්තිසා භවනට ගොස් එහි දිවා විහරණය හුන්නේ, ඒ දේවතාවන් එසේ ක්‍රීඩා කරනු දැක “කුමන කරුණක් නිසා නුඹලා මෙසේ සතුටු සිතින් ක්‍රීඩා කරම්ද?” “මට ඒ කාරණය කියවු” යයි කීවේය. දේවතාවෝ කීහ. “නිදුකාණනි, සුද්ධෝන මහරජුට පුත්‍රයෙක් උපන්නේය. හෙතම බෝමැඩ හිඳ, බුදුවී ධම්මචක්කය පවත්වන්නේය. ඔහුගේ අනන්ත බුද්ධලීලාව දකින්නෙමු. ධර්මය අසන්නෙමු. එහෙයින් සතුටු වන්නෙමු යනුවෙන් කීහ. මේ කාරණයෙන් අපි සතුටු වන්නෙමු. තාපසයා ඔවුන්ගේ වචන අසා වහාම දෙව්ලොවින් බැස රාජ මන්දිරයට පිවිස, පනවන ලද ආසනයේ හුන්නේ, “මහරජ, ඔබට උපන් පුත්‍රයා බලනු කැමැත්තෙමි” කීවේය. රජු අලංකාරයෙන් පිළියෙල කළ කුමාරයා ගෙන්වාගෙන තාපසයා වැන්දවීමට යොමු කළේය. බෝසත්හුගේ පාදයෝ පෙරලී අවුත්, තාපසයාගේ ජටාවේ පිහිටුවූහ. බෝසතුන්ගෙන් ඒ ආත්මභාවයේදී වැඳුම් ලැබිය යුතු අන් අයකු නම් නැත. ඉදින් නොදන්නා බැවින් බෝසතුන්ගේ හිස, තාපසයාගේ හිස්මුදුන තැබුවෝද? ඔහුගේ හිස්මුදුන සත්කඩකට පැලෙන්නේය. තාපසයා මගේ ආත්මය (තමන්) නසන්නට නුසුදුසුයයි අසුනින් නැගිට බෝසතුන්ට ඇඳිලිබැඳ වැන්දේය. රජු ඒ අසිරිය දැක තමන්ගේ **පුතා වැන්දේය**.
තාපසයා අතීතයේ කල්ප හතළිහයක්ද අනාගතයේ කල්ප හතළිහයක්දැයි, අසූ කල්පයක් සිහිකරයි. බෝසත්හුගේ ලක්‍ෂණ සම්පත්තිය දැක “මෙතෙම බුදුවන්නේද නැතහොත් නැද්දැයි” ආවර්ජනා කොට සලකන්නේ නිසැකයෙන්ම බුදුවන්නේ යයි දැන, මේ පුරුෂයා ආශ්චර්යය මෙනෙහිකොට අනතුරුව “මම මේ බුදු උතුමා දකින්නට ලැබෙන්නෙම්ද නැද්දැයි” සලකන්නේ, “නොලබන්නමෙි. අතරතුර කලුරියකොට බුදුන් සියයකුදු බුදුන් දහසකුදු වෙත ගොස් අවබෝධ කිරීමට නොහැකිවන්නේ අරූපභවයේ උපදින්නෙමි”යි දැක “මෙබඳු ආකාර ආශ්චර්ය පුද්ගලයෙකු බුදුවනවා දැකීමට නොලැබෙන්නෙමියි, මහත් දුක් ඇතිවන්නේ යයි ඇඬුවේය.
මිනිසුන් මෙය දැක අපගේ ආර්යයා, දැන් සිනහවී යළි අඬයි. කිම ස්වාමීනි, අපගේ ආර්ය පුත්‍රයාට කිසියම් අනතුරක් වන්නේද? ඔහුගෙන් විචාළහ. ඔහුට අනතුරුව නැත. නිසැකයෙන්ම බුදු වන්නේය. ඉක්බිති කුමක් හෙයින් ඇඬුවෙහිද? මෙබඳු ආකාර බුද්ධ භූමියට පත්වන පුරුෂයකු දැකීමට නොලබන්නෙමි. මගේ මරණය සිදුවන්නේ යයි, තමන්ට මහත් හානියක් සිදුවන්නේ යයි ශෝක කරමින් හඬමි”යි කීවේය. ඉක්බිති ඔහු මගේ ඤාතීන් අතර කිසිවකු මේ සම්බුද්ධයන් දැකීමට ලබන්නේද, නොලබන්නේදැයි සලකන්නේ, තමන්ගේ බෑණා වූ නාලක දරුවා දුටුවේය. ඔහු නැගනියගේ ගෙදරට ගොස්, “ඔබගේ පුතු නාළක කොහේදැයි විචාළේය. ආර්යයනි, නිවසේය. “ඔහුට අඬගසන්න.” කැඳවා තමන්ගේ සමීපයට ආවා වූ කුමරුට මෙසේ කීවේය. දරුව; සුද්ධෝදන මහරජුගේ කුලයෙහි පුතකු උපන්නේය. මෙතෙම බුද්ධාංකුරයෙකි. පන්තිස්වසක් ඉක්මවා, බුදුවන්නේය. නුඹට මෙතෙම දැකීමට ලැබෙන්නෙහිය. අදම පැවිදිවන්න. අසූහත් කෝටි ධනක් ඇති කුලයක උපන්නා වූ දරුවා “මට මාමා අනර්ථයක් නොකරන්නේය යයි සිතා එකෙණෙහිම ඒකාංශකොට කෂාවත්ද පොරවා මැටි පාත්‍රයක්ද ගෙන කෙස් රවුල් බහා කෂා වස්ත්‍ර හැඳ, “ලෝකයෙහි යම් උත්තම පුද්ගලයෙක් වේද, ඔහු උදෙසා මගේ පැවිද්ද යයි බෝසතුන් දෙසට අභිමුඛව ඇඳිලිබැඳ පසඟ පිහිටුවා වැඳ පාත්‍රය සම්කඩකින් වටකොට, එක් උරහිසක එල්ලාගෙන, හිමාලයට පිවිස මහණ දම් කළේය. හෙතම ප්‍රථම අභිසම්බෝධියට පත් තථාගතයන් වෙත එළඹ නාලක ප්‍රතිපදාව කියවා නැවත හිමාලයට පිවිස අරහත් ඵලයට පැමිණ, උතුම් ප්‍රතිපදාවට පිළිපන්නේ, මාස හතක් ආයුෂ රැක එක් ස්වර්ණ පර්වතයක් ඇසුරුකොට සිටියේම අනුපදිහේෂ නිර්වාණ ධාතුවෙන් පිරිනිවන්පෑ සේක.
පස්වෙනි දවසේ බෝසතුන් හිසෙහි නහවා “නම් තැබීම කරවන්නෙමු”යි රජමැදුර සිවු දෑ සුවඳවලින් ආලේපනය කොට, ලද පස්මල් විසුරුවා, නොඉඳුල් කිරිබතක් උයවා, ත්‍රිවේදය පරතෙරට ගිය එකසිය අටක් බමුණන් කැඳවා, රාජ භවනයේ වඩාහිඳුවා, රසමසවුලෙන් සන්තර්පණය කරවා, මහ සත්කාර කොට “කුමක් වන්නේදැයි ලක්‍ෂණ පරීක්‍ෂා කළහ. ඔවුහු අතර :-
“රාම, ධජ, ලක්ඛණ, කොණ්ඩඤ්ඤ, භෝජ, සුයාම, සුදත්ත, මන්ත්‍රි” යන මේ වේදාංග සයෙහි කෙළ පැමිණි මෙම බමුණන් අටදෙනා මෙසේ ප්‍රකාශ කළහ.
මේ බමුණන් අටදෙනා අංග ලක්‍ෂණ විද්‍යාවෙහි සම්ප්‍රාප්තයෝ වූහ. පිළිසිඳ ගන්නා ලද දවසේ දුටු සිහිනයේද (මතකයන්) මේ කාරණයද විචාරණලදි. මේ අය අතුරින් සත්දෙනෙක් ඇඟලි දෙකක් ඔසවා, කරුණු දෙකක් විවරණ කළහ. “ඉදින් මේ ලක්‍ෂණවලින් යුක්ත වූවෝ ගිහිගෙය වසන්නේ නම් චක්‍රවර්ති රජ වන්නේය. ඉදින් පැවිදි වන්නේ නම් බුදුවන්නේය” යනුයි. චක්‍රවර්ති රජුගේ සියලු ශ්‍රී සම්පත් ප්‍රකාශ කළහ. ඔවුන් අතර ලාබාලම වූ ගෝත්‍රයෙන් **කොණ්ඩඤ්ඤ** නම් බමුණා බෝසතුන්ගේ උතුම් දේහ ලක්‍ෂණ පිහිටීම බලා “මොහුගේ ගෘහවාසයේ අදාළ කරුණු නැත. ඒකාන්ත වශයෙන්ම කෙළෙස් නසා බුදුවන්නේම යයි එකම ඇඟිල්ලක් ඔසවා එකම විවරණයක් ප්‍රකාශ කළේය. මෙතෙම කරන ලද ප්‍රාර්ථනා ඇත්තේ, පශ්චිම භවික සත්ත්වයෙකු වූයේ, ප්‍රඥාවෙන් සෙසු සත්ත්ව සමූහයා අභිබවා සිටින්නේ, මේ වැනි ලක්‍ෂණවලින් සමන්නාගත වූ බෝසතුන්ගේ ඒකාන්ත බුද්ධභාවය සංඛ්‍යාත එකම ස්වභාවය දුටුවේය. එහෙයින් එක් ඇඟිල්ලක් ඔසවා මෙසේ ප්‍රකාශ කළේය. ඉක්බිතිවැ ඔහුට නම් තබන්නේ සියලු ලොවට අර්ථ සිද්ධිය කරන බැවින් **“සිද්ධත්‍ථ”** යයි නම් කළහ.
ඉක්බිති ඒ බ්‍රාහ්මණයෝ තමන්ගේ ගෙවල්වලට ගොස් පුතුන් ඇමතූහ “දරුවනි; අප මහලුය. සුද්ධෝදන මහරජුගේ පුත්‍රයා සර්වඥතා ඥානයට පත්ව සම්පූර්ණත්වයට පත්වන්නාහ. අප හිටියත් නැතත් නුඹලා ඒ කුමරු සර්වඥ බවට පත්කල්හි උන්වහන්සේගේ සමීපයේ පැවිදි වෙවු! ඒ බමුණන් සත්දෙන ආයුෂ ඇති පරිදි සිට කම්වූ පරිදි ගියහ. කොණ්ඩඤ්ඤ මානවකයා නිරෝගී විය. හෙතෙම බෝසත්තුමා තරුණවියට පත්ව, මහාභිනිෂ්ක්‍රමණයෙන් නික්මී, පැවිදිවී, පිළිවෙලින් උරුවෙල් ජනපදයට ගෙස්, “මේ භූමිභාගය ඉතා සිත්කළුය. රමණීයයි. ප්‍රධන් වීර්ය වඩන කුලපුත්‍රයකුට ප්‍රධන් වීර්ය වැඩීම පිණිස මෙය ඉතා සුදුසුය.” සිත උපදවා එහි වාසයට පැමිණි කල්හි, මහා පුරුෂයා පැවිදි වූයේ යයි අසා අනෙක් බමුණන්ගේ පුතුන් වෙත එළඹ, මෙසේ කීවේය. සිද්ධාර්ථ කුමාරයා පැවිදි වූයේය. හෙතම නිසැකයෙන්ම බුදු වන්නේය. ඉදින් නුඹලාගේ පියවරු නීරෝගී වූවාහු නම් අද නික්ම පැවිදි වන්නෙහු. ඉදින් නුඹලාද කැමැති වවු නම්, එවු! මම මහා පුරුෂයා අනුව පැවිදි වන්නෙමි. ඒ සියල්ලෝ එක අදහසක පිහිටීමට නොහැකි වූහ. ඔවුන් අතර තිදෙනෙක් පැවිදි නොවූහ. කොණ්ඩඤ්ඤ බ්‍රාහ්මණයා ජ්‍යෙෂ්ඨ කොට ඔවුන් අතර සෙසු සිවුදෙනා පැවිදි වූහ. ඒ පස්දෙනා පංචවග්ගිය තෙරවරු යයි හැඳින්වූහ.
එකල සුද්ධෝදන මහරජු “කුමක් දැක මගේ පුතා පැවිදි වන්නේදැ”යි විචාළේය. “සතර පෙරනිමිති වෙති.” “කවර කවර දේවල්ද?” “මහල්ලෙක්, ලෙඩෙක්, මළකඳක්, පැවිදිරුවක් යනුවෙනි.” රජු මෙතැන් පටන්ම මෙබඳු රූප මගේ පුතාගේ සමීපයට නොඑළඹේවායි සමීපයට ඒමට ඉඩ නොදෙවු! මගෙ පුතාට බුදුබවෙන් වැඩක් නැත. මම මගේ පුතා දෙදහසක් පිරිවර දිවයින් සහිත සතරමහා ද්වීපයෙහි, ඉසුරුමත්ව සක්විති රජකු කරන්නෙමියි, තිස්හය යොදුන් පරිමණ්ඩලයේ පිරිස පිරිවර කොටගෙන, අහස්තලයේ හැසිරෙමින් ඉඩකඩ දකිනු කැමැති වේවා. මෙසේ පවසා, මේ ප්‍රාකාර සතර තුළට මෙබඳු නිමිති කුමාරයාගේ ඇස් මානයට පැමිණීම වැළැක්වීම සඳහා සතර දිශාවල ගව්වෙන් ගව්ව ආරක්ෂාව තැබීය. එදවස මංගල අවස්ථාවේ රැස්වුනා වූ අසූදහසක් ඤාති කුල අතර එක එකා එක එක පුත්‍රයා බැගින් “මෙතම බුදුවේවා හෝ රජ වේවා! යි එක එක පතක බැගින් දෙමු. ඉදින් බුදුවන්නෙහි නම්, ක්‍ෂත්‍රිය ශ්‍රමණ පිරිසක් පිරිවරා හැසිරෙන්නේය. ඉදින් රජවන්නේ නම් ක්‍ෂත්‍රිය කුමාරයන් පිරිවරා හැසිරෙන්නේ”යයි දරුවන් දුන්හ. රජුද බෝසතුන්ට උතුම් රූපසම්පන්න වූ, පහවූ සියළු දොස් ඇති, කිරි මව්වරුද යොදවනු ලැබීය. බෝසත් තෙමේ මහත් පිරිවරින් මහත් වූ සිරි සෞභාග්‍යයෙන් වැඩෙයි.
ඉක්බිති එක් දවසක් රජුගේ වප්මඟුල් උළෙල විය. එදවස සියලු නුවර දේව නගරයක් මෙන් අලංකාර වෙත්. සියළු දැසි දස් කම්කරුවෝ අළුත් වස්ත්‍ර හැඳ, සුවඳමල් ආදියෙන් සැරසී රජ මැදුරේ රැස්වෙති. රජුගේ කෘෂිකර්මාන්තයට නගුල් දහසක් යොදවති. ඒ දවසේ සත්සිය අනූනමයක් නගුල් සමග ගොනුන් විසින් යොදවන ලද, යොත් රිදී පටියකින් වටකොට පවතිත්. රජු සඳහා පිළියෙල කළ නගුල රතු රන් පටියකින් වෙලා තිබෙත්. ගවයන්ගේ අං රැස් විහිදෙන රන් කොපුවලින් පිරිකෙව් කරන ලදහ. රජු මහත් පිරිවරින් නික්මෙන්නේ පුතාද රැගෙන ගියේය. කෘෂි කර්මාන්ත භූමියෙහි එක් දඹගසක්ද, බොහෝ කොළ අතු සහිත සිසිල් සෙවනද විය. ඒ ගස යට කුමරුගේ යහන පනවා ඒ මත්තෙහි රන් තරු ඔබ්බවන ලද වියනක් බන්දවා සනීප ආකාරයෙන් වටකොට ආරක්‍ෂාව තරකොට සර්ව අලංකාරයෙන් සැරසුණු රජු, ඇමති ගණයා පිරිවරා නගුල් උපකරණ ගෙන කුඹුරට ගියේය. එහිදී රජු රන් නගුල ගනියි. ඇමතිවරු හත්සිය අනූනමයක් රිදී නගුල්ද, ගොවියෝ සෙසු නගුල්ද ගත්හ. ඔවුහු ඒවා රැගෙන ඔබි-මොබ සීසාත්. රජු එකරටට යයි අගසිට මුලට එයි.
මේ ස්ථානයේ මහා උත්සවයක් විය. බෝසතුන් පිරිවරා හුන්නා වූ කිරි මව්වරු රජුගේ සම්පත් බලන්නෙමුයි, ඇතුල් සානුවෙන් පිටතට නික්මුනාහුය. බෝසත්හු ඔබි-මොබ බලන්නේ කිසිවකු නොදැක, ඉක්මණින් නැගිට පළඟක් බැඳ ආනාපාන සතිය වඩවා ප්‍රථමධ්‍යානය ඉපදවීය. කිරිමව්වරු කෑයුතු බීයුතු ආහාර පිරික්සමින් ටිකක් බලා සිටියහ. සෙසු ගස්වල සෙවනැල්ල පුළුල්ව පැතිරුණේ, ඒ ගසේ සෙවනැල්ල වටකොට සිටියේය. කිරිමව්වරු, ආර්ය පුත්‍රයා හුදකලාවමයයි ඉක්මනට අවුත්, තිරය ඔසවා ඇතුළට පිවිසෙන්නී, බෝසතුන් යහනේ පර්යංකයක් බැඳ සිටින්නා වූ ඒ ආශ්චර්ය දැක වහා ගොස් රජුට දැනුම් දුන්හ. දෙව්කුමරු මෙසේ සිටින්නේ අනෙක් ගස්වල සෙවනැල්ල ඉක්මගිය අතර දඹගසේ සෙවනැල්ල වටාකාරව පැවතියේය. රජු වේගයෙන් ගොස් ප්‍රාතිහාර්ය දැක **“දරුව, මේ ඔබට මගේ දෙවන වැඳීම යයි”** පුතාට වැන්දේය.
ඉක්බිති පිළිවෙලින් බෝසත්හු සොළොස්වියට පැමිණියේ විය. රජු බෝසත්නුට සෘතු තුනට සුදුසු වනසේ, මාළිගා තුනක් කරවීය. එකක් මහල් නවයකින්ද, එකක් මහල් සතකින්ද, එකක් මහල් පහකින්ද විය. සතළිස්දහසක් නාටක ස්ත්‍රීන් යෙදවීය. බෝසත්හු අප්සරාවන් පිරිවරාගත් දෙවියකු මෙන්, අලංකාර නාටක ස්ත්‍රීන් විසින් පිරිවරන ලදුව, පුරුෂයන් රහිත තූර්යනාදයෙන් නැටුම් පිරිවර කොට ඇතිව මහා සම්පත් අනුභව කරමින් සෘතුවාර වශයෙන් ප්‍රාසාද තුනෙහිම වාසය කළේය. රාහුල මාතාව ඔහුගේ අගමෙහෙසිය වූවාය.
ඔහු මෙසේ මහත් සම්පත් අනුභව කරමින් සිටිනවිට එක් දිනයක ඤාති සමූහයා අතර මෙවැනි කථාවක් හටගත්තේය. සිද්ධාර්ථ ක්‍රීඩාවට ඇලී වාසය කරයි. කිසි ශිල්පයක් නොහදාරයි. යුද්ධයක් පැමිණිකල්හි කුමක් කරන්නේද? රජු බෝසතුන් කැඳවා “දරුව; ඔබගේ ඤාතීහු, සිද්ධාර්ථ කිසි ශිල්පයක් නොහදාරා ක්‍රීඩාවටම ඇලී වාසය කරයි” යනුවෙන් පවසති. කිම මෙහිලා සුදුසු කාලය යයි නොසිතවුද?” “දේවයිනි; මට ශිල්ප ඉගෙන ගැනීමට කිසිවක් නැත. නගර මැද ශිල්ප පෙන්වීමට බෙරහඬ නංවවු! මෙයින් සත්වෙනි දිනයේ ඤාතීන්ට ශිල්ප දක්වන්නෙමි. රජු එසේ කරවීය. බෝසතාණෝ අක්ඛණ වෙධී හෙවත් විදුලිය එලියෙන් ඉලක්කයට විදුනාහ. වාලවේධී හෙවත් බටු පලය එල්ලූ අස්ලොමට විදීමට සමත් ආදී දුනුවායන් රැස්කරවා මහාජනයා මැද, අනෙක් දුනුවායන්ට සාධාරණ නොවූ, දොළොස් ආකාර ශිල්පයක් ඤාතීන්ට පෙන්වීය. එය සරභංග ජාතකයේ සඳහන් අන්දමට දතයුතුය. එකල උන්වහන්සේගේ ඤාති සමූහයා සැකයෙන් තොර විය.
ඉක්බිති දිනක් බෝසත් උයනට යනු කැමැත්තේ, රියදුරා අමතා, රථය පිළියෙල කරන්නැයි කීවේය. ඒ රියදුරා යහපතැයි පිළිවදන් දී උතුම් මහාර්ඝ රථය සියලු අලංකාරවලින් අලංකාරකොට කුමුදු පත්‍ර වර්ණැති මංගල අශ්වයන් සතරදෙනෙකු යොදවා, බෝසතුන්ට දැන්වීය. බෝසත්හු දිව්‍ය විමානයක අසිරිය ඇති රථයට නැග, උයන පෙරටුව ගමන් කළේය. දේවතාවෝ සිදුහත් කුමරුගේ බුදුවීමට කාලය ආසන්න වෙයි. පෙරනිමිති පෙන්වන්නෙමුයි, එක් දිව්‍ය පුත්‍රයකු ජරාජීර්ණ කැඩුණු දත් ඇති, කෙස් රැලි වැටුණු, ඇද වූ නැමීගිය සිරුරක් ඇති, දණ්ඩක් අතින් ගත් වෙව්ලන අයෙකු කොට පෙන්වූහ. එම රූපය බෝසතුන් හා රියදුරා පමණක් දකිති. ඉක්බිති බෝධිසත්ත්ව තෙම “මිත්‍ර රියදුරාණනි; මේ මිනිසා කවරෙක්ද? ඔහු කෙස්ද අන් අයගේ සමානව නොපෙනේ. මහාපදාන සූත්‍රයේ දැක්වූ නයින් රියදුරුගෙන් විචාරා, රියදුරාගේ පිළිතුර අසා, “පින්වත, නින්දා වේවා! ඉපදීම නිසා ජරාවට පත්වන්නේය.” යනුවෙන් කළකිරුණු සිතින්, එතැනම නැවතී, ප්‍රාසාදයටම යන්හ. රජු:- කුමන කරුණක්ද, මගේ පුතා වහාම පෙරළා ආවේදැයි විචාළේය. දේවයන් වහන්ස, මහලු පුරුෂයෙකු දැකීමෙන් මහල්ලෙකු දැක පැවිදි වන්නේ යයි පෙර ඒ වචනය සිහිකළේය. මා නොනැසුව මැනව. වහාම මගේ පුතුට නාට්‍ය සංගීතාදිය පිළියෙල කරවු. සම්පත් අනුභව කරනවිට පැවිද්ද පිළිබඳ සිහිකල්පනාව නොකරන්නේ යයි පවසා, ආරක්‍ෂාව යෙදවීය.
යම් දෙවන දිනයක බෝසතුන් එපරිදිම උයනට යන්නේ දේවතාවන් විසින් මවන ලද, රෝගී පුරුෂයකු දැක, පළමු ආකාරයෙන්ම විමසා, යටකියන ලද අයුරින්ම කළකිරුණු සිතැත්තේ යළි නැවතී ප්‍රාසාදයටම ආහ. තවත් එක්දිනක් බෝසතුන් එසේම උයනට යන්නේ, දේවතාවන් විසින් මවන ලද මළසිරුරක් දැක පෙර පරිද්දෙන්ම විචාරා කළකිරුණු සිත් ඇත්තේ යළි නැවතී ප්‍රාසාදයට පැමිණියේය. රජුද විචාරා යට හාත්පස යොදුනක් මණ රැකවල් ලැබූහ. යළිත් එක්දිනක් උයනට යන්නේ දෙවියන් විසින් මවන ලද මනාවූ සිවුරු හැඳ පෙරවූ පැවිදිරුවක් දැක, මේනම් කවරෙක් දැයි රියදුරාගෙන් විචාළේය. බුදුසසුන පවත්නා කාලයක් නොවන නිසා පැවිද්ද ගැන හෝ පැවිදි ගුණ ගැන නොදනිතත්, රියදුරා දෙවියන්ගේ අනුසසින් “දේවයිනි, මේ පැවිද්දෙකි’යි හඳුන්වා පැවිදිගුණ ද වර්ණනා කළේය. බෝධිසත්ත්වයෝ පැවිද්දට රුචි උපදවා එදවස උයනට ගියහ. දීඝභාණකයෝ පෙරනිමිති හතරම එකම එක දිනයේ දැක මහබිනික්මන් කළ බව කියති.
ඔහු එදින අඩක් සෙල්ලම්කොට මංගල පොකුණින් නා, හිරු අවරට ගියකල්හි, මංගල ගල්තලාවේ හුන්නේය. එහිදී තමන් අලංකාර කරවාගනු කැමැති වූහ. ඉක්බිති ඔහුගේ පිරිවර පුරුෂයෝ නොයෙක් වර්ණ ඇති වස්ත්‍ර නොයෙක් ආකාර ආභරණ ද ගෙන මල්සුවඳ දුම් විලේපන ආදිය රැගෙන හාත්පස පිරිවරා සිටියහ. එකෙණෙහි ශක්‍රයා හුන්නා වූ පඬු ඇඹුල් ආසනය උණුසුම් විය. ඔහු කවරෙක් නම් මෙතනින් චුතවනු කැමැත්තේදැයි සලකන්නේ බෝසතුන් අලංකාරවීමට කැමැති බව දැන විශ්වකර්මයා ඇමතීය. මිත්‍ර විශ්වකර්මය; සිද්ධාර්ථ කුමාරයා අද, මැදියම් රාත්‍රියෙහි මහාභිනිෂ්ක්‍රමණය කරන්නේය. මේ ඔහුගේ අවසාන සැරසීමයි. ඔබ උයනට ගොස් හේ දිව්‍ය ආභරණයෙන් සරසවයි නියම කළේය. ඔහු යහපතැයි පිළිගෙන දේවානුභාවයෙන් එකෙණෙහිම බෝසතුන් වෙත එළඹ, ඔහුගේම ඇඳුම් අන්දවන්නා (පනික්කියා) වශයෙන් සිට, දිවසළුවලින් බෝසතුන්ගේ හිස වෙළුවේය. බෝසත්හු අතේ ස්පර්ශයෙන්ම මේ මිනිසකු නොව, දේවපුත්‍රයෙකු බව දැන ගත්තේය. හිස වෙළූ කෙණෙහිම ඔටුන්නෙහි එබ්බවූ මිණිකැට අයුරින් පිළි දහසක් පැනනැංගේය. මෙසේ හිස වෙළත් වෙළත්, පිළිදහස බැගින් දසවරක් පිළි පැනනැංගේය. මෝලිය මෙන් සකස් කළහ. මෙහිදී හිස කුඩාය. වස්ත්‍ර බොහෝය. කෙසේ මෝලිය මෙන් සකස් කළේදැයි නොසිතිය යුතුය. ඒවා අතරින් සියල්ලටම වඩා මහත් වූ පිළිය පූඩා මලක් පමණ විය. ඉතිරි ඒවා ඉඹුල්මල් ප්‍රමාණයේද වූහ. බෝසතුන්ගේ හිස මල්කෙසරු ගැවසීගත් බක්මී මලක් මෙන් විය.
සියළු ආභරණයෙන් සැරසී සිටි, බෝසතුන්ට, සියළු වාද්‍ය විෂයයන්හි දක්ෂ වූවන් තමතමන්ගේ දකෂතාවයන් දක්වද්දී, බමුණන් ජයවේවා, සතුටුවේවා ආදී වදන් කියද්දී, වන්දිභට්ටයන් නන් අයුරින් සුභ වචන කියද්දී, සතුන් නාදයෙන් බුහුමන් දක්වද්දී, එතුමෝ සර්වාලංකාරයෙන් යුතුව උතුම් රථයට නැංගාහ. එසමයේ යශෝධරා පුතකු බිහිකළා යයි ඇසූ සුද්ධෝදන රජතුමා, මගේ පුතුට මේ සතුට දැනුම් දෙවයි හස්නක් යැවීය. බෝධිසත්ත්වයෝ එය අසා **“රාහුලයෙක් උපනි. බන්‍ධනයක් හටගත්තේය.”** යිය කීවේය. රජු:- කිම මගේ පුත්‍රයා කුමක් කීවේද? විචාරා ඒ වචනය අසා, මෙතැන්පටන් මගේ මුණුබුරා **රාහුල කුමාර** නම් වේවා’යි කීවේය.
බෝසත්හුද, උතුම් රථයට නැග මහත් කීර්තියෙන් අතිරමණීය ශ්‍රී සෞභාග්‍යයෙන් යුතුව නගරයට පිවිසියේය. එසමයෙහි කිසාගෝතමී නම් ක්‍ෂත්‍රිය කන්‍යාව ප්‍රාසාදයේ උඩුමහලට නැග නගරය ප්‍රදක්‍ෂිණා කරන්නා වූ බෝසතුන්ගේ රූපශෝභාව දැක ප්‍රීතියෙන් සොම්නසට පත්වී මේ උදානය ප්‍රකාශ කළාය –
ඒ උදාන වාක්‍යය අසා බෝසත් මෙසේ සිතීය. මෙතුමිය මෙසේ කීවාය. මෙබඳු රූසපුවක් ඇති ආත්මභාවයක් දකින්නා වූ මවගේ හදවත නිවීයයි. පිය හදවතද නිවීයයි. ප්‍රජාපතිගේ හදවතද නිවීයයි. එහෙත් කුමක් නිවුනු කල්හි හදවත නිවේද? ඉක්බිති ක්ලේශයන් නොඇලුනු ලබන්නා වූ ඔහුට මෙබඳු අදහසක් පහළවිය. රාග ගින්න නිවුණු කල්හි නිබ්බුත නම් වෙයි. දෝෂ ගින්න නිවුණු කල්හි මෝහ ගින්න නිවුණු කල්හි නිවුණේ නම් වෙයි. දෘෂ්ටිමාන ආදි සියළු කෙලෙස් නිවුණු කල්හි නිවුණේ වෙයි. ඇය මට හොඳ මාහැඟි දහමක් ඇස්සවූවාය. මම නිවන සොයමින් හැසිරෙමි. අද ම මා විසින් ගෘහවාසය හැරදමා නික්ම පැවිදි වී නිවන ගවේෂණය කිරීමට වටියි. මෙය මැයට ගුරුපඬුරු වේවා’යි ග්‍රීවයෙන් මුදා කිශාගෝතමියට ලක්ෂයක් වටිනා මුතුහර යැවීය. ඇය, සිද්ධාර්ථ කුමාරයා මා කෙරෙහි බැඳුණු සිත් ඇතිව පඬුරු එවන ලද්දේයයි සොම්නසට පත්වූවාය.
බෝසත් මහත්වූ ශ්‍රී සෞභාග්‍යයෙන් තමන්ගේ ප්‍රාසාදයට නැග සිරියහනේ හොත්තේය. එකෙණෙහි ඔහුට සියළු ආකාරයෙන් සැරසුණු නෘත්‍ය ගීත ආදියෙන් සංවර වූ දේවකන්‍යාවන් සේ රූපයෙන් හා සෞභාග්‍යයෙන් පිරි නාටක ස්ත්‍රීහු තූර්යභාණ්ඩ රැගෙන සහපිරිවරව සතුටු කරන්නී, නැටුම් ගැයුම් වැයුම් ආදිය ඉදිරිපත් කළහ. බෝසත්තෙම කෙලෙසුන් කෙරෙහි නොඇලුණු සිත් ඇති බැවින් නෘත්‍යාදියෙහි නොසතුටු වූයේ මොහොතින් නින්දට වැටුණේය. ඒ ස්ත්‍රීහුද යමෙකු සඳහා අපි නැටුම් ආදිය ඉදිරිපත් කරමුද? ඔහු නිද්‍රාවට වැටුණේය. දැන් කුමක් පිණිස ක්‍රීඩා කරන්නෙමුද? ගත් ගත් තැන්වලම තූර්යභාණ්ඩ අතහැර දමා හොත්තාහ. සුවඳින් මුසු තෙලින් පහන දැල්වේ. බෝසතුන් පිබිද, යහන මතම පලඟින් සිටින්නේ විප්‍රකාර වූ ඒ ස්ත්‍රීන් දුටුවේය. ඒ ස්ත්‍රීහු තූර්යභාණ්ඩ අතහැර නිදාගත්තාහු. ඇතැමෙක් ගොරවමින්ද ඇතැමෙක් දොඩවමින්ද, ඇතැමෙක් මුව අයාගෙනද, ඇතැමෙක් නිර්වස්ත්‍රව ප්‍රකට කළ පිළිකුල් රහස්තැන් හෙළිකරමින්ද සිටියහ. හෙතෙම ඈලාගේ විකාර රූප දැක භීතියට පත්ව කාමයන්හි නොඇලුණු සිත් ඇතිව සිටියේය. ඔහුගේ, අලංකාර කළ ශක්‍රභවන හා සමාන ඒ මහා සඳළුතලය තැන තැන දමන ලද නොයෙක් කුණපවලින් පිරි අමු සොහොනක් මෙන් පිහිටියේය. කාමරූප අරූප භවත්‍රයම ගිනිගත් ගෙයක් හා සමාන සේ වැටහුණහ. “පින්වතුනි, ඒකාන්තයෙන් උපද්‍රවයකි. පින්වතුනි ඒකාන්තයෙන් පෙළනු ලබන උවදුරකි.” යයි හැඟීම්බර වදන් මුවෙන් පිටවිය. අතිශයින්ම පැවිද්ද සඳහා සිත නැමුණේය.
හෙතෙම අදම මා විසින් මහාභිනිෂ්ක්‍රමණයෙන් නික්මීමට වටීයයි, යහනෙන් නැගිට දොරටුව සමීපයට ගොස් මෙහි කවරෙක්ද? යනුවෙන් පැවැසීය. එළිපත්ත පිට හිස තබා හොත්තා වූ ඡන්න ආර්ය පුත්‍රය මම ඡන්න යයි කීවේය. අද මම මහාභිනිෂ්ක්‍රමණයෙන් නික්ම යාමට කැමැත්තේ, මට එක අශ්වයකු පිළියලෙ කරවයි, කීවේය. දේවයන් වහන්ස; යහපතැයි ඔහු අශ්ව භාණ්ඩ ගෙන අශ්වහලට ගොස් සුවඳ තෙල් පහන් දැල්වෙද්දී දෑසමන් වියන යට සිත්කලු භූමිභාගයක සිටි කන්ථක අශ්වරාජයා දැක, මා විසින් මොහුව පිළියෙල කිරීම වටී යයි කන්ථක සැරසීය. හෙතම සරසන්නේම දැනගත්තේය. මේ සැරසීම අතිශය දැඩිය. අනෙකුත් දවස්වල උයන් ක්‍රීඩාවට යනකල්හි සැරසීම මෙන් නොවෙයි. මගේ ආර්ය පුත්‍රයා අද මහාභිනිෂ්ක්‍රමණයෙන් නික්මීමට කැමැති වන්නේය. ඉක්බිති සතුටු සිතැතිව මහහඬින් සිනහ විය. ඒ ශබ්දය මුළු නගරය පුරා පැතිරී යන්නේය. දේවතාවෝ ඔහුට බාධාකොට කිසිවකු ඇසීමට බාධා කළහ.
බෝසතුන්ද ඡන්න යවා පළමුවරට තම පුතා බලන්නෙමියි සිතා රාහුල මාතාව වසන්නා වූ ශ්‍රීයහන් ගැබට ගොස් දොර විවර කොට සිටියේය. එකෙණෙහි ඇතුළත ගර්භයෙහි සුවඳතෙල් පහන දැල්වෙයි. රාහුල මාතාව දෑසමන්මල් අමුණක් පමන අතුරන ලද යහනේ පුතුගේ හිසට අත තබා නිදාසිටියි. බෝසත්හු උළුවස්සට පය තබා සිටියේම, බලා, ඉදින් මම දේවියගේ අත ඉවත්කොට මගේ පුත්‍රයා ගත්තේනම්, දේවිය අවදි වන්නීය. එසේ වූ විට මගේ ගමනට අනතුරක් වන්නේය. බුදුවී පැමිණිම පුත්‍රයා බලන්නෙමියි ප්‍රාසාද තලයෙන් බැස්සේය. යම් ජාතකට්ඨ කථාවේ “රාහුල කුමරුන් ඉපදී සත්දිනකින්” මහාභිනිෂ්ක්‍රමණය කළේයයි සඳහන් වේ යනුවෙන් කියන ලදි. එය සෙසු අට්ඨකථාවල සඳහන් නොවේ. එහෙයින් මෙයම ගතයුතුය යනුවෙනි.
මෙසේ බෝසත් ප්‍රාසාද උඩුමහලින් බැස, අශ්වයා සමීපයට ගොස් මෙසේ කීවේය. “දරුව; කන්ථකය, නුඹ අද රාත්‍රියෙහි මා එතර කරව. මම ඔබ නිසා බුදුවී, සදේවක ලෝකයා එතර කරන්නෙමි.” ඉක්බිති බෝසත්තුමා කන්ථකගේ පිටට නැංගේය. කන්ථක බෙල්ලේ පටන් දිගින් රියන් දහඅටක් වෙයි. සුදුසුවූ උසින් යුක්ත වූද, පරාක්‍රමයෙන් හා ශක්ති සම්පන්න වූ සෝදන ලද සුදු හක්ගෙඩියක් බඳු සම්පූර්ණ සුදුපාට වේ. ඉදින් හෙතම සිනහසෙන්නේ හෝ පා ශබ්ද කරන්නේ හෝ එම ශබ්දය මුළු නගරය සිසාරා යන්නේය. එහෙයින් දේවතාවෝ තමන්ගේ ආනුභාවයෙන් එම හඬ කිසිවකු නොඇසෙන සේ වැළැක්වූහ. මෙසේ සිනහ ශබ්දයට බාධාකොට තබන තබන පියවරක් පාසා අත් තල, තැබූහ. බෝධිසත්ත්වයෝ අශ්වයාගේ පිට මැදට ගියේ, ඡන්න අශ්වයාගේ වලිගය අල්ලාගෙන මැදියම් රාත්‍රියෙහි මහදොරටුව සමීපයට පැමිණියේය. එකල රජතුමා, මෙසේ මගේ පුත්‍රයා යම්කිසි වේලාවක නුවර දොරටුව විවරකොට නික්මීමට නොහැකිවන්නේයි දොරපුවරු දෙකේම මිනිසුන් දහස බැගින් යොදවා ආරක්ෂා කරවීය. බෝධිසත්ත්වයෝ බලසම්පන්නය. ඇතුන් ගණනින් කෝටිදහස් ගණනක ඇතුන්ගේද, පුරුෂ ගණනින්, දසකෝටි ගණනක් පුරුෂයන්ගේ බලයද දරයි. ඔහු සිතුවේය. ඉදින් දොරටුව විවෘත නොකරයිද, අද කන්ථකගේ කලවාවලින් පෙළා රියන් අටළොසක් උස ප්‍රාකාරයට පැනනැග ඉක්මවා යන්නෙමි. ඡන්නද සිතීය. ඉදින් දොරටුව විවෘත නොකරයිද, මම ආර්ය පුත්‍රයා උරේ හිඳුවාගෙන කන්ථක දකුණු අතින් කිහිල්ල අතර රඳවාගෙන ප්‍රාකාරයට උඩින් පැන ඉක්මවා යන්නෙමි. කන්ථකද මෙසේ සිතුවේය. ඉදින් දොරටුව විවෘත නොකරයිද, මම තමන්ගේ ස්වාමියා පිටඋඩ හිඳුවාගෙනම ඡන්නව වාලධියෙන් ගෙන සිටියේම ඔවුන් සමගම ප්‍රාකාරයට උඩින් පැන ඉක්ම යන්නෙමි. ඉදින් දොරටුව විවර නොවන්නේ නම්, ඔවුන් තිදෙනා අතර එකක සිතන පරිද්දෙන් කටයුතු සම්පාදනය කරන්නේය. දොරටුවෙහි අධිගෘහිත දේවතාවා දොරටුව විවෘත කළහ.
එකෙණෙහි පවිටු මාරයා බෝසත්හු නවත්වා ගන්නෙමියි අවුත් අහසේ සිට මෙසේ කීවේය. **“නිදුකාණනි; නික්ම නොයන්න. මෙතැන් සිට සත්වෙනි දිනයේ ඔබට චක්‍රරත්නය පහළ වන්නේය.”** යනුවෙනි. දෙදහසක් පරිවාර දිවයින් සහිතව සතරමහා ද්වීපයේ රජ කරන්නෙහිද, නිදුකාණනි; නවතින්න යයි කීවේය. නුඹ කවරෙක්ද? මම වසවර්ති මාරයා වෙමි. මට චක්‍රවර්ති රත්නය පහළ වන බව මම දනිමි. මට රාජ්‍යයෙන් අර්ථයක් නැත. දසදහසක් ලෝකධාතුව නාදකරවා බුදුවන්නෙමි’යි කීවේය. මාරයා දැන් මෙතැන් සිට කාම විතර්ක හෝ ව්‍යාපාද විතර්ක හෝ විහිංසා විතර්කය හෝ සිතුයේ නම් කළයුතු දේ දැනගන්නෙමියි සිදුරු සොයමින් සෙවනැල්ල මෙන් පසුපස යමින් ලුහුබැන්දේය.
බෝසතුන් වනාහි අතට පත් චක්‍රවර්ති රාජ්‍යය කෙළපිඬක් මෙන් අපේක්‍ෂා රහිතව හැරදමා මහත් සත්කාරයෙන් යුතුව නගරයෙන් නික්ම ගියේය. ඇසළ පුන් මාසයේ උතුරුසල් නැකැතින් පවත්නා කල්හි නික්මගොස් නැවත උන්නුවර නැවත හැරී බැලීමට සිත්විය. මෙසේ සිතක් උපන් ඇසිල්ලේම මහාපුරුෂය, ඔබ විසින් පෙරුම් පුරන ලද්දේ නැවත ආපසු හැරී බැලීමට නොවේයයි කියන්නාක් මෙන් මහපොළොව කුඹල් රෝදයක් මෙන් කරකැවී සිටියේය. බෝසත්හු නගරාභිමුඛව සිට නගරය බලා ඒ ප්‍රදේශයේ කන්ථක නතරවූ චෛත්‍ය ස්ථානය වශයෙන් දක්වා ගතයුතු මාර්ගයට අභිමුඛව කන්ථක තබා, සිරි සෞභාග්‍යයෙන් උදාර වූ මහත් සත්කාර සම්මානයෙන් යුතුව පිටත්විය. එකල දේවතාවෝ පෙරටුව සැටදහසක් ගිනිපන්දම් දැරූහ. පසුපසින් දකුණුපසින් වම්පසින් සැටදහස බැගින් ආලෝකවැටි දැරූහ. සමහර දේවතාවෝ සක්වළ මුව සිට අප්‍රමාණ ගිනිපන්දම් දැරූහ. සෙසු දෙවිවරුද නාග ගුරුලෝද දිව්‍ය සුවඳ මල් මාලාවලින්ද, සුවඳකුඩු ආදියෙන්ද පුදනු ලබන්නෝම යති. පරසතු මල්වලින්ද මදාරම් මල්වලින්ද, ඝන වැසි වලාකුළු දරන්නාක් මෙන් අහස නිරතුරුව විය. දිව්‍ය සංගීත ආදියද පවත්වති. හාත්පස අෂ්ට තූර්යයෙන්ද, සැටක් තූර්ය නාදයෙන්ද, සැටඅටක් තූර්යදැයි සියදහස් වාරයක් තූර්යනාදය පැවැත්වූහ. ඔවුන්ගේ ශබ්දය මුහුදු කුසෙහි මේඝවලාකුළු වැටෙන කාලය මෙන්ද, යුගන්ධර පර්වත කුසෙහි සාගරය ගිගුම් දෙන කාලය මෙන්ද පවතියි.
මෙසේ ශ්‍රී සෞභාග්‍යයෙන් යන්නා වූ බෝසත් තෙමේ එක රැයකින් ර‍ාජ්‍යය තුනක් ඉක්මවා, තිස්යොදුනක් මත්තෙහි අනෝමා නම් නදී තීරයට පැමිණියේය. කිමෙක්ද, එවිට අශ්වයා ඉන් ඔබ්බට යාමට නොහැකි වෙයිද? නොහැකි වේමය. ඔහු වනාහි එක් සක්වල වටයක් මැද, අක්ෂයෙන් තබන ලද රිය සකක නිම්වළල්ල වටව යන්නාක් මෙන්ද කෙළවරටම ගොස් තමන් සඳහා වූ භෝජනය බුදීමට සමත්ය. එකල, දේව නාග ගරුඬාදීන් විසින් අහසේ සිට ඔසවන ලද සුවඳමාලා ආදියෙන් කලවා ප්‍රදේශ දක්වා ගිලුණු සිරුර ඔසවා සුවඳමල් ජටා සිඳීමට ඉතා ප්‍රමාද විය. එහෙයින් තිස් යොදුන් දුර පමණම ගියේය. ඉක්බිති බෝසත් ගංතෙර සිට ඡන්න ඇමතීය. මේ නදිය නම් කුමක්ද? දේවයන් වහන්ස; අනෝමා නම් වේ. අපගේ පැවිද්ද ද ළාමක නොවූවක් (අනෝමා) වන්නේ යයි, පාදයෙන් ගටමින් අශ්වයාට සංඥාවක් දුන්නේය. අශ්වයාද උඩපැන අට ඉස්බක් පුළුල් වූ නදිය තරණයකර එතෙරට ගියේය.
බෝසත් අශ්වයාගේ පිටෙන් බැස රිදී පටියක් හා සමාන වැලිතලාවේ සිට ඡන්න ඇමතීය. මිත්‍ර ඡන්නය, ඔබ මගේ ආභරණද, කන්ථකද රැගෙන යන්න. මම පැවිදි වන්නෙමි. මමද දේවයනි; පැවිදිවන්නෙමියි කීය. බෝසත්, ඔබට පැවිදි වීමට නොලැබේ. නුඹ යා යුතුමය. යයි තුන්වරක් දැඩිව කියා, ආභරණද අශ්වයාද සූදානම් කොට යවා සිතුවේය. මේ මගේ කෙස් ශ්‍රමණ සාරුප්‍ය නොවේ. බෝසතුන්ගේ කෙස් සිඳීමට සුදුසු පුද්ගලයකු නැති හෙයින් ඔහු තෙමේම කඩුවෙන් කපන්නෙමියි, දකුණු අතින් කඩුව ගෙන, වම් අතින් කෙස්වැටිය මිටකට ගෙන කපා දැමීය. කෙස් අඟල් දෙකක් පමණ වී දකුණට කරකැවී හිසට ඇලී තුබුණි. ඔවුන්ගේ දිවි ඇතිතෙක් එම ප්‍රමාණයම විය. සුවඳ ඒ ආකාර වූයේ නැවත කෙස්රවුල් කපාදැමීමේ කටයුත්තද නොවීය. බෝසත් තෙම කෙස්කලඹ ගෙන ඉදින් මම බුදුවන්නෙම්ද? එසේනම් අහසේ සිටීවා. නැතිනම් බිම පතිත වේවා’යි අහසට විසි කළේය. ශක්‍ර දිව්‍යරාජයා දිවඇසින් බලා යොදුනක් දුරදී රන් කරඬුවකින් පිළිගෙන තව්තිසා භවනයේ කඩා මණිචේතිය සිළුමිණිසෑය නමින් පිහිටුවීය. (සිළුමිණ) උතුම් සුවඳින් සුවඳවත් කරන ලද, මෝලිය සහිත වූ කෙස්වැටිය සියතින්ම සිඳ අහසට විසිකළේය. දහසක් දිවැස් ඇති සක්දෙවි රජ රන් කරඬුවකින් එය පිළිගෙන සිළුමිණසෑය කරවන ලද්දේය.
බෝධිසත්ත්වයෝ නැවත සිතූහ. මේ කසීසළු මගේ ශ්‍රමණ සාරුප්‍යයට නුසුදුසුය. ඉක්බිති ඔහුට කාශ්‍යප බුද්ධකාලයේ පුරාණ සහායක වූ ඝටීකාර මහා බ්‍රහ්මයා එක් බුද්ධාන්තරයක් ගතවුවද පැරණි මිත්‍ර භාවය නිසා අද මගේ සහායකයා මහාභිනිෂ්ක්‍රමණයට නික්මෙන්නේ ඔහුට ශ්‍රමණ පරිෂ්කාර ගෙන යන්නෙමියි සිතා
“තුන්සිවුරද, පාත්‍රයද, පෙරහනද, ඉඳිකටුවද, කඩකැත්තද සහ බඳපටියද, භික්‍ෂුවට යෝග්‍ය වූ පිරිකර වශයෙන් තිබෙන අංග අට වේ.”
මේ ශ්‍රමණ අටපිරිකර බෝසතුන්ට ගෙන දුන්නේය. බෝධිසත්ත්වයෝ අරහත් ධජය පොරවාගෙන උතුම් පැවිදි විලාශය ගෙන ඡන්න; ඔබ මගේ වචනයෙන් මාපියන්ට මම නිරෝගී වෙමියි කියන්නැයි පවසා පිටත් කළේය. ඡන්න බෝසතුන් වැඳ ප්‍රදක්‍ෂිණා කොට පිටත්ව ගියේය. කන්ථක ඡන්න සමග කථාකරන්නා වූ බෝසතුන්ගේ වචන අසා දැන් මට නැවත හිමියාගේ දර්ශනයක් නැතැයි සිතා, ඇස් මානයෙන් නොපෙනී යන්නේම ශෝකය ඉවසා ගත නොහැකිව, හදවත පැලීමෙන් කළුරිය කොට, තව්තිසා භවනයේ කන්ථක නම් දේවපුත්‍රයාට ඉපදුණේය. ඡන්නට ළමුව එක ශෝකයක් විය. කන්ථකගේ කළුරිය කිරීමෙන් දෙවෙනි ශෝකයෙන්ද පෙලුණේ හඬමින් වැළපෙමින් නගරයට ගියේය.
බෝධිසත්ත්වයෝ ඒ ප්‍රදේශයේම වූ අනුපිය නම් අඹ වනයෙහි සත්දිනක් පැවිදි සුවයෙන් කල්ගෙවා, එක දවසකින් යොදුන් තිහක් පමණ දුර පියවරින් ගොස් රජගහනුවරට පිවිසි අනුපිළිවෙලින් පිඬු පිණිස හැසිරුණේය. මුළු නගරයම බෝසතුන්ගේ රූපය දැකීමෙන් ධනාල නම් ඇතා පිවිසි රජගහනුවර මෙන්, අසුරිඳු ප්‍රවිෂ්ට වූ දේවනගරයක් මෙන්ද, කැළඹීමට පත්වුණේය. රාජපුරුෂයෝ ගොස්, රජතුමනි, මෙබඳු ආකාර සත්ත්වයෙකු නගරයේ පිඬු පිණිස හැසිරෙයි. දෙවියකු හෝ මිනිසකු හෝ නාගයකු හෝ ගුරුලකු හෝ අසවල් නමක් ඇත්තැකැයි නොදනිමු යයි රජුට දැනුම් දුන්හ. රජු සඳළුතලයේ සිට මහාපුරුෂයා දැක ආශ්චර්ය අද්භූත සිතින් රාජපුරුෂයන්ට අණ කළේය. බොල යවු! විමසවු! ඉදින් අමනුෂ්‍යයකු වන්නේ නම් නගරයෙන් නික්ම අතුරුදන් වන්නේය. ඉදින් දේවතාවකු වන්නේ නම් අහසින් යන්නේය. ඉදින් නාගයකු වන්නේ නම් පොළොවේ ඉපිලී යන්නේය. ඉදින් මනුෂ්‍යයකු වන්නේ නම් යම්සේ ලබනලද ආහාර අනුභව කරන්නේය.
මහා පුරුෂයාද මිශ්‍ර බත පිළිගෙන මට යැපීම පිණිස මෙපමණ යයි දැන පිවිසි දොරටුවෙන්ම නගරයෙන් නික්ම පාණ්ඩව පර්වතය ඡායාවට මුහුණලා හිඳ ආහාර පිළිගැනීමට පටන් ගත්තේය. ඉක්බිති ඔහුට ආහාර පෙරළා අවුත් මුඛයෙන් නික්මෙන ඔක්කාර ගතියක් විය. ඉක්බිති ඔහු ඒ ආත්මභාවයෙන් මෙබඳු ආකාර ආහාරයක් ඇසින් නුදුටු විරූ නිසාය. එයින් ආහාරයේ පිළිකුල් බව සලකනු ලබන්නේ මෙසේ තමන් තමන්ටම අවවාද කළේය. සිද්ධාර්ථ; නුඹ ආහාරපාන සුලභ කුලයක වාසය කළේය. සුවඳසැල් භෝජන නොයෙක් අනර්ඝ රසයෙන් වළඳනා තැනක උපත ලබා වැරහැළි එක් පංශුකූලික සිවුරක් පොරවාගත් අයකු දැක, කවරදා හෝ මමත් මෙබඳු ආකාරවී පිඬු පිණිස හැසිර අනුභව කරන්නෙමි වන්නේ ය. මට ඒ සුදුසු කාලය යයි සිතා රාජ්‍යය අතහැර පැමිණියේය. දැන් කුමක්නම් කරහිද? දැන් ඒ ආහාර පිළිකුල් කරන්නේද? මෙසේ තමන්ට අවවාද දී, කළකිරුණේ වී නමුත් ආහාර අනුභව කළේය.
රාජපුරුෂයෝ ඔහු දැක රජුට දැනුම් දුන්හ. රජු දූත වචන අසා වේගයෙන් නගරයෙන් නික්ම බෝසත්හුගේ සමීපයට ගොස් ඉරියව් ආදියෙහි පැහැදී බෝසතුන්ට සියලු සම්පත් පවරා දුන්නේය. රාජ්‍ය වී බෝධිසත්ත්වයෝ, මට මහරජ; වස්තුකාමයෙන් හෝ ක්ලේශ කාමයෙන් වැඩක් නැත. මම උතුම් අභිසම්බෝධිය ප්‍රාර්ථනා කරමින් නික්ම යන්නෙක්මි. රජු නොයෙක් ආකාරයෙන් ඉල්ලන්නේ නමුත්, ඔහුගේ සිත නොලබා, ඒකාන්තයෙන් ඔබ බුදුවේවා. බුදුවීමෙන් පසු ඔබ විසින් පළමුව මගේ රාජ්‍යයට පැමිණිය යුතුයයි ප්‍රතිඥාවක් ගත්තේය. මේ මෙහි සංක්‍ෂේපයයි. විස්තර වනාහි **“යම්සේ ප්‍රාඥයා පැවිදිවේද පැවිද්ද වර්ණනා කරන්නෙමි”** යනු මේ පබ්බජ්ජා සූත්‍රය අටුවා සහිතව බලා දතයුතුය.
බෝසත් තෙමේ රජුට ප්‍රතිඥා දී අනුපිළිවෙලින් චාරිකාවේ හැසිරෙමින් ආලාර-කාලාම, උද්දකරාමපුත්‍ර වෙත එළඹ, ධ්‍යාන සමාපත්තීන් ලබාගෙන මෙය සත්‍යය අවබෝධයට මාර්ගය නොවේ. ඒ සමාපත්ති භාවය ප්‍රමාණ වශයෙන් පිළිනොගෙන අලංකාර නොකොට සදේවක ලෝකයාට තමන්ගේ බල වීර්යය මානසික ශක්තිය දැක්වීම සඳහා ප්‍රධන් වීර්ය වඩනු කැමැත්තේ උරුවෙලාවට ගොස් සිත්කළු රමණීය භූමියක් දැක මේ භූමිභාගය රමණීය යයි එහිම වාසයකොට ප්‍රධන්වීර්ය වැඩුවේය. ඒ කොණ්ඩඤ්ඤ ආදී පංච වග්ගිකයෝ ද ගම්නියම්ගම් රාජධානිවල පිඬු පිණිස හැසිරෙමින් එහි බෝසතුන් වෙතට පැමිණියාහ. ඉක්බිති ඔව්හු වර්ෂ හයක් දුෂ්කරක්‍රියා කරන බෝසතුන් දැන් බුදුවන්නේය, දැන් බුදුවන්නේ යයි සිතමින් පිරිවෙන් මළු ඇමදීමාදියද, කාය පිළිවෙත්වලින්ද උපස්ථාන කරනු ලබන්නේ සමීප ආගන්තුකයෝ වූහ. බෝසත්හුද කෙළවර පැමිණි දුෂ්කරක්‍රියාව කරන්නෙමියි එක තල ඇටයකින්, එක සහල් ඇටයකින් පමණක් කල් ගෙවීය. සියළුම ආහාර දේවතාවෝද ලෝමකුපවලින් ආහාර සාරය ඇතුළු කිරීම වැළැක්වූහ.
ඉක්බිති ඔහුගේ නිරාහාරතාවය නිසා ඉතාමත් කෘෂභාවයට පත්වූයේ, රන්වන් වූ ශරීරය කාලවර්ණ විය. දෙතිස්මහ පුරුෂ ලක්‍ෂණද වැසී ගියහ. සමහර වෙලාවට ආශ්වාස ප්‍රශ්වාස නැතිකොට ධ්‍යාන වඩන්නේ මහත් වේදනා මැඩපවත්වමින් විසංඥ වූයේ සක්මන් කෙළවර වැටුනේය. එවිට ඇතැම් දේවතාවෝ ශ්‍රමණ ගෝතමයා කළුරිය කළේය යයි පවසති. ඇතැමෙක් නිරාහාරය නිසා මෙතම මූර්ඡා වූයේ ඇතැමෙක් රහතුන්ගේ ඒකරන්තරා විහරණයෙහි කීහ. එක් දෙවිකෙනෙක් බෝසතුන් මළහයි සිතූහ. ඔහු ගොස් සුද්ධෝදන රජුට ඔබ පුත් මළහයි දැන්වීය. මගේ පුතා බුදුවී කළුරිය කළේද නැතහොත් නොමැතිවද? බුදුවීමට නොහැකිවිය. ප්‍රධන්භූමියේම වැටී කළුරිය කළේය. මේ වචන අසා රජතුමා, මම එය නොඅදහමි. මගේ පුතා බෝධියට නොපැමිණ කලුරිය කිරීමට නම් නැතැයි ප්‍රතික්‍ෂේප කළේය. කුමක් නිසා රජු නො අදහයිද? කාලදේවල තාපසයාගේ වැඳීම් දවසේ කළ පෙළහරින්, දඹරුක මුලදී කරන ලද ප්‍රාතිහාර්යයන් දක්නා ලද බැවිනි.
යළි බෝසත්තුමා සිහිලැබ නැගිටි කල්හි ඒ දේවතාවෝම අවුත් මහරජතුමනි, ඔබගේ පුතා නිරෝගී වේවා’යි දැනුම්දුන් කල්හි රජතුමා; දනිමි මම, පුතාගේ අමරණීයභාවය යයි කීවේය. මහාසත්ත්වයාගේ සය අවුරුදු දුෂ්කරක්‍රියාව කරන කාලයේ අහසෙහි ගැට ඇති කාලය මෙන් විය. (වලා පිඬු) අනතුරුව මෙම දුෂ්කරක්‍රියාව නම් අවබෝධයට මාර්ගය නොවේ යයි තීරණ කොට ඕලාරික ආහාර ගැනීමට ගම් නියම්ගම්වල පිඬු පිණිස හැසිර ආහාර ගෙනාවේය. එවිට උන්වහන්සේගේ දෙතිස්මහ පුරුෂ ලක්‍ෂණ ප්‍රකෘතිමත් වූහ. ශරීරය ස්වර්ණ වර්ණ විය. පංචවාර්ගික භික්‍ෂූහු, මෙතෙම සය අවුරුද්දක් දුෂ්කරක්‍රියා කරන්නේ නමුත් සර්වඥතා ප්‍රතිවේධය ලැබීමට නොහැකි විය. දැන් ගම්වල පිඬු පිණිස හැසිර ළාමක ආහාර රැගෙන එමින් කුමක් කළහැකි වන්නේද? ප්‍රධන් වීර්යයට මෙය උවදුරකි. මොහු වීර්යයෙන් පිරිහුණේය. අප මොහු විශේෂාධිගමයක් ලබාවියයි සිතීම හිස පටන් නහනු කැමති කෙනෙක් පිනිබිඳුවකින් නෑමක් වැනිය. මොහුගෙන් අපට ප්‍රයෝජනයක් නැතැයි බෝසතුන් අතහැර තම තමන්ගේ පාත්‍රසිවුරු රැගෙන යොදුන් දහඅටක් මග ගෙවා ඉසිපතනයට පිවිසියහ.
එසමයෙහි වනාහි උරුවෙලාවේ සේනානි නියම්ගම සේනානි කෙළෙඹියාගේ ගෙදර උපන් සුජාතා නම් දැරිය සුදුසුවියට පැමිණි කල්හි එක් නුගරුකක් වෙත ගොස් ප්‍රාර්ථනාවක් කළාය. ඉදින් මට සමාන ජාතික කුල ගෙදරකට ගොස්, පළමු ගර්භයේදී පුතකු ලබන්නෙම් නම්, වර්ෂයක් පාසා ඔබට ලක්ෂයක් වියදම් කිරීමෙන් පූජා කර්මයක් කරන්නෙමි යනුවෙනි. ඇගේ ඒ ප්‍රාර්ථනාව සමෘද්ධ විය. ඇය බෝසතුන් දුෂ්කරක්‍රියා කරන්නා වූ සවෙනි වර්ෂයෙහි පිරිපුන් වෙසක් පුන්පෝදා පූජා කර්මය කරනු කැමැති වී පළමුවෙන්ම දෙනුන් දහසක් වැල්මී වනයට කවා ඈලාගේ කිරි පන්සියයක් දෙනුන්ට පොවා, ඈලාගේ කිරි එකසිය පනහක් දෙනුන්ටද, මෙසේ සොළසක් දෙනුන්ගේ කිරි දෙනුන් අටදෙනෙකුටද පොවා, [missing trans]
[missing trans]
[missing trans] පිඬු පිණිස හැසිරෙන කාලය පැමිණෙනු ලබන්නේ උදෑසනම ගොස් ඒ ගසමුල වැඩසිටි සේක. තමන්ගේ ප්‍රභාවෙන් මුළු ගසමුල බබළන්නේ, එවිට බෝසතුන් ගසමුල නැගෙනහිර ලෝකධාතුව බලමින් වැඩසිටිනා අයුරු පුණ්ණා දුටුවාය. උන්වහන්සේගේ සිරුරින් නික්මෙන්නා වූ ආලෝකයෙන් මුළු ගසම රන්වන් ආකාරයෙන් දැක ඇයට මෙබඳු අදහසක් පහළ වූවාය. අද අපගේ දේවතාවා ගසෙන් බැස සැබවින්ම පූජා පිළිගැනීමට හුන්නේ යයි හඟිමි. ප්‍රීතියට පැමිණ ඉක්මණට ගොස් සුජාතාවට මේ කරුණ දැන්වූවාය.
සුජාතා ඇගේ වචනය අසා සතුටු සිතැතිව අද මෙතැන් පටන් මගේ ජ්‍යෙෂ්ඨ දුවණිය තනතුරේ පිහිටවයි දුවට සුදුසු සියළු අලංකාර දුන්නාය. යම්ලෙසකින් බුද්ධ ආනුභාවයෙන් පැමිණෙන දවසෙහි දසදහස් ගණන් ගණනින්, අනර්ඝ වූ රන්තැලියක් ලැබීමට වටී. එහෙයින් ඇය රන් තලියක කිරිබත් පිසන්නෙමියි සිත උපදවා සියදහස් අනර්ඝ වූ රන්තැලියක් ගෙන්වාගෙන එහි කිරිබත පිසනු කැමැතිව පිසන භාජනයක් ආවර්ජනා කළාය. සියලු කිරිබත් නෙළුම්කොලයේ වැටෙන ජලය මෙන් නොනැවතී භාජනයේ පිහිටීය. එකසැළියක් පිරුණේම විය. ඇය ඒ පාත්‍රය රැගෙන භාජනයකින් වසා සුදු වස්ත්‍රයකින් වෙලා තෙමේ සියළු අලංකාරවලින් සිරුර සරසවා ඒ භාජනය තමන්ගේ හිසමත තබා මහත් ආනුභාවයෙන් න්‍යග්‍රෝධරුක මුලට ගොස්, බෝසතුන් දැක, බලවත් සතුටට පත්වූයේ වෘක්‍ෂ දේවතාවා යන හැඟීමෙන්, දුටු මොහොතේ පටන් නැමි නැමී ගොස් හිසෙන් පාත්‍රය බහා තබා හැසිර රන් කෙණ්ඩියකින් සුවඳමල් මිශ්‍ර ජලය ගෙන බෝසතුන් වෙත ගොස් පිළිගන්වා සිටියාය. ඝටීකාර මහා බ්‍රහ්මයා විසින් දෙන ලද මැටිපාත්‍රය මෙපමණ කලක් බෝසතුන් අත්නොහැර එකෙණෙහි නොපෙනී ගියේ බෝධිසත්ත්වයෙක් පාත්‍රය නොදකින්නේ දකුණු අත දිගහැර සුජාතාවනි, පැන් පිළිගන්වන්න. පැන් සමග බෝසතුන්ගේ අතෙහි කිරිබත්ද තැබුවාය. බෝසත්හු සුජාතා දෙස බැලූහ. ඇය අවස්ථාව සලකා, ආර්යනි; මා විසින් ඔබතුමාට පිරිනමන ලද්ද කැමැති දෙයක් කරාවා!යි කියා වැඳ, යම්සේ මගේ මනදොළ සඵල වූයේද, එසේ ඔබගේ ද පැතුම සඵල වේවා!යි පවසා සියදහස් ගණනක් අගනා රන් පාත්‍රයද, පෞරාණික පාත්‍රයක් මෙන් පරිත්‍යාගකොට අපේක්‍ෂා රහිතව පිටත්ව ගියාය.
බෝසත්හුද හුන් තැනින් නැගිට ගස ප්‍රදක්‍ෂිණාකොට පාත්‍රය රැගෙන නේරංජරා නදී තීරයට ගොස්, නොයෙක් දස දහස් ගණන් බෝධිසත්වවරු අභිසම්බෝධියට පත්වන දවසේ බැස ස්නානය කරන සුප්පතිට්ඨිත නම් මනාසේ පිහිටි තොටුපොළක් ඇත. එහි ඉවුරෙහි පාත්‍රය තබා තොටුපොළට බැස නා, නොයෙක් සියදහසක් බුදුවරු පොරවන අර්හත්ධජය පොරවා, පෙරදිගට මුහුණලා හිඳ එක් ඉඳුණු තල්ගෙඩියක ප්‍රමාණයේ බත්පිඬු හතළිස්නමක් කොට, අල්ප උදක ඇති පැණි කිරිබත සියල්ල අනුභව කළේය. හෙතෙම බුදුවීමේ අභිලාෂයෙන් සත් සතියක් බෝධි මණ්ඩපයේ වාසය කරන්නේ දින හතළිස් නමයක්ම ආහාර විය. එපමණකල් වෙනත් ආහාරයක් නැත. නෑමක් නැතිව, මුව සේදීමක් නැතිව, ශරීරකෘත්‍යය නොමැතිව, ධ්‍යානසුවයෙන් හා ඵලසමාපත්ති සුවයෙන් කල්ගෙවීය. ඒ කිරිබත වළඳා රන්පාත්‍රය ගෙන ඉදින් අද මම බුදුවන්නේ නම්, මේ පාත්‍රය උඩුගං බලා යේවා!යි එසේ නොවන්නේ නම්, යටිගං බලායේවා’යි පවසා නදී සැඩ පහරට දැමීය. එය සැඬපහර සිඳිමින් නදිය මැදට ගොස් මැද සිටින්නා වූ ජව සම්පන්න අශ්වයෙකු මෙන් අසූරියනක් පමණදුරට උඩුගං බලා ගොස් එක ආවාටයක ගිලී කාල නාගරාජ භවනට ගොස් බුදුවරු තෙනමක් පරිභෝග කළ පාත්‍ර “කිලි කිලි” යයි නාද කරවමින් පහරදී ඒ සියල්ලට යටින් සිටියේය. කාල නාරජු ඒ ශබ්දය අසා බියට පත්ව, එක් බුදුවරයකු උපන්නේය. යළිත් අද එක් බුදුවරයෙකු උපන්නේ යයි පවසා නොයෙක් ගාථා පද සියයකින් තුති පුද කරමින් නැගී සිටියේ එහිදී මහපොළොව එක් තැනකින් තුන් ගව්වක් පමණ දුරට අහස පුරා උඩට නගින කලක් මෙන් අද හෝ ඊයේ හා සමාන විය.
බෝසතුන්ද නදීතීරයේ මනාසේ මල් පිපුණු සල්වනයේ දිවා විහරණය කොට සවස් කාලයේ මල් නටුවෙන් මිදෙන කල්හි දේවතාවන් විසින් අලංකාර කරන ලද, රියන් අටක් පමණ පළල වූ මාර්ගයෙන් සිංහයකු මෙන් බෝරුක් මුල කරා වැඩම කළේය. නාග, යක්‍ෂ, ගුරුලෝ ආදීහු දිව්‍ය සුවඳ මල් ආදියෙන් පූජා කළහ. දිව්‍ය සංගීතයද පැවැත්වූහ. දසදහසක් ලෝකධාතුව සුවඳවත්වූ එකම මල් මාලාවක් විය. එකම සාධුකාර නාදය පැවැත්වීය. එසමයෙහි සොත්ථිය නම් කුසතණ ගෙනියන්නා, තෘණ රැගෙන මාර්ගයේ යන්නේ මහාබෝසතුන්ගේ ස්වභාවය දැක තණමිටි අටක් දුන්නේය. බෝසත්තුමා තෘණ රැගෙන බෝමැඩට නැග දකුණු දිශාවේ සිට උතුරට මුහුණලා සිටියේය. එකෙණෙහි සක්වළ දකුණ ගිලාබැස අවීචිය උඩට එන්නාක් මෙන් විය. උතුරු සක්වල භවාග්‍රය මෙන් විය. බෝසතුන් එතැන සම්බෝධියට පැමිණීමට තැන නොවේයයි දැන ප්‍රදක්‍ෂිණා කරමින් පශ්චිම දිශාවට ගොස් පෙරදිගට මුහුණලා සිටියේය. එහිදී පශ්චිම සක්වල ගිලාබැස අවීචිය ඉස්මතු විය. පෙරදිග සක්වළ ඉස්මතු වී භවාග්‍රය මෙන් විය. සම්බෝධිය සඳහා මෙතැන සුදුසු තැන නොවේ යයි දැනගත්තේය. මෙසේ සිටි සිටි තැන් නැබින් තැබූ චක්‍රයක් කෙමියෙන් මඩනා කලක් මෙන් මහපොළොව උතුර පහත් විය. බෝසතුන් සම්බෝධියට මේ තැන නොවේ යයි හඟිමින් බෝමැඩ ප්‍රදක්‍ෂිණා කරමින් නැගෙනහිර පැත්තට ගොස් නැගෙනහිරට මුහුණලා සිටියේය. නැගෙනහිර දිසාව වනාහි සියලු බුදුවරුන්ගේ පර්යංක පිහිටි තැනයයි දැන නොසෙල්වෙන තැන යයි, පරාජය නොවන තැන යයි කෙළෙස් පඳුරු විනාශ කිරීමට සුදුසු තැනයයි දැන කුසතණ අතින් ගෙන සැළීමි. එකෙණෙහි එහි තුදුස්රියන් වජ්‍රාසනය පහළ විය. බෝසතාණෝ ප්‍රීතියෙන් යුතුව වැඩහුන්හ. මෙම අවස්ථාව නිරූපනය කිරීමට කිසිම චිත්‍ර ශිල්පියෙකුට හෝ මූර්ති ශිල්පියෙකුට නොපිළිවන. ඒ තර්ම ප්‍රීතිජනක අවස්ථාවකි.
මම සම්බෝධියට නොපැමිණ මේ පලඟ නොබිඳින්නෙමියි. හෙණ සියයක් පාත්වුවද බිඳිය නොහැකි වූ අපරාජිත පලඟ ඇසුරුකොට හුන්නේය.
එසමයේ පවිටු මාරයා සිද්ධාර්ථ කුමාරයා මගේ බලය ඉක්මවනු කැමැත්තේය. දැන් එය ඉක්මවීමට ඔහුට ඉඩ නොදෙන්නෙමියි මාර බලකාය සමීපයට ගොස් මේ කාරණය දන්වා මාර ඝෝෂාවකින් ගිගුම් දී මාරසේනාව රැගෙන නික්මුණේය. ඒ මාරසේනාව මාරයා පෙරටුව දොළොස් යොදුනක් වෙයි. දකුණින් ද, වමෙන් ද දොළොස් යොදුනක් වෙයි. පසුපසින් සක්වළ සීමාකොට සිටියේය. උසින් නවයොදුනක් උස් වෙයි. ඔවුන් විසින් නද දෙන ලද ගිගුම් නාද ශබ්දය යොදුන් දහසක පටන් පොළොව බිඳහෙළන ශබ්දය මෙන් ඇසේ. ඉක්බිති මාරදිව්‍ය පුත්‍රයා අඩයොදුනක් සහිත ගිරිමේඛලා නම් ඇතා පිට නැගී අත් දහසක් මවා නොයෙක් ආයුධ එසවීය. අවශේෂ මාර සේනාවද, ජනකාය දෙකක් එකකට එකක් අසමානව සැදී, එකිනෙකට අසමාන ආයුධ ගනිමින් ආහ. නොයෙක් වර්ණයෙන්ද නොයෙක් ආකාර මුහුණුවලින්ද නොයෙක් ආයුධ ගනිමින්ද බෝසතුන් මැඩගෙන යන්නාක් මෙන් පැමිණියහ.
දසදහසක් සක්වල දේවතාවෝ මහබෝසතුන්ට තුති පුදමින් සිටියහ. ශක්‍ර දිව්‍යරාජයා විජයොත් නම් සක පිඹිමින් සිටියේය. ඒ සක අත් විස්සකින් ඉසිලිය යුතු වෙයි. තෙමේ වාතය ගෙන, පිඹිමින් සාර මාසයක් ශබ්දකොට නිශ්ශබ්ද වෙයි. මහාකාල නාරජු, අතිරේක වචන සියයකින් වර්ණනා කරමින් සිටියේය. මහා බ්‍රහ්මයා සුදු කුඩයක් දරමින් සිටියේය. මාරසේනාව බෝධි මණ්ඩලය වෙත පැමිණෙන කල්හි ඔවුන් එකකුට හෝ සිටීමට නොහැකි විය. ඔව්හු හිස් ලූ ලූ අත පලාගියහ. නාරජුද පොළොවේ ගිලී යොදුන් පන්සියයක් පමණ වූ මඤ්ජරී නාග භවනයට ගොස් දෑතින් මුව වසාගෙන හොත්තේය. ශක්‍ර දේවරාජයාද විජයොත් සක පිටේ තබාගෙන සක්වල මුවවිට සිටියේය. මහා බ්‍රහ්මයා සුදුකුඩය සක්වළ කෙළවර තබා බ්‍රහ්මලෝකයටම ගියේය. එක් දේවතාවකුට හෝ සිටීමට හැකි වූයේ නැත. මහාබෝසත්හු හුදකලාවම සිටියේය.
මාරයාද තම පිරිසට කීවේය. දරුවනි; සුද්ධෝදන පුත්‍ර වූ සිද්ධාර්ථ සමාන වෙනත් පුරුෂයකු නැත. අපි ඉදිරියේ යුද්ධ කිරීමට නොහැකි වන්නෙමු. පසුපසින් යමු! යි බෝසත්හුද තුන්පැත්ත බලා සියළු දේවතාවන් පලාගිය බැවින් ශූන්‍ය බව දුටුවේය. නැවත උතුරු පැත්තෙන් මාරසේනාව ආක්‍රමණය කරන බව දැක, මෙපමණ ජනතාව මා හුදකලා කොට එක් අයකු මා පරාජය කිරීම සදහා මහත් වෑයමක් කරයි. මේ ස්ථානයේන මගේ මව හෝ පියා හෝ සහෝදරයෙක් හෝ අනෙක් නෑදෑයෙක් හෝ නැත. මේ වනාහි මා දීර්ඝ කාලයක් පුරා දසපාරමීදම් පුරා, දරුපිරිස හා සේවක ජනතාව සමාන වූයේ එහෙයින් මා විසින් පාරමිතා බලය මුල්කොට පාරමිතා සැතින්ම පහරදී මේ බලකාය පලවා හැරීමට වටී යයි දස පාරමිතා ආවර්ජනා කරමින්ම සිටියේය.
ඉක්බිති මාරදිව්‍යපුත්‍රයා සුළඟින්ම සිද්ධාර්ථව පලවා හරින්නෙමියි (වාත) සුළං බලයක් නිකුත් කළේය. එකෙණෙහිම මුලදීම බිඳුණු වාතය යොදුන් අඩක් යොදුනක් යොදුන් දෙකක තුනක පමණ, මහා පර්වත පුරා වනාන්තරයේ මහා ගස් මුලින් උදුරා දමා, හාත්පස ගම් නියම්ගම් සුණුවිසුණු කිරීමට සමත් වුවද, මහ බෝසතුන්ගේ පින් තේජසින් පැතිරුණු ආනුභාවයෙන් බෝසතුන්ගේ සිවුරු කොනක්වත් සෙලවීමට නොහැකි වූහ. ඉක්බිති ජලයෙහි ගිල්වා මරන්නෙමියි මහා වර්ෂාවක් වැස්සවීය. වළාකුළු එකිනෙක මත සියක් වලාපටල නැගී දහසක් පටලවලට බෙදී වර්ෂාව වැස්සහ. වර්ෂා ධාරාවල වේගයෙන් පොළොව සිදුරු විය. වනාන්තරයේ ගස්වැල් මහසැඩ පහරක් අවුත් බෝසතුන්ගේ උසට සිටියද, වැසිවලින් බෝසතුන්ගේ සිවුරු කොනක් පිණිබිඳකින් තෙමෙන පමණටවත් තෙමීමට නුපුළුවන් විය. ඉක්බිති ඔහු ගල් වර්ෂාවක් වස්සවන ලදි. මහත් මහත් වූ ගල් පර්වත දුම් දමමින්, ගිනිගනිමින් අහසින් වැටේ. බෝසතුන් ළඟ වැටුණු ඒ ගල් දිවමල් ගොමු බවට පත්විය. ඉක්බිති ආයුධ-ප්‍රහාරණ වර්ෂාවක් වැස්සවීය. එක පැත්ත දෙපැත්ත කැපෙන කඩු මුවහත් මෙන් තියුණු මුවහත් ඇති අවි ආයුධ දුම දමමින් දිළිසෙමින් අහසින් අවුත් බෝසතුන් සමීපයට වැටුණු ඒ ආයුධ දිව්‍ය පුෂ්ප බවට පත්විය. ඉක්බිති අඟුරු වැස්සක් මැවීය. කිණිහිරි මල් වැනි දිළියෙන අඟරු අහසින් අවුත් බෝසතුන්ගේ පාමුල ඒ අඟුරු දිව්‍යමල් බවට පත්වී විසිරුණහ. ඉක්බිති උණු අළු වර්ෂාවක් මවාපීය. ඉතා උණු ගිනියම් වූ උණු අළු අහසින් ඇවිත් බෝසතුන්ගේ පාද මූලයේ සඳුන්කුඩු බවට පත්වී වැටුණි. ඉක්බිති වැලි වර්ෂාවක් එවීය. ඉතා සියුම් වැලි, දුම් දමමින් ගිනිගෙන බැබළෙමින් අහසින් අවුත් බෝසතුන්ගේ පාමුල දිව්‍ය පුෂ්ප බවට පත්වී වැටුණාහ. ඉක්බිති මඩ වර්ෂාවක් එවන ලදි. ඒ මඩ දුම් දමමින් දිළිසෙමින් අහසින් අවුත් බෝසතුන්ගේ පාමුල දිව්‍ය විලේපන බවට පත්වී වැටුණේය. ඉක්බිති මේ අයුරින් හිංසාකොට සිද්ධාර්ථ බියගන්වා පලවා හරින්නෙමියි, අන්ධකාරයක් මවන ලදි. එය සතර ආකාරයෙන් සමන්විත අඳුරක් මෙන් මහා අඳුරක් වී බෝසතුන් වෙත පැමිණ සූර්යාලේකය පැතිරෙන්නාක් මෙන් අඳුර අතුරුදන් විය.
මෙසේ ඒ මාරයා මේ වාත, වැසි, ගල්, ආයුධ, වාත වර්ෂා, පාසාණ, අඟුරු, උණුඅලු, වැලි, මඩ, අඳුරු නවාකාර වර්ෂාවලින් බෝසතුන් පලවාහැරීමට නොහැකි වන්නේ, බොල; කුමකට සිටිවුද? මේ සිද්ධාර්ථ කුමාරයා ගනිවු! පහර දෙවු! පලවා හරිවු! යයි තමන්ගේ පිරිසට අණකොට, තෙමේ ගිරිමේඛලා ඇතුගේ කඳෙහි හුන්නේ, චක්‍රායුධය ගෙන බෝසතුන් වෙත එළඹ සිද්ධාර්ථය; නැගිටින්න. මේ පලඟින් ඔබට පැමිණීමට නොහැකියි. එයට මම පැමිණෙමි යනුවෙන් කීවේය. බෝසත් ඔහුගේ වචන අසා මෙසේ කීවේය. මාරය; ඔබ විසින් දසපාරමිතා පුරා නොමැත. දස උප පාරමිතාද පුරා නැත. දස පරමාර්ථ පාරමිතාද පුරා නැත. පංචමහා පරිත්‍යාග සිදුකර නොමැත. ඤාති චර්යාව නැත. ලෝකාර්ථ චරියාවද නැත. බුද්ධ චර්යාව ද පුරා නොමැත. සියල්ල මා විසින් පුරා ඇත. එහෙයින් ඔබට පළඟෙහි හිමිකමක් නැත. එය මා වෙතම පැමිණෙයි.
මාරයා, කිපුණේ, ක්‍රෝධ වේගය නොඉවසන්නේ බෝසතුන් වෙත චක්‍රායුධය දමා ගැසීය. එය පාරමිතා සිහිපත් කරන්නා වූ බෝසතුන්ගේ හිස මතුයෙහි මල් වියනක් මෙන් සිටියේය. එම සියුම් මුවහත් ඇති චක්‍රායුධය, කිපුණු මරුවා විසින් වෙන දිනක විහිදුවා හළේ නම්, කළුගල් පර්වතයක් වුවද හුණබඩක් මෙන් සිඳී යන්නේය. අද ඒ චක්‍රායුධය බෝසතුන්ගේ හිස මතුයේ මල් වියනක් මෙන් පිහිටියේය. මරසෙනඟ දැන් දැන් බෝසතුන් පළඟ හැර පලායතැයි මහත් මහත් ගල්කුළු පෙරළා හැරියත් ඒවාද බෝසතුන් ඉදිරියේ මල්ගුලා බවට පත්ව බිම පතිත විය. දේවතාවෝ චක්‍රාවාටයේ මුව අභියස සිටියෝ. බෙල්ල දිගුකර, හිස ඔසවා ඒකාන්තයෙන් සිද්ධාර්ථ කුමාරයාගේ රූපයෙන් අග පැමිණි ආත්මභාවය විනාශ වූයේය. ඔහු කුමක් කරන්නේදැයි බලත්.
ඉක්බිති බෝධිසත්ත්වයෝ පුරණ ලද පාරමිතා බෝසතාණන්ගේ අභිසම්බෝධි ලබන දිනයේ පැමිණි පලඟ මට පැමිණෙයි කියා සිටි මාරයාට මෙසේ කීවේය. මාරය! ඔබ විසින් දෙන ලද දානයන් පිළිබඳව කවරෙක් සාක්ෂිද? මාරයා මෙපමණ ජනතාව මට සාක්ෂි වෙයි යයි මාරබල සේනාව ඉදිරියට අත දිගු කළේය. එකෙණෙහිම මාර පිරිසද මම සාක්ෂි, මම සාක්ෂි යයි පවත්වන ශබ්දය පොළොව පලාගෙන යන ආකාරයක් විය. එවිට මාරයා බෝසතුන්ට කීවේය. සිද්ධාර්ථය; ඔබ දාන දෙන ලද බවට කවරෙක් සාක්ෂිද? බෝධිසත්ත්වයෝ ඔබ දන් දෙන ලද බවට චේතනා සහිත සාක්ෂි වෙති. මට වනාහි මේ ස්ථානයේ පණ ඇති සාක්ෂි කිසිවක් නැත. ටික වේලාවක් සිටීවා! මාගේ අවශේෂ ආත්මභාවවල දුන් දාන තබා, එක වෙස්සන්තර ආත්ම භාවයේ සිට සත්සියයක් මහදන් මා විසින් දුන් බවට, අචේතන වුවද මේ මහ ඝනපොළොව සාක්ෂි යයි, සිවුරුගැබ අතරින් දකුණු අත ඉවතට ගෙන, වෙස්සන්තර ආත්මභාවයේ සිට මා විසින් සත්සියයක් මහදන් දුන් බවට ඔබ සාක්ෂිද? සාක්ෂි නැතිද? කියමින් මහපොළොව දෙසට අත දිගු කළේය. මහපොළොව මම ඔබ ඔබට සාක්ෂි යැයි සියක් වරක් හඬනගමින්, දහස්වරක් හඬ නගමින් දසදහස් වරක් හඬ නගමින්, මාරසේනාව නිරුත්තර කරන්නාක් මෙන් නාද කළේය.
අනතුරුව; සිද්ධාර්ථය, ඔබ මහාපුරුෂ වූ ඔබ දෙන ලද දාන මහාදාන වේ. උත්තම දාන වේ. යනුවෙන් වෙස්සන්තර දානය සිහිපත් කරමින් අඩසියයක් යොදුන් ඇති ගිරිමේඛලා ඇතා දණහිසින් පිහිටුවීය. මාර පිරිස දිසාවිදිසා බලා පලාගියහ. දෙදෙනෙක් එකමගක ගිය බවක් නැත. හස් ආභරණද, ඇඳි වස්ත්‍රද හැරදමා හමුවන හමුවන දිසාවලටම පලාගියහ. ඉක්බිති දේව සමූහයා, පලායන මාරබලය දැක මාරයාට පරාජය අත්විය. සිද්ධාර්ථ කුමාරයාට ජය අත්විය. අප ඔහුට ජය පූජා කරන්නෙමුයි නාගයෝ නාගයන්ට, ගුරුලෝ ගුරුලන්ට, දේවතාවෝ දේවතාවන්ට, බ්‍රහ්මයෝ බ්‍රහ්මයන්ට ඝෝෂා කරවා සුවඳමල් ආදිය ගත් අත් ඇතිව, බෝසතුන්ගේ සමීපයට බෝධිපල්ලංකය වෙත ගියහ.
එසේ ගියකල්හි :-
“සිරිමත් බුදුරදුන්ට ජයවේවා! පාපි වූ මාරයාට පැරදුම වේවා! බෝධිමණ්ඩලයේ ප්‍රමුදිත වූ, මහර්ෂීන්ට ජය අත්වේවායි නාගසේනාව මහත් වූ හඬ නගා ප්‍රකාශ කළහ.
“සිරිමත් වූ මේ බුදුරදුන්ට ජයවේවා! පාපී වූ මාරයාට පැරදුම වේවා! බෝධි මණ්ඩලයේ ප්‍රමුදිත වූ මහර්ෂීන්ට ජය අත්වේවායි සුඵර්ණ සේනාව මහත්වූ හඬනගා ඝෝෂා කළහ.
“සිරිමත් වූ මේ බුදුරදුන්ට ජයවේවා! පාපී වූ මාරයාට පැරදුම වේවා! බෝධි මණ්ඩපයේ ප්‍රමුදිතව මහර්ෂීන්ට ජය අත්වේවායි දෙව් පිරිස මහත් වූ හඬනගා ඝෝෂා කළහ.
“සිරිමත් වූ බුදුරදුන්ට ජයවේවා! පාපී වූ මාරයාට පැරදුම වේවා! බෝධිමඩුල්ලේ ප්‍රමුදිත වූ මහර්ෂීන්ට ජය අත්වේවායි මහත් වූ හඬ නගා ඝෝෂා කළහ.
අවශේෂ, දසදහසක් සක්වල දේවතාවෝ මල්සුවඳ විලේපනවලින් පුදනු ලබන්නෝ නානාප්‍රකාර වූ ස්තුති වදන් කියමින් සිටියහ. මෙසේ හිරු පායා සිටියදීම මහා පුරුෂයා මාරබලය පලවාහැර, රන්පබළු දැළකින් පුදන්නාක් මෙන් බෝ අංකුරවලින්ද, රතු පබළු මෙන් වූ ළාදළුවලින්ද පුදනු ලබන්නේ, පළමු යාමයේම පූර්වේනිවාසානුස්සති ඤාණය (පෙර භවය පිළිබඳ සිහිකරන) මධ්‍යම යාමයේ දිබ්බචක්ඛු (දිවැස්) ඤාණයද පිරිසිදුකොට පශ්චිම යාමයේ පටිච්ච සමුප්පාද ඤාණය ලබාගත්හ. ඉක්බිති උන්වහන්සේ දොළොස් වැදෑරුම් වූද මුලසිට අගට අගසිට මුලට වශයෙන්ද, අනුලෝම-ප්‍රතිලෝම වශයෙන්ද මෙනෙහි කරන්නාහු, සමුදුර සීමාකොට ඇති දසදහසක් ලෝකධාතුව දහදොළොස් වාරයක් කම්පා විය.
බෝසත්තෙම දසදහසක් ලෝකධාතුව අලංකාරයෙන් සැරසුණේ විය. නැගෙනහිර සක්වළ මුවවිටින් ඔසවන ලද්දා වූ රැස්දහර පශ්චිම සක්වළ මුවවිටට වැදේ. එපරිදි පශ්චිම චක්‍රවාටයේ මුවවිට ඔසවන ලද රැස්දහර නැගෙනහිර චක්‍රවාටයේ මුවවිට වැදේ. දකුණු සක්වල මුවවිට කෙළවර ඔසවන ලද රැස්දහර උතුරු සක්වල මුවවිට වැදේ. උතුරු සක්වල මුවවිට කෙළවර රැස්දහර දකුණු සක්වල මුවවිටට වැදේ. පොළෝතලයේ චක්‍රවාටය මුවවිට ඔසවන ලද ධජ පතාකයන්ගේ කෙළවර බ්‍රහ්මලෝකයෙහි හැපේ. බ්‍රහ්මලෝකයේ බඳනා ලද ධජ පතාකයන්ගේ කෙළවර මහපොළොව මත පිිහිටියේය. දස දහසක් සක්වල මල් නැති ගස් මල් ඵල ගත්හ. ගෙඩි නැති ගස් ඵලබරින් බර වූහ. කඳන්වල කඳ පියුම් පිපුණාහ. අතුවල අතු අග මල් පිපිණ. වැල්වල වැල් පියුම්, අහසේ එල්ලෙන පියුම්, ගල්තලා බිඳගෙන ඒ මත සත සත බැගින් වී, දණ්ඩ පියුම් පැනනැංගාහ. දසදහසක් ලෝකධාතුව වටකොට විසුරුවන ලද මල් ගුහාවක් මෙන් මල් යහනාවක් මෙන්ද මල් විසුරුණේ විය. සක්වල අතර යොදුන් අට දහසක ලෝකාන්තරික නිරයේ සත්ත්වයෝ සූර්යා ඇති කල්හිද නොබබළන්නේ වී, එදින ඒකාලෝක වූහ. අසූහතර දහසක් යොදුන් ගැඹුරැති, මහා සමුද්‍රය මිහිරි ජලයෙන් යුක්ත විය. නදීහු ගලා නොගියහ. ජාති අන්ධයෝ රූප බැලූහ. උපන් බිහිරෝ ශබ්ද ඇසූහ. උපන් කොරවූවෝ පියවර ගමන් කළහ. අඳුන් බන්‍ධනාදිය සිඳී වැටුණාහ.
මෙසේ අප්‍රමාණ සිරි සම්පතින් පුදනු ලබන බෝසතාණෝ නොයෙක් ආකාර ආශ්චර්ය අද්භූත ධර්මයන් පහළවන කල්හි සර්වඥතා ඥානය අවබෝධ කොටගෙන සියළු බුදුවරුන් විසින් දෙසා වදාළ උදානයෙන් උදන් ඇනීය.
මෙසේ තුසිත භවනින් පටන් බෝධි මණ්ඩලයේ සර්වඥතා ඥානයට පැමිණීම දක්වා මෙපමණ තැන් **අවිදූරෙ නිදාන** යයි දත යුතුය.
**සන්තිකෙ නිදානං** වනාහි “එක් සමයක භාග්‍යවතුන් වහන්සේ සැවැත්නුවර ජේතවනයේ අනාථපිණ්ඩික සිටුගේ ආරාමයේ වැඩවාසය කරන කල්හිද, විශාලාවේ මහවනයේ කූටාගාර ශාලාවේ වැඩවාසය කරන කල්හිද, යනුවෙන් මෙසේ ඒ ඒ ස්ථානයේම ලබයි යනුවෙන් කියන ලදි. කුමක් නිසා මෙසේ කියන ලදද? ඉක්බිති එය මුල පටන් මෙසේ දතයුතුය. උදානයෙන් උදම් වී ජය පල්ලංකයෙහි වැඩසිටින්නා වූ බුදුරදුන්ට මෙබඳු අදහසක් පහළවිය. “මම සාරාසංඛ්‍ය කල්ප ලක්ෂයක් මුළුල්ලේ මෙම පල්ලංකයට අදාළ කාරණා සෙව්වෙමි. මම මෙපමණ කලක් මේ බෝධි පලඟින් වැඩසිටීමේ කාරණය දක්වා, අලංකාර වූ හිස, ග්‍රීවයෙන් වෙන්කොට දෙන ලද්දෙමි. මනාසේ සිතුවම් කළ ඇස් හෘදය මාංශද, උදුරා දෙන ලදි. ජාලිය කුමරු හා සමාන පුත්‍රයින් ද ක්‍රිෂ්ණජිනා කුමාරිය හා සමාන දූවරුන්ද මද්‍රි දේවිය හා සමාන භාර්යාවන්ද අනුන්ට දාස පිණිස දෙන ලදි. මගේ මේ පල්ලංකය ජය පල්ලංකයකි. උතුම් පල්ලංකයකි. මෙහි මා හුන්නා වූ අවස්ථාවේ ඇතිවූ සංකල්පනාව නම් “එය පරිපූර්ණ කොට මිස මෙතනින් නොනැගිටින්නෙමි” යනුවෙනි. නොයෙක් කෝටි සියදහස් ගණන් සමාපත්ති සමාදන් වෙන්නේ, සත්දිනක් එතැනම වැඩ හුන්නේය. යමක් සඳහා කියන ලදද? **“ඉක්බිති භාග්‍යවතුන් වහන්සේ විමුක්ති සුවය මෙනෙහි කරමින් ** **සත්දිනක් එකම පළඟක් මත වැඩසිටි සේක.”**
තව ද ඇතැම් දෙවිවරුන්ට අදද ඒකාන්තයෙන් සිද්ධාර්ථ හට කළයුතු කිස ඇත. පළඟෙහි ආලය අත් නොහරියි යනුවෙන් තර්ක විතර්ක හටගත්තේය. ශාස්තෲන් වහන්සේ දේවතාවන්ගේ තර්ක විතර්ක දැන ඔවුන්ගේ තර්ක විතර්ක සංසිඳුවීම පිණිස අහසට පැන නැග, යමක ප්‍රාතිහාර්ය පෑ සේක. මහාබෝධි මණ්ඩපයේදී කරන ලද ප්‍රාතිහාර්ය ද, ඤාති සමූහයා මැද කරන ලද ප්‍රාතිහාර්යද පාටික පුත්‍ර සමූහයා ඉදිරියේදී කරන ලද ප්‍රාතිහාර්ය සියල්ලද ගණ්ඩම්බ රුක්මුලදී (අඹගස මුලදී) කරන ලද ප්‍රාතිහාර්ය හා සමාන විය.
මෙසේ ශාස්තෲන් වහන්සේ මේ ප්‍රාතිහාර්යයෙන් දේවතාවන්ගේ විතර්ක සංසිඳවා පළඟට ස්වල්පයක් නැගෙනහිර ඇසුරුකොට, උතුරුදිශා භාගයේ සිට “ඒකාන්තයෙන් මේ පල්ලංකයේදී මට සර්වඥතා ඥානය අවබෝධ වූයේ” යයි සාරාසංඛ්‍ය කල්ප ලක්‍ෂයක් මුළුල්ලේ පුරණ ලද පාරමිතාවන්ගේ අධිගම ඵලය පළඟේදී අනිමිස ලෝචනයෙන් බලමින් සත්දිනක් කල්ගත කළ සේක. ඒ ස්ථානය **“අනිමිස චේතිය”** යන නමින් හැඳින්වේ. ඉක්බිති ශාස්තෲන් වහන්සේ පලඟේ වැඩසිටි අතර සක්මනක් මවා ඉදිරියටද පසුපසටද රුවන් සක්මන දිගේ සක්මන් කරමින් සත්දිනක් කල්ගත කළසේක. ඒ ස්ථානය **රුවන් සක්මන** යනුවෙන් හැඳින්වේ.
සතරවෙනි සතියෙහි වනාහි බෝධියට පසු උතුරුදිශා භාගයේ දේවතාවෝ රුවන්ගෙයක් මැවූහ. එහි භාග්‍යවතුන් වහන්සේ පළඟින් වැඩහිඳ විශේෂයෙන් අභිධර්ම පිටකය මුලසිට අගට මෙනෙහි කරමින් සත්දිනක් කල්ගත කළ සේක. අභිධර්මිකයෝ කීවාහුය. රතනඝර යනු මැණික්මය ගෙයක් නොවේ. ප්‍රකරණ සජතකය මෙනෙහි කරන ලද බැවින් රතනඝර (රුවන්ගෙය) නම් වේ. යම්හෙයකින් මෙහි අර්ථ දෙකම පර්යාය වශයෙන් යොදනු ලැබෙත්. එබැවින් අර්ථ දෙකම ගත යුතුය. එතැන් පටන් එම ස්ථානය **රතනඝර චේතිය **නමින් හැඳින්විය. මෙසේ ශාස්තෲන් වහන්සේ බෝධිය සමීපයේම සතර සතියක් කල්ගත කොට පස්වෙන සතියෙහි බෝරුකමල සිට අජපාල නුගරුක මුල යම්තැනකද? එතනට වැඩම කළහ. එහිදී ද ධර්මය පරීක්‍ෂා කරන්නේ විමුක්ති සුවය පිළිබඳ මෙනෙහි කරමින් කල්ගත කළ සේක.
එසමයෙහිද පවිටු මාරයා, “මෙපමණ කලක් මොහුගේ සිදුරු සොයමින් ලුහුබැන්දේ වී නමුත් මොහුගේ කිසිම දෝෂයක් වනවා නුදුටුවෙමි. මොහු මගේ බලය ඉක්මවූයේ යයි සිතමින් දොම්නසට පැමිණියේ, මහා මාර්ගයේ හිඳ, කාරණා දහසයක් ගැන සිතන්නේ, බිම ඉරි දාසයක් ඇන්දේය. මම මෙතුමා මෙන් **දාන පාරමිතාව** නොපිරුවෙමි. එසේ හෙයින් මොහු හා සමාන නොවූයේ යයි එක ඉරක් (රේඛාවක්) ඇඳීය. එසේම මම මෙතුමා මෙන්, **සීල පාරමිතාව, නෛෂ්ක්‍රම්‍ය පාරමිතාව, ප්‍රඥා පාරමිතාව, වීර්ය පාරමිතාව, ක්‍ෂාන්ති පාරමිතාව, සත්‍ය පාරමිතාව, අධිෂ්ඨාන පාරමිතාව, මෛත්‍රී පාරමිතාව, උපේක්‍ෂා පාරමිතාව** නොපිරුවෙමි. එහෙයින් මම මොහු හා සමාන නුවූවෙමි. රේඛා දහයක් ඇන්දේය. එසේය. මම මොහුගෙන් අන්‍යයන්ට පොදු නොවූ ඉන්‍ද්‍රිය පරෝපරියත්ති ඤාණය, ආසයානුසය ඤාණය, මහා කරුණා සමාපත්ති ඤාණය, යමක පාටිහාරී ඤාණය, අනාවරණ ඤාණය, සබ්බඤ්ඤුත ඤාණය, ලැබීමට දස පාරමිතාවන් නොපිරීමි. එම නිසා මම ඔහු සමාන නොවීමි’යි පිළිවෙලින් දහසය වන රේඛාව ද අඳිමින් උන්නේය.
එසමයෙහි, **තණ්හා, රතී, රගා** යන මාර දූවරු තිදෙනා “අපට පියා නොපෙනෙයි” මොහු කොහේදැයි සොයාබලන්නේම ඔහු දොම්නසට පැමිණ භූමියෙහි ඉරි අඳිමින් සිටිනවා දැක, පියා සමීපයට ගොස් “පියාණනි; කුමක් හෙයින් ඔබ දුක්වූ නරක් වූ සිතින් දැයි විචාළෝය. “දරුව, මේ මහා ශ්‍රමණයා මගේ බලය ඉක්මවා යන්නේ මෙපමණ කලක් බලා සිටින්නේ ඉඩකඩ මාත්‍රයක් නොහැකි වීමි. එබැවින් දුකින් නරක් වූ සිතින් යයි කීවේය” ඉදින් මෙසේ නොසිතවු! අපි මොහු තමන්ගේ වසඟයට ගෙන පැමිණෙන්නෙමු” කීවාහුය. දරුවනි; මේ පුරුෂයා අචල ශ්‍රද්ධාවෙහි පිහිටියෝ මෙතුමා කිසිවකු විසින් වසඟ කරනු ලැබීමට නොහැකිය. පියාණනි, අපි ස්ත්‍රීහු වෙමු. දැන් මොහුව රාගබන්‍ධානාදියෙන් බැඳ රැගෙන එන්නෙමු. නුඹ නහමක් නොසිතුව මැනව යයි පවසා භාග්‍යවතුන් වහන්සේ වෙත පැමිණ ශ්‍රමණය; ඔබගේ පා සේවනය කරමු’ යි කීවාහුය. භාග්‍යවතුන් වහන්සේ ඈලාගේ වචන මෙනෙහි නොකළේය. යම්තමින්වත් ඇස් ඇර නොබැලුවේය. අවබෝධ කරගත් අනුත්තර වූ විමුක්ති සුවයද, විවේක සුවයද අනුභව කරමින් වැඩහුන් සේක.
නැවත මාර දූවරු “උස් පහත් හඬින් පුරුෂයන්ගේ අභිප්‍රාය කෙසේනම් ගැහැණුන් වෙත පත්වේද, ගැහැණුන් කෙරෙහි ප්‍රේමය වෙයිද? කෙසේනම් පළමු වයසෙහි සිටියේද, කෙසේ මධ්‍යම වයසේ සිටියෝද, පශ්චිම වයසේදි කෙසේ නම් වේද? යම්බඳු වූ අපි නොයෙක් ආකාරයෙන් පොළොඹවා ගන්නෙමු”යයි එක් එක් කුමාරිකාවන් වර්ණ හැඩතල වශයෙන් සියයක් සියයක් ආත්ම භාවයන් මවාගෙන නොඉඳුල් කුමාරිකාවක ලෙසද, එක්වරක් ප්‍රසූත කළ, දෙවරක් ප්‍රසූත කළ, මධ්‍යම ප්‍රමාණයේ ස්ත්‍රීහු, මහා ස්ත්‍රීහුද වී ආදී වශයෙන් සය වතාවක් බුදුරදුන් වෙත එළඹ, ශ්‍රමණය; ඔබගේ පාද සේවනය කරමු යයි කීවාහුය. උතුම් නුවණින් මිදීම ලැබූ උතුමන් යම්සේද, භාග්‍යවතුන් වහන්සේ ඔවුන් මෙනෙහි නොකළ සේක. සමහර ආචාර්යවරු මෙසේ කියත්. “ඈලා මහා ස්ත්‍රී විලාශයෙන් පැසුළු ස්ත්‍රීන් මෙන් පැමිණියන් දැක, භගවත්හු මෑලා දත් කැඩුණු, පැසුණු කෙස් ඇතිවේවා! යනුවෙන් අධිෂ්ඨාන කළ සේක. එය නොපිළිගත යුතුය. භගවත්හු මෙබඳු ආකාර අධිෂ්ඨානයක් නොකළ සේක. භගවත්හු නුඹලා පහව කුමක් දැක මෙසේ වෙර වඩව්ද? මෙසේ වෑයම් කරවුද? මෙබඳු ආකාර වූ දේ රාගාදිය දුරු නොකළ එවුන් ඉදිරියේ කීම වටියි. තථාගතයන් වහන්සේ වනාහි රාගය ප්‍රහීණ කළ සේක. ද්වේෂය ප්‍රහීණ කළේය. මෝහය ප්‍රහීණ කළේ යයි, තමන්ගේ කෙළෙස් ප්‍රහාණය අරඹයා :-
“යමකු ලැබූ දිනුම කිසිවිටක පැරදුමක් කළහැකිද, යමෙකු විසින් පරදවන ලද කෙලෙස්වලින් එකකුත් නැවත ඔහු ලුහුබඳීද, සියළු කෙළෙසුන් දුරුකළා වූ බුදුරදුන් කවර පියවරකින් මාරයා කරා ගෙනගිය හැකිද?
ඇලෙනසුළු වූද, දැලක් වැනි වූද, තෘෂ්ණාව යමෙකුට නැතිනම්, සර්වඥතා ඥානය ඇති කෙලෙස් පිහිටීම් නැති බුදුරදුන් කවර ආකාරයකින් මාරයා වෙත ගෙනගිය හැකිද?”
මේ ධම්මපදයේ බුද්ධ වර්ගයේ ගාථා දෙකක් වදාරමින් ධර්මය දේශනා කළ සේක. එය සත්‍යයයි අපගේ පියා කීවේය. සුගතයන් වහන්සේ ලෝකයෙහි අරහත්ය. රහතන් වහන්සේ වසඟයට රාගයෙන් පමුණුවාගත නොහැකියි ආදිය පවසා පියා සමීපයට ගියහ.
භාග්‍යවතුන් වහන්සේද එහිම සත්දිනක් කල්යවා, අනතුරුව මුචලින්ද මූලයට ගියේය. එහි සත්දිනක් අහස වළාකුලින් වැසී තිබුණු නිසා උපන් ශීතල ආදිය නැතිකිරීමට මුචලින්ද නාගරාජයා විසින් හත්වරක් දරණයෙන් වෙලාගෙන, සම්බාධක රහිතව ගඳකිළියේ වාසය කරන්නාක් මෙන් විමුක්ති සුවය මෙනෙහි කරමින් සත්දිනක් කල් ගතකොට රාජායතනයට එළඹ එහිදීද විමුක්ති සුවය මෙනෙහි කරමින් සත්දිනක් කල්ගත කළේය. මෙපමණකින් සත සත බැගින් පරිපූර්ණ වූයේ සත්සතිය නිමා විය. මේ අතරතුර මුව සේදීමක් නොවීය. ශරීරය පිළිදැගුම් කිරීමක් නොවීය. ආහාරකිසද නොවීය. ධ්‍යාන සුවයෙන් කල් ගතකළ සේක.
ඉක්බිති උන්වහන්සේට ඒ සත සත බැගින් වූ ඉහත කාලයේ දින හතළිස් නමයක් එහි වැඩසිටියේ මුව සෝදන්නෙමියි සිත් පහළවිය. ශක්‍ර දේවේන්ද්‍රයා බෙහෙත් අරළු ගෙනවිත් දුන්නේය. ශාස්තෲන් වහන්සේ ඒවා වැළඳූ සේක. එයින් උන්වහන්සේගේ ශරීර කෘත්‍යය සිදුවිය. ඉක්බිති උන්වහන්සේට ශක්‍රයාම නාළිය (බුලත්වැල්) දැහැට්ටක්ද මුව සේදීමට ජලයද දුන්නේය. ශාස්තෲන් වහන්සේ දැහැටි වළඳා අනෝතත්ත විල් ජලයෙන් මුව සෝදා ඒ රාජායතන මුල වැඩසිටි සේක.
එසමයෙහි තපස්සු-භල්ලික නම් වූ වෙළෙදුන් දෙදෙනෙක් පන්සියයක් ගැල් සමග උක්කලා ජනපදයේ සිට මජ්ඣිම දේශයට යන්නෝ පෙර තමන්ගේ සහ ලේ නෑයකු වූ දේවතාවක විසින් කරත්ත නතර කරවා, ශාස්තෲන් වහන්සේට ආහාර සම්පාදනයේ උත්සාහවත් කළේය. අත්සුණු ද මීපිඬු ද රැගෙන “**ස්වාමීනි, භාග්‍යවතුන් වහන්ස**, **අපට අනුකම්පා උපදවා මේ ආහාර** **පිළිගන්නා සේක්වා**”යි ශාස්තෲන් වෙත පිළිගන්වා සිටියහ. බුදුරදුන් කිරිබත් පිළිගන්නා දිනයේදී තම පාත්‍රය අතුරුදන්ව ඇති බැවින් තථාගතයෝ අත්වලට නොපිළිගනිත්. මම කුමකට පිළිගන්නෙම් දැයි සිතුවේය. ඉක්බිති උන්වහන්සේගේ සිත දැන සතර දිශාවල සතරවරම් මහරජවරු ඉන්ද්‍රනීල මාණික්‍යයෙන් උපන් පාත්‍ර පිළිගැන්වූහ. භාග්‍යවත්හු ඒවා ප්‍රතික්‍ෂේප කළ සේක. නැවත මුංඇට වර්ණයැති ශෛලමය පාත්‍ර සතරක් පිළිගැන්වූහ. භාග්‍යවතුන් වහන්සේ, සතරවරම් රජදරුවන්ගේ ශ්‍රද්ධාව රැකීම පිණිස පාත්‍ර සතරම පිළිගෙන එකිනෙක තබා එකක් වේවා’යි අධිෂ්ඨාන කළ සේක. සතරද මුවවිටින් ප්‍රකටවන රේඛාවන් වී මධ්‍යම ප්‍රමාණයේ එකක් බවට පත්කළහ. භාග්‍යවත්හු ඒ අනර්ඝ ශෛලමය පාත්‍රයෙහි ආහාර පිළිගෙන වළඳා අනුමෝදනා කළ සේක. ඒ සහෝදර වෙළෙන්දෝ දෙදෙනා බුදුන්, දහම් සරණ ගොස් ‘**ද්වේවාචික’** උපාසකයෝ වූද ඉක්බිති ස්වාමීනි අපට වැඳුම් පිඳුම් කළයුතු දෙයක් දෙත්වායි, බුදුරදුන්ට පවසන්නේ, දකුණු අතින් තමන්ගේ හිස පිරිමැද කේශධාතු මිටක් දුන්හ. ඔවුහු තමන්ගේ නගරයෙහි ඒ ධාතු රන් කරඬුවක බහා චෛත්‍යයක් පිහිටවූහ.
සම්මා සම්බුදුරදුන්, එතනින් නැගිට නැවත අජපාල නුගරුක මුලට ගොස් නුගරුක මුල වැඩසිටි සේක. එසේ වැඩහිඳිනා විටම තමන් අවබෝධ කළ ධර්මයේ ගැඹුරු බව මෙනෙහි කරන්නේ සියළු බුදුවරුන්ට ආවේනික වූ **තමා** **විසින් අවබෝධ කර ගත් මේ ධර්මය** අනුන්ට දේශනා නොකිරීමට සිත නැඹුරු විය. තමන් විසින් අවබෝධ කළ ධර්මය විමසත් විමසත්ම එහි ගැඹුරු බව දැනීමෙන් මෙසේ ඇතිවිය. ඉක්බිති සහම්පතී බ්‍රහ්මයා “පින්වතුන් වහන්ස, ඒකාන්තයෙන් ලෝකය විනාශ වන්නේ යයි පවසා දස දහසක් සක්වලද ශක්‍ර, සුයාම, සන්තුෂිත, නිම්මානරතී, වසවර්ති මහා බ්‍රහ්මයා ආදීන් රැගෙන ශාස්තෲ බුදුන් සමීපයට ගොස් “ස්වාමීනි, භාග්‍යවතුන් වහන්ස, ධර්මය දේශනා කෙරේව. සුගතයන් වහන්ස, ධර්මය දේශනා කරන සේක්වා” ආදී න්‍යායෙන් ධර්මදේශනාවට ආයාචනා කළේය.
ශාස්තෲන් වහන්සේ ප්‍රතිඥා දී මම කවරෙකුට පළමුව ධර්මදේශනා කරන්නෙම්දැයි, සිතන්නේ, ආලාර පණ්ඩිතයා, ඔහු මේ ධර්මය වහාම දැනගන්නේ යයි සිත් උපදවා නැවත බලන්නේ ඔහු සත් දිනකට පෙර කළුරිය කළ බව දැන, උද්දක ගැන ආවර්ජනා කළ සේක. ඔහුද පෙර දින සවස කළුරිය කළ බව දැන, මට පංචවාර්ගික භික්‍ෂූන් බොහෝ උපකාර කළේ යයි මෙනෙහි කොට, මේ වේලාවේ ඔවුහු කොහේ වාසය කරන්නේදැයි ආවර්ජනා කරන්නේ බරණැස ඉසිපතනයේ මිගදායේ බව දැන කිහිප දිනකින් මම බෝධිමණ්ඩපය හාත්පස පිඬු පිණිස හැසිරෙමින් වාසයකොට ඇසළ පූර්ණමි දිනයේ බරණැසට ගොස්, ධර්මචක්‍රය පවත්වන්නෙමියි, මාසයේ තුදුස්වන අවපක්‍ෂය දා අළුයම් වේලාවේ වේලාසනින් නැගිට, කලින්ම පා සිවුරු රැගෙන යොදුන් දහඅටක් මගට පිළිපන්නේ අතරමග උපක නම් ආජීවකයා දැක ඔහුට තමන් බුදුවූ බව පවසා, එදවස සවස් කාලයේ ඉසිපතනයට පැමිණි සේක.
පංචවග්ගිය භික්‍ෂූහු තථාගතයන් වහන්සේ පැමිණෙන ආකාරය දුරදීම දැක, ඇවැත්නි මේ ශ්‍රමණ ගෞතමයා, බොහෝ ප්‍රත්‍යය අනුභවකොට පිරිපුන් කයක් ඇතිව පිනන ලද ඉඳුරන් ඇතිව රන්වන්පාට වී පැමිණෙයි. මොහුට වැඳුම්-පිදුම් නොකරන්නෙමු. මහකුලයක උපතලද බැවින් සුදුසු ආසනයක් පමණක් පැනවීම සුදුසුය. එහෙයින් ඔහුට ආසනයක් පමණක් පනවන්නෙමු යි කථිකා කළහ. භාග්‍යවතුන් වහන්සේ සදේවක ලෝකයාගේ සිත් මැනවින් දැන ගැනීමේ සමර්ථ වූ නුවණින් යුක්ත හෙයින් “මොවුහු කුමන දෙයක් සිතුවෝදැයි ආවර්ජනාකොට, සිත් දැනගන්නේය. ඉක්බිති ඔවුහු සියලු දෙව්මිනිසුන් අතර නියම කෙනෙකු නැති බැවින් පැතිරීමට සමත් මෛත්‍රී සිත හකුළුවා නියම කිරීම් වශයෙන් මෛත්‍රී සිතින් පැතිරවීය. ඔවුහු බුදුරදුන්ගේ මෛත්‍රී සිතින් ගැටුණේ, යම්සේ භගවත්හු ඔවුන් වෙත පැමිණේද, ඒ ඒ පරිදි කථා කරගත් අයුරින් සිටීමට නොහැකි වන්නේ පෙරගමන් කොට අභිවන්දනා කිරීම ආදී සියලු කටයුතු කළහ.
සම්මා සම්බුදු භාවය නොදන්නා බැවින් හුදෙක් නාමයෙන් “ආවුසො” වාදයෙන් ආමන්ත්‍රණය කරහු, ඉක්බිති ඔවුන්ට භාග්‍යවතුන් වහන්සේ, මහණෙනි, තථාගතයන්ට නාමයෙන් හෝ ආවුසෝ වාදයෙන් කථා නොකරවු. මහණෙනි, තථාගත සම්බුදුරදුන් අර්හත්ය යනුවෙන් තමන්ගේ බුද්ධභාවය හඟවා පනවන ලද උතුම් බුද්ධාසනයේ වැඩහුන්නේ, උතුරුසල් නැකැත් යෝගය පවත්නා කල්හි අටකෝටියක් බ්‍රහ්මයන් විසින් පිරිවරණ ලදුව, පසුවග තෙරුන් අමතා, දෙළොස් ආකාර වූ ත්‍රිපරිවෘත්තයෙන් යුතු අවබෝධය වඩාත් ඉස්මතු කරවා අනුත්තර වූ ධම්මචක්කප්පවත්තන සූත්‍රය දේශනා කළ සේක. ඔවුන් අතර කොණ්ඩඤ්ඤ තෙරුන් දේශනාව අනුසාරයෙන් ඤාණය මෙහෙයවමින් සූත්‍රය අවසානයේ අටකෝටියක් බ්‍රහ්ම සේනාව සමග සෝවාන් ඵලයෙහි පිහිටි සේක. ශාස්තෲන් වහන්සේ එහිම වස් සමාදන් වී, දෙවෙනි දිනයේ වප්ප තෙරුන්ට අවවාද දෙමින් විහාරයේම වැඩසිටි සේක. සෙසු සතරදෙනා පිඬු පිණිස හැසිරුණහ. වප්ප තෙරුන් පෙරදීම සෝවාන් ඵලයෙහි පිහිටියේය. ශාස්තෲන් වහන්සේ එහිම වාසයකොට ඊළඟ දවසේ භද්දිය තෙරුන්ද, ඊළග දිනයේ අස්සජි තෙරුන්ද වශයෙන් සියල්ලෝ සෝවාන් ඵලයෙහි පිහිටුවා කළුවර පක්‍ෂයෙහි පස්වෙනිදා තෙරවරුන් පස්දෙනාම රැස්කරවා “අනන්ත ලක්ඛණ” සූත්‍රය දේශනා කළ සේක. දේශනාව අවසානයෙහි තෙරවරු පස්දෙනාම අරහත්ත ඵලයෙහි පිහිටියාහුය. ඉක්බිති ශාස්තෲන් වහන්සේ යසකුල පුත්‍රයාගේ හේතුසම්පත් දැක රාත්‍රී කාලයෙහි නින්දෙන් පිබිදී සසර කළකිරී ගෙය හැර නික්ම එනු යසකුල පුත්‍රයා දැක, යස මෙහි එන්න යයි කැඳවා ඒ රාත්‍රී කාලයේම සෝතාපත්ති ඵලයේද, ‍දෙවෙනි දිනයේ අරහත් ඵලයෙහිද පිහිටුවා, පසුව ඔහුගේ යහළුවන් වූ සිවු පනසක් ජනතාව ඒහිභික්‍ෂු ප්‍රවෘජ්‍යාවෙන් පැවිදි කරවා, රහත් ඵලයට පැමිණවීය.
මෙසේ ලෝකයෙහි හැටඑකක් රහතන් වහන්සේ හටගත් කල්හි, ශාස්තෲන් වහන්සේ සමාදන් වූ වස්කාලය පවාරණය කොට “මහණෙනි, චාරිකාවේ හැසිරෙව්!” යනුවෙන් හැටක් භික්‍ෂූන් දිශාවලට පිටත්කර යවා තෙමේ, උරුවෙලාවට වැඩම කරන්නේ අතරමග ‘කප්පාසික’ වන ලැහැබෙහි (කපු වනයෙහි) භද්ද වග්ගිය කුමාරවරු තිස්දෙනෙකු හික්මවාලූ සේක. ඔවුන් අතර සියල්ලට ලාබාල වූ කුමන සෝවාන් ඵලයේද සියල්ලට වැඩිහිටි කුමරා අනාගාමීද විය. ඒ සියළු දෙනාම ඒහිභික්‍ෂු ප්‍රවෘජ්‍යාවෙන් පැවිදි කරවා, දිසා දිසාවන්හි පිටත්කර යවා තමන්වහන්සේ උරුවෙලාවට වැඩ තුන්දහස් පන්සියයක් ප්‍රාතිහාර්ය දක්වා ජටිලයන් දහසක් පිරිවරකොට ඇති උරුවෙල කස්සප ආදි තුන්බෑ ජටිලයන් පිරිවර සහිතව පහදවා ජටිලයන් දමනය කොට, ඒහිභික්‍ෂු භාවයෙන් පැවිදිකරවා ගයා ශීර්ෂයෙහි වැඩහිඳුවා “ආදිත්ත පරියාය” දේශනාවෙන් රහත්ඵලයේ පිහිටුවා, ඒ දහසක් රහතන් වහන්සේ විසින් පිරිවරන ලදුව බිම්බිසාර රජුට දෙනලද ප්‍රතිඥාව මුදවන්නෙමියි රජගහනුවර ඇසුරුකොට (වැල්මී) උයනට වැඩි සේක. රජු උද්‍යාන පාලකයාගෙන් ශාස්තෲන් වහන්සේ වැඩම කළේයයි අසා එක්ලක්ෂ විසිදහසක් බමුණු ගෘහපතියන් පිරිවරණ ලදුව, ශාස්තෲන් වහන්සේ වෙත ගොස්, (චක්‍රවාත තලයෙහි) රන්පට වියනක් මෙන් ප්‍රභා සමුදායක් විහිදෙන තථාගතයන් වහන්සේගේ ශ්‍රීපාදයන් සිරසින් වැටී වැඳ පිරිසත් සමග එකත්පසෙක සිටියාහු,
ඉක්බිති ඒ බ්‍රාහ්මණ ගෘහපතියන්ට මෙබඳු අදහසක් පහළ විය. ශ්‍රමණ ගෞතමයෝ උරුවේල කාශ්‍යපයන්ගේ ශාසනයේ ශ්‍රාවකයෙක්ද? නැත්නම් උරුවේල කාශ්‍යප ශ්‍රමණ ගෞතමයන්ගේ සව්වෙක්ද? යන සිතිවිලි පරිවිතර්කය ඇතිවිය. ශාස්තෲන් වහන්සේ මේ අවුල් සහිත සිතිවිල්ල දැනගෙන උරුවෙල කස්සපට ගාථාවක් වදාළ සේක.
උරුවෙල වාසී කාශ්‍යපයිනි, ඔබ ගිනි පිදීම අත්හැරියේ කාගේ ධර්මයක් අදහාද? කාගේ කිනම් ධර්මයක් අවබෝධ කරගෙනද?
තෙරුන්ද භාග්‍යවතුන් වහන්සේගේ අදහස දැන –
රූප-ශබ්ද, රස, ස්ත්‍රීන් ආදී ඇලුම්කරන දේ යාගයෙන් ලැබේවියයි මම සිතුවෙමි. මේවා කෙලෙස් වශයෙන්ද, නැවත ඉපදීමට හේතු වශයෙන්ද දැන යාගයෙන්ද, ගිනි පිදීමෙන්ද මම මිදුනෙමි. නොඇලුණෙමි.
මේ ගාථාව පවසා තමන්ගේ ශ්‍රාවක බව ප්‍රකාශ කිරීමට තථාගතයන්ගේ පාමුල හිස තබා “ශාස්තෲන් වහන්ස, භාග්‍යවතුන් වහන්ස; ස්වාමීනි මම ශ්‍රාවක වෙමි.” යයි පවසා එක් තල්ගසක ප්‍රමාණයේ සිට තල්ගස් හතක් දක්වා ප්‍රමාණයක් සත්වරක් අහසට පැන නැග, බැස, තථාගතයන්ට වැඳ එකත්පසෙක හුන්නේය. ඒ ප්‍රාතිහාර්ය දැක මහජනයා දැඩි මිථ්‍යා දෘෂ්ටිකයකු වී තමන් රහත් යයි හඟිමින් සිටි උරුවේල කාශ්‍යපගේ දෘෂ්ටිජාලය බිඳ දමා, තථාගතයන් විසින් දමනය කරන ලද්දේ යයි ශාස්තෲන්ගේ ගුණකථනයම කථා කළේය. භාග්‍යවතුන් වහන්සේ; මම දැන් පමණක් නොව උරුවෙල කස්සප ආදින් දමනය කළේ, අතීතයේද, මා විසින් මොවුන් දමනය කළේ යයි වදාරා, මේ පිළිබඳ අර්ථෝත්පත්ති කථාව **මහා නාරද** **කස්සප ජාතකය** වදාරා චතුරාර්ය සත්‍යය ප්‍රකාශ කළ සේක. රජු එකොළොස් නහුතයක් සමග සෝවාන් ඵලයෙහි පිහිටියාහුය. එක් නහුතයක් උපාසක බවට ප්‍රතිඥා දුන්නේය. රජු බුදුරදුන් සමීපයේ හුන්නේම තමන් ලද අස්වැසිලි පසක් ප්‍රකාශකොට සරණ ගොස් හෙට සඳහා ආරාධනා කොට අසුනින් නැගිට බුදුරදුන් ප්‍රදක්‍ෂිණා කොට පිටත්ව ගියෝය.
දෙවන දිනයේ ඊයේ භාග්‍යවතුන් වහන්සේ දක්නා ලද්දේද, නොදක්නා ලද්දේදැයි ඒ සියළුම රජගහනුවර වැසියෝ අටළොස් කෝටියක් පමණ මිනිස්සු තථාගතයන් දකිනු කැමැතිව උදෑසනින්ම රජගහනුවර සිට ලට්ඨි වනයට පැමිණියහ. ගව්තුනක් පමණ වූ මාර්ගය ප්‍රමාණවත් නොවීය. මුළු ලට්ඨි වනයම මිනිසුන්ගෙන් පිරී ඉතිරී ගියේය. මහජනයා දසබලධාරී බුදුරදුන්ගේ රූපයෙන් අග පැමිණි, ආත්මභාවය දැකීමෙන් ප්‍රසන්න වුවද තෘප්තිමත් කිරීමට නොහැකි විය. භාග්‍යවතුන්ගේ රූපය දෙතිස්මහ පුරුෂ ලක්‍ෂණද අනූබ්‍යඤ්ජන ආදි ලක්‍ෂණ ද සියලු රූපකායද, සෞභාග්‍යයද, වර්ණනා කළ යුතුමය. මෙසේ රූපයෙන් අග පැමිණි බුදුරදුන්ගේ රූපය දකිනු ලැබීමෙන් මහජනයා විසින් නිරන්තරව උයනෙහි ගැටෙන්නේ, ගමන් මාර්ගයේද එක භික්‍ෂුවකට වත් ඇතුල්වීමටද නික්මෙන අයට නික්මීමටද ඉඩකඩක් නොවීය. එදවස භාග්‍යවතුන්ට බත සිදුණේ වන්නට තිබුණි. එහෙයින් එය එසේ නොවේවායි ශක්‍රයාගේ පඬුඇඹුල් අසුන උණු වූ ආකාරයක් දැක්වීය. ඔහු ආවර්ජනා කරනු ලබන්නේ ඒ කාරණාව දැන මානවක වේශයක් මවා බුද්ධ, ධම්ම, සංඝ ගුණ ප්‍රතිසංයුක්ත වූ ස්තුති ගීතිකා ගයමින් තුති පුද කරමින් දසබලයන්ගේ ඉදිරිපිටට බැස, දේවානුභාවයෙන් මාර්ගයේ ඉඩ ලබා අවසර ලබා දෙමින් –
දැමුණු සිතින් යුත්, දමනය කරන ලද පුරාණ ජටිලයන් පිරිවැරූ භාග්‍යවතුන් වහන්සේ රන්වන් පාටින් බබළමින් රජගහ නුවරට වැඩි සේක.
ශාන්ත පැවතුම් ඇති ශාන්ති නායකයාණෝ ශාන්ත වූ පුරාණ ජටිලයන් පිරිවරා රන්වන් පාටින් බබළමින් රජගහ නුවරට වැඩි සේක.
කෙළෙසුන්ගෙන් මිදුනා වූ භාග්‍යවතුන් වහන්සේ පුරාණ ජටිලයන් ද කෙලෙසුන්ගෙන් මුදවා ඔවුන් පිරිවරා රන්වන් පාටින් බබළමින් රජගහ නුවරට වැඩි සේක.
සසරින් එතෙර වූ භාග්‍යවතුන් වහන්සේ පැරණි ජටිලයන් ද නතර කරවා ඔවුන් පිරිවරා රන්වන් පාටින් බබළමින් රජගහ නුවරට වැඩි සේක.
දශවිධ ආර්යවාස ඇති, දශවිධ කායබල හා ඤාණබල ඇති කුශලාකුශල ආදී දශ ධර්මයන් අවබෝධ කළා වූ, දස අසේඛ අංගයෙන් යුක්ත වූ දහසක් සතුන් පිරිවැරූ බුදුන් වහන්සේ රජගහ නුවරට වැඩි සේක.
සක්දෙවිඳු මේ අන්දමින් වර්ණනා කරමින් බුදුරදුන්ට පෙරටුව ගියේය. මහජනයා මානවකයාගේ රූපශ්‍රීය දැක, මේ මානවකයාට අතිශය මනා රූපයක් ඇත යයි මේ මානවකයා අප විසින් පෙර නොදුටුවිරූ යයි සිතා මේ මානවකයා කොහේ සිට ආවේද? කාගේද කවුද ආදිය විමසූහ. ඒ අසා මානවක තෙමේ;
“යම් ප්‍රාඥයකු සියළු කෙලෙස් දමනය කළේ ද, බුදුබවට පැමිණි අසහාය පුද්ගලයෙකු වීද, ඒ බුදුරදුන් ලෝකයෙහි අරහත්ය. සුගතය. මම උන්වහන්සේ සමග හැසිරෙන සේවකයෙක් වන්නෙමි. යි කීවේය.
ශාස්තෲන් වහන්සේ ශක්‍රයා විසින් කරන ලද ඉඩකඩ ඇත්තේ මාර්ගයට පිවිස, භික්‍ෂූන් දහසක් පිරිවරාගෙන රජගහ නුවරට පිවිසි සේක. රජු බුදුන් ප්‍රමුඛ භික්‍ෂු සංඝයාට දන් දී ස්වාමීනි, මම ත්‍රිවිධ රත්නය නොමැතිව වාසය කිරීමට නොහැකි වන්නෙමි. වේලාවේ හෝ අවේලාවේ හෝ භාග්‍යවතුන්ගේ සමීපයට පැමිණෙන්නෙමි. ලට්ඨි වන උයන නම් ඉතා දුරය. මේ අපගේ වේළුවන උයන ඉතා දුරක් නොවේ. ඉතා ළඟත් නොවේ. ගමනාගමන පහසුකම් ඇත. බුදුරදුන්ට සුදුසු සේනාසනයකි. ස්වාමීනි, භාග්‍යවතුන් වහන්සේ මෙය පිළිගන්වා සේක්වා! යයි, රත්රන් කෙණ්ඩියකින් මල් සුවඳ මිශ්‍ර මැණික් වර්ණැති ජලය ගෙන වේළුවන උයන පරිත්‍යාග කරමින් දසබලයන් වහන්සේගේ හස්තයෙහි ජලය වත් කළේය. ඒ ආරාමය පිළිගන්නා ලද අවස්ථාවේ බුද්ධශාසනය මුල්බැස ගත්තේ යයි මහපොළොව කම්පා විය. ජම්බුද්වීප තලයෙහි හැර වේළුවනය හැර පොළොව කම්පාකොට පිළිගන්නා ලද වෙනත් සේනාසනයක් නම් නැත. ශාස්තෲන් වහන්සේ වේළුවනාරාමය පිළිගෙන රජුට අනුමෝදන්කොට අසුනින් නැගිට භික්‍ෂු සංඝයා පිරිවරා වේළුවනයට වැඩම කළ සේක.
එසමයෙහි වනාහි සාරිපුත්‍ර-මොග්ගල්ලාන යන පරිබ්‍රාජකයෝ දෙදෙනා රජගහ නුවර ඇසුරුකොට නිවන සොයමින් වාසය කරති. ඔවුන් අතර සාරිපුත්‍ර, අස්සජි තෙරුන් පිඬු පිණිස පිවිසෙනු දැක පැහැදුනු සිතින් ළඟ ඇසුරට පත්ව, **‘යෙ ධම්මා හෙතුප්පභවා’** යනාදි ගාථාව අසා, සෝවාන් ඵලයෙහි පිහිටි නිසා, තමන්ගේ සහායක මොග්ගල්ලානටද, එම ගාථාවම කීවේය. ඔහුද සෝවාන් ඵලයෙහි පිහිටියේය. ඒ දෙදෙනාම සංජය පිරිවැජියා හමුවී තමන්ගේ පිරිස සමග භාග්‍යවතුන්ගේ සමීපයෙහි පැවිදි වූහ. ඔවුන් අතර මොග්ගල්ලාන සත්දිනකින් රහත්ඵලයට පත්වුණි. සාරිපුත්ත අඩමසකිනි. ඔවුන් දෙදෙනාම ශාස්තෲන් වහන්සේ අග්‍රශ්‍රාවක තනතුරේ තැබූහ. සාරිපුත්ත තෙරුන් රහත්ඵලයට පැමිණි දිනයේම ශ්‍රාවක සන්නිපාතයක් (රැස්වීමක්) සිදු කළේය.
තථාගතයන් වහන්සේ, ඒ වේළුවන උයනෙහි වාසය කරන සමයේ සුද්ධෝදන මහාරජු තම පුතා සය වර්ෂයක් දුෂ්කර ක්‍රියා කොට පරම අභිසම්බෝධියට පත්ව, පවත්වන ලද උතුම් ධර්මචක්‍රය ඇත්තේ රජගහ නුවර ඇසුරුකොට වේළුවනයේ වැඩ වාසය කරති යනු අසා එක්තරා ඇමතියෙක්ට ආමන්ත්‍රණය කළේ “සගය; මෙහි එනු මැනවි. නුඹ මිනිසුන් දහසක් පිරිවරා රජගහනුවරට ගොස්, මගේ වචනයෙන්, ඔබගේ පියා වූ සුද්ධෝදන මහරජු ඔබවහන්සේ දකිනු කැමති බව පවසා මගේ පුතා කැඳවාගෙන එන්නැයි” කීවේය. ඔහු දේවයන් වහන්ස, එසේ යයි රජුගේ වචනය හිස්මුදුණින් පිළිගෙන මිනිසුන් දහසක් පිරිවරාගෙන වහාම සැටයොදුන් මගක් ගොස් දසබලයන් වහන්සේ සිවුපිරිස මැද හිඳ දහම් දෙසන වේලාවේ විහාරයට පිවිසියේය. රජුගේ පණිවිඩය රැගෙන ගිය ඔහු ටික වේලාවක් සිට, පිරිස කෙළවර සිටියේ, දහසක් සමග රහත්බවට පැමිණියහ පැවිද්ද ඉල්ලීය. භාග්‍යවත්හු එව් මහණෙනි! යයි අත දිගුකළහ. සියල්ලෝ එකෙණෙහිම සෘද්ධිමය පාත්‍ර සිවුරු දරා, වර්ෂ සියයක් පිරුණු තෙරවරු මෙන් වූහ. රහත් ඵලයට පැමිණි කාලයේ පටන් ආර්යයෝ නම් මධ්‍යස්ථ වෙතියි, හෙතම රජු විසින් එවන ලද හසුන ඇත්තේ, බුදුරදුන්ට නොකීවේය. රජතුමා, “ඒ ඇමතියා නොආවේය. ආරංචියක්ද නැත. වෙනත් ඇමතියකු කැඳවා සගය, ඔබද යන්නැ”යි පළමු අයුරින්ම යැවීය. ඔහුද ගොස් පෙර පරිද්දෙන්ම පිරිස සමග රහත්ඵලයට පැමිණ නිශ්ශබ්ද විය. රජු ඒ ආකාරයෙන්ම පුරුෂයන් දහස දහස පිරිවර වූ ඇමතිවරුන් නවදෙනෙකු යැවීය. සියල්ලෝ තමන්ගේ කටයුතු නිමකොට නිශ්ශබ්දව එහිම වාසය කළහ.
රජු හසුන් මාත්‍රයක්වත් නැතිව කිසිදු තොරතුරක් නොලැබ මෙසේ සිතුවේය. මේ හැමදෙනා මට සෙනෙහස නැති බැවින් ලියුම් කැබැල්ලක්වත් පෙරළා නොගෙනාවෝය. මගේ අවශ්‍යතාව කවරෙක් ඉටු කරන්නේදැයි සියලු රජ බලසෙනග බලන්නේ කාලුදායි දුටුවේය. කාළුදායී වනාහි රජුගේ සියළු කටයුතු කරන, අභ්‍යන්තරික ඉතාම විශ්වාසවන්ත ඇමතියා වේ. බෝසතුන් සමග එක් දිනයේ උපන්නේය. වැලිකෙළියේ පටන්ම මිත්‍රයෙකි. ඉක්බිති ඔහුට රජු ආමන්ත්‍රණය කළේය. “දරුව, කාළුදායී, මම මගේ පුතා දකිනු කැමතිව දහසක් පිරිවරකොට පුරුෂයන් නවදෙනෙකු ඇමැතියන් නවදෙනෙකු යැව්වෙමි. ඔවුන් අතර එකකුදු අවුත් පණිවිඩ මාත්‍රයක්වත් දැනුම් දුන්නේ නම් නැත. මගේ ජීවිතයට අන්තරායක් වේදැයි නොදනිමි. ජීවමානවම මම මගේ පුතා දකිනු කැමැත්තේ වෙමි. මගේ පුතා කැඳවාගෙන එන්නට හැකිවන්නෙහිද?” “ඉදින් පැවිදි වීමට ඉඩ ලැබෙන්නේ නම් හැකිවන්නෙමි.” ඔහු ‘යහපති දේවයන් වහන්ස’ යයි රජුගේ හස්නක් ගෙන රජගහනුවරට ගොස් ශාස්තෲන් වහන්සේ ධර්ම දේශනා කරන වේලාවේ, පිරිස කෙළවර හිඳ, බණ අසා, පිරිවර සහිතව රහත්ඵලයට පැමිණ ඒහිභික්‍ෂු භාවයෙන් පැවිදි වී, කල්ගත කළේය.
ශාස්තෲන් වහන්සේ බුදුවී පළමු ඇතුල්වස ඉසිපතනයේ වැස, සමාදන් වූ වස් පවාරණය කොට, උරුවේලාවට ගොස් එහි වැස තුන්බෑ ජටිලයන් දමනය කොට, භික්‍ෂූන් දහසක් පිරිවරාගෙන දුරුතු මාසේ පුන්පෝදා, රජගහනුවරට ගොස් මාස දෙකක් වාසය කළ සේක. මෙපමණ කලක් එනම් බරණැස් නගරයෙන් නික්ම මාස පහක් ඉකුත් විය. මුළු හේමන්තය ඉක්මවා යන්නේ, කාලුදායි තෙරුන් පැමිණි දිනයේ පටන් දින හත අටක් කල්ගත කළහ. තෙරුන් වහන්සේ නවම් මාසයේ පූර්ණමි දිනයේ මෙසේ සිතුවේය. හේමන්ත කාලය ඉක්මවා ගියේය. වසන්ත කාලය උදාවිය. මිනිසුන් විසින් ශස්‍ය ගොයම් ආදිය උදුරා (කපා) මාර්ගය හෙළි පෙහෙළි කොට තිබේ. මාර්ගයේ හමුවන හමුවන තැන නිල්වන් තණවලින් ගැවසී ඇත. රුක්ලිය පිපුණු වනමලින් ගැවසී ඇත. මාර්ගය ගමනට සුදුසුය. දසබලයන් වහන්සේගේ ඤාතීන්ට සංග්‍රහ කිරීමට සුදුසු කාලයයි සිතා බුදුන් වෙත එළඹ ගාථා හැටකින් කිඹුල්වත්පුර වැඩීම සඳහා ගමන්මග වැනූහ.
සැටක් පමණ ගාථාවලින් බුදුරදුන්ගේ කුල(පිය) නගරයට පැමිණීමේ ගමන වර්ණනා කළේය. ඉක්බිති ශාස්තෲන් වහන්සේ; උදායි, කුමක් නිසා මිහිරි ස්වරයෙන් ගමන වර්ණනා කරන්නේදැයි ඇසුවේය. ස්වාමීනි, ඔබ වහන්සේගේ පියා, සුද්ධෝදන මහරජතුමා ඔබව දකිනු කැමතිව සිටී. ඤාතීන්ට සංග්‍රහ කිරීම සුදුසුයි. උදායි යහපති. එසේ කරන්නෙමි. ඤාතීන්ට සංග්‍රහ කිරීමට භික්‍ෂු සංඝයාට දැනුම් දෙන්න. ගැමිවත් සම්පූර්ණ කරන්නැයි භික්‍ෂූන්ට කියන්න. ස්වාමීනි යහපතැයි තෙරුන් කීවේය.
භාග්‍යවතුන් වහන්සේ අංගමගධවාසී කුලපුත්‍රයන් දස දහසකින්ද, කපිලවස්තු නුවරවාසී, දසදහසක් ද සියල්ලම විසිදහසක්ද, ක්‍ෂීණාශ්‍රව භික්‍ෂූන් විසින්ද පිරිවරණ ලදුව, රජගහනුවරින් නික්ම දවස ගානේ, යොදුන බැගින් වැඩමවයි. රජගහනුවර සිට කපිලවස්තුවට යොදුන් සැටක් වේ. මාස දෙකක් ඇතුළත කිඹුල්වතට පැමිණෙන්නෙමියි, අතුරිත චාරිකාවෙන් පිටත්වූ සේක. තෙරුන්ද, භාග්‍යවත්හුගේ නික්මුණු බව රජුට දැනුම් දෙන්නෙමියි අහසට පැන නැගී, ගොස් රජුගේ මන්දිරයට පහළ විය. රජු තෙරුන් දැක, සතුටු සිතැත්තේ, අනගි පල්ලංකයක වඩා හිඳුවා, තමන්ට පිළියෙල කරන ලද නොයෙක් අනර්ඝ රස භෝජනාදිය උන්වහන්සේගේ පාත්‍රයට පුරවා දුන්නේය. තෙරුන් නැගිට ගමන් කළයුතු බව පෙන්වීය. ස්වාමීනි, වැඩහිඳ වළඳන්න. මහරජ, ශාස්තෲන් සමීපයට ගොස් වළඳන්නෙමි. දරුව, ශාස්තෲන් වහන්සේ කොහිද? විසිදහසක් භික්‍ෂූන් පිරිවරාගෙන ඔබතුමා දකිනු පිණිස, චාරිකාවේ නිරතවෙමින් සිටිති. මහරජතුමනි, රජතුමා සතුටු සිතින් මෙසේ කීවේය. නුඹවහන්සේ මෙය වළඳා යම්තාක් මගේ පුතා මේ නගරයට පැමිණේද? ඒ තාක් පිණ්ඩපාතය මගෙන්ම ගෙනයනු මැනවි. තෙරුන් ඉවසා වදාළ සේක. රජු තෙරුන් වළඳවා පාත්‍රය, සුවඳ කුඩුවලින් ආලේපනය කරවා අනගි උතුම් ආහාරපාන පුරවා තථාගතයන් වහන්සේට පිරිනමන්නැයි කියා තෙරුන්ගේ අතෙහි තැබීය. තෙරුන් සියළු දෙනා බලාසිටියද්දීම පාත්‍රය ගෙන අහසට දමා තෙමේද අහසට පැන නැගී පිණ්ඩපාතය ගෙනවිත් ශාස්තෲ හස්තයෙහි තැබීය. ශාස්තෲන් වහන්සේ එය වැළඳූ සේක. ඒ ක්‍රමයෙන් තෙරණුවෝ දිනපතාම පිණ්ඩපාතය පිරිනැමීය. ශාස්තෲන් වහන්සේද අතරමගදී රජුගේම පිණ්ඩපාතය වැළඳූහ. තෙරුන්ද බත්කිස අවසානයේ දවස් පතා අද භාග්‍යවතුන් වහන්සේ මෙපමණ දුර පැමිණියේ. අද මෙපමණ දුර ආදී වශයෙන් බුදුගුණද මිශ්‍රවූ කථා පැවසීමෙන් මුළු රාජකුලය ශාස්තෲන් දැකීමෙන් තොරවම ශාස්තෲන් කෙරෙහි හටගත් ප්‍රසාදයෙන් යුක්ත කරවීය. ඒ කාරණයෙන්ම උන්වහන්සේට භාග්‍යවතුන් වහන්සේ, මහණෙනි, මගේ ශ්‍රාවක භික්‍ෂූන් අතර කුල පැහැදවීමේ අග්‍ර තනතුර කාළුදායි තෙරුන්ට හිමිවන බව වදාරා කාළුදායි අග්‍ර තනතුරේ තැබූ සේක.
ශාක්‍යයෝද පැමිණි කල්හි භාග්‍යවතුන් වහන්සේ කෙරෙහි අපගේ ශ්‍රේෂ්ඨ ඤාති සමාගම පෙන්වන්නෙමු යයි රැස්වී භාග්‍යවතුන් වහන්සේ වැඩවාසය කරන ස්ථානය විමසන්නේ නිග්‍රෝධගේ ආරාමය රමණීය බව සලකා, සියලු සත්කාර සම්මාන විධි කරවා, සුවඳ මල්ගත් අත් ඇතිව, පෙර ගමන් කරන්නාහු සියලු ආකාරයෙන් සැරසුණු, ළදරු ළදරුවන්ද, නගරයේ දරුවන්ද නාගරික දැරියන්ද, පළමුව යැවූහ. ඉක්බිති රජ කුමාරයෝද, රජ කුමරියෝද, ඔවුන් අතරතුර සුවඳමල් චූර්ණාදිය පුදමින් භාග්‍යවතුන් වහන්සේ පිළිගෙන නිග්‍රෝධාරාමයටම වැඩමවූහ. එහි භාග්‍යවත්හු විසිදහසක් මහරහතුන් පිරිවරා පනවන ලද උතුම් බුද්ධාසනයේ වැඩසිටි සේක. ශාක්‍යයෝ නම් මානයෙන් යුතු දැඩි මානයෙන් පිරුණේ, ඔවුහු සිද්ධාර්ථ කුමාරයා අපට වඩා ළදරුය. අපට වඩා කනිෂ්ඨය. සොහොයුරාගේ පුතෙකි. අපගේ මුනුපුරාය ආදිය සිතමින්, ළදරු ළදරු රාජකුමාරයන්ට මෙසේ කීවාහුය. නුඹලා වඳිවු. අපි නුඹලාගේ පිටුපසින් ගොස් හිඳින්නෙමු’යි ඔවුහු මෙසේ නොවැඳ සිටිකල්හි,
භාග්‍යවතුන් වහන්සේ මොවුන්ගේ අදහස දැන ඤාතීහු මට නොවඳිත්. දැන් ඔවුන් ලවා වන්දවන්නෙමියි අභිඥාවන් මුල්වූ චතුර්ථ ධ්‍යානයට සමවැදුනෙහිය. එතැනින් නැගිට අහසට පැන නැග ඒ මානාධික ශාක්‍යයන්ගේ හිසෙහි පස්ගල් විසුරුවන්නාක් මෙන් ගණ්ඩබ්බ රුක්මුල පෑ යමක ප්‍රාතිහාර්ය හා සමාන ප්‍රාතිහාර්යක් දැක්වූහ. රජු ඒ ආශ්චර්ය දැක මෙසේ කීවේය. ස්වාමීනි, ඔබගේ උපන් දිනයෙහි කාලදේවලට වැඳීම පිණිස ඔබ යොමු කළ කල්හි ඔබලේ පාද පෙරළී අවුත් බමුණාගේ හිස්මුදුනේ පිහිටියේ, මම එය දැකද, ඔබගේ පා වැන්දෙමි. මේ මගේ පළමු වන්දනයයි. වප්මගුල් දවසේදී දඹගස් සෙවනේ සිරියහනක හුන්නා වූ ඔබ දඹගස් සෙවනේ පළඟින් සිටීමද දඹරුක් සෙවන නොවෙනස්ව සිටීමද දැක පා වැන්දෙමි. ඒ මගේ දෙවෙනි වැඳීමයි. දැන් මේ නොදුටුවිරූ ප්‍රාතිහාර්ය දැක ඔබගේ පාද වඳිමි. මේ මගේ තෙවෙනි වැඳීමයි. රජු වැඳුම් පිදුම් කළ කල්හි භාග්‍යවතුන් වහන්සේට නොවැඳ සිටීමට සමත් එකම ශාක්‍යයෙක් වත් නොවීය. සියල්ලෝ වැන්දාහුය.
මෙසේ භාග්‍යවත්හු ඤාතීන් වන්දවා අහසින් බැස පනවන ලද ආසනයේ වැඩසිටි සේක. භාග්‍යවතුන් වහන්සේ එසේ වැඩසිටි කල්හි හික්මීමට පත් ඤාති සමාගමද අති විශාල විය. සියල්ලෝම එකඟ වූ සිතින් මැ සිටියහ. ඉක්බිති කළුවලා රැස්වී මහා පොකුරු වර්ෂාවක් වැස්සේය. තඹවන් වූ ජලය නාදකරමින් ගලා බසී. තෙමෙනු කැමති අය තෙමෙති. තෙමෙනු කැමති නැති අයගේ ශරීරයේ එක දිය බිංදුවක් වත් නොවැටෙයි. ඒ දැක සියල්ලෝ ආශ්චර්ය අද්භූතජනක සිත් ඇත්තෝ වූහ. අනේ පුදුමයකි! අනේ මහ අසිරියකැයි, සාකච්ඡා කළහ. ශාස්තෲන් වහන්සේ; දැන් පමණක් නොව ඤාති සමූහය ඉදිරිපිට පොකුරු වර්ෂාවක් වස්සවන ලද්දේ. අතීතයේදී වර්ෂා කළේ යයි වදාළහ. මෙහි උපන් තොරතුරු සඳහා වෙස්සන්තර ජාතකය වදාළ සේක. ධර්මකථාව අසා සියල්ලෝම නැගිට වැඳ, පිටත්ව ගියහ. එකම රජකු හෝ රජ ඇමතියකු හෝ හෙට අපගේ භික්‍ෂාව පිළිගන්නැයි කියා ගිය කෙනෙක් නම් නැත.
ශාස්තෲන් වහන්සේ දෙවෙනි දිනයේ විසිදහසක් භික්‍ෂූන් පිරිවරා කපිලවස්තුවට පිඬුසිඟා වැඩියහ. උන්වහන්සේට කිසිවකු ආරාධනා නොකළ නිසාවෙනි. පාත්‍රය හෝ නොගත්තේය. භාග්‍යවතුන් වහන්සේ සෘජුව සිට ආවර්ජනා කළ සේක. පෙර බුදුවරු කුල නගරයේ කෙසේ පිඬු පිණිස හැසිරුණේද? කිම අනුපිළිවෙළින් සම්පත් ඇති ගෘහවලට ගියාහුද? නැතහොත් පිළිවෙළින් සපදාන චාරිකාවේ හැසිරුණේද? ඉක්බිති එකම බුදුකෙනෙකුවත් අතරින් පතර ගමන් නොකළ යුතු බැවින් මතු මගේ ශ්‍රාවකයෝද, මා පරිදි අනුව හික්මෙමින් පිණ්ඩ චාරිකා වත පරිපූර්ණය කළයුතු වන්නේ යයි කෙළවර පිහිටි නිවසේ පටන් සපිළිවෙළින් පිඬු පිණිස හැසිරුණු සේක. ආර්ය සිද්ධාර්ථ කුමාරයා වනාහි පිඬු පිණිස හැසිරේ යනුවෙන් දෙමහල් තුන්මහල් ආදී පහයවල සිටියෝ, සිහ කවුළුව විවෘතකොට බලා සිටියහ. මහජනයා වටවී බලා සිටියේය.
රාහුල මව වූ, දේවියද ආර්ය පුත්‍රයා මේ නගරයෙහි මහත් වූ රාජානුභාවයෙන් රන්දෝලාවලින් හැසිර දැන් කෙස්රවුල් බහා කෂායවස්ත්‍ර හැඳ පැලැඳ පාත්‍රයක් අතින් ගෙන පිඬු පිණිස හැසිරෙයි. ශෝභන වෙයි. සිංහකවුළුව විවෘතකොට බලනකල්හි භාග්‍යවතුන් වහන්සේ, නොයෙක් අනගි ලෙසින් බබළමින් බඹයක් පැතිරී පෙනෙන, ශරීර ප්‍රභාවෙන් යුක්තව නගර වීථි බබළවමින් අසූවක් අනූවක් කුඩා ලක්‍ෂණවලින් පැහැපත් වූ දෙතිස්මහා පුරුෂ ලක්‍ෂණවලින් ප්‍රතිමණ්ඩිත වූ, උපමා රහිත බුද්ධලීලාවෙන් බබළන්නා වූ දැක හිස මුදුනෙ සිට පාමුල දක්වා බලා:-
මේ ආදී වූ දස නරසීහ ගාථාවලින් අභිස්තුති කොට, ඔබගේ පුතා පිඬු පිණිස හැසිරේ යයි රජුට දැනුම් දුන්නාය. රජු කළකිරුණු සිත් ඇත්තේ, සළුව වෙලාගන්නේ ඉක්මනට ඉක්මනට නික්ම වේගයෙන් ගොස් භාග්‍යවත්හු ඉදිරිපිට සිට මෙසේ කීවේය. “ස්වාමීනි; කුමක් නිසා පිඬු පිණිස හැසිරෙවුද? මෙපමණ භික්‍ෂූන්ට බතින් සංග්‍රහ කිරීමට නොහැක්කේ යයි සිතන්නහුද? මහරජ, මේ අපගේ වංශ චාරිත්‍රයයි. ස්වාමීනි, අපගේ වංශය මහාසම්මත ක්‍ෂත්‍රිය වංශය නොවේද? එක ක්‍ෂත්‍රයෙකුවත් පිඬු පිණිස හැසිරුණේ නම් නැත. මේ මහරජ, ක්‍ෂත්‍රිය වංශය නම් ඔබගේ වංශයයි. අපගේ වංශය නම් දීපංකර කොණ්ඩඤ්ඤ කස්සප ආදී මේ බුද්ධවංශයයි. මේ අනෙකුත් නොයෙක් දහස් සංඛ්‍යාත බුදුවරු පිඬුසිඟා හැසිරීමෙන්ම ජීවිකාව පවත්වාගෙන ගියහයි අතර වීථියේ සිට –
“අප්‍රමාදීව නැගී සිටින්න - සුචරිත ධර්මයෙහි හැසිරෙන්න. ධර්මචාරී පුද්ගලයා - මෙලොව, පරලොව දෙක්හිම සැපයට පත්වේ”
යන මේ ගාථාව වදාළ සේක. ගාථාව අවසානයේ රජු සෝවාන් ඵලයෙහි පිහිටියේය.
“සුචරිත ධර්මයෙහි හැසිරෙන්න. දුසිරිතෙහි නොහැසිරෙන්න. දහමෙහි හැසිර ධර්මචාරි පුද්ගලයා මෙලොව-පරලොව සැපයට පත්වේ.”
යන මේ ගාථාව අසා සකදාගාමි ඵලයෙහි පිහිටියේය. මහා ධර්මපාල ජාතකය අසා අනාගාමි ඵලයෙහි පිහිටියේය. මරණ මංචකයේ සුදුකුඩය යට සිරියහනේ හොතේතම රහත් බවටද පත්විය. අරණ්‍යවාසය කිරීමක්ද ප්‍රධන් වීර්ය වැඩීමක්ද රජුට නොවීය. සෝවාන්ඵලය සාක්‍ෂාත් කොට භාග්‍යවත්හුගේ පාත්‍රය රැගෙන පිරිවර සහිතව බුදුරදු මහා ප්‍රාසාදයට වඩමවාගෙන ප්‍රණීත වූ කෑයුතු බීයුතු දේවලින් සන්තර්පණය කළේය. බත් කිස අවසානයේ අන්තඃපුර සියළු ස්ත්‍රීන් රාහුල මාතාව හැර, පැමිණ බුදුරදුන්ට වැන්දෝය. ඇය වනාහි “යව ආර්ය පුත්‍රයන්ට වඳින්න” යයි පිරිවර ජනතාව විසින් කියන ලද්දේද. “ඉදින් මගේ ගුණයක් ඇත්නම්, ආර්ය පුත්‍රයා තෙමේම මා සමීපයට පැමිණෙන්නේය. ආපු විගස උන්වහන්සේට වඳින්නෙමි යනුවෙන් පවසා නොගියාය.
භාග්‍යවතුන් වහන්සේ රජුගෙන් පාත්‍රය ගෙන්වාගෙන අග්‍රශ්‍රාවක දෙනම සමග රාජ දියණියගේ සිරියහන් ගැබට වැඩමකොට රාජදියණිය කැමති පරිදි වඳිනු කැමැත්තී, කිසිත් වත්පිළිවෙත් කිවයුත්තක් නම් නැතැයි පවසා පනවන ලද ආසනයේ වැඩහුන් සේක. ඇය වේගයෙන් ගොස්, ගොප්මඩුළු අල්ලාගෙන පාමුල සිරස තබා කැමති පරිදි වැන්දාය. රජු භාග්‍යවතුන් කෙරෙහි සෙනෙහස හා බුහුමන් දැක්වීම ආදිය ගුණසම්පත් ප්‍රකාශ කළේය. “ස්වාමීනි, මගේ දුව ඔබ කෂාය වස්ත්‍ර අඳින්නේය යයි අසා එතැන් පටන් කෂාය වස්ත්‍ර පෙරවීමට පටන් ගත්තීය. ඔබට එකම භක්තිමත් බව අසා එකම බැතිබර බව හටගත්තී, ඔබවහන්සේ මහ ආසන සිරියහන් හැරදැමූ බව අසා පටි ඇඳෙහිම හොත්තී, ඔබ මල්සුවඳ ආදියෙන් වැලකුණු බව අසා වෙන්වුණු මල්සුවඳ ආදිය ඇත්තේ තමන්ගේ ඤාතින් විසින් අපි පෝෂණය කරන්නෙමු යයි හසුන් එවූ කල්හි එක ඤාතියකුදු දෙස නොබැලුවේය. මෙසේ ගුණ සම්පන්නයි. මගේ දියණිය ස්වාමීනි;” “මහරජ, මෙය ආශ්චර්යයක් නොවේ. දැන් රකිනු ලබන්නා වූ රාජ දියණිය ඤාණයෙන් පිරිපුන් වූ කල්හි, තමන්වද රකින්නේය. ඇය පෙර අනාරක්‍ෂිතව රප්වත පාමුල හැසිරෙන්නේ, ඤාණය නොපැසුණු කල්හිද, තමන්ව රැක්කේය යන පුවත පවසා සඳකිඳුරු ජාතක කථාව වදාරා අසුනින් නැගිට පිටත්ව ගියේය.
දෙවෙනි දිනයේ නන්ද රාජ කුමාරයාගේ අභිෂේකයද, ගෙට ගෙවදීමේ මංගල්‍යයද, විවාහ මංගල්‍යයද පවත්වන කල්හි ඔහුගේ ගෙදරට ගොස් කුමරු අතට පාත්‍රය දී, පැවිදිවනු කැමැත්ත මංගල්‍යයක් බව පවසා අසුනින් නැගිට පිටත්ව ගියේය. ජනපද කල්‍යාණිය කුමාරයා යනවා දැක, “ආර්ය පුත්‍රය; ඉක්මනට එනු මැනවි” යයි පවසා බෙල්ල දිගුකොට බලා සිටියාය. හෙතම භාග්‍යවතුන්ට පාත්‍රය ගන්නැයි කීමට නොකැමැති නිසා විහාරයටම ගියේය. ඔහු නොකැමැත්තේම භාග්‍යවතුන් වහන්සේ පැවිදි කළ සේක. මෙසේ භාග්‍යවත්හු කපිලවස්තුවට ගොස්, තෙවෙනි දිනයේ නන්ද පැවිදි කළ සේක.
සත්වෙනි දිනයේ රාහුල මාතාව කුමරු අලංකාර කොට, බුදුරදුන් සමීපයට යැව්වාය. “දරුව; බලන්න. මේ විසිදහසක් ශ්‍රමණයන් පිරිවරාගෙන රන්වන් වූ බ්‍රහ්ම වර්ණයෙන් යුක්ත, මේ ශ්‍රමණයා ඔබේ පියාය. මොහුට මහත් නිධාන සම්පත් වූහ. ඔහු නික්මගිය කාලයේ පටන් නොදුටුමු. යව; ඔහුගෙන් දායාද ඉල්ලා ගන්න.” “පියාණෙනි; මම ඔබගේ පුත්‍රයා වෙමි. අභිෂේක බවට පැමිණ, සක්විති රජ වන්නෙමි. මට ධනයෙන් වැඩක් ඇත. ස්වාමීනි, මට ධනය දෙන්න. පියා සන්තක වූ ධනය පුතුට යනුවෙනි.” කුමරු භාග්‍යවතුන් සමීපයට ගොස් පිය සෙනෙහස නැවත ලැබ සතුටු සිතැත්තේ, ශ්‍රමණය; ඔබගේ සෙවනැල්ලද මට සැපයක් යයි පවසා තවත් අනෙක් බොහෝ තොරතුරු කථා කරමින් සිටියේය. භාග්‍යවතුන් වහන්සේ කරන ලද බත්කිස ඇත්තේ අනුමෝදනා කොට අසුනින් නැගිට වැඩම කළහ. කුමරුද, “මට දායාදය දෙන්න, මට දායාදය දෙන්න ශ්‍රමණය” යයි භාග්‍යවතුන් වහන්සේ ලුහුබැඳ ගියේය. භාග්‍යවතුන් වහන්සේ ද කුමරු නොනවත්වන ලදි. පිරිවර ජනතාවද බුදුරදුන් සමග යන්නා වූ බැවින් නවතාලීමට නොහැකි විය. මෙසේ ඔහු භගවත්හු සමග ආරාමයටම ගියේය.
ඉක්බිති භාග්‍යවතුන් වහන්සේ සිතුවෝය. මෙතම පියා සතු ධනය කැමති වෙයි. ඔහු ඉල්ලන ධනය සසර දික්කරයි. දුකටම හේතුවේ. එහෙයින් බෝධිමණ්ඩලයේ ප්‍රතිවේධ කරන ලද සප්තවිධ ආර්ය ධනයම දෙමි. හෙතම ලෝකෝත්තර දායාදයට හිමිකම් කරමි’යි ආයුෂ්මත් සාරිපුත්ත ඇමතීය. එසේ වී නම් සාරිපුත්‍රය; රාහුල පැවිදි කරවන්න. තෙරුන් ඔහු පැවිදි කළ සේක. කුමාරයා පැවිදි කළ කල්හි රජුට අධික දුකක් උපන්නේය. එය ඉවසීමට නොහැකි වන්නේ, භාග්‍යවතුන් වහන්සේ වෙත එළඹ **“ස්වාමීනි; මවිපියන් විසින් අනුනොදක්නා ලද දරුවන් පැවිදි** **නොකරනු මැනවි**” යයි වරයක් ඉල්ලීය. භගවත්හු ඔහුට ඒ අවසරය දී, නැවත එක දිනයක් රාජමාළිගාවේ කරන ලද බත්කිස ඇත්තේ, එකත්පසක හිටියා වූ, රජු විසින්, “ස්වාමීනි, ඔබ දුෂ්කරක්‍රියා කරන කාලයේ එක දේවතාවකු මා වෙත පැමිණ ඔබගේ පුතා කළුරිය කළේ යයි කීවේය. ඔහුගේ වචනය නො අදහන්නේ, “මගේ පුතා සම්බෝධියට නොපැමිණ කලුරිය නොකරයි. එය ප්‍රතික්‍ෂේප කළෙමි’යි කී කල්හි නුඹ දැන් කුමක් අදහන්නෙහුද? පෙර ඇට ආදිය දක්වා, ඔබගේ පුතා මළේ යයි කී කල්හි නොඅදහන්නෙහුද? ආදී මේ තොරතුරු පැවසීමට මහා ධර්මපාල ජාතකය දේශනා කළ සේක. කථාව අවසානයේ රජු අනාගාමි ඵලයෙහි පිහිටියේය.
මෙසේ භගවත්හු පියාව සෝවාන් ආදි තුන් ඵලවල පිහිටුවා භික්‍ෂු සංඝයා පිරිවරාගෙන නැවත රජගහනුවරට ගොස් සීතවනයේ වැඩවාසය කළහ. එසමයෙහි අනාථපිණ්ඩික ගෘහපතියා පන්සියයක් ගැල් පුරවා බඩු රැගෙන රජගහ නුවරට ගොස්, තමන්ගේ ප්‍රියමිත්‍ර වූ සිටුතුමාගේ ගෙදරට ගොස් එහි, භාග්‍යවත් බුදුරදුන් උපන් බව අසා, ඉතාම අළුයම දේවතානුභාවයෙන් විවෘත කළ දොරටුවෙන් ශාස්තෲන් වෙත එළඹ, බණ අසා සෝවාන් ඵලයෙහි පිහිටා, දෙවෙනි දිනයේ බුදුන් ප්‍රමුඛ භික්‍ෂු සංඝයාට මහදන් දී, සැවැත්නුවරට එනු පිණිස, බුදුරදුන්ගෙන් ප්‍රතිඥා ලැබ, අතරමග යොදුන් හතළිස් පහක් තැනෙක්හි ලක්‍ෂය ලක්‍ෂය බැගින් දී යොදුනක් පාසා විහාරයක් කරවා, ජේතවනය අටළොස් කෝටියක් රන් වියදම්කොට නවකර්ම කරවීය. ඒ මැද බුදුරදුන්ට ගන්ධකුටියක් කළේය. එය පිරිවර කොට අසූමහා තෙරවරුන්ට එක එක කුටිය බැගින්ද, එකට වාසය කරන නිවෙස්නක්ද, ඒක කුටික ආවාස, කුටි දෙකක ආවාස, හංස හැඩැති දිගකොට ශාලාද, මණ්ඩප ආදි වශයෙන් සෙසු සේනාසන, පොකුණු සක්මන්මළු දිවාරාත්‍රී සක්මන් කරන ස්ථාන ආදී අටළොස් කෝටියක් පරිත්‍යාග කිරීමෙන් රමණීය භූමිභාගයක මනහර විහාරයක් කරවා බුදුරදුන්ට වැඩම කිරීම පිණිස, දූතයකු යැවීය. ශාස්තෲන් වහන්සේ දූතයාගේ වචන අසා මහා භික්‍ෂු සංඝයා පිරිවරා රජගහ නුවරින් නික්ම අනුපිළිවෙළින් සැවැත්නුවරට වැඩම කළ සේක.
මහසිටුතුමාද, විහාරභූමිය සරසවා, බුදුරදුන් ජේතවනයට පිවිසෙන දිනයෙහි, තම පුත්‍රයා සියළු අලංකාරවලින් සරසවා කුමරවරුන් පන්සියයක් සමග යැවීය. හෙතම පිරිවරාගෙන පස්වර්ණයෙන් යුතුව බබළමින් පන්සියයක් ධජපතාක ගෙන දසබලයන්ගේ ඉදිරියේ පෙනී සිටියේය. ඔවුන්ගේ පසුපසින් මහා සුභද්‍රා, චූල සුභද්‍රා යන සිටුදියණියෝ දෙදෙන පන්සියයක් කුමාරිකාවන් සමග පිරුණු කල පුන්කලස් ගෙන නික්මුණහ. ඈලාගේ පසුපසින් සිටු බිරිඳ සියළු අලංකාරවලින් සැරසී පන්සියයක් මව් කාන්තාවන් සමග පිරුණු පාත්‍ර ගෙන නික්ම ගියේය. සියල්ලන්ට පසුව තෙමේ මහා සිටුතුමා පොරවන ලද නව වස්ත්‍ර ඇත්තේ, පොරවන ලද අළුත් වස්ත්‍ර ඇතිව පන්සියයක් සිටුවරුන් සමග භාග්‍යවතුන් වහන්සේ බැහැදුටුවේය. බුදුරදුන් මේ උපාසක පිරිස පෙරටුකොට මහා භික්‍ෂු සංඝයා පිරිවරා, තමන්ගේ ශරීර ප්‍රභාවෙන් රන්වන් හා පාටින් යුතුද රතුපාට වනාන්තර අතරින් ගමන් කරමින් තමන්ගේ බුද්ධලීලාව ප්‍රකට කරමින් අපරිමිත බුද්ධ සිරියෙන් ජේතවනයට පිවිසියේය.
ඉක්බිති අනේපිඬු සිටුතුමා බුදුරජුන්ගෙන් මෙසේ විචාළේය. “කෙසේද ස්වාමීනි, මම මේ විහාරය පිළිබඳව කෙසේ පිළිපදින්නෙම්ද යනුවෙනි. එසේ වීනම් ගෘහපතියා මේ විහාරය වැඩමකළ, වැඩම නොකළ සිවුදිශා වැසි සියලු භික්‍ෂු සංඝයා කෙරෙහි පිහිටුවව.” යනුයි. ස්වාමීනි; යහපතැයි මහා සිටුතුමා රන්කෙණ්ඩියක් ගෙන, දසබලයන්ගේ අතේ ජලය වත්කොට, මේ ජේතවන විහාරය ආවාවූ, නොආවා වූ සිවුදිශා වැසි බුදුන් ප්‍රමුඛ භික්‍ෂු සංඝයාට දෙමි’යි දුන්නේය. ශාස්තෲන් වහන්සේ විහාරය පිළිගෙන පින් අනුමෝදන් කරවමින් –
“සීතලද උණුසුමද නසති - වාලමිග සිවුපාවුන්ගේ ද මැසි මදුරුවන්ගේද වන උවදුරු නසති. පින්නෙන් හා වැස්සෙන් හානිද ඉවත්වෙයි.
එසේම තද සුළඟ, අව්ව, මහවැසි හටගත් සියල්ල ඒවා නසාලයි. වාසය කිරීම සඳහාද සැප විහරණය සඳහාද ධ්‍යාන වැඩීමටද, විදර්ශනාවටද ඉවහල් වේ.
සංඝයාට දුන් විහාර දානය අගය බුදුවරුන් වර්ණිත වේ. එහෙයින් නුවණැති මිනිසා ආවාස දන් දී තමන්ගේ අර්ථ සිද්ධිය සලසා ගන්නේය.
බහුශ්‍රැතයා රම්‍ය වූ විහාර කරවා පූජා කරන්නේය. ඔවුන්ට ආහාරපාන වස්ත්‍ර සේනාසන,
පිරිසිදු නිර්මල සිතින් ලබාදෙන්නේය. එහි වෙසෙන භික්‍ෂූහු දහම් දෙසති. එය සියළු දුක් දුරුකිරීමට හේතු වෙයි. ඔවුන් එම දහම අවබෝධ කරගෙන සියළු කෙළෙස් නැතිකොට පිරිනිවෙත්,
යනුවෙන් විහාර ආනිශංස ප්‍රකාශ කළේය. අනාථ පිණ්ඩිකද දෙවෙනි දිනයේ පටන් විහාර පූජාව ආරම්භ කළේය. විශාකාවගේ විහාර පූජාවද සාර මාසයකින් නිම කළේය. අනාථපිණ්ඩික සිටාණන්ගේ විහාර කර්මාන්තය නව මාසයකින් නිම කළේය. විහාර පූජාවට කෝටි දහඅටක් වියදම් කළහ. මෙසේ එකම විහාරයෙහි පනස්හතර කෝටියක් ධනය පරිත්‍යාග කළේය.
අතීතයේ විපස්සි බුදුරදුන්ගේ කාලයේ පුනබ්බ සුමිත්ත නම් සිටුතුමා, රනින් කළ, නවාතැන්පොළක් මිලට ගෙන ඒ ස්ථානයේ, යොදුනක් පමණ සංඝාරාමයක් කරවීය. සිඛී බුදුරදුන්ගේ කාලයේ සිරිවඩ්ඪ නම් සිටුතුමා රත්රන් ගඩොල් ඇතිරූ නගර ශාලාවක් මිලට ගෙන ඒ ස්ථානයේ තුන්ගව්වක් මණ සංඝාරාමයක් කරවීය. වෙස්සභු භාග්‍යවතුන්ගේ කාලයේ සොත්ථිය නම් සිටුතුමා රත්රන් ඇතුන් සිටින ශාලාවක් මිලට ගෙන ඒ ස්ථානයේ යොදුන් භාගයක් පමණ සංඝාරාමයක් කරවීය. කකුසන්‍ධ බුදුරදුන්ගේ කාලයේ අච්චුත නම් සිටුතුමා රත්රන් සාකච්ඡා ශාලාවක් මිලට ගෙන එම ස්ථානයේ ගව්වක් පමණ සංඝාරාමයක් කළේය. කෝණාගම බුදුරදුන්ගේ කාලයේ උග්ග නම් සිටුතුමා රත්රන් වෙළඳශාලාව මිලට ගෙන එම ස්ථානයේ අඩ ගව්වක් පමණ සංඝාරාමයක් කරවීය. කස්සප බුදුරදුන්ගේ කාලයේ සුමංගල නම් සිටුතුමා රත්රන් සම්මන්ත්‍රණ ශාලාවක් මිලට ගෙන එම ස්ථානයෙහි අමුණු හැටහතරක ප්‍රමාණ සංඝාරාමයක් කරවීය. අපගේ භාග්‍යවතුන්ගේ කාලයේ අනාථපිණ්ඩික සිටුතුමා කහවණු කෝටියකින් නගරශාලාව මිලට ගෙන එම ස්ථානයෙහි අමුණු තිස්දෙකක ප්‍රමාණයේ සංඝාරාමයක් කරවීය. මේ ස්ථාන සියළු බුදුවරුන් විසින් අත්නොහරින ලද ස්ථානයමය.
මෙසේ මහාබෝධි මණ්ඩපයේ සිට සර්වඥතා ඥානයට පත්විමද, පරිනිර්වාණය දක්වා යම් යම් තැන්වල භාග්‍යවතුන් වහන්සේ වැඩ වාසය කළේද? එය **සන්තිකෙ නිදාන** නමින් දත යුතුය.
ථේර අපදාන
1. බුද්ධ වර්‍ගය
“මෙසේ පිරිසිදු සිතින් බුද්ධ චරිතාපදානය අසනු මැනවි. අසංඛ්‍ය කල්ප ලක්ෂ ගණනක් ධර්මරාජයෝ සමත්‍රිංශත් පාරමිතා ධර්ම පුරණ ලදහ.”
මෙහි **අථ** යනු අධිකාරිබලය හඳුන්වන නිපාත පදය විභක්තිවලට ගැලපෙන නිපාත පදයකි. නැතහොත්,
අධිකාර, මංගල, නිෂ්පන්න, අවධාරණ, අතරතුර, ගමන යන අර්ථයන්හි **අථ **ශබ්දය පවතී.
ඒ එසේමැයි:-
අධික ක්‍රියාව, අධිෂ්ඨාන, අධික අර්ථය බැබලීම ශ්‍රේෂ්ඨ, ජ්‍යෙෂ්ඨ භාවයෙන්ද, අධිකාර හඳුන්වනු ලැබේ යයි,
කියන ලද බැවින් බුදුවරුන්ගේ සමතිංසත් පාරමී ධර්මයන් අධික කෘත්‍ය වශයෙන්ද, ශ්‍රේෂ්ඨ, ජ්‍යෙෂ්ඨ වශයෙන්ද, අධිකාර අර්ථයෙන් අථ ශබ්දය අපදානයේ යොදනු ලැබේ. ත්‍රිවිධ බෝධිසත්ත්වවරුන්ගේ සත්ත්වයන්ගේ පූජා මංගල යන අර්ථයෙන්ද “පිදිය යුත්තන් පිදීමද උතුම් මංගල්‍යයකි.” යන වචනයෙන් මංගල අර්ථයෙන් අථ ශබ්දයෙන් කියන ලද බව පෙනේ. බුද්ධාදී භාග්‍යවතුන්ගේ වාසනා කෘත්‍යය ද අරහත්ත මාර්ගයෙන් නිපන් බැවින් නිෂ්පන්න අර්ථයෙන් අථ ශබ්දය අපදානයෙහි කියන ලදී. බුද්දක පාඨ සංග්‍රහ කරන ලදි. සංග්‍රහ කරන ලද බැවින් අතරතුර යන අර්ථයෙන් අථ ශබ්දය යෙදීම සුදුසු වේ. මෙයින් බුද්දක පාඨයේ පටන් අගමන (වෙන්වීම) අර්ථයෙන් අථ ශබ්දයෙන් ප්‍රකාශ වේ.
**බුද්ධො** යනු මෙහි සත්‍යය අවබෝධ කළ බැවින් බුද්ධ නම් වේ. අවබෝධ කළයුතු ජනතාවට අවබෝධ කරවන බැවින් බුද්ධ නමි. සර්වඥතා ඥානය ඇති බැවින් බුද්ධ නමි. සියළු දර්ශන දුටු බැවින් බුද්ධ නම් වේ. කෙලෙස් දුරුකළ නිසා බුද්ධ නම් වේ. මහරහත් බැවින් බුද්ධ නමි. උපක්ලේශ ධර්මයන් ශේෂ නොකොට දුරුකළ බැවින් බුද්ධ නම් වේ. ප්‍රවෘජ්‍යා සංඛ්‍යාත බුද්ධ නම් දෙවැන්නකු නැති බැවින් බුද්ධ නම් වේ. තෘෂ්ණාව ප්‍රහාණය කළ බැවින් බුද්ධ නම් වේ. ඒකායන මාර්ගය අංගය බුද්ධ නම් එකම නිරුත්තර සම්මා සම්බුද්ධත්වයට පත්වූ නිසා බුද්ධ නම් වේ. අබුද්ධිය (මෝඩකම නොදැනීම) තුළින් බුද්ධිය ඉස්මතු කළ බැවින් බුද්ධ නමි. බුද්ධියෙන් බුද්ධිය අවබෝධ කරන නිසාද, අර්ථය ප්‍රකට කරන නිසාද, යම්සේ නීල වර්ණයෙන් යුතු වස්ත්‍රය නිල් වස්ත්‍ර, රතු වර්ණයෙන් යුතු වූයේ රතු වස්ත්‍ර යයි කියනු ලැබේද? එසේ බුද්ධිගුණ යෝගයෙන් යුතු හෙයින් බුද්ධ නම් වේ. නැතහොත් චතුරාර්ය සත්‍යය ධර්මය අවබෝධ කළ නිසා බුද්ධ යයි කියනු ලැබේ. එම ඤාණයෙන් මුළු දසදහස් ගණන් ක්ලේශ සමූහයා ක්‍ෂයකොට නිර්වාණ අධිගමයට පත් ඤාණය බෝධි යයි කියනු ලැබේ. එයින් යුක්ත වූද එමගින් රැස්කළ යුතු පුද්ගලයා බුද්ධ නම් වේ. එම ඤාණයෙන්ම පසේබුදුවරුද සියළු ක්ලේශ ක්‍ෂය කොට නිර්වාණය අවබෝධ කරගනියි. බුදුවරු නම් සාරාසංඛ්‍ය කල්ප ලක්‍ෂයක් පාරමී දම් පුරා බෝධිඤාණය අධිගත කළ බැවින් ඉන්ද්‍රිය පරියත්ති ඥානය, මහා කරුණා සමාපත්ති ඥානය, යමක පටිහාරිය ඥානය, සර්වඥතා ඥානය, අනාවරණ, ආසයානුසයා, අසාධාරණ ඥානයන්ගෙන් සමාධිගත වූ බැවින් එකම ධර්මදේශනාවකින් අප්‍රමාණ සත්ත්වයන්ට ධර්මය නමැති අමෘතය පොවා, නිර්වාණාධිගමයට යොමු කරන බැවින් එම ඥානය බුදුන්ටම අධිකාර බැවින් එයද සම්බුද්ධ චරිතයටම අදාළ වේ. බුද්ධාපදානය දෙවැදෑරුම් වේ. කුසල-අකුශල වශයෙනි. කුසල අකුසල වශයෙන් පසේබුදුවරුන්ට එය කිරීමට නොහැකිය. ප්‍රත්‍යය දායකයන්ට සංග්‍රහ කරමින් –
“ඔබ කැමති වන ප්‍රාර්ථනා කරන සියල්ල වහාම සමෘද්ධ වේවා! පුන් පෝදා චන්ද්‍රයා මෙන් චිත්ත සංකල්පනාවෝ පිරෙත්වා!
[missing trans] බබළන මාණික්‍යයක් මෙන් සඵල වේවා!
මේ ගාථා දෙකෙන්ම ධර්මදේශනා කරති. දේශනා කරන්නේ නමුත් අසංඛෙය්‍යයක් සත්ත්ව කොට්ඨාසවලට අවබෝධ කිරීමට නොහැකි වෙති. එහෙයින් බුදුන් හා සමානව එකම ලෙස සර්වඥතාවය නැති හෙයින් පච්චේක බුද්ධ නම් වේ.
ඔවුන්ගේ අපදාන තොරතුරු පච්චේක බුද්ධාපදාන නම් වේ. දිගුකලක් සිටි බැවින් **ථෙරා **නම් වේ. ස්ථිරසාර ශීල ආචාර ගුණයෙන් යුක්ත බැවින් ථෙර නම් වේ. නැතහොත් ස්ථිරසාර ලෙස සීල, සමාධි, ප්‍රඥා, විමුක්ති, විමුක්ති ඥාන දර්ශනවලින් යුක්ත නිසා ස්ථවිර නම් වේ. නැතහොත් ස්ථිර ලෙස නිර්වාණ මහාර්ගය අනුගත මගට පිළිපන් නිසා ථෙර නම් වේ. තෙරවරුන්ගේ අපදානය ථෙරාපදාන නම් වේ. එසේම තාදී ගුණයෙන් යුක්ත බැවින් ථෙරී නම් වේ. තෙරණියන්ගේ චරිතකථා ථෙරී අපදාන නම් වේ. මේවා අතර බුද්ධ අපදානය සමග අපදාන පහක් ඇති බැවින් සූත්‍රාන්තවල පංච අපදාන කියත්. එසේ හෙයින් පුරාණයන් කියන ලදී.
“අපදාන පහකි. සූත්‍ර පහකි. මේ බුද්ධ අපදානය පළමුව පිළිවෙළ දතයුතුය.
පසේ බුදුවරුන්ගේ අපදානයද අපදාන පහකි. සූත්‍රාන්ත පහකි. එසේ හෙයින් පෞරාණිකයන් කියන ලදි –
“අපදාන පහකි. සූත්‍රාන්ත පහකි. මේ පසේ බුදුවරුන්ගේ අපදානය දෙවෙනි අනුපිළිවෙළ බව දතයුතුය.”
ථෙර අපදානවලද, පන්සිය දහයක් අධිකකොට ඇති අපදාන වර්ග වශයෙන් පනස් එකක් වර්ග ඇත. (10x51) එබැවින් පෞරාණිකයන් කියන ලදී –
“පන්සිය දහයක් අපදාන වර්ග පනස් එකකි. මේ ථෙර අපදානය තෙවෙනි අනුපිළිවෙළට දතයුතුය”.
ථෙරී අපදානවල හතළිහක් අපදාන ඇත. වර්ග වශයෙන් සතරකි. එබැවින් පෞරාණිකයන් කියන ලදි –
“වර්ග සතරකින් සතළිහක් අපදාන ඇති මේ ථෙරී අපදානය සතරවෙනි අනුපිළිවෙළයි.”
අපදාන යනු; මෙහි **අපදාන** ශබ්දය කාරණා ගැනීම පහවයාම අනුපිළිවෙළ තමන් හුවාදැක්වීම යන අර්ථවල දක්නට ලැබේ. ඒ එසේමය. “මේ ක්‍ෂත්‍රියන්ගේ අපදාන, බ්‍රහ්මයන්ගේ අපදාන යනුවෙන් ආදි කාරණාවලද දක්නට ලැබේ. ක්‍ෂත්‍රියයන්ගේ කරුණු, බමුණන්ගේ කරුණු යන අර්ථයයි. “උපාසකයන්ගේ චරිත” ආදි වශයෙන්ද දක්නට ලැබේ. සරළ වශයෙන් ගැනීම අර්ථයයි. වෙළෙන්දන්ගේ අපදානය සුද්‍රයන්ගේ අපදාන වශයෙන් ආදි අර්ථ අපගමනාර්ථයෙහි දක්නට ලැබේ. එසේ ඔවුන්ගේ ඉවත්වයාම යන අර්ථයයි. පිණ්ඩපාතික භික්‍ෂුව අනුපිළිවෙළ වශයෙන් පිඬු පිණිස හැසිරෙයි. ආදි ලෙස අනුපිළිවෙළ දක්නට ලැබේ. ගෘහ පිළිවෙළින් සැරිසරයි යන අර්ථයයි. මේ මහණකමින් ඉවත්වූයේ, බ්‍රහ්මත්වයෙන් ඉවත්වූයේ යන අපදානයයි. අක්‍රෝෂණයේද දක්නට ලැබේ. ආක්‍රෝෂ කරයි. පරිභව කරයි යන අර්ථයයි. මෙහි වනාහි **කාරණෙ** දක්නට ලැබේ. එහෙයින් බුදුවරුන්ගේ අපදානය බුද්ධාපදාන බුදුන්ගේ තොරතුරු යන අර්ථයයි. ගංගා වැලි උපමාකොට ඇති, අනේක වූ බුදුවරුන්ගේ දානපාරමිතාදි වශයෙන් සමතිංසත් පාරමිතා කාරණා ලෙස දතයුතුය. තවද, අධිකාරාදියෙහි සුදුසු අපදාන වේ. පිරිසිදු මනසින් අසවු යනුවෙන් සම්බන්ධ නම් වේ.
එහි **සුද්ධමානසා** යනු අර්හත් මාර්ග ඤාණයෙන් එක්දහස් පන්සියයක් කෙලෙස් ක්‍ෂයකොට සිටි බැවින් පිරිසිදු මනසක් ඇති බවද, සුපිරිසිදු මනසක් ඇති බවද, පිරිසිදු හදවත ඇති පන්සියයක් ක්‍ෂීණාශ්‍රවයෝ මේ දම් සභාවේ වැඩසිටින බැවින් අසවු. බහා තබන ලද කණින් මෙනෙහි කරවු යන අර්ථයයි.
මෙහි අපදාන යයි නොකියා පසේ බුදුවරුන්ගේ අපදාන, ථෙර අපදාන, ථෙරි අපදාන වශයෙන් විද්‍යමාන වන කල්හි ‘අනතුරුව’ ‘බුද්ධ අපදාන’ යන වචනය ස්කන්ධ ධාතු ආයතන සතර සංඛාර ආදි වශයෙන් විද්‍යමාන කල්හිද, ප්‍රධාන වශයෙන් මූල වශයෙන් ‘මූලයමක’ යන වචනය මෙන්ද, සංඝාදිසේස දහතුනද, අනියත දෙකද නිග්ගි පචිති තිහද, විද්‍යමාන වන කල්හි ප්‍රධාන වශයෙන් ද ආදි වශයෙන් ද මුල කියන ලදි යයි දතයුතුය.
සම්මා සම්බුද්ධ අපදානය යයි කිවයුතු තැනදී **වණ්ණාගමො - පඤ්චිධ නිරුත්තිං** යනාදි නිරුක්ති න්‍යායෙන්ද, **තෙසු වුද්ධිලොපාගමො විකාරපරිතදෙසා චා** යන සූත්‍රයෙන්ද, තතියාර්ථ වාචක වූ ‘සම්මා’ යන නිපාත පදයට ද සයං යන ශබ්දාර්ථ වාචකයද ‘සං’ යන උපසර්ග පදයට ද ලොප්කොට කරන ලද බැවින් බුද්ධ ශබ්දයම ගෙන ගාථා බැඳීම් සැප අර්ථයයෙන් බුද්ධාපදාන යයි කියන ලදි. එබැවින් සම්මා සම්බුද්ධාපදාන යන අර්ථයයි.
දැන් අභ්‍යන්තර නිදානයෙන් අනතුරුව අපදාන අටුවාව කියනු කැමතිව –
“විස්තර අපදාන සහිත අපදානය විචිත්‍ර දේශනා විලාශයක් ලෙස මහර්ෂී වූ බුදුරදුන් ඛුද්දක නිකායෙහි සංග්‍රහ කළෝ, දැන් එහි අනුපිළිවෙළින් අර්ථ වර්ණනාව කියනු ලැබේ.
එහි යම් අපදානයක් වේද එහි සියලු බුද්ධ වචන එකම විමුක්ති රසය යයි කියන ලද බැවින් එකම රසය සංග්‍රහ කිරීමට යයි ධර්ම-විනය වශයෙන් දෙපරිදි සංග්‍රහ කළ කල්හි ධර්ම සංග්‍රහයට යයි ප්‍රථම මධ්‍යම පශ්චිම බුද්ධ වචනවල මධ්‍යම බුද්ධ වචනය සංග්‍රහ කරයි. විනය අභිධම්ම සූත්‍ර පිටකවලදී, සූත්‍රාන්ත පිටකයෙහි සංග්‍රහය කරයි. දීඝනිකාය මජ්ඣිම සංයුත්ත, අංගුත්තර ඛුද්දක නිකායවල පහ තුළ දී ඛුද්දක නිකායේ සංග්‍රහ කරයි. සුත්තගෙය්‍ය වෙය්‍යාකරණ, ගාථා උදාන ඉතිවුත්තක, ජාතක අබ්භුත ධම්ම වේදල්ල යන නවවිධ ශාසන සංග්‍රහවලදී කථා අංගයෙහි සංග්‍රහකර ඇත.
“සිවු විසි බුදුවරුන් විසින්ද, දෙදහසක් භික්‍ෂූන් කෙරෙන්ද අසූහාරදහසක් ධර්මය මෙහි පවත්වනු ලැබේ.”
මෙසේ කියන ලද, අසූහාර දහසක් ධර්ම ස්කන්ධවල ධර්ම කිහිපයක් සංග්‍රහ කරණ ලද්දේ වෙයි.
ඒ අපදානය දක්වමින් දැන් **තිංසපාරමී සම්පුණ්ණා** **ධම්මරාජා අසංඛියා** යනුවෙන් කීවේය. එහි දස පාරමිතාම පශ්චිම, මධ්‍යම, උත්කෘෂ්ට වශයෙන් දසපාරමී, දස උපපාරමී, දස පරමාර්ථ පාරමී වශයෙන් සමතිහක් පාරමිතා වේ. ඒවා වනාහි සරල අර්ථය පිරුණේ, සම්පූර්ණ වූයේ සමන්විතව සමගි වූවා ඉගැන්වීම් වශයෙන් හඳුනාගත් බැවින් **තිංසපාරමී** **සම්පුණ්ණා** නම් වේ. සියළු ලෝකත්‍රයවාසී වූ සත්ත්ව නිකායේ මෙත් කරුණා මුදිතා උපේක්‍ෂා සංඛ්‍යාත සතර බඹ විහරණවලින් යුක්ත බැවින්ද, ඵල සමාපත්ති විහරණයෙන්ද සිත එක අරමුණක රඳනා බැවින් තමන්ගේ ශරීරයෙහි රැඳෙත් ඇලෙත්නුයි රජවරු දැහැමින් රජකරන බැවින් **ධම්මරාජා** නමි. මෙසේ පවත්නා බුදුවරු දසදහසක් කෝටි ප්‍රකෝටි ගණන විශාල සංඛ්‍යාවකි. කෝටි ප්‍රකෝටියකි යුගත්යක, පුණ්ඩරික, කුමුද, උත්පල, කටාන, මහා කටාන, අසංඛ්‍යෙය වශයෙන් **අසංඛියා** නම් වේ. සැකසංකා රහිත ධර්මරාජ වූ, ඔවුහු අතීතය දුරුකළ නිරුද්ධ කළ නිවැරදි අර්ථයට ගිය බැවින් අභිප්‍රාය වූ,
ඒ් අතීත බුදුවරුන් අතර කරන ලද අධිකාරය ඇති තම බෝසත් සත්ත්ව වශයෙන්ද චක්‍රවර්ති රජකු වී කරන ලද සම්භාර ධර්මද ආනන්ද තෙරුන් විසින් විමසන ලදුව, භාග්‍යවතුන් වහන්සේ **සම්බොධිං** බුද්ධ **සෙට්ඨානං** යන ආදිය කීවේය. පින්වත් ආනන්ද; මගේ චරිතය අසනු මැනවි යන අදහසයි. ආනන්දය; පෙර මම බෝධි සම්භාර ධර්ම පුරණ කාලයේ චක්‍රවර්ති රජකු වී, ශ්‍රේෂ්ඨයන් අතර ප්‍රශස්ත වූයේ අවබෝධ කරගත් චතුස් සත්‍යය ඇති බුදුවරුන්ගේ සම්බෝධිය ද, චතුරාර්ය සත්‍යය මාර්ග ඤාණය ද සර්වඥතා ඤාණය ද සිරසින් වන්දනය කරයි යන අදහසයි. **සංඝෙ** ශ්‍රාවක සංඝයා සහිත. **ලොකනායකෙ **ලෝකයෙහි ජ්‍යෙෂ්ඨ වූ බුදුවරුන්. **දසංගුලි** දෙඅත්පුඩිවලින්. **නමස්සිත්‍වා **වැඳ **සිරසා** ශීර්ෂයෙන් හිසින්. **අභිවාදයෙ.** ආදරයෙන් ප්‍රශංසා කොට ප්‍රණාම කරමි යන අර්ථයයි.
**යාවතා බුද්ධ ඛෙත්තෙසු.** යනු දසදහසක් සක්වල බුද්ධ ක්‍ෂේත්‍රවල. **ආකාසට්ඨා** ආකාශගත. **භුම්මට්ඨා** භූමිතලයෙහි වූ වෛඪූර්ය ආදි සප්ත මාණික්‍යරත්න. **අසංඛියා** සංඛ්‍යා රහිත. **යාවතා** යම් පමණ විද්‍යමාන වෙත්ද ඒ සියල්ල. **මනසා** සිතින්. **සමාහරෙ** පිරිසිදු සිතින්. අධිෂ්ඨාන කොටගෙන එන්නෙමි යන අර්ථයයි. මගේ ප්‍රාසාදයට හාත්පසින් රැස් කරමි යන අර්ථයයි.
එහි **රූපියභූමියං** යනු ඒ නොයෙක් භූමියෙහි ප්‍රාසාදයෙහි රිදියෙන් සැදූ රිදීමය භූමි නිර්මාණය කර ඇති යන අර්ථයි. මම **රත්නමයං** සත්රුවනින් නිර්මාණය කරන ලද නොයෙක් සියගණන් භූමිවලට අයත් ප්‍රාසාද. **උබ්බිද්ධං** උද්ගත වූ. **නභමුග්ගතං** අහසෙහි බබළන මවනලද යන අර්ථයි.
එයම ප්‍රාසාදයයි. වර්ණනා කරන්නේ **විචිත්තථම්භං** යනාදිය කීවේය. විචිත්‍ර වූ අනේකාකාර වෛරෝඩි පාටින් යුතු කණුවලින් ඔසවන ලද. **සුකතං** මැනවින් කරන ලද ආරෝහ පරිණාහ වශයෙන් වූ ලක්‍ෂණයෙන් යුතු. **සුවිභත්තං** නොයෙක් කෝටි සියගණනින් අනර්ඝ වූ තොරණින් නිර්මාණය කරන ලද බැවින්. **මහාරහං** යළිත් විශිෂ්ටතර වූ **කනකමය සංඝාටං **රත්තරන්වලින් කරන ලද වළලුවලින් යුතු එහි ඔසවන ලද කොඩිවලින්ද ඡත්‍රවලින්ද හෙල්ලෙන්ද, **මණ්ඩිතං** හොබනා ලද ප්‍රාසාද යන සම්බන්ධයි.
යළිදු ප්‍රාසාදයගේ ඒ මම වර්ණනා කරන්නේ. **පඨමා වෙළුරියා භූමි** යනාදිය කීවේය. ප්‍රාසාද සහිත නොයෙක් සියගණන් භූමි සුභා ඉෂ්ටය කාන්තය මනාවිය. **අබ්භසමා** වලාකුළු පටල හා සමාන. **විමලා** නිර්මල වෛඩූර්ය මැණික් සමාන නීලවර්ණ පළමු භූමිය විය යන අර්ථයයි. ජලජ පියුම්වලින් ගැවසීගත් රැස්කරන ලද්දා වූ. **වරාය** උතුම් බැවින්. **කාඤ්චන භුමියා** ස්වර්ණ භූමියද ශෝභන වේ යන අර්ථයයි.
[missing trans] ඒ ප්‍රාසාදයගේ කිසියම් භූමියක වෙන්කළ ස්ථානයයි. **සුභා **මනෝහර වූ **ඉන්‍දගොපක වණ්ණාභා. **රශ්මීහු ගලනු ලබන කිසියම් භූමියක දස දිශා බබළයි යන අර්ථයයි.
එම ප්‍රාසාදයෙහි **නිය්‍යුහා **නික්මවිය. ප්‍රමුඛ ශාලාව. **සුවිභත්තා** මැනවින් බෙදන ලද බැවින් කොට්ඨාශ වශයෙන් වෙන් වෙන්කොට. **සිංහපඤ්ජරා** සිංහදොරටුව **චතුරොවෙදිකා** වළලුවලින්ද දැල් ආවාටවලින්ද යුක්ත **මනොරමා** මනස ඇලී සිටින බැවින් සුවඳවැල් සුවඳදාම එල්ලෙන්නී යන අර්ථයයි.
ඒ ප්‍රාසාදයෙහිම **සත්තරතන භුසිතා** සප්ත රුවනින් ශෝභමත් වූ කූටාගාර කුමක් වීද? **නීලා **නීලවර්ණ **පිතා** පීත-කහපාට, රන්වන්. **ලොහිතකා** ලේපාට වර්ණ රතුපාට. **කූටාගාර වරුපෙතො** කූටාගාරයෙහි මුදුන්වහලය සහිත කූටාගාරවරයෙහිදි. **උපෙතො** සමන්නාගත ප්‍රාසාද යන අර්ථයයි. ඒ ප්‍රාසාදයෙහි. **උපෙතො** සමන්නාගත ප්‍රාසාද යන අර්ථයයි.
ඒ ප්‍රාසාදයෙහි **ඔලෝකමයා** උඩට මුව ඇතිව පිපුණු. **පදුමා** ශෝභ‍නවෙත්. සිංහව්‍යාඝ්‍රාදීන්ද, මල්මුව ගෝත්‍ර ආදීන්ද හංස කොස්වාලිහිණි මොනර ආදී පක්‍ෂි සමූහයෙන්ද යුතු. **සොභිතො** ඒ ප්‍රාසාදය යන අර්ථයයි. ඉතා උස්බැවින් අහස උසට යුක්ත. **නක්ඛත්තතාරකාහි** **ආකිණ්ණො චන්‍දසූරියෙහි** සඳ හිරු දෙදෙනාගෙන් යුක්ත. **මණ්ඩිතො** ඒ ප්‍රාසාදය යන අර්ථයයි.
එය සක්විති රජකුගේ ප්‍රාසාදයකි. **හෙමජාලෙන** රන්දැලකින්. **සඤ්ඡන්නො සොණ්ණ** **කිංකිණිකායුතො** රන්වන් කිංකිණි දැල්වලින් යුතු සමන්විත යන අර්ථයයි. **මනොරමා** සිත ඇලෙන තැන. **සොණ්ණමාලා** රන්වන් මල්පේළි. **වාතවෙගෙන** සුළං පහරින්. **කූජන්ත** ශබ්ද කරන්නී යන අර්ථයයි.
**මඤ්ජෙට්ඨකං** මදටිය පාටැති. **ලොහිතකං** ලේ වර්ණයැති. **පීතකං** කහ පාටැති. **හරිජිඤ්ජරං** රතුපාටැති ස්වර්ණ වර්ණැති වර්ණ පහකින් යුක්ත. **නානාරංගෙහි** නොයෙක් වර්ණවලින් යුතු. **සම්පීතං** රඳවන ලද ධජය **උස්සිතං** ප්‍රාසාදයෙහි ඔසවන ලද. **ධජමාලිනි **යනු ලිංග විපර්යාස වශයෙන් කියන ලද කොඩිවැල්වලින් යුතු ප්‍රාසාද යන අර්ථයයි.
ඒ ප්‍රාසාදයෙහි අතුරණ ඇතිරිලි ආදියෙන් විසිතුරු ශෝභිත වූ ඇඳන් පුටු ආදි නිදන හිඳින ආසනයෝ. නොයෙක් සියගණනින් යුතු කිමෙක් වීද? **ඵළිකා** පලිඟු මැණිකෙන් කරන ලද. **රජතමයා **රිදීවලින් කරන ලද. **මණිමයා** නිල් මැණික්වලින් කරන ලද. **ලොහිතංකරත්තා **දෑරඟ මිණියෙන් කරන ලද. **මසාරගල්ලමයා** කබරවර්ණ මැණිකෙන් කරන ලද. **සණ්හකාසික** **සන්‍ථතා **යනු ඉතාම සියුම් වූ කාශි වස්ත්‍රයෙන් අතුරණ ලද.
**පාපුරා** යනු නූපුර කෙබඳුද. **කම්බලා** ලොම් නූලෙන් කරන ලද. **දුකුලා** දුහුල් වස්ත්‍ර නූල්වලින් කරන ලද. **චීනා** චීන වස්ත්‍රවලින් කරන ලද. **පත්තූණ්හා** විවිධ වස්ත්‍ර නූල්වලින් කරන ලද. **පණ්ඩු** - පඬුවන් පාට. විචිත්‍ර ආස්තරණ නොයෙක් ඇතිරිවලින් යුතු. **පාපුරා** පාද පූර්ණය කළ විසිතුරු වූ. **සබ්බං** යහන් ආදිය. **මනසා** සිතින් මම. **පඤ්ඤපෙමි** යනු අර්ථයයි. ඒ ප්‍රාසාදයම වර්ණනා කරමින්.
**තාසුතායෙව භූමිසු** යන ආදිය කීවේය. එහි **රත්නකූටමලංකත** යනු රත්නමය පර්වතවලින්ද රත්න කර්ණිකාවලින් අලංකාර වූ ශෝභමත් වූ යන අර්ථයයි. **මණිවෙරොචනා** **උක්කා** යනු වෛරෝචන මැණික්වලින් රතු මැණික්වලින්ද කරන ලද. **උක්කා** ප්‍රදී දඬු. **ධාරයන්තා සුතිට්ඨරෙ** යනු අහසෙහි මැනවින් දරන්නා වූ ගන්නා වූ නොයෙක් සියගණන් ජනතාව මැනවින් සරළ ලෙස සිටිත් යන අර්ථයයි.
යළිත් එම ප්‍රාසාදය වර්ණනා කරමින් **සොභන්ති** **එසිකත්‍ථමිභා** යන ආදියෙන් කීවේය. එහි එසිකත්‍ථම්හ යනු නගර දොරටුවේ ශෝභනත්වය සඳහා පිහිටුවන ලද යකඩ ස්ථම්භය. **සුභා** ඉෂ්ට ප්‍රියමනාප **කඤ්චන තොරණා** ස්වර්ණමය වූ. **ජම්බො නදා** දඹරන් ස්වර්ණමය වූ. **සාරමයා **කිහිරිරුක් සාරයෙන් යුතු. **රජතුමයා** ච තොරණින් හොබනා වූ මේ තොරණ ද ඒ ප්‍රාසාදය ශෝභනය කරත් යන අර්ථයයි.
ඒ ප්‍රාසාදයෙහි **සුවිභත්තා අනෙකාසන්‍ධි** කවාටවලින් ද අගුල්වලින් ද **චින්තිතා** ශෝභමත් වූ සන්ධිවලින් වටකර වූ ශෝභමත් වේ, යන අර්ථයයි. **උභතො **ඒ ප්‍රාසාදයේ දෙපැත්තෙහි **පුණ්ණඝටා **නොයෙක් නෙළුම්වලින්ද උපුල්වලින් ද **සංයුතා** සම්පූර්ණ වූ ඒ ප්‍රාසාදය හොබනා වේ යන අර්ථයයි.
මෙසේ ප්‍රාසාදයේ සුන්දරත්වය වර්ණනාකොට රතනමය ප්‍රාසාදය ද, සත්කාර සම්මානද සලසන්නේ. **අතීතෙ සබ්බබුද්ධෙච** යනුද කීවේය. එහි **අතීතෙ** යනු ඉක්මවා යන්නේ පහවූ කල්හි හටගත්. **සසංඝෙ **ශ්‍රාවක සමූහයා සහිත සියල්ලෝ. **ලොකනායකෙ** ස්වභාවයෙන් බුදුරදුන්. **පකතිවණ්ණරූපෙන** ස්වභාවයෙන්. **සසාවකෙ** ශ්‍රාවකයන් සහිත පසේ බුදුරදුන් මවා යම් දොරටුවකින් ප්‍රාසාදයට පිවිසිය යුතුද ඒ දොරටුවෙන් පිවිස ශ්‍රාවකයන් සහිත සියළු පසේබුදුවරුන්. **සබ්බසොවණ්ණමයෙ පීඨෙ**. සියලු ස්වර්ණමය වූ පුටුවේ හුන්නා වූ. **අරියමණ්ඩලා** ආර්ය සමූහයා වූහ යන අර්ථයයි.
**එතරහි** වර්තමාන කාලයෙහි. **අනුත්තරා** උත්තර රහිත. පසේබුදුවරු. **අත්‍ථි** දක්නා ලැබෙත්. **තෙච** පසේ බුදුවරුන්. **අනෙකසත සයමභු** තමන්ම අවබෝධ කරගත් අනෙකුත් ආචාර්යවරු රහිත වූ **අපරාජිතෙ** ස්කන්ධ කෙලෙස් සංස්කාර මාර දිව්‍යපුත්‍රයන් විසින් පරාජය කිරීමට නොහැකි වූ ජයට පැමිණියේ සන්තර්පණය කළේ යන අර්ථයයි. **භවනං** මගේ ප්‍රාසාදය අතීත කාලයේද, වර්තමාන කාලයේද **සබ්බෙ බුද්ධා** **සමාරුහං** සරල ලෙස නැංගාහ යන අර්ථයයි.
**යෙ දිබ්බා** දිබ්බා දිව්‍ය ලෝකයෙහි උපන් යම්බඳු කල්ප වෘක්‍ෂයක් ඇත. **යෙච මානුසා** මිනිසුන් ලෙස උපන්. යම් කල්පවෘක්‍ෂයක් ඇත්ද එයින්. **සබ්බදුස්සං සමාහත්‍වා** මැනවින් කරන ලද ගෙනවිත් තුන් සිවුරු කරවා ඒ පසේ බුදුවරුන්. **තිචිවරෙහි අච්ඡා දෙමි** යනු සම්බන්ධයයි.
මෙසේ තුන් සිවුරුවලින් අන්දවා පොරවා ඒ හිඳින්නා වූ පසේබුදුවරුන්ගේ **සම්පන්නං** මිහිරි. **ඛජ්ජං** කෑයුතු දේ. **භොජ්ජං** වැළඳිය යුතු දේ. **ආහාරංච** මිහිරි. **සායනීයංච** **ලෙහණීයංච** මිහිරි රසයෙන් පානය කළයුතු. **අට්ඨපානංච** වැළඳිය යුතු ආහාර. **සුභෙ** සුන්දර වූ. **මණිමයෙ **ශෛලමය පාත්‍රයෙහි මැනවින් පුරවා. **අදාසිං** පිළිගැන්වූයෙමි යන අර්ථයයි.
**සබ්බෙ අරියමණ්ඩලා** ඒ සියලුම ආර්ය සමූහයා. **දිබ්බ චක්ඛු සමාහුත්‍වා මට්ඨා** යනු දිවැසින් සමන්විත වූ සුමට කෙලෙස් රහිත බැවින් මටසිළිටු වූ ශෝභමාන වූ. **චීවර සංයුතා** තුන් සිවුරෙන් යුක්ත වූ මීවලින්, සකුරුවලින් හා තෙල්වලින්ද, මීපැණිවලින්ද, **වරමන්නෙන.** උතුම් ආහාරයෙන් මා විසින්. **තප්පිතා** සන්තර්පණය කළ පරිපූර්ණය කළාහුය යන අර්ථයයි.
**තෙ** මෙසේ සන්තර්පිත වූ ආර්ය සමූහයා. **රතනගබ්භං** සත්රුවණින් නිර්මාණය කරන ලද ගැබට පිවිස. **ගුහාසයා **ගුහාවෙහි නිදනු ලබන කේසරසිංහයෝ මෙන්. **මහාරහස්මිං සයනෙ** අනර්ඝ වූ ඇඳෙහි. **සීහසෙය්‍ය මකප්පයුං** යම්සේ සිංහ සිවුපා රජා දකුණු පැත්තෙන් නිදන්නේ පාදයෙන් පාදය යටකොට දකුණු අත හිසට තබාගෙන වම්අත සෘජුව තබා වල්ගල හකුළුවාගෙන නිශ්චලව සයනය කරයි. මෙසේ නිදාගැනීම **කප්පයුං** කළහ යන අර්ථයයි.
ඔවුහු මෙසේ සිංහ සෙය්‍යාවෙන් කල්යවා **සම්පජාතා** සති සම්පජඤ්ඤයෙන් යුක්තව (සිහිබුද්ධිය එලවා) **සමුට්ඨාය** මැනවින් නැගිට. **සයනෙ** සයනයෙහි කලවා බැඳුණු **පල්ලංකමාභුජුං** කලවා බැඳුණු ආසනයක් පර්යංකයක් කළහ යන අර්ථයයි.
**ගොචර සබ්බ බුද්ධානං** යනු සියළු අතීත අනාගත බුදුවරුන්ට ගෝචර වූ අරමුණුවලට යටත්ව. **ඣානරති සමප්පිතා** ධ්‍යාන රතියේ මැනවින් ඇලී සමගි වූවා වූහ යන අර්ථයයි. **අඤ්ඤෙ ධම්මානි දෙසෙන්ති** යනු ඒ පසේ බුදුවරුන් අතර අන්‍ය වූ ඇතැමෙක් දහම් දෙසති. අනෙක් ඇතැමෙක් සෘද්ධි බලයෙන්. **පඨමාදි ඣානකීළාය කීළං** යනු ඇලෙති.
**අඤ්ඤෙ** ඇතැමෙක් යන අදහසයි. **වසීභාවිතා** වසඟ කළහ. පංච අභිඥාවල. ආවර්ජන සමාවර්ජන නැගී සිටීම අධිෂ්ඨානය ප්‍රත්‍යවේක්‍ෂණය සංඛ්‍යාත පස්වැදෑරුම් වසඟභාවය මෙතනින් ගියා පැමිණියා අවබෝධ කරගත්. යහපතැයි සිතීම, සමාදන්වීම ඇති අන්‍ය කරුණු **අනෙක** **සත** **සහස්සියො විකුබ්බතා** “එකකු වී බොහෝ වෙයි. බොහෝ වී එකකු වෙයි” මේ ආදී සෘද්ධිමය මවාපෑම්. **කුබ්බන්ති** කරත් යන අර්ථයයි.
**බුද්ධාපි බුද්ධෙ** යනු මෙසේ රැස් වී ඒ පසේ බුදුවරුන් විෂයෙහි සර්වඥතා ඥානයට විෂය වූ අරමුණු මුල්වූ අවබෝධයෙන් අවබෝධය විචාරත් යන අර්ථයයි. ඒ බුදුවරු අර්ථ ගම්භීරතාවයෙන් යුක්තය. **ගම්භීරානිපුණං** සියුමැලි වූ. **ඨානං** කාරණය. **පඤ්ඤාය විනිබුජ්ඣරෙ** විශේෂයෙන් නිරවශේෂ වශයෙන් අවබෝධ කරති.
එකල මගේ ප්‍රාසාදයට රැස්වුණා වූ ශ්‍රාවකයෝද බුදුන් කෙරෙහි ප්‍රශ්න විචාරත් බෞද්ධයෝ. **සාවකෙ** ශිෂ්‍යයන් ප්‍රශ්න විචාරති. ඒ බෞද්ධ වූ ශ්‍රාවකයෝද ඔවුනොවුන් ප්‍රශ්න විචාරා **අඤ්ඤමඤ්ඤං ව්‍යාකරොන්ති** යනු විසඳති.
යළි ඒ සියල්ලෝ එකට පෙන්වමින් බුදුවරුද, **පච්චෙක බුද්ධා** යන ආදිය කීවේය. එහි **බුද්ධා** සම්මා සම්බුද්ධ. **පච්චෙක බුද්ධාච** ශ්‍රාවකයෝද, **සිස්සා පරිචාරිකා** යනු ඇසුරින් මේ සියල්ලෝ ස්වකීය ඇල්මෙන් සතුටු වෙමින් ඇල්මෙන්. මගේ ප්‍රාසාදයෙහි සතුටු වෙත් යන අර්ථයයි.
මේ වෛජයන්ත ප්‍රාසාදයෙහි පසේ බුදුවරුන්ට ආචාර සමාචාර දක්වා දැන් තමාගේ ආනුභාවය ප්‍රකට කරවමින් හේ වනාහි ලොව ජයගත් චක්‍රවර්ති රජතුමාය. **ඡත්තා තිට්ඨන්තු රතනා** යන අදිය කීවේය. එහි **රතනා** සප්ත රුවන්මය ඡත්‍රරත්නේ වියළි පත්‍ර රන්දැල්වලින් එල්ලා තබත්වා. **මුත්තාජාල පරික්ඛිත්තා** මුතුදැල්වලින් පිරිවරෙණ ලදුව සියළු කුඩ මගේ හිස මුදුනේ දරත්වායි සිතනු ලබන්නේ ම කුඩ පහළ වූයේය යන අර්ථයයි.
**සොණ්ණතාරක චිත්තිතා** ස්වර්ණ තාරකාවලින් එල්ලෙනු ලබන්නා වූ වැල් වියනකින් **භවන්තු** පහළ වෙත්වා! **විචිත්තා** නොයෙක් වර්ණැති මල්වියන් මල්ගොමු සියළු අනේකාකාර වියන් **මත්‍ථකෙ** හිඳිනා ස්ථානයෙහි මුල් කොටසෙහි කරත්වා! යන අර්ථයයි.
**මාලාදාමෙහි** නොයෙක් සුවඳැති මල්වැල්වලින් යුතු. **චිත්තා** විසිතුරු වූ. **ගන්‍ධදාමෙහි** සඳුන් කුංකුම අගිල් ආදි සුවඳමල් දාමවලින්. **සොභිතා** පොකුණු යන සම්බන්ධයි. **දුස්සදාමෙහි පරිකිණ්ණා** යනු චීන ආදි අනර්ඝ රෙදිවලින් වටකරගත් සත්රුවන් වැල්වලින් අලංකාර වූ විභූෂිත වූ පොකුණු **පුප්ඵාභිකිණ්ණා** සපු සල් සුවඳින් සුවඳවත් වූ රන්වන් මල්වලින් ගැවසීගත් සියුම් විසිතුරු ලෙස හොබනා යළිදු පොකුණ කෙසේ වීද? මනා සුවඳින් සුවඳවත් වූ අලංකාර වූ ඉතා විභූතියෙන් සමන්විත වූ. **ගන්‍ධපඤ්චං ගුලංකිතා** ඇඟිලි පහකින් ආලේප කළ සුවඳින් යුතු අලංකාර වූ **හෙමච්ඡදනඡාදිතා **රන්වන් වසනයකින් රන්වන් වියනකින් වසා තබන ලද බැවින් ප්‍රාසාදයට සතරදිශාවෙන් පොකුණු පියුම්, උපුල් සියුම් ලෙස සැරසූ පැතූ. **සුවණ්ණෙරුපා **රන්වන්පාට හටගනිත්. **පදුමරෙණුරජුග්ගතා** පියුම් රේණුවලින්ද, දූවිලිවලින්ද ගැවසීගත් පොකුණු වෙත් යන අර්ථයයි.
මගේ වෛජයන්ත ප්‍රාසාදයට හාත්පස ප්‍රාසාද පිහිටා ඇති බැවින් රන්වන් රූපයහි රන්වන් පාට විනාශ වෙති. **පදරෙණු රජුග්ගතා** පියුම් රේණුවලින්ද, දූවිලි වලින්ද ගැවසුණු පොකුණු වෙති යන අර්ථයයි.
මගේ වෛජයන්ත ප්‍රාසාදයට හාත්පසිනි. **පාදපා** සපු ආදි ගස් සියල්ලෝ පිපෙත්වා! මේවා මල්රුක්ය. **සයමෙව පුප්ඵං** **මුඤ්චිත්‍වා** මල් තමන්ම පිපී නටුවෙන් ගිලිහී ශොකී ප්‍රාසාදයේ මතුපිට විසිරේවා. **ගන්තවා භවනමොකිරුං** යනු අර්ථයයි.
**තත්‍ථ** ඒ මගේ වෛජයන්ත ප්‍රාසාදයෙහි. **සිඛිනො** මොනරු නටත්වා! **දිබ්බහංසා **දේවතා හංසයෝ. **පඤ්ජරෙ** ශබ්ද කරත්වා! **කරවීකාච** මිහිරිහඬ නගන කොවුලෝ. **ගායන්තු** ගීත වාක්‍ය කරත්වා! පසුව ඇලෙත්වා. **දිප්සංඝා** පක්‍ෂි සේනාව ප්‍රාසාදයට හාත්පස මිහිරිහඬ නාදකෙරේවා! යන අර්ථයයි.
**පාසාදස්ස සමන්තතො** සියල්ලෝ ආතත විතත විතතාත ආදි බෙර වර්ජනය කරත්වා! ඒ සියල්ලෝ නසත්වා! නොයෙක් තන්ත්‍ර ඇති වීණා නාදකරත්වා! ශබ්ද කරත්වා! සියළු නොයෙක් ආකාර වූ සංගීතයේ ප්‍රාසාදය හාත්පසින් පවතිත්වා! ගායනා කරත්වා! යන අර්ථයයි.
**යාවතා** යම්කිසි තැනෙක. **බුද්ධඛෙත්තම්හි** දසදහසක් සක්වලද ඉන් එතර සක්වළවලද. **ජොති සම්පන්නා අච්ඡින්නා** මහත් වූ හාත්පසින්. **රතනමයා** සත්රුවනින් කරන ලද ඔබ්බවන ලද. **සොණ්ණපල්ලංකා** ස්වර්ණ පලඟ. **තිට්ඨන්තු** ප්‍රාසාදය හාත්පසින්. **දීපරුක්ඛා** තෙල්දරන පහන් රුක්**. ජලන්තු** පහනෙන් ආලෝක වෙත්වා. සුදිලෙත්වා. **දසසහස්සි** **පරම්පරා** දස දහසක් පරම්පරාවන්ගේ **එකපජ්ජජොතා **එක එක පහන මෙන්. **භවන්තු **උද්දීපනය වෙත්වා යන අර්ථයයි.
නැටුම්-ගැයුම්වල දක්‍ෂ වූ. **ගණිකා** නටන ස්ත්‍රීහු. **ලාසිකා** මුඛයෙන් ශබ්ද කරන්නෝ. ප්‍රාසාදය හාත්පස නටත්වා. අප්සරාවෝ සමූහය දිව්‍ය ස්ත්‍රී සමූහය නටන්නා වූ. **නානාරංගා** නොයෙක් වර්ණ. නොයෙක් රඟමඩල. ප්‍රාසාදය හාත්පස නටන්නෝ. **පදිස්සත්තු** ප්‍රකට වෙත්වා.
එකල මම තිලෝක විජයනම් සක්විති රජකු වී සකල චක්‍රාවාටයෙහි. **දුමග්ගෙ** ගස අග. **පබ්බතග්ගෙ** හිමාලය චක්‍රාවාට පර්වත අග සිනේරු පර්වතය මුදුනේද සියළු තැන මනාසේ විචිත්‍ර වූ නොයෙක් වර්ණ ඇති **විචිත්තං** **පඤ්චවණ්ණිකං** නිල් කහ ආදි පංචවර්ණ ධජ ඔසවාමියි යන අර්ථයයි.
**නරා** ලෝකෝත්තර මිනිස්සුද නාගලෝකයේ සිට **නාගාච **දේවලෝකයේ සිට. **ගන්‍ධබ්බාච** සියළු දේවයෝද. **උපෙන්තු** පැමිණෙත්වා ඒ මිනිස්සු ආදීහු. **නමස්සන්තා** මට නමස්කාර කරමින්. **පඤ්ජලිකා** කරන ලද අත්පොළසන් ඇත්තේ මගේ වෛජයන්ත ප්‍රාසාදයට පිරිවරා වෙත්වා යන අර්ථයයි.
මෙසේ හෙතෙම තිලෝක විජයනම් චක්‍රවර්ති රජව තමන්ගේ ප්‍රාසාදයේ ආනුභාවය වර්ණනාකොට දැන් තමන් විසින් කරන ලද පුණ්‍ය ඵලය සමාදන් වෙන්නේ **යං කිඤ්චිකුසලං කම්මං** යන ආදිය කීවේය. යම්කිසි කුසලකර්ම සංඛ්‍යාත ක්‍රියාවක් කළයුතුව ඇත. ඒ සියල්ල **මම **මා විසින් **කායෙන වාචාය** **මනසා ච** යනු තුන්දොරින් කරනලදැයි දක්වයි. **සුකතං** මැනවින් කරන ලදි. තව්තිසා භවනයෙහි ඉපදීමට සුදුසු ලෙස කරන ලදී යන අර්ථයයි.
යළිත් සමාදන් වෙමිනි. **යෙ සත්තා සඤ්ඤිනො** යන ආදිය කීවේය. එහි යම් සත්ත්වයෙක් මිනිස්සු හෝ දෙවියෝ හෝ බ්‍රහ්මයෝ හෝ සංඥිතලයේ සංඥා රහිතව හෝ ඇත. **යෙච සත්තා අසඤ්ඤිනො** සංඥා රහිත සත්ත්වයෝ වෙති. ඒ සියලු සත්ත්වයෝ. **මයිහං** මා විසින් කරන ලද පින් ඵලලාභී වෙත්වා. භවය ලබත්වා. පුණ්‍යවන්තයෝ වෙත්වා යන අර්ථයයි.
යළිත් බෝධිසත්ත්වයෝ සමාදන්වෙමින්. **යෙහි කතං** යන ආදිය කීහ. මා විසින් කරන ලද පින යම් මිනිස් නාග යක්‍ෂ ගන්ධර්ව දේව පිරිස් විසින් මනාසේ දැනගත්තේද? ඔවුන්ට මා විසින් දෙන ලද පුණ්‍ය ඵලය ඒ මා විසින් කරන ලද පිනෙහි දෙන ලද බව ඒ මිනිස්සු ආදීහු නොදනිත්. දෙවියෝ ගොස් එය නිවේදනය කරන්නාහ. දැනුම් දෙන්නාහුය යන අර්ථයයි.
සියළු ලෝකයෙහි යම් සත්ත්වයෙක් ආහාර නිසා ජීවත්වෙත්ද? ඒ සියළු සත්ත්වයෝ සියල්ල භෝජන අනුදනිති. **මම චෙතසා** මගේ සිතින්.
මගේ පින් සෘද්ධියෙන් ලබත්වා යන අර්ථයයි. **මනසා** පැහැදුණු සිතින් යම් දානයක් මා විසින් දෙන ලදද, ඒ කෙරෙහි නොයෙක් සිත් පැහැදීමෙන් යුක්ත වේ. **ආවහිං **උපදවමි. සියළු බුදුවරු ද පසේ බුදුවරු ද බුද්ධ ශ්‍රාවකයෝ ද, මා විසින් සක්විති රජකු විසින් පුදන ලද්දේය.
**සුකතෙන තෙන කම්මෙන** අදහා කරන ලද කුශල කර්මයෙන්. **චෙතනා පණිධිහිච **සිතින් කරන ලද ප්‍රාර්ථනාව ඇතිව. **මානුසං දෙහං** මනුෂ්‍ය ශරීරය. **ජහිත්‍වා** හැරදමා මම තව්තිසා භවනයෙහි **අගඤ්ජිං** ගියෙමි. නිදා පිබිදියකු මෙන් එහි ඉපදුණේය යන අර්ථයයි.
ඉක්බිති තිලෝකවිජය චක්‍රවර්තිරාජ කළුරිය කළේ, එතැන්ටන් ආවෙමි. **දුවෙ භවෙ** ජාති දෙකක් දනිමි. **දෙවත්තෙ** දිව්‍ය ආත්ම භාවයෙහි. **මානුසෙ** මනුෂ්‍ය ආත්මභාවයෙහි ඒ ජාති දෙකක පටන්. **අඤ්ඤගතිං** අනෙක් උතක්. **න ජනාමි **සිහිපත් නොකරමි. **මනසා** සිතින්. **පත්‍ථනාඵලං** ප්‍රාර්ථනා කළ ප්‍රාර්ථනා කරන ඵලය යන අර්ථයයි.
**දෙවානං අධිකො හොමි** යනු ඉදින් දිව්‍යලෝකවල උපන් ආයු වර්ණ බල තේජසින් දෙවියන්ට අධික වූ ජ්‍යෙෂ්ඨ වූ විය යන අර්ථයයි. ඉදින් මිනිසුන් අතර ඉපදුණේ මිනිසුන්ට අධික වූ මිනිසුන්ට අධිපති වූ ඉසුරු ඇති වෙමි. එසේම රජකු වූයේ මනා රූපයෙන් රූප සම්පත්තියෙන් ලක්‍ෂණයෙන් ආරෝහ පරිනාහ සම්පත්තියෙන් යුක්ත වූ සම්පූර්ණ වූ උපනුපන් ආත්මභාවයෙහි ප්‍රඥාවෙන්ද, පරමාර්ථ ඥාන සම්භාරයෙන් ද ප්‍රඥාවෙන්ද, **අසමො** සමාන රහිත මා හා සමාන කිසිවකු නැත යන අර්ථයයි.
මා විසින් කරන ලද පුණ්‍ය සම්භාරයෙන් පින් බලයෙන් උපනුපන් භවයෙහි ශ්‍රේෂ්ඨ වූ ප්‍රශස්ත වූ මිහිරි විවිධ නොයෙක් ආකාර ආහාරපානද අල්ප නැතිව බොහෝ සත්රුවන්ද, නොයෙක් ආකාර වූ පටකෝසෙය්‍ය ආදි වස්ත්‍ර ද **නභසා **අහසින් **මං** මා සමීපයට. **ඛිප්පං** වහාම පැමිණෙති. එළඹෙති. [missing trans]
**පුථව්‍යා** පොළොවේද, පර්වතයේ ආකාශයේ ජලයේ වනයෙහි. **යං යං** යම් යම් තැන්වලදී. **හත්‍ථං පසාරෙමි** දිගුකරමි එවිට එවිට. **දිබ්බා භක්ඛා** දිව්‍ය ආහාර. **මං** මා සමීපයට. **උපෙන්ති** ළඟට පැමිණෙති. පහළ වෙතියි යන අර්ථයි. **තථා** කැමැති පරිදි. **සබ්බරතනා** සියලු සඳුන් ආදී සියළු සුවඳ ද්‍රව්‍ය යාන වාහන සියළු සපු නා දුනුකේ දොඹ ආදී මල් සියළු අලංකාර ආභරණ දිව්‍ය කන්‍යාවෝ සියළු මී උක් සකුරු **ඛජ්ජා** සියළු කැවුම් ආදි කෑයුතු දේවල්ද. **මං** මා සමීපයට එළඹෙති පහළවෙති යනුයි.
**සම්බොධිං වරපත්තියා** යනු උතුම් චතුරාර්ය මාර්ග ඤාණයට පැමිණීම පිණිස මා විසින් යම් උතුම් දානයක් කරන ලද ද ඒ උතුම් දානයෙන් පුරන ලද ශෛල සංඛ්‍යාත පර්වතයක් මුළුමනින්ම ඒකනාද කරමින්. **බහ්ලං ගිරං** විශාල වූ වචන කියමින් ඇඳිලි බැඳ ඝෝෂා කරන්නේ. ගර්ජනා කරන්නේ. **සදෙවක ලොකං** සියළු මනුෂ්‍ය ලෝක හා දේවලෝක. **හාසයන්තො** සොම්නසට පැමිණීමට කරනු ලබන. **ලොකෙ** සියළු තුන්ලොවෙහි, මැනවින් බෙදා වෙන්කරන ලද්දේ, මම බුද්ධ නම් වෙමි යනු අර්ථයයි.
**දිසා දසවිධෙ ලොකෙ** යනු චක්‍රාවාට ලොවෙහි. **දසවිධා** දස කොට්ඨාශ දිශාවෙති. එම කොටසෙහි **යායතො** ගමන් කරන්නේ කෙළවරක් නැත යන අර්ථයයි. චක්‍රවර්ති කාලයේ එහි මා විසින් ගිය ගිය තැන දිසා භාග වශයෙනි. **බුද්ධක්ඛෙත්තා** බුද්ධ විෂය. **අසංඛියා** සංඛ්‍යා රහිතය.
**සභාපකිත්තිකා** යනු එකල චක්‍රවර්ති රාජ්‍ය කාලයේ මගේ ප්‍රභාව චක්‍රරත්න මාණික්‍යරත්න ආදීන්ගේ ප්‍රභාව ආලෝකය යුගල වශයෙන් වී. **රංසිවහනා** රැස් මිදෙන්නේ. **පකිත්තිතා** ප්‍රකට විය. **එත්‍ථන්තරෙ** දස දහසක් සක්වල අතර. **රංසිජාලා **රැස් සමූහය. **ආලොකො** **විපුලො** බොහෝ තර විය. **භවෙ** විය යන අර්ථයයි.
**එත්තකෙ ලොකධාතුම්හි** යනු දසදහසක් සක්වලෙහි සියළු ජනතාව මා බලත් දකිත් යන අර්ථයයි. සියළු දෙවියෝ **යාව බ්‍රහ්ම නිවෙසනා** බ්‍රහ්මලෝක දක්වා මා අනුව පවතින්නේ අනුකූල වෙත්වා!
**විසිට්ඨමධුනාදෙනා **යනු විශිෂ්ඨ වූ මිහිරි නාදයෙන්. **අමතභෙරිමාහනං **යනු අමාබෙර දේව බෙරවලට පහර දුනිමි. එපමණ එක් දස දහසක් සක්වල අභ්‍යන්තරයේ සියළු ජනතාව මට **මධුරං ගිරං** ශබ්ද අසමින් මෙනෙහි කරත්වා!
**ධම්ම මෙඝෙන** **වස්සන්තෙ** ධර්ම දේශනාමය නාදයෙන් පරමාර්ථ ගම්භීර මිහිර සියුම් අර්ථ වශයෙන් වර්ෂා කාලය පවත්නා කල්හි සම්මා සම්බුද්ධ ආනුභාවයෙන් සියළු භික්‍ෂු භික්‍ෂුණී ආදීහු. **අනාසවා **කෙලෙස් රහිත වෙත්වා! **යෙත්‍ථ** **පච්ඡිමකා සත්තා** යනු මෙහි මේ සිවුපිරිස් කෙළවර රැස්වූ කල්හි යම් සත්ත්වයෙක් පශ්චිම ගුණ වශයෙන්ද, යට කෙළවර සිටියේ මුත් ඒ සියල්ලෝ සෝවාන් ඵලයට පත්වෙත්වා! යන අදහසයි.
එකල තිලෝක විජය චක්‍රවර්ති රාජ්‍ය කාලයේ දිය යුතු දාන මානාදිය පිරිනමා. **අසෙසතො** නිරවශේෂ වශයෙන්. **සීලං** සීල පාරමිතාව පුරා. **නෙක්ඛම්මෙ **නෛෂ්ක්‍රම්‍ය පාරමිතාව කෙළවරට පැමිණ උතුම් සම්බෝධිය වූ සතරමග ඤාණයට පැමිණියේ වෙමි. වන්නෙහි.
**පණ්ඩිත **ප්‍රඥාවන්ත නුවණ ඇති. **පරිපුච්ඡිත්වා** ස්වාමීනි, කුමක් කළ යුතුද? කුමක් නොකළ යුතුද? කුසලය කුමක්ද? අකුසලය කුමක්ද? කුමක් කොට ස්වර්ග මෝක්‍ෂ දෙකට කොටස්කරුවකු වෙයිද? යනු විචාරා මෙසේ ප්‍රඥා පාරමිතාව පුරා යන අර්ථයයි. **කත්‍වා විරියමුත්තමං** උතුම් ස්ථානයක හිඳින අතර නොකඩවා වීර්ය කොට වීර්ය පාරමිතා පුරා යනු අර්ථයයි. සියළු විරුද්ධ ජනයන් විසින් කරන ලද අනාදර ඉවසීමෙන් යුතු ක්‍ෂාන්ති පාරමිතාව කෙළවරට ගොස් ක්‍ෂාන්ති පාරමිතාව පුරා උතුම් සම්බෝධියටද, උතුම් සම්බුද්ධත්වයටද පැමිණ වන්නේය.
**කත්වා** **දළ්හමයිට්ඨානං** යනු මගේ ශරීර ජීවිත විනාශ වන්නේ නමුත් පින්කම් විනාශ නොවන්නෙමි යනු නොසෙල්වීම් වශයෙන් දැඩි අධිෂ්ඨාන පාරමිතාව කොට හිස සිඳින නමුත්, බොරු නොකියන්නෙමි යනුවෙන් සත්‍ය පාරමිතාවේ කෙළවරට. **ජූරිය** - පුරා. **සබ්බෙ සත්තා සුඛී අවෙරා** යන ආදියෙන් මෛත්‍රී පාරමිතාවේ කෙළවරට පැමිණ උතුම් උත්තම සම්බෝධියට පැමිණියේ යන අර්ථයයි.
සජීවක අජීවක වස්තූන්ටද ලාභය මෙන්ම අලාභයේ දී ද කායික මානසික සුවයෙහි ද, එසේම දුකේදී ද ආදර අනාදර ජනතාව විසින් කරන ලද සම්මාන අවමාන දෙකේදී ද වශයෙනි. **සබ්බත්‍ථ සමකො** සමාන මනසින් උපේක්‍ෂා පාරමිතාව පුරා උතුම් සම්මා සම්බෝධියට **පත්තො** පැමිණියේ යන අර්ථයයි.
**කොසජ්ජං **කුසීතකම. **භයතො** භය වශයෙන් අපායෙහි දුක්විඳින්නා. **දිස්වා** දැන. **අකොසජ්ජං** කුසීත නැති බව නොඇලුණු බව වීර්යයි. **ඛෙමතො** ක්‍ෂේම වශයෙන් නිර්වාණ මාර්ගය දැක දැන. [missing trans]
**විවාදං** කලහ. **භයතො දිස්වා** අපායභාගි වූවෝ දැක දැන **අවිවාදං **කලහයෙන් වෙන්වී නිර්වාණයට පැමිණියේය. **ඛෙමතො** දැක දැන **සමග්ගා** එකඟ සිතින් **සඛිලා** සිලිටු මෛත්‍රී ධූරයෙන් හොබනා වූවහු යන අර්ථයයි. **එසා කථා** වර්ණනාවෝ **උදීරණා බුද්ධානං අනුසාසනං** අවවාද දීම.
**පමාදං** ස්ථානවල හිඳින අතර සිහිය දුරලීමෙන් වාසය කිරීමය. **භයතො **නිවුණු නිවුණු තැන්වල දුක්ඛිත විරූපී අප්‍රසන්න ප්‍රාණීන් වාසය කරන්නා වූ අපාය දුක්ඛයට පැමිණි බව දැන. **අප්පමාදං** සියළු ක්‍රියාවල සති විහරණයෙන් ක්‍ෂාන්තිය වැඩීමෙන් නිර්වාණයට පැමිණෙන්නී දැන ප්‍රත්‍යක්‍ෂව දැන. **අට්ටංගිකං මග්ගං** අංග අටකින් යුතු මාර්ගය. නිවැරදි දෘෂ්ටිය, නිවැරදි සංකල්පනා, නිවැරදි වචන, නිවැරදි කර්මාන්ත, නිවැරදි ආජීවය, නිවැරදි වෑයම, නිවැරදි සිහිය, නිවැරදි සමාධිය. අවයව අට සම්මා සම්බෝධි අධිගමයට උපාය වූ මාර්ගයයි. **භාවෙථ** වඩව්! මෙනෙහි කරවු! මේ බුදුවරුන්ගේ අනුශාසනාවයි. මේ කථා වර්ණනා කිරීම මැනවින් දෙසීම බුදුවරුන්ගේ අනුශාසනාවයි යන අර්ථයයි.
**සමාගතා බහුබුද්ධා** යනු නොයෙක් සියදහස් ගණන්, සංඛ්‍යාත පසේබුදුවරු සමන්විතව රැස්වූවෝ **සබ්බසො **සර්ව ප්‍රකාරයෙන් අර්හත් වූ ක්‍ෂීණාශ්‍රව වූ නොයෙක් සියදහස් ගණනක්. **සමාගතා** රැස්වූවා. එහෙයින් ඒ බුදුවරුද රහතන් වහන්සේද, වන්දනාමාන කරන්නේ වැඳීමට සුදුසු වන්නේ. **නමස්සථ **අංග අටකින් අංග පහකින් නමස්කාර කරමින් නමස්කාර කරවු. වඳිවු.
**එවං **මේ මා විසින් කියන ලද අයුරින්. **අචින්තියා** සිතීමට නොහැකි වන්නේය. **බුද්ධා** බුදුවරු. **ධම්මා** බුදුවරුන් විසින් දේශිත සතර සතිපට්ඨාන ආර්ය අෂ්ටාංගික මාර්ගය, පංචස්කන්ධය, හේතු-ඵල දහම ආරම්මණ ආදී ප්‍රත්‍ය ධර්මයෝ. ධර්මය බුදුවරුන්ගේ ස්වභාවය. **අචින්තියා** සිතීමට නොහැකි වන්නේය. **අචින්තියෙසු** සිතීමට නොහැකි වූ විෂම වූ ඉක්මවා යන කල්හි පැහැදුණා වූ දේව මනුෂ්‍යයන්ගේ. **විපාකො** දිව්‍ය මනුෂ්‍ය සම්පත් නිර්වාණ සම්පත් සංඛ්‍යාත සිතීමට නොහැකි වන්නා වූ සංඛ්‍යා ඉක්මවා යන්නා වූ වෙයි.
මෙසේ, මෙපමණ වූද යම්සේ නිවන් මාර්ගයට ප්‍රකාශ කරවු යයි වම් අතින් මුදා දකුණත ගනිවු යයි කී කල්හි ඒ මාර්ගයෙන් ගොස් ග්‍රාම නිගම රාජධානිවල කළයුතු කෘත්‍යය නිමවා, නැවත මිදුණේ වෙනත් වම් මාර්ගයකින් ගියේද, ගම් නියම්ගම්වල කළයුතු කෘත්‍යය නිමකරති. එපරිදි බුද්ධ අපදාන, කුසලදාන වශයෙන් නිමවා එයම අකුශලපදාන වශයෙන් විස්තර කිරීමට මේ ප්‍රශ්නය :-
“දුෂ්කර වූද, අසත්‍ය දොස් දැකීමද යළි යළිත් අසත්‍යයෙන් දෝෂාරෝපණය කිරීමද ගල්වල ඇනීමද, කැට කැබලිවලින් වන වේදනාවද,
නාලාගිරිද, සැතිත් කැපීමද, ශීර්ෂාබාධද, යවකෑමද පිටෙහි අමාරුවද, අතීසාරයද, මේ අකුසල කාරණා වේ.”
එහි පළමු ප්‍රශ්නය :- **දුක්කරං** යනු වර්ෂ හයක් දුෂ්කර ක්‍රියා කරන ලද්දේ අතීතයේ කාශ්‍යප සම්මා සම්බුදුරදුන්ගේ කාලයේ බෝධිසත්ත්ව තෙම ජෝතිපාල නම් බ්‍රාහ්මණ මානවකයා වී උපන්නේ, බ්‍රාහ්මණ ජාති වශයෙන් ශාසනයෙහි අප්‍රසන්න වන්නේ ඒ භාග්‍යවතුන් වහන්සේට කඩමාළු රෙද්දක් තුළින් උපන් බැවින් කාශ්‍යප භාග්‍යවතුන් යයි අසා, කරන ලද මුණ්ඩක ශ්‍රමණයාගේ බෝධිය ඉතාම දුර්ලභ යයි කීවේය. ඔහු ඒ කර්මය නිසාවෙන් නොයෙක් ජාති සිය ගණනක දුක් අනුභව කොට ඒ බුදුරදුන් කෙරෙන්ම ලද වියරණ ඇත්තේ. අනතුරුව, ඒ කර්මයෙන්ම ඉපදීම සංසාරය ගෙවා දමා අවසානයේ වෙස්සන්තර ආත්මභාවයට පැමිණ අනතුරුව චුත වී තුසිත භවනයේ උපන්නේ දේවතාවන්ගේ ආයාචනයෙන් එතැනින් චුතවී ශාක්‍ය කුලයේ උපන්නේ, නුවණ මුහුකුරා ගිය බැවින් සියලු දඹදිව රාජ්‍ය හැරදමා අනෝමා ගංතෙර සිනිදු තලාවේ හුන්නේ, සමලෙස කෙස් කලාපය සිඳදමා බ්‍රහ්මයා විසින් ගෙන එන ලද, සෘද්ධිමය වූ කල්පය කෙළවර වන කාලයේ පියුම් ගැබෙහි උපන් අෂ්ට පරිෂ්කාර පිළිගෙන පැවිදි වී බෝධි ඤාණදර්ශනයට ඒතාක් මුහුකුරා නොගිය බැවින් බුද්ධභාවයට වූ මාර්ග අමාර්ග නොදැන සය වර්ෂයක් උරුවෙලා ජනපදයේ එකම ආහාරයෙන් එකම ඵලයෙන් එකම සහල් ඇටයෙන් ඒකාසන භෝජන වශයෙන් ඇට මස් සම් නහර ඉතිරිවන සේ මස් රහිත රුධිරය රහිත ප්‍රේතයකු සදිසි රූපය ඇත්තකු වී මහාපදාන සූත්‍රයෙහි හෙතම මේ දුෂ්කරක්‍රියාව සම්බෝධියට මාර්ගය නොවේයයි සිතා ගම්නියම් රාජධානිවලදී ප්‍රණීත ආහාරපාන වළඳා පිනන ලද ඉඳුරන් ඇත්තේ පිරිපුන් දෙතිස්මහා පුරුෂ ලක්‍ෂණවලින් යුතුව ඒ බෝමැඩ වෙත එළඹ පස්මරුන් දිනා බුදුබවට පත්වූයේ,
“එකල මම කස්සප සුගත සමයේ ජෝතිපාලට ඇවිද්දේ බෝධිය මුඩු නිසාවෙන් කී නිසා අවබෝධ ඤාණය පරම දුර්ලභ විය.
ඒ කර්ම විපාක නිසාවෙන් බොහෝ දුෂ්කරතා ලැබ හැසිරුණෙමි. අනතුරුව බෝධිය පතා සයවසක් උරුවේලාවට පැමිණියෙමි.
ඒ මම ඒ මාර්ගයෙන් උතුම් වූ බෝධියට පැමිණියෙමි. පෙර කර්ම විසින් කරන ලද දුර්මාර්ගය නොසොයන්නෙමි.
සියළු ලෙස සිත් පිරිසිදු කර පින පව දැනගැනීමෙන් ශෝක රහිත, උපායාස නැති ආශ්‍රව රහිත නිවනට පැමිණෙන්නෙමි.”
දෙවෙනි ප්‍රශ්නයෙහි - **අබ්භක්ඛානං **යනු අභි අක්ඛානං බොරුවෙන් දෝෂාරෝපණය කිරීම. අපහාස කිරීමයි. අතීතයේ බෝසත් තෙම ශුද්‍ර කුලයෙහි ඉපිද අප්‍රකට අප්‍රසිද්ධ මුනාලි නම් ධූර්තයෙක් වී වාසය කරයි. එකල මහත් සෘද්ධි ඇති මහානුභාව සුරභි නම් පසේ බුදුරදුන් කිසියම් කාරණයකට ඔහුගේ සමීපයට පැමිණි සේක. හෙතම උන්වහන්සේ දැක දුස්සීල පාපධර්මයකි. මේ ශ්‍රමණයා ආදී වශයෙන් දෝෂාරෝපණය කළෙමි. හෙතම ඒ අකුසලය නිසාවෙන් නොයෙක් වර්ණ සිය දහස් ගණනක් දුක් අනුභවකොට මේ පශ්චිම ආත්මභාවයේ යම්කලෙක තීර්ථකයෝ පළමුව බුදුරදුන් තුසිත භවනයේ වාසය කරන සමයේ ප්‍රකට වී සියළු ජනයා රවටා දෙසැටක් මිථ්‍යා දෘෂ්ටිවලින් බබලවා හැසිරුණහ. එකල තුසිත පුරයෙන් නික්ම ශාක්‍යරාජ කුලයේ ඉපිද ක්‍රමයෙන් බුදුබවට පත්විය. තීර්ථකයෝ හිරු උදාවනවිට කළාමැදිරියන් මෙන් පහවූ ලාභ සත්කාර ඇත්තේ, බුදුරදුන් කෙරෙහි වෛර බැඳ හැසිරෙත්. එසමයෙහි රජගහනුවර සිටුතුමා ගංගාවේ ජලය බැඳ සෙල්ලම් කරන්නේ රත්සඳුන් කලයක් දැක අපගේ ගෙදර සඳුන් බොහෝ ඇත. මෙම දියසුළියකට නංවා දියසුළියක ආකාරයෙන් පාත්‍රයක ලියා තබා උණපඳුරේ ලග්ගවා යමෙක් මේ පාත්‍රය සෘද්ධියෙන් අවුත් ගනිත්ද? ඔවුන්ට බත පිරිනමන්නෙමියි බෙරහඬ නංවාලීය.
එදා තීර්ථකයෝ දැන් නටුයේ වෙමු. දැන් නටුයේ වෙමුයි සාකච්ඡා කළහ. නිගණ්ඨනාථපුත්ත සිය පිරිසට මෙසේ කීවේය. මම උණගස් සමීපයට ගොස් අහසේ එල්ලෙන බවක් හඟවමි. නුඹලා බාල ලීයකින් උපන් පාත්‍රයක් නිසා සෘද්ධිය නොකරවු යයි මාව කඳින් අල්ලාගෙන වලක්වවු යයි ඔවුහු එහි ගොස් එසේ කළහ.
එකල පිණ්ඩෝල භාරද්වාජ මොග්ගල්ලාන ද තුන්ගව්වක් පමණ ගල්තලාවක සිට, පිණ්ඩපාතයට ගමන් කරන්නේ සිවුරු පොරවමින් ඒ කෝලාහලය ඇසූහ. ඒ අතර මොග්ගල්ලාන තෙරුන් පිණ්ඩෝල භාරද්වාජට නුඹ අහසින් ගොස් ඒ පාත්‍රය ගන්නැයි කීවේය. හෙතම, ස්වාමීනි, ඔබවම බුදුරදුන් සෘද්ධිමතුන් අතර අග්‍ර තනතුරේ තබන ලද්දේ, නුඹවහන්සේම ගන්නැයි කීවාහුය. එසේවුවත් මා විසින් අණ කරන බැවින් ඔබම ගන්නැයි අණ ලද බැවින් තමන් සිටි තුන්ගව්වක් පමණ ගල් පර්වතයට පා තලයෙන් ලැග සැළියකින් වසන ලද මෙන් මුළු රජගහ නුවරම වසාලීය. එකල නගරවැසියෝ පළිඟු පර්වතයේ ආවරණය වූ රතුනූලක් මෙන් ඒ තෙරුන් දැක ස්වාමීනි, භාරද්වාජ අපව රකිවු! යනුවෙන් උද්ඝෝෂණය කළහ. බියට පත්වූවෝ නිදාගැනීම් ආදියද කළහ. එකල ඒ තෙරුන් ඒ පර්වතය පිහිටි ස්ථානය විසුරුවා හැර සෘද්ධියෙන් ගොස් ඒ පාත්‍රය ගත්තේය. එකල නුවරවැසියෝ මහා කෝලාහල කළහ.
බුදුරදුන් වේළුවනාරාමයේ වසන්නේ ඒ ශබ්දය අසා මේ ශබ්දය කුමක්දැයි ආනන්ද තෙරුන්ගෙන් විචාළ සේක. ස්වාමීනි, භාරද්වාජ විසින් පාත්‍රය ගත් බැවින් සතුටුවූ නගරවාසීහු උස්හඬ කළහයි කීවේය. බුදුරදුන් එකල මතු සිදුවිය හැකි අනුන්ගේ උපවාද මිදීම පිණිස ඒ පාත්‍රය ගෙන්වාගෙන බිඳවා අඳුන් ආලේපකොට භික්‍ෂූන්ට දුන් සේක. දී වනාහි “මහණෙනි, සෘද්ධි ප්‍රාතිහාර්ය නොකළ යුතුය. කරන්නේ නම් දූකුළා පැවැත්වේ යයි ශික්‍ෂාපදයක් පැනවීය.
ඉක්බිති තීර්ථකයෝ ශ්‍රමණභවත් ගෞතමයන් විසින් ශ්‍රාවකයන්ට ශික්‍ෂාපද පනවන ලද්දේ ඒවා ජීවිතය නිසාවත් ඉක්මවා නොයති. අපි සෘද්ධි ප්‍රාතිහාර්ය කරන්නෙමුයි ඒ ඒ තැන රැස්වී කෝලාහල කළහ. ඉක්බිති බිම්බිසාර රජු ඒ අසා බුදුරදුන් සමීපයට ගොස් වැඳ එකත්පසක හුන්නේ බුදුරදුන්ට මෙසේ කීවේය. ස්වාමීනි, තීර්ථකයෝ සෘද්ධි ප්‍රාතිහාර්ය කරන්නෙමු යයි උද්ඝෝෂණය කරති. මහරජ, මමද කරන්නෙමි. ස්වාමීනි, නොයන්න. ශ්‍රාවකයන්ට ශික්‍ෂාපද පනවත්ද? එසේම මහරජ ඔබගෙන් විචාරන්නෙමි. ඔබගේ උයනේ අඹගෙඩි ආදිය කන්නවුන්ට මෙපමණ දඬුවම් යයි දඬුවම් කරන්නේ එයද එකක්කොට තැබුවේය. ස්වාමීනි මටද දඬුවමක් නැත. මෙසේ මහරජ මටද ශික්‍ෂාපද පැනවීමක් නැත. ස්වාමීනි කෙසේ ප්‍රාතිහාර්ය කරන්නේද? මහරජ සැවැත්නුවර සමීපයේ අඹ ගස මුලය. යහපති ස්වාමීනි, එය බලන්නෙමුයි ඉක්බිති තීර්ථකයෝ අඹගස මුල ප්‍රාතිහාර්ය පවත්වන්නේ යයි අසා නගරය හාත්පස අඹගස් කපාලූහ. නගරවැසියෝ මහා අංගනයෙහි ඇඳන් ඉක්මවා යන අට්ටාල බැන්දවූහ. සියලු දඹදිව වැසියෝ රැස්වී පෙරදිග දිශාවේ දොළොස් යොදුනක් පැතිරී සිටියහ. සෙසු දිශාවලද ඒ ආකාරයෙන්ම රැස් වූහ.
බුදුරදුන්ද කාලය පැමිණි කල්හි ඇසළ පෝදා උදෑසන කළයුතු කිස නිමවා ඒ ස්ථානයට ගොස් වැඩසිටි සේක. එකෙණෙහි ගණ්ඩබ්බ නම් උයන්පල්ලා කුඹියහින්න ගසක ඉදුණු අඹගෙඩියක් දැක ඉදින් මම මෙය රජුට දෙන්නේ නම් කහවනු අධිලාභයක් ලබන්නෙමි. බුදුරදුන්ට දුන් කල්හි මෙලොව පරලොව යහපත වන්නේ යයි බුදුරදුන්ට පිළිගැන්වීය. බුදුරදුන් එය පිළිගෙන ආනන්ද තෙරුන්ට අණකළ සේක. මේ ගෙඩිය ගෙන මිරිකා පානයක් දෙන්න. තෙර්න් එසේ කළහ. බුදුරදුන් අඹරස පානයකොට අඹඇටය උයන්පල්ලාට දී මෙය රෝපණය කරන්නැයි වදාළහ. ඔහු වැලි ඉවත්කොට එය රෝපණය කළේය. ආනන්ද තෙරුන් කෙණ්ඩියෙන් ජලය දැම්යෙ. එකෙණෙහි අඹ අංකුරයක් පැන නැගී ජනතාව බලා සිටිද්දීම අතු වෙළෙප් සම්පන්නව, ගෙඩි බරින් යුතුව ප්‍රකට විය. වැටුණු අඹගෙඩි කන්නා වූ සියළු දඹදිව වැසියෝ නිමකිරීමට නොහැකි වූහ.
ඉක්බිති බුදුරදුන් පෙරදිග සක්වලේ සිට පශ්චිම චක්‍රාවාටය දක්වා මේ සක්වලෙහි මහාමේරුව මුදුනේ රුවන් සක්මනක් මවා අනේක පිරිසක් සමග සිංහනාදය කරන්නේ ධම්මපදට්ඨ කථාවේ කියන ලද අයුරින් මහා සෘද්ධි ප්‍රාතිහාර්යක් පා තීර්ථකයන් දමනය කොට ඔවුන්ගේ විකාර හෙළා ප්‍රාතිහාර්ය අවසානයේ පෙර බුදුවරුන් පුරුදු කළ විලසින් තව්තිසා භවනයට ගොස් එහි වස් වසන ලද්දේ, නිරතුරුව තුන් මාසයක් අභිධර්මය දේශනාකොට මව ප්‍රමුඛ නොයෙක් දේවතාවන්ට සෝවාන් මාර්ග අධිගමය කොට වැසූ වස් ඇත්තේ දේවාරෝහණය කොට නොයෙක් දිව්‍ය බ්‍රහ්ම සේනාව පිරිවරා සංකස්ස පුර ද්වාරයට බැස ලොවට අනුග්‍රහ කළේය.
එකල බුදුරදුන් ලාභ සත්කාරවලින් ජම්බුද්වීපය උතුරා ගලා යන පංචමහා ගංගා මෙන් විය. ඉක්බිති තීර්ථකයෝ පිරිහුණු ලාභසත්කාර ඇත්තේ දුකට දොම්නසට පත් වූයේ බිම බලාගෙන හුන්හ. එකල ඔවුන්ගෙන් චිංචිමානවිකා නම් උපාසිකාව අතිශය රූපයෙන් අගතැන්පත්ව එසේ හුන්නා බව දැක ස්වාමීනි කිම, මෙසේ දුක් දොම්නසින් හුන්නේදැයි විචාලේය. කිම ඔබට නැගනිය අපහසුවක්ද? කිම ස්වාමීනි, ශ්‍රමණ ගෞතමයන් පහළවූ කාලයේ පටන් අපි නැසුණු ලාභ සත්කාර ඇත්තේ නගරවාසීහු අපට කිසිවක් නොදෙත්. මා විසින් මෙහි කුමක් කළ යුතුද? ඔබ විසින් ශ්‍රමණ භවත් ගෞතමයන්ට අවඥාවක් උපදවාලීමට වටී යනුවෙනි. එය මට භාර යයි පවසා එහිදී උත්සාහ කරත්. නුසුදුසු වේලාවේ ජේතවන විහාරයට ගොස් තීර්ථකයන්ගේ ආරාමයේ වාසයකොට උදෑසනම නුවරවැසියන් සුවඳ දෑ ආදිය රැගෙන බුදුරදුන් වැඳීම පිණිස යන වේලාවේ ජේතවනයෙන් පිටත් වන්නාක් මෙන් කොහේ නිදාගත්තේ දැයි විචාරණ ලදුව, නුඹලාට කිම, මම කොතැන නිදාගත්තද, යනුවෙන් පවසා පිටත්ව ගියාය. ඇය ක්‍රමයෙන් කාලය ගතවන කල්හි විචාරණ ලදුව මම ශ්‍රමණ භවත් ගෞතමයන් සමග එක ගන්ධකුටියේ නිදාගෙන නික්මෙන්නේ යයි කීවාය. එය බාල පෘථග්ජනයෝ විශ්වාස කළහ. සෝවාන් ඵලලාභී උගත්තු එය විශ්වාස නොකළහ. එක්දිනක් ඇය දරමිටියක් බඩේ බැඳගෙන මත්තෙහි රතු වස්ත්‍රයක් පොරවාගෙන ගොස් රජු සමග බණ අසන පිරිස ඉදිරියට ගොස් බුදුරදුන්ට මෙසේ කීවාය. මහා ශ්‍රමණය, ඔබ ධර්ම දේශනා කරන්නේය. ඔබ නිසා උපන් දරුගැබ දරන මට ලුණුමිරිසක්වත් දීමට නොවිචාරහි. ඒ ගැන නැගණිය ඔබම දැනගනුව. මම නම් මෙසේ මෛථුන සංසර්ගය කල කාලයක් දෙදෙනෙක්ම දනිත් අනිත් අය නොදනියි කීවේය.
එකෙණෙහි ශක්‍රයාගේ පාණ්ඩුකම්බල ශෛලාසනය උණුවන බව පෙන්වීය. ශක්‍රයා ආවර්ජනය කරන්නේ ඒ කරුණ දැන දේවපුත්‍රයන් දෙදෙනෙකුට අණ කළේය. නුඹලා අතරින් එකකු මීයකුගේ විලාශයක් මවා ඒ දරමිටියේ බැම්ම කැපීමටද, එකකු වාත සමූහයක් මවා පොරවන ලද වස්ත්‍රය උඩට එසවාවා යනුවෙනි. ඔවුහු එසේ කළහ. දරමිටිය බිම වැටෙනවිට ඇගේ පාද පිටිතලය බිඳුණේය. දම්සභාවේ රැස්වුණා වූ පෘථග්ජනයෝ සියල්ල, බොල දුෂ්ට තැනැත්තිය, තෝ මෙබඳු ආකාර ලෝකනාථ ස්වාමියාණන්ට මෙබඳු ආකාර ලැජ්ජාවක් කළේයි නැගී සිට එක එක මිටි පහර බැගින් දී සභාවෙන් බැහැර කළහ. දර්ශනය ඉක්මවන කල්හි පොළොව විවර විය. එකෙණෙහි අවීචි නරකයෙන් ගිනිජාලාවක් නැගී සිට කුලයෙන් දුන් රතු පොරෝනාවත් සමග එය අන්දවා අවීචියට වැටුණේය. බුදුරදුන්ට ලාභ සත්කාර අතිරේකතර විය. ඒ නිසා කියන ලදි –
“සියළු කෙලෙස් නැසූ බුදුවරුන්ට ශ්‍රාවකයා නොඉක්මවා යන්නේය. ඒ අපහාසය නිසා මා විසින් චිරාත් කලක් හැසිරුණෙමි.
වර්ෂ දස දහසක් අපායේ හැසිරුණෙමි. මම මිනිස් ආත්මභාවයක් ලැබද බොහෝ අපහාසවලට මුහුණ දුනිමි.
ඒ කර්මවිපාක අවසන්වීම් වශයෙන් මට චිංචිමානවිකාව ජනකාය මැද අභූත චෝදනාවකින් අපහාස කළේ.”
තුන්වෙනි ප්‍රශ්නයෙහි **අබ්භක්ඛානං** යනු අභිඅක්ඛානං අක්‍රෝෂණය අපහාසය. අතීතයේ බෝසත්හු අප්‍රකට ජාතියක උපන්නේ මුනාලි නම් ධූර්තයා වී දුර්ජන සංසර්ග බලයෙන් සුරභිනම් පසේ බුදුරදුන්ට මේ පාපකාරී දුශ්ශිල භික්‍ෂුවකැයි අපහාස කළේය. ඔහු ඒ අකුශල කර්මයෙන් අකුශල වචී කර්මයෙන් බොහෝ වර්ෂ දහස් ගණනක් නිරයේ පැසී මේ විසූ ආත්මභාවයේ දසපාරමිතා පිරූ බලයෙන් බුදුබව ලැබුවේ ලාභයෙන් කීර්තියෙන් අගතැන්පත් විය. නැවත තීර්ථකයෝ කෙසේ නම් ශ්‍රමණ භවත් ගෞතමයන්ට අපකීර්තියක් උපදවන්නෙමුයි උත්සාහ කළෝය. දුකින් දොම්නසින් කල්ගත කළහ. එකල සුන්දරී නම් එක් පරිව්‍රාජිකාවක් ඔවුන් වෙත එළඹ වැඳ සිටියේ ඔවුන් නිශ්ශබ්දව සිටිකල්හි කිසිවක් නොකියන්නේ කිම මගේ දෝෂයක්දැයි විචාළාය. ශ්‍රමණභවත් ගෞතමයා අපව වෙහෙසට පත්කරවන කල්හි ඔබ අපහසුවක්දැයි විමසන්නේය. මෙය ඔබගේ දෝෂයක් යයි මෙසේ කීවේය. එහිදී කුමක් කරන්නෙම්ද? ඔබ ශ්‍රමණ ගෞතමයන්ට අපකීර්තියක් ඉපදවීමට හැකිවන්නෙහිද? ආර්යයනි, හැකිවන්නෙමි යයි පවසා එතැන් පටන් කියන ලද අයුරින් දකින දකින අයට ශ්‍රමණ භවත් ගෞතමයන් සමග එක ගඳකිළියේ වාසයකොට නික්ම ආවේ යයි කියා ආක්‍රෝෂ කරයි. පරිභව කරයි. තීර්ථකයෝද බලවු! ශ්‍රමණ භවත් ගෞතමයන්ගේ වැඩයයි අක්‍රෝෂ කරත්. පරිභව කරත්. මෙය මෙසේද කියන ලදි.
“පෙර මම මුනාලි නම් ධූර්තයෙකු වූයෙමි පෙර වෙනත් ජාතියක සිට පසේ බුදුවරයෙකුට අභූත චෝදනාවලින් අවමන් කළෙමි
ඒ කර්ම විපාකයේ බලයෙන් මම නිරයෙහි සැරිසැරියෙමි බොහෝ වර්ෂ දහස් ගණනක් දුක් වේදනා වින්දෙමි.
ඒ කර්ම විපාක අවසානයේ මේ පශ්චිමභාවයේ මා විසින් සුන්දරි විසින් කරන ලද අපහාස වින්දෙමි.”
සතරවෙනි ප්‍රශ්නයෙහි **අබ්භක්ඛානං අභිවිසෙසෙන** අක්‍රෝෂ පරිභව කිරීම අතීතයේ බෝසත් බමුණු කුලේ උපන්නේ බහුශ්‍රැත වූයේ බොහෝදෙනා විසින් සත්කාර කළේ පුදන ලද්දේ තාපස ප්‍රවෘජ්‍යාවෙන් පැවිදිවී හිමාලයේ වනමුල්ගෙඩි ආහාරකොට බොහෝ මානවකයන්ට මන්ත්‍ර උගන්වමින් කල්ගත කළේය. එක් පංචඅභිඥා අෂ්ට සමාපත්තිලාභී තාපසයාටද ඔහුගේ සමීපයට ගියේය. ඔහු හේ දැකම ඊර්ෂ්‍යාව ඉස්මතු වී, ඒ ඔබ ඒ පිරිසිදු තාපසයාට මේ සෘෂිවරයා කාමභෝගී කුහකයකැයි කියමින් අපහාස කළේය. තමන්ගේ ශිෂ්‍යයන්ටද කීවේය. මේ සෘෂිවරයා මෙබඳු ආකාර අනාචාරයකැයි ඔවුහුද ඔහුට ආක්‍රෝෂ කළහ. ඔහු ඒ අකුසල කර්මවිපාක බලයෙන් නොයෙක් වර්ෂ දහස් ගණනක් අපායේ දුක් අනුභවකොට මේ පශ්චිම ආත්මභාවයේ බුදුවී ලාභයෙන් කීර්තියෙන් අග පැමිණ අහසේ පූර්ණ චන්ද්‍රයා මෙන් ප්‍රකට විය. ඒ තීර්ථකයා අපහාස කරනුයේ අසන්තෝෂව යළිත් ඒ සුන්දරී ලවා බොරුවෙන් අපහාසකොට සුරා ධූර්තයන් කැඳවා අල්ලස් දී නුඹලා සුන්දරී මරා ජේතවනාරාමය සමීපයෙහි කසලවලෙහි දමවු යයි අණ කළහ. ඔවුහු එසේ කළහ. ඉක්බිති තීර්ථකයෝ, සුන්දරී පේන්නට නැතැයි කියමින් රජුට දැන්වූහ. රජු සොයවු යයි කීවේය. ඔවුන් වැටී තිබූ තැනින් ගෙන ඇඳක තබා රජුට පෙන්වා බලවු ශ්‍රමණ භවත් ශ්‍රාවකයන්ගේ වැඩ යයි පවසමින් බුදුරදුන්ටද, භික්‍ෂු සංඝයාටද මුළු නගරයේ අපකීර්තිය පතුරුවමින් හැසිරුණහ. සුන්දරිය අමු සොහොනේ අට්ටාලයක තැබූහ. රජු සුන්දරිය මැරූ වුන් සොයවුයයි පුරුෂයන්ට අණ කළේය. එකල ධූර්තකයෝ සුරා පානයකොට තෝ සුන්දරිය මැරුවෙහි, තෝ මැරුවෙහි කියමින් කෝලාහල කළහ. රාජපුරුෂයෝ ඒ ධූර්තකයන් අල්ලාගෙන රජුට ඉදිරිපත් කළහ. රජු බොලවු තොපි කුමක් නිසා සුන්දරී මරණ ලද්දී ද? දේවයන් වහන්ස, එසේය. කවුරු විසින් අණ කරන ලද්දේ ද? දේවයන් වහන්ස තීර්ථකයෝය. රජතුමනි, තීර්ථකයන් ගෙන්වාගෙන බඳවා, බොල යවු! බුදුරදුන්ට අපහාස කිරීම පිණිස අප විසින්ම සුන්දරිය මරණ ලද්දීය. බුදුරදුන්ද උන්වහන්සේගේ ශ්‍රාවකයන්ද කළ ආකාරයෙන් උද්ඝෝෂණය කරවු යයි කීවේය. ඔවුහු එසේ කළහ. සියළු ගම්වැසියෝ නිසැක වූහ. රජ තීර්ථකයන් ද ධූර්තයන් ද මරවා වල දැමීය. ඉක්බිති භගවත්හට බොහෝ ලාභ සත්කාර වැඩෙයි. එබැවින් කියන ලදි –
“මම සකසා පුදන ලද ශ්‍රැතවත් බ්‍රාහ්මණයෙකු වූයෙමි මහා වනයේ පන්සියයක් මානවකයන්ට මන්ත්‍ර ප්‍රගුණ කළෙමි.
එහි පැමිණි පංචාභිඥාලාභී මහත් සෘද්ධි ඇති සෘෂිවරයෙකුට ඒ පැමිණියේ දැක මම බොරුවෙන් ඉරිසියාවෙන් දොස් පැවරුවෙමි.
මමද මගේ සිසුන්ද මේ සෘෂිවරයා කාමභෝගියකැයි කීවෙමි. මානවකයෝද මගේ වචනයම පවසමින් අනුමෝදන් වූහ.
ඉක්බිති මානවකයෝ ගෙයක් පාසා පිඬු පිණිස යනකල් මේ සෘෂිවරයා කාමභෝගියකැයි මහජනයාට කීහ.
ඒ කර්ම විපාක බලයෙන් මේ පන්සියයක් භික්‍ෂූන් සමග සියල්ලටම සුන්දරිය කරණකොටගෙන බොරුවෙන් අපහාස වින්දෙමි.
පස්වෙනි ප්‍රශ්නයෙහි **සිලාවෙධො** යනු ඛේදයට පත් සිත් ඇතිව සීලය ඉවතලීය. අතීතයේ බෝසත්ද, කනිටු සොයුරාද, එකම පියාගේ පුත්තු වූහ. ඔවුහු පියා ඇවෑමෙන් ධනය ද දාසයන් ද නිසා කෝලාහල කරන්නේ ඔවුනොවුන් විරුද්ධ වූහ. බෝසත්තුමා තමන්ගේ ශක්ති බලයෙන් කනිටු සොයුරා ඉවත්කොට ඔහුගේ පිරිසට ඔහු ඉවතලීය. හෙතම ඒ කර්ම විපාක බලයෙන් නරකාදියෙහි නොයෙක් වර්ෂ සහශ්‍රයක් දුක් අනුභවකොට මේ පශ්චිම ආත්මභාවයේ බුදුවූ, දේවදත්ත රාහුල කුමරුගේ මාමාය. පෙර සේරිවාණිජ කාලයේ බෝසතුන් සමග වෙළෙන්දකු විය. ඔවුහු එක් වරායක් සහිත ගමකට පැමිණ නුඹ එක වීදියක් ගන්න. මමද එක වීදියක් ගනිමියි දෙදෙනාම පිවිසි කල්හි දේවදත්ත පැමිණි වීදියටම ජින්න සෙට්ටිගේ බිරිඳද මුණුපුරාද දෙදෙනාම වූහ. ඔවුන්ට ඉතා විශාල රන් තැලියක්, මලකඩ රහිත වූ භාවිත අතර තබන ලද්දේ වෙයි. එය රන්තැලියක් බව නොදන්නී, මේ තලිය ගෙන පලඳනාවක් දෙවයි කීවාය. ඔහු එය ගෙන ඉඳිකටුවකින් ඉරක් ඇඳ, රන්තැලියක් බව දැන ටිකක් දී ගෙනයන්නෙමියි, සිතා ගියේය. ඉක්බිති බෝසත් දොරටුව සමීපයට ආ බව දැක මුනුපුරා ආයි, කච්ඡපුට මගේ පිලන්ධනය දෙන්නැයි ඇය ඔහු කැඳවා, හිඳුවා ඒ තලිය දී ගෙන මගේ මුනුපුරාට කච්ඡපුටය; පලඳනාවක් දෙවු යයි කී. බෝසත් එය ගෙන රන්තැලියක් බව දැන ඔහු විසින් රවටන ලද බව දැන තමන්ගේ පසුම්බියේ තුබූ කහවණු අටද, ඉතිරි භාණ්ඩද දී කච්ඡපුට පළඳනාව කුමාරිකාවගේ අතේ තබා ගියේය. ඒ වෙළෙන්දා යළිත් අවුත් විචාළේය. දරුව; නුඹ නොගන්නා ලද්දේ මගේ පුතාට මේ මේ දේවල් දී ඔහු ගෙන ගියේයයි කී. ඔහු එය ඇසුවේම හදවත පැලුනාක් මෙන් දුවගෙන ගොස් ලුහුබැන්දේය. බෝසත් නැවට පැන පලා ගියේය. ඔහු හිටුව! පලා නොයව! පලා නොයව! යයි පවසා නවතාලීමට නොහැකි වන්නේ උපනුපන් ආත්මභාවයේ විනාශ කිරීමට සමත් වේවා!යි ප්‍රාර්ථනා කළේය.
ඒ ඔහු ප්‍රාර්ථනා වශයෙන් නොයෙක් ජාති සියදහස් ගණනක ඔවුනොවුන් තලා පෙළා මේ ආත්මභාවයේ ශාක්‍ය කුලයේ ඉපිද, ක්‍රමයෙන් බුදුරදුන් සර්වඥතාත්වයට පැමිණ රජගහනුවර වාසය කරන කල්හි, අනුරුද්ධ ආදීන් සම බුදුරදුන් සමීපයට ගොස් පැවිදි වී ධ්‍යානලාභී වී, ප්‍රකට වී බුදුරදුන්ගෙන් වරයක් ඉල්ලීය. ස්වාමීනි, ඉදින් භික්‍ෂු සංඝයා පිණ්ඩපාතිකාංගය ආදිය තෙලෙස් ධුතාංග සමාදන් වන්නේද, සියලු භික්‍ෂු සංඝයා මගේ භාරයට පත්වේවා! භාග්‍යවතුන් වහන්සේ අනුදැන නොවදාළහ. දේවදත්ත වෛර බැඳ ධ්‍යානයෙන් පිරිහුණේ බුදුරදුන් මරනු කැමැත්තේ එක්දිනක් වේභාරපර්වත පාමුල සිටි බුදුරදුන් මස්තකයට ගල් පර්වතයක් පෙරළීය. එය ගැටී නැගී සිටි පතුරක් අවුත් බුදුරදුන්ගේ පිටිපතුලේ පහර දුන්නේය. එබැවින් කියන ලදි.
“එක මව්කුස උපන් මම පෙර ධනහේතු නිසා ගිරිදුර්ගයකදී ගල්කැටයක් විත් පහර වැදුණෙමි,
ඒ කර්ම විපාක බලයෙන් දේවදත්ත සීලය අත්හළේය. මගේ පාද පිටිපතුලේ ගල් පතුරක් වැදී මාපට’ඟිල්ල බිඳුණි.”
සයවෙනි ප්‍රශ්නයේ **සකලිකාවෙධො** යනු ගල්කැට කැබිලිති ගැටීමය. අතීතයේ බෝසත් එක් කුලයක උපන්නේ ළදරු කාලයේ මහාමාර්ගයේ ක්‍රීඩා කරන්නේ වීථියේ පිඬු පිණිස හැසිරෙන පසේබුදුවරයෙකු දැක මේ මුඩු මහණා කොහි යන්නේදැයි ගල්කැටයක් ගෙන උන්වහන්සේගේ පය පිටිපතුලට දමාගැසීය. පිටිපතුලේ සම බිඳී රුධිරය පිටවිය. ඔහු ඒ පාප කර්මයෙන් නොයෙක් වර්ෂ දහස් ගණනක් අපායේ මහා දුක් අනුභවකොට බුදුවූයේද, කර්ම විපාක ඵලදීම් වශයෙන් පා පිට ගල්කැටයක් වැදිමෙන් පය රුධිරයෙන් නැහැවිණි. එබැවින් කියන ලදී –
“පෙර මම ළදරුවකු වී මහා මාර්ගයේ සෙල්ලම් කරන්නේ පසේ බුදුකෙනෙකු දැක පාරේදි ගල්කැටයකින් ගැසුවෙමි.
ඒ කර්ම විපාක බලයෙන් බුදුවූ මේ කාලයේ දේවදත්ත එහිදී ගල්කැටයක් විද තුවාල කරන ලදි”
**සත්තම පඤ්හෙ** **නාලාගිරි** යනු ධනපාලක ඇතාය. මරණු පිණිස එවන ලදී. අතීතයේ බෝධිසත්ත්වයෝ ඇත්ගොව්වකු වී උපන්නේය. ඇතුපිට නැගී මහාමාර්ගයේ හැසිරෙනකල්හි පසේබුදුවරයකු දැක මේ මුඩු මහණා කොහේ යයි දැයි හටගත් දුෂ්ට වූ සිතින් ඇතුව මෙහෙයවීය. ඔහු ඒ පාපකර්මයෙන් අපායවල නොයෙක් වර්ෂ දහස් ගණනක් දුක් අනුභවකොට පශ්චිම ආත්මභාවයේ බුදුවී උපන්නාහ. දේවදත්ත අජාසත් රජු සහාය කොටගෙන, මහරජ; නුඹ පියා මරා රජ වෙව! මම බුදුන් මරා බුදුවන්නෙමි යයි හඟවා, එක්දිනක් රජුගේ අනුදැනීමෙන් ඇත්හලට ගොස් නුඹ හෙට නාලාගිරි ඇතාට රා කල දහසක් පොවවා, බුදුරදුන් පිඬු පිණිස වඩින වේලාවේ නාළාගිරිව එවවයි ඇත්ගොව්වාට අණ කළේය. මුළු නගරයම මහා කෝලාහලයක් මෙන් විය. බුද්ධ ඇතු සමග හස්ති නාගයාගේ යුද්ධය බලන්නෙමුයි රාජ වීිදි දෙක ආසන පිට ආසන බඳවා උදෑසනම රැස්වූහ. බුදුරදුන්ද කරන ලද ශරීර පිළිදැගුම් ඇත්තේ භික්‍ෂු සංඝයා පිරිවරාගෙන රජගහනුවරට පිඬු පිණිස පිවිසි සේක. එකෙණෙහි කියන ලද ආකාරයෙන්ම නාළාගිරිව පිටත් කළහ. හෙතම වීථියේ කුණුකසල අවුස්සමින් එයි. එකල එක් ස්ත්‍රියක් දරුවා ගෙන වීථියෙන් වීදියට යයි. ඇතා ඒ ස්ත්‍රිය දැක ලුහුබැන්දේය. බුදුරදුන් නාළාගිරිට ඔහු සඳහා ඔබව නොඑවන ලදි. මෙහි එවයි කී සේක. ඇතා ඒ ශබ්දය අසා බුදුරදුන් අභිමුඛව දිව්වේය. භාග්‍යවතුන් වහන්සේ අප්‍රමාණ සක්වලවල අනන්ත සත්ත්වයන් කෙරෙහි පතුරුවන ලද මෙත් සිත ඇත්තේ නාලාගිරි කෙරෙහිද එය පැතිරවීය. හෙතම බුදුරදුන්ගේ මෛත්‍රියේ ගැටී, නිර්භය වී, භගවත් පාමුල වැටුණේය. බුදුරදුන් ඔහුගේ හිස්මුදුනේ අත තැබූ සේක. එකල දෙව් මිනිස්සු ආශ්චර්ය අද්භූත සිත් ඇත්තේ මල් පරාග ආදිය පූජා කළහ. මුළු නගරයේ දණක් පමණ ධනය රැස්වී තිබුණි. රජු පශ්චිම දොරටුවේ ධනය නගරවාසීන්ට වෙත්වා! පෙරදිග දොරටුවේ ධනය රාජ භාණ්ඩාගාරයට වෙත්වා!යි බෙරහඬ නැංවීය. සියල්ලෝ එසේ කළහ. එකල නාලාගිරි ධනපාල නම් විය. බුදුරදුන් වේළුවනාරාමයට වැඩම කළ සේක. එබැවින් කියන ලදි –
“පසේ බුදුවරයෙකු ගමන් යන කල්හි ඇතකු පිට නැගි මම, පිඬු පිණිස හැසිරෙන මුනිවරයාට ගර්ජනා කරමින් අපහාස කළෙමි.
ඒ කර්ම විපාක බලයෙන් නාළාගිරි ඇතා මගධ රට හැසිරෙමින් දරුණු ලෙස මා වෙත එළඹීය.
අටවෙනි ප්‍රශ්නයෙහි **සත්‍ථච්ඡෙදො** යනු, පිහියකින් ගෙඩියක් පැලීම, පොරවකින් සැතකින් සිඳින ලදී. අතීතයේ බෝසත් ප්‍රත්‍යන්ත ජනපදයේ රජ විය. දුර්ජන සංසර්ගය නිසාවෙන් ප්‍රත්‍යන්ත දේශවාසි වූ සුරා සූදු ලොල් ධූර්ත සාහසිකයකු එක දවසක් කඩුවක් ගත් අත් ඇතිව පයින් යමින් නගරයෙහි හැසිරෙන්නේ නිරායුධ ජනතාව කඩුවෙන් පහර දෙමින් පලමින් ගියේය. හෙතම ඒ පාපකර්ම විපාකය නිසාවෙන් බොහෝ වර්ෂ දහස් ගණනක් අපායේ පැසී, තිරිසන් ආදි මහදුක් අනුභව කොට පැසවා, අවසානයේ පශ්චිම ආත්මභාවයේ බුදුවී යට කියන ලද ආකාරයෙන් දේවදත්ත විසින් විසිකරන ලද ගල්පතුරක ප්‍රහාරයෙන් හටගත් තුවාල ඇත්තේ විය. ජීවක මෛත්‍රී සිතින් ඒ ගඩුව පැලීය. වෛර සිත් ඇති දේවදත්තගේ රුධිරය සෙලවීමේ කර්මය ආනන්තරික විය. මෛත්‍රී සිත් ඇති ජීවකගේ ගඩුව පැලීම පින්කමක් විය. එබැවින් කියන ලදී –
“රජවූ මම සැතක් ගත් පුරුෂයකු මාර්ගයේ වූයෙම් ඒ කර්ම විපාක බලයෙන් බොහෝ කලක් නිරයේ පැසුණෙමි.
කර්මය ශේෂවීමේ ප්‍රතිඵලයෙන් ඒ සියල්ලටම පාදයේ සැතක් ඇති මෙන් ඒ කර්මය කෙළවර විනාශ වන්නේය.”
**නවමෙ පඤ්හෙ සීස දුක්ඛං** යනු ශීර්ෂාබාධ, හිසේ වේදනාවයි. අතීතයේ බෝසතුන් කේවට්ටගම කෙවුලකු වී උපත ලැබීය. ඔහු එක දවසක් කේවට්ට පුරුෂයන් සමග මසුන් මරණ ස්ථානයට ගොස් මසුන් මරණ ආකාරය දැක සොම්නසින් උඩ පැන්නේය. එහිදී සොම්නසද ඉපදවූහ. හෙතම ඒ අකුසල කර්මයේ බලයෙන් සතර අපායේ දුක් අනුභවකොට මේ පශ්චිම ආත්මභාවයේ දූත පුරුෂයන් සමග ශාක්‍යරාජ කුලයේ ඉපිද, ක්‍රමයෙන් බුද්ධත්වයට පත්වූයේ ද තෙමේ ශීර්ෂාබාධයෙන් පෙළුනේ වෙයි. ඒ ශාක්‍ය රජවරුන් ධම්මපදට්ඨ කථාවේ කියන ලද අයුරින් විඩූඩභ යුද්ධයේදී සියල්ලෝ විනාශයට පත්වූහ. එබැවින් කියන ලදී.
“මම ඒ කේවට්ටගමෙහි ළදරු කේවට්ටයෙකු වූයෙමි මසුන් මරණු දැක සොම්නසට පැමිණියෙමි.
ඒ කර්ම විපාක බලයෙන් මම ශීර්ෂාබාධයෙන් පෙළෙමි. විඩූඩභ සංග්‍රාමයේදී සෙසු ශාක්‍යයෝ විනාශ වූහ.
දසවෙනි ප්‍රශ්නයේ **යවඛාදනං** යනු වේරඤ්ජා නුවරදී යවසහල් කෑමය. අතීතයේ බෝසත් තෙම එක්තරා කුලයක උපන්නේ ජාති වශයෙන් අන්ධබාල භාවයෙන් යුතුව ඵුස්ස බුදුරදුන්ගේ ශ්‍රාවකයකු මිහිරි ආහාරපාන ඇල් භෝජනාදිය අනුභව කරනු දැක, බොල; මුඩුමහණ, යව කාපියවු! සැල් සහලේ ආහාර අනුභව නොකරවු! යනුවෙන් ආක්‍රෝෂ කළේය. ඔහු ඒ අකුසල කර්ම විපාක බලයෙන් නොයෙක් වර්ෂ දහස් ගණන් සතර අපාවල දුක් අනුභවකොට මේ පශ්චිම ආත්මභාවයේදී ක්‍රමයෙන් බුදුබවට පත්ව ලෝකයාට සංග්‍රහ කරන්නේ ගම් නියම්ගම් රාජධානිවල හැසිර එක් කලෙක වේරඤ්ජ බමුණුගම සමීපයේ අතුපතර විහිදීගිය කොහොඹ ගසක් මුලට පැමිණි සේක. වේරඤ්ජ බ්‍රාහ්මණයා බුදුරදුන් වෙත එළඹ නොයෙක් ආකාරයෙන් බුදුරදුන් ජයගැනීමට නොහැකිවන්නේ සෝවාන් වී, ස්වාමීනි; මෙහිම වස් එළඹීමට වටනේ යයි ආරාධනා කළේය. භාග්‍යවතුන් වහන්සේ නිශ්ශබ්දතාවයෙන් ඉවසා වදාළ සේක. ඉක්බිති දෙවෙනි දිනයේ පවිටු මාරයා සියලු වේරඤ්ජ බමුණුගම වැසියන්ට මාරාවේශ වීම කළේය. පිඬු පිණිස වැඩම කළ බුදුරදුන්ට මාරාවේශ වීමෙන් එකම බත් හැන්දක්වත් දීමට නොවීය. භාග්‍යවතුන් වහන්සේ හිස්වූ පාත්‍රය ඇතිව භික්‍ෂු සංඝයා පිරිවරා පෙරළා ආපසු වැඩියහ. එහි පැමිණි කල්හි එහිම නැවතී සිටි අශ්ව වෙළෙන්දෝ එදවස දන්දී වස් එළඹුනා වූ පන්සියයක් භික්‍ෂූන් පිරිවරාගත් බුදුරදුන්ට පන්සියයක් භික්‍ෂූන් පිරිවරා ආරාධනාකොට පන්සියයක් අශ්වයන්ගේ වැටුපෙන් වෙන්කොට තුන්මස පෝෂණය කරමු යයි සාකච්ඡා කොට ‘යව’ කොටා භික්‍ෂූන්ගේ පාත්‍රවල දමත්. සියලු දසදහසක් සක්වල දේවතාවෝ සුජාතාවගේ කිරිබත් පිසන දිනයේ මෙන් දිව්‍ය ඔජස් බහාලති. භාග්‍යවතුන් වහන්සේ වළඳති. මෙසේ තුන්මස මුළුල්ලේ යව අනුභව කළ සේක. තෙමස ඇවෑමෙන් මාරාවේශය පහව ගිය කල්හි පවාරණ දිනයේ වේරඤ්ජ බ්‍රාහ්මණයා සිහිකොට, මහා සංවේගයට පැමිණියේ බුදුරදුන් ප්‍රමුඛ භික්‍ෂු සංඝයාට මහදන් දී වැඳ ක්‍ෂමාව අයැද සිටියේය. එබැවින් කියන ලදී –
“ඵුස්ස බුදුරදුන්ගේ සමයේ බුද්ධ වචනයේ නිරත ශ්‍රාවකයන්ට මම අපහාස කළෙමි. මෙසේ යව කවු! සැල් සහල් බත් නොවලඳවු යනුවෙනි.
ඒ කර්ම විපාක වශයෙන් තුන්මසක් යව කන ලදිමි. වේරංජා වැසි බ්‍රාහ්මණයන්ගේ ඇරයුමෙන් එකල වස් සමාදන් වූයෙමි.
එකොළොස්වෙනි ප්‍රශ්නයේදී **පිට්ඨි දුක්ඛං** යනු පිටේ අමාරුවයි. අතීතයේ බෝසතුන් ගෘහපති කුලයේ උපන්නේ ජවසම්පන්න කිසියම් මිටිබිහිරි අයෙකු විය. එසමයෙහි එක් මල්ලව පොර ශූරයකු මුළු දඹදිව ගම් නියම්ගම් රාජධානිවල මල්ල යුද්ධ පවත්වන කල්හි මිනිසුන් බිම හෙළා ජයගත්තේ ක්‍රමයෙන් බෝසතුන් වසන නගරයට පැමිණ, එහි ජනයන් බිම දමා යන්නට පටන් ගත්තේය. එකල බෝසත්හු මා වසන තැන මෙතම ජයගෙන යයි. එහිදී නගරශාලාවට පැමිණ අත්පුඩි ගසා, එව්, මා සමග යුද්ධකොට යව් යනුවෙනි. ඔහු සිනහසී කීවේය. මෙපමණ මහා පුරුෂයන් බිම හෙළා මේ මිටි බිහිරි අඟුටුමිට්ටකු වූ මගේ එක් අතක්වත් එසවීමට අපොහොසත් යයි අත්පොළසන් දී කෑගසා ආවේය. ඒ දෙදෙනාම ඔවුනොවුන් අත් පරමාර්ශනය කළහ. බෝසත් ඔහු ඔසවා අහසට ඔසවා බිම හෙළන්නේ කොඳුනාරටිය බිඳී බිම වැටුණේය. සියළු නුවරවාසීහු සියුරුම් හඬ නගමින්, අත්පොළසන් දෙමින් වර්ග පිළිවෙළින් වස්ත්‍ර ආභරණ ආදියෙන් බෝසතුන් පිදූහ. බෝසතුන් ඒ මල්ලව යෝධයා සෘජුව අල්ලාගෙන කොඳුඇටය සෘජුකොට යව! මෙතැන්පටන් මෙබඳු ආකාර දේ නොකරව!යි පවසා පිටත් කළේය. ඔහු ඒ කර්ම විපාක වශයෙන් උපනුපන් ආත්ම භාවවල ශාරීරික බොහෝ දුක් අනුභවකොට මේ පශ්චිම ආත්මභාවයේ බුදුවූයේ නමුත්, පිටේ රුදාව ආදී දුක් අනුභව කළේය. එහෙයින් කිසිදා පිටෙහි දුකක් උපන්කල්හි සැරියුත්-මුගලන් දෙනම එතැන් පටන් ධර්මදේශනා කරවු! යයි තෙමේ සුගත චීවරය පනවා නිදයි. කර්ම විපාක දීම නම් බුදුවරුන්ටද නොමිදිය හැකිය. මෙයද කියන ලදී –
“බුදු නොවී සිටිකල්හි මල්ල පුත්‍රයකු තැලුවෙමි. ඒ කර්ම විපාක බලයෙන් පිටෙහි දුකක් මට ඇතිවිය.
දොළොස්වෙනි ප්‍රශ්නයෙහි **අතීසාරො** යනු ලේ යාමේ විරේචනයයි. ලෝහිත පක්ඛන්දිකා ආබාධයයි. අතීතයේ බෝසතුන් ගෘහපති කුලයේ උපන්නේ වෛද්‍ය කර්මයෙහි දක්‍ෂයකු වී. වෛද්‍ය කර්මයෙන් ජීවිතය ගෙවීය. ඔහු ඒක සිටුපුත්‍රයකු රෝගයෙන් පෙළෙන කල්හි චිකිත්සා කරන්නේ බෙහෙත්කොට චිකිත්සා වශයෙන් දියයුතු දෙයෙහි ප්‍රමාදව පැමිණ, වෙනත් බෙහෙතක් දී, වමන විරේචනය කළේය. සිටුතුමා බොහෝ ධනය දුන්නේය. ඔහු ඒ කර්ම විපාකයෙන් උපනුපන් භාවයෙහි ලෝහිත පක්ඛන්දික (ලේ වමනය යාමේ) ආබාධයෙන් විරේචනය විය. මේ පසු ආත්මභාවයෙන්ද, පරිනිර්වාණ සමයේ, චුන්ද කම්මාර පුත්‍රයා විසින් පිරිනමන ලද දිව්‍ය භෝජනයෙන් ආහාර සමග අනුභව කළ කල්හි ලෝහිත පක්ඛන්දිකා විරේචනය විය. කෝටි සියගණන් ඇතුන්ගේ බල ශක්තිය ක්‍ෂය විය. භාග්‍යවතුන් වහන්සේ වෙසක් පුන් පෝදා කුසිනාරාවේ පරිනිර්වාණය පිණිස යන්නේ නොයෙක් තැන්වල හිඳිමින් පිපාසිතව, පැන් පානයකොට මහා දුකකින් කුසිනාරාවට ගොස් අළුයම් කාලයෙහි පිරිනිවන් පෑ සේක. කර්ම විපාකය මෙබඳු ආකාර තුන්ලොවට ස්වාමි වූවහුට පවා අත්නොහරියි. එබැවින් කියන ලදි –
“වෛද්‍යවරයෙක් වී පෙර සිටුපුත්‍රයකු විරේක කරවූයෙමි. ඒ කර්ම විපාකයෙන් මට පක්ඛන්දිකා රෝගය වෙයි.
මෙසේ බුදුරදුන් භික්‍ෂු සංඝයා ඉදිරියේ තොරතුරු හෙළි කළ සේක. සර්වඥතා ඤාණ බලයට පත්වූවකුට වුවද කර්ම විපාක ඵලදේමය.
මෙසේ ප්‍රතිඥා ලද්දේ ප්‍රශ්නයන්ට මාතෘකා අර්ථ වශයෙන් අකුසල අපදානය සමර්ථ නම් වේ යයි කියන ලදී. **ඉත්‍ථං සුදං** යනු මේ ආකාරයෙන් යටකියන ලද අයුරින් දතයුතුය. සුදං යන නිපාතය පද පූර්ණාර්ථයෙහි ආවේය. **භගවා** භාග්‍ය සම්පන්න පුරණ ලද පාරමී ඇති මහා සත්ත්වයා
“භාග්‍ය ඇති හෙයින් භගවා යනු යෙදිය යුතුය. භාග්‍යයෙන් බෙදා ඇත්තේය. නැතහොත් භවයන්හි කෙළවර දත් බැවින් භගවා යයි දතයුතුය.
මේ ආදී ගුණයෙන් යුතු දෙවියන්ට දෙවි වූ ශාක්‍යයන්ට ශාක්‍ය වූ, බ්‍රහ්මයන්ට බ්‍රහ්ම වූ බුද්ධාතිබුද්ධ වූ ඒ මහා කාරුණික භාග්‍යවතුන් වහන්සේ තමන්ගේ බුදුසිරිත බුදුකරණ ධර්මය **සම්භාවයමානො** ප්‍රකට කරමින් **බුද්ධාපදානියංනාම** බුද්ධකාරණා ප්‍රකාශ කිරීම නම් **ධම්මපරියායං** ධර්මදේශනා යයි කියන ලදි. **අභාසිත්‍ථා** යනු කීවේය යනුයි.
ඉක්බිති අනතුරු අපදානය සංගායනා කරමින් පසේබුදුවරුන්ගේ අපදානය, ඇවැත්නි ආනන්දය, භාග්‍යවතුන් වහන්සේ විසින් කොතනකදී පනවන ලද්දේද, විමසන්නේ **අථ පච්චෙක බුද්ධාපදානං** **සුණාථ** යනුවෙන් කීවේය. ඒ අපදාන අර්ථ යට කියන ලද්දේමය.
අසව් යයි කියන ලද උපත නිමාව වශයෙන් ප්‍රකාශ කරන්නේ **තථාගතං ජේතවනෙ වසන්තං** යන ආදිය කීවේය. එහි ජේත කුමාරයාගේ නම් වශයෙන් එසේ හඳුනාගත් විහාරයෙහි සතර ඉරියව්වලින් වාසය කරන, දිව්‍ය බ්‍රහ්ම ආර්යන් විසින් විහරණය කරන බැවින් වාසය කරන බැවින් වාසය කරන්නේ පෙර පරිදි, විපස්සි ආදි සම්මා සම්බුදුවරු සමතිංසත් පාරමී දම් පුරා ආවේය. එසේ අපගේ බුදුරදුන්ද, ආවේ යයි තථාගතො = එයට තථාගතං ජේතවනයේ වාසය කරත් යන සම්බන්ධයයි. **වෙදෙහමුනි** යනු විදේහ රටෙහි උපන් ඒ දේවියගේ පුත්‍ර විදේහපුත්ත මුනිවරයා යයි කියනු ලැබේ. ඔහුට ඤාණය පවතින නිසා මුනි නම් වේ. වේදෙහි පුත්‍ර වූයේත් ඔහු මුනි වූයේත් - වෙදෙහි පුත්තමුනි යයි දතයුතුයි. **වණ්ණාගමො** යන ආදියෙන් නිරුක්ති න්‍යායෙන් ඉකාරයට කෙළවර පුත්ත ශබ්දයට ලොප්කොට වේදේහ මුනි යයි කියන ලදී. “මහණෙනි, මගේ ශ්‍රාවකයන් අතර ප්‍රඥාවන්ත ගතිමන්ත, ධෛර්ය සම්පන්න, බහුශ්‍රැතයන් අතර උපස්ථායන අතර ආනන්ද තෙරුන් අග්‍ර වේ” මෙසේ අග්‍ර තනතුරේ තබන ලද, ආයුෂ්මත් ආනන්ද තෙරුන් ස්වාමීනි, පසේ බුදුවරුන් කෙබඳු ආකාර වෙත්දැයි විචාරණ ලදී යන සම්බන්ධයයි. ඒ පසේ බුදුවරු කුමන කාරණාවලින් කවර හේතුවලින් **භවන්ති** හටගනිත්ද? **ධීරා **යනු භාග්‍යවතුන්ට ආමන්ත්‍රණය කරයි.
ඉන් අනතුරුව විස්තර කරන ලද ආකාරය දක්වමින් **තදාහ** **සබ්බඤ්ඤුතවරො මහෙසි** යන ආදිය කීවේය. සියළු අතීතාදි භේදය අතට ගත් නෙල්ලි ගෙඩියක් මෙන් දනියි යනුවෙනි. සබ්බඤ්ඤු සර්වඥතාවයෙන් හෙතම උතුම්ය යනුවෙන් සබ්බඤ්ඤුවරො නම් වේ. මහත් සීලස්කන්ධයකින් සමාධිස්කන්ධයෙන්, ප්‍රඥා ස්කන්ධයෙන්, විමුක්ති ස්කන්ධයෙන් මහත් විමුක්ති ඤාණ දර්ශනස්කන්ධ මෙතම ගවේෂණය කරයි යනු මහේසි නමි. **ආනන්‍ද භද්දං** **මධුරස්සංරණ **එකල එය විමසූ කල්හි කීවේය යන සම්බන්ධයයි. පින්වත් ආනන්ද, **යෙ** ඒ පසේ බුදුවරු සියළු බුදුවරුන් අතර අතීත බුදුවරුන් අතර **කථාධිකාරා** කරන ලද පුණ්‍යසම්භාරයෙන් යුක්ත **ජින සාසනෙසු** **අලද්ධමොක්ඛා** නොපතන ලද නිර්වාණය ඒ සියළු පසේ බුදුවරු ධීරයෝය. මේ මේ ලෝකයෙහි **සංවෙගමුඛෙන** එක පුද්ගලයෙකු ප්‍රධානකොට පසේ බුදුවරු දනියි යන අර්ථයයි. **සුතික්ඛ පඤ්ඤා** සියුම් සියුමැලෙි ප්‍රඥාව, **විනාපි බුද්ධෙහි** බුදුවරුන්ගේ අවවාද අනුශාසනා රහිත ඉක්බිති **පරිත්තකෙනාපි** අප්‍රමාද අයකු විසින් **ආරම්මණෙනාපි **ප්‍රත්‍යෙක බෝධිය පෝෂණය කොට ලත් බෝධිය සම්මා සම්බුදුවරුන්ගේ අතුරුබෝධියයි. **අනුපාප්‍රණං **යනු අවබෝධ කරගනිත්.
**සබ්බම්හි** ලෝකයෙහි සියළු තුන්ලෝකයෙහි. **මමං ඨපෙත්වා** මා හැර පසේ බුදුවරුන් කෙරෙන් සමවූ සමාන වූම මහා මුනිවරුන්ගේ මේ වර්ණය මේ හැඩය ගුණය, ඒ පසේ බුදුවරුන්ට නැත. **පදෙසමත්තං** සංක්‍ෂේප මාත්‍රයෙන් මම නුඹලාට යහපතක් කියමි. කියන්නෙමු යන අර්ථයයි.
ආචාර්යවරයෙකු නොමැතිව තෙමේම බුද්ධත්වය තෙමේම අවබෝධ කරගත් බැවින් සෘෂිවරුන් අතර මහාසෘෂි වූ. **මධුවඛුද්දං** කුඩා මීවදයක් මෙනි. **සාදූනි** මිහිරි වූ. **වාක්‍යානි උ**දානි වචනයෝ. **අනුත්තරං** උත්තර නැත. **භෙසජ්ජං** ඖෂධ නිවන. **පත්‍ථයන්තා** කැමතිවන්නා වූ නුඹලා සියල්ල **සුපසන්නචිත්තා** මැනවින් පිහිටි මනසා මෙනෙහි කරවු! යන අර්ථයයි. **සමාගතානං** රැස්වුනා වූ උපන්නා වූ.
**පච්චෙකබුද්ධානං** අරිට්ඨ, උසිතරගසිතුම්, යසස්සී, සුදස්සන, පියදස්සී, ගන්‍ධාර, පිණ්ඩාල, උපාසහ නිථ තථා සුතවා භාවිතත්තො සුමභ සුභ, මෙථුල, අට්ඨම, සුමේධ අනිස සුදාඨ පිංගු පිංගු, දේව ජාලිනො අට්ඨක කොසල සුබාහු උපනෙමි. සොනෙමි. සොසන්ත චිත්ත, සච්ච, තථ, විරජ, පණ්ඩිත, කාල, උපකාල, විජිත, ජිත, අංග, පංග, සාදයට ගුතිජ්ජිත, පස්සී, ජහී, උපධි, දුක්ඛමුල, අපරාජිත සරභංග, ලොමහංස, උච්චංගමාය, අසිත, අනාසව, මනොමය, මානච්ඡිද, බන්‍ධුමා, තදාධිමුත්ත, විමල, කෙතුමා, කෙතුම්බරාග, මාතංග අරිය, අච්චුත, අච්චුතගාමබ්‍යාමකෙ, සුමංගල ආදීන් යන ආදීන්ගේ පන්සියයක් පසේබුදු පරම්පරා ප්‍රත්‍ය සහිත විස්තර විවරණ යමක ආදී **යංච විරාග වත්‍ථුං** නො ඇලීමට කරුණ **යමාච** යම් කාරණයකින්. **බෝධි අනුපාපුණිංසු** චතුමාර්ග ඤාණය ප්‍රත්‍යක්‍ෂ කළහ. **සරාගවත්‍ථුසු **යනු සරළ ලෙස ඇලේනුයි වස්තුකාම ක්ලේශකාම ආදි දේවල්වල. **විරාගසඤ්ඤි** නොඇලුණු ප්‍රඥාවන්ත වූ. **රත්තම්හි ලොකම්හි** ඇලෙනසුළු ස්වභාව ඇති ලෝකයෙහි **චිරත්තචිත්තා** නොඇලෙන සිත් ඇතිව. **පපඤ්චෙ** යනු රාගයේ ගැටීම ද්වේෂයේ ගැටීම සියලු ක්ලේශවල ගැටීම ගැටීම් සංඛ්‍යාත කෙලෙස් අතහැර. **ජිතබන්‍ධිතානි** ඒ සියළු දෙසැටක් දෘෂ්ටිගත ධර්ම ජයගෙන. **තථෙව** ඒ කාරණයෙන්ම එසේ. **බොධි අනුපාපුණිංසු** පච්චෙක බෝධිඤාණය ප්‍රත්‍යක්‍ෂ කළහ යන අර්ථයයි.
**සබ්බෙසු භූතෙසු** **නිධාය දණ්ඩං** යනු තර්ජන ඇලීම් වධබන්‍ධන අතහැර දමා ඒ සියළු සත්ත්වයන් අතර වෙනසක් නැතිව එකම සත්ත්වයකු ලෙස බැලීමයි. **අවිහෙඨයං** අවබෝධ කරගැනීම දුක් රහිතව සියළු සතුන් විෂයෙහි මෛත්‍රියෙන් යුතුව. **භූතා **තෘෂ්ණා සහිත. ස්ථාවර යයි කියනු ලැබෙත්. යමකුගේ තැතිගත් තෘෂ්ණාව ප්‍රහීණ නොවූ භය තැතිගැනීම ප්‍රහීණ නොවූ ඔවුහු **තසා** කුමන කරුණකින් තසං වේද? ත්‍රාසයට තස යයි කියනු ලැබේ. ත්‍රාසයට උත්‍රාසයට පරිත්‍රාසයට සන්තාපයට පැමිණෙත්. ඒ කාරණය කියනු ලැබේ. යමෙකුගේ තැති ගැනීම තෘෂ්ණාව, ප්‍රහීණ වී ද යමෙකුට බිය බිය ගෙනදීම ප්‍රහීණ වේද, ඔවුහු ථාවර නමි. කුමන කරුණකින් තවරා යයි කියනු ලැබෙත්ද? **ථීරං** යනු තැති නොගනිත් මත්තෙහි **තසං** යනු නොබිය වෙත්. සන්ත්‍රාසයට සිතේ කැළඹීමට නොපැමිණෙත්. ඒ කාරණය කියනු ලැබේ **ථාවරා**
තුන්දඬු, කායදණ්ඩ, වචීදණ්ඩ, මනෝ දණ්ඩ යනුවෙන් තුන්වැදෑරුම් වේ. කාය දුසිරිත කායදණ්ඩ වේ. වචීදණ්ඩ වචී දුශ්චරිතයයි සිවුවැදෑරුම් වේ. මනෝ දුශ්චරිතය තෙවැදෑරුම් වේ. මනෝදණ්ඩ නම් වේ. සියළු සක්වල සත්ත්වභූත කොට්ඨාසවල ඒ වධ දඬුවම්, **නිධාය **තබා බහා තබා ඉවත දමා නොනංවා දුරින්ම දුරුකොට සිනහ බවක් නොගෙන හාස්‍යයට ලක් නොකර සියළු සතුන් කෙරෙහි දඬු බහා තබා සිටීම අවිහෙඨය නම් වේ. **අඤ්ඤතරම්පි** ඔවුහු වෙති. එකම එක සත්ත්වයකු ප්‍රාණියෙකු, කැටකැබලිතිවලින් දණ්ඩකින් හෝ ආයුධයකින්, ලණුවකින්, රැහැනකින් නොපෙලවන්නේ නොවෙලෙන්නේ සියළු සතුන් කෙරෙහි හිංසා නොකරන්නේ අවිහෙඨය එයට අමතරව වේ. **න පුත්ත** **මිච්ඡෙය්‍ය කුතො සහායං** යනු ප්‍රතික්‍ෂේප නොකරයි. පුත්‍රයෝ නම් වේ. පුත්‍රයෝ සතර දෙනෙකි. ඖරස පුත්‍රයා, කුඹුරේ උපන් පුත්‍රයා, දෙනලද පුත්‍රයා අන්තේවාසික හෙවත් අතවැසි පුත්‍රයා යහළුවා යයි කියනු ලැබේ. යමකු මිතුරකු සමග පැමිණීමේදී පහසු ගමන පහසු ස්ථානය පහසු හිඳීම පහසු පාලනය පහසු කථාබහ පහසු සතුටු කථාබහ පුත්‍රයකු කැමැති නොවන්නේය. කුමක් නිසා මිත්‍ර වූ පුතකු නොකැමැති වන්නේද, ප්‍රාර්ථනා නොකරන්නේද, කථා නොකරන්නේද, කුමක් නිසා දක්නාලද හටගත් මිත්‍රයකු කොයින්ද, යහළුවකු කැමැති වන්නේය. හඳුනා ගන්නේය. ප්‍රාර්ථනා කරන්නේය. කථාබහ සතුටු සාමීචි කරන්නේය. සහාය පුත්‍රයෙකු කැමැතිවන්නේ කොතනින්ද? **එකො චරෙ ඛග්ගවිසාණ** **කප්පො** යනු ඒ පසේ බුදුවරයා ප්‍රවෘජ්‍යා වශයෙන් එක් අයෙකි. දෙවැන්නකු නැති බැවින් එකකි. තෘෂ්ණාව දුරුකළ බැවින් එකකි. ඒකාන්තයෙන් රාගය පහකළ බැවින් එක් අයෙකි. ඒකාන්තයෙන් ද්වේෂය දුරුකළ බැවින් එක් අයෙකි.
ඒකාන්තයෙන් මෝහය දුරුකළ බැවින් එක් අයෙකි. ඒකාන්තයෙන් කෙලෙස් රහිත බැවින් එක් අයෙකි. ඒකායන මාර්ගයට ගිය බැවින් එක් අයෙකි. අනුත්තර වූ පච්චේක සම්බෝධියට පත් පුත පච්චේක සම්බුදුන් සියළු ගෘහවාසයට අයත් පලිබෝධ උවදුරු සිඳ දමා කෙස් රවුල් බහා තබා කහපාට වස්ත්‍ර ඇඳගෙන ගිහිගෙයින් නික්ම අනගාරික පැවිද්ද ලබා ආකිඤ්චඤ්ඤ වාසයට පැමිණ හුදකලාව සැරිසරයි. වාසය කරයි. ඉරියව් පවත්වයි. යැපෙයි. යප්පවයි. මෙසේ ඒ පසේ බුදුරද, පැවිදි සංඛ්‍යාත එක් අයකු නිසාය.
කෙසේ ඔහු දෙවැන්නකු නැති බැවින් එකකු වීද, ඔහු මෙසේ පැවිද්දෙන් සමාන වූයේ එකම ආරණ්‍යයෙහි වනවදුලු සෙනසුන් ආදිය ඇසුරු කරයි. අල්ප ශබ්ද ඇති අල්ප ඝෝෂා ඇති, මිනිසුන්ගේ රැතකවරණ ඇති, මනා වා කවුළු ඇති, පිළිසඳර කථාබහට යොමුවිය යුතු හෙතම හුදකලාව ගමන් කරයි. හුදකලාව හිඳියි. එකම යහන කැමති වෙයි. එකම ගමට පිඬු පිණිස පිවිසෙයි. හුදකලාව ගමන් කරයි. හුදකලාව රහසිගතව හිඳියි. හුදකලාව සක්මන් කරයි. හුදකලාව යැපෙයි ආදියයි.
මෙසේ ඔහු දෙවැන්නකු නැති බැවින් එකම වේ. කෙසේ ඔහු තෘෂ්ණාවෙන් ප්‍රහාණය කරන්නේ හුදකලාවම ඔහු එකම දෙවැන්නකු නැති බැවින් අප්‍රමාදීව කෙලෙස් ප්‍රහීණ කළ බැවින් මහ ප්‍රධන් වීර්ය වඩමින් වාසය කරන්නේ සේනාව සහිත පවිටු වූ නෑදෑයෝ තෘෂ්ණාව නැමැති දැල විසර්ටික වූයේ විනෝද වෙත්. ප්‍රධන් වීර්යය විසත්ති නම් තෘෂ්ණා ජාලය දුරුකරයි. දුරින්ම දුරුකරයි. ක්‍ෂය කළේය යන අර්ථයයි.
“තෘෂ්ණාව දෙවෙනිකොට ඇති මිනිසා දීර්ඝ වූ සංසාර මාර්ගයට පැමිණ සංසාරයේ මෙසේ මේ ලෙස හෝ අන් ලෙස නොපවතියි
මෙසේ ආදීනව දැක දුක හටගන්නා තෘෂ්ණාවද තෘෂ්ණාව දුරුකළ කෙලෙස් නැති සත්පුරුෂය, භික්‍ෂුව තෘෂ්ණාව දුරලන්නේය.”
මෙසේ ඒ පසේ බුදුරද තෘෂ්ණාව ප්‍රහාණය කරන බැවින් එක් අයෙකි.
කෙසේ ඒකාන්තයෙන් රාගය දුරුකළ බැවින් එකකු වේද? රාගය ප්‍රහීණ කළ බැවින් ඒකාන්තයෙන් ඒකාන්ත රාගය දුරුකළ බැවින් එකෙකි. ද්වේෂය ප්‍රහීණ කළ බැවින් ඒකාන්තයෙන් වීතදෝෂ නිසා එකෙකි. මෝහය ප්‍රහීණ කළ බැවින් ඒකාන්තයෙන් වීත මෝහ බැවින් එකෙකි. කෙසේ ඒකාන්ත වේද නික්ලේශී වේද සියළු කෙලෙස් ප්‍රහීණ කළ බැවින් ඒකාන්තයෙන් නික්ලේශි නිසා එකෙකි. මෙසේ ඒ පසේ බුදුරද ඒකාන්ත නික්ලේශිවලින් එකෙකි.
කෙසේ හෙතම ඒකායන මාර්ගයට ගියේද? එක ඒකායන මාර්ගය වැදෑරුම් වේ. සතර සතිපට්ඨාන සතර සම්‍යග්ප්‍රධාන සතර සෘද්ධිපාද පංචඉන්ද්‍රිය පංචබල, සප්ත බොජ්ඣංග, ආර්ය අෂ්ටාංගික මාර්ගය
“ඒකායන මගෙන් ඉපදීම ක්‍ෂය කළේ යයි දනිමි. මාර්ගය දැනගනියි. හිතානුකම්පිව මේ මාර්ගයෙන් පෙර බුදුවරු සසර ඕඝ තරණය කළහ. තරණය කරවන්නාහ.”
මෙසේ හෙතම ඒකායන මාර්ගයට ගියේ යයි ඒක නම් වේ.
කෙසේ ඒ පසේ බුදුවරු එකම නිරුත්තර පච්චේක සම්බෝධිය අවබෝධ කරගත්තේද නුයි ඒක නම් වේ. **බෝධි **චතු මාර්ග ඤාණය බෝධි යයි කියනු ලැබේ. ප්‍රඥාව ප්‍රඥා ඉන්ද්‍රිය, ප්‍රඥා බලය, ධම්මවිචය සම්බෝධි අංගය විමසීම විදර්ශනා සම්මා දිට්ඨියයි. ඒ පසේබුදුරජු ඒ ප්‍රත්‍යක්‍ෂ බෝධි ඥානයෙන් සියළු සංස්කාර ධර්මයෝ අනිත්‍ය යයි අවබෝධ කරගත් සේක. සියළු සංස්කාර දුක යයි අවබෝධ කළේය. සියළු ධර්ම අනාත්ම යයි අවබෝධ කළ සේක. අවිද්‍යාව නිසා සංස්කාර ඇතිවන බව අවබෝධ කළ සේක. සංස්කාර නිසා විඤ්ඤාණය ඇතිවන බව අවබෝධ කර ගත්හ. විඤ්ඤාණය නිසා නාම-රූප ඇතිවන බව අවබෝධ විය. නාමරූප නිසා ෂට් ආයතන ඇතිවන බව අවබෝධ කරගත්හ. සළායතන නිසා ස්පර්ශය ඇතිවන බව අවබෝධ කර ගත්හ. ස්පර්ශය නිසා වේදනාව ඇතිවන බව අවබෝධ කරගත්හ. වේදනාව නිසා තෘෂ්ණාව ඇති වන බව අවබෝධ කරගත්හ. තෘෂ්ණාව නිසා උපාදානය ඇතිවන බව අවබෝධ කර ගත්හ. උපාදානය නිසා භවය ඇතිවන බව අවබෝධ කරගත්හ. භවය නිසා ජාති හෙවත් ඉපදීම ඇතිවන බව අවබෝධ කරගත්හ. ජාති නිසා ජරාව මරණය ඇතිවන බව අවබෝධ තරගත්හ. අවිද්‍යාව නැති කිරීමෙන් සංස්කාර නිරුද්ධ වන බව අවබෝධ කරගත්හ. සංස්කාර නිරුද්ධ වීමෙන් විඤ්ඤාණය නිරුද්ධ වන බව අවබෝධ කරගත්හ. විඤ්ඤාණය නිරුද්ධ වීමෙන් නාමරූප නිරුද්ධ වන බව, නාමරූප නිරුද්ධ වීමෙන් සළායතන නිරුද්ධ වන බව, සළායතන නිරෝධයෙන් ඵස්ස නිරුද්ධ වන බව, ස්පර්ශය නිරුද්ධ වීමෙන් වේදනාව නිරුද්ධ වන බව, වේදනා නිරෝධයෙන් තෘෂ්ණාව නිරෝධ වන බව, තෘෂ්ණාව නිරුද්ධ වීමෙන් උපාදානය නිරුද්ධ වන බව, උපාදානය නිරුද්ධ වීමෙන් භවය නිරුද්ධ වන බව, භව නිරෝධයෙන් ඉපදීම නිරුද්ධ වන බව, ඉපදීම නිරුද්ධ වීමෙන් ජරා මරණ නිරුද්ධ වන බවද අවබෝධ වූ සේක. මෙය දුක යයි අවබෝධ විය. මේ දුක හටගැනීම යයි අවබෝධ විය. මේ දුක් නිරෝධය යයි අවබෝධ විය. මේ දුක නැතිකිරීමේ මාර්ගය යයි අවබෝධ විය. මේවා ආශ්‍රව ධර්මයයි අවබෝධ විය. මෙය ආශ්‍රව හටගැනීම යයි අවබෝධ විය. මේවා ආශ්‍රව නැති කිරීමේ ප්‍රතිපදාව යයි අවබෝධ විය. මේ ධර්ම අවබෝධ කරගත යුතු යයි අවබෝධ විය. මේ ධර්ම මැනවින් දතයුතු යයි අවබෝධ විය. මේ ධර්ම ප්‍රහාණය කළ යුතුයයි අවබෝධ විය. මේ ධර්ම සාක්‍ෂාත් කළ යුතුයයි අවබෝධ විය. මේ ධර්ම වැඩිය යුතුයයි අවබෝධ විය. සයවැදෑරුම් ස්පර්ශ ආයතනයන්ගේ හටගැනීමද වටහා ගැනීමද ආශ්වාදයද ආදිවනද මිදීමද අවබෝධ විය. පංච උපාදානස්කන්ධයන්ගේ හටගැනීමද, ආශ්වාදයද, මිදීමද අවබෝධ විය. සතරමහා භූතයන්ගේ හටගැනීමද වටහාගැනීමද, ආශ්වාදයද, ආදිනවද, මිදීමද අවබෝධ විය. යම්කිසි ධර්මතාවයක් හටගත්තේද? ඒ සියල්ල නිරුද්ධ වන බව අවබෝධ කරගත් සේක.
අවබෝධ කළයුතු අධිගම කළයුතු දැකිය යුතු, සාක්‍ෂාත් කළයුතු බැවින් ඒ ප්‍රත්‍යක්‍ෂ බෝධි ඤාණයෙන් අවබෝධ විය. මැනවින් අවබෝධ විය. අධිගම විය. දුටුවේය. සාක්‍ෂාත් කළේය. මෙසේ ඒ පසේබුදුරද එක් අනුත්තර වූ පච්චේක සම්බෝධිය අවබෝධ කරගත්හ.
**චරෙති අට්ඨ චරියායො** ඉරියාපථචරියාව, ආයතන චර්යාව, සති චර්යාව සමාධි චර්යාව, ඤාණ චර්යා මාර්ග චරියා ප්‍රතිපක්‍ෂ චර්යා (විරුද්ධ) ලෝකාර්ථ චර්යා ඉරියාපථ චර්යා යනු සතර ඉරියව්වල ආයතන චර්යා යනු සයවැදෑරුම් බාහිර අධ්‍යාත්මික ආයතනවල සති චරියා යනු සතර සතිපට්ඨානවල, සමාධි චර්යා යනු සතර ධ්‍යානවල, ඤාණ චරියා යනු චතුරාර්ය සත්‍ය ධර්මවල මග්ගචරියා යනු චතුරාර්ය සත්‍යවල පටිපක්ඛචරියා යනු සතර සමඤ්ඤඵලයෙහි. ලෝකත්ථචරියා යනු තථාගතයන් කෙරෙහි මහරහතුන් කෙරෙහි සම්මා සම්බුදුවරුන් කෙරෙහි ප්‍රදේශවල වැඩසිටින පසේ බුදුවරුන් කෙරෙහි සෙසු ශ්‍රාවකයන් කෙරෙහි,
ඉරියාපථ චර්යාවද, වාසනා සම්පන්න වේ. ආයතන චර්යාවෝ ඉන්ද්‍රියන්වල වසන ලද දොරටු ඇතිව සතිචර්යාව අප්‍රමාදීව හැසිරෙන්නන්ට. සමාධි චර්යාව අධි චිත්තයෙන් යුක්ත වූවන්ට, ඤාණ චර්යාව බුද්ධිමතුන්ටය. මාර්ග චර්යාව මනාසේ පිළිපන්නවුන්ට ප්‍රතිපත්ති චර්යාව අධිගමය ශාක්ෂාත් කළවුන්ට ලෝකාර්ථ චර්යාව, තථාගත අර්හත් සම්මා සම්බුදුවරුන්ටය. ප්‍රදේශ පසේබුදුවරුන්ගේ ප්‍රදේශ ශ්‍රාවක සංඝයාටය. මේ අෂ්ටචර්යාවද වේ.
**අපරාපි** **අට්ඨ චරියායො** මැනවින් මිදුණේ ශ්‍රද්ධාවෙන් හැසිරෙයි. අවබෝධ කරන්නේ වීර්යෙන් හැසිරෙයි. එළඹෙන්නේ සිහියෙන් හැසිරෙයි. බැලීම කරන්නේ සමාධියෙන් හැසිරෙයි. දැනගන්නේ ඤාණ චර්යාවෙන් හැසිරෙයි. මෙසේ පිළිපන්නහුගේ කුසල ධර්ම ආයතන නම් වෙති. ආයතන චරියාවේ හැසිරෙයි. මෙසේ පැමිණීම විශේෂ අවබෝධයක් ලැබ ගනියි යනු විශේෂ චර්යාවේ හැසිරෙයි. මේ චර්යා අටයි. දර්ශන චරියාවද සම්මා දිට්ඨියට ආරෝපණය කර පවතියි. සම්මා සංකල්පනාවට අයිතිය අල්වාගැනීම වේ. සම්මා වාචාවට සමුට්ඨානචරියාව හෙවත් හටගැනීමේ චරියාව වේ.
සම්‍යක් කර්මාන්තයට ඕදාහ චර්යාව හෙවත් අවවාද දීමද, සම්මා ආජීවයට උත්සාහයට හෙවත් පග්ගහ චර්යාවද සම්‍යක් ව්‍යායාමයට උස්ථාන චර්යාවද සම්මා සතියට, කලබල නැති බව ඇතුළත් චර්යාවද සම්මා සමාධියට මේ අෂ්ටවිධ චර්යාවෝම අයත් වෙති.
**ඛග්ගවිසාණකප්පො** යනු යම්සේ කඩුවක් වැනි අඟක් ඇත්තේ එකම අර්ථය වෙයි. දෙවැන්නක් නැත. ඒ සේ බුදුරද එය කැපය එය සමානය ඒහා ගැලපේය. ලුණු කැපබවට අතිලෝණ යයි කියනු ලැබේ. තෙත අමු දේ කැපය යනු අතිත්තං යනු කියනු ලැබේ. මධු කප්පො යනු ඉතා මධුර යයි කියනු ලැබේ. අග්ගිකප්පො යනු ඉතා උෂ්ණ යයි කියනු ලැබේ. හිම කප්ප යනු ඉතා ශීතල බව කියනු ලැබේ. සමුද්දකප්ප යනු මහා ජලකඳ කියනු ලැබේ. මහත් බලයට පැමිණි ශ්‍රාවකයා කියනු ලැබේ. **සත්‍ථුකප්පො** එපරිදි ඒ පසේ බුදුරද කඟවේනා හා සමානය. කඟවේනා හා සමානව දෙවෙනි නොවන බන්ධනයෙන් මිදී මැනවින් ලෝකයෙහි සැරිසරයි. වාසය කරයි. ඉරියව් පවත්වයි. යැපෙයි. අනුන්ව යැපීම කරවයි. හුදකලාව හැසිරෙන්නේ කඟවේනා හා සමානය. කැපය. එබැවින් පසේ බුදුවරු කියන ලදි –
“සියළු සතුන් කෙරෙහි දඬු බහාතබා ඔවුනොවුන්ට පීඩා නොකරන්නේ සහායට කිසි ලෙසකිනුත් පුත්‍ර දරුවන් නොකැමැති වන්නේ හුදකලාව කඟවේනා මෙන් හැසිරෙන්නේය.
එක්වීම සංසර්ගය තුළින් සෙනෙහස වෙත් ස්නේහත්වය මේ දුකට හේතුවේ ස්නේහයෙන් උපදින ආදිනවය බලමින් කඟවේනා මෙන් හුදකලාව හැසිරෙන්නේය.
අනුකම්පාව තුළින් සුහද බව මිතුරු බව ඇතිව කරුණු සහිත බැදුණු සිතින් විකාශය ඇතිවේ හටගන්නා මේ බිය අපේක්‍ෂා කරමින් කඟවේනා මෙන් හුදකලාව හැසිරෙන්නේය.
පරපුර විශාල යම්සේ ඇලීම පැටලීම ඇතිවේ පුත්‍ර අඹු දරුවන් කෙරෙහි යම් බලාපොරොත්තුවක් විමෙන් උණ බටයක් මෙන් නොගැටෙන්නේ කඟවේනා මෙන් හුදකලාව හැසිරෙන්නේය.
මුවෝ සිවුපාවෝ වනයෙහි නොඇලී නොබැඳී සිටිත්ද යමෙක් නිතර ගොදුරු පිණිස යයිද, ප්‍රඥාවත් පුරුෂයා නිදහස අපේක්‍ෂා කරන්නේ කඟවේනා මෙන් හුදකලාව සැරිසරන්නේය.
යහළුවන් මැද ආමන්ත්‍රණය කරයි වාසය කිරීමද, සිටීමද, ගමන් කිරීමද චාරිකාවද නොබිඳුණාව නිදහස අපේක්‍ෂා කරමින් කඟවේනා මෙන් හුදකලාව හැසිරෙන්නේය.
සහායකයන් මැද ක්‍රීඩාවේ ඇලේද පුතුන් කෙරෙහි විපුල ප්‍රේමයක් හටගනියි ප්‍රියයන් වෙන්වීම ඉතාම පිළිකුල් කරමින් කඟවේනා මෙන් හුදකලාව හැසිරෙන්නේය.
සිවු දිශාවේම පටිඝ තරහවෙන් වෙන්වූයේ ඔවුනොවුන් සතුටු කරමින් අනතුරු උපද්‍රව දුරු කරමින් වාසය කිරීම කඟවේනා මෙන් හුදකලාව සැරිසරන්නේය.
ඇතැම් පැවිද්දන්ට නරක ලෙස සංග්‍රහ කිරීමද, ගෘහස්ථ වූ ජනයා එසේ කරන්නේද අල්ප උත්සාහයක් ඇත්තා අනුන්ගේ පුතුන් කෙරෙහි වී කඟවේනා මෙන් හුදකලාව හැසිරෙන්නේය.
ගිහි බන්‍ධන ඇසුර බහා තබා පරසතු රුකක් මෙන් හැලී යන්නේ වේද ගිහි බන්‍ධන මුලිනුපුටා දමා කඟවේනකු මෙන් හුදකලාව හැසිරෙන්නේය.
ඉදින් ප්‍රඥාවන්තයාගේ සහාය ලැබේද, යහපත් සාධුජනයන් සමග වාසය කරවු සියළු පිරිස් මැඩගෙන තමන් සිහිබුද්ධිය ඇත්තකු සේ හැසිරෙන්නේය.
ඉදින් ප්‍රඥාවන්ත සහාය නොලබවුද යහපත් සාධු ජනයා සමග වාසය නොකරයිද රාජ්‍යය හැරදැමූ රජතුමා මෙන් මාතංග නාගරාජයා මෙන් හුදකලාව සැරිසරන්නේය.
ඒකාන්තයෙන් මිත්‍ර සම්පත ප්‍රශංසා කරමු ශ්‍රේෂ්ඨ වූ සමබර මිතුරෝ සේවනය කළ යුතුය. එසේ නොලැබ වැරදි දේ අනුගමනය කරන්නා හුදකලාව හැසිරෙන කඟවේනා මෙනි.
මනාසේ හැඳ පොරවන ලද ලෝකුරු පුතකු විසින් ස්වර්ණ-ප්‍රභාස්වර වර්ණ දැක දෑතින් ගැටෙන්නේ ලොව හුදකලාව හැසිරෙන කඟවේනා මෙන් වන්නේය.
මෙසේ මට දෙවැන්නකු සහාය වීමෙන් වචනයෙහි ඇලුණේ විවිධ දේ කරන්නේ මේ බිය පැමිණේවි යන අපේක්‍ෂා ඇත්තේ කඟවේනා මෙන් හුදකලාව සැරිසරන්නේය.
විචිත්‍ර මධුර මනෝහර වූ කාමයෝ විරූපාකාරයෙන් සිත පෙළත් කාම ගුණවල ආදීනව දැක කඟවේනා මෙන් හුදකලාව හැසිරෙන්නේය.
ගඩු උපද්‍රව, විපත් රෝග හුල් මේ බියද යන මේවා කාම වස්තුවල පිහිටි මේ බිය සිඳ දමා කඟවේනෙකු මෙන් හුදකලාව හැසිරෙන්නේය.
ශීතල උෂ්ණය සා පිපාසා සුළං අව්ව මැසි මදුරු උවදුර මේ සියළු උවදුරු මැනවින් දැන කඟවේනකු මෙන් හුදකලාව හැසිරෙන්නේය.
රැළ අතහරින හස්ති රාජයා මෙන් උදාර වූ හටගත් පංචස්කන්ධය කැමැති පරිදි අරණ්‍යයේ වාසය කරමින් කඟවේනා මෙන් හුදකලාව සැරිසරන්නේය.
අයෝග්‍ය තැන ඒකරාශී වීමද සාමයික විමුක්තියට බාධා වන්නේය ආදිච්ච බන්‍ධු වූ බුදුරදුන්ගේ වචන පිළිගෙන කඟවේනා මෙන් හුදකලාව සැරිසරන්නේය.
විකාර දර්ශන ආදියෙන් වලකින්නේ ලබන ලද නිවැරදි මගට පැමිණ, උපන්නා වූ ඤාණය නොදන්නා ලද්දේ කඟවේනා මෙන් හුදකලාව සැරිසරන්නේය.
ලොල් නොවූ, කුහක නොවූ පිපාසා නැති මැස්සන් රහිත රත්කොට පිරිසිදු කළ මෙන් සියළු ලොව ආකාර හිතවී කඟවේනා මෙන් හුදකලාව හැසිරෙන්නේය.
අනර්ථය දකින විෂම වූ පිරිසිදු නොවූ පාප සහාය දුරුකළ යුතුය තෙමේ බහුල වශයෙන් ප්‍රමාද වන්නා සේවනය නොකරන්නේය හුදකලාව හැසිරෙන කඟවේනා මෙනි.
බහුශ්‍රැත වූ ධර්මධරයන් භජනය කරවු! ප්‍රතිභාසම්පන්න උදාර මිතුරන් ඇසුරු කරවු සැකය දුරුකොට අර්ථය දැනගෙන හුදකලාව හැසිරෙන කඟවේනකු මෙන් වන්නේය.
ලොව කාම සැපතෙහි ඇල්ම දුරුකොට අලංකාර නොවී අපේක්‍ෂා රහිතව සිටින්නා විභූෂණ ආදියෙන් වැලකෙන සත්‍යවාදියා හුදකලාව හැසිරෙන කඟවේනකු මෙනි.
අඹුදරුවන්ද, මව්පියෝද ධන ධාන්‍ය නෑදෑයෝද කැමති පරිදි අතහැර දමා කඟවේනකු සේ හුදකලාව හැසිරෙන්නේය.
ඒකරාශී වූ මෙතම අල්ප වූ සෞඛ්‍යය අප්‍රසාදයද මෙහිලා බොහෝ දුකට හේතු වන්නේය මේ ප්‍රඥාවන්තයා මෙය හොඳින් දන්නේය හුදකලාව හැසිරෙන කඟවේනකු මෙන් වන්නේය.
සිහිල් දියදහරා එකට කලවම්කොට මිශ්‍රකොට දැල්වෙන ගින්න නිවනු ලබන්නේය එපරිදි කඟවේනකු සේ හුදකලාව හැසිරෙන්නේය.
ඇවිදීමට ලොල්වූ අය පහතට හෙළන ලද ඇස් ඇත්තේ නොවන්නේය රක්නාලද ඉඳුරන් ඇත්තේ රක්නාලද මනසක් ඇත්තේය. නොරක්නා ලද සිත දවාලනු ලබන්නේ, හුදකලාව හැසිරෙන කඟවේනකු සේ වන්නේය
ගිහි බන්ධන බහා තබා, පරසතු මලින් ගැවසී ගත්තෙකු මෙන් කෂාය වස්ත්‍ර ඇතිව නික්ම ගොස් හුදකලා වූ කඟවේනකු මෙන් හැසිරෙන්නේය.
රසයෙහි ගිජුවීම නොකළ යුතු ලොල් නොවී අනුපිළිවෙළින් යන්නී අනුන් විසින් පෝෂණය නොකරන්නී, කුල ගෙයක් පාසා නොඇලුණු සිත් ඇත්තේ, කඟවේනකු මෙන් හුදකලාව හැසිරෙන්නේය.
සිතින් පඤ්ච නීවරණයන් හැරදමා සියළු උපක්ලේශ ධර්මයන් දුරුකොට නොඇලී සෙනහස් දෝෂ සිඳ දමා කඟවේනකු මෙන් හුදකලාව හැසිරෙන්නේය.
සැපද දුකද කනපිට හරවා පෙරවූ සොම්නස් දොම්නස් පෙරටුව ඉවත ලබන ලද්දේ උපේක්‍ෂාවෙන් බලා පිරිසිදුව සමථයෙන් යුත්තේ කඟවේනකු මෙන් හුදකලාව හැසිරෙන්නේය.
පටන් ගත් වීර්ය ඇත්තේ පරමාර්ථයේ පිහිටා කුසීත නොවූ පැවතුමද, නොඇලෙන සිත් ඇති බවද දැඩි වීර්යයෙන් යුක්ත වූයේ දැඩි පරාක්‍රමයෙන් යුක්ත වූයේ කඟවේනකු මෙන් හුදකලාව හැසිරෙන්නේය.
ධ්‍යානයේ ඇලෙන්නේ මානය දුරලන්නේය නිතර ධර්මයේ පිහිටියේ ධර්මානුකූලව හැසිරෙන්නේය. භවයේ ආදීනව විමසා බලා කඟවේනකු සේ හුදකලාව හැසිරෙන්නේය.
තෘෂ්ණාව දුරුකොට අප්‍රමාදිව නිවන පතන, ශ්‍රැතවත් සිහිබුද්ධිය ඇතිව මුළාවට පත් නොවී, සංඛත ධර්මයන් මැනවින් අවබෝධ කොටගෙන කඟවේනකු මෙන් හුදකලාව හැසිරෙන්නේය.
ශබ්දයන් නොඉවසන සිංහයකු මෙන් දැලෙහි නොපැටලෙන වාතය මෙන් ජලය නොඇලෙන පියුම් පත මෙන් හුදකලාව හැසිරෙන්නේය - කඟවේනකු මෙන්.
සිංහයා දත් බලය කොටගෙන රැකෙන්නේය රජ සිවුපාවුන් මුල්කොට හැසිරෙන්නේය නිශ්ශබ්ද සෙනසුන් ඇසුරු කරවු තොප හුදකලාව හැසිරෙන කඟවේනකු සේ.
මෛත්‍රිය, උපේක්‍ෂාව, කරුණාව, විමුක්තිය මුදිතාවද සුදුසු කාලයේ සේවනය කරන්නේද සියළු ලෝ වැසියන් විරුද්ධ නොවී පවත්නේය හුදකලාව හැසිරෙන කඟවේනකු මෙනි.
රාගයද, ද්වේෂයද, මෝහයද හැරදමා සංයෝජන ධර්මයන්ද කඩා බිඳ දමා ජීවිත සංකාව දුරුකර ගන්නා හුදකලාව හැසිරෙන කඟවේනකු වැනි.
යහපත පිණිස මිත්‍රයන් භජනය කරති. සේවනය කරති නිකරුණේ මිතුරන් ඇසුර දුර්ලභය අපිරිසිදු මනුෂ්‍යයෝ ප්‍රඥාවෙන් හසුනොවෙත් හුදකලාව හැසිරෙන කඟවේනා මෙනි”
එහි **පබ්බෙසු භූතෙසු** යනු කඟවේනා බඳු පසේ බුදුවරු අපදාන සූත්‍රයයි කවර උපතක්ද? සියළු සූත්‍රයන්ගේ චතුර්විධ උපතක් කියත්. තමන්ගේ අදහසට අනුකූල වීම, අනුන්ගේ අදහසට අනුකූල වීම. උන් කරුණක් නිසා ප්‍රශ්නයක් විමසා පිළිතුරු තෙමේම සැපයීම වශයෙනි. එහි ඛග්ගවිසාණ සූත්‍රයෙහි අවශේෂ වශයෙන් පුච්ඡාවසික ප්‍රශ්නයක් නගා පිළිතුරු දීම කරුණු විශේෂයෙන් යම්හෙයකින්, මෙහි කිසියම් කිසියම් ගාථා වෙත්ද, ඒ ඒ පසේබුදු විසින් විමසන ලදුව කියන ලදී. කිසිවක් නොවිචාරණ ලද්දේද තමන්ගේ චරිතයට හා අදහස්වලට අනුරූප වූ උදානයක්මය. උදානයක් බැවින් කිසියම් ගාථාවකින් ප්‍රශ්න විමසන ලදුව කිසිවකු තමන්ගේ අදහස් වශයෙන් පහළවීම එහිදී මේ අවිශේෂ වශයෙන් ප්‍රශ්න විමසීමේ උපතයි. එය මුල පටන් මෙසේ දතයුතුය.
එක් සමයක භාග්‍යවතුන් වහන්සේ සැවැත්නුවර වැඩ වාසය කරන කල්හි ආයුෂ්මත් ආනන්ද තෙරුන්ට තනිව වාසය කරනවිට මෙසේ චේතනාවක් පරිවිතර්කයක් පහළවිය. බුදුවරුන්ගේ ප්‍රාර්ථනාද, බෝසත්දම් පිරීමද පෙනේ යනුවෙනි. එසේ ශ්‍රාවකයන්ටද, පසේබුදුවරුන්ටද නොපෙනෙන්නේය. යම්හෙයකින් මට බුදුරදුන් වෙත එළඹ විචාරන්නෙමි. උන්වහන්සේ සමවත් සුවයෙන් නැගිට භාග්‍යවතුන් වහන්සේ වෙත එළඹ ක්‍රමයෙන් මේ කරුණ විචාළහ. උන්වහන්සේට බුදුරදුන් පෙර යෝගාවචර සූත්‍රයක් දේශනා කළ සේක.
“මෙලොව පල දෙන ධර්මයන් අවබෝධ කරගැනීමෙන් පූර්ව යෝගාවචරයෙකුට ලැබෙන ආනිශංස පහකි. **අඤ්ඤං** අන්‍යයන් සතුටු කරවයි. නොඑසේ නම් සන්දෘෂ්ටික ධර්ම අවබෝධයෙන් සිත අන්‍යයන් සතුටු කරවයි. ඉක්බිති මරණ කාලයේ අන්‍යයන් සතුටු කරයි. අනතුරුව දේවපුත්‍රයකු සමානව අන්‍යයන් සතුටු කරවයි. අනතුරුව බුදුවරයකුගේ හමුවීමේදි වහාම අභිඥාලාභී වෙයි. තවත් පශ්චිම ආත්ම භාවයේදි පසේ බුදුවරයෙකු වෙයි යනුවෙන් වදාරා,
නැවත මෙසේ කීහ –
ආනන්දය, පසේ බුදුවරුනම් බෝසත් ප්‍රාර්ථනා ගුණවලින් යුක්තය. පූර්ව යෝගාවචරයෝ වෙති. එහෙයින් බුදු, පසේබුදු ශ්‍රාවක සියල්ලන්ගේ ප්‍රාර්ථනාව අභිනිහාර බුදුබව පැතීම බව කැමතිවිය යුතුය.
උන්වහන්සේ කීහ – ස්වාමීනි; බුදුවරුන්ගේ ප්‍රාර්ථනාවෝ කොපමණ වටීද? ආනන්දය; බුදුවරුන්ගේ පහළට අදහසක් සාරාසංඛ්‍ය කල්ප ලක්‍ෂයක්ද, මධ්‍යම ප්‍රමාණයේ අදහසක් අට අසංඛ්‍ය කල්ප ලක්ෂයක්ද, උපරිම උසස්ම පරිච්ඡේදනයක් සොළොස් අසංඛ්‍ය කල්ප ලක්ෂයක්ද මේ භේදය වෙනස්විය. ප්‍රඥාවෙන් අධික, ශ්‍රද්ධාවෙන් අධික, වීර්යයෙන් අධික වූවන්ට වශයෙන් දතයුතුය. ප්‍රඥාව අධික අයගේ ශ්‍රද්ධාව හීන වේ. ප්‍රඥාව ඉක්මවා ශ්‍රද්ධාව අධික වූවන්ගේ ප්‍රඥාව මධ්‍යම ප්‍රමාණ වේ. ශ්‍රද්ධාව ඉක්මවා වීර්ය අධික වූවන්ගේ ප්‍රඥාව අඩුවෙයි. වීර්යය ඉක්මවා නොපැමිණ සාරාසංඛ කල්ප ලක්ෂයක්ද දවසක් පාසා වෙස්සන්තර දාන සමාන දන් දෙන්නේ නමුත් ඒ හා බැඳුණු රූපය, සීල ආදී සියළු පාරමී ධර්මයන් පුරුදු කරන්නේ අතර බුදුවන්නේය යනු මෙබඳු තැනක් විද්‍යමාන නොවේ. කවර හෙයින්ද? ඤාණය ගැබට නොයයි. විපුල බව නොපත්වේ. පැසවීමට නොයයි. යම්සේ තුන්මාසයක්, සාර මාසයක්, පස්මසක්ද ඇවෑමෙන් නිදවන ශස්‍ය භෝග, ඒ ඒ කාලයට නොපැමිණ දවස් පතා සියක් වරක්, දහස් වරක් ගිජුවන්නේද, ජලය ඉසින්නේද, අතුරු පක්‍ෂයෙන් (මාසපෝයකින්) මාසයකින් හෝ නිපදවන්නේය යන මේ කාරණය විද්‍යමාන නොවේ. කවර හෙයින්ද? ශස්‍යභෝග ගැබ් (කිරි) නොගනියි. විපුල බවට පත් නොවේ. පැසවීමට නොයයි. මෙපරිදි නොපැමිණ සාරාසංඛ්‍ය කල්ප ලක්‍ෂයක් ඇතුළත බුදුවන්නේ යයි යන මේ කාරණය විද්‍යමාන නොවේ. එහෙයින් කියන ලද පරිදිම සුදුසු කල පාරමී පිරීම කළයුතුය. ඤාණය පිරිපුන් වීම වැඩීම පිණිස, මෙපමණ කලකින් බුදුබව ප්‍රාර්ථනා කරන්නේ බෝසත් දම් පිරීමට සමාපත්ති අටම කැමැතිවිය යුතුයි. මෙය වනාහි –
“මිනිසත් බවද, ලිංග සම්පත්තියද, ශාස්තෘවරයකු දැකීමේ වාසනාවද, පැවිදි වීමේ ගුණ මහිමයද බුදුවීමට කැමැත්තද යන අෂ්ට සමෝධාන (සමාදන් විය යුතු) අභිනිහාර ධර්ම සඵල වන්නේය.”
**අභීනීහාරො** යනු, මූලික ශ්‍රේෂ්ඨ කරුණු යන මෙයට විශේෂ වචනයකි. එහි මනුස්සත්තං යනු මනුෂ්‍ය ජාතියයි. මනුෂ්‍ය ජාතිය හැර අවශේෂ ජාතිවලද, දේව ආත්මයේ සිටියහු හටද අභිලාෂය සමෘද්ධ නොවේ. මෙහි සිටියහු විසින් බුදුබව ප්‍රාර්ථනා කරන්නාහු විසින් දාන ආදි පින්කම්කොට මිනිසත් බවම ප්‍රාර්ථනා කළ යුතුය. එහි සිට අභිලාෂය කළ යුතුය. මෙසේ සමෘද්ධ වේ. **ලිංග සම්පත්ති** යනු පුරුෂ බවයි. පිරිමි කමයි. ස්ත්‍රීන්ටද, නපුංසක උභතො ව්‍යඤ්ජනිකයන්ටද මනුෂ්‍ය ජාතියේ සිටින්නේ නමුත් ප්‍රාර්ථනාව සඵල නොවේ. එහි සිටින්නවුන් බුදුබව ප්‍රාර්ථනා කරන්නේ නම් දානාදි පින්කම් කොට පුරුෂ බවම ප්‍රාර්ථනා කළ යුතුය. එහි සිට අභිලාෂය කළ යුතුය. මෙසේ සමෘද්ධ වේ. **හේතු **යනු අරහත් උතුමකුගේ සම්පත් ඇසුරු කිරීම යමෙක් ඒ ආත්මභාවයේ උත්සාහ කරමින් රහත් බවට පත්වීමට හැකි වේද? ඔහුගේ පණිධිය අභිලාෂය සමෘද්ධ වේ. අනෙක් අයට නොවේ. සුමේධ පණ්ඩිතයාට මෙනි. ඔහු දීපංකර පාමුල පැවිදිව ඒ ආත්ම භාවයෙන් රහත් බවට පැමිණීමට සමර්ථ විය. **සත්‍ථාර දස්සනං** යනු බුදුවරුන්ගේ සම්මුඛ දර්ශනයයි. එසේ සඵල වේ. නැතිනම් අන්පරිදි නොවේ. සුමේධ පණ්ඩිතයාට මෙනි. හෙතම දීපංකර බුදුරදුන් ඉදිරියේ දැක ප්‍රාර්ථනාව කෙළේය. **පබ්බජ්ජා** යනු අනගාරික ස්වභාවයයි. හෙතමද ශාසනයේ හෝ කර්මවාදියකු, ක්‍රියාවාදියෙකු, තාපසයකු, පරිබ්‍රාජික නිකායක නිරතවීම වටීය. සුමේධ පණ්ඩිතයාට මෙනි. ඔහු තාපසයකු වී ප්‍රාර්ථනාව කළේය. **ගුණ** **සම්පත්ති **යනු ධ්‍යාන ආදි ගුණ ප්‍රතිලාභයයි. පැවිද්දාටද ගුණ සම්පත්තියෙහි පිහිටීම කැමැතිවිය යුතුය. එසේ නොවේ නම් යහපත් නොවේ. සුමේධ පණ්ඩිතයා මෙනි. හෙතම පංච අභිඥා අෂ්ට සමාපත්ති ලාභියෙකු වී බුදුවීමේ අභිලාෂය පැතිය. **අධිකාරො** යනු ආත්ම පරිත්‍යාගයයි. ජීවිත පරිත්‍යාගය කොට හෝ තම අභිලාෂය කැමැති වෙයි. සෙසු අයට එසේ නොවේ. සුමේධ පණ්ඩිතයා මෙනි. ඔහු වනාහි –
“බුදුරද, සිසුන් සමග මා මැඩගෙන වඩීවා මඩ මත්තෙහි මා නොතැරවන්නේ නම් මට හිත පිණිස පවතින්නේය.”
මෙසේ ආත්ම පරිත්‍යාගය කොට ප්‍රාර්ථනා කළේය. **ඡන්‍දතා **යනු කරනු කැමැත්තයි. යමෙකුට කැමැත්ත බලවත් වේද, එය ඉෂ්ට වෙයි. කැමති වෙයි. එය ප්‍රණිධිය කොතෙක් වේද, කිසිවකු පවසන්නේද, කවරෙක් සාරාසංඛ්‍ය කල්ප ලක්ෂයක් නිරයේ පැස බුද්ධත්වය කැමැති වේද, ඒ අසා යමෙක් මද එසේ කීමට උත්සාහ කරයිද? එම අදහස බලවත් වේයයි දතයුතුය. එසේ ඉදින් යමෙක් කියන්නේද? සියළු සක්වල චිරි චිරි ගා පැසෙන අඟුරු පිරුණේ මැඩ බුදුබව කැමැති වෙයිද? කවරෙක් සියළු සක්වල සැතිත් උල්වලින් ගැවසී මැඩ බුදුබව කැමැති වෙයි. කවරෙක් මුළු සක්වල මට්ටමට ජලය පුරවා උතුරුවා බුදුබව කැමැති වේද? කවරෙක් මුළු චක්‍රාවාටය නිරන්තරයෙන් උණපඳුරුවලින් වසා දමමින් මඩිමින් ඉක්මවා බුදුබව කැමැති වේද? ඒ අසා යමෙක් ඒ ‘මම’ යයි කීමට උත්සාහ කරයිද? ඔහුගේ කැමැත්ත බලවත් යයි දතයුතුය. මෙබඳු ආකාරයෙන් කිරීමට කැමැත්තේ කැමැත්තෙන් සමන්විතව සුමේධ පණ්ඩිතයා බෝධි ප්‍රණිධිය කැමැත්ත පැතීය යනුවෙනි.
මෙසේ සමෘද්ධිමත් වූ අභිනීහාර වී ඇති බෝධිසත්ත්වයෝ මේ අටළොස් අභව්‍ය ස්ථානවල නූපදියි. ඔහු වනාහි එතැන් පටන් ජාති අන්ධයෙක් නොවෙයි. ජාති බධිරෙක් නොවේ. උම්මත්තකයෙක් නොවේ. ගොළුවෙක් නොවේ. ප්‍රේතයෙකු නොවේ. ම්ලේච්ඡයන් උපදින ප්‍රදේශයේ නූපදියි. දාසියකගේ කුසේ නූපදියි. නියත මිථ්‍යා දෘෂ්ටිකයෙක් නොවේ. ඔහුට ලිංග විපර්යාසයක් නොවේ. පංච ආනන්තරිය පාපකර්ම නොකරයි. කුෂ්ට ඇත්තකු නොවේ. පශ්චිම ආත්මභාවයේ තිරිසන්ගත යෝනියේ නූපදියි. එසේ වුවද ඇතකුට වඩා බලවත් වේ. සාපිපාසා වලින් පිරි නිජ්ඣාම තණ්හික ප්‍රේතලෝකයේ නූපදියි. කාලපේකා නම් අසුර නිකායේ නූපදියි. අවීචි නිරයේ නූපදියි. ලෝකන්තරික අපායේ නූපදියි. කාමාවචර ලෝකවලදී මාරයා නොවේ. රූපාවචර ලෝකවලදී අසඤ්ඤි භවයේ නූපදිති. සුද්ධාවාස බඹලොව නූපදියි. අරූප භවවල නූපදියි. අනෙක් චක්‍රාවාටයෙහි නොසැරිසරයි.
ඇවිදිය හැකි, වෑයම් කළහැකි, නොමගින් වැලකිය හැකි හිතචර්යාවේ යෙදිය හැකි සතර බුද්ධ භූමියෙහි සමන්විත වේ.
“උත්සාහය වීර්ය යයි කියනු ලැබේ. මාර්ගය ප්‍රඥාව යයි කියනු ලැබේ. මැඩගෙන යාම අධිෂ්ඨානයයි. හිත චරියාව මෛත්‍රිය වැඩීමයි”
යයි දතයුතුය. තවද මෙහි නෛෂ්ක්‍රම්‍යය අධ්‍යාශය තනිව සිටීමේ අධ්‍යාශය හෙවත් කැමැත්ත, අලෝභ අධ්‍යාශය අදෝෂ අධ්‍යාශය, අමෝහ අධ්‍යාශය, දුකින් මිදිමේ අධ්‍යාශය යයි අධ්‍යාශ හය බෝධිය මුහුකුරා යාම පිණිස ඉවහල් වෙති. යම්විටක නෙක්ඛම්ම අධ්‍යාශය සමන්විත වූ විට බෝධිසත්ත්වයෝ කාමයෙහි දොස් දක්නා සුළුය. පවිවේක හෙවත් හුදකලා වීමේ අධ්‍යාශය බෝධිසත්ත්වයන්ට රංචු ගැසීමේ හෝ සමූහ වශයෙන් ඒකරාශි වීමේ දොස් දක්නා සුළු වේ. අලෝභ අධ්‍යාශයේදී බෝධි සත්ත්වයෝ ලෝභයෙහි දොස් දක්නා සුළුය. අදෝස අධ්‍යාශයේදී බෝධිසත්ත්වයෝ ද්වේෂයේ දොස් දක්නා සුළුය. අමෝහ අධ්‍යාශයේදී බෝසත්හු මෝහයේ දොස් සොයයි. නිස්සරණාධ්‍යාශයේදී බෝධිසත්ත්වයෝ සියලු භවවල දොස් දක්නා සුළුය යයි කියනු ලැබෙත්. ඒවායෙන් සමන්විත වේ යනුයි.
පසේ බුදුවරු නම් කොපමණ කලක් ප්‍රාර්ථනා කරනු වටීද? පසේ බුදුවරුන්ට දෙඅසංඛ්‍ය කල්ප ලක්‍ෂයක් තිස්සේ මෙතරට පැමිණීමට නොහැකිවන්නේ එයට කාරණාව කියන ලද අයුරින්ම දතයුතුය. මෙපමණ තරම්වත් කාලයක් පසේ බුදුබව සඳහා ප්‍රාර්ථනා කරන්නහුගේ බුදුබවට හේතුකාරණා සම්පත් පහක් බව කැමැති විය යුතුය.
“මනුෂ්‍යත්වය, ලිංග සම්පත්තිය, ආශ්‍රව පහකිරීමේ කැමැත්ත, අධිකාර පසේ බුදුවීමේ කැමැත්ත යන මේවා අභිනීහාර කාරණා වේ.”
එහි **විගතාසවදස්සනං** යනු බුදු පසේ බුුදු ශ්‍රාවකයන්ගේ යම්කිසි දර්ශනයක් ඇත යන අර්ථයයි. සෙසු කරුණු ඉහත කියන ලද පරිදිම වේ.
තවද ශ්‍රාවකයන්ගේ ප්‍රාර්ථනා කොතෙක් වටීද? අග්‍ර ශ්‍රාවකයන් දෙදෙනාට එක් අසංඛෙය්‍ය කල්ප ලක්‍ෂයකි. අසූමහා ශ්‍රාවකයන්ට කල්ප ලක්‍ෂයකි. එසේම බුදුරදුන්ගේ මව්පියන්ම, උපස්ථායකයාට පුත්‍රයාට අනතුරුව මෙතරවිය නොහැකිය. එහි කරුණු කියන ලද පරිදිම වේ. මේ සියළු දෙනාගේම අභිලාෂය කැමැත්ත යයි, අංග දෙකකින් සමන්විත වේමය. බුදුබව පැතීම වෙයි.
මෙසේ මේ ප්‍රාර්ථනාවද, මේ අභිනිහාරයෙන් යම්සේ කියන ලද කාල පරාසය තුළ පාරමීදම් පුරා ලොව බුදුවරු උපදින බැවින් ක්‍ෂත්‍රිය කුලයෙහි හෝ බ්‍රාහ්මණ කුලයෙහි හෝ උපදිති. පසේ බුදුවරු ක්‍ෂත්‍රිය බ්‍රාහ්මණ ගෘහපති කුලයන්ගේ වෙනත් අග්‍ර ශ්‍රාවකයෝ වනාහි බුදුවරු මෙන් ක්‍ෂත්‍රිය බ්‍රාහ්මණ කුලවලම වේමය. සියලු බුදුවරු කල්ප විනාශය සිදුවන කල්පයෙහි නූපදිති. කල්ප විනාශය සිදුවන කල්පයෙහි උපදිති. එසේම පසේ බුදුවරු ඔවුහු බුදුවරු උපදින කාලයෙහි නූපදිති. බුදුවරු තෙමේද අවබෝධ කරගනියි. අනුන්ටද අවබෝධ කරවති. පසේ බුදුවරු, තෙමේ අවබෝධ කරගනිති. අනුන්ට අවබෝධ කරලීමට නොහැකි වෙති. අර්ථ රසයම පිරිසිඳ දැනගනිති. ධර්මරසය නොවේ. ඔවුහු ලෝකෝත්තර ධර්ම පැනවීමට නොහැකි වෙති. එසේ පනවා ආරෝපණය කොට දේශනා කිරීමට නොහැකි වෙති. මුගටියකු දුටු සර්පයා මෙන් වනයෙහි සැරිසරන්නකු විසින් නගරයේදී කන ලද ව්‍යඤ්ජන රසය මෙන් ඒ අයට ධර්මාභිසමය නොවේ. සියළු සෘද්ධි සමාපත්ති, පටිසම්භිදා පත්ති ආදී කොටස්වලට පැමිණෙති. ගුණයේ විශිෂ්ටත්වයෙන් බුදුවරුන්ට යටය. ශ්‍රාවකයන්ට ඉහළ වෙත්. අන්‍යයෝ පැවිදිකොට අභිසමාචාරික චාරිත්‍රාදි ශික්‍ෂා නොහික්මවති. අවසානයේ සිතට වද දෙන කළයුතු දේවල්වලට නොපැමිණෙත්. මෙසේ උදෙසීමෙන් උපෝෂථය කරත්. කරන්නේද, ගන්ධමාදන පර්වතයේ මදටිය ගසක් මුල රන්මළුවට රැස්ව “අද උපෝෂථ දිනයයි” වචන මාත්‍රයෙන් හෝ උපෝෂථය කරති. මෙසේ බුදුරදුන් ආයුෂ්මත් ආනන්ද තෙරුන්ට පසේ බුදුවරුන්ගේ සියළු ආකාරයෙන් පරිපූර්ණ වූ ප්‍රාර්ථනාද, අභිනීහාරද වදාරා, දැන් මේ ප්‍රාර්ථනාද, මේ අභිනිහාරයෙන්ද සමන්විත වූ ඒ ඒ පසේ බුදුවරුන් ගැන කීමට සබ්බෙසු භූතෙසු නිධාය දණ්ඩං යන ආදි න්‍යායෙන් මේ ඛග්ගවිසාණ සූත්‍රය දේශනා කළ සේක.
මෙහි තවදුරටත් අවිශේෂයෙන් ප්‍රශ්න විචාරණ ලදුව ඛග්ගවිසාණ සූත්‍රයේ උපතද, දැන් විශේෂයෙන් කිවයුතුය. තවද ඒ ගාථාවේ උපතද, මෙසේ දතයුතුය. ඒ පසේබුදුරදුන් පසේ බුදු බෝසත් අවධිය පසුකරන්නේ ද්වි අසංඛ්‍ය කල්ප ලක්‍ෂයක් පාරමී දම් පුරා, කාශ්‍යප බුදුරදුන්ගේ ශාසනයේ පැවිදි වී, අරණ්‍යවැසියකු වී **ගතපච්චාගතවත්තං** (යාම-ඒමේ වත සක්මන) පුරමින් ශ්‍රමණ දහම් කළ සේක. මෙතෙම මේ වත් නොපුරා පසේ බුදු බෝධියට පැමිණි බවක් නම් නැත. මේ යාම-ඒමේ වත නම් කුමක්ද? එසේ කියන්නෙමු.
මෙහි එක භික්‍ෂුවක් යයි ආපසු නොඑයි. ඇතැමෙක් පසුපස එයි. ඉදිරියට නොයයි. එහිදී යම් භික්‍ෂුව එතැනම නැගිට චෛත්‍ය අංගන බෝධි අංගන වත්පිළිවෙත් කරා බෝරුකට පැන් (ඉස) වත්කොට පැන්කලය පුරවාගෙන, පැන්මලුවේ තබා ආචාර්ය වත් උපාධ්‍යාය වත් ඉෂ්ටකොට අසූ දෙදහසක් අනු ශික්‍ෂාපද සමාදන් වී පවතියි. හෙතම ශරීර ප්‍රතිකර්ම කොට සේනාසනයට පිවිස පිඬු පිණිස හැසිරෙන වේලාව එනතුරු ඒතාක් විසිතුරු ආසනයේ හිඳ කල්යවා වේලාව දැන හැඳ පොරවා කාය බන්ධනය පටිය බැඳ, තනිපට සිවුර ඒකාංශකොට පොරවා, දෙපට සිවුර උරහිසේ දමා, පාත්‍රය අංශයකින් එල්ලාගෙන, කමටහන් මෙනෙහි කරමින් චෛත්‍ය මළුවට පැමිණ, චෛත්‍යය ද බෝධිය ද වැඳ ගම සමීපයේදී පොරවාගෙන පාත්‍රය ගෙන ගමට පිඬු පිණිස පිවිසෙයි. මෙසේ, පිවිසුණු කල්හි පින්ලාභි භික්‍ෂුවක් උපාසකයන් විසින් සත්කාර කරන ලද්දේ ගරුකරන ලද්දේ උපස්ථායක කුලයේ හෝ වේවා නික්මෙන ශාලාවෙන් නික්මගොස් උපාසකයන් විසින් ඒ ඒ ප්‍රශ්න විචාරනු ලබන්නේ ඔවුන්ගේ ප්‍රශ්න විසඳීමෙන්ද, ධර්මදේශනා පැවසීමෙන්ද ඒ මෙනෙහි කිරීම ඉවත දමා නික්මෙයි. විහාරයට ආවා වූ භික්‍ෂුවද ප්‍රශ්න විචාරා කියයි. ධර්මය පවසයි. ඒ ඒ ව්‍යාපාර කටයුතුවලට පැමිණෙයි. පසුබත් කාලයේද, පෙරවරු කාලයේද මධ්‍යම යාමයේදීද මෙසේ භික්‍ෂූන් සමග ගැටී කාය ශරීර ආබාධයෙන් පශ්චිම යාමයේදී නිදයි. කමටහන් මෙනෙහි නොකරයි. මෙයට ගෙනයයි ආපසු ගෙන නොඑයි.
යමෙක් රෝගාබාධ බහුල වේද, ආහාර බහුලකොට වෙයි. අළුයම් කාලයෙහි මනාකොට පූරණය නොකරයයි කලින්ම නැගිට කියන ලද ආකාර වත් හෝ කිරීමට නොහැකි වෙයි. කමටහන් හෝ මෙනෙහි කිරීමෙන් අනුන් විසින් දෙන ලද, කැඳ හෝ කෑ යුතු දෙයක් හෝ බෙහෙත් හෝ ප්‍රාර්ථනා කරන්නේ කල් ඇතිවම පාසිවුරු ගෙන ගමට පිවිසෙයි. එහි කැඳ හෝ කෑයුතු දේ හෝ බත් හෝ බෙහෙත් හෝ ලබන ලද්දේ පාත්‍රය බැහැරකොට බත් කිස නිමවා පනවන ලද ආසනයේ හුන්නේ කර්මස්ථාන මෙනෙහිකොට විශේෂයකට පැමිණ හෝ නොපැමිණ හෝ විහාරයට ගොස්, ඒ මෙනෙහි කිරීමෙන්ම වාසය කරයි. මෙයට පච්චාහරති න හරති යයි කියනු ලැබේ. මෙබඳු ආකාර භික්‍ෂුවක කැඳ බී විදර්ශනා වඩා බුද්ධාසනයේ රහත් බවට පැමිණ ගණන් සීමාව ඉක්මවා ගොසිනි. සිංහලද්වීපයේ ඒ ඒ ගම්වල ආපනශාලාවේ ආසන නැද්ද, එතැන භික්‍ෂු හිඳගෙනම කැඳ පානය කොට රහත් බවට නොපැමිණියාහ.
යමෙකු ප්‍රමාද විහාරි වේද, බහා තැබූ ධුර ඇත්තේ සියළු වත් බිඳගෙන පස්වැදෑරුම් සියළු සිත් නිරවශේෂ ලෙස බැඳුණු සිත් ඇතිව වාසය කරමින් කර්මස්ථාන මෙනෙහි කිරීම නම් නුසුදුසු යයි ගමට පිඬු පිණිස පිවිස ගිහියන් සමග අල්ලාප සල්ලාපයෙන් යුක්ත වූයේ හිස් අයකු ලෙසට නික්මෙයි. මෙය නෙව හරති න පච්චා හරති යයි කියනු ලැබේ.
යමෙක් කල් ඇතිව නැගිට පෙර කියන ලද අයුරින් සියළු වත් පුරවා පිඬු පිණිස හැසිරෙන වේලාව දක්වා පලඟට නැග කමටහන් මෙනෙහි කරයි. කර්මස්ථාන දෙවැදෑරුම් වේ. සබ්බත්‍ථක - සැමතැන ප්‍රයෝජනවත්පාටිහාරියා - පරිහරණය කළ යුතු පිළිවෙල. එහි සබ්බත්‍ථක යනු මෛත්‍රියද, මරණානුස්සතියද වේ. එය වනාහි සියලු තැන කැමැතිවිය යුතුය. සියලු තැන සබ්බත්‍ථක යයි කියනු ලැබේ. මෛත්‍රී නම් ආවාස ආදියෙහි මෛත්‍රී විහරණයෙන් යුතු භික්‍ෂුව සබ්‍රහ්මචාරීන්ට ප්‍රිය වෙයි. මනාප වූයේ එතැන පහසුව නො ඇලී වාසය කරයි. දේවතාවන් අතර මෛත්‍රී විහරණයෙන් යුතු වූවා දේවතාවන් විසින් මනාව රකින ලදුව සැපසේ කල්ගත කරයි. රාජරාජ මහාමාත්‍යාදීන් අතර මෛත්‍රී විහරණයෙන් යුතුව ඔවුන් විසින් මගේ මගේ යන හැඟීම ඇතිව සැප විහරණය කරයි. ගම් නියම් ගම්වල මෛත්‍රී විහරණයෙන් යුතු වූවා සියළු තැන භික්‍ෂාචාර්යා ආදියෙහිදී මිනිසුන් විසින් සත්කාර සම්මාන කරන ලදුව සැපසේ විහරණය කරයි. මරණානුස්සති භාවනාව තුළින් ජීවිතය පිළිබඳ ඇල්ම අතහැර අප්‍රමාදීව වාසය කරයි.
යමෙකු වනාහි සැමකල්හි පරිහරණය කළයුතු චර්යානුකූලව ගතයුතු දස අසුභ කසින අතර වෙනත් චතුධාතු වවත්‍ථානයම සැමකල්හි පරිහරණය කළයුතුය. රැකිය යුතු වූද වැඩිය යුතු වූද දේ පාටිහාරිය යයි කියනු ලැබේ. මූලික කර්මස්ථානයම වැඩ කැමැති කුලපුත්‍රයන් විසින් ශාසනයේ පැවිදි වී දහය විස්ස තිහ හතළිහ පනහ සීය වශයෙන් එකට වාසය කරමින් සාකච්ඡාකොට වාසය කරත්. ඇවැත්නි; නුඹලා ණය නැතිව, බිය නැතිව ජීවන කරුණු නැතිව පැවිදි වූවෝ දුකින් මිදෙනු කැමැතිව පැවිදි වූ හෙයින් සංසාර ගමනේදී උපන් ක්ලේශ, ගමනේදීම ඉවත් කරවු. නිග්‍රහ කරවු. හුන් තැනේදී, යහනේදී උපන් කෙලෙස් යහනේදීම බැහැර කරවු.
ඔවුහු මෙසේ කතිකාකොට පිඬු පිණිස හැසිරෙන්නෝ සැතපුම් අටකදී අඩ ගව්වක් අතරදී ගල් පර්වත වෙත්ද? ඒ පිළිබඳ සංඥාවෙන් කර්මස්ථාන මෙනෙහි කරමින්ම යති. ඉදින් කිසිවකුට ගමනේදී කෙළෙස් උපදවයිද? ඔහු එතනදීම බැහැර කරවු. එසේ කිරීමට නොහැකි වන්නකු සිටියිද? ඉක්බිති ඔහු පසුපසින් ගමන් කරමින් සිටියි. ඒ මේ භික්‍ෂුව ඔබට උපන් විතර්ක දනියිද? ඔබට ඒවා නුසුදුසු යයි තමන්ට ප්‍රතිචෝදනා කොට විදර්ශනාව වඩා එහිදීම ආර්ය භූමියට බැසගනියි. එසේ නොහැකි වන්නෝ සිටිත්ද? අනතුරුව ඔහුට පසුව යන්නාහු හිඳියි. ඔහුට හෝ ආර්ය භූමියට බැස්සවීමට නොහැකි වන කල්හි ඒ කෙලෙස් ක්‍ෂයකොට කමටහන් මෙනෙහි කරමින්ම යයි. කමටහන් නැද්ද? ඉක්බිති ඔහු පසුපසින්ම ගම්න කරයි. ඔහු මේ භික්‍ෂුව ඔබට උපන් විතර්ක දනියි. කෙළවර ඒවා නුසුදුසු යයි වෙන්කොට හඳුනාගැනීමෙන් පා බිම තබා පෙරළා නැවතී පෙර මුල් ප්‍රදේශයටම යයි. ආලින්දවැසි මහාඵුස්සදේව තෙරුන් මෙනි.
උන්වහන්සේ වර්ෂ දහනවයක් පුරා යාම-ඒම වත් පුරමින්ම වාසය කළ සේක. මිනිස්සුද අතරමග සී සාමින්ද, වපුරමින්ද, මඩිමින් ද ක්‍රියා කරමින් තෙරුන් එසේ ගමන් කරනු දැක මේ තෙරුන් නැවත නැවත නැවතී ගමන් කරති. කිමෙක්ද මංමුළා වූයේද, නැතහොත් කිසියම් අමතක වීමක්ද? විමසා බලන්නේ උන්වහන්සේ එය නොබලා කර්මස්ථානයෙන් යුතු වූ සිතින් ශ්‍රමණ දහම් කරමින් විසිවර්ෂයක් ඇතුළත රහත් බවට පැමිණි සේක. රහත්බවට පැමිණි දිනයේ උන්වහන්සේගේ සක්මන කෙළවර අධිගෘහිත දේවතාවෝ ඇඟිල්ලෙන් දී පහනක් දල්වා සිටියාහ. සතරවරම් මහරජවරුද, දෙවියන්ට අධිපති ශක්‍රයාද සහම්පති බ්‍රහ්මයාද, උපස්ථානයට ආවාහුය. ඒ ආලෝකය දැක වනවාසී තිස්ස තෙරුන් ඒ දෙවෙනි දිනයේ විචාළේය. රාත්‍රී කාලයේ ආයුෂ්මතුන් සමීපයේ ආලෝකයක් විය. ඒ ආලෝකය කිම? තෙරුන් විස්තර කරන්නේ ඔභාස යනු පහනයි. ආලෝකය වෙයි. මාණික්‍ය ආලෝකයද වෙයි. මේ ආදිය කීහ. ඔහු ඔබටද පිළිවදන් දෙවු. මෙහෙයවන ලදුව එසේ යයි පිළිගෙන දැනුම් දුන්නේය.
කලුවැල් මණ්ඩපවාසී මහානාග තෙරුන් මෙනි. උන්වහන්සේද යාම-ඒම වත පුරන්නේ පළමුව බුදුරදුන්ට මහා ප්‍රධාන පූජාව කරමියි වර්ෂ සතක්ම එකතැන ඇවිදිමින්ම සිටීමට අධිෂ්ඨාන කළ සේක. යළිත් සොළොස් වියේදී යාම-ඊම වත පුරා රහත් බවට පැමිණියේය. මෙසේ කර්මස්ථාන සුදුසු වූ සිතින්ම සිත් නොකැළඹෙන සිතින් යුතුව පෙරළා එමින් ගම සමීපයට ගොස් යම්ද? පැවිදි වෙම්දැයි සැක නොමැතිව සුදුසු තැන සිට සඟල සිවුර පොරවා පාත්‍රය ගෙන ගම්දොරට පිවිස කුණු වලකින් ජලය ගෙන කට පුරවාගෙන ගමට පිවිසෙයි. ආහාර දීමට වැඳීමට හෝ සමීප වූ කල්හි මිනිසුන්ට දීර්ඝායුෂ වේවා! වචන මාත්‍රයෙන් මගේ කර්මස්ථානය විපිළිසර නොවේවා’යි ඉදින් ස්වාමීනි, අද සත්වෙනිදාද නැතහොත් අටවෙනිදාදැයි විචාරන්නේ ජලය ගිලී දන්වයි ඉදින් දවස අසන්නකු නොමැති නම් නික්මෙන වේලාවේ ගම්දොර සිට යයි.
ලක්දිව ගලම්බ තොට විහාරයෙහි වස් සමාදන් වූ පනහක් පමණ භික්‍ෂූන් මෙනි. ඔවුහු වනාහි වස් එළඹෙන පෝය දවසෙහි රහත් බවට නොපැමිණ මිස ඔවුනොවුන් කථාබහ නොකරන්නෙමුයි සාකච්ඡා කළහ. ගමට පිඬු පිණිස පිවිසෙන්නෝ ගම් දොරටුවේදී ජලය ගෙන කට පුරවාගෙන පිවිසියහ. දින විචාරණ කල්හි ගිල දැන්වූහ. නොවිචාරණ කල්හි ගම්දොරටුව සිට විහාරයට ගියහ. එහි මිනිස්සු නැවතී සිටිනු දැක දැනගත්හ. අද එකකු ආවේය. අද දෙදෙනෙකු යයි මෙසේ සිතීහ. කුමක් නිසා මේ උතුමෝ අප සමග කථා නොකරත්ද? නැතහොත් ඔවුනොවුන් ඔවුනොවුන් සමග කථා නොකරත්ද? ඒකාන්තයෙන් කලහයක් උපන්නේ වන්නාහ. යළිදු ඉදින් ඔවුනොවුන් ක්‍ෂමා කරන්නෙමුයි, සියල්ලෝ විහාරයට ගියහ. එහි පනහක් පමණ භික්‍ෂූන් වස් සමාදන්ව සිටිනකල්හි, භික්‍ෂු දෙනමක් එකවිට ශබ්ද නොකළහ. අනතුරුව ඔවුන් අතර සිටි බලාසිටින මිනිසකු මෙසේ කීවේය. පින්වතුන් කලහ කරගනිමින් සිටින නිසා මෙබඳු වේද, මටසිලිටු චෛත්‍ය මළුවටද, බෝධිමළුවටද රැස් වූවෝ අතුපතු ගෑම් ආදිය සිදුකොට පැන් ආදී පූජා වස්තු ගෙන එති. ඔවුහු අනතුරුව නතරවී ඒ භික්‍ෂූහු වස්කාලය තුළදීම විදර්ශනාව වඩා රහත් බවට පැමිණ මහා පවාරණයෙන් පිරිසිදුව පවාරණය කළහ.
මෙසේ කාලවල්ලි මණ්ඩපවාසී මහානාග තෙරුන් මෙනි. කර්මස්ථානයෙන් යුතු සිතින් පා ඔසවමින් ගම සමීපයට පැමිණ ජලය උගුරක් ගෙන සුරාසොඬුන් ධූර්තයන් කලහකරුවන් මෘග ඇතුන් අශ්වයන් නැති වීදියක් සලකාගෙන ඒ වීදියට පිවිසෙයි. එහි පිඬු පිණිස හැසිරෙමින් ඉක්මන් ඉක්මන් නොවී ගමන් කරයි. ඉක්මන් පිණ්ඩපාත ධුතාංගයක් නම් නැත. විෂම භූමි ප්‍රදේශයකට පැමිණි ජල කරත්තයක් මෙන් නිශ්චලව සිට යයි. අනුපිළිවෙලින් ගෙදොරට පිවිසියේද, දියයුතු නොදිය යුතු දේ සැළකීමට ඒ හා සමා කාලයක් පැමිණෙන්නේ භික්‍ෂාව ගෙන සුදුසු පරිදි ටික වේලාවක් හිඳ, කමටහන් මෙනෙහි කරමින් ආහාරයෙහි පිළිකුල් සංඥාව උපදවා ඉන්ද්‍රියයන් බිඳන ආලේපන රස මස් මාංශ නොවන බව ප්‍රත්‍යවේක්‍ෂා කරමින් අංග අටකින් සමන්විත ආහාරයක් ගෙනාවේ යයි “දහනය පිණිස නොව, මදය පිණිස නොව, වළඳන්නෙමියි” ඊට සුදුසු යයි, ජලකෘත්‍ය කොට, මොහොතක් බත් ක්ලාන්තය දුරුකොට, පෙරබත් කාලය, සවස්වරුව, පළමුයාමය, මැදියම, මධ්‍යම යාමය ද වශයෙන් කමටහන් මෙනෙහි කරයි. මෙයට හරති, ගෙනඒමද පච්චාහරති පසුපස ඒමද යයි කියනු ලැබේ.
මෙපරිදි ගෙනඒම වැළඳීම යාම-ඒම ආදියද කියනු ලැබේ. මෙය පුරනා විට ඉදින් වාසනාවේද, සම්පත් වේද, පළමු වයසේදීම රහත් බවට පැමිණෙයි. නොමැතිනම්, මධ්‍යම වයසේ පැමිණෙයි. මධ්‍යම වයසේ නොපැමුණේ නම් අනතුරුව මරණ සමයේ වේ. මරණ සමයේ නොපැමිණේ නම් අනතුරුව දේවපුත්‍රයකු වී, දේවපුත්‍රයෙකු නොවූයේ නම් පසේ බුදුවරයෙකු වී පිරිනිවන්පාති. අනතුරුව බුදුවරුන්ගේ ඉදිරියේ වහාම අභිඥාලාභී වෙයි. බාහිර තෙරුන් මේ සාරිපුත්ත තෙරුන් මෙන් මහා ප්‍රාඥ වෙයි.
මේ පසේ බෝධිසත්ත්වයන් කස්සප බුදුරදුන්ගේ ශාසනයේ පැවිදි වී අරණ්‍යගතවී වර්ෂ විසිදහසක් යාම-ඒම වත පුරා කලුරියකොට කාමාවචර දෙව්ලොව උපත ලැබීය. එතැනින් චුතවී බරණැස රජුගේ අගමෙහෙසියගේ කුසෙහි පිළිසිඳ ගත්තේය. පින්වන්ත ස්ත්‍රීහු එකෙණෙහි ගැබ් ගැනීම දැනගනිත් ඈලා අන් අයට වඩා වෙනස්. එහෙයින් ඇයද ඒ ගැබ් ගැනීම රජුට දැනුම් දුන්නාය. මේ ස්වභාව ධර්මතාවයෙන් යම් පුණ්‍යවන්ත සත්ත්වයකු ගැබ් ගනියිද, මාගම ගැබ් පෙළහර ලබයි. එහෙයින් රජු ඇයට ගැබ් පෙළහර දුන්නේය. ඇය එතැන් පටන් ඉතා උණු කිසිවක් ලබා නොගනියි. අති ශීතල, ඉතා ඇඹුල්, ඉතා ලවණැති ඉතා කටුක, ඉතා තිත්ත, ඉතා උෂ්ණ කිසිවක් නොලබයි. ඉතා උෂ්ණ දෙයක් මව ගත් කල්හි ගර්භයට රත්කළ ලෝහ හැළියක් මෙන් වෙයි. ඉතා ශීතල දෙයක් ගත්විට, ලෝකාන්තරිකයේ වාසය කිරීම මෙනි. ඉතා ඇඹුල්, ලුණු කටුක තිත්ත දේවල් අනුභව කළ කල්හිද, ආයුධයකින් පලා ඇඹුල් දේවල් ඉසින්නාක් මෙනි. දරුවාගේ ශරීරය දැඩි වේදනා ඇතිවෙයි. ඉතා සක්මනද, හිදීම, සයනාදියද වලකති. කුස තුළ සිටින්නාට සෙළවීමේ දුකක් නොවේවායි’යි මෘදු ඇතිරිලි ආදිය ඇති බිමෙහි සක්මන්කිරීම් ආදියද ලබයි. ඒවා පිළිගෙන ඇය සක්මන් කරන්නී, හිඳින්නී, නැගිටින්නී.
ඇය මෙසේ පරිහරණය කරනාවිට ගැබ මුහුකුරා ගියකල සූතිකාගාරයට පිවිස අළුයම් කාලයේ පුතකු වැදුවාය. සපුතෙල් පිරිමැදූ මනෝසිලා පිණ්ඩයක් මෙන් පුණ්‍යවන්ත වාසනා ගුණයෙන්ද යුක්ත විය. ඉක්බිති ඔහුට පසුදිනයේ අලංකාරයෙන් සරසා රජුට පෙන්වූහ. රජතුමා සතුටුව හැටහයක් කිරිමවුවරුන් එළඹවීය. ඔහු සියළු භූමි සම්පතින් වැඩෙන්නේ නොබෝ කලකින්ම බුද්ධිමතකු බවට පත්විය. අවුරුදු දාසයේදී ඒ රජු රාජ්‍යයෙන් අභිෂේක කරනු ලැබීය. විවිධ නාටකවලින්ද පමුණුවනු ලැබීය. අභිෂේක කරන ලද රාජපුත්‍රයා, රාජ්‍යය කරන්නේ මුළු ඉන්දියාවේ විසිදහසක් නගරවල බ්‍රහ්මදත්ත යයි නමින් ප්‍රකට විය. ජම්බුද්වීපයෙහි පෙර අසූහාර දහසක් නගර වූහ. ඒවා පිරිහීමෙන් හැටක් වූහ. අනතුරුව පිරිහෙමින් සතළිහක්ද, සියල්ල පිරිහෙන කල්හි විස්සක් වෙති. මේ බ්‍රහ්මදත්තද සියල්ල පිරිහෙන කාලයේ උපත ලැබීය. ඒ නිසා ඔහුට විසිදහසක් නගර, විසිදහසක් ප්‍රාසාද, විසිදහසක් ඇත්තු, විසිදහසක් අශ්වයෝ, විසිදහසක් රථද, විසිදහසක් භාජනද, විසිදහසක් අන්තඃපුර නාටක ස්ත්‍රීහුද, විසිදහසක් ඇමතියෝ ද වූහ.
ඔහු මහා රාජ්‍යය කරනු ලබන්නේ කසිණ පිරිකම්කොට පංච අභිඥාද, අෂ්ට සමාපත්තිද ලදද යම්හෙයකින් අභිෂේක ලද රජු විසින් අවශ්‍යයෙන්ම අධිකරණ විනිශ්චයෙහි සිටිය යුතුය. එහෙයින් එක දවසක් උදෑසනම වළඳා විනිශ්චය ආසනයේ හුන්නේය. එහිදී උස්හඬද, මහා ශබ්ද ද කළහ. හෙතම මේ ශබ්දය සමාපත්ති කෙලෙස්වලින් අපිරිසිදු වූයේ යළි ප්‍රාසාද මතු මහලට නැගී සමාපත්ති පිහිටන්නේ නම් මැනවැයි හිටීමට නොහැකි විය. සිටීමට රාජ්‍ය කලබලයෙන් සමාපත්ති පරිහානියට පත්වූයේ යයි සිතුවේය. කිම රාජ්‍යය උතුම්ද? ශ්‍රමණ ධර්මය උතුම්ද? අනතුරුව රාජ්‍ය සැපයේ මහා නොයෙක් ආදීනවද, ශ්‍රමණ ධර්මය වනාහි විපුල වූ මහත් ආනිශංස යයිද උතුම් පුරුෂයන් විසින් සෙවුනා ලද බවද දැන අණ කළේය. මේ රාජ්‍යය දැහැමින් සෙමින් විචාරව. අධර්මයෙන් එසේ නොකරවව. සියල්ල ඔහුට පවරා දී ප්‍රාසාදයට නැග සමාපත්ති සුවයෙන් කල් යැවීය. කිසිවකු සමීපවීමට නොලබයි. වෙනත් මුවධෝවන දැහැටිකූරු බත් සැපයීමාදියද,
අනතුරුව අඩමසක් ඉක්ම ගියතැන මෙහෙසිය විචාළේය. රජු උයන්ගමන දර්ශන නාටකාදියද කිසිවකු නොපෙනේ. කොහේ ගියේදැයි ඔහුගෙන් විචාළහ. ඇය ඇමතියාට කීවාය. රාජ්‍යය අත්හළ කල්හි, මම ද, ප්‍රතික්‍ෂේප කළේ වෙමි. පැමිණේවා. මා සමග සංවාසයේ නිරත වේවා! හෙතම කන් දෙක වසාගෙන නොඇසුණු විලාශයෙන් ප්‍රතික්‍ෂේප කළේය. ඇය යළිත් දෙතුන්වරක් යවා නොකැමැත්තේ තර්ජනය කළාය. ඉදින් නොකරහි නම් තනතුරෙන් ඔබව පහ කරමි. තොපේ ජීවිතයද තොර කරමි. ඔහු බියට පත්වූයේ මාගම නම් දැඩි නිශ්චය ඇත්තී, කිසි දිනක මෙසේද කරවනු ලබන්නී යයි, එක දවසක් රහසේ ගොස් ඇය සමග සිරියහනේ සංවාසය කළේය. ඇය පුණ්‍යවන්තය. සුව ස්පර්ශයෙන් යුක්තය. ඔහු ඇගේ ස්පර්ශ රාගයෙන් රත්වූයේ එහි නිතර සැක නොහැර ගියේය. ක්‍රමයෙන් තමන්ගේ ගෙදර සැමියා මෙනි. නිසැකවම පිවිසීමට පටන්ගත්තේ,
ඉක්බිති, රජගෙදර මිනිස්සු ඒ පුවත රජුට දැනුම් දුන්හ. රජු විශ්වාස නොකරයි. දෙවනුවද, තෙවනුවද දැන්වූහ. ඉක්බිති සැඟවී සිට තමන්ම දැක, සියළු ඇමතියන් කැඳවා දැනුම් දුන්නේය. ඔවුහු මොහු රාජ අපරාධකරුවෙකි. අත කැපීම සුදුසුය. පා කැපීම සුදුසුය. උලේ තැබීම සුදුසු යයි, සියළු කටයුතු නිර්දේශ කළහ. රජු, මොහුට වධබන්‍ධනාදිය දීමෙන් මට හිංසා උපදවන්නේය. ජීවිත නැසීමේදී ප්‍රාණඝාතය සිදුවන්නේය. ධනය පැහැර ගැනීමේදී සොරකම වන්නේය. මෙබඳු ආකාර කරනවුන් විසින් මේ මගේ රාජ්‍යයෙන් ඉවත් කරවු යයි කීවේය. ඇමතියෝ එම කටයුතු කළහ. ඔහු තමන්ගේ ධනයද, අඹුදරුවෝද, රැගෙන වෙනත් ප්‍රදේශයකට ගියේය. එහිදී රජතුමා අසා කුමකට ආවේදැයි විචාළේය. ඇමතියා කිහිපවිටක් ඇවෑමෙන් ලද විශ්වාස ඇත්තේ ඒ රජුට මෙසේ කීවේය. මහරජ, මැස්සන් රහිත මී දකිමි. එය අනුභව කරන්නෙක් නැත. රජු එයට කවටකම් කරනු කැමැත්තේ කියවයි නොඅසයි. හෝ ඉඩක් ලැබ නැවතද මැනවින් වර්ණනාකොට දැන්වීය. බරණැස රාජ්‍යය දෙවයි විචාලේය. රජු, කිම, මා හැරදමා මරනු කැමැත්තේ රජු කිම මෙහි පැමිණියේදැයි කීවේය. දේවයන් වහන්ස, එසේ නොකියව. ඉදින් විශ්වාස නොකරහි නම්, මිනිසුන් යවවයි, ඔහු මිනිසුන් යැවීය. ඔවුහු ගොස් දොරකොටුව හාරා රජුගේ යහන් මැදුරේ නැගී සිටියහ.
රජු දැක කෙසේ ආවහුදැයි විචාළේය. මහරජතුමනි, අපි සොරු වෙමු. රජු ඔවුන්ට ධනය දී නැවත එසේ නොකරවු යයි, අවවාද දී පිටත් කළේය. ඔවුහු පැමිණ ඔහුගේ රජුට දැන්වූහ. ඔහු නැවතත් දෙතුන්වරක් එසේම විමසා සිල්වත් රජු තියුණු නොවේ යයි, චතුරංගනී සේනාව සන්නද්ධ කරවා, සීමාව ආසන්නයේ එක් නගරයකට පැමිණ, එහි ඇමතියාට කීවේය. නගරය මට දෙව. නැතිනම් යුද්ධ කරමි. ඔහු බ්‍රහ්මදත්ත රජුට ඒ කරුණ දැනුම් දුන්නේය. දේවයන් වහන්ස, අණ කෙරේවා! කිම යුද කරමිද? නගරය දෙමිද? රජු යුද නොකළ යුතුය. නගරය දී මෙහි පැමිණෙවු යයි පණිවිඩ යැවීය. ඔහු එසේ කළේය. යුවරජුද, ඒ නගරය අල්ලාගෙන අවශේෂ නගරවලටද එසේම දූතයකු යැවීය. ඒ ඇමතියෝද, එසේම බඹදත් රජුට යවා, යුද්ධ නොකළ යුතු යයි, මෙහි පැමිණිය යුතු යයිද, කියන ලදින් බරණැසට ආවාහුය.
ඉක්බිති ඇමතියෝ බඹදත්ට කීවාහුය. මහරජ, ඔහු සමග යුද්ධ කරමුයි, රජු මා ප්‍රාණඝාතකයකු වන්නේ යයි, ඇමතියා වැළැක්වීය. මහරජ, අපි ජීවග්‍රහයෙන් නොගෙන මෙහිම ගෙන එන්නෙමුයි බොහෝ උපායවලින් රජුට හඟවා, මහරජ; එවයි, යාමට පටන් ගත්තෝ, රජු, ඉදින් සතුන් මැරීම, මංකොල්ලකෑම, මංපැහැරීම නොකරවු නම්, එමියි, ඇමතියෝ දේවයනි, බිය දක්වා පලායමුයි, චතුරංගනී සේනාව සන්නද්ධකොට කලවල පහන් දමා අඳුරට ගියහ. යුවරජු ඒ දවස බරණැස සමීපයේ නගරයක් ගෙන දැන් කිම රාත්‍රියේ සන්නාහ මුදවා ප්‍රමාද වී බලකාය සමග නින්දට වැටුණි. ඉක්බිති ඇමතියෝ බරණැස් රජු අල්ලාගෙන, යුවරජුගේ කඳවුරට ගෙනගොස් සියළු කලවලින් පහන් ඉවත්කොට එක හඬින් සේනාවට ශබ්ද කළහ. යුවරජුගේ ඇමතියා මහසෙනග දැක, බියට පත්වූයේ තමන්ගේ රජු වෙත එළඹ, නැගී සිටියේය. මැසි රහිත මීවද අනුභව කරන්නැයි මහහඬින් ශබ්ද කළේය. දෙවනුවද, තෙවනුවද එසේය. යුවරජු ඒ ශබ්දයෙන් අවදි වී බිය සන්ත්‍රාසයට පත්විය. මහහඬින් ඝෝෂාද කළහ. ඔහු අනුන්ගේ වචන අසා සතුරු අතට පත්වූයෙමියි, රාත්‍රිය මුලුල්ලේ, ඒ ඒ විලාප හඬ නගා දෙවැනි දිනයේ, ධාර්මික රජු වළකින්නේ යයි ගොස් ක්‍ෂමා කරමියි සිතා, රජු වෙත එළඹ, දණිස්වලින් පිහිටුවා, ක්‍ෂමා වන්න මහරජ, මා අපරාධයක් කළේ යයි කීවේය. රජු ඔහුට අවවාද දී, නැගිටින්න. ක්‍ෂමාව දෙමියි කීවේය. ඔහු රජු විසින් එසේ කී කල්හිම පරම විශ්වාසයට පැමිණියේ විය. බරණැස් රජුගේ සමීපයේම ජනපදයෙක රාජ්‍යය ලැබීය. ඔවුහු ඔවුනොවුන් සහායකව වූහ.
ඉක්බිති බඹදත් රජුද සේනා දෙක සතුටු කථාබහින් එකට සිටිනු දැක එකඟවීම මගේ සිත රැකීම පිණිසම වේ. මේ මහජනකායෙහි කුඩා මැසි මදුරු මාත්‍රයකුදු ලේ බිඳුවක් නොහටගනියි යයි අනේ යහපත්! අනේ හොඳයි යයි සියලු සත්ත්වයෝ සුවපත් වෙත්වා! අවෛරී වෙත්වා! අවිහිංසා වෙත්වා! යි මෛත්‍රී ධ්‍යානය උපදවා එයම පාදක කොට සංස්කාර මෙනෙහිකොට පසේබෝධි ඥානය සාක්ෂාත් කොට ස්වයම්භූ ඥානයට පත්විණි. හේ මාර්ග සුවයෙන්ද ඵල සුවයෙන්ද සැපසේ ඇතුපිට සිටින ඇමතියෝ නමස්කාරකොට කීවාහුය. සුදුසු කාලයයි මහරජ; දිනන ලද බලකායට සත්කාර කළ යුතුය. පරාජිත බලකායට බත් වැටුප දිය යුතුයයි ඔහු කීවේය. බොල රජතුමනි, මම පසේ බුදුවරයෙකු නොවෙමි. රජතුමා කුමක් නම් කියයිද? මෙබඳු ආකාර පසේබුදුවරු නොමැත. බොල, පසේ බුදුවරු කෙබඳු ආකාරයක්ද? පසේ බුදුවරු නම් අඟල් දෙකක් පමණ කෙස්රවුල් ඇති, අටපිරිකර වලින් සමන්විත වර්ෂ සියයක් පිරුණු තෙරුන් කෙනෙකු සමානය. හෙතම සතර ධ්‍යාන සමාදන් වී ඇතු පිටින් වේභාස පර්වතයෙන් අහසට පැන නැග, පියුමක් මත්තෙහි හැඩ හුන්නේය. ඇමතියෝ වැඳ, කිම ස්වාමීනි; කමටහන් කෙසේ අධිගම කළේදැයි විචාළහ. හෙතම මෙපමණ මෛත්‍රී ධ්‍යාන කමටහන් විය. එයද විදර්ශනා වඩා ලබාගත්තේ, එහෙයින් ඒ අදහස දක්වමින් උදාන ගාථාවද ව්‍යාකරණ ගාථාවද මේ ගාථාවද කී සේක.
[missing trans]
[missing trans]
[missing trans]
[missing trans]
[missing trans]
[missing trans]
[missing trans]
[missing trans]
[missing trans] මැණික් ගුහා රිදී ගුහා යනු එහි මැණික් ගුහා දොරටුවෙහි මංජුසක නම් ගසකි. යොදුනක් උසය. යොදුනක් පළලය. එය යම් පමණ ගොඩබිම හා ජලයෙහි පිපිය යුතු මල් පිපෙත්. ඒ සියල්ල පිපෙයි. විශේෂයෙන් පසේ බුදුවරුන්ගේ ගමන් දිනයේ ඒ ගස ඉදිරියේ සියල්ල රතුමල් වෙයි. එහි අතුගා දමන කුණුරොඩු විසිකරයිද, වාතය හමා යාමෙන් රුවන්මය වැල්ලට සමාන වෙයි. සුළං හමා යාමෙන් අනෝතප්ත විලෙන් ජලය ගෙනවිත් එහි ඉසියි. සුවඳවත් කිරීමේදී, හිමාලයෙන් සියලු සුවඳ ගස්වල සුවඳ ගෙනඑයි. පිපිවන සුළඟින් මල්කඩා බිම හෙළයි. අතුරණ වාතයෙන් සියලු තැන අතුරවයි. සැමකල්හි පනවන ලද්දා වූම ආසනයෝ වෙති. යම් පසේ බුදුවරයෙකු උපදින දිනයෙක පෙහෙවස් දිනයකද, සියලු පසේ බුදුවරු රැස්වී වැඩසිටිති. මේ එහි ස්වභාවයයි. මේ පසේ බුදුරජ එහි ගොස් පනවන ලද ආසනයේ වැඩසිටිති. ඉක්බිති, ඉදින් ඒ කාලයේ වෙනත් පසේ බුදුවරුද විද්‍යමාන වෙත්. උන්වහන්සේද එකෙණෙහිම රැස්වී පනවන ලද ආසනවල හිඳිති. වැඩහිඳ, කිසියම් සමවතක් සමාදන් වී නැගී සිටිති. අනතුරුව සංඝ ස්ථවිර, දැන් පැමිණි පසේ බුදුරදුන්ට සියල්ලට අනුමෝදනා පිණිස කෙසේ අධිගමවේදැයි, මෙසේ කමටහන් විචාරයි. එකල්හි ඔහු එයම තමන්ගේ උදාන ව්‍යාකරණ ගාථා කියයි. නැවත භාග්‍යවතුන් වහන්සේ ආයුෂ්මත් ආනන්ද තෙරුන් විසින් විමසන කල්හි එම ගාථාවම වදාරයි. ආනන්ද තෙරුන්ද, සංගීතියට වදාළ සේක. මෙසේ එක එක ගාථා සේ බුදුන් අභිසම්බෝධියට පැමිණෙන තැනෙක්හි දිව්‍ය වෘක්‍ෂයක්හි මුල, සිට ආනන්ද තෙරුන් විසින් විචාල කල්හි, සතරවරක් සංගීති කළේ යයි කියන ලද්දේ වෙයි.
**සංසග්ග ජාතස්ස** යන ගාථාවේ ආරම්භය කුමක්ද? මේ පසේ බුදුවරයාද කාශ්‍යප බුදුරදුන්ගේ ශාසනයේ විසිදහසකට පෙර කියන ලද අයුරින්ම මහණදම් කරමින්, කෙළවර කසිණ ආරම්මණය කොට ප්‍රථමධ්‍යාන උපදවා, නාම-රූප පරීක්‍ෂා කර බලා ලකුණු මෙනෙහිකොට අරියමාර්ගය නොලැබ බඹලොව උපන්නේය. ඔහු එයින් චුත වූයේ, බරණැස් රජුගේ අගමෙහෙසියගේ කුසෙහි ඉපිද, පෙර පරිදිම වැඩෙන්නේ එතැන් පටන් මේ ස්ත්‍රියකි, මේ පුරුෂයෙකි. විශේෂ දැනගත්තේය. එසේ කොට කිරිමව්වරුන්ගේ අත්වල නොසතුටු වෙයි. සෝදන නාවන සරසන මොහොතවත් හික්මී නොසිටියි. ඔහුව පිරිමිම පෝෂණය කරති. කිරිදොවන කල්හි, කිරි මව්වරු සැට්ටයට පිවිසවා පුරුෂ වේශයෙන් කිරි පොවත්. ඔහු ස්ත්‍රීන්ගේ සුවඳ ආඝ්‍රාණය කොට ශබ්දයක් හෝ අසා හඬයි. නැණ පැමිණ ස්ත්‍රීහුද, දැකීමට නොකැමැති වේ. එයින්ද ඒ ස්ත්‍රී සුවඳ යයි දැනගත්හ.
ඔහු වර්ෂ දාසය උදාවූ කල්හි රජු කුලවංශය තබන්නෙමියි නොයෙක් කුලවලින් ඔහුට සුදුසු වූ කන්‍යාවන් ගෙනවිත් එක්තරා ඇමතියෙකුට අණ කළේය. කුමාරයා සතුටු කළ මැනවි යනුවෙනි. ඇමතියා උපායෙන් ඔහු සතුටු කරනු කැමැත්තේ ඔහුට නුදුරෙහි කානුවක් සහිත ප්‍රාකාරයකින් වටකොට නාටකාදිහු යෙදවීය. ඇමති කුමරා ගීත වාදන ශබ්දය අසා, මේ කවරකුගේ ශබ්දයක්දැයි කීවේය. දේවයන් වහන්ස, මේ නාටක ස්ත්‍රීන්ගේ ශබ්දයයි. පුණ්‍යවන්තයන්ට මෙබඳු වූ නාටිකාවෝ වෙති. දේවයන් වහන්ස, සතුටුවන්න. නුඹ මහ පින්වන්තයකැයි කීවේය. කුමාරයා ඇමතියාව දණ්ඩකින් තළා පෙළා ඉවතට ඇද දැමීය. ඔහු රජුට දැනුම් දුන්නේය. රජු කුමරුගේ මව සමග ගොස්, කුමරු ක්‍ෂමා කොට, නැවත ඇමතියා කැඳවීය. කුමරු ඔවුන් විසින් නොපෙළනු ලබන්නේ, රන්කරුවන් කැඳවා, වටිනා මැණික් දී, සුන්දර ස්ත්‍රී රූපයක් කරවු යයි ඔවුන්ට අණ කළේය. විශ්වකර්මයා විසින් නිර්මාණය කළ සමාන සියළු ආකාරයෙන් අලංකාර වූ ස්ත්‍රී රූපයක් කොට පෙන්වූහ. කුමරු දැක විස්මයෙන් හිස සොළවා, මව්පියන්ට යැවීය. ඉදින් මේ ආකාර ස්ත්‍රියක් ලබමි. ගන්නෙමියි මව්පියෝ අපේ පුතා මහා පින්වන්තයෙකි. අවශ්‍යයෙන්ම ඔහු සමග කළ පින් ඇති කිසියම් දැරිවියක ලොව උපන්නේ වන්නේ යයි ඒ රන් රූපය රථයක නංවාගෙන, ඇමතියන්ට පත්වූ නියෝග කළහ. යවු! මෙබඳු ආකාර දැරිවියක සොයවු! යයි ඔවුහු එය ගෙන සොළොස්දමා ජනපදයෙහි හැසිරෙන්නේ ඒ ඒ ගමට පැමිණ, දියතොටුපොළ ආදි යම් යම් ජන සමූහය රෑ දකිත්ද, ඒ ඒ තැන දේවතාවියක මෙන් එම රන් රූපය තබා, නොයෙක් මල්, වස්ත්‍රාදියෙන් පූජාකොට වියනක් බැඳ එකත්පසක සිටිත්. ඉදින් කිසිවකු විසින් මෙබඳු ආකාර කෙනෙකු දක්නා ලද්දේ නම්, ඔහු වහාම පැමිණිය යුතු වන්නේ යයි මේ උපායෙන් මදුරට සියලු ජනපදවල ඇවිද එය කුඩා රටක් යයි නොසිතමින් එහි පළමුව පැමිණ නැවතුනහ.
ඉක්බිති ඔවුන්ට මෙබඳු අදහසක් පහළවිය. මදුරටට යමුද, නැතහොත් බරණැසට නොපිවිසෙවු. රජු නැවත එවීය යයි මද්ද රට සාගල නුවරට ගියහ. සාගල නුවර මද්දව නම් රජුගේ දියණිය සොළොස්විය සපුරා මනා රූ ඇත්තී වූවාය. ඇගේ පරිවාර දාසියෝ ජලස්නානය පිණිස තොටුපොළට යන්නී, එහි ඇමතියන් විසින් තබන ලද, ඒ රන් රූපය දුරසිටම දැක අපව ජලයට යවා රාජ දියණිය තනිවම ආවා යයි කථා කරමින් සමීපයට ගොස්, මේ අපේ ස්වාමි දියණිය නොවේ. අපේ ස්වාමි දියණිය මීට වඩා ලස්සන යයි කීවාහුය. ඇමතියෝ එය අසා, රජු වෙත සපැමිණ සුදුසු ආකාර දැරියක ඉල්ලූහ. ඔහුද දුන්නේය. ඔවුහු බරණැස රජු වෙතට පැමිණවූහ. රජතුමනි, කුමාරිකාවක ලැබුවෙමු. ඇයම පැමිණෙයිද, නැතහොත් අප රැගෙන එමුද? ඔහු දමා යන කල්හි ජනපද පීඩාව වන්නේය. නුඹලාම ඇය රැගෙන එවු යයි යැවීය.
ඇමතියෝ දැරිය ගෙන නුවරින් නික්ම, කුමාරයාට පෙන්වූහ. ලද්දේ රන්වන් කුමාරිකාවකැයි, කුමරා අසාම, රාගයෙන් මැඩුණේ, ප්‍රථම ධ්‍යානය පිරිහුණි. ඔහු දූත පරම්පරාව යැවීය. වහා රැගෙන එවු. වහා රැගෙන එවු. ඔවුහු සියළු දෙන එකරාත්‍රියකින්ම බරණැසට පැමිණ, නගරයෙන් පිටත සිට, රජුට පෙන්වූහ. අදම අප වෙත පිවිසිය යුතුයි යනුවෙනි. රජු සිටු කුලයෙන් රැගෙන ආ දැරිය මංගල ක්‍රියාව සිදුකොට මහා සත්කාරයෙන් පිවිසවන්නෙමුයි ඇයව උයනට රැගෙන යන්නයි කීවේය. ඔවුහු එසේ කළහ. ඇය අතිශයින් සියුමැලි කුමරියකි. යානයක ගැටීමෙන් කරදර වූවා මාර්ග ප්‍රවේශයේදී උන් වාත රෝගයකින් මැලවුණු මලක් මෙන් වී රාත්‍රි කාලයේ කලුරිය කළාය. ඇමතියෝ සත්කාර කළෝ, කරකැවී හඬා වැලපුනහ. මුලු නගරයම මහත් කෝලාහලයක් මෙන් විය. කුමාරයාට ඇසූ මණින්ම මහත් ශෝකයක් හටගත්තේය.
අනතුරුව කුමරු, ශෝකයට මුල් සෙවීමට පටන් ගත්තේ ඔහු මෙසේ සිතුවේය. මේ ශෝකය නම් නූපන්නහුට නොවේ. එහෙයින් ඉපදීම නිසා ශෝකය හටගනියි. ඉපදීම නම් කුමක් නිසා සිදුවේද? ඉක්බිති භවය නිසා හටගනියි. මෙසේ අගසිට මුලට හේතුඵල දහම දැක යළිත් සංස්කාරයන් ඇසුරු කිරීමෙන් එහිම හිඳිමින් පසේබුදු බව සාක්‍ෂාත් කළේය. ඇමතියෝ ඔහු මාර්ගඵල සුවයෙන් සුවපත් වී ශාන්ත ඉන්‍ද්‍රියන් ඇතිව ශාන්ත මනසින් සිටින අයුරු දැක නමස්කාර කොට කීවාහුය. දේවයනි; ශෝක නොකරව. මහත් වූ දඹදිව තවත් මීට වඩා සුන්දර කන්‍යාවක් රැගෙන එන්නෙමු. ඔහු කීවේය. ශෝක නොකරමි. මම ශෝක රහිත පසේ බුදුවරයකු වෙමි. ඉන් අනතුරු සියල්ල පෙර කියන ලද ගාථාව හා සමානය. ගාථා වර්ණනාව හැර මේ ගාථා වර්ණනාව මෙසේ දතයුතුය.
**සංසග්ග ජාතස්සා** යනු ජාති සංසර්ගය දර්ශන, ශ්‍රවණ කාය, සතුටු කථාව, සම්භෝග වශයෙන් පස්වැදෑරුම් වේ. එහි සංසර්ගය අන්‍යොන්‍ය වශයෙන් දැක චක්ඛු විඤ්ඤාණ වීථි වශයෙන් උපන් රාගය, දර්ශන සංසර්ගය නම් වේ. එහි ලක්දිව කාල දීඝවාපිගම පිඬු පිණිස හැසිරෙන කැලණි විහාරවාසී, දීඝභාණක නම් ළදරු භික්‍ෂුව දැක පිළිබඳ සිත් ඇති, කිසියම් උපායකින් එය නොලැබ කලුරිය කළේ වූ කෙළඹි දියණියක වූවා, ඇගේ හැඳගෙන සිටි රෙදි කැබැල්ල දැක මෙබඳු ආකාර වස්ත්‍ර දරන්නියක සමග සංවාසය නොලබන්නේ, හදවත පැලී කලුරිය කළේ, එයම ළදරු වූ ඔහුටම නිදසුනකි.
අනුන් විසින් කියනු ලබන, රූපාදී සම්පත්ද, තමන් විසින් සිනහ කවට බස් අසා, සෝත විඤ්ඤාණ වශයෙන් උපන් රාගය සවණ්ණ සංසර්ගය නම් වේ. තවද ගිරිගමවාසී කම්කරු දියණිය (ලෝකුරු) කුමාරිකාවන් විසින් පස්දෙනෙකු සමග නෙළුම් විලට ගොස් නා, මල්මාලා ගසාගෙන උස්හඬින් ගායනා කරන ශබ්ද අසා, අහසින් යන්නේ කාමරාගය විෂ වීමෙන් ඇය පිරිහී ව්‍යසනයට පැමිණියේ පංච ගල්ලෙන් වාසී තිස්ස ළදරු භික්‍ෂුව නිදසුනකි.
ඔවුනොවුන් අඟපසඟ පිරිමැදීමෙන් උපන් රාගය ඇතිවීම කාය සංසර්ග නම් වේ. දම්දෙසන තරුණ භික්‍ෂුවද රාජ දියණියද, මෙහි නිදසුනකි. මහා විහාරයේ තරුණ භික්‍ෂුවක් ධර්ම දේශනා කරයි. එහි මහජනයා ආවේද? රජුද අග මෙහෙසියද, රජ දියණියද සමග පැමිණියේය. ඉක්බිති රාජ දියණිය විසින් උන්වහන්සේගේ රූපයටද, හඬටද පැමිණ බලවත් රාගයක් උපන්නේ, ඒ ළදරු භික්‍ෂුවටද, ඇය දැක රජු ගැන සලකා, තිර රෙද්දාකාරයෙන් වටකරන ලද්දේය. ඔවුහු ඔවුනොවුන් පරාමර්ශනය කොට වැළඳ ගත්හ. යළිත් තිරරෙද්ද ඉවත්කොට බලන්නේ, දෙදෙනාම කලුරියකොට සිටිනු දුටුවාහුය.
ඔවුනොවුන් ප්‍රිය කථාබහ කිරීම් වශයෙන් උපන් රාගය සමුල්ලපන සංසර්ගය නම් වේ. භික්‍සු භික්‍ෂුණීන් සමග පරිහරණය කිරීමේ උපන් රාගය සම්භෝග සංසර්ග නම් වේ. පාරාජිකාවට පත් භික්‍ෂු භික්‍ෂුණීන් දෙදෙනා අතර නිදසුනකි මේ. මිරිසවැටි මහා විහාරයේ දුටුගැමුණු මහරජ, මහදන් පිළියෙල කොට දී උභතො සංඝයාම (භික්‍ෂු භික්‍ෂුණී) වාසය කරති. එහි උණුකැඳ දෙන ලද සංඝ නවක සාමණේරියක ආරාධනා නැති සංඝ නවක සාමණේරයෙකුට දැහැටි දඬු දී කථාබහ කළාය. ඒ දෙදෙනාම සමග වාසයකොට සැටවස් පුර පරතෙර ගියේ ඔවුනොවුන් සුහද කථාබහ කිරීමේ පූර්ව සංඥාව ලැබ, එකෙණෙහි හටගත් ස්නේහය නිසා, ශික්‍ෂාපද, ඉක්මවා පාරාජිකා වූහ. මෙසේ පස්වැදෑරුම් සංසර්ගයක් යම්කිසිවකු සංසර්ගයෙන් හටගත් සංසර්ගයට වෙයි. සෙනෙහස, පළමුව රාගයට හේතු වේ. බලවත් රාගය උපදවයි. එහෙයින් **සෙනෙහසට පත්වීම මේ දුකට බහුල වශයෙන් පැමිණෙයි. **එයම සෙනෙහස අනුව යන මෙලොව වශයෙන් හටගන්නා ශෝක වැලපීම් වශයෙන් නොයෙක් ආකාර වූ මේ දුක පත්වෙයි. හටගනියි. පසුව අරමුණේ සිත අත්හැරීම සංසර්ගයයි කියති.
අනතුරුව සෙනෙහස ස්නේහ දුක යයි මේ අර්ථ ප්‍රභේදය, මේ ගාථාර්ථය පවසා ඒ පසේබුදු රද කී සේක. ඉදින් මම මේ **ස්නේහත්වය** සෙනෙහස හා බැඳුණු ශෝකාදී දුක් **පහොති** අනුභව කරති. ඒ සෙනෙහසට අනුගත වූ දුකට මුල සොයන්නා වූ පසේබෝධිය අධිගම කළේය.
මෙසේ කී කල්හි ඇමතියෝ කීවාහුය. ස්වාමීනි, අප දැන් කුමක් කළයුතුද? ඉක්බිති උන්වහන්සේ මෙසේ කීහ. නුඹලා හෝ අනෙකකු හෝ යමෙකු මේ දුකින් මිදෙනු කැමැත්තේ නම් ඒ සියල්ලෝම **ස්නේහය උදින ආදීනව බලමින් හුදකලාව හැසිරෙන කඟවේනකු මෙන් වෙයි**. මෙහිදී යම්බඳු ස්නෙහත්‍වයං දුක්ඛං මිදං පහොති යයි කියන ලදි. ඒ සඳහාම **ආදිනවං සිනෙජං පෙක්ඛමානො** යනුවෙන් කියන ලදි. නැතහොත් ඉහත කියන ලද අයුරින් සංසර්ගයෙන් සංසර්ගය හටගැනීම වෙති. ස්නේහය, ස්නේහය නිසා මේ දුකට පත්වෙයි. මෙසේ ඇති තතු පරිදි, ආදීනවද සෙනෙහස ඉපදීමද බැලීමෙන්, සාක්‍ෂාත් කළේයයි මේ සම්බන්ධයෙන්, පියවර සතර පෙර කියන ලද අයුරින් උදාන වශයෙන් කීවේයයි දතයුතුය. ඉන් අනතුරුව සියල්ල පෙර ගාථාවේ කියන ලද ආකාරයෙනි.
**මිත්තෙ සුභජ්ජෙ** යනු කවර උපතක්ද? මේ පසේබෝධි සත්ත්වයා පෙර ගාථාවේ කියන ලද අයුරින් ඉපිද බරණැස රාජ්‍යය කරන්නේ ප්‍රථමධ්‍යානය උපදවා, කුමන ශ්‍රමණ ධර්මයක් උතුම් වේද? රාජ්‍ය උතුම් වේදැයි විමසා ඇමතියන්ට රාජ්‍යය පවරා දී ශ්‍රමණ දහම් කළේය. “ඇමතියෝ දැහැමින් සෙමින් රාජ්‍යය කරවු” යයි කියන ලද්දේද, අල්ලස් ගෙන අධර්මයෙන් කරති. ඔවුහු අල්ලස් ගෙන ස්වාමියා පරාජය කරන්නේ එක් දිනක් එක්තරා රාජ පුරුෂයකු පරාජය කළහ. හෙතම රජුගේ බත් බැලයන් සමග පිවිස සියල්ල දැනුම් දුන්නේය. රජු දෙවෙනි දිනයේ තෙමේම විනිශ්චය ආසනයට ගියේය. ඉක්බිති මහජනතාව, “ඇමතියෝ දිව්‍ය ස්වාමියාව අස්වාමියෙකු බව පත්කරති. උස්හඬින් ශබ්ද කරන්නේ මහා යුද්ධයක් මෙන් වූහ. ඉක්බිති රජු විනිශ්චය ආසනයෙන් නැගිට, මාළිගාවට නැග සමාපත්ති භික්‍ෂා කිරීමට හුන්නේ, ඒ ශබ්දයෙන් වික්‍ෂිප්ත වූ සිත් ඇත්තේ මෙනෙහි කිරීමට නොහැකි වෙයි. ඔහු කිම මේ රාජ්‍යයෙන් ශ්‍රමණ ධර්මයේ උතුම් යයි, රාජ්‍යය සැපය හැරදමා නැවත සමාපත්ති උපදවා පෙර කියන ලද අයුරින් විදර්ශනා වඩා පසේ බුද්ධත්වය ප්‍රත්‍යක්‍ෂ කළ සේක. කමටහන්ද වඩා විමසන ලදුව මේ ගාථාව කී සේක.
එහි මෛත්‍රිය පැතිරීම් වශයෙන් **මෙත්තා** නම් වේ. සුහද බවෙන් **සුහජ්ජා**. කිසිවකු ඒකාන්ත හිත කැමැති බැවින් මිත්‍රයෝම වෙති. සුහද බව නොවේ. කිසිවකු යාම් ඒමම් වශයෙන් වැඩහිඳ සුහද කථාබහ කිරීම් වශයෙන් හදවතට සැප ගෙනදීම් වශයෙන්ද, සැප ජනනය කරන බැවින් සුහද බවම වෙති. මිත්‍රයෝ නොවෙයි. කිසිවකු එ දෙපරිදි වශයෙන් සුහද බවද මිතුරු බවද, වශයෙන් එය දෙපරිදි වෙති. අගාරික, අනගාරික වශයෙන්ද වේ. එහි අගාරික ප්‍රතිපදාව තෙවැදෑරුම් යන්න වේ. එහි උපකාර, සමාන දුක්ඛ, අනුකම්පක වශයෙනි. අනගාරිකයෝ විශේෂයෙන් අර්ථය දක්වන ලදි. එය වනාහි, අංග සතරකින් යුක්ත වේ. ඒ කෙසේද?
ගෘහපති පුත්‍රය සුදුසු පරිදි උපකාර කරන මිත්‍රයා සුහද යයි දතයුතුය. ප්‍රමාද වූවෝ රකියි. ප්‍රමාද වූවහුගේ බඩු බාහිරාදිය රකියි. බියට පිහිට වෙයි. උපන්නා වූ කටයුතුවලදී එහිදී ද්විගුණ භෝග උපදවයි.
එසේම –
ගෘහපති පුත්‍රය සතර ආකාරයකින් සමාන සුඛ දුක්ඛ මිත්‍රයා සුහද බව දතයුතුය. ඔහුගේ රැකිය යුතු තැන් රකියි. රැකිය යුතු තැන් වඩාත් රකියි. ආපදාවලදී අත්හැර නොයයි. ජීවිතය පිණිස හෝ අර්ථ සිද්ධිය පිණිස පරිත්‍යාග කළේ වෙයි.
එසේම -
[missing trans]

ගෘහපති පුත්‍රය, සතර ආකාරයකින් අත්ථක්ඛායි මිත්‍රයා සුහද බව දතයුතුය. පාපයෙන් වලකියි. යහපතෙහි යොදවයි. නොඇසූ දේ ශ්‍රවණය කරවයි. ස්වර්ගයට මාර්ගය හෙළිපෙහෙළි කරයි.
මෙසේ ඒ අගාරික ප්‍රතිපදාව ලද බැවින් අර්ථ වශයෙන් ඒ සියල්ල යොදනු ලැබෙත්. ඔවුහු සුහද මිතුරෝය. **අනුකම්පමානො** යනු දයාවෙන් යුතු බවය. ඔවුන්ගේ සැප සමානකොට සලකනු ලබන්නේ වේ.
**හාපෙති අත්‍ථං** යනු දිට්ඨධම්ම සම්පරාධික, පරමාර්ථ වශයෙන් තෙවැදෑරුම් වේ. එසේම ආත්මාර්ථ පරාර්ථ උභයාර්ථ වශයෙන්ද තෙවැදෑරුම් වේ. ලබන ලද අර්ථය, විනාශයෙන් නොලබන ලද්ද, ඉපදවීමෙන් දෙපරිදි විනාශ වේ. පිරිහේ. **පටිබද්ධ චිත්තො** යනු “මම මොහු නැතිව ජීවත් නොවෙමි. මේ මගේ ස්වභාවයයි. මෙය මා සරණකොට ඇත. මෙසේ තමන්ව පහත් තැන තබන්නේද, පිළිබඳ සිත් ඇත්තේ වේ. මොහු මා නැතිව ජීවත් නොවෙත්. මම ඔවුන්ගේ ස්වභාවයයි. මම ඔවුන්ට පිහිටකොට සිටිමි. මෙසේ තමන්ව උසස් තැන තබමින් පිළිබඳ සිත් ඇත්තේ වේ. මෙසේ මේ පිළිබඳ සිත් ඇති බව දතයුතුය. **එතං භයං** යනු මෙහි ආත්ම පටිභාණි බියයි. තමන්ගේ සමාපත්ති හානිය බව දතයුතුය. **සන්‍ථවෙ** යනු ත්‍රිවිධාකාර සංවාසයයි. තණ්හා, දිට්ඨි, මිත්‍ර සංසර්ග වශයෙනි. එහි තෘෂ්ණාව එකසියඅට වැදෑරුම් වේ. දිට්ඨි සන්ථවය දෙසැටක් මිථ්‍යා දෘෂ්ටිවලින්ද, මිත්‍ර සංසර්ගය පිළිබඳ සිත් ඇති, මිත්‍ර අනුකම්පාවෙන් යුතුය. ඒවා අතර මිත්‍ර සංසර්ගයට මෙහි උසස් වේ. එසේ හෙයින් මොහුගේ සමාත්ති පිරිහීම වේ. එබැවින් කියන දේ සංසර්ගයෙහි මේ බිය බලමින් මම අධිගමයට පත් වුණෙමි. ඉතිරිය කියන ලද අයුරිනි.
**වංසොවිසාලො** යන කවර උපතක්ද? පෙර කාශ්‍යප බුදුරදුන්ගේ ශාසනයේ පසේ බෝසත්වරු තිදෙනෙකු පැවිදිවී වර්ෂ විසිදහසක් යාම - ආපසු ඒමේ වත සපුරා දෙව්ලොව උපන්නෝ, අනෙක් දෙදෙනා ප්‍රත්‍යන්ත රාජකුලවලද ඉපදුණාහ. ඒ දෙදෙනාම කමටහන් උගෙන රාජ්‍යය හැරදමා පැවිදිව පිළිවෙලින් පසේබුදුවරු වී නන්දමූල පර්වතයේ වසන්නාහු එක්දිනක් සමාපත්තියෙන් නැගිට “අපි කුමන කර්මයක් කොට මේ ලෝකෝත්තර සැපයට පැමිණියේදැයි. ආවර්ජනා කොට ප්‍රත්‍යවේක්‍ෂා කරන්නේ කාශ්‍යප බුද්ධකාලයේ තම තමන්ගේ ක්‍රියාකලාප දුටුවාහුය. ඉක්බිති තෙවැන්නා කොහේදැයි ආවර්ජනා කරන්නාහු. බරණැස් රාජ්‍යය කරවනු දැක උන්වහන්සේගේ ගුණ සිහිකොට ඔහු ස්වභාවයෙන්ම අල්පේච්ඡතාදි ගුණයෙන් සමන්විත බව විය. අපගේම අවවාදකව, වත්පිළිවෙත් පුරමින් වචනයෙන් සංවරව පාපයට ගරහන්නෙකු වී, ඉතින් ඔහුට අරමුණු පෙන්වා සිහිපත් කරමු යයි ඉඩකඩක් සොයන්නේ හේ එක දවසක් සර්ව අලංකාරයෙන් සැරසී උයනට යනවා දැක, අහසින් ගොස් උද්‍යානය දොරකඩ උණපඳුරක් මුල සිටියහ. මහජනයා අතෘප්තියෙන් රජදැක්මෙන් රජු බැලීය. ඉක්බිති රජු මා දකින මොහොතේ කිසියම් කටයුත්තක් නොකරයි දැයි බලන්නේ පසේ බුදුවරුන් දුටුවේය. දැකීමත් සමග උන්වහන්සේලා කෙරෙහි මහත් සෙනෙහසක් හටගත්තේය. ඔහු ඇතුපිටින් බැස, ශාන්තව ආචාරකොට එළඹ ස්වාමීනි; නුඹලා කවරනම් වේදැයි විචාළේය. ඔවුහු “මහරජ, අපි අසවල් නම් ඇත්තෝ වූහ. ස්වාමීනි, අසජ්ජමානා යනු මෙයට කවර අර්ථයක්දැ”යි. මහරජ, නොලැගෙන යන අර්ථයයි. ඉක්බිති උණපඳුර පෙන්වා කීවාහුය. යම්සේ මහරජ, මේ උණපඳුර සියළු මුල්කඳ ශාඛා අනුශාඛා එකට හකුළුවා සිටියේ කඩුගත් අත් ඇති පුරුෂයකු, මුලින් කපා වටේට කරකවනු ලබන්නේද, ඉදිරීමට නොහැකි වන්නේය. එපරිදි නුඹ ඇතුළත සහ පිටත අවුල්වලින් වෙලී ඇලී-ගැලී සිටියේ එහි විලග්ග (ලැගීමයි.) යම්සේ මැදින් ඇල්ලුවේද, මේ උණගස, හටනොගත් අතු ඇති බැවින් කිසිවක නොලැග සිටියේ අග හෝ මුල සිඳ ඉදිරීමට හැකිය. එපරිදි අපි කිසිතැනක නොඇලීමෙන් සියලු දිශාවල යමු. එකෙණෙහි සතරවෙනි ධ්‍යානයට සමවැදී ඒ රජු දෙස බලද්දීම අහසින් නන්දමූල පර්වතය පාමුලට ගියහ. ඉක්බිති රජු සිතීය. කවරදා නම් මම මෙසේ නොඇලෙන්නේ වන්නෙම්දැයි. එහිම සිටියේ, විශේෂයෙන් බලන්නේ පසේබුදුභාවය සාක්ෂාත් කළ සේක. පෙරකී ආකාරයෙන්ම කමටහන් විමසනලදුව මේ ගාථාව කී සේක.
එහි **වංසො** යනු උණපුරුක්. **විසාලො** පැතිරුණු, ‘ව’ කාරය අවධාරණ අර්ථයේ මෙහි ‘ම’ කාරය වේ. සන්‍ධි වශයෙන් මෙහි ‘එ’ කාරය තටුයේ. ඒ පරපදය හා සම්බන්ධ වේ. එය පසුව යොදන්නෙමු. **යථා** යනු කොටසයි. **විසත්තො** යනු ලැග්ගේ, කෙලෙස් ඇත්තේ මිශ්‍ර වූයේ. **පුත්තෙසු දාරෙසු** **ද්වා** යනු අඹුදරු දූපුතුන් විෂයෙහි **යා අපෙක්ඛා** යනු යම් තෘෂ්ණාවක්, යම් සෙනෙහසක් **වංස කළීරොව අසජ්ජමානො** යනු උණපුරුක් මෙන් නොලැගෙන, කුමක් කියන ලද්දේ වේද? යම්සේ උණ, විශාලව පැතිරුණේ වෙයි. අඹුදරුවන් කෙරෙහි යම් අපේක්‍ෂාවක් වේද, එයද මෙසේ ඒ වස්තු ස්පර්ශකොට සිටි බැවින් ඇලෙන නම් වේ. මෙසේ, මම ඒ අපේක්‍ෂාවෙන් අපේක්‍ෂාකොට විශාල උණපුරුක් මෙන්, ඇලුණු පැටලුණු බැවින් මෙසේ බලාපොරොත්තුවේ ආදීනව දැක, ඒ අපේක්‍ෂාව මාර්ග ඥානයෙන් සිඳිමින් මේ උණපුරුක මෙන් රූපාදියෙහිද, දැකීම් කෙරෙහිද, කාමභවවලද, තණ්හා දෘෂ්ටි මාන වශයෙන් නොඇලෙමින් පසේබෝධිය අධිගම කළේය. සෙස්ස පෙර පරිදි දතයුතුය.
**මිගො අරඤ්ඤම්හි** යනු කවර උපතක්ද? එක් භික්‍ෂුවක් කස්සප බුදුරදුන්ගේ ශාසනයේ යෝගාවචරව කලුරියකොට, බරණැස සිටුකුලයක උපන්නේ, ආඪ්‍යව මහත් ධන ඇති මහාභෝගී විය. ඔහු පරදාරික සිට කලුරිය කොට අපායේ උපන්නේය. එහි පැසී පැසුණු කෙළවර සිටුබිරිඳගේ කුසෙහි, ස්ත්‍රියක වී පිළිසිඳ ගත්තේය. නරකයේ ආවා වූ සත්ත්වයන්ගේ ශරීර උණුවෙත්. එයින් සිටු බිරිඳ දැවෙනු ලබන උදරයෙන් හටගත්තා වූ කරදරයෙන් යුතුව ඒ ගැබ දරා, සුදුසු කාලයේ දැරියක වැදුවාය. ඇය උපන් දවසේ පටන්, මව්පියන්ටද, සෙසු නෑදෑ පිරිවර ජනයාටද, විපතක් විය. වැඩිවිය පැමිණියේ, යම් කුලයක දෙන ලද, එහිදී සැමියාගේ නෑදෑ මිතුරන්ගේ අප්‍රිය බවට ලක්වූවා අප්‍රිය අමනාප විය. ඉක්බිති නැකැත් කෙළියෙහි ඝෝෂා කරන ලද සිටුපුත්‍රයා ඇය සමග සෙල්ලම් කිරීමට නොකැමැත්තේ ගණිකාවක ගෙන්වා සෙල්ලම කරයි. ඇය ඒ දාසින්ගේ සමීපයේ අසා සිටුපුත්‍රයා වෙත එළඹ නොයෙක් ආකාරයෙන් නැලවීම් කීවාය. ආර්ය පුත්‍රය, ස්ත්‍රියනම් රජවරු දහදෙනෙකුට වඩා බාලය. සක්විති රජකුගේ දුවක වුවද, එසේම ස්වාමියාට මෙහෙකාරියක වෙයි. ස්වාමියා කෙරෙහි ආදරයක් නැතිකල්හි උලක් ආරෝපණය කළාක් මෙන් දුක අනුභව කරයි. ඉදින් මට අනුග්‍රහයේ කැමැත්තේද, අනුග්‍රහ කළ යුතුය. නොඑසේනම් වෙන්වී සිටිය යුතුය කියා තමන්ගේ ඤාති කුලයට යන්නෙමි යනුවෙනි. සිටුපුත්‍රයා ‘වේවා සොඳුර; ශෝක නොකරව. ක්‍රීඩාවේ ඇලුණ මැනවි. නැකැත්කෙළිය, ක්‍රීඩා කරන්නෙමුයි කීවේය. සිටුදියණිය එපමණකින් කථාබහ කිරීමට උත්සාහ වන්නේ හෙට නැකැත් ක්‍රීඩා පවත්වන්නෙමුයි, බොහෝ කනබොන දෑ පවරා දුන්නේය. සිටුපුත්‍රයා දෙවෙනි දිනයේ නොවිචාරා, ක්‍රීඩා ස්ථානයට ගියේය. ඇය, දැන් එන්නේය, දැන් ඒනනේ යයි මගබලා සිටින්නී, ප්‍රමාදය දැක පුරුෂයකු යැවීය. ඔවුහු පෙරළා ගොස්, සිටුපුත්‍රයා ගියේ යයි දැනුම් දුන්හ. ඇය සියලු ඒ පිළියෙල කළ දේවල් රැගෙන මහා රථයක නැග, උයනට යන්නට පටන් ගත්තාය.
ඉක්බිති **නන්ද පර්වත පාමුල** පසේ බුදුරද සත්වෙනි දිනයේ නිරෝධ සමවතින් නැගිට නාග බුලත් දැහැටිකූරු ආදිය අනුභවකොට අනෝතප්ත විලෙන් මුව සෝදා, අද කොහේ පිඬු පිණිස හැසිරෙන්නේදැයි ආවර්ජනා කරන්නේ, ඒ සිටු දියණිය දැක, මැය මා කෙරෙහි ශ්‍රද්ධා ආකාරයක් කොට, ඒ වැඩ කෙළවරට යන්නේ යයි, දැන පර්වත පාමුල යොදුන් සැටක් මණ හිරියල් තලාවේ සිට පාසිවුරු ගෙන අභිඥා ආදිය සමාදන් වී අහසින් ගොස් ඈ සිටි මහාමාර්ගයේ බැස, බරණැසට මුහුණලා ගියේය. ඇය දැකම දාසීහු සිටු දියණියට දැන්වූහ. ඇය යානාවෙන් බැස සකසා වැඳ, පාත්‍රය සියලු රසමුසු දේවලින් කෑයුතු බීයුතු දේවලින් පුරවා පියුම්මලින් වසා, යටද නෙළුම්මල් තබා, මල් කලඹක් අතින් ගෙන, පසේ බුදුරදුන්ගේ අතෙහි පාත්‍රය දී වැඳ, මල්කලඹ ගත් අත් ඇතිව ප්‍රාර්ථනාවක් කළේය. “ස්වාමීනි, ගැබෙහි වාසය කිරීම දුකකි. එයට නොපැමිණ නෙළුම්මල මතම පිළිසිඳගැනීම වන්නේයයි, තෙවෙනි වරද පැතුවේය. ස්වාමීනි, මාගම පිළිකුල්ය. සක්විතිරාජ දුව වුවද අනුන්ගේ වසඟයට යයි. එහෙයින් මම ස්ත්‍රීභාවයට නොපැමිණ, පුරුෂයකු වන්නේය. සතරවෙනි ප්‍රාර්ථනාවද කළේය. “ස්වාමීනි, මේ සසර දුක ඉක්මවා අවසානයේ නුඹලා විසින් ප්‍රාර්ථනා කරන ලද, අමෘතයට පැමිණෙන්නේය. මෙසේ අපේක්‍ෂා හතර ඉෂ්ටකොට ඒ පියුම් කලඹ පූජාකොට පසඟ පිහිටුවා වැඳ, මල් සමානවම මගේ සුවඳද, වර්ණයද වේවා’යි මේ පස්වෙනි අපේක්‍ෂාවද ප්‍රාර්ථනා කළේය.
ඉක්බිති පසේබුදු පාත්‍රයද මල්කලඹද ගෙන අහසේ සිට,
“සිතන පතන ඔබේ පැතුම් වහාම සමෘද්ධ වේවා! පසළොස්වකදා පූර්ණ චන්ද්‍රයා සේ සියලු චිත්ත සංකල්පනාවෝ පිරෙත්වා.”
මේ ගාථාවෙන් සිටු දියණිට පින් අනුමෝදන් කොට සිටු දියණිය, මා යන අයුරු බලත්වා’යි අධිෂ්ඨානකොට අහසින් නන්දමූල පර්වතයට ගියේය. සිටු දියණියට එය බැලීමෙන් මහත් සතුටක් ඉපදුණාය. සසර පුරා කරන ලද අකුශල කර්ම ඉඩක් නොලැබීම නිසා, ගෙවී ගියේය. ලුණු ඇඹුල්වලින් සෝදන ලද තඹ භාජනයක් මෙන් පිරිසිදු විය. එකෙණෙහි ඇගේ පතිකුලයේ සියලු ජනතාව සතුටුව “කුමක් කරමු” දැයි ප්‍රිය වචනද, පඬුරුද යැවීය. හිමියාද මිනිසුන් යැවීය. සිටු දියණිය වහාම රැගෙන එවු යනුවෙනි. මම ඉක්මණින් උයනට ආවෙමි. එතැන් පටන් හේ උරහිසෙහි ආලේප කරන ලද සඳුන් මෙන්ද, පළඳවන ලද මුතුහර මෙන්ද, මල් මාලාවක් මෙන්ද, ප්‍රිය ගිල්වෙමින් වැඩුණේය. ඇය එහි ආයුෂ ඇති තාක් ඉසුරු සැපසම්පත් අනුභවකොට කලුරියකොට, පුරුෂයකු ලෙසින් දෙව්ලොව නෙළුම්මලක් මත ඉපදුණේය. ඒ දිව්‍යපුත්‍රයා යන්නේද, පියුම්මල් ගැබෙහිම යයි. සිටින්නේද, හිඳින්නේද, සයනය කරන්නේද, පියුම් කුසුම් ගැබෙහිම නිදයි. **මහා පදුම දිව්‍ය පුත්‍රයා** යයි ඔහු ව්‍යවහාර කළහ. මෙසේ ඔහු ඒ සෘද්ධි ආනුභාවයෙන් මුලසිට අගට අග සිට මුලට සදිව්‍යලෝකයේම සැරිසරයි.
එසමයෙහි බරණැස් රජුට විසිදහසක් සත්‍රීහු වෙති. ඈලා අතර එකියක්වත් පුත්‍රයකු නොලබයි. ඇමතියෝ රජු වෙත දැනුම් දුන්හ. රජතුමනි, කුලවංශය අනුව පාලනය කරන පුතකු කැමැතිවිය යුතුය. වැඩිමහල් පුතකු තමන්ගේ නොමැති වූවිට ක්‍ෂත්‍රිය පරපුරෙන් උපන් අයකු කුලවංශය දරන්නේ වේ, යයි කැමැතිවිය යුතුය. ඉක්බිති රජු මෙහෙසිය හැර ඉතිරි නාටක ස්ත්‍රීහු සත්දිනක් ධර්මනාටකය කරවු යයි කැමැති පරිදි පිටත හැසිරවීය. එසේ වුවද පුතකු නොලැබුවෝ නැවත ඇමතියෝ කීවාහුය. මහරජතුමනි, මෙහෙසිය නම් පිනෙන් ද ප්‍රඥාවෙන්ද සියලු ස්ත්‍රීන්ට වඩා අග්‍රය. රජතුමා කැමැති නම්, මෙහෙසියගේ කුසෙහි පුතකු ලබන්නේ නම් යෙහෙකි. රජු මෙහෙසියට ඒ කරුණ දැන්වීය. ඇය කීවාය. මහරජ, ස්ත්‍රිය නම් සිල්වත් සත්‍යවාදී පුතකු ලබන්නේය. ලජ්ජා බිය දෙකෙන් කෙසේ පුතකු ලබාද? ඇය මතු මහලට නැග පංචශීලය සමාදන් වී නැවත නැවත මෙනෙහි කරයි. සිල්වත් රජ දියණිය පංචශීලය ආවර්ජනය කරමින් පුතකු පතන සිතින් උපන් මාත්‍රයෙහි ශක්‍රයාගේ ආසනය රත්විය.
ශක්‍රයා ආවර්ජනා කරන්නේ, මේ කාරණය දැන සිල්වත් රජ දියණියට උතුම් පුත්‍රයෙකු දෙමි’යි අහසින් ගොස් දේවිය ඉදිරියේ සිට “නොසිතනු මැනවි” යයි කියා දෙව්ලොවට ගොස්, මෙහි ආයුෂ කෙටි වූවකු වෙත්දැයි ආවර්ජනා කරන්නේ, මේ **මහා පදුම** මතු දෙව්ලොව යනු කැමැත්තේ චුතවන්නේ යයි දැන ඔහුගේ විමානයට ගොස් “දරුව, මහා පදුම; මිනිස්ලොවට යන්නැයි ඉල්ලීය. ඔහු මහරජ; එසේ නොකියව. මිනිස්ලොව පිළිකුල්ය. දරුව, නුඹ මනුෂ්‍ය ලෝකයේ පින්කම්කොට මෙහි උපන්නෙකි. එහිම සිට පාරමීදම් පිරිය යුතුය. දරුව, යන්න. මහරජ; ගැබක වාසය කිරීම මහා දුකකි. එහි වාසය කිරීමට නොහැකිය. දරුව; එහි ගැබක වාසය කිරීමක් නැත. එසේ වුවත් ඔබ කර්ම කළෙහිය. යම්සේ පියුම් ගැබ උපදින්නේය. යව; දරුවය. නැවත නැවත කියනු ලබන්නේ ඉවසීය.
ඔහු දෙව්ලොවින් චුතව බරණැස් රජුගේ උයන් ගල්තලාවේ, පොකුණේ පියුම් ගැබහි උපන්නේ. ඒ රාත්‍රියද අළුයම් කාලයේ, මෙහෙසිය, සිහිනයකින් විසිදහසක් ස්ත්‍රීන් පිරිවරා උයනට ගොස් පොකුණේ පියුම් ගැබක පුතකු ලද මෙන් විය. ඇය අළුයම රාත්‍රියේ සිල්රකිමින් සිට එහි ගොස් එහි පුෂ්පයක් දුටුවාය. එය විල්තෙර නොවෙයි. ගැඹුරුද නොවේ. එය දැකීමෙන්ම ඇය එහිදී පුත්‍ර ස්නේහය හටගත්තේය. ඇය තෙමේම බැස, ඒ මල ගත්තීය. මල ගන්නා මොහෙතේම පත්‍ර විකසිත වූහ. එහි රන්පිළිමයක් මෙන් දැරිය දුටුවාය. දැක “මට පුතකු ලැබුණේ යයි” ශබ්ද කළාය. මහජනයා දසදහසක් සාධුකාර දුන්හ. රජුට යැවීය. රජු අසා, කෙසේ ලැබුවේදැයි විචාරා ලබන ලද අවකාශය අසා, උයනද පියුමද පොකුණද අපගේමය. එහෙයින් අපගේ කෙතෙහි උපන් බැවින් මේ පුත්‍රයා ඛෙත්තජ යයි පවසා, නගරයට පිවිසවා, විසිදහසක් සමග කිරිමව්වරුන් ලෙස පත් කළේය. ඒ ඒ කුමාරයාට බව දන්වා ප්‍රණීත, කෑ යුතු දේ කවවයි ඇය දහසක් ලබයි. සියළු බරණැස සලිත විය. සියළු ජනතාව කුමාරයාට පඬුරු දහසක් එවීය. කුමරු ඒ ඒ අය අතින් අල්ලාගෙන මෙය කන්න. මෙය වළඳන්නැයි කියමින් භෝජනයෙන් අතිශයින් කලකිරුණේ නගර දොරටුව සමීපයට ගොස්, ලාකඩ ගුලියකින් සෙල්ලම් කරයි.
එකල එක්තරා පසේ බුදුවරයෙකු බරණැස ඇසුරුකොට ඉසිපතනයේ වැඩවාසය කරයි. උන්වහන්සේ කලින්ම නැගිට සේනාසන වත, ශරීර පිළිකම්, මෙනෙහි කිරීම් ආදි සියලු කෘත්‍යය නිමකොට සමවතට සමවැදුණේ අද කොහේ භික්‍ෂාව සඳහා පිඬුසිඟා යන්නෙම්දැයි ආවර්ජන කරන්නේ කුමාරයාගේ සම්පත් දැක “මෙතම පෙර කුමන කර්මයක් කළේදැ”යි විමසන්නේ මා වැන්නකුට පිණ්ඩපාත දී ප්‍රාර්ථනා හතරක් කළේය. ඉන් තුනක් සිද්ධවීය. එකක් ඉටු නොවීය. ඔහුට උපායෙන් අරමුණු දක්වන්නෙමියි, පිඬු පිණිස හැසිරෙන විලාශයෙන් කුමරු ළඟට ගියේය. කුමරු උන්වහන්සේ දැක ශ්‍රමණය! ශ්‍රමණය! මෙහි නොඑව. මෙහි මෙහිදී අනුභව කරන්න. මෙය කරන්න යයි කීවාහුය කීවේය. උන්වහන්සේ එක වචනයෙන්ම එහි නැවතී තමන්ගේ සෙනසුනට වැඩි සේක. කුමරු පිරිවර ජනයාට කීවේය. “මේ ශ්‍රමණයා මා විසින් කියන ලද මොහොතේම නතර විය. මට කිපුණේද? ඔහු ඔවුන් විසින්, පැවිද්දෝ නම් ක්‍රෝධය ඇසුරු නොකරන්නේ අනුන් විසින් ප්‍රසන්න මනසින් යමක් දෙන ලද්දේද, එයින් යැපෙති යයි කියනු ලබන්නේ, දුෂ්ට වූ මට මේ ශ්‍රමණයා ක්‍ෂමා කරන්නෙමියි, මව්පියන්ට දන්වා ඇතු පිට නැගී මහත් රාජානුභාවයෙන් ඉසිපතනයට ගොස්, මුව සමූහයා දැක විචාළේය. මේ කවුරුන්ද? ස්වාමීනි, මේ මුවෝ වෙති. මේ අය අනුභව කරවුද? මේ අය නිදා ගනිහුද කියා පෝෂණය කරන්නෝ ඇත්ද? නැත්ද? ස්වාමීනි, නැත. යම්තැනක තණ සහ ජලය ඇත්ද? එහි වාසය කරති.
කවරදා නමුත් මමත් මෙසේ වසන්නෙමි. මේ අරමුණ සිතට ගත්තේය. පසේබුදුරදද ඔහුගේ පැමිණීම දැන සේනාසන මාර්ගයද සක්මන්මළුවද හැමද, සමකොට දෙතුන් වතාවක් සක්මන්කොට පියවර කිහිපයක් පෙන්වා, නික්මෙන පියවර කිහිපය නොපෙන්වා වෙනත් තැනකට ගිය සේක. කුමරු එහි ගොස් ඒ ප්‍රදේශය අතුගා සමකර තිබෙනු දැක, වාසය කරයි යයි හඟිනුයේ, මෙහි ඒ පසේබුදු රද පිරිවර ජනයා විසින් කියන ලද්ද අසා කීවේය. උදෑසනම ඒ ශ්‍රමණයා වස්ත්‍ර පොරවා, දැන් ඇත් අශ්ව ආදීන් තමන්ගේ ඉඩකඩ මඩිනු දැක සෑහෙනතරම් ඉවසන්නේය. මෙහිම නුඹලා සිටිවු යයි, ඇතුපිටින් බැස හුදකලාව සෙනසුනට පිවිසියේ මනාසේ මට්ටම් කරන ලද ඉඩකඩ තුළ පියවර කීපයක් දැක මේ ශ්‍රමණයෙක් නොවේ. මෙහි සක්මන් කරන්නේ වෛද්‍යකර්ම කරන්නෙක් යයි සිතුවේය. ඒකාන්තයෙන් මේ තමන්ගේ දියුණුවම සිතුවේ යයි හඟියි. ප්‍රසන්න මනසින් සක්මනට නැග දුරුකරන ලද විතර්කය ඇත්තේ ගොස්, ගල්තලාවේ හිඳ, හටගත් සතුටින් හුදකලාව සිට පන්සලට පිවිස, විදර්ශනා වඩන්නේ පසේබෝධි ඥානය අධිගමකොට පෙර කියන ලද අයුරින් පුරෝහිතයා විසින් කමටහන් විචාරණ ලදුව ආකාශතලයේ හුන්නේ මේ ගාථාව කීවේය.
එහි **මිගො** යනු මුවෝ දෙන්නා තිණ මුව, පසද මුවා යනුවෙනි. සියල්ලෝ ආරණ්‍යගතව සිවුපා ඇති මොවුන්ට විශේෂ වචනයක් ලෙස පසද මුවා යයි ව්‍යවහාර කරනු ලබත්. **අරඤ්ඤම්හි** යනු ගමද, ගම ආශ්‍රිත ප්‍රදේශයද හැර, ඉතිරි කැලෑ, මෙහි වනාහි උයන්ද කියනු ලැබේ. එහෙයින් උද්‍යාන ආදියද කියන ලදි. **අබද්ධො** යනු ලණු රැහැන් ආදි බැමිවලින් නොබඳිනා ලද. මෙහි විශේෂ අර්ථයක් දක්වයි. **යෙනිච්ඡකං ගච්ඡති ගොචරාය** යනු යම් යම් දිශාවලට යනු කැමැත්තේද, ඒ ඒ දිශාභාගවලට ගොදුරු පිණිස යති. ඒ නිසා භාග්‍යවතුන් වහන්සේ විසින් ද මෙසේ වදාරන ලදි –
“යම්සේ මහණෙනි, වනගතමුවා අරණ්‍යයේ සුළඟේ හැසිරෙමින් විසිරී යයිද, විසිරි විශ්වාසයෙන් සිටියිද, හිඳියිද, විශ්වාසයෙන් නින්දට වැටේද? එයට හේතුව කිම? මහණෙනි, වැද්දාගේ මාර්ගයක් නොමැති බැවිනි. එපරිදි මහණෙනි, භික්‍ෂුව කාමයන්ගෙන් තොර වූවේ ප්‍රථමධ්‍යානයට සපැමිණ වාසය කරයි. මෙයට මහණෙනි, භික්‍ෂුව මාරයා අන්ධ කළේය යයි කියනු ලැබේ. පියවරකට නොපැමිණ, මාර ඇස දැකීම පාපී මාරයා මළේයයි විස්තර කරන ලදි.
**සෙරිතං** යනු සිය කැමැත්තෙන් කියන ලද, වෙකකු විසින් කරන ලද්දක් යයි මෙය කියන ලද්දේ වෙයි. **යථා** යම්සේ මුවා අරණ්‍යයේ නොබැඳ යම් කැමැති තැනකට ගොදුරු පිණිස යයිද, කවරදා නමුත් මමද, තෘෂ්ණා බන්ධනය සිඳ, එසේ යන්නේය. **විඤ්ඤූ** පණ්ඩිතයා. **නරො සෙරිතං පෙක්ඛමානො** **එකො චරෙති** මිනිසා ස්වෛරීව බලමින් හුදකලාව හැසිරෙයි.
**ආමන්තණා හොතී** යනු කවර උපතක්ද? බරණැස් රජුගේ මහා උපස්ථාන සමයේ, ඇමතියෝ සමීපයට පැමිණියහ. ඔවුන් අතර එක ඇමතියකු, “දේවයන් වහන්ස; ඇසිය යුත්තක් ඇත” එක් වරක් ඉල්ලීය. ඔහු අසුනින් නැගිට ගියේය. යලිත් එකකු මහා උපස්ථානයේ හිඳීමට ඉල්ලීය. එකකු ඇතුපිට හුන්නේ, එකකු අසුපිට හුන්නේ, එකකු ස්වර්ණ රථයක හුන්නේ, එකකු ප්‍රධාන ශාලාවේ හුන්නේ උයනට යාමට ඉල්ලීය. ඉක්බිති රජු බැස ගියේය. අනෙකකු ජනපද චාරිකාවේ හැසිරීමට ඉල්ලීය. ඔහුගේ වචනයද අසා ඇතුපිටින් බැස, එකත්පසකට ගියේය. මෙසේ ඔහු ඔවුන් කෙරෙන් කළකිරුණේ වී, පැවිදිවිය. ඇමතියෝ ඉසුරින් වැඩෙති. ඔවුන් අතර එකකු ගොස්, රජුට මෙසේ කීවේය. මහරජ; අසවල් නම් ඇති ජනපදය මට දෙන්න. රජු අසවල් දේ අනුභව කරයි යනුවෙන් පවසයි. ඔහු රජුගේ වචන නොපිළිගෙන “මම ඒ ජනපදය ගෙන අනුභව කරමි. යමි’යි එහි ගොස් කෝලාහල කොට, නැවත දෙදෙනාම රජුගේ සමීපයට අවුත් ඔවුනොවුන්ට දොස් නගන්නී, රජු මොවුන් පෝෂණය කිරීමට නොහැකි යයි, ඔවුන්ට ලෝභකමේ ආදීනව දැක විශේෂයෙන් බලන්නේ, (විදර්ශනාව වඩා) පසේබෝධිඥානය සාක්ෂාත් කළ සේක. හෙතම පෙර පරිදිම මේ උදාන ගාථාව කී සේක.
එහි අර්ථය : **සහාය මජ්ඣෙ** දිවාරාත්‍රී කැමැති පරිදි වාසය කරන, **වා සෙ** මහා උපස්ථානය හා සම්බන්ධ, **ඨානෙ** උයන් ගමන හා සම්බන්ධ. **ගමනෙ** ජනපදචාරිකා හා සම්බන්ධ. **චාරිකායං** මේ අසව. මෙය මට දෙන්න ආදි න්‍යායෙන් ඒ ඒ පරිදි. **ආමන්තණාහොති** එහෙයින් මම එහි කලකිරී, යමක් මේ ආර්ය ජනතාව සේවනය කරන ලදද, නොයෙක් ආනිශංස ඇති ඒකාන්ත සැප ඇති, මෙසේ ඇතිකල්හි, ලෝභයෙන් මඩනා ලද, සියළු ආකාර මිනිසුන් විසින් ප්‍රාර්ථනා නොකරන ලද. පැවිද්ද. එය **අනභිජ්ඣිතං** අනුන් සතුව නොවතින ධර්ම පුද්ගල වශයෙන්. **සෙරිතංච පෙක්ඛමානො** විදර්ශනා වඩා අනුක්‍රමයෙන් පසේබුදුභාවය අවබෝධ කළෙමි. ඉතිරිය කියන ලද අයුරිනි.
**ඛිඩ්ඩාරති** යනු කවර උපතක්ද? බරණැස ඒකපුත්‍ර බ්‍රහ්මදත්ත නම් රජකු විය. ඔහුට ප්‍රියමනාප ප්‍රාණය හා සමාන එකම පුතකු විය. රජු සියළු ඉරියව්වලදී, පුතාව ගෙන සිටී. එක දවසක් උයනට යන්නේ ඔහු හැර දමා ගියේ, කුමරු ඒ දවස උපන්නා වූ රෝගයකින් මළේය. ඇමතියෝ පුත්‍ර සෙනෙහසින් රජුගේ හදවත පැලේවි යන බියෙන් නොදන්වා ඔහු ආදාහනය කළහ. රජු උයනේ සුරා මදයෙන් මත්වී පුතුව සිහි නොකළේය. එසේ දෙවෙනි දිනයේද, ස්නානය කරන, ආහාර ගන්නා වේලාවලද, සිහි නොවීය. ඉක්බිති අනුභව කිරීමට සූදානම් වී, පුතු සිහිවී මගේ පුතා ගෙනෙව් යයි කීවේය. ඔහුගේ විධානයෙන් සුදුසු අයුරු ඒ පුවත දැන්වූහ. ඉක්බිති ශෝකයෙන් මඩනා ලදුව හුන්නා සේ මෙසේ සිහිබුද්ධියෙන් මෙනෙහි කළේය. “මෙසේ ඇතිකල්හි මෙය වේ. මෙය ඉපදුණුවිට මෙය උපදියි” යනුවෙනි. මෙසේ පිළිවෙලින් හේතු-ඵල දහම මෙනෙහි කරන්නේ පසේබුදුබව සාක්ෂාත් කළ සේක. ඉතිරිය සංසර්ග ගාථා වර්ණනාවේ කියන ලද අයුරින්ම දතයුතු අයුරු අතහැර ගාථාපද වර්ණනාව දැක්වේ.
එහි වර්ණනාව වනාහි; **ඛිඩ්ඩා** යනු සෙල්ලම් කිරීමය. එය දෙවැදෑරුම් වේ. කායික-වාචසික යනුවෙනි. කායික නම්, ඇතුන් කෙරෙන් සෙල්ලම් කරති. අසුන් කෙරෙන්, දුනුහීවලින්, තරු ආදියෙන් මේ ආදී වශයෙනි. වාචසිකනම් ගීත, ශ්ලෝක, කථාකිරීම, මුවෙන් බෙරහඬ නැංවීම මේ ආදියයි. **රති** යනු පංචකාම ගුණයේ ඇල්මය. **විපුලං** යනු ඇටමිදුලුවල සිට සියලු ආත්මභාවය පුරා පැතිරුණු ඉතිරිය ප්‍රකට වේමය. අනුසන්‍ධි ගැලපීමද මෙහි සංසර්ග ගාථාවෙන් කියන ලද අයුරින් දතයුතුය. ඉන් අනතුරුව සියල්ලය.
**චාතුද්දිසො** යනු කවර උපතක්ද? පෙර කාශ්‍යප බුදුරදුන්ගේ ශාසනයේ පසේබෝධි සත්ත්වයෝ පස්දෙනෙකු පැවිදිව වර්ෂ විසිදහසක් යාම-ඒම-වත සපුරා දෙව්ලොව උපන්නාහ. අනතුරුව චුතවී ඔවුන්ගෙන් ජ්‍යෙෂ්ඨයා බරණැස රජ විය. ඉතිරි අය ස්වාභාවික රජවරු වෙති. ඔවුන් හතරදෙනාම කමටහන් උගෙන රාජ්‍යය හැර පැවිදිවී අනුපිළිවෙලින් පසේබුදු වී නන්දමූල පර්වතයේ වාසය කරන්නේ එක්දිනක්, සමවතින් නැගිට, උණගොබ සම්බන්ධ ගාථාව කියන ලද අයුරින්ම, තමන්ගේ කර්මයද, මිතුරාද ආවර්ජනාකොට, දැන බරණැස් රජුගේ උායෙන් අරමුණු දැක්වීමට ඉඩක් සොයති. ඒ රජුද, රාත්‍රී සිට තුන්වරක් භීතියට පත්වෙයි. බියට පත්ව තැතිගනියි. පොළොවේ දුවයි. පුරෝහිතයා විසින් කල්වේලා ඇතිව නැගිට, සුවසේ නිදා ගත්තේදැයි, විචාරණ ලදුව “ගුරුතුමනි, කවර සැපතක්ද?”යි ඒ සියලු ප්‍රවෘත්ති දැනුම් දුන්නේය. පුරෝහිතයාද මෙය රෝගයකි. යම් කිසිවූ විශ්වතාදි ක්‍රමයෙන් බෙහෙත් ආදිය ගෙන සුවකිරීමට නොහැකිය. මට එය ක්‍ෂය කරන උපායක් උපන්නේ යයි සිතා මහරජතුමනි, රාජ්‍ය හානියක්, ජීවිත අන්තරායක් ආදියේ මෙය පෙරනිමිත්තක් යයි රජුව හැකිතරම් බියකොට එය සනීපකිරීමට මෙපමණ මෙපමණ ඇතුන්, අශ්වයන්, රන්, අමුරන්, මැණික් දක්‍ෂිණාහී (දන්) දී යාගයක් පුදකළයුතු යයි යාග සමාදානය සමාදන් කරවීය.
ඉක්බිති පසේ බුදුවරු නොයෙක් දහස් ගණන් ප්‍රාණීන් යාගය සඳහා රැස්කරනු දැක, මෙබඳු ක්‍රියාවක් කිරීමෙන් නරක විපාක ඇතිවන්නේ යයි, “බොලව් ඔවුන් ඉදිරියට ගොස් බලමු. උණගොබයේ ගාථාවෙන් කියන ලද පරිද්දෙන්ම අවුත් පිඬු පිණිස හැසිරෙමින් රජමිදුලේ පිළිවෙලින් ගියහ. රජු සිංහකවුළුවේ සිට රජමිදුල බලන්නේ, ඔවුන් දුටුවේය. එය දැකීමත් සමග ඔහුට සෙනෙහස උපන්නේය. ඉක්බිති උන්වහන්සේ; කැඳවා, අහස්තලයෙහි පනවන ලද ආසනයේ වඩාහිඳුවා, සකසා වළඳවා, කළ බත්කිස ඇත්තේ නුඹලා කවුරුන්දැයි විචාළේය. මහරජ, අපි, **සිවු දිශාවෝ** වෙමු. මේ කවර අර්ථයක්ද? සිවු දිශාවල අපට කිසිතැනක කිසි බියක් හෝ තැති ගැනීමක් නැත. මහරජ; අපි මෛත්‍රී වඩමු. කරුණාව වඩමු. මුදිතාව වඩමු. උපේක්‍ෂාව වඩමු. එම නිසා අපට ඒ බියක් නොවේදැයි පවසා, අසුනින් නැගිට තමන් වසන තැනට ගියහ.
ඉක්බිති රජතුමා සිතුවේය. මේ ශ්‍රමණයෝ මෛත්‍රී ආදිය වැඩීම නිසා, බියක් නොවෙයි යයි පවසති. බ්‍රාහ්මණයෝ නම් නොයෙක් දහස් ගණන් ප්‍රාණීන් නැසීම වර්ණනා කරති. කවරකුගේ වචනයක් සත්‍ය වෙත්ද? ඉක්බිති ඔහුට මෙබඳු අදහසක් පහළවිය. ශ්‍රමණයෝ පිරිසිදුකමින් අපිිරිසිදුකම සෝදති. බ්‍රාහ්මණයෝ අපිරිසිදුකමින් අපිරිසිදුකම සෝදති. අපිරිසිදුකමින් අපිරිසිදුකම සේදීමට නොහැකිය. පැවිද්දෙන්ම වචනය සත්‍ය වෙති. “ඔහු සියලු සත්ත්වයෝ සුඛිත වෙත්වායි, ආදි ක්‍රමයෙන් මෛත්‍රී ආදි සතර බ්‍රහ්ම විහරණ වඩා, හිතවත්කම පැතිරීමෙන්ද ඒ ඇමතියන්ට අණ කළේය. සියළු ප්‍රාණීන් මුදවවු! ශීතල ජලය පොවත්වා. හරිත තෘණ කවත්වා! සිසිල් සුළඟ ඔවුන්ට සලස්වාවා! ඔවුහු එසේ කළහ.
ඉක්බිති රජු කල්‍යාණ මිත්‍රයන්ගේ වචනයෙන් පාපකර්මයෙන් මිදුණෝ වෙමුයි, එහිම සිට විදර්ශනා වඩා පසේබෝධිය සාක්ෂාත් කළේය. ඇමතියන් විසින් ආහාර වේලාවේ මහරජ; අනුභව කිරීමට සුදුසු කාලයයි කී කල්හි, මම රජ නොවෙමි යයි පෙර වූ පරිදි සියලු තතු පවසා මේ උදාන වාක්‍ය ගාථා වදාළ සේක.
එහි **චාතුද්දිසො** යනු සතර දිශාවල සැප කැමැති පරිදි වේ. එක දිශාවක් පතුරුවා, වාසය කරයි යනුවෙන් බ්‍රහ්ම වියරණ භාවනාවෙන් පතුරුවා සතරදිශාව ඔහුට සමීප වේනුයි - චතුද්දිසා නම් වේ. ඒ සතර දිශාවල කිසිතැනක් සත්ත්වයන් හෝ සංස්කාරයන් හෝ බියෙන් නොපෙළෙයි යනුවෙනි. **අප්පටිඝො සන්තුස්ස මානො** යනු දොළොස් වැදෑරුම් සන්තෝෂ වශයෙනුයි. **ඉතරීතරෙනා** යනු උස්පහත් වශයෙනි. **පරිස්සයානං සහිතා අච්ඡම්හි** යනු මෙහි ඉවසති. කාය සිත් පිරිහෙත්. හේ ඔවුන්ගේ සම්පත් හෝ ඒවා වෙන්කොට නිදත්නුයි **පරිස්සයා** නම් බාහිර වූ සිංහ ව්‍යාඝ්‍රාදින්ගේද, අභ්‍යන්තර කාමච්ඡන්දාදීන්ගේ කාය චිත්ත උපද්‍රවයන්ගේ මෙය විශේෂ වචනයකි. ඒ ඇසුරෙහි මැනවින් ඉවසීමද වීර්ය ආදි ධර්මයන් ඉවසයි යනු **පරිස්සයානං සහිතා** නම් වේ. තද වූ බියක් තැති ගැනීමක් නැති නිසා **අච්ඡම්හි** නම් වේ. කුමක් කියන ලද්දේ වේද? යම්සේ ඒ ශ්‍රමණයෝ සතරදෙනා මෙසේ අවශේෂ වශයෙන් සතුටුවනු ලබන්නේ, මෙහි පිළිවෙත් සරු ආකාරයෙන් පිහිටි සතුටින් සිටියේ. සතර දිශාවල මෛත්‍රිය ආදිය වඩන නිසා චාතුද්දිසො නම් වේ. සත්ත්ව සංඛාරාදිය විෂයෙහි, විනාශ කරන ලද බිය ඇති බැවින්, **අප්පටිඝ** නම් වෙයි. හෙතම සිවු දිශාවලට කියන ලද අයුරින් අනතුරු සහිත බැවින් ක්‍රෝධ නැත්තේමය. බියක් තැතිගැනීමක් නැත්තේද වෙයි. මේ පිළිවෙත් සරු ගුණය දැක, නුවණින් පිළිපැද, පසේබෝධිය අධිගම කළේනුයි. නැතහොත් ඒ ශ්‍රමණයෝ මෙන් සතුටු සිතැත්තේ, කලින් කියන ලද අයුරින් සතර දිශාව වෙයි යයි දැන මෙසේ සතරදිශා භාවය ප්‍රාර්ථනා කරන්නේ සිහිනුවණින් පිළිපැද, අධිගම කළේය. එහෙයින් වෙනත් මෙබඳු තැනක් ප්‍රාර්ථනා කරනු ලබන්නේ සතර දිශාවේම ප්‍රවේශම් සහිත බැවින් ප්‍රතිඝයෙන් වැලකී බිය සන්ත්‍රාස රහිතව, **එකො චරෙ ඛග්ග විසාණ කප්පො** යනුයි. ඉතිරිය කියන ලද අයුරින්මය.
**දුස්සංගහා** යනු කවර උපතක්ද? බරණැස් රජුගේ අගමෙහෙසිය කලුරිය කළාය. ඉක්බිති ශෝකයෙන් යුතුව කල්ගත කරන කල්හි, එක දවසක් ඇමතියෝ, රජවරුන්ගේ නම්, ඒ ඒ ක්‍රියාවලදී අගමෙහෙසියක් අවශ්‍යයෙන්ම කැමැතිවිය යුතුය. යහපති දේවයන් වහන්ස, වෙනත් දේවියක රැගෙන ඒවා’යයි ආයාචනා කළහ. රජ්‍ර! එසේ වීනම් බොලවු, අනුදැන ගනිවු! යයි කීවේය. ඔවුහු සොයනු ලබන්නේ, හාත්පස රාජ්‍යයෙහි රජු මියගියේය. ඔහුගේ දේවිය රාජ්‍යය අනුශාසනා කරයි. ඇයද ගැබිණියක් වූවාය. ඇමතියෝ මැය රජුට සුදුසු යයි, දැන ඇයට ආයාචනා කළහ. ඇය, ගැබිනියක නම් මිනිසුන්ට අමනාප වෙයි. යම්තාක් ප්‍රසූත කරම්ද, ඉදින් අනතුරුව එවු! යහපති මෙසේ. ඉදින් වෙනකකු නොසොයවු යයි කීවාය. ඔවුහු මේ කරුණ රජුට දැන්වූහ. රජු, ගැබිනියක වේවා, රැගෙන එවු යයි කීවේය. ඔවුහු රැගෙන ආහ. රජු ඇය අභිෂේක කොට සියලු මෙහෙසියකගේ සම්පත් පිරිනැමීය. ඇගේ පිරිවර ජනයාද නොයෙක් පුදපඬුරුවලින් සංග්‍රහ කරයි. ඇය කලකින් පුතකු වැදුවාය. ඔහුද රජු තමන්ගේ පුතකු මෙන් සියලු ඉරියව්වල ඇකයෙහිද උරහිසෙහිද කොට වාසය කරයි. එකල දේවියගේ පිරිවර ජනයා සිතූහ. රජු කුමරුට අතිශයින් සංග්‍රහ කරයි. රජුගේ හදවතට අවිශ්වාසනීය වේ. ඉදින් එය බිඳවන්නෙමුයි,
ඉක්බිති කුමරුට කීහ. දරුව නුඹ, අපගේ රජතුමාගේ පුතෙකි. මේ රජුගේ පුතකු නොවේ. මෙහිලා විශ්වාස නොකරවු. ඉක්බිති කුමරු පුත, මෙහි එන්න යයි කියනු ලබන්නේද, අතින් අදිනු ලබන්නේ ද, පෙර මෙන්, රජුට ඇලුම් නොකරයි. රජු කුමන කරුණක් නිසාදැයි විමසන්නේ ඒ පුවත දැන, මොහු මා විසින් සංග්‍රහ කරන ලද්දේ නමුත් පිළිකුල් වතින් යුතුවම සිටි කලකිරී රාජ්‍යය හැරදමා පැවිදි විය. රජු පැවිදි වූයේ යයි ඇමති පිරිවර ජනයෝද බොහෝසෙයින් පැවිදි වූහ. පිරිවර ජනයා සහිත රජුද රජු පැවිදි වූයේ යයි මිනිස්සු ප්‍රණීත ආහාරපාන සපයති. රජු ප්‍රණීත ආහාර අභිවෘද්ධියට යොදවති. එහිදී යම් සුන්දරත්වයක් ලබති. ඔවුහු සතුටු වෙති. සෙස්සෝ කෑගසති. අපි පිරිවෙන් ආදිය අතුපතුගාමින් සියළු කටයුතු කරන්නේ රළු බත් ද, දිරාගිය වස්ත්‍ර ද ලබමු. ඔහු එය දැන මේ අනුපිළිවෙලින් වැඩිමහළු පිළිවෙලින් දෙනු ලබන්නේ ද, කෑකෝ ගසති. අනේ නොහික්මුණු පිරිසකි. පාසිවුරු රැගෙන හුදකලාවම වනයට පිවිස, විදර්ශනාව වඩා, පසේබෝධිය සාක්ෂාත් කළේය. එහි පැමිණියවුන් විසින් කමටහන් විචාරණ ලදුව මේ ගාථාව කී සේක. එහි අර්ථය ප්‍රකට වේමය. මේ යොදුන වනාහි, **දුස්සංගො පබ්බ ජිතාපි එකෙ** යමෙක් නොඇලුණේ මඩනා ලද්දේ වී. එපරිදිම. **අථො ගහට්ඨාපරමාව සත්තා** මෙසේ මම ඉවසීමට නොහැකි බව පිළිකුල් කරන්නේ විදර්ශනාව වඩා අධිගම කළේය. ඉතිරිය පෙර පරිද්දෙනි.
**ඔරොපයිත්‍වා** යනු කවර උපතක්ද? බරණැස සිවුමාස් බ්‍රහ්මදත්ත නම් රජු ග්‍රීෂ්ම සෘතුවේ පළමු මාසයේ උයනට ගියේය. එහි රමණීය භූමිභාගයක නිල්වන්පාටින් යුතු (හරිත) කොළවලින් ගැවසුණු මදාරා ගසක් දැක මදාරා ගස මුල, මගේ යහන පනවවු යයි පවසා උද්‍යානයේ ක්‍රීඩාකොට සවස් කාලයේ එහි නිදා ගත්තේය. නැවත ගිම්හානයේ මධ්‍යම මාසයේ උයනට ගියේය. එදින පරසතු ගස මලින් බරවී තිබේ. එදිනද එසේම කළේය. යළිත් ග්‍රීෂ්මයේ පශ්චිම මාසයේ ද ගියේය. එකල පරසතු ගස මැලවුණු පත්‍ර ඇත්තේ ගස වියලී මෙන් තිබුණි. එදිනද රජ නොදැකම ඒ ගස පෙර පරිදිම එහිම සයනය කිරීමට අණ කළේය. ඇමතියෝ දන්නේ නමුත් රජුගේ අණ බැවින් එහි සයනය කිරීමට සංඥා කළහ. ඔහු උයනේ සෙල්ලම්කොට සවස් කාලයේ එහි යහනට කැපවන්නේ ඒ ගස දැක, මේ පෙර අතුවලින් ගැවසුණු මැණික් මෙන් විය. මනාරූ සටහනින් යුක්ත විය. තවද මැණික් වර්ණ අතු අතරද, තබන ලද මුතු අංකුර හා සමාන මල්වලින් මනා සෝභාවෙන් දර්ශනීය මත්විය. මුතු දැල් හා සමාන විසුරුවන ලද, වැලි ඇත්තේ ඔහුගේ යට භූමිභාගය බැමිවලින් මිදුණු මල්වලින් ගැවසුණු රතු බුමුතුරුණුවක් සේ විය. ඔහු නම් අද, වියලුණු ගසක් මෙන් අතු පමණක් ඉතිරිවී තිබුණේ අහෝ ජරාවෙන් මඩනා ලද්දේ බිඳුණේ යයි සිතා අනුපිළිවෙලින් ජරාවට පත්වුණේ යයි හඟයි. හටගත් නිසාවෙන් අනිත්‍ය සංඥාව උපදවා ගත්තේය. ඒ අනුසාරයෙන් සියළු සංස්කාර ධර්මයෝ දුකයි, අනාත්මයි යනුවෙන් විදර්ශනා වඩන්නේ අහෝ ඒකාන්තයෙන්ම මමද වියලුණු පරසතු පත්‍රයක් මෙන් පහවුණා වූ ගිහි ස්වරූපය ඇත්තේ යයි ප්‍රාර්ථනා කරන්නේ පිළිවෙලින් ඒ යහන්තලාවේ දකුණු පැත්තෙන් හොත්තේම, විශේෂයෙන් බලා පසේබුදු බව සාක්ෂාත් කළේය. ඉක්බිති ගමන්යන කල්හි ඇමතියන් විසින්, දේවයන් වහන්ස, යාමට කාලය යයි කී කල්හි මම රජකු නොවේ ආදිය පවසා පෙර පරිදිම මේ ගාථාව කී සේක.
එහි **ඔරොපයිත්‍වා** යනු පහකොට ඉවත්වී **ගිහිබ්‍යඤ්ජනාති** යනු කෙස් රවුල් සුදු වස්ත්‍ර අලංකාරාදිය මල් සුවඳ දුම් විලේපන අඹු දරු දැසි දාසියන් මේ ආදි ගිහි ජීවිතයට අදාල දේවල්. **ගිහිබ්‍යඤ්ජනානි** යයි කියනු ලැබෙති. **සංසිතපත්තො** යනු වැටුණු කොල. **ඡෙත්‍වානා** යනු මාර්ග ඤාණයෙන් සිඳ, **වීරො** යනු මාර්ග වීර්යයෙන් සමන්විතව, **ගිහිබන්‍ධනානී** යනු කාම බන්‍ධනාදිය කාමයෝ වනාහි ගිහියන්ගේ බන්‍ධන වේ. මෙහි පදාර්ථයයි. මේ අදහස වනාහි ඒකාන්තයෙන් මම දුරුකොට ගිහි ස්වරූපය, වියලි පත්‍රයක් මෙන් පරසතු රුකක ස්වරූපය වන්නේ මෙසේ සිතනු ලබන්නේ විදර්ශනාව වඩා අධිගම කළේය. සෙස්ස පෙර පරිද්දෙන් දත යුතුය.
**සචෙ ලභෙථ** යනු කවර උපතක්ද? පෙර කාශ්‍යප බුදුරදුන්ගේ ශාසනයේ පසේබුදුවරු දෙනමක් පැවිදිව වර්ෂ විසිදහසක් යාම-ඒම වත සපුරා දෙව්ලොව උපන්නාහ. අනතුරුව චුතවී බරණැස් රජුගේ පුතකු බවට ජ්‍යෙෂ්ඨයා පත්විය. කනිෂ්ඨයා පුරෝහිතගේ පුත්‍රයා විය. ඔවුහු එකදිනම පිළිසිඳගෙන එක දිනයේම මව්කුසින් නික්ම වැලිකෙළියේ පටන් මිත්‍රව වාසය කළහ. පුරෝහිත පුත්‍රයා ප්‍රඥාවන්ත විය. ඔහු රාජ පුත්‍රයාට මෙසේ කීවේය. මිත්‍රය, ඔබ පියාගේ ඇවෑමෙන් රාජ්‍යය ලබන්නෙහිය. මම පුරෝහිත තනතුරේ වෙමි. මනා හික්මීමෙන් රාජ්‍යය අනුශාසනා කිරීමට හැකිය. එන්න ශිල්ප උගෙන ගන්නෙමු. ඉක්බිති දෙදෙනාම යාගයට සැරසුණු මොටුව ඇතිව සිට ගම් නියම්ගම්වල පිඬු පිණිස හැසිරෙමින් ප්‍රත්‍යන්ත ජනපද ගමකට ගියේය. ඒ ගම පසේ බුදුවරු පස්දෙනෙකු පිඬු පිණිස හැසිරෙන වේලාවේ පිවිසෙත්. එහි මිනිස්සු පසේ බුදුවරුන් දැක ඉතා උත්සාහවත්ව ආසන පනවා, ප්‍රණීත කෑයුතු බීයුතු ආහාර එළවත්. ගරු කරත්. පුද සත්කාර කරත්. ඔවුන්ට මෙසේද අදහසක් පහළවිය. අප හා සමාන උසස් කුලවතුන් නම් නැත. තවද මේ මිනිස්සු ඉදින් යමක් කැමැතිවත්ද? අපට භික්‍ෂාව දෙති. ඉදින් නොකැමැති වෙත්ද? එවිට නොදෙත්. මෙබඳු ආකාර පැවිද්දන්ට මේ ආකාර සත්කාර කරත්. ඒකාන්තයෙන් මේ අය කිසියම් ශිල්පයක් දනිති. ඔවුන්ගේ සමීපයේ ශිල්ප ඉගෙන ගනිමු නම් මැනවි. ඔවුහු මිනිස්සු ඉවත්ව ගියකල්හි, ඉඩකඩක් ලැබ, ස්වාමීනි නුඹලා ශිල්ප දනිවුද? එය අපටද උගන්වවු යයි ඉල්ලූහ. පසේ බුදුවරු, පැවිදි නොවූවන් විසින් ශික්‍ෂා දානය කළ නොහැකි යයි කීහ. ඔවුහු පැවිද්ද ඉල්ලා පැවිදි වූද, ඉක්බිති ඔවුන්ගෙන් පසේ බුදුවරු මෙසේ තොප වාසය කළ යුතුය. සිවුරු පෙරවිය යුතුය ආදි වශයෙන් මූලික චාරිත්‍ර විධි උගන්වා මේ ශිල්පය එකම අභිරහස් ඇලි නිෂ්පාදනය කළ යුතුය. එහෙයින් හුදලකාවම හිඳිය යුතුය. හුදකලාවම සක්මන් කළයුතුය. එකට සිටිය යුතුය. එකට නිදාගත යුතුය. පිළියෙල පන්සල දුන්හ. ඉක්බිති ඔවුහු තම තමන්ගේ පන්සලට පිවිස හුන්හ. පුරෝහිත පුත්‍රයා හුන්නා වූ කාලයේ පටන් චිත්ත සමාදානය ලැබ, ධ්‍යාන ලබා ගත්තේය. රාජපුත්‍රයා මොහොතකින් කලකිරුණේ ඔහුගේ සමීපයට ආවේය. ඔහු හේ දැක, මිත්‍රය කිමෙක්දැයි විචාලේය. මම කලකිරුණේ වෙමියි කීවේය. එසේ වීනම් මෙහි හිඳ ගනිවු යයි ඔහු එහි මොහොතක් හිඳ මෙසේ කීවේය. මිත්‍රය මේ ශිල්පයේ හුදකලාව ඇලීමේ අවස්ථාවයි. පුරෝහිත පුත්‍රය; එසේ වීනම් මිත්‍රය නුඹ තමන් හුන්නා වූ ස්ථානයටම යන්න. මේ ශිල්පයේ නිමාව උගන්වන්නෙමි. ඔහු ගොස් නැවත මොහොතකින් කලකිරුණේ පෙර පරිද්දෙන්ම තුන්වරක් ආවේය.
ඉක්බිති ඔහුව පුරෝහිත පුත්‍රයා එසේම පිටත්කොට එහි ගියකල්හි මෙසේ සිතුවේය. මෙතෙම තමාගේ වැඩද අතපසු කරයි. මාද මෙහි භික්‍ෂාවලට එන්නේ යයි ඔහු පන්සලෙන් නික්ම වනයට පිවිසියේ අනෙකා, තමන්ගේ පන්සලේම හුන්නේ යළිත් මොහොතකින් කලකිරුණේ ඔහුගේ සමීපයට ගොස් ඔබිමොබ ගමන් කරන්නේ හේ නොදැක සිතුවේය. යමෙක් ගෘහස්ත කාලයේ පඬුරු රැගෙන ආවේද? මා දැකීමට නොලැබුණේය. ඔහු දැන් මා පැමිණිකල්හි දැකීමටද නොදැනු කැමැතිව පහව ගියේය. බොල මිත්‍රය, ලජ්ජා නැතිද? මා සිවු වතාවක් මෙහි පැමිණවීය. ඒ දැන් ඔබගේ වසඟයෙහි පවත්වන්නෙමියි, ඔබ අන් දෙයක් පෙන්වමින් මා වසඟයෙහි පවත්වන්නෙමියි, තමන්ගේ සෙනසුනට පිවිස, විදර්ශනා වඩා පසේබෝධිය සාක්ෂාත්කොට අහසින් නන්දමූලක පර්වතයට ගියේය. අනෙකාද විදර්ශනා අරඹා පසේබෝධිය සාක්ෂාත් කොට එහිම ගියේය. ඒ දෙදෙනාට හිරියල්තලාවේ හිඳ පිළිවෙලින් මේ ගාථා කීවාහුය.
එහි **නිපකං** යනු ස්වභාවයෙන්ම දක්‍ෂ පණ්ඩිත වූ කසිණ පරිකර්මවල දක්‍ෂ. **සාධු විහාරිං** යනු අර්පණා උපචාර විධිවලින් සමන්විත. **ධීරං** යනු ප්‍රඥාසම්පන්න එහි නිපුණතාවයෙන් ප්‍රඥා සම්පත්තිය කියන ලදි. මෙහි වනාහි ප්‍රඥා සම්පන්න යන අර්ථයයි. **ධීති** යනු ලිහිල්නොවූ දැඩි උත්සාහයයි. “කාමය මස් නහර සම ආදියෙහි” මෙසේ පවත්වන ලද වීර්යයට වඩා මෙය විශේෂ වචනයකි. නින්දා කරන ලද පාපය ඇත්තේ ධීරො නම් වේ. **රාජාච රට්ඨං විජිතා පහායා** යනු, යම්සේ යුවරජු දිනන ලද රට අර්ථ විරහිත බව දැන රාජ්‍යය හැරදමා හුදකලාව හැසිරෙයි. මෙසේ බලසේනාව හැර හුදකලාව හැසිරෙන්නේය. නැතහොත් **රාජාව රට්ඨං** යනු යම්සේ සුතසෝම රජු රාජ්‍යය ද විජිතය හැර හුදකලාව හැසිරුණේය. යම්සේ මහජනක රජු මෙනි. මෙසේ හුදකලාව හැසිරෙයි. මෙයද එහි අර්ථයයි. සෙස්ස කියන ලද අයුරින්ම දැනගැනීමට හැකිය. විස්තර නොමැත.
**අද්ධා පසංසමා** යනු මේ ගාථාවද යම්තාක් අහස්තලයේ පනවන ලද ආසනයේ, පසේ බුදුවරුන් හිඳ, සිව්දිශා ගාථාවන්ගේ උපත සමානවම උපතකි. මේ වනාහි විශේෂයකි. යම්සේ ඒ රජු රාත්‍රියෙහි තුන්වතාවක් තැති ගත්තේය. එය එසේ මෙසේ නොවේ. ඔහු යාගයක් සූදානම් කළේද, නොවීය. ඔහු අහස් තලයේ පනවන ලද ආසනවල පසේ බුදුවරුන් වඩා හිඳුවා නුඹලා කවුරුන්දැයි විචාළේය. අපි මහරජ, නිරවද්‍ය භෝජන ඇත්තෝ නම් ස්වාමීනි, අනවජ්ජ භොජිනො යනු මේ කවර අර්ථයක්ද? සුන්දර හෝ අසුන්දර කවර ලද්දක් නොවෙනස්ව වළඳමු මහරජතුමනි, ඒ අසා රජුට මෙබඳු අදහසක් පහළවිය. ඉදින් මම මේ පිරිස පරීක්‍ෂා කරන්නේ නම් යෙහෙකි මේ ආකාරද නැද්ද යන වග. එදවස සුන්සහල් සමග කාඩි හොද්දක් එළඹීය. එය පසේ බුදුවරු අමෘතය මෙන් නොවෙනස්ව වැළඳූහ. එජ, ප්‍රතිඥා දෙන ලද අයුරින් එකදිනක පවා නොවෙනස් වෙති. නැවත හෙට දැනගන්නෙමියි, හෙට දවස සඳහාද ආරාධනා කළේය. දෙවෙනි දිනයේද එසේම අනුභව කළහ. ඉක්බිති රජු, සොඳුරු දේ දී විමසන්නෙමියි, නැවතද ඇරයුම්කොට දෙදිනක් මහත් සත්කාර කොට ප්‍රණීත අතිවිචිත්‍ර කෑයුතු බීයුතු භෝජනයෙන් සංග්‍රහ කළේය. ඒවාද එසේම නොවෙනස්ව වළඳා රජුට යහපත පවසා පිටත්ව ගියහ. රජු චිරාත්කල් ඉක්ම නොගිය උන්වහන්සේ කෙරෙහි නිරවද්‍යභෝජිත බව දැන “අහෝ ඒකාන්තයෙන් මමත් නිරවද්‍යභෝජි වන්නෙමි සිතා මහාරාජ්‍යය හැරදමා, ප්‍රවෘජ්‍යාව සමාදන් වී විදර්ශනාව වඩා පසේබුදු වී දිව්‍යරුකක් මුල පසේ බුදුවරුන්ගේ මධ්‍යයෙහි තමන්ගේ අරමුණු වඩමින් මේ ගාථාව වදාළ සේක.
ඒ පදාර්ථ මතු කියන ලදමය. හුදෙක් වනාහි **සහාය සම්පදං** යනු මෙහි අශෛක්‍ෂයන් විසින් සීලාදී ගුණ සමුදායෙන් සමන්විත වූ මිත්‍රයෝම සහාය සම්පදා යයි දතයුතුය. මේ එහි අර්ථයෝජනයයි. මේ යමක් සහාය සම්පදා යයි කියන ලද්දේද, එය සහාය පිළිවෙතයි. **අද්ධා පසංසාම** එකහෙලාම ස්තුති කරමුයයි කියන ලද්දේ වෙයි. කෙසේද? **සෙට්ඨා සමා සෙවිතබ්බා සහාය** යනු කවර හෙයින්ද? තමන් විසින්, ශීලාදී ශ්‍රේෂ්ඨයන් සේවනය කරනු ලබන්නේ, සීලාදි ධර්මය ඒ අනුව උපදිත්. උපන්නේද, වෘද්ධියට වැඩි බවට විශාලත්වයට පැමිණෙත්. එසේ සේවනය කරනු ලබන්නාගේ අන්‍යොන්‍ය සාධාරණ බවද, කකුසඳ, විනෝදනයට ලද්දේ නොපිරිහෙත්. මේ සහායකයෝ වනාහි ශ්‍රේෂ්ඨද සමද වේ. **අලද්ධා කුහනාදි** මිථ්‍යා ආජීවය හැරදමා දැහැමින් සෙමින් උපන්නා වූ භෝජනය අනුභව කරන්නේ එහි දැඩි තරහව නූපදවන්නේය. **අනවජ්ජභෝජි** වී වැඩකැමැති කුලපුත්‍රයා. **එකො චරෙ ඛග්ගවිසාණකප්පො** මමද මෙසේ හැසිරෙන්නේ මේ සම්පත්තිය අධිගම කළේය.
**දිස්වා සුවණ්ණස්ස** යනු කවර උපතක්ද? එක්තරා බරණැස් රජකු ග්‍රීෂ්ම කාලයේ දිවා යහනට පිවිසියේ විය. ඔහුගේ මෙහෙකාර දාසිය සුදුහඳුන් ඉසියි. ඇගේ එක් බාහුවක එක් රන් වළල්ලක්ද, එක් බාහුවක දෙකක්ද ඒවා ගැටෙත්. අනෙක් ඒවා නොගැටෙත්. රජු එය දැක එසේම සමූහ වාසය ගැටීමටද, හුදකලා වාසය නොගැටීමටද සිත නැවත නැවත ඒ දාසිය දෙස බැලුවේය. එසමයෙහි සියළු අලංකාරවලින් අලංකාර වූ දේවිය එය පරීක්‍ෂා කරමින් සිටියේ වෙයි. ඇය වර්ණ දාසිය කෙරෙහි රජු පිළිබඳ සිත් ඇත්තේ යයි සිතා ඒ දාසිය වෙත එළඹ තෙමේම ඉසීමට පටන් ගත්තාය. ඇගේද අත් දෙකේම නොයෙක් ආකාර රන්වළලු වෙති. ඒවා එකට ගැටෙන්නේ මහා ශබ්දයක් හටගත්හ. ඒවා ගැටීමෙන් මහා ශබ්දයක් හටගත්හ. රජු අතිශය සියුම් ලෙස කළකිරුණේ දකුණු පැත්තෙන් සිටිමින්ම විදර්ශනා වඩා පසේබුදුබව සාක්ෂාත් කළේය. ඒ නිරුත්තර සුවයෙන් සැපයට පත්වූයේ සඳුන් ගෑ අත් ඇතිව වෙත එළඹ ‘මහරජ, ආලේප කරමි’යි කීවේය. ඔහු ඉවත්වෙව. මා ආලේපනය නොකරව’යි කීවේය. ඇය කිම මහරජ? මම මහරජ නොවෙමි. මෙසේ ඔවුනොවුන්ගේ කථාබස් අසා ඇමැතියෝ පැමිණියහ. ඔවුන් විසින්ද මහාරාජවාදයෙන් ආමන්ත්‍රණය කරන ලද්දේ බොලවු, මම රජු නොවේයයි කීවේය. සේසස පළමු ගාථාවේ කියන ලද පරිද්දෙනි.
මේ ගාථා වර්ණනාවයි. එහි **දිස්වා** යනු බලා. **සුවණ්ණස්සා** යනු රත්රන් වළලුයි. සෙසු පාඨයයි. අවශේෂ පාඨ මෙහි අර්ථයයි. **පභස්සරානී** යනු ප්‍රභාස්වර බබළන්නා වූ යනාදිය කියන ලද්දේ වෙයි. සෙස්සද ඉහත කී අර්ථයමය. මේ යෝජනාව දැක, **භුජස්මිං** රන්වළලු ආදිය සමූහවාසයයි. එය ඇතිකල්හි ගැටීම් ඇතිවේ. හුදකලා වාසය නොගැටීම් වේ යයි මෙසේ සිතා විදර්ශනා වඩා අධිගමයට පත්වූයේ යන අර්ථයයි. සෙස්ස අර්ථය පැහැදිලි බව දතයුතුමය.
**එවං දුතියෙන** යනු කවර උපතක්ද? එක්තරා බරණැස් රජකු ළදරු කාලයේම පැවිදිවනු කැමැත්තේ ඇමතියන්ට අණ කළේය. දේවිය ගෙන රාජ්‍යය පරිහරණය කරවු. මම පැවිදි වන්නෙමි. ඇමතියෝ මහරජ, අරාජිකය. රාජ්‍යය අප විසින් රැකීමට නොහැකිය. හාත්පස රජවරු පැමිණ කොල්ල කන්නාහ. එකම පුතකුවත් උපදවන්න. ඒතාක් සිටින්නැයි සංඥා කළහ. මෘදු සිත් ඇති රජු ඉවසීය. ඉක්බිති දේවිය ගැබ් ගත්තීය. රජු නැවත ඔවුන්ට අණ කළේය. දේවිය ගර්භනීය. පුත්‍රයකු උපදී. රාජ්‍යය අභිෂේකකොට රාජ්‍යය පරිහරණය කරවු. මම පැවිදි වන්නෙමි. ඇමතියෝ, මහරජ ඉදින් දේවිය පුතකු හෝ දුවකු ප්‍රසූත කරන්නී යයි නොදනියි. ප්‍රසව කරන කාලය පැමිණියේ යයි යළිත් රජුට සංඥා කළහ. ඉක්බිති ඇය පුතකු වැදුවාය. ඉක්බිති රජු එසේම ඇමතියන්ට අණ කළේය. මහරජ, මොහු ශක්ති සම්පන්න වනතුරු නොයව යයි බොහෝ කාරණාවලින් හැඟවූහ. ඉක්බතිි කුමරු ප්‍රතිබල වූ කල්හි ඇමතියන් කැඳවා, දැන් මොහු ප්‍රතිබලය මොහු රාජ්‍යයේ අභිෂේක කොට පිළිපදීවා යයි ඇමතියන්ට අවසර දී එක උරයක් කෂාය වස්ත්‍ර ආදියෙන් පොරවා පැවිදි පිරිකර ගෙන්වාගෙන ඇතුල් පුරයේදීම පැවිදිවී මහා බ්‍රහ්මයා මෙන් නික්ම ගියේය. සියලු පිරිවර ජනතාව නොයෙක් ආකාරයෙන් වැලපෙන්නේ, රජු ලුහුබැඳ ගියේය. රජු තමන්ගේ රාජ්‍යය සීමාව දක්වා ගොස්, සැරයටියකින් ඉරක් ඇඳ, ‘මේ රේඛාව නොඉක්මවිය යුතුයයි කීවේය. කුමරු පියාණනි, පියාණනි යයි දුවගොස් රජු වෙත පැමිණියේය. රජු කුමරු දැක මොහු මහජනයා පිරිවරා රාජ්‍යය කළෙමි. කිම දැන් එක දරුවකු පරිහරණය කිරීමට නොහැකි වෙත්දැයි කුමරු ගෙන වනයට පිවිසියේය. එහි පෙර පසේ බුදුවරුන් විසින් වාසය කළ පන්සලක් දැක පුත්‍රයා සමග වාසය කළේය.
ඉක්බිති කුමරු උතුම් යහනාවල කරන ලද පරිචය ඇත්තේ, තෘණ ආදියේ හෝ ලණු ඇඳේ හෝ නිදමින් හඬයි. ශීතල වාතාදිය ස්පර්ශ වූයේ සමාන පියාණනි, ශීතලය. පියාණනි, උණුසුම්ය පියාණනි. මැස්සෙකු කෑවේය. පියාණනි, බඩගිනි. පියාණනි, පිපාසිතය යයි කියයි. රජු ඔහුට සංඥා කරමින්ම රාත්‍රිය කල්ගත කරයි. ඔහු දිවා කාලයේද පිඬු පිණිස හැසිර බත් පිරිනමයි. කුමරු “මිශ්‍රවූ බත තණහාල් මුං කඩල ආදිය බහුල වූයේ අනුභව කරන්නේද, පිළිකුල් වශයෙන් අනුභව කරන්නේ දින කිහිපයකින් උණුසුම් වේ. (අව්වේ) තබන ලද පියුමක් මෙන් මිලාන විය. රජ සමවතට සමවැදීමෙන් නොවෙනස්වම අනුභව කරයි. ඉක්බිති ඔහු කුමරුට සංඥා කරමින් කීවේය. දරුව, නගරයේ ප්‍රණීත ආහාරපාන ලැබෙයි. එහි යමු. පියාණනි, එසේය. ඉක්බිති ඔහු පෙරටුකොට ආවා වූ මාර්ගයෙන්ම පැමිණුනේය. කුමාර මව වූ දේවියද “දැන් රජකුමරු ගෙන වනයෙහි බොහෝකලක් වාසය නොකරන්නේ යයි දැන කීපදිනකින් පෙරළා පැමිණෙන්නේ යයි සිතා රජු විසින් සැරයටියෙන් ලියන ලද ස්ථානයම ආරක්ෂා කොට කල්ගත කළාය. ඉක්බිති රජු ඇය වාසය කළ ස්ථානයට නුදුරේ සිට, ඔබගේ මව මෙහි හුන්නීය. යව යයි පිටත් කළේය. ඔහු එතැනට පැමිණේද? ඒතාක් බලමින් සිටියේය. කිසියම් වෙහෙසක් නොවේවා. කුමරු මව සමීපයට දුවගෙන ගියේය.
ආරක්ෂක පුරුෂයෝ කුමරු එන්නේ දැක දේවියට කීහ. දේවිය විසිදහසක් නාටක ස්ත්‍රීන් පිරිවරා ගොස් පිළිගත්තාය. රජුගේ පුවතද විචාළාය. ඉක්බිති පසුපස එයි. යයි අසා මිනිසුන් යැවීය. රජුද එකෙණෙහි සිය වාසස්ථානයට ගියේය. මිනිස්සු රජු නොදැක නැවතුණහ. ඉක්බිති දේවිය ආශා රහිත වී පුතු ගෙන නගරයට ගොස් රාජ්‍යයේ අභිෂේක කළේය. රජුද තමන් වසන තැන හිඳ විදර්ශනා වඩා, පසේබෝධියට පැමිණ දිව්‍ය වෘක්‍ෂයක් මුල පසේ බුදුවරුන්ගේ මැද මේ උදාන ගාථාව කී සේක. ඒ පදාර්ථ ඉහත කියන ලද අයුරිනි.
මේ එහි විශේෂ අදහසකි. මේ දෙවෙනි කුමරු විසින් ශීතල උණුසුම නිවේදනය කරමින්, සමග වාසය කිරීම හඟවමින්, මගේ **වාචාභිලාපො** ඔහු කෙරෙහි සෙනෙහස වශයෙන් **අභිසජ්ජනා** හටගත්තා වූ ඉදින් මම මොහු අත්නොහරිමි නම් මත්තෙහිද එසේ වෙයි. දැන් යම්සේද එසේය. **එවං දුතියෙන සහ මමස්ස වාචාභිලාපො අභිසජ්ජනා වා** මේ දෙදෙනාම අන්තරායකර විශේෂ අධිගමයක් වන්නේය. **එතං භයං ආයතිං පෙක්ඛමානො** ඔහු අතහැර නුවණින් පිළිපැද පසේබුදු බව අධිගම කළෙමි. සෙස්ස කියනලද අයුරින්මය.
**කාමාහි චිත්‍රා** යනු කවර උපතක්ද? බරණැස සිටුපුත්‍රයා ළදරු කාලයේම සිටු තනතුර ලැබීය. ඔහුට සෘතු තුනට ගැලපෙන සේ ප්‍රාසාද තුනක් වූහ. ඔහු සියලු සම්පත්වලින් දිව්‍ය කුමාරයකු මෙන් හැසිරෙයි. ඉක්බිති ඔහු ළදරු කාලයේම පැවිදි වන්නෙමියි මව්පියන්ගෙන් විචාළේය. ඔවුහු වළක්වති. ඔහු එයම ඉල්ලයි. යළිදු ඔහුට මව්පියෝ ‘දරුව, නුඹ සියුමැලිය. පැවිද්ද දුෂ්කරය. දැලිපිහි මුවහත උඩ ගමන් කිරීම සමාන යයි නොයෙක් ආකාරයෙන් වළක්වති. ඔහු එහිම ඇලෙයි. ඔවුහු මෙසේ සිතූහ. ‘ඉදින් මෙතම පැවිදි වෙයි නම්, අපට දොම්නස් වෙයි. අපිට දොම්නස් වේවා. මොහුට අනුදැනීම් නොවෙව. ඉක්බිති ඔහු සියලු පිරිවර ජනයා අඬා වැලපෙන්නේ නොකැමැත්තේ ඉසිපතනයට ගොස් පසේ බුදුවරුන්ගේ සමීපයේ පැවිදි විය. ඔහුට උදාර සේනාසනයක් නොපැමිණෙයි. ඇඳෙහි කුඩා පැදුරක් අතුරා නිදාගත්තේය. ඔහු උතුම් යහනේ කරන ලද නිදාගැනීම ඇත්තේ මුලු රාත්‍රියම දුකෙන් කල්ගත කළේය. අළුයම ශරීර කෘත්‍යය කොට පාසිවුරු රගෛන පසේ බුදුවරුන් සමග පිඬු පිණිස හැසිරුණේය. එහි වැඩිමහල්ලෝ මුල් ආසනද, අග්‍ර ආහාරද ලබත්. නවකයෝ යම්කිසි ආසනයක්ද, රූක්‍ෂ ආහාරයක්ද ලබත්. ඔහු ඒ රූක්‍ෂ ආහාරයෙන් ඉතා දුකට පත්විය. ඔහු කිහිප දිනකින්ම කෘශ වූයේ දුර්වර්ණ වී හොත්තේය. යම්සේ හේ ශ්‍රමණ ධර්මයෙහි නොපැසුණේ විය. ඉක්බිති මව්පියන්ට දූතයකු යවා උපැවිදි විය. ඔහු කීපදිනකින්ම ශක්තිය ලබාගෙන යළිත් පැවිදිවනු කැමැත්තේ විය. ඔහු දෙවෙනිවරද පැවිදි වී යළිත් උපැවිදිව තෙවෙනිවර පැවිදිවී මැනවින් පිළිපන්නේ විදර්ශනා වඩා පසේ බෝධිය සාක්ෂාත් කොට මේ උදාන ගාථාව පවසා පසේ බුදුවරුන්ගේ මැද මේ ව්‍යාකරණ ගාථාව කීවේය.
එහි **කාමා** යනු වස්තුකාම, ක්ලේශ කාම යන දෙකයි. එහි වස්තු කාමය යනු ප්‍රියමනාප ආදි අරමුණු ධර්ම ක්ලේශකාම නම් ඡන්ද ආදි සියලු රාග ප්‍රභේද මෙහි වස්තුකාමයම ප්‍රධාන වේ. රූපාදී නොයෙක් ආකාර වශයෙන් **චිත්‍රා** නම් වේ. ලෝකාශ්වාද වශයෙන් **මධුරා** නමි. බාල පෘථග්ජනයන්ගේ මනස සතුටුකරන නිසා **මනොරමා** නම් වේ. **විරූප රූපෙන** යනු විවිධ අයුරින් නොයෙක් ස්වභාවයෙන් යුක්ත බව කියන ලද්දේ වෙයි. එම රූපාදි වශයෙන් විසිතුරු වූ රූප ආදියෙහි නිල්පාට ආදි වශයෙන් විවිධ රූ ඇත්තේය. මෙසේ ඒ ඒ විරූපී රූපයෙන් එසේ එසේ ආශ්වාද පෙන්වා, **මථෙන්ති චිත්තං** පැවිද්ද පිණිස සතුටුවීමට නොදෙත්. සෙසු අර්ථ ප්‍රකට වේමය. නිගමනය පද දෙක තුනක් යොදා මුල් ගාථාවල කියන ලද අයුරින්ම දතයුතුය.
**ඊතිචා** යනු කවර උපතක්ද? බරණැස් රජුට ගඩුවක් (තුවාලයක්) හටගත්තේය. බලවත් වේදනා පවතිත්. වෛද්‍යවරු සැත්කමින් තොරව සුවපත් නොවෙයි යයි පවසති. රජු ඔවුන්ට අභය දී සැත්කමක් කරවීය. ඔවුහු එය පලා පැසවූ ලේ ඉවත්කොට නිර්වේදනාකොට, තුවාලයෙහි රෙදිකඩක් බැන්දාහ. ආහාර ගන්නා වේලාවෙහි ඔහුට මැනවින් අවවාද කළහ. රජු රූක්‍ෂ ආහාරයෙන් ශරීරය කෘෂ විය. ඔහුගේ ගණ්ඩ මිලාන විය. ඔහු පහසු ඉරියව් ඇතිවී, සිනිඳු ආහාර අනුභව කළේය. එයින් හටගත් ශක්තිය ඇත්තේ ක්‍රියාවේද නිරත විය. ඔහුගේ ගඩුව නැවත පෙර පරිදිම සම්පූර්ණ විය. මෙසේ තුන්වරක් සැත්කමක් කොට වෛද්‍යවරුන් විසින් වර්ජනය කරන ලද්දේ, කලකිරී, මහාරාජ්‍යය හැරදමා පැවිදිව අරණ්‍යයට පිවිස විදර්ශනා අරඹා, වර්ෂ හතකින් පසේ බුදුබව සාක්ෂාත් කොට මේ උදාන ගාථාව පවසා නන්දමූලක පර්වතයට වැඩි සේක.
එහි පැමිණේනුයි - **ඊති** ආගන්තුක වශයෙන් ඇතිවන අකුසල නිසා සිදුවන විපත් සඳහා විශේෂ වචනයකි. එහෙයින් කාමගුණයෝද, නොයෙක් ව්‍යසන ඉසිලීම් වශයෙන් අනර්ථයක් හටගන්නේ යන අර්ථයෙන් ඊති නම් වේ. ගණ්ඩද (තුවාල) අශුචි අපිරිසිදු දේ වැගිරෙයි. කුණුවූ පැසව ගිය පරිහාණියට පත්වූයේ වෙයි. එහෙයින් මේ කෙලෙස් නැමැති අසූචි වැගිරීමෙන් හටගත් ජරාවෙන් බිඳීගිය කුණුවූ පැසව සැරව ගලන ස්වභාවයෙන් යුතුවූයේ **ගණ්ඩ** නම් වේ. උපද්‍රව ඇතිකරන නිසා උපද්දව නම් වේ. අනර්ථයක් උපදවමින් අභිබවා යයි. එතර කරවයි යන අර්ථයයි. රාජ දණ්ඩන දීම් ආදි විශේෂ වචනයකි. එහෙයින් කාමගුණයෙන් නිර්වාණාවබෝධය වලකනු පිණිස හේතුවන සියලු උපද්‍රවයන්ට මුල්වන නිසා උපද්දව නම් වේ. යම් හෙයකින් මේ කෙලෙස් ආතුරභාවය උපදවන්නේ සීලය සංඛ්‍යාත නිරෝගිකමට අනර්ථයක් උපදවන්නේ ස්වාභාවික වූ නිරෝගිකම උදුරාගන්නේ එහෙයින් මේ නිරෝගිකම උදුරා ගන්නේනුයි **රොගො** නමි. අභ්‍යන්තර වශයෙන් මනුෂ්‍යයන්ගේ ඇතුළත වේදනා ඇති කරන ස්වභාවය **සල්ලං** යනු වේ. මෙලොව වශයෙන් ඇතිවන බියජනනය කරන නිසා **භය** නම් යනු මේ අර්ථ යයි. **මෙතං** සමාන අර්ථ ඇත්තේ නිගමනය කියන ලද අයුරින්ම දතයුතුය.
**සීතඤ්ච** යනු කවර උපතක්ද? බරණැස සීතාලුක බ්‍රහ්මදත්ත නම් රජකු විය. ඔහු පැවිදිවී වනයෙහි තෘණ ලැහැබක වාසය කරයි. ඒ ප්‍රදේශයේ සීතල වේලාවට සීතලද, උෂ්ණයට උෂ්ණයද වෙයි. එම ඉඩකඩ ඇති ප්‍රදේශයේ සත්ත්වයෝ ඒ ගොදුරු ගම ප්‍රදේශයේ ඇති තරම් ආහාරපාන නොලබයි. පැන් ජලයද දුර්ලභය. වාත, අව්ව, සුළඟ, මැසි මදුරු උවදුරුවලින්ද බාධා කරති. ඔහුට මෙබඳු අදහසක් පහළ විය. මෙයින් අඩ යොදුනක පමණ මත්තෙහි සාරවත් ප්‍රදේශයකි. එහි සියළු ප්‍රමාණවත් පිරිස නැත. ඉදින් මම එහි යන්නේ නම් යෙහෙකි. පහසුවෙන් සැපසේ වාසය කිරීමට හැකිය. ඔහුට යළිත් මෙබඳු අදහසක් විය. පැවිදි වූවෝ නම් ප්‍රත්‍යයේ ගිජුවීමක් නොවෙත්. මෙබඳු ආකාර වූවෝ සිත තමන්ගේ වසඟයෙහි පවත්වා ගනිත්. සිත වසඟයේ නොපවතිත්. මම නොයන්නෙමියි, මෙසේ ප්‍රත්‍යවේක්‍ෂා කොට නොගියේය. යම්පමණ මෙසේ උපන් සිතිවිලි පිළිබඳ ප්‍රත්‍යවේක්‍ෂා කොට නතරවිය. ඉක්බිති එහිම සත්වසක් වාසයකොට මැනවින් පිළිපදින්නේ පසේබුදුබව සාක්ෂාත් කොට මේ උදාන ගාථාව පවසා නන්දමූල පර්වතයට ගියේය.
එහි **සීතංච** යනු සීතල දෙපරිදිය. අභ්‍යන්තර ධාතු කැලඹෙන යන අරුතින්ද, බාහිර ධාතු කැළඹෙන යන අර්ථයෙන් ද වේ. එසේ **උණ්හම්පි** වේ. **ඩංසා** යනු පියාඹන මැස්සෝ. **සිරිංසපා** යනු යම්කිසි දීර්ඝජාතික සත්ත්වයෝ සිහිකොට යත් සෙස්ස ප්‍රකට වේමය නිගමනයද කියන ලද අයුරින්ම දතයුතුය.
**නාගොවා** යනු කවර අර්ථයක්ද? බරණැස එක්තරා රජකෙනෙකු වර්ෂ විස්සක් රාජ්‍යය කරවා කලුරිය කළේ අපායේ වසර විස්සක් පමණ පැසී හිමාලයේ ඇත්කුලයක උපත ලබා මනාරූ ඇති ශරීරයක් ඇත්තේ, පියුම් වරණැති මුළු සිරුරට උදාර වූයේ සමූහ නායක ඇති රජකු විය. අතුපතර බිඳ දමා පොඩිකර ඇත් පැටව් මෙන් අනුභව කරති. දියෙහි බැස ඇතින්නියන්ට මඩවතුරෙන් ආලේපනය කරති. සියල්ල පාරිලෙය්‍යක ඇත්රජුගේ මෙන් විය. ඔහු සමූහයෙන් කලකිරී පිටත්ව ගියේය. ඉක්බිති ඔහුව පියවර අනුසාරයෙන් රැළ ලුහුබැඳ ගියේය. මෙසේ දින තුනක් පුරා ලුහුබැඳ ගියේය. අනතුරුව මෙසේ සිතීය. දැන් මගේ මුනුබුරා බරණැස රාජ්‍යය කරවයි. මම තමන්ගේ පෙර ජාතියේ වූ උයනට යන්නේ නම් යෙහෙකි. එවිට ඔහු මාව එහිදී රකින්නේය. ඉක්බිති ඇත්රැළ රාත්‍රියෙහි නිදාගත් පසු රංචුව හැරදමා තෙමේ උයනට පිවිසියේය. උයන්පල්ලා දැක රජුට දැන්වීය. රජු ඇතු අල්ලා ගන්නෙමියි සේනාව යෙදවීය. ඇතා රජුගේම ඉදිරියට යයි. රජු, මා අභිමුඛව එයි යයි කඩු මුවහත අමෝරා සිටියේය. ඉක්බිති ඇතුට විදින්නේද, මෙතෙම මානුෂික වූ වචනයෙන් “බ්‍රහ්මදත්ත මට නොවිදින්න. මම ඔබගේ සීයා” යයි කීවේය. රජු; කුමක් කියහිදැයි සියල්ල විචාළේය. ඇතුද, රාජ්‍යයෙහිද නරකයෙහිද, ඇත්යෝනියේ සියලු ප්‍රවෘත්ති දැනුම් දුන්නේය. රජු; සුන්දරය, බිය නොවව. කිසි හිංසාවක් නොවේවා’යි ඇතුට කෝටුවක්ද, ආරක්‍ෂකයෙක්ද, ඇත් භාණ්ඩද එළඹවීය.
ඉක්බිති එක දවසක් රජු ඇත්පිට නැගී මෙතම විසිවර්ෂයක් රාජ්‍යයකොට, නරකයේ පැසී පැසී අවසානයේ තිරිසන් යෝනියේද උපන්නේ, එහිද සමූහ වාසයේ ගැටුම් නොඉවසන්නේ මෙහි පැමිණියේ අහෝ දුකකි. ගණ සංවාසය හුදකලා වාසයට සැපයක් යයි සිතා එහිම විදර්ශනා වඩා පසේ බුදුභාවය සාක්ෂාත් කළේය. ඒ ලෝකෝත්තර සැපයෙන් සුඛිතව ඇමතිවරු වෙත එළඹ නමස්කාර කොට යන කල්හි මහරජ යයි කීවාහුය. ඉක්බිති මම ‘රජු නොවෙමි’ යයි පවසා පෙර පරිදිම මේ ගාථාව කීවේය. ඒ පදාර්ථය ප්‍රකටමය.
ඒ මෙහි විශේෂ අර්ථ යෝජනයයි. යුක්ති වශයෙන්ද, ඇසූ මාත්‍රයෙන් නොවේ. යම්සේ මේ ඇතා මිනිසුන් අතර දැකිය හැකි ශීලයන් කෙරෙහි දැමුණු බැවින් නොදැමුණු භූමියට නොයයි යයි හෝ ශරීරය මහත් බැවින් **නාගො** නම් වේ. මෙසේ ආර්ය කාන්ත ශීලයන් අතර දැමුණු බැවින් ‘නොදැමුණු භූමියට නොපැමිණෙන බැවින් නරක දේ නොකරන්නේ මෙසේ නොපැමිණෙන බැවින්ද, ගුණ ශරීරය මහත් බැවින්ද, **නාග** වන්නෙමි. යම්සේ මෙය **යුථා** යනු වෙන්වී හුදකලා වාසය කිරීමේ සැපයෙන්. **යථාභිරන්තං විහරං අරඤ්ඤෙ එකොචරෙ ඛග්ග විසාණ කප්පො** මම මෙසේ සමූහය අතහැර ඒකාන්ත විහරණ සුවයෙන්, ධ්‍යාන සුවයෙන් කැමැති පරිදි අරණ්‍යයේ විහරණය කරන්නේ තමන්ට යම් යම් සැපයක් වේද, ඒ ඒ පරිදි යම්පමණ කැමැති වෙම්ද? එපමණ අරණ්‍ය විහරණයයි**. එකො චරෙ ඛග්ගවිසාණ කප්පො** හුදකලාව හැසිරෙන්නේ යන අර්ථයයි. යම්සේ මෙසේ මනාව පිහිටි කඳක් ඇති බැවින්, **සඤ්ජාතක්ඛන්‍ධ** නම් වේ. මෙසේ අශෛක්‍ෂ සීලස්කන්ධයෙන් මහත් බැවින් හටගත් කළක් (සඤ්ජාතක්ඛන්‍ධ) නම් වන්නේය. යම් සේ එය පියුම් හා සමාන බෝධි අංගය මහත් බැවින් ආර්ය ජාති නම් පියුමෙහි උපන් බැවින් ‘පදුම’ නම් වන්නෙම් යම්සේ මෙතෙම බලශක්තියෙන් යුතු බැවින් **උළාර** නම් පිරිසිදු කයින් යුතුව සමාචාර ශීල සමාධි ප්‍රඥා ආදියෙන් උදාර වූ බව වන්නේය. මෙසේ සිතමින් විදර්ශනා වඩා පසේබුදු බව අධිගම කළෙමි.
**අට්ඨාතතං** යනු කවර උපතක්ද? බරණැස් රජුගේ පුතා ළදරු කාලයේම පැහැදී පැවිදිවනු කැමැතිව මව්පියන්ට ආමන්ත්‍රණය කළේය. මව්පියෝ ඔහු වළක්වති. ඔහු වළක්වනු ලබන්නේද, වළක්වන්නේමය. ඉන් අනතුරුව ඔහු පැවිදි වන්නෙමියි පෙර සිටුපුත්‍රයා මෙන් සියල්ල පවසා අනුදැනහ. පැවිදි වී උයනේම වාසය කළයුතු යයි අනුදැන වදාළහ. ඔහු එසේ කළේය. ඔහුගේ මව උදේම විසිදහසක් නාටක ස්ත්‍රීන් පිරිවරා උයනට ගොස් පුතුට කැඳ පොවවා, අනතුරුව කැවිලි-පෙවිලි ආදිය දී මධ්‍යාහ්න වේලාව දක්වා ඔහු සමග කථාබස්කොට නගරයට පිවිසෙයි. පියාද මධ්‍යම වේලාවේ අවුත් ඔහුට භෝජනය දී තෙමේද අනුභවකොට දවස පුරා ඔහු සමග කථාබහකර සවස් කාලයේ කැපකාර පුරුෂයන් තබා නගරයට පිවිසෙයි. ඔහු මෙසේ දිවාරාත්‍රී නොවෙනස්ව වාසය කරයි.
එසමයෙහි ආදිච්ච බන්ධු නම් පසේ බුදුරජ නන්දමූලක පර්වතයේ වාසය කරති. උන්වහන්සේ ආවර්ජනා කරන්නේ ඔහු දුටුවේය. මේ කුමරු පැවිදිවීමට නොහැකිය. කෙළෙස් සිඳීමට නොහැකිවෙයි. අනතුරුව, ආවර්ජනා කළ සේක. තමන්ගේ ධර්මතාවයන් කලකිරෙන්නේද නැද්ද? ඉක්බිති ධර්මතාවයෙන් කලකිරෙන්නේ අති වීරයෙකු වන්නේ යයි දැන ඔහුගේ අරමුණු පෙන්වන්නෙමියි පෙර පරිද්දෙන්ම හිරියල් පර්වතයට පැමිණ උයනේ සිටි සේක. රාජ පිරිස දැක මහරජ; පසේ බුදුවරයෙකු වැඩම කළේ යයි දැන්වීය. රජු, දැන් මගේ පුතා සේ බුදුවරයෙකු සමග එකට බැඳී නොකළකිරුණේ වාසය කරන්නේ යයි සතුටු සිත් ඇති මනසින් යුතුව, පසේ බුදුරදුන්ට සකසා උපස්ථානකොට එහිම වාසය කිරීමට අයැද, පන්සලේ දිවා විහරණ. සක්මන්සල් සියල්ල කරවා, වාසය කළේය. උන්වහන්සේ එහි වාසය කරන්නේ, එක් දවසක් ඉඩක් ලැබ කුමරුගෙන් විචාළේය. නුඹ කවෙරක්ද? මම පැවිද්දෙක් වෙමි. පැවිද්දෝ නම් මේ ආකාර නොවෙත්. ඉක්බිති, ස්වාමීනි; කෙබඳු ආකාර වෙත්ද? කිම, මා නුසුදුසුදැයි කී කල්හි, නුඹ තමන්ට නුසුදුසු බව නොපෙනෙහි. නුඹගේ මව විසිදහසක් ස්ත්‍රීන් සමග පෙරවරු කාලයේ එති. උයන අපිරිසිදු කරයි. පියාද මහත් බල සේනාව සමග සවස් කාලයේ පැමිණෙයි. ආරක්‍ෂක පුරුෂයෝ මුළු රාත්‍රියේම වෙති. පැවිද්දෝ නම් ඔබ හා සමාන නොවෙත්. මෙබඳු ආකාර වෙත් යයි එහි සිටියේම සෘද්ධියෙන් හිමාලය අතරින් එක්තරා විහාරයක් පෙන්වීය. උන්වහන්සේ එහි පසේ බුදුවරුන් අරමුණු බහා තබා සිටියේ සක්මන් කරන්නේද, කෙලෙස් දුරුකොට පිරිසිදු කර්ම කරන්නේද දැක කීවේය. නුඹලා මෙහි නොයවුද? පැවිද්දෝ නම් නුඹලා විසින් අනුදැන වදාරා ඇත්ද? එසේය. පැවිද්දෝ අනුදැන වදාරා ඇත. පැවිදි වූ කාලයේ පටන් ශ්‍රමණයෝ නම්, තමන්ගේ නිශ්ශබ්දව විසීමට අනුන්නේ සිතන පතන ප්‍රදේශවලට යාමට ලැබෙත්. මෙපමණම වටී යයි පවසා අහසේ සිට, “යමක් ස්පර්ශ කිරීමෙන් විමුක්තිය සෑදේද, සමූහය ඇලුණු අයෝග්‍ය තැන් දුරු කරත්.” මේ උපගාථාව පවසා පෙනෙන්නා වූ අහසින් නන්දමූල පර්වතයට ගියේය. මෙසේ පසේ බුදුරදුන් ගියකල්හි හෙතම තමන්ගේ පන්සලට පිවිස හොත්තේය. ආරක්‍ෂක පුරුෂයාද නිදාගත්තේය. කුමරු දැන්, කොහේ යන්නේදැයි, ප්‍රමාදවී, නිද්‍රාවට බැස්සේය. හෙතම ඔහුගේ ප්‍රමාද බව දැන පාසිවුරු රැගෙන අරණ්‍යයට පිවිසෙයි. එහි සිට විදර්ශනා වඩා පසේබුදු බව සාක්ෂාත් කොට පසේ බුදුපදවියට ගියේය. එහිදී ක්‍රියාව අධිගම කළේයයි විචාරණ ලදුව, ආදිච්චබන්‍ධු පසේ බුදුරද විසින් වදාරණ ලද ගාථා අර්ථය සම්පූර්ණකොට කීවේය.
එහි අර්ථය :- **අට්ඨානතං** යනු ඒ නුසුදුසු තැනය. එය කරුණු නොවූ බව කියන ලද්දේ වෙයි. නුසුදුසු කලාපයයි ‘අරිය සච්චාන දස්සනං’ ආදියෙහි මෙනි. ආර්ය සත්‍යය දැකීමට සුදුසු තැනක් නොවේ. **සංගණිකාර කස්සා** යනු සමූහයෙහි ඇලුනේ **යං** යනු ඒ කාරණයමය. “යමක් ලජ්ජාව ඇතිකරයිද, ලජ්ජා විය යුතුය යන අදහස” **ඵස්සයෙ** යනු ලබන්නේය. **සාමයිකං විමුත්තිං** යනු ලෞකික සමාපත්තියයි. එය අයෝග්‍ය කාලයේම ප්‍රත්‍යක්‍ෂ වශයෙන් මිදීම් වශයෙන් සාමයික බව විමුක්තිය ඇති කරයි යන අර්ථය කියනු ලැබේ. ඒ සාමයික විමුක්තිය අයෝග්‍ය නැත. ඒ කාරණය විද්‍යමාන නොවේ. සමූහයේ ඇලුණු අයට යම් කරුණකින් විමුක්තිය ස්පර්ශ වේද, මේ **ආදිච්ච බන්‍ධුස්ස පච්චෙක බුද්ධස්ස වචො නිසම්ම** ආදිච්ච බන්‍ධු පසේ බුදුරදුන්ගේ නියමයෙන් සමූහයේ ඇලීම දුරුකොට සිහිනුවණින් පිළිපදින්නේ අධිගම කළේ යයි කීහ. සෙස්ස කියන ලද පරිද්දෙනි.
**දිට්ඨි විසුකානී** යනු කවර උපතක්ද? එක්තරා බරණැස් රජකු, රහසිගව මෙසේ සිතුවේය. යම්සේ ශීතල ආදිය නැසීම නිසාවෙන් උෂ්ණය ආදිය ඇත. එසේ වෘත්තය වටය විනාශ කිරීමට විවර්ටයක් නැද්ද? ඔහු ඇමතියන් විචාළේය. විවර්තයක් දනිවුද? ඔවුහු ‘මහරජ දනිමු’යි කීවාහුය. රජ එය කුමක්ද? අනතුරුව ‘ලෝකය අන්තය’ ආදී වශයෙන් ශාස්වත-උච්ඡේද ආදිය කීහ. රජු, මොවුන් නොදනිත්. සියළුම දෘෂ්ටි ගතිකයෝ තෙමේම ඔවුන්ගේ නොගැලපෙන බවද අයුක්තියද දැන සසර විනාශ කරන, වෙන්වීමක් ඇතැයි එය සෙවිය යුතුයයි සිතා රාජ්‍යය හැරදමා පැවිදිවී විදර්ශනා වඩන්නේ පසේ බුදුබව සාක්ෂාත් කළේය. මේ උදාන ගාථාවද ප්‍රකාශ කළහ. පසේබුදුවරුන්ගේ මැද වියරණ ගාථාවද කී සේක.
එහි අර්ථය :- **දිට්ඨි විසුකානී** යනු දෙසැටක් දෘෂ්ටිගතව ඒවා මාර්ග සම්මා දිෂ්ටියෙන් බැහැර විරුද්ධාර්ථවත් වූද කලඹන්නා වූද විරුද්ධ වූ දෘෂ්ටිගතව පවතින හෙයින් **දිට්ඨි විසුකානි** නම් වේ. **උපාතිවත්තො** යනු දර්ශන මාර්ගයෙන් ඉක්මවා ගොස්. **පත්තො නියාමං** යනු පුරුදු කළ ධර්මතා ඇති බැවින් සම්බෝධිය පරායණකොට ඇති නියත බව අධිගම කළ, සම්මත වූ නිශ්චිත මාර්ග සංඛ්‍යාත පළමු මාර්ගයයි. මෙපමණ, පළමු මාර්ගය කෘත්‍යය, නිෂ්පත්තිය සහ එහි ප්‍රතිලාභය කියන ලදි. දැන් **පටිලද්ධ මග්ගො** යනු මේ අයුරින් සෙසුමාර්ග ප්‍රතිලාභයද පෙන්වයි. **උප්පන්න ඤාණොම්හි** යනු උපන්නා වූ පසේබෝධි ඥානය වෙමි. මෙයින් ප්‍රතිඵලය දක්වයි. **අනඤ්ඤනෙය්‍යො** යනු අන් අය විසින් මෙය සත්‍යයක් යයි දැනගෙන මෙයින් තෙමේ අවබෝධ කරන බව පෙන්වයි. පසේ බෝධිඥානයට පැමිණියේද, වෙනත් ඤාණ මාර්ගයක් නොපෙනෙන නිසා, තෙමේම අවබෝධ කරගත් විදර්ශනාවෙන්, දෘෂ්ටි වෙනම දැනගැනීමට පැමිණීමයි. මුල් මාර්ගයෙන් නියමයට පැමිණ, සෙසු ඥාන මගින් ලබන ලද මාර්ග ඵල ඥානයෙන් උපන් ඥානය ඇති ඒ සියල්ල තමන් විසින්ම අධිගම කරන ලද්දේයි අන්‍යයන්ට නොපෙනෙන යනුයි. සෙස්ස කියන ලද අයුරින්ම දතයුතුය.
**නිල්ලොලූපො** යනු කවර උපතක්ද? බරණැස් රජුගේ අරක්කැමියා, වෙනත් බතක් පිස පිළිගැන්වීය. මනෝඥ වූ දැකුම්කළු වූ මැනවින් රසැති මෙය රජු මට ධනය ලබාදෙන්නේ නම් යෙහෙකි. එය රජු සුවඳන්ම අනුභව කෙරේවා’යි කැමැත්ත ඉපදවීය. මුවට කෙළ උනන්නේද විය. පළමුවෙන්ම මුවෙහි ඔබාගත් කල්හි, රස නහර පිනවමින් අමෘතය ස්පර්ශ කළේ මෙන් වූහ. ‘අරක්කැමියා’ දැන් මට පෙන්වයි යයි සිතුවේය. රජුද “අරක්කැමියාට සත්කාර කළ යුතුයයි” රජුද ‘අරක්කැමියා සත්කාර කළ යුතුයයි සිතුවේය. රසය පානයකොට සත්කාර කරන්නේ, මට ලෝවැඩිය අවලාද නගන්නේය. මේ රජු රසයට ගිජු කරන්නෙකි යනුවෙනි. එසේ වුවත් පව්කාරයා කීර්තිශබ්දය අහස සිසාරා පැතිරවී යයි කිසිවක් කථා නොකළාය. මෙසේ ආහාර වළඳා අවසානයේ අරක්කැමියා ‘දැන් පෙන්වයි’ ‘දැන් පෙන්වයි’ රජුද නොගැලපෙන බැවින් කිසිවක් නොබිඳියි. දෙවෙනි දිනයේ අමිහිරි රසයක්වැ පැමිණවීය. රජු අනුභව කරන්නේ තර්ජනය බැහැර කරන්නේ ‘ඒකාන්තයෙන් අද අරක්කැමියා යයි දැනගන්නේ පෙර මෙන් ප්‍රත්‍යවේක්‍ෂා කොට අවර්ණ බියෙන් කිසිවක් කථා නොකළේය. ඉක්බිති අරක්කැමියා රජු සුන්දර හෝ වේවා අවසුන්දර යයි දැනීදැයි සිතා සියළු පිරිවැය තමන්ම ගෙන කිසියම් දෙයක් පිස, රජුට දෙයි. ‘රජු අහෝ! ධනලෝභයා වූ මට විසිදහසක් නගර අනුභව කරන්නේ මේ ලෝභකමින් බත්පිඩක්වත් නොලබයි කලකිරී, රාජ්‍යය පැවිදි වී විදර්ශනා වඩා පසේ බුදුබව සාක්ෂාත් කළේය. පෙර පරිදිම මේ ගාථාව කිවයුතුය.
එහි **නිල්ලොලුපො** යනු ලොල් නොවූයේ යනුයි. යමෙක් රස තෘෂ්ණාවෙන් මඩනා ල්දදේ වෙයිද ඔහු බොහෝසෙයින් ලොල්වෙයි. නැවත නැවත ලොල් වෙයි. එයට ලොල්වීම යයි කියනු ලැබේ. එහෙයින් මෙතම එය ප්‍රතික්‍ෂේප කරන්නේ නුයි, ලොල් නොවූ බව කීහ. **නික්කුහො** යනු මෙහි කිසියම් විධියකින් යමෙකුට ත්‍රිවිධාකාර කුහක වස්තු නැත්ද? හෙතම කුහක නොවූ බවට විශේෂ වචනයකි. මේ ගාථාවේ සුදුසු වූ ආහාරපානාදියෙහි ඇලෙමින් සිටින්නේ එයින් වෙන්වීම කුහක නොවේ යනු අර්ථයයි. **නිප්පිපාසො** යනු මෙහි පානය කිරීමට කැමැත්තේ පිපාසාවයි එය නොමැති වූ විට පිපාස රහිත බව නිප්පිපාස නම් වේ. යහපත් රසයේ ලෝභකමින් අනුභව කිරීමට කැමැති බව වැලකීමයි යන අර්ථයයි. **නිම්මක්ඛො** යනු මෙහි අනුන්ගෙ ගුණ විනාශකිරීමේ ලක්‍ෂණ ගුණමකු බවයි. එහි අභාවය නැතිකම ගුණමකු රහිත බවයි. තමන් ගෘහස්ථ ජීවනසමයේ අරක්කැමියාගේ ගුණමකු බව සඳහා කියන ලදි. **නිද්ධන්ත කසාවමොහො** යනු මෙහි රාගාදි ත්‍රිවිධ කාය දුශ්චරිතාදියද, යම්සේ හටගන්නේ අප්‍රසන්න අර්ථයෙන් තමන්ගෙන් දුරුකොට අනුන් තුළ ආරෝපණය කිරීම, කසට ඇති අර්ථයෙන් කාෂාව බව දතයුතුයි. එබැවින් කීහ –
‘එහි ත්‍රිවිධාකාර කහටබව කෙසේද? රාග කාෂාවය ද්වෙෂ කාෂාවය, මෝහ කාෂාවය මේ තුන කහට නම් වේ. මෙහිදී තවත් කාෂාවයක් ඇත්ද? කාය කාෂාවය, වචී කාෂාවය, මනෝ කාෂාවය යනුවෙනි.
ඒවා අතර මෝහය හැර ඒ සියලු පස්වැදෑරුම් කාෂාවයන් මූලකාරණා වූ මෝහය දුරුකරන බැවින් දුරුකරන ලද මෝහ කාෂාවය ගතයුතුය. සෙසු ලොල් රහිත බවද රාග කහට දුරු කිරීමටද, අනුන්ගේ ගුණ නැසීමෙන් වැලකීම දෝෂ කාෂාවයටද අදාළව සිද්ධ වේ. **නිරාසයො** යනු තෘෂ්ණා රහිත බවයි. **සබ්බලොකෙ භවිත්‍වා** යනු මුළු ලෝකයෙහි, භව තුනෙහිද, දොළොස් වැදෑරුම් ආයතනවලද, භව විභව තෘෂ්ණාවෙන් වෙන්වීම සිට, යන අර්ථයයි. සෙස්ස කියන ලද අර්ථයෙන් දතයුතුය. අනතුරුව පද තුන ගැන පවසා ‘හුදකලාව හැසිරීම’ යනුවෙන් මෙසේ හෝ හුදකලාව හැසිරීමට හැකිවන්නේ යයි, මෙසේ අර්ථය සම්බන්ධය කළයුතුයි.
**පාපං සහායං** යනු කවර උපතක්ද? බරණැස එක්තරා රජකු මහත් රාජානුභාවයෙන් නගරය ප්‍රදක්‍ෂිණා කරන්නේ මිනිසුන් කෝෂ්ටාගාරයෙන් පුරාණ ධාන්‍ය ආදිය පිටතට ගෙනයනවා දැක ‘බොල, මේ කුමක්දැයි’ ඇමතියන්ගෙන් විචාළේය. ඇමතියෝ - මහරජ, දැන අළුත් ධාන්‍ය නිපදවන්නාහ. ඔවුන්ට ඉඩකඩ ලබාදීමට මේ මිනිස්සු, පුරාණ ධ්‍යානාදිය ඉවත් කරති යයි කීවාහුය. රජු; බොලව්, කිම ස්ත්‍රීන් වසන අන්තඃපුර සෙනඟ ආදිය පිරිපුන්දැයි කීවේය. මහරජ, එසේය. පරිපූර්ණ වේ. එසේ වීනම් බොලව්, දානශාලා කරවවු. දන් දෙන්නෙමු. මේ ධ්‍යානාදිය උපකාර රහිතව විනාශ නොකරව. ඉක්බිති ඒ වෙනත් දෘෂ්ටිගති ඇති ඇමතියකු ‘දුන් දියෙහි ඵලක් නැත’ ආදියෙහි පටන් ‘බාලයන්ද, පණ්ඩිතයන්ද දක්වා සැරිසරා දුක් කෙළවර කරන්නේ යයි, පවසා එය වැළැක්වීය. රජු, දෙවනුවද, තෙවනුවද, කෝෂ්ටාගාරය මංකොල්ලකනවා දැක එසේම අණ කළේය. තෙවනුවද, කෝෂ්ටාගාරය මංකොල්ලකනවා දැක එසේම අණ කළේය. තෙවනුවද, ඔහුට මහරජ, පනවන ලද්දා වූ දානය දෙනු ලැබේවා’යි එය වැළැක්වීය. ඔහු ‘බොල, මම මා සතු දේ දීමටද නොලබමි. මේ කිමෙක්ද? පාප සහායකයන් කෙරෙන් කලකිරුණා වූ රජු රාජ්‍යය හැරදමා පැවිදිව විදර්ශනා වඩා පසේ බුදුබව සාක්ෂාත් කළ සේක. ඒ පාපසහාය බවට ගර්හා කරන්නේ මේ උදාන ගාථාව වදාළ සේක.
එහි සංක්‍ෂිප්ත අර්ථයයි. මේ දසවස්තුක මිථ්‍යා දෘෂ්ටියෙන් සමන්විත වූයේ, පාපකරුය. අනර්ථය පෙන්වන නිසා අනර්ථදස්සි නම් වේ. විෂම වූ කාය දුශ්චරිතාදියෙන් පහවූයේ, ඒ අර්ථකාමී වූ කුලපුත්‍රයා **පාපං සහායං පරිවජ්ජයෙථ අනත්‍ථදස්සිං විසමෙ නිවිට්ඨං සෙවෙ** යනු තමන්ගේ වශයෙන් එය සේවනය නොකරන්නේය. ඉදින් අනුන්ගේ වසඟයෙහි පැවැතියේ වෙයිද? කිම කිරීමට හැකිවන්නේමය. **පසුතං** යනු ප්‍රශස්තව දෘෂ්ටි වශයෙන් ඒ ඒ තැන ළඟින් යන අර්ථයයි. **පමත්තං** කාම ගුණයෙහි පැතිරුණු සිත් ඇති කුසල වැඩීමෙන් තොර වූ, මෙබඳු ආකාර මිතුරන් සේවනය නොකළ යුතුය. භජනය නොකළ යුතුය. ඇසුරු නොකළ යුතුය යනු, **ඒකො චරෙ ඛග්ග විසාණ කප්පො** යයි දතයුතුය.
**බහුස්සුතං** යනු කවර උපතක්ද? පෙර කාශ්‍යප බුදුරදුන්ගේ ශාසනයේ පසේ බුදුවරුන් අටදෙනෙකු, පැවිදිව ඒම යාම පිළිබඳ වත් පුරා දෙව්ලොව උපන්නේ යයි ආදි සියළු නිරවද්‍ය දේ අනුභව කළේ ගාථාව සමාන වේමය. මේ මෙහි විශේෂත්වයයි. පසේබුදුවරුන් වඩා හිඳුවා රජු මෙසේ කීවේය. නුඹලා කවුරුන්ද, ඔවුහු කීහ. මහරජ, අපි බහුශ්‍රැතයෝ නම් වෙමු. රජු; මම සුත බ්‍රහ්මදත්ත නම් වේ. ඇසීමෙන් තෘප්තියට නොයමි. ඉදින් ඔවුන්ගේ සමීපයේ විචිත්‍රවත් ලෙස ධර්මදේශනය අසන්නෙමියි සතුටු සිතැත්තේ පැන් දී පිරිසිදු කොට, බත්කිස අවසානයේ සංඝ තෙරුන්ගේ සමීපයේ හිඳ, ස්වාමීනි; දැහැමිකථා කරවු යයි කීවේය. ඔහු මහරජ; සුවපත් වේවා! රාගය ක්‍ෂය වේවායි පවසා නැගී සිටියේය. රජු: මෙතම බහුශ්‍රැත නොවේ. දෙවැන්නා බහුශ්‍රැතයෙකු වන්නේය. හෙට දැන් ඔහුගෙන් විසිතුරු ධර්ම දේශනාවක් අසන්නෙමියි හෙට සඳහා ඇරයුම් කළේය. මෙසේ සියල්ලෙන් අනුපිළිවෙලින් යයි ඒ තාක් ඇරයුම් කළේය. ඒ සියල්ලෝම ද්වේෂය ක්‍ෂය කෙරේවා. මෝහය ක්‍ෂය කෙරේවා. උපත ක්‍ෂය කෙරේවා. භවය ක්‍ෂය කෙරේවා. සසර ගමන කෙළවර කෙරේවා. කෙලෙස් ක්‍ෂය කෙරේවා. තෘෂ්ණාව ක්‍ෂය කෙරේවායි මෙසේ එක එක පදයට විශේෂණකොට, සෙස්ස පළමු අයුරින් විමසා නැගී සිටියහ.
ඉක්බිති රජතුමා, මේ අය බහුශ්‍රැත වෙත්නුයි පවසති. ඔවුන්ගේ විසිතුරු කථා නොමැත. ඔවුන් විසින් කුමක් කියන ලද්දේ දැයි, ඔවුන්ගේ වචන අර්ථය පරීක්‍ෂා කිරීමට පටන් ගත්තේය. ඉක්බිති රාගය ක්‍ෂය වේවා! පරීක්‍ෂා කරන්නේ, රාගය ක්‍ෂය වූ කල්හි, ද්වේෂයද, මෝහයද, අනෙක් ඉතිරිවූ ක්ලේශද, ක්‍ෂය වෙත්වායි දැන සතුටු සිතැත්තේ විය. මේ ශ්‍රමණයෝ පර්යාය වශයෙන් නොවූ බහුශ්‍රැතයෝය. යම්සේ පුරුෂයකු විසින් මහපොළොව හෝ ආකාශය හෝ ඇඟිල්ලෙන් නිර්දේශ කරන්නේ, ඇඟිල්ලෙන් ප්‍රදේශයක් නිර්දිෂ්ට කිරීම නොකළ හැකි වෙයි. එපරිදි මුළු පෘථිවිය ආකාශයේම නිර්දිෂ්ට වෙති. මේ අයුරින් එක එක අර්ථය නිර්දේශ කිරීමෙන් අප්‍රමාණ අර්ථයෝ නිර්දිෂ්ට වෙති. ඉක්බිති ඔහු කවරනම් වේද, මමද, මෙසේ බහුශ්‍රැත වන්නෙමියි, එබඳු ආකාර බහුශ‍්‍රැතභාවය ප්‍රාර්ථනා කරන්නේ, රාජ්‍යය හැර පැවිදි වී විදර්ශනා වඩා පසේබුදුබව සාක්ෂාත් කොට මේ උදාන ගාථාව වදාළ සේක.
එහි මේ සංක්‍ෂිප්ත අර්ථයයි. **බහුස්සුතං** යනු බහුශ්‍රැත භාවය දෙපරිදි වේ. තුන්පිටකයෙහි අර්ථ වශයෙන් නිශ්චල වූ පර්යාප්ති ධර්මයෙන් බහුශ්‍රැත වූ, මාර්ගඵල ප්‍රතිලාභය සහිත ප්‍රඥාවෙන්, යුක්ත වූ බැවින් අවබෝධ කළ බහුශ්‍රැත බවට පැමිණියේ යන අර්ථයෙන් **ධම්මවර** නම් වේ. උදාර වූ කාය වාග් මනෝ කර්මයන්ගෙන් සමන්විත වූයේ **උළාර** නම් වේ. ප්‍රතිභානයෙන් යුක්ත වූද, ප්‍රතිභානයෙන් මිදුණා වූද, ප්‍රතිභානයෙන් යුක්ත මුක්ත වූ බැවින් **පටිභාණවා** පර්යාප්ති පරිපුච්ඡ, අධිගම වශයෙන් තෙවැදෑරුම් වේ. පටිභාන බව දත යුතුය. යමෙකුට ත්‍රිපිටක ධර්මයෙහි ප්‍රතිභානයක් වේද? හෙතම පරියාප්ත පටිභාණ විශාරද නම් වේ. යමෙකුට අර්ථයද, ඤාණයද, ලක්‍ෂණද, තැන-නොතැන ද විමසන්නෙකුට නැවත විමසා පිළිතුරු දීමට හැකි බව ප්‍රතිභානයයි. හෙතම විමසා යළිත් විමසා පිළිතුරු දෙන්නේ, යමෙකුට මාර්ග ආදිය ප්‍රතිවේද වෙයි. හෙතම අධිගම පටිභාණ නම් වේ. එබඳු ආකාර වූ **බහුස්සුතං ධම්මධරං භජෙථ මිත්තං උළාරං පටිභාණවන්තං.** බහුශ්‍රැත ධර්මධර වූ ප්‍රතිභා ඥානයෙන් පිරිපුන් උදාර මිතුරකු ඇසුරු කරවු. ඉක්බිති ඒ ආනුභාවයෙන් තමන්ටද, අනුන්ටද, දෙපක්‍ෂයටම මෙලොව ඵලදීම් වශයෙන් පිිහිටවන පරමාර්ථ භේදයෙන් යුතු නොයෙක් ආකාර වූ **අඤ්ඤාය අත්‍ථා** යනු අනතුරුව, මම අතීතය ඉක්මවා ගියේ යන ආදි අර්ථවල සැක සහිත ස්ථානවල **විනෙය්‍යකංඛං** විචිකිච්ඡාව (සැකය) දුරුකොට, විනාශකොට මෙසේ කරන ලද සියලු කෘත්‍ය ඇති **එකොචරෙ ඛග්ගවිසාණ කප්පො** හුදකලාව හැසිරෙන කඟවේනකු මෙන් යන අර්ථය දතයුතුය.
**ඛිඩ්ඩං රතිං** යනු කවර උපතක්ද? බරණැස විභූෂක බ්‍රහ්මදත්ත නම් රජු උදෑසනම කැඳ හෝ බත් වළඳා නොයෙක් ආකාර අලංකාරවලින් තමන් අලංකාර කොටගෙන මහා කැඩපතකින් මුලු සිරුර දැක මෙය යමෙක් නොකැමැති වේද එය ඉවත්කොට වෙනත් වෙනත් අලංකාර දෑවලින් අලංකාර කරවයි. ඔහුට එක් දවසක්, මෙසේ කරන්නේ බත් වේලාවට අදාළ මධ්‍යාහ්න සමය උදාවිය. විපිළිසර වූ අලංකාරයෙන් දුහුල්, වස්ත්‍රයකින් හිස වෙලා ආහාර අනුභවකොට දවල් සයනයට සූදානම් විය. යළිත් නැගීසිට එසේම කරනවිට සූර්යා බැස ගියේය. එසේම දෙවෙනි දිනයද, තෙවෙනි දිනයද එසේම විය. ඉක්බිති ඔහුට බොහෝසෙයින් අලංකාර කිරීම නිසා පිටේ රෝගයක් හටගත්තේය. ඔහුට මෙබඳු අදහසක් පහළ විය. බොලවු; මම සියළු ආකාරයෙන් අලංකාර කරන්නේ, මේ කල්පයෙහි නොසතුටට පත්වී ලෝභය උපදවා ගත්තේය. ලෝභයද මෙය අපාය ගමනීය වූ ධර්මතාවයකි. ලෝභයට නිග්‍රහ කරමියි රාජ්‍යය හැරදමා පැවිදිවී විදර්ශනා වඩන්නේ පසේබුදුබව ප්‍රත්‍යක්‍ෂ කොට මේ උදානය ප්‍රකාශ කළ සේක.
මෙහි **ඛිඩ්ඩා** ද රතියද පෙර කියන ලදි. **කාමසුඛං** යනු වස්තුකාම සැපයයි. වස්තුකාමයද, සැපයට විෂය වන බැවින් සැප යයි කියනු ලැබෙත්. යම්සේ රූපයේ සැපයක් ඇත්ද? එය සැපයට වැටෙත් මෙසේ, **ඛිඩ්ඩං රතිං කාම සුඛංච** නම්. මේ අවස්ථාවේ **ලොකෙ අනලංකරිත්‍වා** සුදුසු යයි නොකොට, සෑහීමකට පත්වී හෝ සාර වශයෙන් හෝ නොගෙන. **අනපෙක්ඛමානො** යනු ඒ අලංකාර නොකිරීමෙන් අපේක්‍ෂා රහිත ඇල්මෙන්, ගැතිනොවී, තෘෂ්ණාව රහිතව. **විභුසණට්ඨානා විරතො සච්චවාදි එකොචරෙ **යනු එහි අලංකාරය දෙවැදෑරුම් වේ. අගාරික අලංකාරය අනගාරික අලංකාරය යනුවෙනි. සළු එතීම මල් සුවඳ ආදි අලංකරණය අගාරික විභුසා නම් වේ. පාත්‍රය සැරසීම් ආදිය අනගාරිය විභුසා නම් වේ. අලංකාරයම අලංකාර අර්ථයෙන් යෙදේ. එහෙයින් විභූෂණ අර්ථයෙන් තෙවැදෑරුම් විරතියක් කියන ලදි. සත්‍යවාදී බව එහි සම්පූර්ණ අර්ථය වශයෙන් දතයුතුය.
**පුත්තංච දාරං** යනු කවර උපතක්ද? බරණැස් රජුගේ පුතා ළදරු කාලයේම අභිෂේක ලැබූ රාජ්‍යය කරවීය. හෙතම පළමු ගාථාවේ කියන ලද අයුරින් පසේ බෝධිසත්ත්වයෙකු මෙන් රාජ්‍යශ්‍රීය අනුභව කරමින් එක්දිනක් මෙසේ සිතුවේය. මම රාජ්‍යය කරවමින් බොහෝ දෙනෙකුට දුක් ඇතිකරමි. කිමෙක්ද මගේ මේ එකකුගේ බත පිණිස මේ පාපකර්මයෙන් ඇති ඵලය? සැපය උපදවමියි, රාජ්‍යය හැර පැවිදිවී විදර්ශනා වඩමින් පසේ බුදුබව සාක්‍ෂාත් කොට මේ උදාන ගාථාව කී සේක.
එහි **ධනානී** යනු මුතු මැණික රතු මැණික සක් පබළු රිදී ආදි සියළු රත්න වර්ග. **ධඤ්ඤානී** යනු සැල් වී, යව, පරිප්පු, කඩල, මුං ආදි සෙසු සත්වැදෑරුම් කොළ ගෙඩි වර්ග. **බන්‍ධවානී** ඤාති බන්‍ධු, ගෝත්‍ර බන්‍ධු, මිත්‍ර බන්‍ධු, ශිල්ප වශයෙන් සිවු වැදෑරුම් වූ නෑදෑයෝ වෙති. **යථොධිකානී** යනු ස්වකීය ස්වකීය සීමා වශයෙන් සිටියේම සෙස්ස කියන ලද අයුරිනි.
**සංගො එසො** යනු කවර උපතක්ද? බරණැස පාදලෝල නම් බ්‍රහ්මදත්ත රජ කෙනෙකු විය. ඔහු උදෑසනම කැඳ බත් වළඳා ප්‍රාසාද තුනෙහි ත්‍රිවිධ නාටක බලයි. ත්‍රිවිධ නාටක නම්, රජු පැමිණීමට පෙර, රජු පැමිණෙන අතර, තමන් සිටිනා කාලයේ යනුවෙනි. ඔහු එක දවසක් උදෑසනම ළදරු නාටක ප්‍රාසාදයට ගියේය. නාටක ස්ත්‍රීහු රජු සතුටු කරන්නෙමුයි ශක්‍ර දේවේන්ද්‍රයාගේ අප්සරාවන් මෙන් ඉතා මනෝහර නාට්‍ය ගීත වාදන යොදා ගත්හ. රජු මේ ළදරු නාටක අසිරිමත් නොවේ යයි නොසතුටු වී, මධ්‍යම නාට්‍ය ප්‍රාසාදයට ගියේය. එහි නාටක ස්ත්‍රීහුද එසේම කළහ. එහි එහිදීද එසේම නොසතුටට පත්වී මහලු නාටක ප්‍රාසාදයට ගියේය. ඈලාද එසේම කළහ. රජු දෙතුන් රජ මාළිගාවකදී අතීතයේ ඈලාගේ මහලු බව නිසා අස්ථි ක්‍රීඩා සමාන නාට්‍ය දැක, ගීතයද අමධුර බව අසා යළිත් දහර නාටක ප්‍රාසාදයද, මධ්‍යම නාටක ප්‍රාසාදයේ ද මෙසේ හැසිර කිසිවකුනුත් නොසතුටුව සිතුවේය. මේ නාටක ස්ත්‍රීහු ශක්‍ර දේවේන්ද්‍රයාගේ අප්සරාවෝ මෙන් මා සතුටු කරනු කැමැත්තේ සියලු ආකාරයේ නෘත්‍ය ගීත වාදන යෙදවූහ. ඉදින් මම කිසිවකුටත් නොසතුටුව ලෝභය වර්ධනය කරමි. ලෝභය නම් අපායගාමනී වූ ධර්මතාවයකි. ඉදින් මම ලෝකයට නිග්‍රහ කරමියි, රාජ්‍යය හැර පැවිදිවී විදර්ශනා වඩන්නේ පසේබුදුබව සාක්ෂාත් කොට මේ උදාන ගාථා වදාළ සේක.
එහි අර්ථය : **සංගො එසො** යනු තමන්ගේ පරිහරණය කරන භෝග නිර්දේශ කරයි. ඔහු එහි ප්‍රාණීන්ට මඩෙහි ලැග්ගා වූ ඇත්රංචුව මෙන් සතුටු කරති. **රිත්තමෙත්‍ථ සෙඛ්‍යං** යනු මෙහි පංචකාම ගුණයන් පරිහරණය කරන කාලයේ, වෙනස් වූ සංඥාවෙන්, උපදවා ගතයුත්ත, කාමාවචර ධර්මයට බැසගත්තාක් මෙන් ලාමක වූ සෞඛ්‍යය ස්වල්පයක් මෙනි. විදුලිඑළියේ බබළවන ලද, නෘත්‍ය දර්ශන සැපය මෙන් ඉතිරිය තාවකාලික යයි කියන ලද්දේ වෙයි. **අප්පස්ස දො දුක්ඛමෙත්‍ථ භිය්‍යො** යනු මෙහි, ‘මහණෙනි, යම්බඳු වූ, මේ පංචකාම ගුණය නිසා සැපය සොම්නස උපදියිද? මෙය කාමයන්ගේ ආශ්වාදයයි කියන ලද්දේය. හෙතම යම්බඳු වූ ‘මහණෙනි, කාමයන්ගේ ආදීනව කවරේද? මහණෙනි, මෙලොව කුලපුත්‍රයා යම් ශිල්පාර්ථයකින් ජීවිතය ගෙවයි ද? යම් මුද්‍රාවකින් හෝ ගණන් ගැනීමකින් හෝ මේ ආදී වූ අර්ථයෙන් මෙහි දුක කියන ලදි. ඒ නිසා අල්ප වූ ජල බිංදු මාත්‍රයක් මෙන් විය. ඉක්බිති මහණෙනි දුක, බොහෝසෙයින් සතර සමුද්‍රයෙහි මහා ජලය මෙන් විය. එහෙයින් කියන ලදි. **අප්පස්සාදො දුක්ඛමෙත්‍ථ හියො** යනුවෙනි. **ගළො එසො** යනු ආශ්වාදය පෙන්වා, ඇදගැනීම් වශයෙන් මේ බහුල වශයෙන් මේ පංචකාම ගුණයන් යෙදේ. **ඉති ඤත්‍වා මුනිමා **යනු මෙසේ දැන බුද්ධිමත් පණ්ඩිතයා පුරුෂයා සියල්ල හැර දමා **එකො චරෙ ඛග්ගවිසාණ කප්පො** යනු ලෙසය.
**සත්‍දාලයිත්‍වා** යනු කවර උපතක්ද? බරණැස අනිවත්ත බ්‍රහ්මදත්ත නම් රජකු විය. ඔහු යුද්ධයට බැස්සේ නොදිනම වෙනත් කෘත්‍යයක් ආරම්භ කළේ, නිමනොකර නොනවතියි. එහෙයින් හේ මෙසේ හඳුනා ගත්හ. ඔහු එක් දවසක් උයනට යයි. එසමයෙහි කැලෑ ගින්නක් හට ගත්තේය. ඒ ගින්න වියලි වූද, හරිතවර්ණ තෘණාදිය දවමින් නොනවතිත්ම යයි. රජු එය දැක ඒ නිමිත්තක්කොට අදහසක් පහළ කරගත්තේය. ඉදින් මේ කැලෑ ගින්න එපරිදි එකොළොස් වැදෑරුම් ගිනි සියලු සත්ත්වයන් දවමින් නොනවති ගමන් කරයි. මහා දුකක් උපදවන්නේ වේද? මමද මේ දුක නවතිනු ලබන්නේ, මේ ගින්න මෙන් ආර්ය මාර්ග ඤාණ නමැති ගින්නෙන් කෙලෙස් දවමින් නොනවතිමින් යන්නේ නම් ඉක්බිති මොහොතක් ගොස්, නදිය අසබඩ කෙවුලන් මසුන් ගනිමින් ඔවුන් දැල අතරට පිවිසියේ එක් මහා මත්ස්‍යයකු දැක පලා ගියේය. ඒ ඔවුහු මත්ස්‍යයා දැල කපාගෙන ගියේ යයි ශබ්ද කළහ. රජු ඒ වචනය අසා ඒ පිළිබඳ නිමිත්තක් ඉපදවීය. ඉදින් මමත් ආර්ය මාර්ග ඤාණයෙන් තෘෂ්ණා නැමැති දෘෂ්ටි ජාලය කපා, නොඇලීමට යන්නේ යයි ඔහු රාජ්‍යය හැරදමා පැවිදිවී විදර්ශනා වඩා පසේ බුදුබව සාක්ෂාත් කළේය. මේ උදානයද ප්‍රකාශ කළේය.
එහි දෙවෙනි පදයෙහි යනු නූල්වලින් උපන් යන අර්ථය කියනු ලැබේ. අම්බු යනු ජලයයි. එහි හැසිරෙයි යන අර්ථයෙන් **අබ්‍රහ්මාරී** නම් වේ. මත්ස්‍යයන්ට මෙය විශේෂ වචනයකි. ජලයෙහි හැසිරෙන්නී ඒ නදී ජලයෙහි දැල **හෙලා** ගියාවූ, ජලයේ හැසිරෙන්න. (මාළු මෙන්) කියන ලද්දේ වෙයි. තෙවෙනි පදයෙහි **දඩ්ඪං** යනු පහරදුන් තැන කියනු ලැබේ. **අග්ගි** යම්සේ ගින්න දැවෙන ස්ථානය යළිත් නොනවතියිද? එහි බොහෝ සෙයින් නොපැමිණෙයි. මෙසේ මාර්ග ඤාණ නැමැති ගින්නෙන් දවන ලද කාමගුණ අර්ථයයි. **අනිවත්තමානො** එහි බොහෝ සෙයින් නොපැමිණෙන්නේය යයි කියන ලද්දේ වෙයි. සෙස්ස කියන ලද පරිදිමය.
**ඔක්ඛිත්ත චක්ඛූ** යනු කවර උපතක්ද? බරණැස චක්ඛුලෝල බ්‍රහ්මදත්ත නම් රජ, පදලෝල බ්‍රහ්මදත්ත මෙන් නාට්‍යය දැකීමේ යෙදුණේ වෙයි. මේ එහි විශේෂත්වයයි. ඔහු නොසතුටුව ඒ ඒ තැන යයි. මෙතෙම ඒ ඒ නාටක දැක බොහෝසෙයින් සතුටු වී, නාට්‍ය දැකීමේ පෙරළියෙන්, දර්ශන තෘෂ්ණාව වඩවමින් හැසිරෙයි. ඔහු නාට්‍ය දැකීමේ ආශාවෙන් පැමිණි එක්තරා කෙළෙඹි බිරිඳක දැක රාග සිතක් ඉපදවීය. ඉක්බිති සංවේග උපදවා බොල, මම මේ තෘෂ්ණාව වඩන්නේ අපායගාමී වන්නෙමි. ඉදින් එය නිග්‍රහ කරමියි පැවිදිවී විදර්ශනා වඩන්නේ පසේබෝධිය සාක්ෂාත් කොට තමන්ගේ ළමු ප්‍රතිපත්තිවලට ගරහමින් ඒ ප්‍රතිවිරුද්ධ ගුණ බබුළුවනු පිණිස මේ උදාන ගාථාව කී සේක.
එහි **ඔක්ඛිත්ත චක්ඛු** යනු යටට හෙළන ලද ඇස් ඇත්තේ, සත්වැදෑරුම් ග්‍රීවා ඇට පිළිවෙලින් තබා, සිහිකරන්නේ, ප්‍රහාණය කළයුතු දර්ශන අර්ථය මොහොතක් බලනු ලබන්නේ යයි කියන ලද්දේ වෙයි. කොපුල් ඇටයෙන් නොව හදවත සමග ගැටෙන්නේ, මෙසේ බැසගත් ඇස් ඇත්තා විසින් මෙය ශ්‍රමණ සාරුප්‍යයට නොගැලපෙයි. **නච පාදලොලො** යනු එකකුට දෙකක්, දෙකකට තුනක් මෙසේ පිරිස මැද පිවිසෙනු කැමැති බැවින් කියනු ලබන පාද මෙන් නොවන්නේ දීර්ඝ චාරිකාවක් නොවන්නේ චාරිකාවෙන් වැලකුණේය. **ගුත්තින්‍ද්‍රියො** යනු ඉන්ද්‍රියයන් හයෙහි මෙහි මනෝ ඉන්‍ද්‍රියෙහි වෙන්කොට කියන ලද බැවින් කියන ලද ආකාරයෙන් රක්නා ලද ඉන්‍ද්‍රිය ඇත්තේය. **රක්ඛිත මානසානො** යනු මනසමය. සිතේ ඒ දැකගනු ලබන්නෙමු. රකින ලද මනසක් ඇති බැවින් යම්සේ කෙළෙස්වලින් පීඩාවක් නොවෙයි. මෙසේ රක්නා ලද සිත් ඇත්තේ යයි කියන ලද්දේ වෙයි. **අනවස්සුතො** යනු මේ ප්‍රතිපත්තියෙන් ඒ ඒ අරමුණුවල කෙලෙස් අනුව යන බව වළක්වන ලද්දේ වේ. **අපරිඩය්හමානො** යනු කෙලෙස් ගින්න විසින් නොදවනු ලබන්නේ, පිටතින්ද ඉක්මවන ලද්දේ අධ්‍යාත්ම වශයෙන් නොදවනු ලබන්නේය. සෙස්ස කියන ලද පරිද්දෙනි.
**ඔහාරයිත්‍වා** යනු කවර උපතක්ද? බරණැස වෙනත් චාතුමාසික බ්‍රහ්මදත්ත නම් රජු සිවුමසක් සිවුමසක් පාසා උද්‍යාන ක්‍රීඩාවට යයි. ඔහු එක් දවසක් ග්‍රීෂ්ම සෘතුවේ මධ්‍යම මාසයේ උයනට පිවිසෙන්නේ උයන් දොරටුවේ කොළවලින් ගැවසුණු, මල්වලින් අලංකාර වූ අතු වෙළප් ඇත්තේ පරසතු මදාරා මල් දැක එක මලක් ගෙන, උයනට පිවිසියේය. ඉක්බිති රජු විසින් අග, මල ගන්නා ලදැයි, එක්තරා ඇමතියකු ඇතු පිට සිටිමින්, එකම මලක් කඩාගත්තේය. මේ ආකාරයෙන් සියළු බලසේනාව මල් නෙලීය. මල් නොමැති බැවින් පත්‍ර ද ගත්හ. ඒ ගස හටගත් මල් කොළ නැති, කඳ පමණක් විය. රජු සවස් කාලයේ උයනින් නික්මෙන්නේ ඒ දැක මේ ගසට කුමක් කළේදැයි. මා එන වේලාවේ මැණික් වර්ණ අතු පතර මුතු මෙන් දිළිසෙන මල්වලින් අලංකාර විය. දැන් මල්, කොල නැතිව සිටී යයි සිතන්නේ ඒ නුදුරෙහි මල් නොපිපුණු ගසක් ගැවසී ගත් අතු අතර දුටුවේය. දැක, ඔහුට මෙබඳු අදහසක් පහළ විය. මේ ගස මල්බරින් අතු පතරින් සරුසාරය. බොහෝ ජනතාවට ලෝභ සිත් උපදනේය. එයින් මොහොතකිනුදු විපතකට පැමිණියේය. මෙය වනාහි රජුගේ අලෝභය නිසා එහිම සිටියේය. මෙයද රාජ්‍යය මෙන් මල්වලින් පිරි ලෝභය ඉපදවන රුකකි. භික්‍ෂුභාවය නම් මල් නැති ගසක් මෙන්, ලෝභකම නැත්තේය. එම නිසා මේ ගස මෙන් නොසැලෙයි. මෙය අන්‍ය වූ කොලවලින් පිරිපුන් පරසතු රුක මෙන් මෙසේ කසාවතින් ගැවසුනේ වී, පැවිදිකම ද එසේ වන්නේ යයි, ඔහු රාජ්‍යය හැරදමා පැවිදි වී විදර්ශනා වඩන්නේ පසේ බුදුබව සාක්ෂාත් කොට මේ උදාන ගාථාව කී සේක.
එහි **කාසායවත්‍ථො අභිනික්ඛමිත්‍වා** යනු මේ ගෘහස්ථයන් ගෙදරින් නික්ම, කසාවත් හැඳපොරවන්නේ වී, මෙබඳු අර්ථය දතයුතුය. සෙස්ස කියන ලද අයුරින් දැනගැනීමට හැකිවේ. විස්තර අවශ්‍ය නොවේ.
**රසෙසූ** යනු කවර උපතක්ද? එක්තරා බරණැස් රජකු උද්‍යානයේ ඇමති පුත්‍රයන් විසින් පිරිවරන ලදුව, ගල්තලා පොකුණේ සෙල්ලම් කරයි. ඔහුගේ අරක්කැමියා සියලු මස් රසය ගෙන ඉතාම රසවත් ලෙස අමෘතය මෙන් වූ විශේෂ බතක් පිළියෙල කොට පිරිනැමීය. ඔහු එහි ගිජුබවට පැමිණිායේ කිසිවෙකුට කිසිවක් නොදී තෙමේම අනුභව කළේය. ජලක්‍රීඩාවේ බොහෝ වේලාවක් නිරත වීම නිසා ඉක්මණින් ඉක්මණින් අනුභව කළේය. යමකු සමග පෙර අනුභව කරයිද, ඒ කිසිවෙකුත් සිහිපත් නොකළේය. ඉක්බිති පසු සැක සංකාව උපදවා “අහෝ! මා විසින් පාප කර්මයක් කරන ලදි.” ඒ මම රස තෘෂ්ණාවෙන් මඩනා ලද්දේ ‘සියලු ජනතාව අතහැර හුදකලාවට අනුභව කළෙමි. ඉදින් ඒ රස තෘෂ්ණාවට නිග්‍රහ කරමියි රාජ්‍යය හැර පැවිදි වී විදර්ශනා වඩමින් පසේ බුදුබව සාක්ෂාත් කොට තමන්ගේ පෙර ප්‍රතිපත්තිවලට ගරහමින් ඒ ප්‍රතිපක්‍ෂ වූ ගුණ සිහිපත් කරමින් මේ උදාන ගාථාව කී සේක.
එහි **රසෙසූ** යනු ඇඹුල් මිහිරි තිත්ත කටුක ලුණු කාරම් කෂාය ආදී ප්‍රභේදවලට අයත් විවිධ රසවලය **ගෙධං අකරං** යනු ගිජු බව නොකරන්නේ, තෘෂ්ණාව නූපදවන්නේ යයි කියන ලද්දේ වෙයි. **ආලොලො** යනු මෙය අනුභව කරන්නෙමි. මෙය බඩසායින් පෙළෙන්නෙමි. මෙසේ රස විෂයෙහි ව්‍යාකූල නොවී **අනඤ්ඤපොසී** යනු පෝෂණය කළයුතු සමග විහරණය කරන්නන්ගෙන් තොරව, කය සන්තර්පණය කිරීමට පමණක් සතුටුවූයේ යයි කියන ලදි. යම්සේ පෙර උයනේදී රසයන්හි ගිජුබවට පත්වූයේ අනෙකකු විසින් පෝෂණය කරනසුළු වූයේ මෙසේ නොවී යම් බඳු වූ තෘෂ්ණාවේ ලොල් වී, රසයන්හි ගිජු බව කරයිද? යම් තෘෂ්ණාවක් හේතුකොට, මතු තෘෂ්ණාවට මූලික වූ වෙනත් ආත්මභාවයක නූපදින විලාශයක්, අනඤ්ඤපොසි යයි කියන ලද්දේ වෙයි. නැතහොත්, අර්ථය බිඳීමේ අදහසින් කෙලෙස් නැති කළේ යයි කියනු ලැබෙත්. ඔවුන්ගේ පෝෂණය නැතිවීමත් අනඤ්ඤපොසි යන මේ අර්ථය වේ. **සපදානචාරී** යනු නොඉක්මවනසුළු; අනුව හැසිරෙන, ගෘහ පටිපාටියට අනුව අත්නොහැර; කුලවත් නිවසද, දිළිඳු කුලයද නිරන්තරයෙන් පිඬු පිණිස ප්‍රවේශවන්නේ යන අර්ථයයි. **කුලෙ** **කුලෙ අප්පටිබද්ධ චිත්තො** යනු ක්‍ෂත්‍රිය ආදි කුලවල යම්තැනක කිසියම් කෙලෙස් වශයෙන් නො ලගින සිත් ඇත්තේ, චන්ද්‍රයා උපමා කොට ඇති වක් නොවී යන අර්ථයයි. සෙසු දේ කියන ලද පරිද්දෙනි.
**පහාය පඤ්චාවරණා** යනු කවර උපතක්ද? බරණැස එක්තරා රජකෙනෙකු ප්‍රථමධ්‍යානලාභී විය. ඔහු ධ්‍යාන අනුව රකිමින් රාජ්‍යය හැර පැවිදිවී විදර්ශනා වඩා පසේ බුදුබවට පැමිණ තමන්ගේ ප්‍රතිපත්ති සමුදාය බබළවමින් මේ උදාන ගාථාව කී සේක.
එහි **පඤ්චාවරණානි** යනු නීවරණයෝමය. ඒවා උරග සූත්‍රයේ අර්ථ වශයෙන් කියන ලද්දේ වේ. ඒවා වනාහි වලාකුළු මෙන් සඳ-හිරු එළිය වලකාලති. එහෙයින් **ආවරණා නි චෙතසො **යයි කියන ලද්දේය. ඒවා උපචාර-අර්පණා වහයෙන් ද, **පහාය** දුරුකොට යන අර්ථයයි. **උපක්කිලෙසෙ** යනු පැමිණි සිතට අකුසල ධර්ම වශයෙන් බාධා කරන්නේ වස්තු උපමාදියෙහි කියන ලද අභිධ්‍යා ආදිය වේ. **බ්‍යපනුජ්ජා** යනු, ඉස්මතු වී විදර්ශනා මාර්ගයෙන් දුරුකොට යන අර්ථයයි. **සබ්බෙ** යනු නිරවශේෂ වශයෙන්. මෙසේ සමථ-විදර්ශනා සම්පන්න වූ පළමු මාර්ගයෙන්, දෘෂ්ටිය ඇසුරුකොට ඇති තැන් ප්‍රහීණ කළ බැවින්. **අනිස්සිතො** සෙසු මාර්ගවලින් සිඳ දමා, ත්‍රෛධාතුක වූ ස්නේහ දෝෂයද, තෘෂ්ණා රාගය ද කියන ලද්දේ වෙයි. ස්නේහයම ගුණයට ප්‍රතිවිරුද්ධ වූ විට ස්නේහ දෝෂය යයි කියන ලද්දේය. සෙස්ස කියන ලද අයුරිනි.
**විපිට්ඨි කත්‍වානා** යනු කවර උපතක්ද? බරණැස එක්තරා රජකෙනෙකු, චතුර්ථ ධ්‍යානලාභියෙකු විය. ඔහුද, ධ්‍යානය අනුව රකිමින් රාජ්‍යය හැරදමා පැවිදිවී, විදර්ශනා වඩමින් පසේ බුදුබව සාක්ෂාත් කොට, තමන්ගේ පිළිවෙත් සමුදාය බබළවමින් මේ උදානගාථාව කී සේක.
එහි **විපිට්ඨිකත්‍වානා** යනු පිටපෙරළා, හැරදමා, දුරුකොට යන අර්ථයි. **සුඛංච දුක්ඛං** යනු කායික සැප දුක්ය. **සොමනස්ස-දොමනස්සං** යනු චෛතසික සැප දුක්ය. **උපෙක්ඛං** යනු චතුර්ථධ්‍යානය අපේක්‍ෂා කරන. **සමථං** යනු චතුර්ථ ධ්‍යාන නිසා හටගත් සමාධියටය. **විසුද්ධං** යනු පංච නීවරණ අසුවන, විචාර පීති සුඛං සංඛ්‍යාත නවවැදෑරුම් පංචනීය ධර්මයන්ගෙන් විනිර්මුක්ත වූ බැවින් ඉතා පිරිසිදු වූ. පිරිසිදු කළ රත්රන් මෙන් පහකරන ලද උපක්ලේශ යන අර්ථයයි.
මේ යෝජනා වනාහි සැපද - දුකද දුරුකොට **පුබ්බෙව** ප්‍රථම ධ්‍යාන උපචාරයම දුකකි. තෘතියධ්‍යාන උපචාරය සැපයක් යයි අදහස් කෙරේ. නැවත මුලපටන් කියන ලද, ‘ච’ කාරයෙන් පරව ගොස්, සොම්නසද, දොම්නසද, දුරුකොට පෙර කියන ලද පරිද්දෙනි. එයින් සොම්නස චතුර්ථ ධ්‍යානයට අනුව යෙදී ඇත. දොම්නසද ද්විතීය ධ්‍යානයම බබළවයි. මේවා, මේවා පර්යාය වශයෙන් ප්‍රහාණය කිරීම් අර්ථයෙනි. පරියාය අර්ථ වශයෙන් නොවන තැන්වල දුකට ප්‍රථම ධ්‍යානයද, දොම්නසට ද්විතීය ධ්‍යානයද සැපයට තෘතීය ධ්‍යානයද සොම්නසට චතුර්ථ ධ්‍යානයද ප්‍රහාණය කිරීම් අර්ථයෙන් කියන ලද්දේ වෙයි. ප්‍රථම ධ්‍යානයට සපැමිණ වාසය කරයි. මෙහි උපන් දුක්ඛ ඉන්‍ද්‍රිය නිරවශේෂ වශයෙන් නිරුද්ධ වේ. සියල්ල අර්ථසාලිනි නම් ධම්මසංගිනි අට්ඨකථාවේ කියන ලද්දේ වේ. යම් හෙයකින්, **පුබ්බේව** ප්‍රථම ධ්‍යානාදි තුනෙහි, දුක් දොම්නස්, සැප දුරුකොට මෙහිම චතුර්ථ ධ්‍යානයෙහි සොම්නස දුරුකොට මේ ප්‍රතිපදාවෙන් **ලද්ධානුපෙක්ඛං සමථං විසුද්ධං** හුදකලාව හැසිරෙයි. සෙස්ස කියන ලද පරිද්දෙනි.
**ආරද්ධවිරියො** යනු කවර උපතක්ද? එක්තරා ප්‍රත්‍යන්ත රජකෙනෙකු දහසක යෝධ බලකායක් සමග රාජ්‍යයෙන් කුඩා, ප්‍රඥාවෙන් මහත්ව සිටියේය. ඔහු එක දවසක් ඉදින් මම රාජ්‍යයෙන් කුඩා වුවත් ප්‍රඥාවෙන් මහත් බැවින් මුළු දඹදිවම අල්ලා ගැනීමට හැකි වේයයි, සිතා හාත්පස රජවරුන්ට දූතයකු යැවීය. දින හතක් ඇතුළත මට රාජ්‍යය දේවා නැතිනම් යුද්ධ කරමියි යනුවෙනි. ඉක්බිති ඔහු තමන්ගේ ඇමතියන් රැස්කරවා, කීවේය. ‘මා විසින් නුඹලාගෙන් නොවිචාරාම සැහැසිකමක් කරන ලදි. අසවල් රජතුමාට මෙසේ යවන ලදි. කුමක් කළ යුතුද? යනුවෙනි. ඔවුහු මෙසේ කීහ. මහරජ, ඒ දූතයා නැවැත්වීමට හැකිය. නො එසේ නම් ගියේ වන්නේය. ඉදින් ඔබ විසින් විනාශයක් කරන ලදි. එසේ වීනම්, අන්‍යයකු ආයුධයකින් මැරීමට දුකය. ඉදින් තවද අපි ඔවුනොවුන් පහරදී මරමු. තමන් පහරදී මරමු. උල තියමු. විෂ පොවමු. මෙසේ ඔවුනතර එක එකා මරණයම වර්ණනා කරයි. ඉක්බිති රජු, මොවුන් විසින් මට කුමක් කියහු? පින්වත මට මහත් යෝධයෝ ඇතැයි කීවේය. ඉක්බිති; මහරජ, මම යෝධයෙකි. මහරජ මම යෝධයකැයි යෝධයෝ දහසක් නැගී සිටියේය.
රජු මොවුන් පරීක්‍ෂා කරන්නෙමියි, මහත් චිතකයක් සාදා කීවේය. “බොලවු, මා විසින් මෙනම් වූ සැහැසිකමක් කරන ලදි. එයට මට ඇමැතියෝ අක්‍රෝෂ කරති. ඉදින් මම චිතකයට පිවිසෙන්නෙමි. කවරෙක්, මා සමග පිවිසෙන්නේද? කවරකු විසින් මගේ ජීවිතය පරිත්‍යාග කරන්නේදැයි, මෙසේ කී කල්හි පන්සියයක් යෝධයෝ නැගී සිටියහ. ‘මහරජ, අපි විමසන්නෙමි’ ඉක්බිති, මහරජු ඉතිරි පන්සියදෙනාට කීවේය. ‘දරුවනි, නුඹලා දැන් කුමක් කරන්නෙහුද? ඔවුහු කීහ. මහරජ, මේ පුරුෂාකාර වූ ස්ත්‍රී චර්යා රටාවෝය. තවද මහරජු විසින් විරුද්ධ රජතුමා දූතයකු යවන ලදි. ඒ අපි, ඒ රජු සමග යුද්ධකොට මරන්නෙමු. ඉක්බිති, පරිත්‍යාග කරන ලද, නුඹලා විසින් මගේ ජීවිතයට චතුරංගනී සේනාව සන්නද්ධකොට ඒ යෝධයන් දහසකුත් පිරිවරාගෙන ගොස්, රාජ්‍ය සීමාවේ හුන්නේය.
ඒ යුවරජුද ඒ පුවත අසා බොල, ඒ කුඩා රජු, මගේ දාසයකුදු තරම නොවටී යයි පවසා සියලු බලසේනාව ගෙන යුද්ධ කිරීමට නික්ම ගියේය. කුඩා රජු ඒ පුදුමාකාර පුවත අසා කීවේය. දරුවනි, නුඹලා බහුල නොවේ. සියල්ලම ඒකරාශී වී කඩුසමක් ගෙන වහාම මේ රජුගේ ඉදිරියේ සෘජුවම ගමන් කරවු. ඔවුහු එසේ කළහ. ඉක්බිති ඒ සේනාව ජීවග්‍රහයෙන් අල්ලාගෙන තමන්ගේ රජුගේ ඔහු මරන්නෙමියයි, පැමිණියහු හට දුන්හ. යුවරජු, ඔහුගෙන් අභයදානය ඉල්ලීය. රජු ඔහුට අභයදානය දී, සපථ කරවාගෙන තම වසඟයෙහි තබාගෙන ඔහු සමග වෙනත් රජවරුන් ගෙන්වාගෙන තම රාජ්‍ය සීමාවේ සිට යැවීය. ‘මට රාජ්‍යය දෙවු. නැතිනම් යුද්ධ කරවු. ඒ මම එකම යුද්ධයක් හෝ නොඉවසමි. රාජ්‍යය පවරා ගනුව. ඒ උපායෙන් සියලු රජවරු අල්ලාගෙන කෙළවර බරණැස රජවරුන්ට මුල පිරිනැමීය.
ඔහු එකසියයක් රජවරු පිරිවරාගෙන මුළු දඹදිව ඉසුරුමත් රාජ්‍යය උපදනේය. ඉදින් මගෙ මේ ඤාණය ලෞකික වීර්ය සම්පන්නභාවය නිසාම වුවකි. කලකිරීම පිණිස නොපවතියි. විරාගය පිණිස නොපවතියි. ඉදින් ඒ නිසා මම මේ ඤාණයෙන් ලෝකෝත්තර ධර්මය සොයන්නේ නම් යෙහෙකි. ඉක්බිති බරණැස් රජුට රාජ්‍යය දී, අඹුදරුවෝද සිය ජනපදයට යවා, සියල්ල හැර පැවිදිවී විදර්ශනා වඩා පසේ බුදුබව සාක්ෂාත්කොට තමන්ගේ විරිය සම්පත්තිය බබළවමින් මේ උදාන ගාථාව වදාළ සේක.
එහි ඔහුට පටන්ගත් වීර්ය ඇත්තේනුයි, **ආරද්ධ විරියො** නම් වේ. මෙයින් තමන්ගේ මහා වීර්ය බව දක්වයි. පරමාර්ථය යයි නිවනට කියනු ලැබේ. **පරමාර්ථයට පැමිණීමයි**. පරමත්‍ථපත්ති, ඒ පරමාර්ථයට පැමිණීමයි. එපරිදි වීර්ය ආරම්භ කිරීමෙන් පැමිණිය යුතු ඵලය පෙන්වයි. **අලීනචිත්තො** යනු වීර්ය ආරම්භ කිරීමෙන් චිත්ත-චෛතසිකයන්ගේ නොඇලුණු බව පෙන්වයි. **අකුසිතවුත්ති** යනු මේ ස්ථාන සක්මන් කිරීම්වල ශරීරයේ අකුටිල බව පෙන්වයි. **දළ්හ නික්කමො** යනු ‘කාමය සමද නහරද යනු මෙසේ පවත්නා වූ ආරම්භක වීර්ය පෙන්වයි. යම්බඳු අනුපූර්ව ශික්‍ෂාපදවල යෙදෙමින් කායිකවද පරමාර්ථ සත්‍යය සාක්ෂාත් කරයි යයි කියනු ලැබේ. නැතහොත්, මෙයින් මාර්ග සම්ප්‍රයුක්තවූ වීර්ය පෙන්වයි. එයද, දැඩිසේ භාවනාවෙන් පරිපූර්ණත්වයට ගිය බැවින්, නික්මීමද, සියළු දේට විරුද්ධව නික්මෙන බැවින් එහෙයින් තාම වීර්යයෙන් යුතු පුද්ගලයා, දළ්හ නික්කම නම් වේ. දැඩිව නික්මයාම ඔහුට ඇති බැවින් **දළ්හනික්කම** යයි කියනු ලැබේ. **ථාමබලුප පන්නො** යනු මාර්ගඥානය නිසාවෙන් කායික වීර්යයද, ඤාණ බලයෙන් උපන්, නැතහොත් සත්ත්වථාම වීර්ය බලයෙන් උපන් දැඩි ස්ථිර වූ. ථාම බලයෙන් උපන් යන අර්ථයයි. මෙසේ ඒ වීර්යයට විදර්ශනා ඥානය උපයෝගී වීමෙන් බබළන්නා වූ සිහිබුද්ධි ඇති යෝනිසෝ මනසිකාරයෙන් යුක්ත භාවාර්ථය සාධනය කරයි. එය තෙවැදෑරුම් වේ. පූර්වභාග මධ්‍යම සහ උත්කෘෂ්ට වීර්යයෙන් යුතු වශයෙනි. ඒ පද තුනද යෙදිය යුතුය. සෙස්ස කියන ලද අයුරින්මය.
**පටිසල්ලාණ** යනු කවර උපතක්ද? මේ ගාථාවේ ආවරණ ගාථාව මේ උත්පත්තියයි. කිසි විශේෂයක් නැත. මෙහි අර්ථ වර්ණනාව වනාහි, **පටිසල්ලාණං** යනු ඒ ඒ සත්වැදෑරුම් සංස්කාරවලින් නවතා, සමවත් එකත්පසෙක සේවනය කරන ලද්දේ ඒකියභාවය කාය විවේකය යන අර්ථයයි. **ඣානං** යනු ප්‍රත්‍යයන් අනුව විමසීමෙන්ද අරමුණු ලකුණු ගැනීමෙන්ද ලැබෙන චිත්ත විවේකය යයි කියනු ලැබේ. එහි අෂ්ට සමාපත්ති පංච නීවරණ ආදී ප්‍රත්‍යය ක්‍ෂය කිරීමෙන්, කසිණාදී අරමුණුවලින් යුක්ත වූවේ ඣාන යයි කියනු ලැබේ. විදර්ශනා ඇති මාර්ගඵල ආදියෙන්ද, සප්ත සඥාදි වශයෙන් ඇතිවන ලක්‍ෂණ සංසිඳවීම ධ්‍යාන යයි කියනු ලැබේ. මෙය අරමුණු වශයෙන් ගැනීම නිසා සමවත් සුවයට සමවැදීමද, ධ්‍යාන නම් වේ. අරිඤ්චමානො දුරු නොකරන්නේ, **ධම්මෙසු** යනු විදර්ශනා ආදි පංචස්කන්ධාදි ධර්මයන්. **නිච්චං** යනු නිරතුරුව ශාන්ත ලෙස බැසගත්තා වූ. **අනුධම්මචාරි** ඒ ධර්මයන් අරබයා පවත්නා වූ අනුපාත විදර්ශනා ධර්මයන්හි හැසිරෙන්නේ, නැතහොත්, ධර්මයන්හි මෙහි **ධම්මා** යනු නවලෝකෝත්තර ධර්මයන්ය. ඒ ධර්මයන් මුලසිට බැලීම ධම්ම නම් වේ. අනුධර්ම යනු විදර්ශනාවට විශේෂ වචනයකි. එහි ධර්මයන්ගේ නිතර අනුව හැසිරීම අනුධම්මචාරී යයි කිවයුතුය. ගාථා බන්‍ධනයන්ගේ විභක්ත්‍ය වශයෙන් බෙදීම් වශයෙන් කියන ලද්දේ වෙයි. **ආදීනවං සම්මසිතා භවෙසු** යනු ඒ අනුධර්ම හැසිරෙන විදර්ශනා වශයෙන් තුන්භවයෙහි අනිත්‍යාදි දොස් මැනවින් බලා මේ කාය චිත්ත විවේකයටද පැමිණි, විදර්ශනා සංඛ්‍යාත ප්‍රතිපදාව අධිගම කළේ යයි දතයුතුය. **එකො චරෙ** යනු මෙසේ යෝජනා දතයුතුය.
**තණ්හක්ඛයං** යනු කවර උපතක්ද? එක්තරා බරණැස් රජකු, මහත් රාජ්‍ය ආනුභාවයෙන් නගරය ප්‍රදක්‍ෂිණා කරයි. ඔහුගේ ශරීර ශෝභාවෙන් නොබැඳුණු හදවත් ඇති සත්ත්වයෝ ඉදිරියෙන් යන්නේ නමුත්, නැවතී ඔහු දෙසම බලති. පසුපසින් යන්නෝ ද දෙපැත්තෙන් යන්නෝද, එසේමය. ප්‍රකෘතියෙන්ම බුුදන් දැකීමද, පූර්ණචන්ද්‍රයා, සමුද්‍රය, රජු දැකීමද ලෝකයාට තෘප්තියක් නැත. ඉක්බිති එක්තරා කෙළඹි බිරිඳක්ද ප්‍රාසාද මතු මහලට ගියේ, සිංහ කවුළුව විවරකොට බලමින් සිටියාය. රජු ඇය දැක පිළිබඳ සිතැත්තේ වී ඇමතියාට අණ කළේය. බොල; දැනගෙන එව. මේ ස්ත්‍රිය ස්වාමියෙක් සහිත ද අස්වාමික ද යන බව. ඔහු දැනගෙන සස්වාමික යයි රජුට දැන්වීය. ඉක්බිති රජු සිතුවේය. මැය විසිදහසක් නාටක ස්ත්‍රීහු දේව අප්සරාවෝ මෙන්, මා සමග එකවරක් රමණය කරත්. ඒ දැන් මම මැය ඉක්මවා අනුන්ගේ ස්ත්‍රියකට තෘෂ්ණාව උපදවා ගතිමි. ඒ උපන්නා වූ සිතිවිල්ල නිසා අපායට ඇදගෙන යයි යනුවෙන් තෘෂ්ණාවේ ආදිනව දැක ඉදින් එයට නිග්‍රහ කරමියි, රාජ්‍යය හැරදමා පැවිදිව විදර්ශනා වඩමින් පසේ බුදුබව සාක්ෂාත් කොට, මේ උදාන ගාථාව දේශනා කළ සේක.
එහි **තණ්හක්ඛයං** යනු නිර්වාණයයි. මෙසේ තෘෂ්ණාවේ ආදිනව දැක නොපවත්නේ යනුයි. **අප්පමත්තො** යනු අර්ථ සහිතව කරන්නේ සකසා වැඩ කරන්නේ යනුයි. **අනෙලමූගො** නොඇලුණු මුව ඇති නැතහොත් මෝඩ නොවූ, පණ්ඩිත ව්‍යක්තයයි කියනු ලැබේ. හිතසුව සලසන පාපය දුරුකළ ඔහුට ශ්‍රැතවත් බව ඇතැයි **සුතවා** නම් වේ. ආගම සම්පන්න යයි කියන ලද්දේ වෙයි. **සතිමා** යනු චිරාත් කලක් කරන ලද, සිහිකරන ලද **සංඛාත ධම්මො** යනු ධර්මය පරීක්‍ෂා කරමින් මැනවින් අවබෝධ කළ ධර්ම ඇති. **නියතො** යනු ආර්ය මාර්ගයට නියත වශයෙන් පැමිණි. **පධානවා** යනු සම්‍යග් ප්‍රධන් වීර්ය සම්පන්න. අනුපිළිවෙලින් මේ පාඨය යෙදිය යුතුය. මේ ආදී වූ අප්‍රමාද ආදියෙන් සමන්විත වූ නියමාකාරයෙන් යුක්ත ප්‍රධන් වීර්යෙන් විශේෂණ වූ ඒ ප්‍රධන් වීර්යයෙන් නියත වශයෙන් අර්හත් මාර්ගයට පැමිණි අනතුරුව අර්හත් පන්තියට අදාළ ධර්මතාවයන් ය. **අරහං** යනු සංඛත ධර්මයන් අභාවයට පත්කිරීම යයි කියනු ලැබේ. මෙසේද කීහ. යමෙක් සංඛත ධර්මයන් ක්‍ෂය කළේද මෙලොව ශෛක්‍ෂයා යයි කියනු ලැබේ. සෙස්ස කියන ලද පරිද්දෙනි.
**සීහොවා** යනු කවර උපතක් ද? එක්තරා බරණැස් රජකු දුර උයනකට යයි. ඔහු උදෑසනම නැගිට උයනට යන්නේ අතරමග යානාවෙන් බැස ජලය ඇති තැනකට ගොස් මුහුණ සෝදන්නෙමියි ඒ පෙදෙසෙහි සිංහ පැටවකු අතහැර ගොදුරු පිණිස ගියහ. රාජපුරුෂයා එය දැක සිංහපැටවා දෙව් යයි දැනුම් දුන්නේය. රජු සිංහයා වනාහි කිසිවෙකුට බිය නොවේයයි, ඔහු පරීක්‍ෂා කිරීමට බෙරහඬ නංවාලීය. සිංහපැටවා ඒ ශබ්දය අසා එතැනම නිදාගත්තේය. තෙවෙනි වරද, දැනුම් දුන්නේය. ඔහු තෙවෙනි වර සිරස ඔසවා සියළු පිරිස බලා එතැනම නිදා ගත්තේය. ඉක්බිති රජු යම්සේ උගේ මව නොඑයිද? හොඳයි යමු යයි පවසා යමින් මෙසේ සිතුවේය. සිංහපැටවකු උපන්නේ නමුත් තැති නොගනියි. බිය නොවෙයි. තෘෂ්ණාව නම් තෘෂ්ණා දෘෂ්ටි පසුතැවුල් සංතාප දුරුකොට තැති නොගන්නෙමි. බිය නොවන්නෙමියි ඔහු ඒ අරමුණු නිසා යන්නේ නැවත කෙවුලන් විසින් මසුන් අල්ලා අතුවල බැඳ දිගුකරන ලද දැලෙහි වාතය නොරැඳීම යන්නා සේ දැක ඒ නිමිත්ත අරමුණුකොට ගත්තේය. ඒ මග තෘෂ්ණා මිථ්‍යාදෘෂ්ටි ආදි මෝහ දැල පලා මෙසේ නොරැඳෙමි. යන්නාහ.
ඉක්බිති උයනට ගොස් ගල්තලා පොකුණු තෙරේ හුන්නේ සුළං වැදීමෙන් පියුම් මැලවී නැමී ජලය ඉස වාතය පහව ගියකල්හි යළිත් ඒ ස්ථානයේ සිටියා වූ ජලයෙන් නොතෙමෙන්නේ දැක එයද නිමිත්තක් ලෙස පිළිපැද්දේය. ඉදින් එපරිදිම ජලයේ උපන්නෙමියි නමුත් ජලයේ නොගැටී සිටින්නෙමි. ඔහු නැවත නැවත සිංහයා මෙන් වාතය, පියුම් මෙසේ දැකීමෙන් අසන්තෝෂයට පත්වීමෙන් ඇලීමට නොවන බව සිතිය යුතු යයි සිතා රාජ්‍යය හැර පැවිදි වී පසේබුදුබව සාක්ෂාත් කොට මේ උදාන පාඨය කීවේය.
එහි **සීහො** යනු සිවුවැදෑරුම් සිංහයෝය. තෘණසිංහයා, පඬුවන් සිංහයා, කළු සිංහයා සහ කේශර සිංහයා වශයෙනි. ඔවුන් අතර කේශර සිංහයෝම ශ්‍රේෂ්ඨ වේ. මේ එහි විශේෂත්වයයි. **වාතො** පෙරදිග වශයෙන් නොයෙක් ආකාරය. **පදුමං** රතු සුදු වශයෙන් ඒවා අතර යම්කිසි සුළඟක්, යම්කිසි පියුමක් වමියි යනුවෙනි. එහි යම්හෙයකින් සන්ත්‍රාසය නම් ආත්ම ස්නේහය වශයෙන් වෙයි. ආත්ම ස්නේහය නම් තෘෂ්ණාවට ආලේපයකි. එයද දෘෂ්ටි සම්ප්‍රයුක්ත වශයෙන් දෘෂ්ටි විප්‍රයුක්ත වශයෙන්ද ලෝභය වෙයි. එයද තෘෂ්ණාවම වේ. සත්පුරුෂයෝ වනාහි, එහි යළිත් පරීක්‍ෂා කිරීමෙන් විරහිත වූ විට මෝහය නම් වෙයි. මෝහය ද අවිද්‍යාව ද, එහි යම්හෙයකින් සන්ත්‍රාසය ආත්ම සෙනෙහසින් වෙයි. ආත්ම ස්නේහය නම් අවිද්‍යාවයි. සමථ භාවනාවෙන් තෘෂ්ණාව ප්‍රහාණය වෙයි. විදර්ශනාවෙන් අවිද්‍යාව ද එහෙයින් සමථයෙන් ආත්ම ස්නේහය දුරුකොට **සීහොව සද්දෙසු** අනිත්‍ය දුක්ඛ ආදියෙන් **අසන්තසන්තො** විදර්ශනාවෙන් මෝහය දුරුකොට **වාතොව ජාලම්හි** ස්කන්ධ ආයතනවල **අසජ්ජමානො** සමථයෙන්ම ලෝභයද, ලෝභ සම්ප්‍රයුක්ත බැවින් මෙසේ දෘෂ්ටියද දුරුකොට **පදුමංව තොයෙන** සියලු භවභෝග පිළිබඳ ආශාවෙන් **අලිප්පමානො** මෙහි සමථයේ මුල් පියවර සමථයයි. සමාධියේ සමාධිය විදර්ශනාවයි. මෙසේ ධර්මතා තුනෙකි. ස්කන්ධ තුනෙක්ම සිද්ධ වෙත්. එහි ශීලස්කන්ධයෙන් දක්‍ෂ වූයේ වෙයි. ඔහු සිංහයා මෙන් ශබ්ද කෙරෙහි, විනාශ කරන ලද වස්තුවල කිපේවා. කැමැත්තෙහි නොඇලෙයි. ප්‍රඥා ස්කන්ධයෙන් බැඳුණු ස්වභාව ඇත්තේ, වාතය දැලකින් බැඳීම ආදිය ධර්මතාවයක් සිදු නොවේය. සමාධි ඛන්ධයෙන් රාගය දුරුකළේ පියුම ජලයෙන් නොගැටෙන්නා සේ රාගයෙන් නොඇලෙයි. මෙසේ සමථ විදර්ශනාදි, සීල සමාධි ප්‍රඥා ස්කන්ධයන්ගෙන් මැනවින් හටගැනීමෙන්, තෘෂ්ණාවන්ගේද, ත්‍රිවිධාකාර අකුසල මූලයන්ගේ ප්‍රහාණය වශයෙන් නොඇලෙන්නේ නොලැගීමෙන් යයි දතයුතුය. සෙසු දේවල් කියනලද පරිද්දෙනි.
**සීහො** යථා යනු කවර උපතක්ද? එක්තරා බරණැස් රජකු ප්‍රත්‍යන්ත ජනපදයේ කුපිතවූවන් සංසිඳවීම ගම්නියම්ගම් මාර්ග අතහැර සෘජුවම කැලෑබද මාර්ගයකින් මහත් සේනාව සමග ගමන් කරයි. එසමයෙහි එක්තරා පර්වතයක් මුල සිංහයා ළහිරු රැස් තපිමින් හුන්නේ වෙයි. ඒ දැක රාජ පුරුෂයෝ රජුට දැනුම් දුන්හ. රජු සිංහයා තැති නොගනී යයි භේරිනාද ශබ්ද කරවීය. සිංහයා එහිම හොත්තේය. දෙවනුවද කරවීය. සිංහයා එසේම හොත්තේය. තෙවනුවද බෙර නාදය කරවීය. එකල සිංහයා මටද සතුරෝ ඇතැයි සිවුපාදයෙන් මැනවින් පිහිටා සිට සිංහනාද කළේය. ඒ අසා ඇත්ගොව්වෝද ඇතුන් ආදින් පිටනැගී, තෘණභූමිවලට පිවිසියහ. ඇත් අශ්ව සේනාවෝ දිශා විදිශාවලටට පලා ගියහ. රජුගේ ඇතුද, රජු ගෙන වනලැහැබ් පොඩිකරමින් පලා ගියේය. රජු එය වැළැක්වීමට නොහැකිවන්නේ, ගස් අතුවල එල්බ පෘථිවියට පැමිණ එක පදික මාර්ගයකින් යන්නේ පසේබුදුවරුන් වසන තැනට පැමිණියේය. එහිදී පසේබුදුවරුන්ගෙන් විචාළේය. ස්වාමීනි; ශබ්දයක් ඇසුවෝද, මහරජ; එසේය. ස්වාමීනි, කවර ශබ්දයක්ද? පළමුව බෙරසක් ආදින්ගෙන්ද, පසුව සිංහයාගේ හඬයි ස්වාමීනි, බිය නොවවු. මහරජ, අපි කිසිම ශබ්දයකට බිය නොවෙමු. ස්වාමීනි, අපටද එසේ කිරීමට හැකිවෙමුද? මහරජ, හැකිය, ඉදින් පැවිදි වෙහිද? ස්වාමීනි, පැවිදි වෙමි. ඉක්බිති හේ පැවිදි වී පෙර කියන ලද පරිද්දෙන්ම ආභිසමාචාරික ශික්‍ෂාපද ප්‍රගුණ කළහ. ඔහුද පෙර කියන ලද අයුරින් විදර්ශනා වඩන්නේ පසේබුදුබව සාක්ෂාත් කොට මේ උදාන ගාථාව කී සේක.
එහි ඉවසීමද නැසීමද සීඝ්‍ර ගමන් ඇති බැවින් සීහො නම් වේ. කේශර සිංහයා යනුද මෙහි විශේෂ හැඳින්වීමකි. දාඨා බලයක් දළ දෙකක් ඇති බැවින් **දාඨාබලී** නම් වේ. සතුරන් මැඩ පවත්වනුයි ‘බලහත්කාරයෙන් මැඩපවත්නා නිසා **පසය්හචාරී අභිභුය්‍ය** **චාරී** නම් වේ. එහි බලහත්කාරය නිග්‍රහකොට ඇතුන් දුරුකොට **පසය්හචාරි** ඇතුන් මැඩගෙන සන්ත්‍රාසයට පත්කොට වශී කරන නිසා **අභිභුය්‍යචාරී** වේ. ඉදින් මේ කාය බලයෙන් සතුරන් මැඩ පවත්වා, තේජසින් මැඩපවත්වා එහි ඉදින් කිසිවක් කියන්නේ නම් කුමක් මැඩ පවත්වා හැසිරෙයිද? අනතුරුව **මිගානං** යනු ස්වාමි වචනයේ උපයෝගි අර්ථය කොට මුවන් බලහත්කාරයෙන් මැඩගෙන හැසිරේ යනුයි, පිළිගත යුතුය. **සන්තානී** යනු දුර. **සෙනාසනානි** යනු වසන තැනය. සෙස්ස කියන ලද අයුරින්ම දැනගැනීමට හැකිවන්නේය. විස්තර නැත.
**මෙත්තං උපෙක්ඛං** යනු කවර උපතක්ද? එක්තරා රජ කෙනෙකු මෛත්‍රී ආදි ධ්‍යානලාභියෙකු විය. ඔහු ධ්‍යාන සුවය විඳිමින් එයට අන්තරාවක් වන්නේ යයි, ධ්‍යානය රැකීම පිණිස රාජ්‍යය හැර පැවිදි වී විදර්ශනා වඩමින් පසේ බුදුබව සාක්ෂාත්කොට මේ උදාන ගාථාව කී සේක.
එහි ‘සියළු සත්ත්වයෝ සුවපත් වෙත්වා’ ආදි ක්‍රමයෙන් හිතසුව එලවනු කැමැත්තේ, **මෙත්තා** නම් වේ. ‘අහෝ ඒකාන්තයෙන් මේ දුකෙන් මිදෙන්නෙමි’යි ආදි ක්‍රමයෙන් අහිත වූ දුක් දුරුකරනු කැමැත්ත කරුණා නම් වේ. පින්වතුන් සතුටු වෙත්වා. සත්ත්වයෝ තුටුපහටු වෙත්වා. යහපත සලසා ගනීවා’යි ආදි ක්‍රමයෙන් හිතසුව එකතු කරනු කැමැතිවීම **මුදිතා** නම් වේ. ස්වකීය කර්මයෙන් ප්‍රකට කරන්නේය. සුව දුක් උපේක්‍ෂා මැදහත් ලෙස බැලීම **උපෙක්ඛා** නමි. ගාථා බන්‍ධනයේ සුවය පිණිස, අනුපිළිවෙලින් මෛත්‍රිය පවසා, උපේක්‍ෂාව කියන ලද්දේ මුදිතාට පසුවට යොදා ඇත. **විමුත්තිං** යනු තමන් තුළ පිහිටි මේ සතර ප්‍රත්‍ය ධර්මයන් විමුක්තිය උදාකරන බැවින් විමුක්ති නම් වේ. එබැවින් කියන ලදි – “මෛත්‍රිය ද, උපේක්‍ෂාව ද, කරුණාව ද, විමුක්තිය ද, මුදිතාව ද සුදුසු කාලයේ සේවනය කළයුතුය.
එහි **ආසෙවමානො** යනු තෙවෙනි සිවුවෙනි ධ්‍යාන වශයෙන් වඩනු ලබන්නා වූ, උපේක්‍ෂාව චතුර්ථ ධ්‍යාන වශයෙන් වඩනු ලැබීමයි. කාලෙ යනු මෛත්‍රිය සේවනයකොට අනතුරුව නැගීසිට, කරුණාවද, අනතුරුව නැගී සිට මුදිතාවද, අනතුරුව ඉතිරියද, අනතුරුව ප්‍රීතියෙන් තොර ධ්‍යානයෙන්ද, නැගීසිට උපේක්‍ෂාව සේවනය කරනු ලබන්නේ, කාලය සේවනය කරනු ලැබේ යයි කියනු ලැබේ. සේවනය කිරීමට පහසු කාලයයි. **සබ්බෙන ලොකෙන අවිරුජ්ඣමානො** යනු දස දිශාවල සියළු සත්ත්වලෝක විසින් විරුද්ධ නොවනු ලබන්නේ, මෛත්‍රී ආදිය පුරුදු කළ බැවින්, සත්ත්වයෝ පිළිකුල් නොකරත්. සත්ත්වයන් කෙරෙහි පවත්නා විරුද්ධ බවද පටිඝය (ක්‍රෝධයද) සංසිඳුවයි. එබැවින් කියන ලදි. ‘සබ්බෙන ලෝකෙන අවිරුජ්ඣමානො’ යනුවෙනි. මෙය මෙහි සංක්‍ෂේප අර්ථයයි. විස්තර වනාහි මෛත්‍රී ආදි කථාවයි. **අත්‍ථසාලිනි** නම් ධම්මසංගිණි අටුවාවේ කියන ලදි. සෙස්ස කියන ලද පරිද්දෙනි.
**රාගඤ්ච දොසඤ්ච** යනු කවර උපතක්ද? රජගහනුවර ඇසුරුකොට මාතංග නම් පසේබුදුරද, සියළු පශ්චිම පසේ බුදුවරුන්ට පසුව වැඩවාසය කරයි. ඉක්බිති අපගේ බෝධිසත්ත්වයන් උපන්කල්හි, දේවතාවෝ, බෝසතුන්ට පුද පිණිස එන්නා වූ උන්වහන්සේ දැක ‘නිදුකාණනි, නිදුකාණනි, ලෝකයෙහි බුදුන් උපන්නාහ යයි කෝලාහල කළහ. උන්වහන්සේ නිරෝධ සුවයෙන් නැගී සිටින්නේ ඒ අසා තමන්ගේ ජීවිතය ක්‍ෂය වන බව දැක, හිමාලයේ **මහා ප්‍රපාත** නම් පර්වතයේ පසේ බුදුරදුන්ගේ පරිනිර්වාණය සිදුවන ස්ථානයයි. එතැනට අහසින් ගොස්, පිරිනිවන්පාන ලද පසේබුදුරදුන්ගේ ඇටසැකිලි ආදිය ප්‍රපාතයට හෙළා, ගල්තලාවේ හිඳ, මේ උදාන ගාථාව වදාළ සේක.
එහි **රාගදොස මොහ** උරග සූත්‍රයේ කියන ලද්දේය. **සංයොජනානී** යනු දස සංයෝජන ධර්ම වේ. ඒ ඒ මාර්ගයෙන්, **සන්‍දාලයිත්‍වා අසන්තසං ජීවිතසංඛයම්හි** යනු ජීවිත සංකාව කියනු ලැබේ. චුති සිතෙහි බිඳීමද, ඒ ජීවිත සංශයෙහිා. ජීවිතය කෙළවර බැවින් ප්‍රහීණ වන බැවින් නොඇලෙත්. මෙපමණ **සෝපාදිසේස නිර්වාණ ධාතුවද** තමන්ට පෙන්වා, ගාථාව අවසානයේ **අනුපදිසේස නිර්වාණ ධාතුවෙන්** පිරිනිවන් පෑසේක.
**භජන්ති** යනු කවර උපතක්ද, බරණැස එක්තරා රජ කෙනෙකු මුල් ගාථාවේ කියන ලද අයුරින්ම ප්‍රීතියෙන් රාජ්‍යය අනුශාසනා කරයි. ඔහුට කෲර වේදනාවක් ආබාධයක් හටගත්තේය. දුක් වේදනා පවතිත්. විසිදහසක් ස්ත්‍රීහු ඔහුව පිරිවරාගෙන අත්පා සම්බාහනය කරති. ඇමැතියෝ “දැන් මේ රජු ජීවත් නොවන්නේය. බොලවු, අපි අපේ පිහිට සොයාගනිමු.” යයි සිතා වෙනත් රජ කෙනෙකුගේ සමීපයට ගොස් උපස්ථානය ඉල්ලූහ. ඔවුහු එහිදී උපස්ථාන කරන නමුත් කිසිවකුත් නොලබති. රජු ආබාධයෙන් නැගිට විචාළේය. අසවල් නම් ඇත්තා අසවල් නම් ඇත්තා කොහිද? ඉක්බිති ඒ පුවත අසා හිස සොලවා නිශ්ශබ්ද විය. ඒ ඇමතියෝද, රජු නැගී සිටියේ යයි අසා, එහි කිසිවක් නොලබන්නා වූ උතුම් වූ ධන පරිහානියෙන් බැහැරවී පීඩිතව නැවත අවුත් රජුට වැඳ, එකත්පසක සිටියහ. ඒ රජු විසින්ද, දරුවනි, නුමලා කොහේදැයි කීවාහුය. දේවයන් වහන්ස, දුර්වල වූවකු දැක, ජීවත්වීමේ බියෙන් අපි අසවල් නම් ජනපදයට ගියෙමු. රජු හිස සොලවා මෙසේ සිතුවේය. මම මොහුට ආබාධ පෙන්වන්නේ නම් මැනවි. කුමක් නිසා නැවතත් නුඹලා අපට කුමක් කරහුද? ඔහු පෙර ස්වාභාවික රෝගයකින් ගැටී බලවත් වේදනාවක් දක්වමින්, රෝගී බවක් කළේය. ස්ත්‍රීහු පිරිවරාගෙන පෙර මෙන් සියල්ල කළහ. ඒ ඇමතියෝද එසේම නැවත බොහෝ ජනතාව ගෙන පිටත්ව ගියහ. එසේ රජු තෙවෙනිවර දක්වා සියල්ල පෙර මෙන් කළේය. ඔවුහුද එසේම පිටත්ව ගියහ. ඉක්බිති සතරවෙනිවරද ඔවුන් පැමිණියේ දැක රජු; ‘අහෝ මොවුහු දුෂ්කර දෙයක් කළහ. යමෙක් මා රෝගීබව හැර අපේක්‍ෂා රහිතව පිටත්ව ගියහ.’ කලකිරුණේ රාජ්‍යය හැර පැවිදිව විදර්ශනා වඩමින් පසේ බුදුබව සාක්ෂාත් කොට මේ උදාන ගාථාව කී සේක.
එහි **භජන්ති** යනු ශරීරයෙන් ඇලෙත්. සමීපව ඇසුරු කරති. **සෙවන්ති** යනු ඇඳිලි බැඳීම් ආදියද කීකරු බව හඟවමින් පිරිවරා හැසිරෙත්. මේ කරුණු අර්ථවත් බවින් යුක්ත නිසා **කාරණත්ථා** නම් වේ. භජනය පිණිස සේවනය කරනු පිණිස, වෙනත් කරුණක් නැත. මේ කරුණු අර්ථයක් නැත්නම්, අර්ථය පිණිසම සේවනය කරයි යනුවෙන් කියන ලදි. **නිස්කාරණා දුල්ලභා අජ්ජ මිත්තා** යනු මෙයින් කිසිවක් ගනිමු යනුවෙන් මෙසේ ලාභයක් ලැබීමේ කාරණයෙන් හුදෙක් නිකරුණේ යනුවෙනි.
“උපකාරක යම් මිත්‍රයෙක්ද, සැප දුක් දෙකේ සිටින මිතුරා ද, අර්ථ හිතසුව එළවන යම් මිතුරා ද අනුකම්පක මිතුරා ද” වශයෙනි.
මෙසේ කියන ලද්දා වූ ආර්ය මිත්‍රභාවයෙන් සමන්විත වූ දුර්ලභ වූ අද පටන් මිතුරු වූ. **අත්‍ථට්ඨපඤ්ඤා** යනු තමා කෙරෙහි පිහිටියා වූ ඔවුන්ගේ ප්‍රඥාවෙන් තමන්වම බලයි. වෙන අර්ථයක් නොවේ. **අත්තත්‍ථ පඤ්ඤා** යන පෙළ පාඨයයි. තමන් තමන් ගැනම බලයි. අනුන් ගැන නොබලයි යන අර්ථයයි. **දිට්ඨට්ඨ පඤ්ඤා** යනු මෙයද පෞරාණික පාඨයකි. එහි දැන් දක්නා ලද අර්ථය ඇත්තේම ඔවුන්ගේ ප්‍රඥාව මතු නොපවතියි යන අර්ථයයි. මිතුරුදම් කතාවම බලත්. දැන් සිදුවන දේ නොකියන ලද්දේ වෙයි. **අසූචි** යනු අපිරිසිදු අනාර්ය වූ කාය වාග් මනස් කර්මයෙන් සමන්විත වූ.
**ඛග්ගවිසාණ කප්පො **යනු කඩුවෙන් ගස් ආදිය සිඳින්නාක් මෙන් සිය අඟෙන් පර්වත ආදිය සුණු විසුණු කරමින් හැසිරෙයි යනු ඛග්ගවිසාණ නම් වේ. විස සමාන අඟක් ඇති බැවින් විසාණා නම් වේ. කඩුවක් මෙන් ඛග්ග නම් වේ. කඟවේනකුගේ අඟක් මෙන් යම් මෘගයෙකුට වේද ඒ ඛග්ග විසාණ (කඟවේනා) නම් වේ. ඒ කඟවේනාට කැපවූයේ ඛග්ගවිසාණ කප්ප නම් වේ. කඟවේනකු හා සමාන පසේබුදුරදුන් හුදකලා වූයේ දෙවැන්නකු නොවන්නේ, අසහාය ලෙස හැසිරෙන්නේය. වාසය කරන්නේය. පවතින්නේය. යැපෙන්නේය යන අර්ථයයි.
**විසුද්ධ සීලා** යනු විශේෂයෙන් පිරිසිදු වූ සිල් ඇත්තේ, චතුපාරිශුද්ධ ශීලයෙන් පිරිසිදු වූ ශීලයයි. **සුවිසුද්ධ පඤ්ඤා** යනු පිරිසිදු අපිිසිදු දෑ දැනෙන ප්‍රඥාවයි. රාගාදි කෙලෙස් නොමැති බැවින්, පිරිසිදු මාර්ගඵල පරිසම්භිදාදි ප්‍රඥාවයි. **සමාහිතා** යනු මැනවින් රැගෙන ආවා වූ සමීපයේ තබන ලද සිත් ඇති **ජාගරියානු යුත්තා** යනු නිදිවර්ජිතව සිටීමයි. ජාගර නිද්‍රාව ඉක්මවූයේ යන අර්ථයයි. නිදිවර්ජිත බව ජාගරිය නම් වේ. නිදිවර්ජිතව සිටීමේ අනුකූල වීම ජාගරියානුයුත්ත නම් වේ. **විපස්සකා** යනු අනිත්‍ය දුක්ඛ අනාත්ම වශයෙන් විශේෂයෙන් දකින සීලයයි. විදර්ශනාවේ ආරම්භකොට, වාස කරන යන අර්ථයයි. **ධම්ම විසෙසදස්ස** යනු දසකුසල ධර්මයන්ගේද චතුරාර්ය සත්‍ය ධර්මයේද නව ලෝකෝත්තර ධර්මයේද විශේෂයෙන් බලන සීලයයි. **මග්ගංග බොජ්ඣංග ගතෙ** යනු සම්මා දිට්ඨි ආදී මාර්ග අංගවලින්ද, සති සම්බොජ්ඣංග ආදි බොජ්ඣංග ධර්මවලින්ද, යුක්ත වූ ආර්ය ධර්මයයි. **විජඤ්ඤා** යනු විශේෂයෙන් දැනගැනීම දැනගත්තේ යන අර්ථයයි.
**සුඤ්ඤතාප්පණිහිතඤ්චානිමිත්තං** යනු අනාත්ම අනුපස්සනා වශයෙන් අවබෝධ කළ මිදීමද, දුක් අනුව බැලීමෙන් අප්‍රණීත වූ විමොක්‍ෂයද අනිත්‍යානුපස්සනා වශයෙන් නිමිතිවලින් මිදීමද වේ. **ආසෙවයිත්‍වා** යනු වඩා. **යෙ** කරන ලද සම්භාර ධර්මයෝ. **ධීර** ප්‍රඥාවන්ත ජනතාව බුද්ධ ශාසනයෙහි **සාවකත්තං** ශ්‍රාවක බවට. **න වජන්ති** නොපැමිණෙති. ඒ **ධීරා** ප්‍රඥාවන්තයෝ කරන ලද පුණ්‍ය සම්භාරයෝ **සයම්භු** සිය නුවණින් දැන **පච්චෙක ජිනා** පසේ බුදුබවටම වෙත්.
කුමක් වූවේද? **මහන්ත ධම්මා** පුරණ ලද බෝධිසම්භාර ධර්ම. **බහුධම්මකායා** නොයෙක් ධර්මතාවලින් පිරි ශරීරය, නැවත කුමක් කීවේද, **චිත්තිස්සරා** සිතේ එකඟකමද භාවනා (වැඩීම) සම්පන්න අර්ථයෙන් යුතු **සබ්බදුක්ඛෙ ඝතිණ්ණ** සියළු සංසාර ඕඝය තරණය කළ, ඉක්මවා ගිය. **උදග්ගචිත්තා** ක්‍රෝධය උපන්නාහ ආදි කෙලෙස් විරහිත බැවින් සොම්නසට පැමිණි සිත් ඇති සතුටු සිත් ඇති යන අර්ථයයි. **පරමත්‍ථ දස්සි** පංචස්කන්ධ දොළොස් (චක්ඛු) ආදි ආයතනය දොළොස් වැදෑරුම් වූ පටිච්ච සමුප්පාද ධර්මය ආදි වහයෙන් පරමාර්ථය දකින සීලයෝය. නොසැලෙන අහිත වූ අර්ථයෙන් **සිංහාපමා** සිංහයා හා සමාන යන අර්ථයයි. **ඛග්ගවිසාණ කප්පා** කඟවේනකුගේ අඟ හා සමාන සමූහයේ නො ඇලෙන යන අර්ථයයි.
**සන්තින්‍ද්‍රියානි** චක්ඛු (ඇස) ආදි ඉන්‍ද්‍රියයන්ගේ සියළු අරමුණු පැවැත්වීම වශයෙන් තමන් සතුව පවතින ඉන්ද්‍රියයන් සන්තමනා යනු ශාන්ත සංසිඳුණු සිත් ඇති. කෙලෙස් රහිත බැවින් ශාන්ත වූ ස්වභාවයෙන් සිත පිරී හුදකලා වූ යන අර්ථයයි. **සමාධි** යනු සරල යහපත් එකඟ වූ සිත්. **පච්චන්ත සත්තෙසු පතිප්ප චාරා** යනු ප්‍රත්‍යන්ත ජනපදවල සත්ත්වයන් කෙරෙහි දයා කරුණාව දක්වමින් සීලාදි ගුණ ධර්මයන් බබළවයි. **දීපා පරත්‍ථ ඉධ විජ්ජලන්තා** සියලු ලෝකානුග්ගහ කිරීමෙන්ද පරලොවද මෙලොවද දල්වන්නා වූ පහනික. පහනක් හා සමාන යන අර්ථයයි. **පච්චෙක බුද්ධා සත්තං හිතාමෙ **යනු මේ පසේබුදුවරු නිරතුරුව සියළු කාලය මුළු ලොවට හිත පිණිස පිළිපන්නේ යන අර්ථයයි.
**පහීණ සබ්බාචරණ ජනින්‍දා** යනු ඒ පසේබුදුවරු ජනතාවට ශ්‍රේෂ්ඨ වූ අධික වූ උතුමෝ වෙති. සියලු පංච නීවරණ ධර්මයන්ගේ ප්‍රහීණත්වයට පැමිණි බැවින් පහීන සබ්බාචරණා නම් වේ. **ඝනකඤ්චනාභා** යනු රතු ස්වර්ණවර්ණ රතුකැට අධික රතු ස්වර්ණ පැහැයෙන් සමාන වඩන්නේ යන අර්ථයයි. **නිස්සංසයං ලොක සුදක්ඛිණෙය්‍යා** යනු ඒකාන්ත වශයෙන් ලෝකයාට යහපත දැකීම පිණිස දානයේ අග්‍ර කොටස පිළිගැනීමට සුදුසුකමින් යුක්තය. නික්ලේශ බැවින් සත්ත්වයන්ගේ දානය පිළිගැනීමට සුදුසුය යන අර්ථයයි. **පච්චෙකබුද්ධා සන්තප්පිතා මෙ** යනු ප්‍රත්‍යක්‍ෂ ඥාන ඵලයට පැමිණි බුදුවරු නිරතුරුව, නිසිකලක් ගොස් ගියපසු සුසිල්වත් බවින් පිරිපුන්. සත්දිනක් නිරාහාර වූද, නිරෝධ සමාපත්ති ඵල සමාපත්ති වශයෙන් පිරිපුන් බවින් යුතු යන අර්ථයයි.
අනුව පිළියෙල කිරීමේදී සම්මා සම්බුදුවරුන් යයි දෙපැත්තේ නොවෙනස්බවින් යුතු ලක්‍ෂණ ඇති බුදුවරු පසේබුදු යනුයි. නැතහොත්
“උපසර්ග නිපාත ප්‍රත්‍යය යන මේ තුනද, නොයෙක් නොයෙක් ආකාර පනවා අර්ථ විවරණ ඉදිරිපත් කිරීම නේරුත්තික යයි කියන ලදි.”
කියන ලද බැවින් ‘පති’ යන උපසර්ග පදය ප්‍රධාන වී ස්වාමියා වී නොයෙක් දායකයන්ට අප්‍රමාණ වූ ආහාර පිළියෙල කරවා, ස්වර්ග මෝක්‍ෂයට පැමිණියේ වී. එසේම ආහාර වශයෙන් බත් කොටසක් පිළිගන්වා බලාසිටින්නීම අනුභවකොට දේවතාවන් විසින් සාධුකාර දෙවා. එකෙණෙහිම ඒ දුප්පතා සිටු තනතුරට පමුණුවා කෝටිසංඛ්‍යාත ධනය උපදවීමෙන්ද, ඛදිරංගාර ජාතකයේ, මාරයා විසින් මවන ලද කිිහරිඅඟුරු ළිඳ වටකොට නෙළුම් දණ්ඩක් වළඳා බෝසතුන් විසින් දෙන ලද පිණ්ඩපාතය පිළිගෙන ඔහු බලා සිටිද්දීම අහසින් ගොස් දානය පිළිගැනීමෙන් මහාජනක බෝසතුන්ගේද, දේවියගේද සොම්නස් උපදවාලනු පිණිස, එසේ අබුද්ධෝත්පාද කාලයක සියලු දඹදිව සාගත බියක් උපන්කල්හි බරණැස් සිටුතුමාට සාගත බිය නිසා, පුරවන ලද ඔහුගේ කෝෂ්ටාගාරයේ වී ගොඩවල් ක්‍ෂය කොට බිම සාරන ලද ධනයද, දහසක් සැළිවල පුරවන ලද ධනයද, ක්‍ෂයකොට සියළු ප්‍රාසාද බිත්තිවල මැටි ආදිය මැද, ආලේ කරවන ලද ධාන්‍යයද ක්‍ෂයකොට එකල නැලියක් පමණ ඉතිරිවූ මේ කොටස අනුභවකොට අද මිය යන්නෙමුයි, සිත උපදවා තමන් සිටියා වූ ගන්ධමාදන පර්වතයෙන් එක් පසේබුදුවරයෙකු අවුත් ගෙදොර සිටි සේක. සිටුතුමා ඒ දැක ප්‍රාසාදයට නැග ජීවිතය පරිත්‍යාග කරනු කැමැත්තේ පසේබුදුරදුන්ගේ පාත්‍රයට විසුරුවේය. පසේ බුදුරදුන් වසන තැනට ගොස් තමන්ගේ ආනුභාවයෙන් බලා සිටින්නේම සිටුතුමාගේ පන්සියයක් පසේබුදුවරුන් සමග අනුභවකළ සේක. එකල බත් පිසිනලද සැළිය වසා තැබූහ.
නිද්‍රාවට බැසගත්තා වූ සිටුතුමාට බඩසාය උපන්කල්හි ඔහු නැගී සිට, බිරිඳට කීවේය. “සොඳුර, සැළියේ බත් ස්වල්පයක් ඇත්දැයි බලනු මැනවි” මැනවින් හික්මුණා වූ ඇය “සියල්ල දුන්නේ නොවේද?” නොකියා සැළියේ පියන විවර කළහ. සැළිය එකෙණෙහි දෑසමන් මල් ගැවසුණා වූ සමාන සුවඳ සැල්බතින් පිරුණේ විය. ඇයද සිටුතුමාද සතුටුවූවෝ තෙමේද සියලු ගෘහවාසීහුද, සියළු නගරවාසීහුද අනුභව කළහ. හැන්දෙන් ගන්නා ගන්නා ලද තැන් පිරුණේ විය. සියලු සිටුවරුන් දහසකගේ කෝෂ්ටාගාරවල සුවඳ සැල්වලින් පිරුණේ වූහ. සියළු දඹදිවවාසීහු සිටුතුමාගේ ගෙදරින් ධාන්‍ය බීජ ගෙන සුඛිත මුදිත වූහ. මේ ආදී වූ නොයේක සත්ත්ව කොට්ඨාශවල සැපසේ තරණය කළ ස්වර්ගමෝක්‍ෂ සම්පත්වලට පැමිණි කල්හි අධිපති බවට පත්වූවෝ බුද්ධනම් වූයේ පසේ බුදු වූයේ විය. **පච්චෙකබුද්ධානං සුභාසිතානි** යනු පසේ බුදුවරුන් විසින් අවවාද අනුශාසනා වශයෙන් මැනවින් දේශනා කරන ලද කියන ලද වචනයෝය. **චරන්තිලොකම්හි සදෙවකම්හි** යනු දිව්‍යලෝක සහිත සත්ත්වලෝකයෙහි හැසිරෙත්. පවත්වන්නේ යන අර්ථයයි. **සුත්‍වා තථා යෙන කරොන්ති බාලා** යනු එබඳු ආකාර වූ පසේබුදුවරුන්ගේ සුභාෂිත වචන යම් බාල ජනයෙක් අනුගමනය නොකරත්ද, ඔවුහු බාලයෝය. **දුක්ඛෙසු** සංසාර දුක් ගොඩවල්වල **පුනප්පුනං** ඉපදීම් වශයෙන් ගමන් කරති. **චරන්ති** පවත්වති. ධාවනය කරත් යන අර්ථයයි.
**පච්චෙක බුද්ධානං සුභාසිතා** යනු යහපත් වචන සතර අපායෙන් මුදවනු පිණිස කියන ලද වචන කමක් වූයේද? **සවන්තං** අල්ප වශයෙන් වැගිරෙන්නා වූ **මධුං** මීපැණි මෙන් මිහිරි වචන යන අර්ථයයි. යමෙක් **පටිපත්ති යුත්තා** උගත් ජනතාවද, ප්‍රතිපත්තිවල කියන ලද අනුසාරයෙන් පවත්වන්නා වූ එබඳු ආකාර වූ මිහිරි වචන අසාම වචනාර්ථ කරත්. ඒ පණ්ඩිත ජනයෝ **සච්චදසා** චතුරාර්ය සත්‍යය දකින්නා වූ **සපඤ්ඤා** ප්‍රඥා සහිත **භවන්ති** යනු අර්ථයයි. ඔවුහු එබඳු ආකාර මිහිරි වචන අසාම පණ්ඩිතයෝ ජනතාව සමථ-විදර්ශනා සංඛ්‍යාත ප්‍රතිපත්තිවල යෙදුණාහු, පිළිපන්නා වූ ඒ පණ්ඩිත ජනතාව ප්‍රඥා සහිතව සොඳුරු ප්‍රඥාවෙන් යුතුව සත්‍ය දැකීමේ නිරත වෙත් යනු සම්බන්ධයි.
**පච්චෙක බුද්ධෙහි ජිනෙහි වුත්තා** යනු කෙළෙස් ජයගනිති. දිනන ලද්දේනුයි ජින නම් වේ. ඒ ජින වූ පසේ බුදුවරුන් විසින් කියන ලද්දා වූ ප්‍රකාශ ගාථා **උළාරා** ධජවන්ත වූ ප්‍රකට වූ අර්ථ පවතිත්. **තා** කථාවෝ. සක්‍ය සීහෙන ශාක්‍යරාජවංශ සිංහයා වූ ගෞතම තථාගතයන් විසින්. **අභිනික්ඛමිත්‍වා** බුදුරදුන්ගේ ස්වභාවයෙන් **නරුත්තමෙන** මිනිසුන්ගෙන් උත්තම වූ ශ්‍රේෂ්ඨ වූ. **පකාසිතා** ප්‍රකට කරන ලද දේශනා කරන ලද සම්බන්ධයයි. කුමන අර්ථයක්දැයි කියන ලදි. **ධම්මවිජානත්‍ථං** යනු නවලෝකෝත්තර ශ්‍රී සද්ධර්මය විශේෂයෙන් දනවන ලද්දේ යන අර්ථයයි.
**ලොකානුකම්පාය ඉමානි තෙසං** යනු ලොවට අනුකම්පා පිණිස, ලෝකයට අනුකම්පා නිසා මේ වචනයද මේ ගාථාවෝද ඔවුන්ට **පච්චෙක බුද්ධානං විකුබ්බිතානි** විශේෂයෙන් ධ්‍යානයෙන් ප්‍රකටවන ලෙස දේශනා කරන ලද යන අර්ථයයි. **සංවෙගා සංගම තිවඩ්ඪ නත්‍ථං** යනු පණ්ඩිතයන්ගේ සංවේගය වර්ධනය පිණිස කෙලෙස් නොවැඩුණු පිණිස ඒකීයභාවය වර්ධනය පිණිස ප්‍රඥාව වඩනු පිණිස, ප්‍රඥාව අවදිවනු පිණිසද වේ. **සයම්භුසීහෙන** ආචාර්ය නොවී සිට, තමන්ව අවබෝධ කිරීම් වශයෙන් හටගත්. විඳිනා ලද අභීත වූ සිංහයෙකු බඳු ගෞතම සම්මා සම්බුදුරදුන් විසින් මේ වචන ප්‍රකාශ කරන ලද්දේ විවරණය කරන ලදි. අර්ථ ප්‍රකට කරන ලදි යන අර්ථයයි. **ඉති** යනු පරිසමාප්ත අර්ථයෙහි නිපාතයකි.
එයට අමතරව ථෙරාපදාන සංග්‍රහ ගාථා වර්ණනා කිරීමට **“අථ ථෙරොපදානං සුණාථ”** යන්න කීහ. අපදාන ශබ්දයේ තේරුම යට කියන ලදි. මෙහි ථෙර ශබ්දය කාල, නොසෙල්වෙන, ස්ථිර, ප්‍රඥප්ති, නාම, ජ්‍යෙෂ්ඨ ආදී නොයෙක් අර්ථයන්හි යෙදේ. **“ථෙරො වස්සිකානි පූතිනි චුණ්ණක ජාතානි”** යන ආදියෙහි ස්ථවිරයන් වහන්සේ බොහෝ කාලයක් වස් සමාදන් වූහ යන අර්ථයි. **“ථෙරො පි තාච මහා”** ආදි තැන්හි ස්ථිර, නොසෙල්වෙන යන අර්ථයි. **“ථෙරකො ආයස්මා මහල්ලකො”** ආදී තන්හි ප්‍රඥප්තියයි. ලොක ව්‍යවහාර මාත්‍රයයි. **“චුන්‍දත්‍ථෙරො - ඵුස්සත්‍ථෙරො”** ආදී තන්හි නම් කිරීමයි. මෙසේ නම් කරන ලද්දේ යන අර්ථයි. **“ථෙරොචායං කුමාරො මම පුත්තෙ සු”** ආදී තන්හි ජ්‍යෙෂ්ඨ බවයි, වැඩිමහල් බවයි. මෙහි වනාහි කාලයෙහි ද ස්ථිරත්වයෙහිද, වැටේ. එහෙයින් බොහෝ කාලයක් සිටියේ යයි ද, ස්ථිරසාර වශයෙන් සීල ආචාරාදියෙහි යුක්ත වූයේ යයි ද ථේර නම් වේ. තෙරුන් ස්ථවිරයෝය. ඒ ස්ථවිරාදීන්ගේ චරිත කථා ථෙරාපදානයයි. **“තං ථෙරාපදානං සුණාථ”** යන්න හා බැඳේ.
හිමවතට නුදුරෙහි **ලම්බක** නම් පර්වතය ආදි ආයුෂ්මත් **සාරිපුත්‍ර තෙරුන්ගේ** අපදානයද, ඒ ආයුෂ්මත් **මහා මොග්ගල්ලාන තෙරුන්ගේ** වස්තුවද මෙසේ දතයුතුය.
අතීතයේ මෙයින් කල්ප ලක්‍ෂයකට අධික එක් අසංඛ්‍යයක් මත්තෙහි ආයුෂ්මත් සාරිපුත්‍ර තෙරුන් බ්‍රාහ්මණ මහාසාල කුලයේ ඉපිද, නමින් **සරද මානව** නම් විය. මහා මොග්ගල්ලාන තෙරුන්ද, ගෘහපති මහාසාල කුලයේ ඉපිද නමින් **සිරිවඩ්ඪ** කෙළෙඹියා නම් විය. ඒ දෙදෙනාම වැලිකෙලියේ පටන් මිත්‍රයෝ වූහ. ඔවුන් අතර සරද මානවකයා පියාගේ ඇවෑමෙන් කුලය සතු ධනය පිළිගෙන, එක්දිනක් රහසිගතව මෙසේ සිතුවේය. මේ සත්ත්වයන්ට මරණය නම් ඒකාන්තය. එහෙයින් මා විසින් එක් පැවිද්දකු වෙත එළඹ දුකෙන් මිදෙන මග ගවේෂණය කළ යුතුය. සහායක මිත්‍රයා වෙත එළඹ, ‘මිත්‍රය මම පැවිදිවනු කැමැති වෙමි. කිම නුඹ පැවිදි කිරීමට හැකි වන්නෙහිද? කියා, ඔහු විසින් නොහැකි වන්නෙමියි කී කල්හි වේවා! මමම පැවිදි වන්නෙමියි, රුවන් කෝෂ්ටාගාර ආදිය විවෘතකොට දිළින්දන්ට දී, පර්වත පාදයට ගොස්, සෘෂි පැවිද්දෙන් පැවිදි විය. ඒ පැවිද්දාට අනුව පැවිදි වූ සැත්තෑ හතරදහසක් පමණ වූ බ්‍රාහ්මණ පුත්‍රයෝ වූහ. ඔහු පංච අභිඥා අෂ්ට සමාපත්ති උපදවා ඒ ජටිලයන්ටද කසිණ සමවත් කීවේය. ඒ සියල්ලෝ පංච අභිඥා අෂ්ට සමාපත්ති උපදවා ඒ ජටිලයන්ටද කසිණ සමවත් කීවේය. ඒ සියල්ලෝ පංච අභිඥා අෂ්ට සමාපත්ති උපදවා ගත්හ.
එසමයෙහි **අනෝමදස්සි** නම් සම්මා සම්බුදුරදුන් ලොව ඉපිද, පවත්වන ලද උතුම් ධර්මය ඇත්තේ සත්ත්වයන් සංසාරමහා සැඩපහරින් එතර කරවමින් එක්දවසක් සරද තාපසයාටද, අතවැසියන්ටද සංග්‍රහ කරනු කැමැත්තේ එකකු නොදෙවෙනි පාත්‍ර සිවුරු රැගෙන අහසින් ගොස් බුද්ධභාවය මට දැනේවා’යි තාපසයා බලා සිටිද්දීම අහසින් බැස පොළොවේ සිටියේය. සරද තාපසයාද, බුදුරදුන්ගේ සිරුරේ මහා පුරුෂ ලක්‍ෂණ බලා, සර්වඥ බුදුන් යයි නිශ්චයට පැමිණ පෙරගමන්කොට ආසනයක් පනවා දුන්නේය. පනවන ලද ආසනයේ භාග්‍යවතුන් වහන්සේ වැඩසිටි සේක. සරද තාපසයා ශාස්තෲන් වහන්සේ සමීපයේ එකත්පසක හුන්නේය.
එසමයෙහි උන්වහන්සේගේ අන්තේවාසික සැත්තෑහතර දහසක් පමණ ජටිලයෝ ප්‍රණීත ප්‍රණීත ඕජවන්ත ගෙඩි රැගෙන පැමිණ ශාස්තෲන් දැක හටගත් පැහැදීම ඇත්තේ තමන්ගේ ගුරුවරයාට ශාස්තෲන් හුන් ආකාරය බලා, ගුරුතුමනි, අපි පෙර, නුඹ හා සමාන ශ්‍රෙෂ්ඨතර කිසිවකු නැතැයි සිතමු. මේ පුරුෂයා වනාහි, නුඹලාට වඩා ඉතා ශ්‍රේෂ්ඨ යයි හඟිමියි කීහ. දරුවනි, කුමක් කියවුද? සැටදහසක් යොදුන් උස සිනේරු පර්වතය අබ ඇටයකට සමාන කිරීමට කැමැතිවහුද? සර්වඥ වූ බුදුරදුන් විසින් මට සමාන නොකරවු. ඉක්බිති ඒ තාපසයෝ ගුරුතුමාගේ වචන අසා, ඒකාන්තයෙන් මේ උත්තම පුරුෂයෙකියි සියළුම දෙනා ළඟ වැටී අතර වැටී, ශාස්තෲන් වැන්දහ.
ඉක්බිති ඒ ගුරුතුමා කීවේය. දරුවනි, ශාස්තෲන් වහන්සේ අපට සුදුසු වූ ධර්මය දුන්නේ නැත. ශාස්තෲන් වහන්සේ, පිඬු පිණිස හැසිරෙන වේලාවේ මෙහි වැඩම කළ සේක. ඉදින් අප දෙසිය යුතු ධර්මය සුදුසු පරිදි පෙන්වමු. නුඹලා විසින් යම් යම් ප්‍රණීත ගෙඩි කුඩා ගෙඩි රැගෙන එන ලදි. ඒ ඒ දේ ගෙන එවු යයි ගෙන්වාගෙන අත් සෝදා, තෙමේ තථාගතයන්ගේ පාත්‍රයේ පිහිටුවීය. ශාස්තෲන් වහන්සේ ගෙඩි කුඩා ගෙඩි පිළිගැන්වූ මොහොතේ දෙවියෝ දිව්‍ය ඕජස් දැමූහ. තාපසයා ජලයද තෙමේ පෙරා දුන්නේය. ඉක්බිති ආහාර කෘත්‍යය නිමවා, ශාස්තෲන් වහන්සේ වැඩහුන් කල්හි සියළු අතවැසියන් කැඳවා, බුදුරදුන් සමීපයේ පිළිසඳර කථාකරමින් හුන්නේය. “ශාස්තෲන් වහන්සේ, අග්‍ර ශ්‍රාවකයෝ දෙනම භික්‍ෂු සංඝයා සමග පැමිණෙත්වා”යි සිතුවේය. එකෙණෙහි, ලක්ෂයක් රහතුන් පිරිවරා අග්‍රශ්‍රාවකයෝ පැමිණ, බුදුරදුන්ට වැඳ එකත්පසක හුන්හ.
ඉක්බිති සරද තාපසයා අතවැසියන් ඇමතූ සේක. “දරුවනි, ශාස්තෲන් වහන්සේ, භික්‍ෂු සංඝයාට මල් අසුනින් පූජා කළයුතුය. එහෙයින්, මල් රැගෙන එවු. ඔවුහු එකෙණෙහි සෘද්ධිායෙන් සුවඳමල් රැසක් ගෙනවුත්. බුදුරදුන්ට යොදුනක් පමණ මල් ආසනයක් පැනවූහ. අග්‍ර ශ්‍රාවකයන් දෙදෙනාට තුන් ගව්වක් පමණද, සංඝ නවකයන්ට වෘෂභයකු පමණ වූ අසුනක්ද පැනවූහ. මෙසේ පනවන ලද ආසනවල සරද තාපසයා බුදුරදුන් ඉදිරියේ ඇඳිලි බැඳ “ස්වාමීනි, මට අනුග්‍රහ පිණිස, මේ මල් ආසනයට නගිවු යයි කීහ. බුදුරදුන් මල් ආසනයේ හුන්නේය. බුදුරදුන් වැඩහුන් කල්හි අග්‍රශ්‍රාවකයෝ දෙනමද, සෙසු භික්‍ෂූන්ද, තම තමන්ගේ පනවන ලද ආසනයේ වැඩහුන්හ. ශාස්තෲන් වහන්සේ ඔවුන්ට, මහත්ඵල වේවායි නිරෝධයට සමවැදුණේය. ශාස්තෲන් වහන්සේ සමවතට හුන් බව දැන භික්‍ෂූන්ද නිරෝධ සමවතට හුන්හ. තාපසයා සත්දිනක් නිරතුරුව බුදුරදුන්ට මල් කූඩයක් දරමින් සිටියේය. සෙසු පිරිස වන මුල් ගෙඩි අනුභවකොට සෙස් වේලාවේ ඇඳිලි බැඳ සිටියහ. ශාස්තෲන් වහන්සේ සත්දිනක් ඇවෑමෙන් නිරෝධ සමාපත්තියෙන් නැගිට අග්‍රශ්‍රාවකයා වූ **නිසභ තෙරුන්** ඇමතූ සේක. තාපසයන්ගේ මල් ආසන අනුමෝදනාව කරනු මැනවි. තෙරුන්, ශ්‍රාවක පාරමිතා නුවණේ සිට, ඔවුන්ට මල් ආසනයේ අනුමෝදනාව කළහ. ඒ දේශනාව අවසානයේ ශාස්තෲන් වහන්සේ දෙවෙනි ශ්‍රාවක වූ **අනෝම තෙරුන්** ඇමතූ සේක. නුඹද, මේ ධර්මය දේශනා කරනු මැනවි. උත්සාහයෙන්ද ත්‍රිපිටක බුද්ධ වචනය උගෙනගෙන ඔවුන්ට දහම් දේශනා කළ සේක. ධර්මදේශනා දෙකේදීම ඒ දෙදෙනාට ධර්මාභිසමය නොවීය. ඉක්බිති බුදුරදුන්ට බුද්ධ විෂයේ සිට ධර්මදේශනාව පටන් ගත්හ. දේශනාවසානය හැර සරද තාපසයාද අවශේෂ සියල්ලෝද සැත්තෑසතර දහසක් ජටිලයෝ අරහත් ඵලයට පැමිණියහ. ශාස්තෲන් වහන්සේ ‘එවු මහණෙනි’ යයි අත දිගුකළ සේක. ඔවුහු එකෙණෙහි අතුරුදන් වූ තාපස වෙස් ඇත්තේ, අෂ්ට පරිෂ්කාර දරමින් සැටවස් තෙරුන් මෙන් වූහ.
**සරද තාපස** වනාහි “අහෝ ඒකාන්තයෙන්ම මේ **නිසභ තෙරුන්** මෙන් අනාගතයේ එකම බුදුවරයකුගේ ශ්‍රාවකයා වන්නේ යයි දේශනා කාලයේ උපන්, පරිවිතර්කයෙන් මිදී සිට මාර්ගඵල අවබෝධ කිරීමට නොහැකි විය. ඉක්බිති බුදුරදුන් වැඳ එසේ ප්‍රාර්ථනාවක් කළ සේක. බුදුරදුන් අතුරු ආත්මයක එය සඵලවන බව දැන ‘මෙයින් කල්ප ලක්ෂයක් එක් අසංඛ්‍යයක් ඉක්මවා ගෞතමනම් සම්මා සම්බුදුරදුන්ගේ අග්‍රශ්‍රාවක **සාරිපුත්ත** නම් වන්නේ යයි විවරණ දී, ධර්ම කථාව අසා භික්‍ෂු සංඝයා පිරිවරා අහසට පැන නැංගේය. **සරද** තාපසයා මිත්‍ර වූ **සිරිවඩ්ඪගේ** සමීපයට ගොස්, ‘මිත්‍රය, මා විසින් **අනෝමදස්සි** බුදුරදුන්ගේ පාදමූලයේ සිට අනාගතයේ පහළවන්නා වූ **ගෞතම** සම්මා සම්බුදුරදුන්ගේ අග්‍ර ශ්‍රාවක තනතුර ප්‍රාර්ථනා කළෙමි. නුඹද දෙවෙනි ශ්‍රාවක තනතුර ප්‍රාර්ථනා කළ මැනවි. **සිරිවඩ්ඪ** ඒ උපදෙස් අසා තමන්ගේ නිවෙස්න දොරටුවෙහි අටලොස් රියනක් තැන් සමතලා කරවා, ලද පස්මල් විසුරුවා නිල් උපුල්මල් ගැවසුණු මණ්ඩපයක් කරවා, බුද්ධාසනයක් පනවා භික්‍ෂූන්ටද අසුන් පනවා, මහත් සත්කාර සම්මාන සරසවා, **සරද තාපස** විසින් ශාස්තෲන්ට ඇරයුම්කොට සත්දිනක් මහදන් දී බුදුන් ප්‍රමුඛ භික්‍ෂු සංඝයාට මාහැඟිවූ වස්ත්‍ර අඳවා, දෙවෙනි ශ්‍රාවක භාවය ප්‍රාර්ථනා කළේය. බුදුරදුන් ඔහුගේ අනතුරු භවයක එය සමෘද්ධ වන බව දැන කියන ලද අයුරින් විවරණ දී භුක්තානුමෝදනාව කොට පිටත්ව ගියේය. **සිරිවඩ්ඪ** තුටු පහටුව දිවි ඇතිතෙක් කුසල කර්මකෝට දෙවෙනි සිත් වාරයෙහි කාමාවචර දෙව්ලොව උපන්නේය. සරද තාපසයා සතර බඹ විහරණ වඩා බඹලොව උපන්නේය.
එතැන් පටන් ඒ දෙදෙනාගේම අනතුරු කථා නොකියන ලදි. අපගේ බුදුරදුන් ඉපදීමට පෙරටුවම **සරද** තාපසයා **රජගහට** නුදුරෙහි **උපතිස්සගම රූපසාරි** බැමිණියගේ කුසෙහි පිළිසිඳ ගත්තේය. එදවසම සහායකයා රජගහට නුදුරෙහි කෝලිතගම **මුගලන්** බැමිණියගේ කුසෙහි පිළිසිඳ ගත්තේය. එහෙයින් මොග්ගල්ලාන = මොග්ගලි බැමිණියගේ පුත්‍රයා **මොග්ගල්ලාන** නම් වේ. නැතහොත් මව කුමාරික කාලයේ ඇගේ මාපියන් විසින් කියන ලද ‘වමාරන්න එපා. වමාරන්න එපා’ යන වචනය එකතු වීමෙන් **මුග්ගලි** නම් වේ. ඒ **මුග්ගලිගේ** පුතා **මොග්ගල්ලාන** නම් වේ. නැතහොත් සෝවාන් ආදි මාර්ග අදිගම ලාභය නිසා එය ප්‍රතිවේධ කිරීමට සමත් බැවින් **මොග්ගල්ලාන** නම් වේ. ඒ කුල දෙකක සිට කුල සතක් දක්වා එකට බැඳුණු මිත්‍රකමක් ඇත්තේය. ඒ දෙදෙනාම එකම දිනයේ ගැබ් පෙළහර ලදහ. දසමාසයක් ඇවෑමෙන් උපන් බැවින් හැටහයක් කිරිමව්වරු පැනවූහ. නම් තබන දිනයේ **රූපසාරි** බැමිණියගේ පුතාට **උපතිස්ස** ගමේ ජ්‍යෙෂ්ඨ කුලයක පුතකු බැවින් **උපතිස්ස** යයි නම් කළහ. අනෙකාට **කෝලිත** ජ්‍යෙෂ්ඨ කුලයක පුතකු බැවින් **කෝලිත** යයි නම් කළහ. ඒ දෙදෙනාම මහත් පිරිවරින් වැඩෙමින් සියලු ශිල්පවල පරතෙරට ගියහ.
ඉක්බිති එක් දිනයක ඔවුහු රජගහනුවර ගිරග්ග සමජ්ජ නම් නාටකය බලන්නා වූ මහජනයා රැස්වනු දැක නුවණින් මුහුකුරා ගිය බැවින් සිහිනුවණින් කලකිරන බලන්නාහු “සියල්ලෝම වර්ෂ සියයක් ඇවෑමෙන් මරු වසඟයට පිවිසෙත්.” යයි සංවේග උපදවා, “අප විසින් මෝක්‍ෂ මාර්ගය සෙවිය යුතුය. එය සොයනු ලබන්නේද, එක පැවිද්ද ලැබීමට වටීයයි, නිශ්චයකොට මානවකයන් පන්සියයක් සමග සංජය පරිබ්‍රාජකයාගේ සමීපයේ පැවිදිවූහ. ඔවුන් පැවිදි වූ කාලයේ පටන් සංජය ලාභයෙන් කීර්තියෙන් අගතැන්පත් විය. ඔවුහු කිහිප දිනක් ඇවෑමෙන් සංජයගේ සියළු ආගමික විෂය තතු පරිදි දැන එතැන හරයක් නොදැක එතැනින් නික්ම ඒ ඒ තැන උගත් යයි සම්මත ශ්‍රමණ බ්‍රාහ්මණයන්ගෙන් ප්‍රශ්න විචාරති. ඔවුහු ඔවුන් විසින් විමසන ලද්ද සම්පාදනය නොකරති. අනෙක් ආකාරයෙන් ඔවුන් දන්නා දේ විචාරති. මෙසේ ඔවුහු මෝක්‍ෂය සොයමින් කථිකා කළහ. “අප අතර යමෙක් පළමුව අමෘතය අවබෝධ කරගනීද? ඔහු අනෙකාට කියනු ලැබේවා.
ඒ සමයේ අපගේ ශාස්තෲන් වහන්සේ පරම අභිසම්බෝධියට පැමිණ පවත්වන ලද උතුම් ධර්මචක්‍රය ඇත්තේ අනුපිළිවෙලින් **උරුවෙල කස්සප** ආදි දහසක් ජටිලයන් දමනයකොට **රජගහනුවර** වාසය කරන්නේ එක් දිනක් උපතිස්ස පරිබ්‍රාජකයා පරිබ්‍රාජක ආරාමයට යන්නේ ආයුෂ්මත් **අස්සජි** තෙරුන් රජගහනුවර පිඬු පිණිස හැසිරෙන බව දැක මා විසින් මෙබඳු ආකාර ආකල්ප සම්පත්වලින් යුක්ත පැවිද්දකු පෙර නුදුටු විරූය. මෙහි සත්පුරුෂ ධර්යක් නම් විය යුතුය. හටගත් ප්‍රසාද ඇත්තේ ප්‍රශ්න විමසීමට ආයුෂ්මතුන් පිටුපසින් ලුහුබැඳ ගියේය. තෙරුන්ද, ලබන ලද පිණ්ඩපාතය වැළඳීමට සුදුසු ඉඩකඩක් සොයා ගියේය. පරිබ්‍රාජකයා තමන්ගේ පරිබ්‍රාජක පුටුව පනවා දුන්නේය. බත්කිස අවසානයේ ඔහුගේ කෙණ්ඩියෙන් පැන් දුන්නේය. මෙසේ ඔහු ආචාර්යවත් ඉටුකොට කළ බත්කිස ඇත්තේ තෙරුන් සමග පිළිසඳර කථාකොට “ඔබේ ශාස්තෲවරයා කවරෙක්ද?” “කවරෙකුගේ ධර්මයක් ඔබ රුචි කෙරේද?” විචාළේය. තෙරුන් සම්මා සම්බුදුරදුන් ගැන වදාළේය. නැවත ඔහු විසින් බුදුරදුන් කුමනවාදියෙක්දැයි විමසන ලදුව, ‘මේ ශාසනයේ ගැඹුරු බව පෙන්වන්නෙමියි’ තමන්ගේ නවක භාවය අවබෝධකොට සංක්‍ෂිප්ත වශයෙන් එම ශාසන ධර්මය ප්‍රකාශ කරමින් **යෙ ධම්මා හේතුප්පභවා** යන ගාථාව වදාළ සේක. පිරිවැජියා පේළි දෙකක්ම අසා, දහසක් ක්‍රම සහිත සෝවාන්මාර්ග ඵලයේ පිහිටියේය. ඉතිරි පද දෙක සෝවාන් කාලයේ නිමවිය. ගාථාව අවසානයේ ඔහු සෝවාන් වී, මතු විශේෂ ධර්මයෝ අප්‍රමාද වන්නේ යයි, මෙහි කාරණාව සලකා, තෙරුන්ට කීවේය. “ස්වාමීනි, මතු ධර්මදේශනා නොවඩවු. මේ ටිකම ප්‍රමාණවත්ය. කොහේ අපගේ ශාස්තෲන් වැඩවාසය කරත්ද? ස්වාමීනි, වේළුවනයේය. නුඹලා පෙරටුව යවු. මම මගේ මිත්‍රයාට කරන ලද ප්‍රතිඥාව ඉටුකොට ඔහු රැගෙන එන්නෙමියි, පසඟ පිහිටුවා වැඳ ප්‍රදක්‍ෂිණාකොට තෙරුන් පිටත්කොට, පරිබ්‍රාජකාරාමයට ගියේය.
**කෝලිත** පරිබ්‍රාජකයා දන්වන්නේ දුරදීම එනවා දැක, “මුහුණේ පැහැය වෙනත් දවස්වල මෙන් නොවේ. ඒකාන්තයෙන් මොහු විසින් නිවන අවබෝධ කළේ වන්නේ යයි ඔහු සමග විශේෂ අධිගමය ගැන සාකච්ඡා කොට අමෘත අධිගමය ගැන විචාළේය. ඔහුද ඇවැත්නි, නිවන අධිගම කළේදැයි පිරිවිස දැන එම ගාථාව කී සේක. ගාථා අවසානයේ **කෝලිත** සෝවාන් ඵලයේ පිහිටුවා කීවේය. අපගේ ශෘස්තෲන් වහන්සේ කොහේද? වේළුවනයේය. ඔහු විසින් ඇවැත්නි ආමන්ත්‍රණය කරමු. ශාස්තෲන් වහන්සේ බලන්නෙමු. **උපතිස්ස** සියළු කාලයේම ගුරු පූජකයෙකි. එහෙයින් සංජයට බුදුගුණ ප්‍රකාශකොට නුඹද බුදුරදුන් සමීපයට පමුණුවනු කැමැත්තේයි කීවේය. ලාභ ඉවසීමේ අපේක්‍ෂාවෙන් අතවැසිභාවය නොකැමැත්තේ ‘සැළියේ සිට ජලය ඉසීමට නොහැකි වෙමි. ප්‍රතික්‍ෂේප කළේය. ඔවුහු නොයෙක් කාරණාවලින්, එය දැනුම්දීමට නොහැකි වන්නේ තමන්ගේ අවවාදයේ පවතිනු ලබන්නේ තිස්දහසක් පමණ අතවැසියන් සමග වේළුවනයට ගියහ. ශාස්තෲන් වහන්සේ ඔවුන් දුරදීම එනවා දැක, “මේ මගේ ශ්‍රාවක යුගලය වන්නේ යයි, අග්‍රශ්‍රාවක බව ගැන පවසා, ඔවුන්ට පිරිස්මැද ධර්මදේශනා කොට රහත්ඵලයේ පිහිටුවා ඒහිභික්‍ෂු භාවයෙන් උපසම්පදාව දුන්නේය. යම්සේ, ඔවුන්ගේ මෙසේ අග්‍රශ්‍රාවක බවට අදාළව සෘද්ධිමය වූ සිවුරු පැමිණියේය. මාර්ග කර්තව්‍යය නිම නොවීය. කුමක් හෙයින්ද? ශ්‍රාවක පාරමී ඥානය මහත් බවට පත්වේ.
ඔවුන් අතර ආයුෂ්මත් මහා **මොග්ගල්ලාන** පැවිදි වීමෙන් සත්වෙනි දිනයේ **මගධ රට කල්ලවාල** ගම ශ්‍රමණ ධර්ම කරමින්, සිතේ මැලි බව පහව ගියකල්හි බුදුරදුන් සංවේගයට පැමිණ, ‘ථීන-මිද්ධය දුරුකොට, ධාතු කර්මස්ථාන අසමින්ම මතු මාර්ග-ඵල අධිගම කරමින් ශ්‍රාවක පාරමී ඤාණය මස්තකප්‍රාප්ත විය. ආයුෂ්මත් සාරිපුත්ත පැවිදි පිණිස අඩමසක් ඉක්මවා ශාස්තෲන් සමග රජගහනුවර **ඌරා හෑරූ ලෙනෙහි** වාසය කරමින් තමන්ගේ බෑණා වූ, **දීඝනඛ** පරිව්‍රාජකයාම වේදනා පිළිබඳ විමසන සූත්‍රය දේශනා කරනු ලබන්නේ දේශනාව අනුසාරයෙන් ඤාණය මෙහෙයවා, අනුන්ට වඩන ලද බත අනුභව කරන්නාක් මෙන්, ශ්‍රාවක පාරමී ඤාණය මස්තකප්‍රාප්ත විය.
මෙසේ අග්‍ර ශ්‍රාවකයන් දෙදෙනාගේ බුදුරදුන් සමීපයේම ශ්‍රාවක පාරමිතා ඥානය මස්තකප්‍රාප්ත විය. මෙසේ පතන ලද ශ්‍රාවක පාරමී ඥානය ඇති ආයුෂ්මත් සාරිපුත්ත “කවර කර්මයකින් මේ සම්පත් ලබන ලද්දේදැයි ආවර්ජනා කරන්නේ, එය දැන සොම්නස් වශයෙන් උදානය උදම් ඇනීමෙන් හිමාලයට නුදුරේ සිට මෙසේ කීවේය.
“හිමාලයට නුදුරේ ලම්පක නම් පර්වතයක් ඇත. මනාසේ සකස්කල, මගේ අසපුව මැනවින් සාදා ඇති පන්සල එහි ඇත”
එහි **හිමවන්තස්ස** යනු හිම එහි ඇති බැවින්, හිමවා නම් වේ. ඒ හිමාලයට **අවිදූරෙ** සමීපයේ හිමාලය හා බැඳුණු වනයෙහි යන අර්ථයයි. **ලම්පකො නාම පබ්බතො** යනු එබඳු නමකින් යුක්ත පස් මිශ්‍ර පර්වතයයි. **අස්සමො සුකතා මය්හං** යනු ඒ ලම්පක පර්වතයේ මගේ, මා සඳහාම කරවන ලද අසපුව, අරණ්‍යවාසය ආයුෂ්මතුන්ට සමාන වේ නිසා ආශ්‍රම නම් වේ. එය මේ අර්ථයෙන් අරණ්‍යවාසී වූයේ මැනවින් කරන ලද්දේ දිවා රාත්‍රී වාසයට සුදුසු කුටි මණ්ඩප ආදියෙන් යුක්ත වූයේ සුන්දර ලෙසින් කරන ලද අර්ථයයි. පණ්ණසාල යනු සැවැන්දරා මුල් ආදියෙන් විවිධ කොළ අතුවලින්ද වසන ලද නිවස්නය පන්සල නම් වේ.
“උසින් ගලා බසින නදියෙන්ද, මනෝරම්‍ය වූ තොටුපළෙන්ද, සුපිරිසිදු වූ වැලිතලාවෙන්ද නුදුරෙහි මගේ අසපුව ඇත.”
**සුසුද්ධ පුලිනාකිණ්ණා** යනු ඉතා පිරිසිදු සුදු මුතුදැල් සමාන වැලිවලින් ගැවසුණු යන අර්ථයයි. එය මෙනම් අර්ථයෙන් **නදිකා** කුඩා ගංගා. **මසස්සමං** මගේ ආශ්‍රමයයි. **අවිදූරෙ** සමීපයේ විය යන අර්ථයයි. **අස්සමං** යනු සත්තමී අර්ථයෙහි උපයෝගි වචනයෙහි යෙදිය යුතුයි.
“ගල්බොරළු නැති යහපත් වූ මනා සුවඳින් සුවඳවත් වූ මගේ අසපුවට නුදුරින් එම නදිය ගලා බසියි.”
එහි **අසක්ඛරා** යනු වැලිවලින් ගැවසුණු යයි කියන ලද බැවින් අසක්ඛරා නම් වේ. ගල්බොරළු විරහිත **අපබ්භාරා** යනු ගැඹුරු නැති. ගැඹුරු වූ ඉවුරුවලින් තොර යන අර්ථයයි. **සාදු අප්පටිගන්‍ධිකා** යනු යහපත් වූ රසයෙන් යුතු ජලයයි. ගඳක් නොමැති මගේ අසපුවේ මැනවින් ශෝභමාන බව රඳා පවතී. **නදිකා** කුඩා නදිය. **සන්දති** පවත්නේ යන අර්ථයයි.
“ඉදිබුවෝ මකරෝ සැඩපරුෂ මත්ස්‍යයෝ එහි සිටිති. ශෝභාමත් වූ මගේ ආශ්‍රමය ඒ කුඩා නදිය අසබඩ පිහිටා ඇත.”
එහි **කුම්භීල** මත්ස්‍යයෝ, **මකරා** මත්ස්‍යයෝ. **සුංසුමාරා** සැඩපරුෂ කිඹුලන් **කච්ඡප** ඉදිබුවෝද. **එත්‍ථ** මේ නදියේ ක්‍රීඩා කරමින්, වූහ යන සම්බන්ධයයි. **මමස්සමං සොභයන්ති නදිකා **කුඩා නදිය **සන්දති** ගලාබසී යන සම්බන්ධයයි.
පෙති මාළුද, වල්ගය ඇති මාළුද, රතු මාළුද, මඩකරි මාළුද නදියේ හැසිරෙත්. මගේ අසපුව ශෝභමාන කරත්.
**පාඨිත** පෙති මාළුද, **පාවුස** දිගමාළුද, **වාලජ** වල්ගය සහිත මාළුද, **මුඤ්ජ** කුඩා මාළුද, **රොහිත** රතු මාළුද, **වග්ගුලා** මඩකරි මාළුද, මේ සියළු මත්ස්‍යජාතීහු ඔබිමොබ හැසිරෙත්. **පපතායන්තා** නදිය සමග සම්බන්ධව පවතිත්. **මම අස්සමපදං සොභයන්ති** යන අර්ථයයි.
“නදියේ ඉවුරු දෙපස මල් ඇති ඵල ඇති මහ ගස් ඇත. දෙපසම සරුසාර තේ ඒ නිසා මගේ අසපුව ශෝභමාන වෙත්.
එහි **උභොකුලෙසු** යනු ඒ **නදියා** ගඟෙහි දෙපැත්තෙහි මහා වෘක්‍ෂ මල්බරින් හා ඵලබරින් යුක්ත වේ. **උභතො අභිසම්පන්නා** නදියේ යට තීරයේ නැමෙමින්. **මම අස්සමං සොභයන්ති** යන අර්ථයයි.
අඹ, සල්, ඇසළ, පළොල්, මල් ඇති දිව්‍ය සුවඳ ඇති ගස් මගේ අසපුව හාත්පස සිසාරා ඇත.
එහි **අම්බා** යනු මී අඹ වේ. **සාල** සල්ගස්, **තිලකා** ඇසළ ගස්, **පටලි** පළොල්, **සින්‍දුවාරක** ඉන්දිරව ගස් මේ ගස් නිරතුරුවම **පුප්ඵිතා** මල්බරින් යුතු වූවා. **දිබ්බගන්‍ධාලුව** දිව්‍ය සුවඳ මෙන් **මම අස්සමෙසු** මගේ අසපුවේ සුවඳ සම්පවත්ති හාත්පස පැතිරී පවතී යන අර්ථයි.
සපු, සල්, කොහොඹ, හා දොඹ වැටකේ ගස් දිව්‍ය මල් සුවඳ හමමින් මල් පිපී මගේ අසපුව අලංකාර කරත්.
එහි **චම්පක** සපුගස්ද, **සාල** සල් ගස්ද, රන්වන් පාටින් බබළන මල් පිපී ඇත්තේ **නිප** මැයිමල් ගස්ද, **නාග** නා ගස්ද, **පුන්නාග** දොඹගස්ද, සුවඳවත් වූවෝ **කෙතක** වැටකේ ගස්ද, මේ සියළු ගස්ද, **දිබ්බගන්‍ධා** දිව්‍ය සුවඳ මෙන් **මම අස්සම පුප්ඵිතා** මනාසේ පිපුණේ **සම්පවත්ති** මැනවින් සුවඳ හමමින් පවතී යන අර්ථයයි.
එහි අධිකලෙ මල් පිපී ඇති අශෝක මල් ද අංකෝල, බිජුවන් මල් දාමයේ මගේ අසපුව හාත්පස පවතී.
එහි මල් පිපී ඇති **අධිමුත්ත** ඉතා හොඳින් වැඩුණු ගස්ද, **අසොකා** අශෝක ගස්ද මල් පිපී ඇති **භගිනිමාලා** වැල්අරටු ගස්ද මල් පිපී ඇති **අංකොලා** අංකෝලද, මල් පිපී ඇති **බිම්බිජාලාච** මේ ගස්ද **මම අස්සමෙ** මැනවින් පිපී ඇත්තේ ශෝභමාන වෙත් යන අර්ථයයි.
වැටකේ කෙසෙල් ද, යව, තෘණසුලික ද දිව්‍යමල් සුවඳ හමමින් මගේ අසපුව බබළවත්.
එහි **කෙතකා** යනු සුවඳවත් වූ වැටකේ පඳුරු, **කදලි** කෙසෙල් ගස්ද, ගොමුක යව ගස්ද, **තිණසුලික** සුන්සහල් පඳුරුද, මේ සියළු ගස් ජාතිහු **දිබ්බගන්‍ධං** දිව්‍ය සුවඳ හමමින්. **මම අස්සමං** සියලු අසපුව හාත්පස **සොභයන්ති** යන අර්ථයයි.
උඩින් මල් පිපෙන විවිධ ගස්වැල් ද, කුඹුක්ගස් ද බහුල වශයෙන් පවතින්නේ මගේ අසපුව ශෝභමාන වෙත්.
මෙහි **කණිකරා** ආදි ගස් **මම අස්සමා** සියලු **සොභයන්ති දිබ්බගන්‍ධං සම්පවත්තා** යන සම්බන්ධයයි.
දොඹ පුවක් පරසතු මල් පිපී ඇති දිව්‍ය සුවඳ මෙන් ශෝභමාන වෙමින් මගේ අසපුව ශෝභමාන වෙත්.
**පුන්නාගා** ආදි දොඹ ආදී ගස් දිව්‍ය සුවඳ හමමින් **මමස්සමපදං සොභයන්ති** යන අර්ථයයි.
ඇසළ ගස්ද, මුදුනේ මල් පිපෙන බක් මී ගස් ද, බොහෝකොට ඇති මූණමල් ගස්ද, දිව්‍ය සුවඳ පමුණුවමින් මගේ අසපුව ශෝභමාන වෙත්.
**උද්දාලක** ඇසළ ආදි ගස් **දිබ්බගන්‍ධා** දිව්‍ය සුවඳ පතුරුවමින් **මමස්සමං සොභයන්ති** යන සම්බන්ධයයි.
ආලක සෘෂි මුව කෙසෙල් මතුරාදී සුවඳ හමන පැන්වලින් වර්ධනය වූයේ ඒ ගස් ඵල දරමින් තිබේ.
එහි මේ ආලක ආදි පොකුණු සඳුන් සුවඳ හමන්නේ **ගන්‍ධොදකෙන** සුවඳ ජලයෙන් වැඩුණේ මනා වූ **ඵලානි** ගෙඩි දරන්නේ **මම අස්සමංසොභයන්ති** යන අර්ථයයි.
පොකුණේ වෙනත් පියුම් පිපී තිබෙත්. කෙසරු මල් පිපී තිබෙත්. ඕලු මල් පිපී තිබෙත්. එකල මල්වලින් පොකුණ පිරී පවතිත්.
එහි **අඤ්ඤෙ පුප්ඵන්ති පදුමා** යනු මම අසපුව නුදුරෙහි **තළාකෙ** වෙනත් ඇතැම් පියුම් පිපී තිබෙත්. සමහර ඒවා කේශ ඇති නෙළුම් මල්ය. **ජායත්ති** හටගනිත් ඇතැම් **පදුමා ඔපුප්ඵා** ගිලිහුණු කොළ ඇති කේශර ඇති යන අර්ථයයි.
“නෙළුම් මල් නෙළුම් දඬු ආදියෙන් යුතුව උඩට ඉස්මතු වී තිබේ. දිගහැරුණු පාත්‍ර ඇත්තේ තඩාගයේ ගැවසී ශෝභමාන වෙත්.”
එහි **ගබ්භං ගණ්හත්ති පදුමා** යනු එකල තාපසයා විසින් මා වාසය කරන කාලයේ ඇතැම් පියුම් පොකුණ අභ්‍යන්තරයේ පිපුණු මල් බවට පත්වෙති. **මුළාලියො** පියුම් මල්. **නිද්ධාවන්ති** මේ මඩ අතරින් ඇත් දළ මෙන් හාති යන අර්ථයයි. පිපුණු මල්වලින් ගැවසුණු පැතුරුණු පත්‍ර ඇතිව ශෝභමාන වේ යන අර්ථයයි.
“අල්ප වූ සුවඳ ඇති බඳු වද ගස් ඇති දිව්‍ය සුවඳ පතුරුවමින් පොකුණේ එකල මල් පිපී ඇත්තේය.”
**තදා** මා වාසය කරන සමයේ පොකුණට නුදුරෙහි **නයිතා** යන්නෙන් ස්වල්ප වූ සුවඳ පැතිරුණු **උත්තලි** නම් පොකුරුද, **බන්‍ධු ජීවිකා** රතුවද ආදි මේ සියළු ගස්ද **පුප්ඵිතා **මල් දරමින් සුවඳ වහනය වෙමින් පොකුණු ශෝභමාන කරයි යන අර්ථයයි.
පෙතියෝ ද විශාල මත්ස්‍යයෝ ද, වාලධි සහිත මත්ස්‍යයෝ ද රතු මාළු ද, මකරු ද, මගුරෝ ද එකල තඩාගයේ වාසය කරති.
**තදා** මා වාසය කරන කාලයේ පෙතියෝ ආදි මාළු බිය නැතිව පොකුණේ වාසය කරති යන සම්බන්ධයයි.
කිඹුල්ලු, රකුසු, සුසුමාරා තන්තිගාහ පිඹුරෝද එම පොකුණේ වාසය කරති.
**තදා** මා වාසය කරන කාලයේ මගේ අසපුව සමීපයේ පොකුණේ මේ **කිඹුල්ලු** ආදි මත්ස්‍යයෝ බිය නැතිව, නිරුපද්‍රිතව වාසය කරති යන සම්බන්ධයයි.
පරෙවියෝ සූර්යය හංසයෝ, සක්වාළිහිණි ආදී නදියේ හැසිරෙනන තෙරහු ද, කොවුලෝ සහ සැළලිහිණියෝ ද ඒ විල හා විල අවට සැරිසරති.
එහි මගේ අසපුව සමීපයේ විල ඇසුරුකොට පරෙවියෝ ආදී පක්‍ෂීහුද රවිහංස හංස පක්‍ෂිහුද **නදි චරණකා චක්කවාක** නදියේ හැසිරෙන සක්වාළිහිණි පක්‍ෂීහුද **කෝකිල** පක්‍ෂීහුද ගිරා පක්‍ෂීහුද, සැළලිහිණි පක්‍ෂීහුද තං සරං උප ඒ විල ඇසුරුකොට **ජීවන්ති** යන සම්බන්ධයි.
“සැවුලෝ වනයේ හැසිරෙන මොනර ගිරා පෝතක ආදි පක්‍ෂීහු ද ඒ විල ඇසුරුකොට ජීවත්වෙති.”
එහි **කුකුත්‍ථකා** නම් පක්‍ෂීහුද, **කුලිරකා** කෑදැත්තෝ ද **වනපොක්ඛරසාතකා** කාලවර්ණ පක්‍ෂීහුද **දෙන්දිභා** පක්‍ෂීහු ද සුපොතකා ගිරා පැටව් ආදි පක්‍ෂීහුද, මේ සියළු පක්‍ෂීහු **තං** මගේ ආශ්‍රමය සමීපයේ **සරං** විල ඇසුරුකොට **වසන්ති** යනු සම්බන්ධයයි.
හංසයෝ කොස්වාළිහිණි, මොනරු කොවුල් තම්බචුලක පම්පක ජීවංජීවකයෝද ඒ විල ඇසුරුකොට ජීවත් වෙති.
මේ සියලු **හංසාදයො** පක්‍ෂීහු **තං සරංඋප** ඒ විල ඇසුරුකොට **ජීවන්ති** ජීවිතය පානය කරත් යන සම්බන්ධයයි.
“කෝසිකපොට්ඨ සීස, කුරර සෙනකා යන බොහෝ පක්‍ෂීහුද, මහා කාලවර්ණ පක්‍ෂීහුද, ඒ විල ඇසුරුකොට ජීවත්වෙති.”
එහි **කොසිකා** පක්‍ෂීහු **පොට්ඨසීසා** කොණ්ඩ කුරුල්ලෝද, **කුරරා** පක්‍ෂීහුද **සේනකාච** සේනාව සහිත පක්‍ෂීහුද, **මහා කාලාච** මහ කාලවර්ණ පක්‍ෂියාද ගොඩබිම වසන බොහෝ පක්‍ෂීහුද ඒ **සරං** ඒ විල සමීපයේ ජීවිතය ගතකරයි යන අර්ථයයි. **ජීවන්ති** ජීවිතය ගතකරයි යන අර්ථයයි.
මුවෝද ඌරෝද, බොහෝ බක ආදි සකද, රතුපාට වූ ගිරා පැටව්ද, ඒ විල ඇසුරු කොට ජීවත්වෙති.
එහි **පසදාදයො** මේ ආදි මුවෝද, **තං සරං** ඒ විල සමීපයේ භූමි අර්ථයෙන් උපයෝගී වූ වචනයයි. ජීවිතය ගෙවා දමති යන අර්ථයයි.
සිංහයෝ ද, ව්‍යාඝ්‍රයෝ ද, වලස්, දිවි, එළුවෝ ද තුන් තැනකින් බෙදුණු මාතංග ඇත්තු ද ඒ විල ඇසුරු කරති.
මේ **සීහා** ආදි සිවුපාවෝ විල සමීපයේ උවදුරු රහිතව **ජීවන්ති** යනු සම්බන්ධයි.
කිඳුරෝ ද, වඳුරෝ ද, වනයේ වැද්දෝ ද ඒ විල ඇසුරුකොට ජීවත්වෙති. මෙහි මේ මෙබඳු නම් ඇත්තේය.
**කින්නර** ආදි සත්ත්වයෝ ඒ විල සමීපයේ වාසය කරති යන අර්ථයයි.
තිඹිරිගස් පියල්ගස් මධුකේක සුමාර ආදි නිරතුරුව ඵල දරන ගස් මගේ අසපුව සමීපයේ තිබෙත්.
මේ **තින්‍දුකා** තිඹිරි ආදි ගස් නිරතුරුව හේමන්ත ග්‍රීෂ්ම වර්ෂා සංඛ්‍යාත සෘතු කාලත්‍රයේ **මමස්සමතො** මගේ අසපුවෙන් නුදුරු තැනේ මිහිරි **ඵලානි ධාරෙන්ති** ඵල දරත් යන සම්බන්ධයයි.
සාරවත් වූ ගෙඩිවලින් යුතු කොස් පළොල් කොහොඹ ආදි රුක් නිතර ගෙඩි දරමින් මගේ අසපුව නුදුරේ පවතියි.
එහි මේ **කොසුම්භා** කපු ආදි ගස් සාර ඵල මිහිරි ගෙඩි උත්තම ඵල දරමින් **සමායුතා** මැනවින් දීර්ඝ කාලයක් පවතින්නේ එකට යාවී නිතර ඵල දරමින් **මම අස්සම** මගේ අසපුව සමීපයේ ශෝභනය කරයි යන අර්ථයයි.
අරළු, නෙල්ලි, අඹ, ජම්බු ආදිය ද කෝලං, බෙලි, බුළු ආදිය ද ඵල දරමින් එහි තිබෙත්.
**හරිතකාදයො රුක්ඛා** මම අස්සම අරළු ආදි ගස් මගේ ආශ්‍රමය සමීපයේ උපන්නා නිතර **ඵලානි ධාරයන්ති** ඵල දරත් යන සම්බන්ධයයි.
ආලව කොබෝලීලං, කෝලං, කෝල බෙලි, වෙනිවැල්, සාදික්කා, ආදී බොහෝකොට මගේ අසපුව සමීපයේ පවතිත්.
මේ **ආලුවාදයො** යමෙක් මේ මුල් ගෙඩි කුඩාය මිහිරි රසය, **මම අස්සම සමීපෙ** බොහෝ පවතිත් යන සම්බන්ධයයි.
අසපුව නුදුරෙහි, තඩාගය ද මැනවින් නිමකර ඇති, මහා ජලකඳ සිසිල් වූයේ තොටුපළේ මැනවින් පිහිටා ඇත.
එහි **අස්සමස්සා විදුරම්හි** අසපුවට ඉතා නුදුරෙහි, **සුනිම්මිත** මැනවින් නැගීම් බැසීම් ආදිය කොට මැනවින් නිමකරන ලද, **අච්ඡොදකා** කැලඹුණු ජලය ඇති. **සීතජලා** සිසිල් දිය. **සුපතිත්‍ථා** සුන්දර තොටුපොළ. **මනොරමා** සොම්නස ඇතිකරන. **තළාකා** පොකුණක් වූහ යන අර්ථයයි.
පියුම් උපුල්වලින් ගැවසුණු සුදු පියුම් ද වර්ණවත් වී මණ්ඩලයක් මෙන් කොට ගැවසුණේ දිව්‍ය සුවඳ හමා යයි.
**පදුමෙහි ච උප්පලෙහිච සඤ්ඡත්තා** නෙළුම් උපුල්වලින් පිරිපුන් **පුණ්ඩරීකෙහි සමායුතා** සමන්විත වූ **මණ්ඩාලකෙහි සඤ්ඡත්තා** මැනවින් පිරි පැවති තඩාගයේ **දිබ්බගන්‍ධො** දිව්‍ය සුවඳ හමා යයි. හාත්පස පැතිරී තිබේ යන අර්ථයයි.
“මෙසේ සියලු දැයින් අංග සම්පූර්ණ වූ මල්-ඵල බරින් යුතු වනයෙහි මැනවින් කරන ලද රම්‍ය වූ ආරාමයේ එකල මම වාසය කළෙමි.”
එහි **එවං සබ්බංගසම්පන්නෙ** යනු සියළුම පරිසරයට අදාළ අංගවලින් යුක්ත පිරිපුන් මල්-ඵල පිරි ගස්වලින් සෙවණ සැලසුණු වනයෙහි **සුකතෙ** සිත්කළු වූ **අස්සමෙ** අරණ්‍යවාසය **තදා** තාපස ප්‍රවෘජ්‍ය කාලයේ **අහං විහරාමි** යනු අර්ථයයි.
මෙපමණ ආශ්‍රම සම්පත් පෙන්වා දැන් තමන්ගේ සීලාදි ගුණ සම්පත් පෙන්වමින්.
“සිල්වත් වූයේ සීලවතයෙන් පිරිපුන් ධ්‍යානලාභී ධ්‍යාන රතියේ ඇලුණු පංචාභිඥා බලයට පැමිණි සුරුචි නම් තාපසයා වෙමි – යන ආදී ගාථාව කීහ.
එහි **සීලවා** යනු ධ්‍යාන සම්පත්තියෙන් යුක්ත චතුපාරිශුද්ධ සීලය හා සමාන වූ පංච සීලයෙන් සමන්විත යන අර්ථයයි. **වත සම්පන්නො** යනු මෙතැන්පටන් ගෘහවාසය ද, පංචකාම ගුණයද සේවනය නොකරන්නෙමියි සිවු සමාදානයෙන් යුක්ත වූයේ **ඣායී** ලක්‍ෂණ අරමුණු වශයෙන් ධ්‍යානයේ ඇලෙන සුළු වූයේ. **ඣානරතො** යනු මේ ධ්‍යානවල ඇලුණේ ඇලි සදා ඒ පිළිබඳ ඇලී සිටියේ **පඤ්චාභිඥා බලප්පත්තො** යනු සෘද්ධිවිධ, දිව්‍යසෝත, පරචිත්ත විජානන, පූර්වේනිවාසානුස්සති, දිබ්බචක්ඛු සංඛ්‍යාත පංච අභිඥාවලින් සමන්විත වූ විශේෂයෙන් ප්‍රඥා බල සම්පන්න වූ එමගින් පිරිපුන් යන අර්ථයයි. නමින් **සුරුචි නම් තාපසයා** වී වාසය කරමි යන සම්බන්ධයි.
මෙපමණකින් තමන්ගේ ගුණ සම්පත් පෙන්වා පිරිස් සම්පත දක්වමින්:-
“විසිහතර දහසක් ශිෂ්‍යයෝ මට උපස්ථාන කළහ. සියල්ලෝ ජාති ස්මරණ ඇති, කීර්තිමත් මේ බ්‍රාහ්මණ වංශිකයෝ වේ” යනුවෙන් කීවේය.
එහි **මේ සියළු විස්තර දහසක් බ්‍රාහ්මණයෝ මගේ ශිෂ්‍යයෝ ජාති සම්පන්න වූයේ** යසස්සිනො පිරිවර සම්පතින් යුක්ත වූයේ මට **උපට්ඨහුං** උපස්ථාන කළහ යන සම්බන්ධයි.
“ලක්‍ෂණ විද්‍යාව, ඉතිහාසය, නිඝණ්ඩු සහිත තර්ක ශාස්ත්‍රය ව්‍යාකරණ, පද පෙරළිය ධර්මය සහිතව පරතෙරට ගියේ.”
එහි **ලක්ඛණෙ** යනු ලක්‍ෂණ ශාස්ත්‍රයයි. සියළුම ලෝකිකයන්ගේ ස්ත්‍රී පුරුෂයන්ගේ මේ ලක්‍ෂණවලින් යුතු වුවොත් දුගති වෙති. මේ ලක්‍ෂණවලින් සුවපත් වෙති. ආදී ලක්‍ෂණ ප්‍රකාශ කිරීමය. ඒ ප්‍රකාශ කරන අර්ථයෙන් යුතු බවයි. ඒ ලක්‍ෂණයෙහි, **ඉතිහාසෙ** යනු මෙසේ සිදුවිය. මෙසේ අසා ඇත්තේනුයි වචන අර්ථය උද්දීපනය වන අයුරින් යෙදිය යුතුය. ලක්‍ෂණයෙහිද ඉතිහාසයේද, **පාරමිං** අවසානයට **ගතා** ගියේ යන සම්බන්ධයයි. රුක් පර්වත ආදියේ නම් ප්‍රකාශ කරන ග්‍රන්ථය නිඝණ්ඩු නම් වේ. ක්‍රියා අර්ථවල අදහස් ප්‍රකාශ කිරීමට කවීන්ට උපකාර වන ග්‍රන්ථය කෙටුභ යයි කියනු ලැබේ. නිඝණ්ඩුව සමග පවත්නේ යයි සනිඝණ්ඩු නම් වේ. එහි **සනිඝණ්ඩු සකෙටුභෙ** ත්‍රිවේදයේ පරතෙරට ගියේ යන සම්බන්ධයි. **පදකා** නාමපද සමාස තද්ධිත ආඛ්‍යාත, කිතක ආදී පදවල පණ්ඩිත අරුත් දක්‍ෂ වූ. **වෙය්‍යාකරණ** තාන්දු පාණිනි කලප් ආදී ව්‍යාකරණයෝ දක්‍ෂයෝ. **සධම්මෙ පාරමිං ගතා** යනු තමන්ගේ ධර්මයෙහිද බ්‍රාහ්මණ ධර්මයෙහිද වේදත්‍රයේද, දක්‍ෂ පරිසමාප්තිය දක්වා කෙළ පැමිණි යන අර්ථයයි.
“සුභ අසුභ නිමිතිවල ලක්‍ෂණ කීමෙහි දක්‍ෂ වූ පෘථිවියේ සැමියේ අහසේ මගේ සිසුවො මැනවින් සුසුක්‍ෂිතයහ.”
එහි උල්කාපාත භූමිකම්පා ආදියෙහිද **උප්පාතෙසුච නිමිත්තෙසු** සුභනිමිති අසුභ නිමිතිවලද ස්ත්‍රී ලක්‍ෂණ, පුරුෂ ලක්‍ෂණ මහ පුරුෂ ලක්‍ෂණවලද **ලක්ඛණෙසුච අකොවිදා **දක්‍ෂ වූ **පථව්‍යාජ** භූමියේ ද සියලු ලෝකයේද, අන්තලික්ඛෙ අහසේ සැමතැනද මැනවින් හික්මුණු මගේ ශිෂ්‍යයෝ වෙති.
“අල්පේච්ඡ, ප්‍රඥාවන්ති අල්ප ආහාර ගන්නා තණ්හා රහිත ලාභ අලාභ දෙකේ සතුටින් ම සැමදා පිරිවර සේනාව සමග සිටිමි.”
එහි **අප්පිච්චා** යනු අල්ප ආහාරයේ යැපෙන්නා වූ. **නිපකා** යනු ප්‍රඥා සංඛ්‍යාත නුවණින් සමන්විත වූ. අප්පහාරා එකවේලේ ආහාරය ඒක භත්තික යන අර්ථයයි. **ආලොලුපා** යනු තෘෂ්ණාවේ නොබැඳුණු අල්ප පැවතුම් ඇති. **ලාභාලාභෙනා** යනු ලාභ අලාභ දෙකින් සන්තුට්ඨා සොම්නසට පැමිණි. මේ මගේ ශිෂ්‍යයෝ සැමකල්හි නිතර **පරිවාරෙන්ති** උපස්ථාන කරත් යන අර්ථයයි.
“ධ්‍යාන වඩන සුළු, ධ්‍යානයේ ඇලුණු ශාන්ත වූ එකඟ වූ සිත් ඇති කිසිදු උවදුරක් ප්‍රාර්ථනා නොකරන්නා වූ පිරිස් සැමදා මා පිරිවරා සිටිති.
එහි **ඣායි** යනු ලක්‍ෂණ ආරම්මණ ආදි ධ්‍යානවල ඇලුණු ධ්‍යානවලින් සමන්විත වූ හාත්පසින් ධ්‍යානයේ ඇලී ගැලී කටයුතු කරන **ඣාන රතා** යනු ඒ ධ්‍යානවල ඇලුණු **ධීරා** යනු ප්‍රඥා සම්පන්න වූ. සත්ත චිත්තා යනු සංසිඳුණු මනසින් යුතු, **සමාහිතා** යනු එකඟ වූ සිතින් යුතු **ආකිඤ්චඤ්ඤං** යනු පළිබෝධ උවදුරු රහිත **පත්‍ථයන්තා** යනු කැමැති වන්නා වූ මෙබඳු ආකාර වූ මගේ ශිෂ්‍යයෝ **සැමදා මා පිරිවරා සිටි**, යනු සම්බන්ධයි.
“අභිඥා පාරමිතා ලැබ ලද ආහාරයෙහි සතුටු වූ ආචාර ගෝචර සම්පන්න වූ අහසෙහිද හැසිරෙන රහත්හු මා පිරිවරා සිටිති සැමදා”
එහි **අභිඤ්ඤාපාරමිප්පත්තා** යනු පංච අභිඥා ආදියෙහි කෙළවරට පැමිණි පුරන ලද සමවත් ඇති යන අර්ථයයි. **පෙත්තිකෙ ගොචරෙරතා** යනු බුදුරදුන් විසින් අනුදක්නා ලද, අනුමත කරන ලද, ලබන ලද ආහාරයෙහි ඇලුණු යන අර්ථයයි. **අන්තලික්ඛචරා** යනු අහසින් යන්නා වූද, එන්නා වූද, යන අර්ථයයි. **ධීරා** යනු වීර සත්ත්වයෝ සිංහ ව්‍යාඝ්‍ර ආදී පිරිස් මැද තැති ගැනීම්වලින් තොර යන අර්ථයයි. මෙබඳු ආකාර වූ තාපසයෝ, **මා සදාකල්හි පිරිවරා සිටී** යන අර්ථයයි.
“සදොරෙහි සංවර වූ කෙළෙස් රහිත රකින ලද ඉන්‍ද්‍රියයන් ඇති, නො ඇලුණු නොගැටුණු ඒ ප්‍රඥාවන්තයෝ නරක මිතුරෝ ඉවත්කර මගේ යහපත් සිසුවෝ ගනිත්.”
එහි චක්‍ෂු ආදි **ඡසු ද්වාරෙසු** රූප ආදී ආරම්මණවල **සංවුතා** වසන ලද, රකින ලද දොරටු ඇති යන අර්ථයයි. **අනෙජා** තෘෂ්ණා රහිත **රක්ඛිතින්‍ද්‍රියා** ආරක්‍ෂා කළ චක්‍ෂු ආදී ඉන්‍ද්‍රියයෝ **අසංසට්ඨා** ඤාති ආදි ගෘහස්ථ මිශ්‍ර නොවූ සත්ත්වයෝ යන අර්ථයයි. **දුරාසදා** නරක විපත් සලසා දීමට ගැටීමට නොහැකි වන්නා වූ අයෝග්‍ය යන අර්ථයයි.
“පලඟින් හිඳ සක්මන් කරන්නා වූ ඔවුහු මුළු රාත්‍රියම නරක මිතුරෝ අතහැර කල්ගත කරති.”
මම **සිස්සා පල්ලංකෙන** කලවා බද්ධ වූ ආසනයේ සයනය කිරීම හැර **නිසජ්ජායච ඨාතෙ චංකමණෙත** සියළු **රත්තිං** රාත්‍රිය විශේෂයෙන් **අතිනාමෙත්ති** ඉක්මවාලති යනු සම්බන්ධයි.
“කෙලෙස්වල නොරැඳෙත්. දෝෂකරණයේ දොස් නොකරත්. මුළාවූයේ මුළා නොවෙත්. මගේ ශිෂ්‍යයෝ නරක දේ අතහරිත්”
ඔවුහු මෙබඳු අර්ථ ඇත්තෝය. **මම සිස්සා** තාපසයෝ **රජ්ජනීයෙ** රැඳිය යුතු වස්තුවේ නොරැඳෙත්. රාගය උපදවා නොගනිත්. **දොසනීයෙ** ද්වේෂ සහගත ක්‍රියාවේ දෝෂය උපදවාගත යුතු වස්තුවේ **න දුස්සරෙ** ද්වේෂය නොකරත්. **මොහනීයෙ** මුළා කිරීමට සුදුසු වස්තුවේ **න මුය්හන්ති** මෝහය නොකරත්. ප්‍රඥා සම්පන්නව කටයුතු කරත් යන අර්ථයයි.
“ඔවුහු සදාකාලිකවම සෘද්ධි විෂය විමසමින් පවතිත් රාගයේ නොඇලෙත් ඔවුහු පෘථිවිය කම්පා කරවත්”
**තෙ** මගේ ශිෂ්‍යයෝ එකෙක්වී බොහෝ වෙති. බොහෝ වී එකකු වෙයි ආදී සෘද්ධි ප්‍රාතිහාර්ය කිරීමයි. **නිච්චකාලිකං වීමංසමානා වත්තන්ති** යන සම්බන්ධයයි. ඔවුහු මගේ ශිෂ්‍යයෝ අහසේද, ජලයේද, පොළවේ මවා ඉරියව් වෙනස් කරති යන අර්ථයයි. **සාරම්භෙන** පිළිකුල් සහගත කලහ කිරීම් ආදියෙන් නොඇලෙන සුළු යන අර්ථයයි.
“සෙල්ලම් කරනු කැමැති ඒ ශිෂ්‍යයෝ ධ්‍යාන ක්‍රීඩාවේ නිරතවෙත්. ඉතා ඈතට ගිය මගේ ශිෂ්‍යයෝ ජම්බුගසින් දඹ ඵල රැගෙන එත්.”
තෙ මගේ ශිෂ්‍යයෝ ඉදින් **කීලමනා** ප්‍රථමධ්‍යාන ආදි ධ්‍යාන ක්‍රීඩාවේ ක්‍රීඩා කරති. රමණය කරති. ලොල් වෙති යන අර්ථයයි. **ජම්බුතො ඵලමානෙන්ති** යනු හිමාලයේ සියක් යොදුන් උස ජම්බුගසින් ගැටෙන්නා වූ වැටෙන්නා වූ දඹගෙඩි සෘද්ධියෙන් ගොස් රැගෙන එත් යන අර්ථයයි.
“ඇතැමෙක් අපර ගෝයානයට යති. ඇතැමෙක් පූර්ව විදේහයට යති. ඇතැමෙක් උතුරුකුරු දිවයිනටද පර්යේෂණය පිණිස යති.”
ඒ මගේ ශිෂ්‍යයන් අතර **අඤ්ඤෙ** ඇතැමෙක් **ගොයානං** අපරගෝයාන දිවයිනටද යති. ඇතැමෙක් **පූර්ව විදේහක** දිවයිනට යති. ඇතැමෙක් **උතුරුකුරු** දිවයිනට යති. ඔවුහු **දුරාසදා** මේ ස්ථානවල **එසනාය** ගවේෂණය පිණිස ප්‍රත්‍යය සොයනු පිණිස යති යන සම්බන්ධයි.
“පෙරටුව කැඳ යවති. පසුව ඔවුහු ගමන් කරති. විසිහතර දහසකින් අහස වැසී තිබෙනුයේ වෙයි”
ඒ මගේ ශිෂ්‍යයෝ අහසින් යනු ලබන්නේ ලුණුඇඹුල් පිරිකර බර පොරි **පුරතො පෙසෙන්ති** පළමුව ඉදිරියෙන් එය යවා තෙමේ ඔහුට පසුපසින් යති යන අර්ථයයි. මෙසේ යන්නා වූ **චර විසිහතර දහසක්** තාපසයන් විසින් **අම්බරං** ආකාශතලය **ඡාදිතං** වසාගෙන සිටින්නේ **හොති** යනු සම්බන්ධයයි.
“ගින්නෙන් පිසන්නා වූද, ගිනිරහිතව දත්වලින් පිස අනුභව කරන්නා වූද ගල්වලින් කොටන ලදුව ඇතැම් බිමට වැටුණු ඵලද භෝජනය පිණිස ගනිත්.”
එහි **කෙචි** ඇතැම් මගේ ශිෂ්‍යයෝ **අග්ගිපාකී** ගෙඩි කුඩා ගෙඩි කොළ ආදිය පිස අනුභව කරති. ඇතැමෙක් **අනග්ගි** නොපිස අමුවෙන්ම කති. ඇතැමෙක් **දන්තෙහි** සම උපුටුවා (ගලවා) කති. ඇතැමෙක් **උදුක්ඛලිත** මෝල්ගසෙන් කොටා කති. ඇතැමෙක් **අස්මෙන කොට්ටිතං** ගලෙන් කොටා කති. ඇතැමෙක් තමා වෙත වැටුණු කොළ ගෙඩි ආහාරයට ගනී යනු සම්බන්ධයි.
“කිසිවෙක් උදේ සවස ජලය වැඩීම කරයිද මගේ ශිෂ්‍යයෝ ජලය වැඩීමේ අභිෂේකයේ ඈත කාලයේ සිට නිරත වී සිටිති.”
ඉතා ඈත කාලයේ පටන් මගේ ශිෂ්‍යයෝ පිරිසිදු බව කැමැත්තේ උදේ සවස ජලය වැඩීම කරයි යන අර්ථයයි. කිසිවකු **තොයාභිසෙක චරණා** ජලයෙන් තමන් අභිසිංචනය කරයි යන අර්ථයයි.
“ඉතා හොඳින් වැඩුණු නිය හා ලොම් ඇත්තේ මැනවින් යුතු දත් පෙළ ඇති සිල් සුවඳින් සුවඳවත් මගේ ශිෂ්‍යයෝ ඉතා බැරෑරුම් දේ කරන්නේය.”
එහිදී ඔවුහු **දුරාසදා මම සිස්සා** කිසිලිවල, කිසිලි දෙකේම දෙපස අත්පාවල හටගත් දිග නිය හා ලොම් ඇත්තේ යන අර්ථයයි. දැළිපිහිය පාවිච්චි නොකරසන ලද යන අදහසයි. **පංක දන්තා** යනු ඉටි සුණු කිරි ගල් කැබලි ආදි සුදු නොකිරීමෙන් කහට බැඳුනු දත් ඇති යන අර්ථයයි. **රජස්සිරා** යනු තෙල් ගා වැඩීමාදිය නොකළ බැවින් දූවිලිවලින් වැසුණු හිස් ඇති යන අර්ථයයි. **ගන්‍ධිතා සීලගන්‍ධෙන** ධ්‍යාන සමාධි සමාපත්තිවලින් යුක්ත සීලයෙන් යුක්ත බැවින් ලෞකික සීල සුගන්ධයෙන් සියළු තැන සුවඳවත් වූ යන අර්ථයයි. **මම සිස්සා දුරාසදා** මේ ආදි කියන ලද අයුරින් ගුණාදියෙන් සමන්විත වූ නො ඇලීමට ගැටීමට හැකිවන්නේ මගේ ශිෂ්‍යයෝ යනු සම්බන්ධයයි.
[missing trans]
**පාතොව සන්නිපතිත්‍වා** යනු සියළු තැන ප්‍රත්‍යය පහළවූ උදේ ආහාරය පටන් මා සමීපයේ රැස්වූයේ යන අර්ථයයි. **උග්ගතපනා** ප්‍රකට වූ තපස් ඇති ප්‍රාර්ථනා කළ තපස් චර්යා ඇති. **ජටිලා** ජටා දරන්නා වූ තාපසයෝ. **ලාභාලාභං පකිතෙතත්‍වා** මැද කුඩා වූද මහත් වූද ලාභ අලාභ ප්‍රකටකොට, **තදා** ඒ කාලයේ අම්බරෙ අහස්තලයේ **ගච්ඡන්ති** යති යන සම්බන්ධයයි.
නැවත ඔවුන්ගේම ගුණයන් ප්‍රකාශ කරන්නේ “**එතෙසං පක්කමන්තානං**” ආදිය කීවේය. එහි අහසේ හෝ ගොඩබිම හෝ **පක්කමන්තානං** යන්නවුන්ගේ **එතෙසං** තාපසයන්ගේ වැහැරි සිවුරෙන් ජනිත වූ. **මහා සද්දො පවත්තති** ශබ්ද පවත්නේ යන අර්ථයයි. **මුදිතා හොන්ති දෙවතා** යනු මෙසේ මහා ශබ්ද පවත්වා යන්නා වූ. **අජිනචම්ම සද්දෙන** අඳුන් දිවිසම හඬින් සතුටු වූවෝ යහපති! යහපති! ආර්යනි යයි, සොම්නසට පැමිණියේ දේවතාවෝ මූලිකව සතුටු වෙත් යන සම්බන්ධයයි.
**දිසො දිසන්ති** ඒ සෘෂිවරු **අන්තලික්ඛචරා** ආකාශචාරී වූ, දක්‍ෂිණ දිශාවලට **පක්කමන්ති** යති යනු සම්බන්ධයයි. **සක්ඛ ලෙනුපත්‍ථද්ධා** යනු තමන්ගේ ශරීර බලයෙන් හෝ ධ්‍යාන බලයෙන් හෝ සමන්විත වූවෝ **යදිච්ඡකං** යම් යම් තැන යනු කැමැත්තේ. ඒ ඒ තැන **ගච්ඡන්ති** යනු
නැවත ඔවුන්ගේ ආනුභාවය ප්‍රකාශ කරමින් **“පඨවි කම්පකා එතෙ”** යන ආදිය කීවේය. එකල **එතෙ** සියළු තුන කැමැති පරිදි හැසිරෙන පොළොව කම්පා කරවන, පොළොව චංචල කරවන පිරුණු තේජස් ඇති, **දුප්පසහා** බොහෝ කොට අභිබවා යාමට නොහැකි වන්නේය යනුවෙන් **දුප්පසහා** නම් වේ. **සාගරොව අඛොභියා** යනු වෙනස් කැලඹීම්වලින් නොසෙල්වුනා වූ සාගරය මෙන් සමුද්‍රය මෙන් වෙනත් කැලඹීම්වලින් කම්පා කිරීමට නොහැකි වන්නාහු වෙත් යනු සම්බන්ධයයි.
**ඨානචංකමිනො කෙචි** යනු ඒ මගේ සිසුන් අතර ඇතැම් සෘෂිවරු ඨාන (ස්ථාන) සක්මන් ඉරියව් සම්පන්න වේ. ඇතැම් සෘෂිවරු **නෙසජ්ජිකා** පැතිරුණු ඉරියව්වලින් යුක්ත ඇතැම් සෘෂිවරු **පවත්තභොජනා** තමන් වෙත පැමිණි කොල ආහාරකොට ඇත්තේ, මෙබඳු ආකාර ගුණයෙන් යුක්ත බැවින් **දුරාසදා** යන සම්බන්ධයයි.
ඒ සියල්ලෝ ස්තුති පුද කරන්නේ **මෙත්තාවිහාරික** ආදිය කීවේය. එහි අප්‍රමාණ සක්වලවල අප්‍රමාණ සත්ත්වයෝ සුවපත් වෙත්වා’යි ආදි වශයෙන් සෙනෙහබර ලක්‍ෂණයෙන් මෛත්‍රිය පතුරුවා වාසය කරති. ආත්මභාවය පවත්වාගනිත් යනුයි. **මෙත්තා විහාරිකා** නම් වේ. **එතෙ** මගෙ ශිෂ්‍යයෝ යනු සම්බන්ධ අර්ථයයි. ඒ සියළු සෘෂිවරු **සබ්බපාණිනං** සියළු සත්ත්වයන්ට **හිතෙසී** හිතසැප ගවේෂණය කරන. **අනත්තුක්කංසකා** තමන් උසස්කොට නොසළකා අවමන් නොකර **කස්සචි** කිසියම් පුද්ගලයකු **න වම්භෙන්ති** පහත්කොට නොසිතයි යනු අර්ථයයි.
ඒ මගේ ශිෂ්‍යයෝ සීල සමාධි සමාපත්ති ගුණයෙන් යුක්ත බැවින් **සිංහරාජයා** මෙන් **අසම්භීතා** නිර්භයව **ගජරාජා ඉව** හස්තිරාජයා **ථාමවා** ශරීර බලයෙන්ද ධ්‍යාන බලයෙන් සමන්විත වූවෝ. **ව්‍යග්ඝරාජා ඉව දුරාසඳා** ගැටීමට නොහැකි වන්නේය. මා සමීපයට පැමිණෙන්නේය යන සම්බන්ධයයි.
ඉක්බිති තමන්ගේ ආනුභාවය ඉදිරිපත් කිරීම මාත්‍රය ප්‍රකාශ කරන්නේ. **විජ්ජාධරා** යන ආදිය කීවේය. එහි මන්ත්‍ර සජ්ඣායනා කරන, විද්‍යාධරයෝ ද, ගස් පර්වතවල වාසය කරන්නා වූ පොළෝතලවාසී **දේවතාවෝ** ද භූමියේ හා ගොඩබිමේ වසන **නාගයෝ ද, ගාන්ධර්වයෝ ද, දෙවියෝ ද, නපුරු රාක්‍ෂසයෝ ද, කුම්භාණ්ඩ දෙවියෝ ද, අසුර දේවතාවෝ ද,** කැමැති කැමැති දේ පතනසුළු වූයේ **ගුරුළෝ** ද ඒ විල ඇසුරුකොට ජීවත්වෙති යන සම්බන්ධයයි. ඒ විලෙහි විල සමීපයේ වාසය කරත් යන අර්ථයයි.
තවද තමන්ගේම ශිෂ්‍ය තාපසයන්ගේ ගුණ වර්ණනා කරමින්. **තෙ ජටා ඛාරිහාරං** යන ආදිය ප්‍රකාශ කළේය. ඒ සියල්ල ඉහත කියන ලද පරිච්ඡේදයෙහි **ඛාරිහාරං** යනු ජලය ගැනීමට ගන්නා කුඩා භාජනයක් ආදි තාපස පිරිකර බරයි.
යළිත් තමන්ගේ ගුණ ප්‍රකාශ කරමින් **උප්පාතෙ සුපිනෙචාපි** යන ආදිය කීවේය. එහි බ්‍රාහ්මණ ශිල්පයේ නිපුණත්වයට ගිය බැවින් නැකැත් ශාස්ත්‍රයේද කෙළ පැමිණි ‘මේ රාජ කුමාරවරු උපන්නා වූ නැකැත සුභය යහපත්ද අයහපත්ද උපන්නා වූ ලකුණුද, සිහිනයේ ප්‍රවෘත්තිද විචාරණ ලදුව, මේ සිහිනය යහපත්ය. මෙය අයහපත්ය. සිහිනය හටගැනීමේ කථාවද, සියළුම ස්ත්‍රී පුරුෂයෝ අත්පා ලක්‍ෂණ කීවේද? මැනවින් හික්මවන ලද්දේ සියළු දඹදිව පවත්නා වූයේ මන්ත්‍ර පද ද, ලක්‍ෂණ මන්ත්‍ර කොට්ඨාස ද, සියල්ල මම එකල මගේ තාපස කාලයේ දරමි යන සම්බන්ධයයි.
තමන්ගේ විස්තරය බුදුගුණ පෙරටුකොට ප්‍රකාශ කරන්නේ “අනෝම දස්සි” ආදිය කීවේය. එහි ලාමක බව නැති නිසා = අනෝම නම් වේ. අනෝමය. මංසචක්ඛු, දිවැස්, සමන්තචක්ඛු, ධම්මචක්ඛු, බුද්ධචක්ඛු ආදි වශයෙන් සියලු සත්ත්වයන්ගේ බැලීමද දැකීමද යම් භගවත්හු හට වේද, හෙතම භගවා නම් වේ. **අනෝමදස්සි** භාග්‍යවන්ත කරුණුවලින් යුක්ත නිසා **භගවා** නම් වේ. ලෝවැසියාට ජ්‍යෙෂ්ඨ බැවින්ද, ශ්‍රේෂ්ඨ බැවින්ද **ලෝකජෙට්ඨ** නම් වේ. උසභ, නිසභ, ආසභ යනුවෙන් ගවයන්ගේ ජ්‍යෙෂ්ඨයන්ගේ තිදෙනෙකි. එහි ගවයන් සිය දෙනෙකුගෙන් ජ්‍යෙෂ්ඨයා උසභ නම් වේ. ගවයන් දහසකින් ජ්‍යෙෂ්ඨයා නිසභ නමි. ගවයන් ලක්ෂයකින් ජ්‍යෙෂ්ඨයා ආසභ නම් වේ. මිනිසුන්ගේ ශ්‍රේෂ්ඨ ජ්‍යෙෂ්ඨ, ප්‍රතිවේධ කළ සියළු ධර්මයන් ඇති බැවින් සම්බුද්ධ නම් වේ. විවෙක කාමො හුදලා බව කැමැති වන්නේ. **හිමවන්තං** හිමාලය පර්වතයට **උපාගමි** යනු සම්බන්ධයයි.
**අජ්ඣොගහෙවා හිමවන්තං** යනු හිමාලය සමීපයට පැමිණ, පිවිසවා යන අර්ථයයි. සෙස්ස උඩ සඳහන් පරිද්දෙනි.
**ජලිතං** දිළිසෙන. **ඉන්‍දීවර** නිල් මානෙල් මල් මෙන්. **හුතාසනං** යාග හෝමාදියේ ආසක්ත වූ **ආදිත්තං** දිළිසෙන ගින්නක් මෙන්. **ගගනෙ** අහසේ බබළන්නා වූ **විජ්ජු** විදුලිය මෙන් මැනවින් පිපුණු සල්ගස මෙන් හුන්නා වූ **ලොකනායකං අද්දස** යන සම්බන්ධයයි.
දෙවියන්ට දෙවි වූයේ දේවදේව නම් වේ. ඒ **දෙව දෙවානං දිස්වා තස්ස ලක්ඛණං** දෙතිස්මහා පුරුෂ ලක්‍ෂණවලින් සමන්විත වූ ශරීරයක් ඇත්තේ [missing trans]
[missing trans]
[missing trans]
බුදුරදුන්ට ස්තුති පුද කරන්නා වූ තාපසයා **තුවං සත්‍ථං** යන ආදිය කීවේය. එහි ස්වාමීනි, **සබ්බඤ්ඤු** ඔබවහන්සේ දෙවියන් සහිත ලෝකයාට ආචාර්යවරයාය. ශාස්තෲවරයාය. උත්තම අර්ථයෙන්ම ඔබම, **කෙතු** උස්ය. මුළුලොව ප්‍රකාශ කරන්නා වූ ඔබම **ධජො**. ලෝකත්‍රයේ ඉගෙන ගත් බැවින් ඔබම **යුපො** ඔසවා තබන ලද ඉරියව් අඳින්න. සියළු සත්වවු ප්‍රාණීන්ට ඔබම **පරායණෙ** උතුම් පිහිට වේ. ඔබම **පතිඨො** පිහිටි යුතු ලෝකයේ මෝහාන්ධකාරය දුරුකරන ඔබම පහනක් මෙන් සිව්පා ඇත්තේ **දිපදුත්තමං** සිව්පා සතුන් අතර දීපයන්ට උත්තම වූ.
නැවත භාග්‍යවතුන් වහන්සේටම ස්තුති කරමින් **සක්කා සමුද්දෙ උදකං** යන ආදිය කීවේය. එහි අසූහාර දහසක් යොදුන් ගැඹුරු මුහුදේ ජලය ප්‍රමාණය මැනීමට හැකිවන්නේ යයි. ස්වාමීනි, සර්වඥයන් වහන්ස; ඔබවහන්සේගේ ඤාණ සම්භාරය මෙපමණ ප්‍රමාණයක්දැයි **ප්‍රමාණය** මැනීමට නොහැකිවන්නේ යන අර්ථයයි.
**තුල මණ්ඩලෙ** තරාදියක තබා පොළොව දැරීමට හැකිද? ස්වාමීනි; සර්වඥයන් වහන්ස, ඔබගේ ඤාණය දැරීමට නොහැකි වේමය යන සම්බන්ධයයි.
ස්වාමීනි; සර්වඥයන් වහන්ස, ආකාශ මුළු අහස්තලය රැහැනකින් හෝ අගුලකින් හෝ මැනීමට හැකි වන්නේය. ඔබගේ ඤාණය එසේ ප්‍රමාණ කිරීමට නොහැකි වෙයි යන අර්ථයි.
**මහා සමුද්දෙ උදකං** යනු අසූහාර දහසක් යොදුන් ගැඹුරු ඇති. **අඛිලං උදකංච** යොදුන් අනූහතර ලක්‍ෂයක් බහුල වූ. **අඛිලං පඨවිංච ජහෙ** සියළු පොළොව අතහැර සම කරන්නේය. **උපමාතො** උපමා වශයෙන් **න යුජ්ජරෙ** නොයොදන්නේය. ඤාණයම වඩාත් ශ්‍රේෂ්ඨ වේ යන අර්ථයයි.
**චක්ඛුම** පස් ඇස්වලින් යුක්ත නිසා චක්ඛුමන්ත වේ. එය ආමන්ත්‍රණ අර්ථයයි. දෙවියන් සහිතව පවත්නා ලෝකයයි. භූමි අර්ථයෙහි ස්වාමි වචනයයි. දෙවියන් සහිත ලෝකය ඇතුළත් වේ. **යෙසං** යම් පමණ සත්ත්වයන්ගේ **චිත්තං පවත්තති** මේ සිත් ඇති සත්ත්වයෝ **තව ඤාණම්හි අන්තො ජාලගතා** ඤාණ ජාලයෙහි ඇතුළට පිවිසියේ යන සම්බන්ධයයි. ඤාණ ජාලයෙන් සියළු සත්ත්වයන් දකියි යන අර්ථයයි.
ස්වාමීනි, **සබ්බඤ්ඤු** සියළු ධර්ම දන්නා තැනැත්ත; ඔබ **යෙන ඤාණෙන** සතරමග සම්ප්‍රයුක්ත සියළු **උත්තම බොධිං** නිවන, **පත්තො** අධිගම කළේය **මද්දසි** යනු ඒ නුවණින් **පරතිත්‍ථියෙ** අන්‍ය තීර්ථකයන් මර්ධනය කරහි, අභිබවා යන්නෙහිය යන සම්බන්ධයයි.
ඒ තාපසයා විසින් ස්තුති ආකාරයෙන් ප්‍රකාශ කරන්නා වූ ධර්ම සංග්‍රහකාරක තෙරවරු මේ ගාථා ස්තුතිකොට කීවාහුය. එහි **ඉමාගාථා** යනු මෙපමණ කියන ලද මේ ගාථාවන්. **ථවිත්‍වාන** ස්තුතිකොට නමින් සුරුචි නම් තාපසයා සෙසු අටුවා කථාවල **සරද** මානවකයා යයි සඳහන් වේ. අටුවාවේ ආ පාඨයම ප්‍රමාණ වේ. නැතහොත් සුන්දර වූ **රුචි** අධ්‍යාශය වශයෙන් නිර්වාණයට ආලය කරන නිසා ඔහුට **සුරුචි** යයි කියනු ලැබේ. ඉන්ද්‍රිය දමනය පිණිස සංවරව ගමන් කරයි. පවතියි යනුවෙන් **සරද** නම් වේ මේ අර්ථ දෙකම ගතයුතුය. [missing trans]
[missing trans]
[missing trans]
[missing trans] **පමෙතවෙ** ප්‍රමාණ කිරීමට නොහැකි වෙයි යන සම්බන්ධයයි.
**සුඛුමච්ඡිකෙන** සියුම් වූ සිදුරකින් **ජාලෙන** යම් මහා සමුද්‍රය **උදකං පරික්ඛිපෙ** හාත්පස වටකොට පවත්තේය. මෙසේ වටකොට ඇතිකල්හි **යෙ කෙචි** පාණීහු **උදකෙ** ජලයෙ සියල්ලෝ උපන්නෝය. **අන්තො ජාලගතා** **සියුං** වන්නේ යන අර්ථයි.
එය උපමාවකින් දක්වන්නෙමි. **තථෙවහි** යන ආදිය කීවේය. එහි යම්සේ ජලයේ උන් ප්‍රාණීහු ජලය ඇතුළත ගියේ වෙත්. **තථෙව මහාවීර** මහාබෝධි ඥානය පිණිස වීර්ය වඩන්නනි. **යෙ කෙචි පුථු** නොයෙක් **තිත්‍ථියා** මිථ්‍යාදෘෂ්ටික තීර්ථකයෝ දිට්ඨිගහන පක්ඛන්නා දෘෂ්ටිවලට බැසගත්තේ පවිටුවූවෝ **පරාමාසෙන** ස්වභාවයෙන්ම අනුන්ගේ දෘෂ්ටිවල එල්බගත්තේ **මොහිතා** වසා දමා සිටිත්.
**තව සුද්ධෙන** නික්ලේශ වශයෙන් **ඤාණෙන අනාවරණ** දැකීමෙන් සියළු ධර්මයන්ගේ ආවරණ රහිත දර්ශනයෙන් හා සීලයෙන් යුතු එතෙ සියළු තීර්ථකයෝ **අන්තො ජාලගතා **ඤාණ ජාලයෙන් අන්තයට ප්‍රවේශ වූවෝ. එසේම යන සම්බන්ධයි. **ඤාණං තෙ නාතිවත්තරෙ** යනු ඔබගේ ඤාණය ඒ තීර්ථකයෝ නොහික්මවති යන අර්ථයයි.
මෙසේ ප්‍රකාශ කරන ලද්ද අවසානයේ බුදුරදුන්ට තමන්ගේ විවරණය ඉදිරිපත් කිරීමට **භගවා තම්හි සමයෙ** යන ආදිය කීවේය. එහි යම්කලෙක තාපසයා බුදුරදුන්ට තුති කළේද? ඒ ස්තුතිය පිණිස සොයන කාලයේ සංඛ්‍යාව ඉක්මවූ පිරිවර සේනාව **ජිනො සමාධිම්හා** අර්පිත සමාධියේ **වුට්ඨ හිත්‍වා** නැගී සිට සියළු දඹදිව දිවැසින් බැලුවේය යන සම්බන්ධයයි.
ඒ **අනොමදස්සිස්ස** අනෝමදස්සි නම් බුදුරදුන්ට **මුනිනො** මෞන සංඛයාත ඤාණයෙන් සමන්විත වූයේ, **නිසභො නාම සාවකො සන්ත චිත්තෙහි** සංසිඳවන ලද කෙලෙස් මනසින් යුතුව **තාදිහි** ඉටු අනිටු දේ කෙරෙහි කම්පා නොවන ස්වභාවයෙන් යුක්ත බැවින්, **ඛීණාසවෙහි සුද්ධෙහි** පිරිසිදු කාය කර්ම ආදියෙන් යුක්ත බැවින්, **ජලභිඤ්ඤෙහි** **තාදිහි** අෂ්ටලෝක ධර්මයෙන් කම්පා නොවන ස්වභාවයෙන් යුක්ත **වූයේ සත සහස්සෙහි පරිවූතො බුද්ධස්ස චිත්තං අඤ්ඤාය** දැන **ලොකනායකං උපෙසි** එකෙණෙහි සමීපයට පැමිණියේය යන සම්බන්ධයයි.
ඔවුහු එසේ ආවා වූ සමානය. **තත්‍ථ** බුදුරදුන් සමීපයේ **අන්තලික්ඛෙ** ආකාශයේ **ඨිතා** බුදුරදුන් ප්‍රදක්‍ෂිණා කළහ. **තෙ** සියල්ලෝ **පඤ්ජලිකා** නමස්කාර කරමින් අහසින් බුදුන් සමීපයට **ධතරුං** බැසගත්හ යන සම්බන්ධයයි.
නැවත විවරණ දීම් වශයෙන් පූර්වභාග කරණය ප්‍රකාශ කරමින් **සිතං පාතුකරි** යන ආදිය ප්‍රකාශ කළේය. ඒ සියල්ල ඉහත සඳහන් පරිදි වේ.
**යො මං පුප්ඵෙන** යනු යම් තාපසයකු මා කෙරෙහි සිත් පහදවා, නොයෙක් මල්වලින් මා පූජා කළේය. **ඤාණඤ්ච** මගේ දැනුම **අනූ** නැවත නැවත ථවි ස්තුති කළේය. **තම්හං** යනු යම් තාපසයකු වූ මම **කිත්තයිස්සාමි** ප්‍රකට කරන්නෙමි. **මම භාසතො** කියන්නා වූ මගේ වචන **සුණාථ** ශ්‍රවණයට ගනිවු! මෙනෙහි කරවු!
**පච්ඡමෙභව සම්පත්තෙ** යනු ව්‍යාකරණ දෙනු ලබන්නේ බුදුරදුන් මෙසේ වදාළ සේක. එහි පසුව අවසාන කාලයේ භව සම්පත්තියක් ඇතිකල්හි **මනුස්සත්තං** මනුෂ්‍ය ජාතිය **ගමිස්සති** මිනිස්ලොව උපදින්නේය යන අර්ථයයි. රූප, ධන, වයස, කුල, කේසර පින් යන සාරවලින් සාරවත් වූයේ යන අර්ථයයි. **සාරිනාම බ්‍රාහ්මණි කුච්ඡිනා ධාරයිස්සති** යනුවෙන්,
ව්‍යාකරණ මූලය ආරම්භ කරයි. **අප්පමෙය්‍ය ඉතො කප්පෙ** යන මෙහි අග්‍ර ශ්‍රාවකයන් දෙදෙනා අතර එකකු අසංඛෙය්‍ය කල්ප ලක්ෂයක් පාරමී පිරිය යුතුය. එසේම ගාථා බන්ධනය සැප පිණිස අතුරු අර්ථය ප්‍රකාශ කිරීම පිණිස මෙසේ කියන ලද්දේ යයි දතයුතුය.
**සාරිපුත්තොති නා මෙත හෙස්සති අග්ගසාවකා** යනුවෙන් විවරණ දුන් සේක. ව්‍යාකරණ දී එයට ස්තුති කරමින් ඒ බුදුරදුන් **අයං භාගිරම්** යන ආදිය කී සේක. ගංගා, යමුනා, සරභු, මහී, අචිරවතී යන පංචමහා ගංගාවන් අතර මේ භාගිරම් නම් පළමු මහා ගංගාව වේ. **හිමවන්තප්පභාවිකා** හිමාලයේ සිට පැමිණියා වූ අනෝතප්ත විලෙන් මුල්කොට ඇති **මහොදධිං** මහා ජලස්කන්ධය **අප්පයන්ති** පැමිණෙත්. **මහාසමුද්දං** මහා සාගරය අප්පෙති. වෙත පැමිණෙන අයුරිනි. **තථාචව අයං සාරිපුත්තො සකෙ තීසු විසාරදො** තමන්ගේ කුලයෙහි පවතින්නා වූ ත්‍රිවේදයේ පරතෙරට ගිය. **පඤ්ඤාය** අපිරිසිදු නොවූ ඤාණයෙන්, පැතිරුණු ගැඹුරු දැනුමෙන් **පාරමිං ගන්තවා** තමන්ගේ ශ්‍රාවක ඤාණයේ කෙළවරට ගොස් **පාණිනො** සියළු සත්ත්වයන් **තප්පයිස්සති** සන්තර්පණය කරන්නේය. ඉතා හිතවත් බව කරන්නේය යන අර්ථයයි.
**හිමවන්තං උපාදායා** යනු හිමාලය පර්වතය මුල්කොට ඇති. **මහොදධිං** මහා සමුද්‍රයේ ජලභාරය ඇති සාගරය කෙළවරකොට ඇති **එත්‍ථන්තරෙ** මේ පර්වතය හා සාගරය යන දෙක අතර මැද, **යං පුලිනං** යම් පමන වැලි රාශියක් ඇත්තේද? **ගණනාතො අසංඛියා** එය සංඛ්‍යාව ඉක්මවන්නේය.
**තම්පි සක්කා අසෙසෙන** යනු ඒ වැල්ලද නිරවශේෂ වන්නේය. **සංඛාතුං** හැකිවන්නේය. එය **ගණනා යථා** ගණන් කළහැකි වේ යනු සම්බන්ධයි. එසේම **සාරිපුත්තස්ස පඤ්ඤාය අන්තො** සැරියුත් තෙරුන්ගේ ඤාණය කෙළවරකට පත් නොවන්නේය යන අර්ථයයි.
**ලක්ඛෙ - භවිස්සති ලක්ඛෙ** ඤාණ ලක්‍ෂණයෙහි ද, ඤාණයේ එක කොටසක් ද, **ඨපියමානම්හි** තැබූ කල්හි **ගංගාය වාලුකා ඛීයෙ** පිරිහීමට ඉවරවීමට යන්නේය යන අර්ථයයි.
**මහා සමුද්දෙ** අසූහාර දහසක් යොදුන් ගැඹුරු ඇති සිවුමහා සාගරයයි. **ඌමියො** ගවුවක් පමණ ප්‍රභේදගත මුහුදු රැලි ඇති. **ගණනාතො අසංඛියා** සංඛ්‍යාව ගණන විරහිත වෙති. **එසේම සාරිපුත්ත තෙරුන්ගේ ප්‍රඥාවේ කෙළවරක් න හෙස්සති** නොවන්නේය යන අරුතයි.
ඒ හෙතම මෙසේ ප්‍රඥාවන්ත සාරිපුත්ත තෙරුන් ගෞතම ගෝත්‍රයට අයත් බැවින් **ගොතම** නම් වේ. ශාක්‍ය කුලයේ ජ්‍යෙෂ්ඨයා බැවින් **සම්බුද්ධ සක්‍යපුංගවං ආරාධයිත්‍වා** වත්පිළිවෙත්වලින් සීලාදි ආචාර ධර්මවලින් සිත් සතුටුකරවා **පඤ්ඤාය** ශ්‍රාවක ඥාතියෝ **පාරමිං** කෙළවරට **ගනත්‍වා** ගොස් ඒ බුදුරදුන්ගේ අග්‍රශ්‍රාවක වන්නේය යන සම්බන්ධයි.
හෙතම මෙසේ අග්‍රශ්‍රාවක තනතුරට පැමිණියේ **සක්‍යපුත්තෙන** බුදුරදුන් විසින් ඉෂ්ට අනිෂ්ට ස්වභාවයෙන් කම්පා නොවන්නේ **පවත්තිතං** ප්‍රකට කරන ලදි. **ධම්මචක්කං** සද්ධර්මය **අනුවත්තෙස්සති** විනාශ නොවී දරන්නේය. **ධම්මවුට්ඨියො** ධර්මදේශනා සංඛ්‍යාත වර්ෂාව **වස්සෙන්තො** දේශනා කරන්නේ, ප්‍රකාශ කරන්නේ, විවරණය කරන්නේ, බෙදා දක්වන්නේ අර්ථ විභාග දක්වන්නේ, පවත්නේය යන අර්ථයයි.
**ගොතමො සක්‍ය පුංගවො** භාග්‍යවතුන් වහන්සේ **එතං සබ්බං අභිඤ්ඤාය** විශේෂ ඤාණයෙන් දැන **භික්ඛු සංඝෙ** ආර්ය පුද්ගලයන් මැද **නිසිදිත්‍වා අග්ගට්ඨානෙ** සියළු ප්‍රඥාදි ගුණ ගණයෙන් පැතිරී උච්ච ස්ථානයේ සිටින්නේ **ඨපෙස්සතිති** තබන්නේය යනු සම්බන්ධයි.
මෙසේ උන්වහන්සේ ලද ව්‍යාකරණ ඇත්තේ සොම්නසට පැමිණ ප්‍රීති සොම්නස් වශයෙන් උදානය ප්‍රකාශ කරමින් **අහො මෙ සුකතං කම්මං** යනාදිය කීවේය. එහි **අහො** යනු විශ්මයාර්ථයේ නිපාතපදයකි. **අනොමදස්සිස්ස** බුදුරදුන්ගේ **සත්‍ථුනො** ශාස්තෲන්ගේ **සුකතං** මැනවින් කරන ලද්ද අදහා, කරන ලද කර්මය පින් කොටස, අහෝ විශ්මයකි. නොසිතිය හැක්කකැයි යන අර්ථයයි. ඒ බුදුරදුන්ගේ **අහංකාරං** පින් රාශියකොට **සබ්බත්‍ථ** සියලු ගුණ සමූහය කෙළවරට පැමිණියේ **ගතො** පරම නිෂ්ඨාවට පැමිණියා වූ ඒ භාග්‍යවතුන් වහන්සේ අහෝ පුදුමයකි යන සම්බන්ධයි.
**අපරිමෙය්‍ය** යනු සංඛ්‍යා ඉක්මවා ගිය කාලයෙහි **කතං** කරන ලද කුසලක කර්ම බව, **ඉධ** මෙ පශ්චිම ආත්මභාවයේ **ඵලං** විපාක දැක්වීය. සුමුත්තො දක්‍ෂයා විසින් දුනු වේගයෙන් දමා ගැසුවේ, **සරවෙගො ඉව අහං** ඊතල වේගය මෙන් මම ඒ පුණ්‍ය ඵලයෙන් කෙසේ **ඣාපයිං** දවාලූයෙමි යන අර්ථයයි.
තමන්ගේම ක්‍රියාව ප්‍රකාශ කරමින් **අසංඛත** ආදිය කීවේය. එහි **අසංඛතං** යනු සංඛ්‍යාව රහිත ආත්මභාවයට පැමිණ නොකරන ලද යන අර්ථයයි එය අසංඛත නම් වේ. **නිබ්බාණං** කෙලෙස් විනාශ කිරීමේ ස්වභාවයෙන්. **අමලං** පිිහිටුවා වූ. **පදං ගවෙසන්තො** නිවන්පදය සොයන්නේ. **සබ්බෙ තිත්‍ථියෙ** සියළු තීර්ථාකාරයන් දක්නා ලද පුද්ගලයන් විචිනං පරීක්‍ෂා කරන්නේ **තදාහං** එකල ඒ මම **භවෙ** කාමාදි භවයෙහි **සංසරිං** පරිභ්‍රමණය කළෙමි.
තමන්ගේ අදහස ප්‍රකාශ කරමින් **යථාපිබ්‍යාධිපොසො** යනාදිය කීවේය. එහි **බ්‍යාධිතො** යනු රෝගාදියෙන් පෙලුනා වූ **පොසො** මිනිසා. **ඔසධං පරියෙසෙය්‍ය** එසේ මම **අසංඛිත වූ නිර්වාණ පදය සොයමින් අබ්බොච්ඡින්නං** සසර පුරා සැරිසැරුයෙමි. **පඤ්චසතං** ජාති පන්සියයක් ආත්ම භාවවල **සෘෂි ප්‍රවෘජ්‍යාවෙන්** පැවිදි වූයෙමි.
**කුතිත්‍ථං සඤ්චරිං අහං** යනු ලාමක තීර්ථයන් කරා ගමන් කරන මම සැරිසැරුයෙමි.
**සාරත්‍ථිකො පොසො** හරවත් දේ සොයන පුරුෂයා **කදලිං ද්වෙධා ඵාලයෙ** යනු කෙසෙල් කඳ ඉදින් දෙපරිදි පළන්නේ ද **න තත්‍ථ සාරං වින්‍දෙය්‍ය** යනු පළා එහි කෙලෙස් කඳේ හරයක් නොලබන්නේය. **සො** මිනිසා **සාරෙන රිත්තකො** තුච්ඡ හිස් යන අරුතයි.
[missing trans] එසේම, **ලොකෙ තිත්‍ථියා** නානාතීර්ථකයෝ **බහුජ්ජනා අසංඛත්තෙ** නිර්වාණයෙන් **රිත්තා** හිස් යයි සැලකේ. **සෙ** යනු නිපාතපදයකි.
පශ්චිම භවයෙහි සොයමින් සිටින්නේ බ්‍රහ්ම බන්‍ධු බ්‍රාහ්මණ කුලයේ උපන්නෙම්, **අහං-මම** වීමි යන අරුතය. **මහාභොගං ඡඩ්ඩයිත්‍වා **යනු මහත් භෝග ස්කන්ධයන් කෙළපිඬක් මෙන් ඉවත දමා, **අනගාරියං** කෘෂි, වෙළඳ ආදි ක්‍රියාවලින් තොරවූ තාපස ප්‍රවෘජ්‍යාවෙන්. **පබ්බජිං** පිළිපන්නෙමි යන අර්ථයයි.
**අජ්ඣායකො -පෙ- මුනිං මොනෙ සමාහිතං** මෝන යයි ඤාණයට කියනු ලැබේ. ඒ ඤාණයෙන් සමන්විත වූයේ මුනි නම් වේ. ඒ මුනි වෘත්තයෙහි මනා ලෙස යොදන ලද්දේ තබන ලද එකඟ වූ සිත් ඇත්තේ යන අර්ථයයි. ආගු සංඛ්‍යාත පාප නොකරන නිසා නාග නම් වේ. **අස්සජි තෙරුන්** ඒ **මහානාග** නම් වේ. මැනවින් පිපුණු විකසිත වූ **පියුම යම්සේ** බබළන්නේ යන අර්ථයයි.
**දිස්වා මෙ පුච්ඡිතං අමතං පදං** යනු ඉහත අර්ථ ගන්වන ලදි.
**වීථින්තරෙ** යනු වීදි අතර **අනුප්පත්තං** පැමිණි, එළඹි ඒ තෙරුන්. **උපගන්ත්‍වාන** සමීපයට ගොස් මම විචාළෙමි යන සම්බන්ධයයි.
**කිදිසන්තෙ මහාවීරා** යනු සියළු ප්‍රඥාවන්ගෙන් සමන්විත පුරුෂය, ශාසනයේ රහතුන් අතර පළමුව ධම්මචක්‍රය පවත්වන අවස්ථාවේ රහත් ඵලයට පත් මහාවීරය, අනුජාත පිරිවර බහුල වූ **මහායසතෙ** ඔබට බුුදුරදුන් කෙබඳු ආකාරද? **සාසනං ධම්මං** දේශනා සංඛ්‍යාත ශාසනය සම්බන්ධ වේ. **භො** සොඳුරු මුහුණැත්ත, **මෙ** මට **සාධු** යහපත් **සාසනං කථයස්සු** සසුන කියනු මැනවි යන අර්ථයයි.
හෙතම කථාකරන ආකාරය පෙන්වමින් ‘සො මෙ පුට්ඨො’ ආදිය කීවේය. එහි **සො** යනු **අස්සජි තෙරුන් මෙ** මා විසින් **පුට්ඨො** ශාසනය කෙබඳු ආකාරයදැයි කියන ලද්දේ **සබ්බං සාසනං** අර්ථය ගැඹුරු බැවින්. **ගම්භීර** නමි. දේශනා ධර්මයද, ප්‍රතිවේධ කළයුතු ධර්මයද, ගැඹුරු බැවින් ගම්භීර නම් වේ. පරමාර්ථ සත්‍යය බෙදා දක්වන බැවින්, **නිපුණං පදං** නිර්වාණය - **තණ්හා සල්ලස්ස හන්තාරං** සියළු සසර දුක් විනාශ කරන නිසා. **අපනූදනං** ක්‍ෂය කරන ධර්මයකැයි සම්බන්ධ වේ.
ඔහු විසින් කියන ආකාර පෙන්වමින් ‘යෙ ධම්මා’ ආදිය කීවේය. **හෙතුපභවා** හේතුවෙන්, කාරණයෙන් උපන්නා වූ හටගත්, මැනවින් හටගත්, උපන් බැවින් විශේෂයෙන් උපන් බැවින් **යෙ ධම්මා** යම් ප්‍රත්‍ය සහිත සංස්කාර ධර්මයෝ වෙති. විද්‍යමාන වෙත්. පහළ වෙත් යන සම්බන්ධයයි. **තෙසං** ධර්මයන්ගේ **හෙතුං** කාරණාව. **තථාගතො ආහ**. වදාළ සේක. **තෙසංච යො නිරොධො** යනු ඒ හේතු ධර්මයන්ගේ යම් නිරුද්ධ වීමක් වේද, නසන ස්වභාවයක් වේද. **එවං වාදී මහා සමණො** යනු සීල සමාධි ප්‍රඥා ආදි ගුණ පිරිවර මහත් ලෙස පාපයන් සංසිඳවන ලද පාපයන් විධ්වංසනය කළ මහා ශ්‍රමණයෝ භාග්‍යවතුන් වහන්සේ මෙබඳු වාදියෙකි. හේතු සංසිඳවීමෙහිලා ප්‍රියවචන දොඩන සේක. කියන ලද්දේ යන අර්ථයයි.
ඉක්බිති කියන ලද ධර්මය අසා තමා විසින් ප්‍රත්‍යක්‍ෂ කරන ලද ප්‍රකාරය දක්වමින්, **“සො හං” **යන ආදිය කීවේය.
**එසෙව ධම්මො යදි තාවදෙවා** යනු, ඉදින් මෙයින් එතරවීමක් නැත. මෙපමණමය. මේ සෝවාන්ඵලයම පැතිය යුතුය. එපරිදි මේ ධර්මයම යන අර්ථයයි. **පච්චබ්‍යත්ථ** නුඹලා ප්‍රතිවේධ කළෝ. **අසොකං** **පදං** නිර්වාණයයි. අප විසින් මේ පදය **බහුහි කප්පන චුතෙහි අදිට්ඨමෙව.**
**යවාහං ධම්මං ගවෙසන්තො** යනු යම්බඳු මට ධර්මය ශාන්තිපදය සොයන්නේ, පර්යේෂණය කරන්නේ. **සො මෙ අත්‍ථො අනුප්පත්තො** යනු හෙතම සොයාබැලිය යුතුය යන අර්ථයයි. මා විසින් පැමිණියේ සපැමිණියේය. දැන් වනාහි මෙ මට **නප්පමජ්ජිතුං** අප්‍රමාදීවීමට සුදුසු කාලය යයි යන අර්ථයයි.
මම **අස්සජි** තෙරුන් විසින් **තොසිතො** කරන ලද සොම්නස් ඇත්තේ නිශ්චලව නිර්වාණ පදයට **පත්‍වාන** පැමිණි සහායක කෝලිත මානවකයා සොයන්නේ අසපුවට පැමිණියේ යන අර්ථයයි.
**දූරතොව මමං දිස්වා** යනු අසපුවට නුදුරින්ම එන්නා වූ මා දැක **සුසික්ඛිතො මෙසහායො** හිඳීම් සැතපීම් ආදි ඉරියව්වලින් යුක්තව, සමගි වූ ඉදං මතු කියනු ලබන්නාව, **වචනං අබ්‍රවී **වචන කීවේය යන අර්ථයයි.
පින්වත් මිත්‍රය, **පසන්න මුඛනෙත්තොසි** ප්‍රසන්න වූ ශෝභන වූ දීප්තිමත් වූ මුවින් හා නෙත්වලින් යුතුව වෙහි. **මුනිභාවො ඉව තෙ දිස්සති** මුනිභාවය මෙන් ප්‍රකට වේ යන අර්ථයයි. නුඹ **අමතාධිගතො** අමෘත වූ නිර්වාණය අධිගම කළෙහි **කච්චි අච්චුතං නිබ්බාණං පදං** කිසිවක් අධිගම කළේද? විචාරමි යනු අර්ථයයි.
**සුභානුරූපො ආයාසී** යනු ශුභ වූ ප්‍රසන්න වර්ණ ඇති, සුදුසු රූප ඇතිව ලැබී ආවේද? **ආනෙඤ්ජකාරිතො විය** යනු කඩු තෝමරවලින් කරන ලද හික්මවන ලද ඇතකු මෙන් **දන්තොව** තුන්මාසයකින් මැනවින් හික්මුණේ මෙන් බහා තබන ලද පාප ඇති බැවින් **බ්‍රාහ්මණ වූ දන්තදමථො** ශික්‍ෂාවෙන් හික්මවූ නිර්වාණ පදයෙහි **උපසන්තො** උපශාන්ත වූයේ දැයි විචාළේය.
ඔහු විසින් විමසන ලදුව **“අමතං මයා”** යනාදිය කීවේය. එය උඩ සඳහන් පරිදිමය.
**අපරියොසිත සංකප්පො** යනු අනාගතයේ එක බුදුවරයකුගේ අග්‍ර ශ්‍රාවකයා වන්නේය යන ප්‍රාර්ථනාවෙන් කෙළවරට සපැමිණි සංකල්පනාව ඇති යන අරුතයි. **කුතිත්ථෙ** නොයා යුතු මාර්ගයේ **අහං සංචරිං** ඇවිද්දෙමි- ස්වාමීනි; ගෞතමයන් වහන්ස, ලෝකජ්‍යෙෂ්ඨයන් වහන්ස; **තව දස්සනං ආගම්ම** පැමිණ **මම සංකප්පො** මගේ ප්‍රාර්ථනාව පුරන ලද්දේ, අර්හත් මාර්ගාධිගමයෙන් ශ්‍රාවක පාරමී ඤාණයට පැමිණීමෙන් පිරිපුන් වූයේ යන අදහසයි.
**පඨවියං පතිට්ඨාය** යනු පොළොවේ උපන්නෝ **සමයෙ** හේමන්ත කාලයේ **පුප්ඵන්ති** පිපෙත්. **දිබ්බගන්‍ධා** සුවඳ ඉතා සියුම් ලෙස හමා යති. පැතිරෙති. **සබ්බපාණිනං** සියලු දිව්‍ය මනුෂ්‍යයන් **තොසෙන්ති** සොම්නසට පැමිණියේ වෙති.
යම්සේ **තථෙවාහංමහාවීර** යනු මහාවීර්යවන්තයාණනි, සක්‍යකුලයෙන් උපන් මහ පිරිවර ඇත්ත; **තෙ** ඔබගේ **සාසනෙ පතිට්ඨාය** මම පිහිටා **පුප්ඵිතුං** අර්හත් මාර්ග ඤාණයෙන් විකසිත වීමට **සමයං** කාලය **එසාමි** ගවේෂණය කරමි. එසේ වෙහි යන සම්බන්ධයයි.
**විමුත්ති පුප්ඵං** යනු සියලු ක්ලේශවලින් මුදනු ලබන්නේ, මිදීම් වශයෙන් හේ විමුක්තිය, අර්හත්ඵල විමුක්ති සංඛ්‍යාත මල්, විමුක්ති පුෂ්ප නම් වේ. එසන්තො ගවේෂණය කරන්නේ, එයද **භවසංසාර මොචනං** කාමභවාදි භවවල සැරිසැරීම ගමන් කිරීම භව සංසාරං එතැනින් මිදීම භව සංසාර මෝචනයයි. **විමුත්තිපුප්ඵලාභෙන** යනු මිදීමය. මිදීම් වශයෙන් කරන ලද සම්භාරය මෙපමණකැයි විමුක්ති නම් වේ. අග්‍රඵලය, පිපෙත් විකසිත වෙත්. මෙපමණකින් හික්මෙත්. පුෂ්පය, විමුක්තියම පුෂ්පකොට ඇත්තේ විමුක්ති පුෂ්ප නම් වේ. ලැබීම = **ලාභො** විමුක්ති පුෂ්පයාගේ ලාභය විමුක්ති පුෂ්පලාභය ලබන ලද බැවින් **සබ්බපාණිනං** සියලු සත්ත්වයන් **තොසෙමි** සොම්නසට පමුණුවමි යන අර්ථයයි.
**යාවතා බුද්ධ ඛෙත්තම්හි** යන ආදියෙහි, **චක්ඛුම** පසැස්වලින් යුතු තැනැත්ති යම්බඳු තැනක රතන සූත්‍රාදිය පිරිත් කළ අණින් ආනුභාවයෙන්, පවත්වයි. එපමණ ලක්‍ෂයක් කෝටියක් සක්වල බුද්ධ ක්‍ෂේත්‍රයයි. **ඨපෙත්‍වාන මහාමුනිං** සම්මා සම්බුදුරදුන් වර්ජනයකොට අවශේෂ සත්ත්වයන් කෙරෙහි අන්‍ය වූ කිසිවෙකු **තව පුත්තස්ස** ඔබගේ පුත්‍රයා විසින් මට **පඤ්ඤාය සදිසො** සමා නැත යන සම්බන්ධය සෙස්ස උඩ සඳහන් පරිද්දෙනි.
**පටිපන්නා** යනු චතුමාර්ග ඵලයෙන් සමන්විත වූ **ඵලට්ඨා** අර්හත් ඵලයෙහි පිහිටියා වූ **සෙක්ඛඵල සමංගිතො** යට සඳහන් ත්‍රිවිධ ඵලයන්ගෙන් සමන්විත වූ මේ ආර්ය අටපිරිස භික්‍ෂූහු **උත්තමත්‍ථං** නිර්වාණයට **ආසිංසකා** ගවේෂණය කරන්නේ ඒ ප්‍රඥාවන්ත වූ **පරිවාරෙන්ති සදා** සියලු කල්හි සේවනය කරති ඇසුරු කරති. පයිරුපාසනය කරති යන අර්ථයයි.
කාය, වේදනා, චිත්ත, ධම්ම යන අනුපස්සනා සංඛ්‍යාත සතර සතිපට්ඨානයන්ගේ දක්ෂ වූ සති සම්බොජ්ඣංගාදීන්ගේ පවත්නා වූ බෝධි අංග ධර්මයන්ගේ වැඩීම පිණිස, වර්ධනය පිණිස **රතා** ඇලුණා වූ,
**උළුරාජාව** තාරකා රජ මෙන් **ශෝභමානවෙහි**.
ගස් පර්වත සත්රුවන් ආදිය දරන නිසා = ධරණී නම් වේ. දැරීමට සුදුසු හටගත් වර්ධනය වූ නිසා ධරණීරුහ නම් වේ. ගස් පොළොවේ පිහිටුවා **රුහන්ති** වැඩෙත්. වෘද්ධියට මහත්බවට පැමිණෙති. **වෙපුල්ලතං** විපුල බවට, පිරිපුන් බවට පැමිණෙත්. **තෙ** ඒ ගස් ක්‍රමයෙන් **ඵලං දස්සයං** යනු ඵල දරන්නේය යන අර්ථයයි.
යළිත් බුදුරදුන්ට ස්තුති කරන්නේ **“සින්‍ධු සරස්සති”** යන ආදිය කීවේය. එහි **සින්‍ධු** නම් ගංගාව ද, **සරස්වතී** නම් ගංගාවද, **නන්‍දිය** ගංගාව ද, **චන්‍දභාගි** නම් ගංගාවද **ගංගා** නම් ගංගාවද **සන්‍දමානානං** යන්නා වූ **එතාසං** ගංගාවන්ගේ **සාගරො’ව** සමුද්‍රයම **සම්පටිච්ඡති** පිළිගනියි. දරයි. එසේ මේ සියළු ගංගාවෝ **පුරිමං නාමං සින්‍ධුවාරිගංගා** අධික කොට ඇති පළමු නාමයෙන්ම ප්‍රඥප්තියෙන් ව්‍යවහාර කරයි. **ජහති** දුරු කරත්. **සාගරොත්‍වෙව** සාගරයම **ඤායති** ප්‍රකට වෙයි. යම්සේ **තථෙව** එසේම **ඉමෙචතුබ්බණ්ණා** ක්‍ෂත්‍රිය වෛශ්‍ය බ්‍රාහ්මණ ශුද්‍ර යන සතර කුලයෝය. **තවන්තිකෙ** ඔබ සමීපයේ ඇසුරේ **පබ්බජිත්‍වා** පාත්‍ර කාෂාය සිවුරු දරන්නා වූ පිරිවර හැසිරෙන **පුරිමං නාමං** දුරුකරත්. **බුද්ධපුත්තා** යනු බුදුරදුන්ගේ ඖරස පුත්‍රයෝ යයි **ඤායරෙ** ප්‍රකට වන්නාහ.
**චන්‍දො** චන්ද්‍ර මණ්ඩලය, ආකාශය, මිහිකත, දූවිලි, දුම, රාහු යන පංච උපක්ලේශවලින් වැලකුණු බැවින්, **විමලො** පහවූ කෙලෙස් ඇති නිර්මල වූ **ආකාසධාතුයා** ආකාශ ගර්භයේ **ගච්ඡං** යන්නා වූ **සබ්බෙ** තාරකා සමූහය **ආභාය** මර්ධනය කරමින් **ලොකෙ අතිරොචති** බබළවන්නේ යම්සේද? **තථෙව** එසේම **ත්වං -පෙ- **
**උදකෙ ජාතො** ජලයේ හටගත් **කුමුදාමන්‍දාලකා** බොහෝ සංඛ්‍යාවක් ඉක්මවා යන **තොයෙන** ජලයෙන් **කද්දමකලලෙනච උපලිම්පන්ති** ඇලෙන්නේ යම්සේද **තථෙව බහුකා සත්තා** අප්‍රමාණ සත්ත්වයෝ. **ලොකෙ ජාතා** සංවර්ධන වූවෝ රාගයෙන් ද්වේෂයෙන්ද, **අට්ඨිතා** බඳනා ලද්දේ **විරූහරෙ** බබළත් **කද්දමෙ කුමුදං යථා** කුමුදු මඩේ යම්සේ හටගනිද, වැඩේද **කෙසරී** යනු පියුම්ය.
**රම්මකෙ මාසෙ** යනු කාර්තික මාසයේ “කොමුදියා චතුමාසිනියා” යයි කියන ලද බැවිනි. **තං මාසං තං** ඉල් මාසයේ **නාතිවත්තන්ති** ජලය හා සම්බන්ධ වේ. නොපවතිත්. **සමයො පුප්ඵනාය සො** යනු ඉල් මාසය මල් පිපීම සඳහා විකසිත වීම පිණිස සුදුසු කාලය යන අර්ථයයි. යම්සේ මල් පිපේද? **තථෙව ත්වං සක්‍යපුත්ත** පිපී විකසිත වූවෙහි. **පුප්ඵිතා තෙ විමුත්තියා** යනු ඒ ඔබගේ ශිෂ්‍යයෝ කරන ලද පින් සම්භාර ඇත්තේ භික්‍ෂූහු විමුක්තිය පිණිස අර්හත්ඵල ඤාණයෙන් පිපී විකසිත වූවේ **යථා වාරිජං පදුමං** මල් සමය නොඉක්මවයි. එසේ ඔවුහු **සාසනං** අවවාද අනුශාසනා **නාතිවත්තන්ති** නොඉක්මවන්නේය යන සම්බන්ධයි.
**යථාපි සෙලො හිමවා** යනු හිම සහිත කාලය නම්, ශෛලමය පර්වතයෙන් **සබ්බ පාණිනං** සියළු රෝගාබාධ සහිත සත්ත්වයන්ට **ඔසධො** ඖෂධ වන්නේ සියළු නාගයන්ට සියළු අසුරයන්ට සියළු දෙවියන්ට වාසස්ථාන වූ ගිහිගෙය වසන අයටද එසේය. **තථෙව ත්වං මහාවීර;** සියළු ප්‍රාණීන්ගේ ජරා ව්‍යාධි මරණ ආදියේ මුදවනු ලබන්නේ ඖෂධ මෙන් ඒ හිමාලය නාගාදීන්ට වාසස්ථාන වූයේ, එපරිදි **තෙවිජ්ජාය ඡළභිඤ්ඤායච** **ඉද්ධියා පාරමිං තිවිද්‍යා ෂට් අභිඥා ඉද්ධි පාරමිතා **කෙළවරට **ගතා** පැමිණි ඔබ නිසා වාසය කරත් යන සම්බන්ධයයි. යටද, මතුද, උපමා-උපමේය වශයෙන් ගාථාවන්ගේ සම්බන්ධය මැනවින් දත යුත්තේය.
**ආසයානුසයං ඤත්‍වා** යනු මෙහි ආසයො යනු බලාපොරොත්තු චරියාවයි. **අනුසයො** යනු දැඩිව හටගත් කෙළෙස්. මේ රාග චරිතය. මේ ද්වේෂ චරිතය, මේ මෝහ චරිතය, ආදි වශයෙන් ආසයද අනුසයද කෙලෙස් වශයෙන් පවතින බව දැනගෙන යන අර්ථයයි. **ඉන්‍ද්‍රියානං බලාබලං** යනු ශ්‍රද්ධා ඉන්ද්‍රිය ආදින්ගේ පංච ඉන්‍ද්‍රියන්ගේ ‘තීක්‍ෂණ ඉන්‍ද්‍රිය, මුදින්‍ද්‍රිය, ස්වාකාර, දෙයාකාර, සුවිඥානක, දුවිඤ්ඤාපය ආදි මෙසේ බල-අබල දැන **භබ්බා භබ්බෙ විදිත්‍වාන** යනු “මා විසින් දේශනා කරන ලද ධර්මය අවබෝධ කරගැනීමට මේ පුද්ගලයා නුසුදුසු යයි දැන ප්‍රත්‍යක්‍ෂ කොට, “සුදුසුය, සමර්ථය මේ පුද්ගලය” යයි දැන, ස්වාමීනි, සර්වඥයන් වහන්ස; ඔබවහන්සේ සතර දිශාවෙන් හමා එන මහා වලාකුලක් මෙන් ධර්මදේශනා කැමැති සිංහනාදයෙන් අභීත නාදයෙන් **ගජ්ජසි** සියළු සක්වල එකට නින්නාද කළෙහි.
**චක්කවාළ පරියන්තා** යනු හාත්පස චක්‍රවාළ ගර්භය පුරා **පරිසා නිසින්නා භවෙය්‍ය** ඔවුහු මෙසේ හුන්නෝ නොයෙක් දෘෂ්ටි නොයෙක් දර්ශන ගත්තේ, විවාද කරන්නේ, විරූප වන්නේ, විවාද කරත්. ඒ ඔවුන්ගේ **විමතිච්ඡෙදනාය** දුර්බුද්ධිය සිඳිනු පිණිස, **සබ්බෙසං** සත්ත්වයන්ගේ **චිත්ත මඤ්ඤාය **සිත්වාරය දැන **ඔපම්මකුසලො** උපමා උපමේයන්හි දක්‍ෂ මෙන් **මුනි එකං පඤ්හං කථෙන්තොව** එකම ප්‍රඥා කථාවෙන් සියළු සක්වල ගැබ හුන්නා වූ ප්‍රාණීන්ගේ **විමතිං** සැකය **ඡින්‍දසි** නිසැක කරහි යන අර්ථයයි.
**උපදිසදිසෙහෙව** යනු මෙහි ජලය මතුපිට දක්නට ලැබෙත්. ප්‍රකට වෙත්. උප දිශාවල සෙවෙල්. උපදිසා හා සමාන බැවින් උපදිස සදිස නම් වේ. මිනිස්සු යම්සේ උපදිශාවල සෙවෙල ජලය නොපෙනෙනු කොට, ඒ මතුපිට පැතිරී පවතිත්. එසේ **වසුධා** පොළොව ඒ උපක්ලේශ සහිතවම මිනිසුන් විසින් නිරතුරුව පැතිරී, සිටියා වූ **පූරිතා භවෙය්‍ය තෙ සබ්බෙව** පෘථිවිය පුරා සිටියා වූ මිනිස්සු. **පඤ්ජලිකා** සිරසින් ඇඳිලිබැඳ සිටියාහු, **කිත්තෙය්‍යුං ලොක නායකං** ලෝකනායක වූ බුදුන්ගේ ගුණ කියන්නාහුය.
**තෙ** සියළු දෙව් මිනිස්සු **කප්පංවා** මුළු කල්පයක් කීර්තිය පතුරවමින් ගුණ කියන්නාහු **නා නා වණ්ණෙහි** නොයෙක් ආකාර ගුණවලින් **කිත්තයුං** කියන්නාහ. එසේම ඒ සියල්ලෝ **පරිමෙතං** ගුණ ප්‍රමාණය කීමට **න පප්පෙය්‍යුං** නොපැමිණියාහුය. නොහැකිවූහ. **අප්පමෙය්‍යා තථාගතො** සම්මා සම්බුදුරදුන් අපරිමාණ ගුණයෙන් යුතුය. මෙබඳු මහත් ගුණය දීපනය කරයි.
**සකෙන ථාමෙන** තමන්ගේ බලයෙන් යට කියන ලද උපමා උපමේය වශයෙන් ජිනො දිනන ලද කෙළෙස් ඇති බුදුවූ මා විසින් **කිත්තිතො** කීර්තියෙන් යම්සේ වූයේද, **එවම්මෙ** සියළු දෙව් මිනිස්සු **කප්පකොටිං** කල්පකෝටි සියයක් **කිත්තයන්තො** කීර්තිගුණය කියන්නාහ.
නැවත ගුණයන්ගේ අප්‍රමාණ බව දැක්වීමට “**සචෙහි කොචි දේවොවා**” යනාදිය කීවේය. **පුරිතං පරිකඩ්ඩෙය්‍ය** යනු මහා සමුද්‍රයේ පුරවන ලද ජලය හාත්පසින් අදින්නේද, **සො** ඒ පුද්ගලයා **විඝාතංව** දුකක්ම **ලභෙය්‍ය** පැමිණෙන්නේය යන අර්ථයි.
**වත්තෙමි ජිනසාසනං** යනු බුදුරදුන් විසින් දේශනා කරන ලද, සියළු පිටක, පිටකත්‍රය කියමි. පවත්වමි. රකිමි යන අර්ථයයි. **ධම්මදෙසනාපති** යනු ධර්මයේ ප්‍රඥාවෙන් බුදුරදුන්ට සිවුපිරිස සහිත පිරිසට අධිපතියා ප්‍රධානියා ධර්ම සේනාපති වූ **ශාක්‍යපුත්‍ර** වූ බුදුරදුන්ගේ **ශාසනයේ අද** මේ වර්තමාන කාලයේ සක්විති රජුගේ ජ්‍යෙෂ්ඨ පුත්‍ර මෙන් සියළු බුද්ධ ශාසනය රකිමි යන අර්ථයයි.
තමන්ගේ සංසාර චක්‍රය පෙන්වමින් **“යොකොචි මනුජො භාරං”** යනාදිය කීවේය. **යො කොචි මනුජො** මිනිස් වර්ගයා **භාරං** හිසේ බර **මත්තකෙ** හිසෙහි තබාගෙන **ධාරෙය්‍ය** උසුලන්නේය. **සදා** සියළුකල්හි ඒ මිනිසා ඒ බරින් **දුක්ඛිතො** පෙලුණේ මඩනා ලද්දේ, **අස්ස** වන්නේය. **හි** සත්‍යයකි. **භාරො** දරන ලද බර **භරිතො** ඉතාම බැරෑරුම් වූයේ. **තථා** ඒ ආකාරයෙන් **අහං** රාග ගින්න, ද්වේෂ ගින්න, මෝහ ගින්න සංඛ්‍යාත **තීහි අග්ගීහි ඩය්හමානො** - තුන් ගින්නෙන් දැවෙනු ලබන්නේ, ගිරි උද්ධරිතො යථා මහාමේරු පර්වතය උදුරා ඔසවා, හිසෙහි තබන ලද්දේ මෙන් **භවභාරෙන** භව සංසාර උත්පත්ති බරින් බර වූයේ දුකට පත්වූයේ භවවල **සංසරිං** ඇවිද්දෙමි යන සම්බන්ධයි.
**ඔරොපිතො ච මෙ භාරො** යනු දැන් පැවිදි කාලයේ පටන් ඒ භවභාරය මට මා විසින් බහා තබන ලද්දේ නික්මෙන්නේ, **භවා උග්ඝාටිතා මයා** යනුවෙන් සියළු අළුත් භවයන් මා විසින් දුරුකරන ලද්දෙමි. **සක්‍ය පුත්තස්ස** බුදුරදුන්ගේ ශාසනයේ, මේ කරණීයං කළ යුතු, මාර්ග පිළිවෙලින් කෙලෙස් විධ්වංසනය කළේය. ඒ සියල්ල මා විසින් කරන ලද්දේය යන අර්ථයයි.
නැවත තමන්ගේ විශේෂය දක්වමින් “**යාවතා බුද්ධ ඛෙත්තම්හි**” යනුවෙන් කීහ. එහි **යාවතා** යම් පමණ දසදහසක් සක්වල සංඛ්‍යාත බුද්ධ ක්‍ෂේත්‍රයෙහි, **සක්‍ය පුංගවං** ශාක්‍ය කුලයට ජ්‍යෙෂ්ඨ වූ භාග්‍යවතුන් **ඨපෙත්‍වා** අවශේෂ කිසි සත්ත්වයන් අතර ප්‍රඥාවෙන් මා හා සමාන කෙනෙක් නැත යන අර්ථය දක්වයි. එසේ හෙයින් කියන ලදි. **“මම ප්‍රඥාවෙන් අග්‍ර වෙමි. මා හා සමාන කෙනෙකු විද්‍යමාන නොවේ”** යනුවෙනි.
නැවත තමන්ගේ ආනුභාවය ප්‍රකාශ කරමින් **සමාධිම්හි** යනාදිය කීහ. එය විශේෂයෙන් දතයුතුය.
**ඣාන විමොක්ඛ ඛිප්පලාභි** යනු ප්‍රථම ධ්‍යානාදීන් ධ්‍යානයන්ගේ ලෝකයෙන් මිදීමට විමොක්‍ෂය සංඛ්‍යාත ගිය අෂ්ට වැදෑරුම් ලෝකෝත්තර විමෝක්‍ෂය වහාම ලැබීමය. වහාම පැමිණෙමි යන අර්ථයයි.
මෙසේ මහානුභාව සම්පන්න වූ තමන්ගේ සබ්‍රහ්මචාරින් විෂයෙහි ගරු බුහුමන් වඩමින් ප්‍රකාශ කරන්නේ උද්ධට **“විසොවා”** යනාදිය කීහ. එහි **උද්ධට විසො** උදුරන ලද ඝෝර විෂ ඇති **සප්පො ජින්න විසාණො** සිඳින ලද අං ඇති **වෘෂභයකු** මෙන් මම දැන් **නික්ඛිත්තමාන දප්පො** හරනා ලද ගෝත්‍ර මද ආදි මාන එඩි ඇති **ඝණං** සංඝයාගේ සමීපයට **ගරුගාරවෙන** ආදර බහුමානයෙන් **උපෙමි** එළඹෙමි.
දැන් තමාගේ ප්‍රඥාවේ මහත් බව ප්‍රකාශ කරමින් **“යදි රුචිනි”** ආදිය කීවේය. මෙබඳු ආකාර වූ මහත් ප්‍රාඥ ඇත්තේ, අරූපී හා සමාන වෙත්ද, ඉදින් රූපී වන්නේද, එකල මෙ මගේ **පඤ්ඤා වසුපතීනං** පෘථිවියට අධිපති රජවරුන්ට **සමෙය්‍ය** සමාන වන්නේය යන අදහසයි. මෙසේ තමන්ගේ ප්‍රඥාවෙන් මහත් බව දක්වා, අනතුරුව පූර්වේනිවාසානුස්සති ඤාණයෙන් පෙර කර්ම සිහිකොට **අනොමදස්සි** යනාදිය කීවේය. එහි **අනොමදස්සි බුදුරදුන්ගේ** මා විසින් කරන ලද, **නුවණ, ස්තුති කිරීමේ ඵලය** මෙසේ මගේ ප්‍රඥාව මහත් බවට පත්වේ යන අර්ථයයි.
**පවත්තිතං ධම්මචක්කං** යනු මෙනි. ‘චක්‍ර ශබ්දය වනාහි, සිවු චක්‍ර යානයේ ආදි වාහනයේ පවතියි. භාග්‍යවතුන් වහන්සේ විසින් ධර්මචක්‍රය පවත්වන ලදි යන දේශනාවේ සියළු ප්‍රාණීන්ට චක්‍රය පවත්වයි, ආදියෙහි, දානමය පුණ්‍ය ක්‍රියාවද, දිවා රාත්‍රියෙහි චක්‍රය පවත්වයි ආදියෙනි. ඉරියව් වේ. ‘කැමැත්ත නැසුනා වූ පුරුෂයාගේ චක්‍රය මස්තකයෙහි කැරකේ” යන ආදියෙහි, උරචක්‍රයෙහි, චක්‍රවර්ති රජතුමා, චක්‍රානුභාවයෙන් පවත්වන්නේ යන ආදියේ රතන චක්‍රයේ. මේ දේශනාවේ වනාහි, **තාදිනා** තාදිගුණයෙන් සමන්විත වූ **සක්‍යපුත්තෙන** ගෞතම සම්බුදුරදුන් විසින් **පවත්තිතං** දේශනා කරන ලද ත්‍රිපිටකය සංඛ්‍යාත. **ධම්මචක්කං අහං** මනාකොට නොවෙනස්ව පවත්වමි. අනුව ගොස්, පවත්වමි. දේශනා කරමි. දේශනාව කරමි. මේ අනුව පවත්නා වූ, දේශනාව අනුව ගොස්, පසු දේශනාව පෙර බුදුවරුන්ගේ කරන ලද **ඤාණ ථොමනාය ඵලං** යන සම්බන්ධයයි.
අනතුරුව සත්පුරුෂ ආශ්‍රයෙන් යෝනිසෝ මනසිකාර ආදි පුණ්‍ය ඵලයන් දක්වමින් **“මා මෙ කදාමි පාපිච්ඡො”** යන ආදිය කීවේය. එහි **පාපිච්ඡො** ලාමක බව කැමැත්තේ එයින් සමන්විතව, පාපචාරි පුද්ගලයාද, සිටීම් සැතපීම් වශයෙන් වත්පිළිවෙත් කිරීමද, **කුසීතොච** ධ්‍යාන සමාධි මාර්ගභාවනාවල **හීන විරියොච** ග්‍රන්ථධූරය විරහිත බැවින් **අප්පස්සුතොච** ආචාර්ය-උපාධ්‍යාය ආදි ආචාර විරහිත බැවින් **අනාචාරො ච** පුද්ගලයා **කදාචි** සුදුසු කාලයේ, **කත්‍ථචි** ස්ථානයේ **මෙ** මා සමග **සමෙතො** රැස්වූ **මා ආහ** නොවේවා! යන සම්බන්ධයයි.
**බහුස්සුතො** යනු පර්යාප්ති-ප්‍රතිවේධ වශයෙන් දෙපරිදි වේ. බහුශ්‍රැත වූ පුද්ගලයාය. මේධාවී යනු ප්‍රඥාවෙන් සමන්විත වූ **සීලෙසුසුසමාහිතො** යනු චතුපාරිශුද්ධි සීලයෙන්ද, මාර්ගයෙන් යුක්ත පංචසීල අෂ්ටංග සීලාදියෙහි මැනවින් නිරත වූ තබන ලද සිත් ඇති **චෙතොසමථානු යුත්තො** යනු සිතේ ඒකීය භාවයෙන් යුක්ත පුද්ගලයාය. **අපි මුද්ධනි තිට්ඨතු** යනු මෙබඳු ආකාර පුද්ගලයා, මගේ මුදුනේ සිරසෙහිද සිටීවා යන අර්ථයයි.
තමන් ලබන ලද ප්‍රතිඵල ආනිශංස පවසා එහි අනෙකකු නියෝජනය කරන්නේ **“තංවො වදාමි භද්දන්තෙ”** යන ආදිය කීවේය. එය විශේෂ අර්ථයක්මය.
**යමහං** යනු යම් **අස්සජි තෙරුන්** වූ මම **පඨමං** පළමුව **දිස්වා** සෝතාපත්ති මාර්ග ප්‍රතිලාභයෙන් සක්කායදිට්ඨිය (ආත්ම දෘෂ්ටිය) ආදි ක්ලේශයන්ගේ ප්‍රහීණ බැවින්. **විමලො** කෙලෙස් රහිත **අහු** විය. **සො** **අස්සජි** තෙරුන් **මෙ** මගේ **ආචරියො** ලෝකෝත්තර ධර්මය පුහුණු කරන්නා වූ අහු මම ඔහුට දැනීම පිණිස අනුශාසනයෙන්. අද ධර්ම සේනාපති වූහ. **සබ්බත්‍ථ** සියලු ගුණවල **පාරමිප්පත්තො** කෙළවරට පැමිණියේ **අනාසවො** කෙලෙස් රහිතව වාසය කරමි.
තමන්ගේ ගුරුවරයා කෙරෙහි ගෞරව දක්වමින් **“යො මෙ ආචරියො”** යන ආදිය කීවේය. යම් **අස්සජි** නම් තෙරුන් ශාස්තෲ ශ්‍රාවක වූයේ **මෙ** මට **ආචරියො** ආසි විය. ඒ තෙරුන් **යස්සං දිසායං** යම් දිශා භාගයක **වසති අහං** ඒ දිශාභාගය **උස්සීසම්හි** ශීර්ෂය මුදුනේ කරමි යන සම්බන්ධයයි.
අනතුරුව තමන්ගේ තනතුරට පැමිණි බව පෙන්වමින් **“මම කම්මං”** යනාදිය කීවේය. **ගොතමො** බුදුරදුන් **සක්‍ය පුංගවො** ශාක්‍ය කුලයට ධජයක් බඳු වූ සර්වඥතා ඥානයෙන්, මම පෙර කරන ලද **කර්ම සරිත්‍වාන** දැන භික්‍ෂු සංඝයා මැද සිටින්නේ, **අග්ගට්ඨානෙ** අග්‍ර ශ්‍රාවක තනතුරේ මා තැබුවේය යන සම්බන්ධයයි.
අර්ථ ප්‍රතිසම්පදා, ධර්ම පටිසම්භිදා, නිරුක්ති ප්‍රටිසම්භිදා පටිභාන පටිසම්භිදා යන වශයෙන් මේ සිවුපිළිසිඹියාපත් ද ඒවායේ ප්‍රභේද, **පටිසම්භිදා මග්ග** කියන ලද්දේමය. සතරමග සතරඵල වශයෙන්ද රූප අරූප ධ්‍යාන වශයෙන් හේ අෂ්ට විමොක්‍ෂා, සංසාර මිදීමේ ධර්මයන්ද සෘද්ධිවිධ ආදි ෂඩ් අභිඥාවෝ ද යමෙක් සාක්ෂාත් කළේද, ප්‍රත්‍යක්‍ෂ කළේ, **බුද්ධස්ස අනුසාසනං** යනුවෙන් අවවාද සංඛ්‍යාත ශාසනය **කතං** අර්හත් මාර්ග ඤාණයෙන්, නිපදවිය යන අර්ථයයි.
**ඉත්‍ථංසුදං** මෙහි **ඉත්‍ථං** යනු නිදර්ශන අර්ථයේ නිපාතයකි. මේ ආකාරයෙන් යන අර්ථයයි. එයින් මුලු සාරිපුත්ත චරිතය පෙන්වා දෙයි. **සුදං** යනු පද පූරණ නිපාතයකි. **ආයස්මා** යනු ගරුකටයුතු විශේෂ වචනයකි. **සාරිපුත්තො** යනු මාතෘ නාම වශයෙන් කරන ලද හැඳින්වීමයි. **ඉමා ගාථා** යනු මේ සියලු සාරිපුත්ත ථෙරාපදානය ගාථාවෝය. **අභාසි** වදාළ සේක. **ඉති** ශබ්දය පටිසමාප්ත අර්ථයේ නිපාතයකි. සියලු සාරිපුත්‍ර චරිතාපදානය නිමවී යන අර්ථයයි.
**අනොමදස්සි භගවා** යන ආදියෙන් ආයුෂ්මත් මහා මොග්ගල්ලාන අපදානය වේ. මේ තෙරුන්ද පෙර බුදුවරුන් විෂයෙහි කරන ලද අධිකාර ඇත. ඒ ඒ භවයෙක්හි පෙරළෙමින් අවුත් පින් රැස්කරන්නෝ අනොමදස්සි බුදුරදුන්ගේ කාලයේ යැයි **සාරිපුත්ත** තෙරුන්ගේ ධර්ම සේනාපතිව තෙරුන් පැවිදි වූදා පටන් සත්වන දිනයේ **මගධ රටේ කල්ලවාලගාමකං** ඇසුරුකොට ශ්‍රමණය දහම් කරන්නේ සිත්-සිතිවිලි උදාසීනකම පිටකරන්නේ ශාස්තෲන් වහන්සේ “මොග්ගල්ලාන ඔබගේ උත්සාහය පහත්කොට නොවේවා!” ආදියෙන් නම් සංවේගයට පත්වූයේ, ථීන-මිද්ධ දුරුකොට බුදුරදුන් කියනු ලබන ධාතු කමටහන් අසන්නේ විදර්ශනා පටිභායෙන් මතු මා අගත්‍රයට පැමිණ අග්‍ර ඵලය වූ ශ්‍රාවක ඤාණය මස්තකප්‍රාප්ත විය.
මෙසේ දෙවෙනි ශ්‍රාවක භාවයට පැමිණ ආයුෂ්මත් මහාමුගලන් **මහා මොග්ගල්ලාන** තෙරුන් වහන්සේ පෙර කර්ම ආදිය සිහිපත් සිහිකොට සොම්නස් වශයෙන් සහගත වශයෙන් පළමුව පූර්ව චාරිකා පූර්ව චරිත අපදානය ප්‍රකාශ කරමින් **අනොමදස්සි භගවා** ආදිය කීවේය. එහි ලාමක නොවන නිසා අලාමක දර්ශනය බැලීම ඔහුට ඇත්තේනුයි **අනොමදස්සි** නම් වේ. උන්වහන්සේට දෙතිස්මහා පුරුෂ ලක්‍ෂණයෙන් අලංකාර වූ ශරීරයක් ඇති බැවින් මුළු දවසම, මුළු මාසයම, මුළු අවුරුද්ද පුරාම අවුරුදු ලක්ෂයක් පමණ පැහැදුණා වූ දේව මනුෂ්‍යයන්ට අතෘප්තිකරව පෙනෙත් ළාමක නොවූ අලාමක නිර්වාණ දර්ශනයේ ඇලුණේනුයි හෝ **අනොමදස්සි** යන නම් ලද, භාග්‍යවන්ත කාරණාවලින් **භගවා** නම් වේ. **ලොකජෙට්ඨො** යනු මුළු සත්ත්වලෝකයට ජ්‍යෙෂ්ඨ ප්‍රධාන වේ. අසහාය ශ්‍රේෂ්ඨත්වයෙන් යුක්ත බැවින් ශ්‍රේෂ්ඨ නරයා වන බැවින් නරාසභ නම් වේ. ඒ ලෝක ජ්‍යෙෂ්ඨ වූ නරාසභ වූ **අනොමදස්සි** භාග්‍යවත්හු **දෙවසංඝපුරක්ඛතා** දිව්‍ය සමූහයා විසින් පිරිවරන ලදුව, හිමාලයේ බැබලුණු සේක යන සම්බන්ධයයි.
යම්කලෙක දෙවෙනි ශ්‍රාවක භාවයට දෙවෙනිවර ප්‍රාර්ථනා කළේය. එකල නමින් වරුණ නම් මම නාගරාජ වී උපන්නේ වී යන අර්ථයයි. එබැවින් කියන ලදි. **“වරුණො නාම නාමෙන නාගරාජා අහං තදා”** යනුවෙනි. **කාමරූපි** යනු යම් කාම වස්තුවක් කැමැති වීද, නිර්මාණශීලී වූයේද, **විකුබ්බාමී** යනු විවිධ සෘද්ධි ප්‍රාතිහාර්ය කරමි. **මහොදධි නිවාසභං** යනු මදටිය පාට නාගසේ භූමිගත වූ නාගයෝ පර්වතවාසී නාගයෝ ගංගා ආශ්‍රිත නාගයෝ සමුද්‍රවාසී නාගයෝ යනුවෙන් මේ නාගයන් අතර මහමුහුදුවැසි නාගයකු වූ මම මහා සාගරයෙහි සමුද්‍රයෙහි වාසය කළෙමි යන අර්ථයයි.
**සංගණියං ගණං හිත්‍වා** යනු නිතර පිරිවර සහිතව, සිය පිරිවරින් යුතු නාග සමූහයා නිර්වාණශීලී වී, **තුරියංපට්ඨපෙසභං** යනු මම තූර්යනාද කළෙමි. පැවැත්වූයෙමි යන අර්ථයයි. **සම්බුද්ධං පරිවාරෙත්‍වා** යනු **අනොමදස්සි** සම්බුදුරදුන් හාත්පස සේවනය කරනු ලබන්නේ, **අච්ඡරා** නාග මානවිකාවෝ **වාදෙසුං** දිව්‍ය වාදනයෙන්, ගීත වාක්‍යවලින් වාද කළහ. ලබන ලද අනුරූප පරිදි පැවැත්වීම කළහ. **තදා** යන අර්ථයයි.
**වජ්ජමානෙසු තුරියෙසු** මනුෂ්‍ය නගරයේ පංච තූර්යනාදය පවත්වන කල්හි, **දෙවාතුරියානි වජ්ජයුං **යනු චාතුර්මහාරාජික දෙවිවරු දිව්‍ය තූර්යනාද පැවැත්වූහ. වාදනය කළහ යන අර්ථයයි. **උභින්නං සද්දං සුත්වාන** යනු දේව මනුෂ්‍ය යන දෙපාර්ශවයේම භේරිනාදය අසා තුන්ලොවට ගුරුවූ අසහාය බුදුරදුන් **සම්පබුජ්ඣථ** දනියි අසයි යන අර්ථයයි.
**නිමන්තයිත්‍වා සම්බුද්ධං** යනු ශ්‍රාවක සංඝයා සහිත සම්බුදු රදුන්ට හෙට දවස සඳහා **නිමන්තයිත්වා** ආරාධනාකොට **සකභවනං** යනු තමන්ගේ නාග භවනයට **උපාගමිං** ගොස් **ආසනං පඤ්ඤාපෙත්‍වාන** යනු රාත්‍රීස්ථාන, දිවාස්ථාන, කූට මණ්ඩප නිදන හිඳින තැන් පනවා-සරසවා යන අර්ථයයි. **කාල මාරොචයිං අහං** යනු මෙසේ කරන ලද පූර්ව විධි විධාන ඇත්තා වූ මම “ස්වාමීනි, බත් සඳහා වැඩසිටීමට කාලය යයි” කාලය දැනුම් දුනිමි. දැනුවත් කළෙමි.
**ඛීණාසව සහස්සෙහි** යනු එකල ඒ බුදුරදුන් රහතුන් වහන්සේ දහසක් සමග පිරිවරා ලෝක නායකයාණෝ සියලු දිශා බබුළුවමින් මගේ භවනට උපාගමි පැමිණියේ යන අර්ථයයි.
තමන්ගේ භවනට පිවිසි බුදුරදුන් භෝජනය පිළිගන්නා බව දක්වමින් **“උපවිට්ඨං මහාවීරං”** යන ආදිය කීහ. එම අර්ථය වෙසෙසා දතයුතුය.
**ඔක්කාක කුල සම්භවො** යනු **ඔක්කාක** රජුගේ පරම්පරාවෙන් පැමිණි රාජවංශයෙහි උපන්නා වූ මුළු දඹදිව ප්‍රකට රජකුලයක උපන්නා වූ හෝ ගෝත්‍රයෙන් ගෝත්‍ර වශයෙන් **ගෝතම** නම් ශාස්තෲන් වහන්සේ මිනිස්ලොව වන්නේය.
**සො පච්ඡා පබ්බජිත්‍වාන** යනු ඒ නාරජු පසුව පශ්චිම භවයෙහි **කුසල මූලෙන** පුණ්‍ය සම්භාරයෙන් **චොදිතො** යොදන ලද්දේ ශාසනයේ පැවිදි වී ගෞතම බුදුරදුන්ගේ දෙවෙනි අග්‍ර ශ්‍රාවකයා වන්නේ යයි විවරණ දුන් සේක.
**ආරද්ධ විරියො** යනු හිඳීම සිටීම ආදී ඉරියව්වල වීර්ය වඩා, **පහිතත්තො** යනු නිර්වාණයට යැවූ සිත් ඇති **ඉද්ධියා පාරමිං ගතො** යනු මේ මගේ ශ්‍රාවකයන් අතර සෘද්ධිමතුන්ගේ මොග්ගල්ලාන තෙරුන් අග්‍රයයි අධිෂ්ඨාන සෘද්ධි ප්‍රාතිහාර්ය කර්ම විපාක ආදිය විවරණය කිරීමෙහිලා, නිපුණත්වයට කෙළවරට පැමිණියේ යන අර්ථයයි. **සබ්බාසවෙ** යනු හාත්පසින් ශ්‍රවණය කළේ, පැවැත්වූයේ ආසව යන නම ලබන ලද්දේ, කාම, භව දිට්ඨි අවිජ්ජා යන සියළු ධර්මයෙහි **පරිඤ්ඤාය** හාත්පසින් දැන අවබෝධකොට **අනාසවො** කෙලෙස් රහිත **නිබ්බායිස්සති** ක්ලේශ ඛන්ධ පරිනිර්වාණයෙන් පිරිනිවන්නේ යන සම්බන්ධයයි.
මෙසේ තෙරුන්, තමන්ගේ පින් වශයෙන් ලබන ලද, ව්‍යාකරණ පවසා, නැවත පාප චර්යාව ප්‍රකාශ කරන්නේ, **“පාපමිත්තො පනිස්සයා”** යන ආදිය කීවේය. එහි **පාපමිත්තෙ** පාපක ලාමක මිත්‍රයන් නිසා ඇසුර නිසා ඔවුන් සමග සංසර්ග (ඇසුරු) කොට යන අර්ථයයි. එහි මේ අනුපිළිවෙල කථාවයි.
එක්සමයෙක්හි තීර්ථකයෝ රැස්ව සාකච්ඡා කළහ. “ඇවැත්නි, දනිවුද? කවර කරුණක් ශ්‍රමණ **ගෞතමයන්ට** ලාභසත්කාර බහුල වී උපන්නේද? නොදනිමු. “නුඹලා වනාහි දැනගනිවු” යයි එසේය දැන ගනිමු. **මොග්ගල්ලාන** නම් එක් භික්‍ෂුවක් නිසා උපන්නකි. උන්වහන්සේ දෙව්ලොවට ගොස් දේවතාවන් විසින් කරන ලද ක්‍රියා විචාරා, අවුත් මිනිසුන්ට පවසයි. “මෙනම් දේ කොට මෙබඳු ආකාර සම්පත් ලබත්” ආදියයි. නිරයේ උපදින්නවුන්ගේ කර්මවිපාක විචාරා අවුත් මිනිසුන්ට පවසති. “මෙබඳු ආකාර විපාකකොට මෙබඳු ආකාර දුක් අනුභව කරයි” යනුවෙනි. මිනිස්සු උන්වහන්සේගේ වචනය අසා මහත් ලාභ සත්කාර ලබාගැනිමට පෙළඹෙත්. ඉදින් ඔහු මරන්නට හැකිවන්නෙමුද? තමන්ගේ උපස්ථාන වශයෙන් සමාදන් කරවා කහවනු දහසක් ලැබ මිනිසුන් මරණ සොරුන් කැඳවා **මොග්ගල්ලාන** නම් වූ ශ්‍රමණ භවත් ගෞතමයන්ගේ ශ්‍රාවකයා කාලසිලා පව්වේ වැඩ සිටිති. නුඹලා එහි ගොස් උන්වහන්සේ මරවු යනුවෙනි. ඔවුන්ට දහසක් දුන්හ. සොරු ධනලෝභයෙන් පිළිගෙන තෙරුන් මරන්නෙමුයි ගොස් උන්වහන්සේ වසන තැන වටකළහ. තෙරුන්, ඔවුන් විසින් වටකොට බව අසා යතුරු සිදුරෙන් නික්ම පලාගියෝය. සොරු ඒ දවස තෙරුන් නොදැක නැවත දිනක ගොස් උන්වහන්සේ වසන තැන වට කළහ. තෙරුන් ඒ බව දැන කැණිමඬල බිඳී අහසට පැන්නේය. මෙසේ ඔවුහු පළමු මාසයේද, මධ්‍යම මාසයේද තෙරුන් අල්ලා ගැනීමට නොහැකි වූහ. පසු මාසයෙහි පැමිණි කල්හි තෙරුන් තමන් විසින් කරන ලද කර්මය පසුපස ඇදී එන බව දැන පිටත්ව නොගියහ. සොරු උන්වහන්සේට පහරදෙන්නෝ සහල් ඇට පමණ ඇට කුඩුකරමින් බින්දාහ. ඉක්බිති උන්වහන්සේ මිය ගියේයයි සිතා එක් ලඳු කැලෑවක දමා පිටත්ව ගියහ.
තෙරුන් “ශාස්තෲන් වහන්සේ බලා, වැඳ පිරිනිවන්පාන්නෙමි යයි, ආත්මභාවය ධ්‍යාන වෙළුමෙන් වෙලා අහසින් බුදුරදුන් සමීපයට ගොස් ශාස්තෲන් වැඳ “ස්වාමීනි, පිරිනිවන්පාන්නෙමි” යයි කීහ. මොග්ගල්ලාන පිරිනිවන් පාන්නේද? ස්වාමීනි එසේය. කවර තැනකට ගොස් පිරිනිවන් පාන්නෙහිද? ස්වාමීනි කාලසිලා ප්‍රදේශයට ගොසිනි. එසේ වීනම් මොග්ගල්ලාන, මගේ ධර්ම කථාව කියා යන්න. එබඳු ආකාර වූ ශ්‍රාවකයාට දර්ශනයක් නැත. හෙතම ස්වාමීනි, මෙසේ කරන්නෙමි යයි, බුදුරදුන් තුළ අහසට පැන නැගී සැරියුත් තෙරුන් මෙන් පිරිනිවන්පානා දිනයේ නොයෙක් ආකාර සෘද්ධි මවා ධර්මය පවසා බුදුරදුන් වැඳ කාලශිල්ප ප්‍රදේශයට ගෙනගොස් පිරිනිවන්පෑ සේක. තෙරුන් සොරු මරා දැම්මේ යයි යන මේ කථාව මුළු දඹදිවම පැතිරුණේය.
අජාසත්ත රජු සොරුන් සෙවීම පිණිස චර පුරුෂයන් යෙදවීය. ඒ සොරුන් අතර සුරාපානය කරන්නකු සුරාපානය කොට මත්වූ කල්හි එකකු අනෙකාගේ පිටට පහරදීම බිම හෙළීය. හෙතම ඔහුට තර්ජනය කරන්නේ, පින්වත් දුර්විනීත කවරකු විසින් මගෙ පිටට පහරදී බිම හෙළුවේද? කිම බොල ඒ දුෂ්ටතරයා ඔබ විසින් මහා මුගලන් තෙරුන්ට පළමුව පහර දුන්නේදැයි කීවේය. කිම ඔබ මා විසින් පළමුව පහර දුන් බව නොදනිහිද? මෙසේ ඔවුන්ට මා විසින් පහර දුන්නේය. මා විසින් පහර දුන්නේ යයි කියන්නේ අසා, ඒ චර පුරුෂයෝ ඒ සියලු සොරුන් අල්ලාගෙන රජුට දැන්වූහ. රජු ඒ සොරන් කැඳවා විචාළේය. “නුඹලා විසින් තෙරුන් මැරුවෝද? රජතුමනි, එසේය. කවරකු විසින් නුඹලා ඒ සඳහා යෙදවූවෝද? දේවයන් වහන්ස, නිගණ්ඨ ශ්‍රමණයන් විසිනි. රජු පන්සියයක් නග්න ශ්‍රමණයන් ගෙන්වාගෙන පන්සියයක් සොරුන් සමග රජ මිදුලෙහි නැබක් පමණ වලවල්වල සාරවා පැදුරුවලින් වසා ගිනි දැමීය. ඉක්බිති ඔවුන් දැවුණු බව දැන යකඩ නගුලකින් සීසා සියල්ලෝ කැබලි කැබලිවලට කරවීය. එකල භික්‍ෂූහු ධර්මසභාවේ කථාවක් පහළ කළහ. මහමුගලන් තෙරුන් තමන්ට නුසුදුසු මරණයකට පත්වූයේ යනුවෙනි. බුදුරදුන් වැඩමවා “මහණෙනි, කවර කථාවකින් යුක්තව සිටියේදැයි විචාරා ස්වාමීනි, මෙනම් කථාවකැයි කී කල්හි, මහණෙනි, මොග්ගල්ලාන තෙරුන්ට මේ ආත්මභාවයේ නුසුදුසු මරණයක් වූයේය. පෙර ඔහු විසින් කරන ලද කර්මයට අනරූපමය යයි පවසා ස්වාමීනි; පෙර කරන ලද කර්මය කවරෙක්දැයි විචාරණ ලදුව එය විස්තරකොට කීවේය.
මහණෙනි, අතීතයේ බරණැස එක් කුල පුත්‍රයෙකු තෙමේම කැපීම පිසීම ආදිය කරමින් මව්පියන් පෝෂණය කළේය. ඉක්බිති ඔහුගේ මව්පියෝ, දරුව; නුඹ හුදකලාව ගෙයද, වනයෙහිද, වැඩ කරමින් සිටින්නේ ක්ලාන්ත විය. ඔබට එක් කුමාරිකාවක් රැගෙන එමු යයි පවසා, අම්මේ, තාත්තේ නුඹලා යම්කලක් ජීවත්වන්නෙහුද? ඒ තාක් ඔබට දිවිහිමියෙන් උපස්ථාන කරන්නෙමි’යි ඔහු විසින් ප්‍රතික්‍ෂේප කරන ලද්දේ, නැවත නැවත ඉල්ලා, කුමාරිකාවක රැගෙන ගෙනාවෝය. දින කිහිපයක් උපස්ථාන කොට, පසුව ඔවුන්ගේ දැකීමද, නොකැමැති යයි ඔබේ මව්පියන් සමග එකට වාසය කිරීමට නොහැකියයි, විරෝධය පා, ඔහු තමන්ගේ කථාව ගණන් නොගත් කල්හි, ඔහු පිටත නික්ම ගියකල්හි, කෙඳිකැබලිද, කැඳ පෙනද ගෙන ඒ ඒ තැන විසුරුවා ඔහු පැමිණ, මේ කිමෙක්දැයි විචාරණ කල, මේ ඔබගේ මහළු අන්ධයන්ගේ වැඩය. මේ ගේ සියල්ල කිලිටි කරමින් හැසිරෙයි. මොවුන් සමග එකට වාසය කිරීමට නොහැකිය. මෙසේ ඇය විසින් නැවත නැවත කියනු ලබන්නේ මෙබඳු ආකාර වූද, පුරාණ ලද පාරමීදම් ඇති සත්ත්වයකු, මව්පියන් සමග බිඳුණේය. ඔහු වේවා, ඔවුන්ට කළයුත්ත දන්නෙමි’යි ඔවුන්ට කවා පොවා “අම්මේ, තාත්තෙ, අසවල් නම් තැන නුඹලාගේ ඤාතීහු පැමිණීම බලාපොරොත්තුව සිටිත්. එහි යන්නෙමු’යි ඔවුන් යානාවක නංවාගෙන රැගෙන යන්නේ, වනය මැදට පැමිණි කල්හි, “පියාණනි; රැහැන්ලණුව ගන්වා ඇත්තේය. ගොනා හී වැටේ හැඟීමෙන් යන්නාහ. මේ ස්ථානයේ සොරු වාසය කරති. මම බැසගෙන හැසිරෙමි’යි පියාගේ අතෙහි නාස් ලණුවද, දී බස්සවා, යන්නේ, ශබ්දය පරිවර්තනය කොට සොරුන් සේ කෑගසන ශබ්දය කළේය. මව්පියෝ ශබ්දය අසා සොරු පැමිණියෝ යයි සංඥාවෙන් පියාණනි, සොරු පැමිණියාහ. අපි මහළු වෙමු. ඔබ තමාවම රැකගනුව යයි, කීහ. ඔහු මව්පියන් හඬන්නේම සොර පදය නිකුත් කරමින් කොටා, මරා වනයම දමා ගසා පෙරළා ගියේය.
ශාස්තෲන් වහන්සේ මේ ඔහුගේ පෙර කර්මය පවසා “මහණෙනි, මොග්ගල්ලාන තෙරුන් මෙපමණ කර්මකොට නොයෙක් වර්ෂ සියලක්ෂ වාරයක් පමණ කල් නිරයේ පැසී එය පැසවා අවසානයේ අවසන් ආත්ම භාව සියය ගෙන මෙසේම කොටා, සුණුවිසුණු කොට මරණය මරණයට පැමිණියේය. මෙසේ මුගලන් තෙරුන් විසින් තමන්ගේ කර්මානුරූපව මරණය ලද්දේය. පන්සියයක් සොරුන් සමග පන්සියයක් දෙනා මගේ පුතා පිරිසිදු වූ අපිරිසිදු කොට ඔහුට ගැලපෙන අද්දාව මරණයම ලැබූහ. කාරණා දහයකින් සිත අපිරිසිදු වන්නේ යයි පවසා අනුසන්ධි ගළපා, ධර්ම දේශනා කරන්නේ මේ ගාථාවන් වදාළ සේක.
“දඬුවම නොසුදුසුය. කිසිවකුට වරද නොකළ රහත් කෙනෙකු හට යම් වරදක් කරන්නේද හෙතෙම මතු කියවෙන දස කරුණුවලින් එකකට පැමිණෙන්නේය.
කර්කශ වූ වේදනාවකට හෝ හානියකට හෝ ශරීර බිඳීමකට හෝ බලවත් රෝගයකට හෝ උමතුබවට පැමිණෙන්නේය.
රජුන්ගෙන් වන උපද්‍රවයකට, දරුණු දෝෂාරෝපණයකට නෑයන්ගෙන් පිරිහීමකට හෝ භෝග සම්පත් විනාශයකට හෝ පැමිණෙන්නේය.
නැතහොත් ගින්න ඒ පුද්ගලයාගේ ගෙය දවාලයි. ඒ අඥානයා මරණින් මතු අපායටද පැමිණෙන්නේය යනුවෙනි.
**පවිවෙක මනුයුත්තො** යන ආකාරයෙන් විවේකයද හුදකලා බවද සුදුසු වන්නේය. යෝජිත ආකාරයෙන් පවත්නා ලද. **සමාධි භාවනා රතො** යනු ප්‍රථම ධ්‍යාන ආදී භාවනාවේ ඇලුණු, ඇලුම් කළ, **සබ්බාසවෙ** සකල ක්ලේශ ධර්මයන්. **පරිඤ්ඤාය** දැන අවබෝධකොට දුරුකොට **අනාසවො** කෙළෙස් රහිත. **විහරාමි** වාසය කරමි යන සම්බන්ධයයි.
දැන් තමන්ගේ පුණ්‍යසම්භාර වශයෙන් පූර්ව චරිතයේ ඵලය දක්වමින්, **‘ධරණම්පි සුගම්භිරං’** යන ආදිය කීවේය.
[missing trans]
[missing trans]


[missing trans]

[missing trans]



[missing trans]









[missing trans]


[missing trans]



[missing trans]
[missing trans]
**ඉද්ධියා පාරමිං ගතො** යනු විශේෂ සෘද්ධි මවාපෑමේ කෙළවරට පැමිණි යනුයි.
**අස්මිමානං** යනු මම ප්‍රඥා සීල සමාධි සම්පන්න වෙමි ආදි අස්මිමානයයි. **න පස්සාමි** නොදකිමි යන අර්ථයයි. එයම අර්ථ දක්වමින් **“මානො මය්හං නවිජ්ජති”** ආදිය කීවේය. **සාමණෙරො උපාදාය** යනු සාමණේරයන් මුල්කොට සියළු භික්‍ෂු සංඝයාය. **ගරු චිත්තං** ගරු කළයුතු සිත් ඇති ආදර බහුමානයෙන්. **මම කරමි** යන අර්ථයයි.
**අපරිමෙය්‍ය ඉතො කප්පෙ** යනු මෙතැනින් අප උපන් කල්පයේ පටන් අතුරු කප් ආදි අප්‍රමාණ එක් අසංඛ්‍යයක් මත්තෙහි ලක්‍ෂයක් කල්ප යන අර්ථයයි. **යං කම්මං අභිනීහරිං** යනු අග්‍ර ශ්‍රාවක භාවයට පැමිණි පුණ්‍ය සම්පත්තිය පූරණය කළෙමි. **තාහං භූමිං අනුප්පත්තො** යනු මම ඒ ශ්‍රාවක භූමියට පැමිණියෙම්. **ආසවක්ඛය** සංඛ්‍යාත නිර්වාණයට **පත්තො අස්මි** පැමිණියේ වෙමි යන අර්ථයයි.
ඒ ඒ තැන පටිසම්භිදා ආදි සිවු පිළිසිඹියා ද, සෝතාපන්න ආදි මාර්ගයෝය, අෂ්ට විමොක්‍ෂ, සෘද්ධිවිධ ආදිය ෂට් අභිඥාවෝද **මෙ** මා විසින් **සච්ඡිකතා** ප්‍රත්‍යක්‍ෂ කරන ලදි. **බුද්ධස්ස** බුදුරදුන්ගේ අනුශාසනා සහිත වූ. **සාසනං** මා විසින් කරන ලදි. සිල් පිළිවෙත් පිරීම් ආදී වශයෙන් කෙළවරට පැමිණි.
**ඉත්‍ථං** යනු මේ ආකාරයෙන් යට කියන ලද අයුරින් මෙසේ ඔහු හුදකලාව **අනොමදස්සි** බුදුරදුන්ගේ සමීපයේ තුන්වරක් විවරණ ලැබීය. කෙසේද යට කියන ලද අයුරින් සිටුකෙනෙකු වී, ඒ බුදුරදුන්ගේ සමීපයේ ලබන ලද ව්‍යාකරණ ඇත්තේ එයින් චුතවී සාමුද්‍රික නම් නාග භවනයේ උපන්නේ, ඒ බුදුරදුන්ගේ දීර්ඝායුෂ භාවයෙන් උපහාරකොට ඇරයුම්කොට ආරාධනාකොට මහත් පූඵයන් කවාපොවා මහා පූජාවක් කළේය. එදින ද බුදුරදුන් ව්‍යාකරණ කීවේය. **සුදං** යනු පද **ආයස්මා** ප්‍රිය වචනයකි. **මහා මොග්ගල්ලාන ථෙරො** මේ අපදාන ගාථාවෙන් **අකාසිත්‍ථ** කළේය. **ඉති** යනු නිපාතයකි.
**පදුමුත්තර** යනු බුදුරදුන්ගේ ද, ආයුෂ්මත් **මහාකස්සප** තෙරුන්ගේ ද චරිතයයි. මෙයද පෙර බුදුවරුන් විෂයෙහි කරන ලද අධිකාරි ඇත්තේ ඒ ඒ භවයෙහි විපර්යාස වශයෙන් උපනිශ්‍ර වූ පින් ද, පුණ්‍ය සංසාර ධර්මයන් ද, රැස් කරන්නේ **පදුමුත්තර** භගවත්හුගේ කාලයේ **හංසවත** නුවර **වේදේහ** නම් අසූ කෙලක් ධනය ඇති කෙළෙඹියෙකු විය. හෙතෙම බුද්ධමාමක, ධර්මමාමක, සංඝමාමක උපාසකයකු වී වාසය කරන්නේ, එක් උපෝසථ දිනයක උදෑසනම රස ආහාර වළඳා, උපෝසථ අංග අධිෂ්ඨානකොට සුවඳ මල් ආදිය රැගෙන විහාරයට ගොස් [missing trans]
ශාස්තෲන් වහන්සේ, **නිසභ** නම් තෙරුන් තෙවෙනි ශ්‍රාවක කොට, “මහණෙනි මගේ ශ්‍රාවක භික්‍ෂු සංඝයා අතර ධුත සමාදානයේ **නිසභ** තෙරුන් අග්‍ර යයි” ප්‍රමුඛස්ථානයේ තැබූ සේක. උපාසකයා ඒ අසා පැහැදුණේ, ධර්ම කථාව අවසානයේ මහජනයා නැගිට ගිය කල්හි ශාස්තෲන් වහන්සේ වැඳ, “ස්වාමීනි; හෙට මගේ දානය ඉවසනු මැනැවැයි” ඇරයුම් කළෝය. සැට අටදහස් භික්‍ෂූන් සමග, ස්වාමීනි එක් සාමණේරයකුදු විහාරයේ නොතබා සියල්ලෝ මගේ දානය පිළිගනිවු’ යයි කීවේය. බුදුරදුන් ඉවසා වදාළ සේක උපාසකයා, බුදුරදුන් ඉවසා වදාළ බව දැන ගෙට ගොස් මහාදානයට සරසවා ‘දෙවන දිනයේ බුදුරදුන්ට කාලය දැන්වූ සේක බුදුරදුන් පා සිවුරුගෙන භික්‍ෂු සංඝයා පිරිවරා උපාසකගේ ගෙදරට ගොස් පනවන ලද ආසනයේ වැඩ හුන්නේ දක්‍ෂිණාව අවසානයේ කැඳ ආදිය පිළිගන්වන්නේ, බත නිමාවට පත් කළේය. උපාසකයාද ශාස්තෲන් සමීපයේ හුන්නේය.
එසමයෙහි **මහා නිසභ** තෙරුන් පිඬු පිණිස හැසිරෙන්නේ එම වීථියටම පිළිපන්නේය. උපාසකයා දැක නැගිට ගොස් තෙරුන් වැඳ, “ස්වාමීනි; පාත්‍රය දෙනු මැනැවැ”යි කීවේය. තෙරුන් පාත්‍රය දුන් සේක. “ස්වාමීනි; මෙතැනටම වඩිනු මැනැවි. ශාස්තෲන් වහන්සේ ද ගෙදර වැඩ සිටිති. උපාසකය නොවටින්නේය. ඔහු තෙරුන්ගේ පාත්‍රය රැගෙන පිණ්ඩපාතය පුරවා උන්වහන්සේට දුන්නේය. ඉක්බිති තෙරුන් ටික දුරක් ගොස් නතරවූයේ, බුදුරදුන් සමීපයේ හිඳ මෙසේ කීවේය. ‘**මහානිසභ’** තෙරුන්ද, ස්වාමීනි ගෙදර වැඩ සිටින්නේ යයි කී කල්හි, පිවිසීමට නොකැමැති වෙයි. උන්වහන්සේට ඔබවහන්සේට වඩා වැඩි ගුණයක් ඇද්දේ බුදුවරුන්ගේ වර්ණයෙහි මසුරුකමක් නම් නැත. එහෙයින් ශාස්තෲන් වහන්සේ මෙසේ වදාළ සේක. උපාසකය; අපි භික්‍ෂාවගමන කාලයේ ගෙදර වැඩ සිටිමු. ඒ භික්‍ෂුව එසේ වැඩ නොසිට භික්‍ෂාව පිළිගනියි. අපි ගම් සෙනසුනේ වාසය කරමු. උන්වහන්සේ අරණ්‍යයේ වාසය කරති. භාග්‍යවත්හු මේ මේ දේ ඔහුගේ ගුණ යයි, මහා සමුද්‍රය පුරවන්නාක් මෙන් ඔහුගේ ගුණ දැක්වූ සේක.
උපාසකයා ද, ස්වභාවයෙන්ම දිළිසෙන ඇවිලෙන පහනට තෙල් ඉසින්නාක් මෙන් මැනවින් පැහැදුණේ වී, මෙසේ සිතුවේය. මගේ වෙනත් සම්පතක් කුමටද? මම අනාගතයේ එක් බුදුවරයෙකුගේ සමීපයේ ධුතංගධාරීන් අතර අග්‍ර තනතුර ප්‍රාර්ථනා කරන්නෙමි. උන්වහන්සේ යළිත් බුදුරදුන් නැමැද ඒ අයුරින්ම දින හතක් මහ දන්දී, සත්වෙනි දිනයේ බුදුන් ප්‍රමුඛ භික්‍ෂු සංඝයාට චීවර පූජාකොට, ශාස්තෲපාද මූලයේ වැඩහිඳ මෙසේ කීය. “යම් බඳු මා විසින් සත් දවසක් දන්දෙනු ලබන්නේ, මෛත්‍රි කායකර්මයද, මෛත්‍රී වචී ධර්මද, මෛත්‍රී මනෝ කර්මද, පිහිටුවන ලදිමි. මේ අයුරින් මම වෙනත් දේව සම්පත්තියක් හෝ ශක්‍ර මාර බ්‍රහ්ම සැපතක් හෝ ප්‍රාර්ථනා නොකරමි. මේ මගෙ ප්‍රාර්ථනාව අනාගතයේ එක් බුදුවරයෙකු සමීපයේ **මහානිසභ** තෙරුන් විසින් ප්‍රාර්ථනා කරන ලද තනතුරට පැමිණෙනු පිණිස ධුතංගධාරීන් අතර අග්‍ර තනතුර ලැබේවා යනුයි. “ශාස්තෲන් වහන්සේ, මහත් වූ මේ ප්‍රාර්ථනාව සමෘද්ධ වන්නේද නැද්දැයි, බලන්නේ, සමෘද්ධ වන බව දැන මෙසේ කීය. “ඔබගේ ප්‍රාර්ථනාව තනතුර මනාපය. අනාගතයේ කල්ප ලක්‍ෂයක් අවසානයේ **ගෝතම** නම් බුදුරදුන් උපදින්නාහ. ඔබ උන්වහන්සේගේ තෙවෙනි ශ්‍රාවක වූ මහා කස්සප නම් තෙරුන් වහන්සේ යයි විවරණ දුන් සේක. ඒ අසා උපාසකයා බුදුවරුන්ගේ කථා දෙකක් නම් නැත. දෙවෙනි දිනයේ ප්‍රාර්ථනා කළ දෙයක් මෙන් ඒ සම්පත් දැනගත්තේය. හෙතෙම ආයු ඇති පරිදි දන් දී සිල්රැක නොයෙක් ආකාර පින්කම්කොට කලුරිය කොට දෙව්ලොව උපන්නේය.
එතැන් පටන් දෙව් මිනිසුන් අතර සම්පත් අනුභව කරමින් මෙයින් කල්ප අනූ එකක් මත්තෙහි **විපස්සී** සම්බුදුරදුන් **බන්ධුමතී** නගරය ඇසුරුකොට **ක්‍ෂේම වූ මිගදායේ** වාසය කරන්නේ, දෙව්ලොවෙන් චුතව එක්තරා වැහැරීගිය බ්‍රාහ්මණ කුලයෙක උපන්නේය. එකල **විපස්සී** බුදුරදුන් සත්වෙනි අවුරුද්දේ ධර්ම දේශනා කළ සේක. මහත් කෝලාහලද විය. සියලු දඹදිව දේවතාවෝ “බුදුරදුන් දහම් දේශනා කරන සේකැ”යි දැනුම් දුන්හ. බ්‍රාහ්මණයා ඒ අස්න ඉවසීය. ඔහු පළඳින එකම සළුව විය. බැමිණියද එසේමය. දෙදෙනාටම එකම පොරෝනයක් විය. ඔහු මුළු නගරයේ **ඒකසාටක බ්‍රාහ්මණයා** යයි ප්‍රකට විය. ඒ බමුණා කිසියම් ක්‍රියාවක් සඳහා බ්‍රාහ්මණයන් අතර යන්නේ නම් බැමිණිය ගෙදර නවතා තෙමේ ඒ වස්ත්‍රය පොරවා ගෙන යයි. බැමිණිය එසේ යන කල්හි තෙමේ ගෙදර සිටියි. බැමිණිය ඒ වස්ත්‍රය පොරවා ගෙන යයි. එදවස හෙතෙම බැමිණියට කීවේය; පින්වතිය, කිම නුඹ රාත්‍රියේ බණ අසන්නීද? නැතහොත් දවල් කාලයේද? ස්වාමිය; මම ස්ත්‍රියකි. රාත්‍රියේ බණ ඇසීමට නොහැකි වෙමි දවල් අසන්නෙමි. ඇය බමුණා ගෙදර තබා වස්ත්‍රය පොරවාගෙන උපාසිකාවන් සමග විහාරයට ගොස් ශාස්තෲන් වැඳ එකත්පසක හුන්නී බණ අසා උපාසිකාවන් සමග ආවාය. ඉක්බිති බමුණා, ඇය, ගෙදර තබා, ඒ වස්ත්‍රය පොරවාගෙන විහාරයට ගියේය.
ඒ වේලාවේ බුදුරද පිරිස මැද අලංකාර වූ ධර්මාසනයේ වැඩ හුන්නේ විසිතුරු විජිනිපත ගෙන අහස් ගඟෙන් බසින්නාක් මෙන් සිනේරු පව්වේ සිට සාගරයට කිමිදෙන්නාක් මෙන් බණ කථා වදාළ සේක. බ්‍රාහ්මණයාට පිරිස කෙළවර හුන්නේ බණ අසනවිට පළමු යාමයේදීම මුළු සිරුරට පුරවනු ලබන්නාක් මෙන් පස්වනක් ප්‍රීතිය හටගත්තේය. ඔහු පොරවන ලද වස්ත්‍රය ඉවතට ගෙන දසබලවූ බුදුරදුන්ට දෙන්නෙමි’යි සිතුවේය. ඉක්බිති ඔහුට එහි ආදීනව දහසක් පෙනෙන්නේ මසුරුකම හටගත්තේය. ‘බැමිණියටද ඔබටද එකම වස්ත්‍රයකි. අන්කිසි පොරෝනාවකුදු නැත. නොපොරවා පිටත නික්ම යාමද නොහැකි වෙයි. සියලු අයුරින් නොදෙනු කැමැත්ත විය. ඉක්බිති ඔහුට පළමු යාමය මධ්‍යම යාමද නික්මෙන කල්හිද ප්‍රීතිය උපන්නේය. ඔහු ‘මරණය හෝ වේවා! නොමැරීම හෝ වේවා! පසුව දැනගන්නෙමි’ එදින හෙතෙම මසුරුකම දිනා වස්ත්‍රය ඉවතට ගෙන ශාස්තෲ පාදමූලයේ තැබීය. ඉක්බිති වම් අතින් වහගෙන දකුණු අතේ හකුළුවාගෙන මා විසින් දිනන ලදි. මට නදිය තරණය කිරීමට දිනන ලදි.
එසමයේ **බන්ධුමා** රජු ධර්මාසනයෙන් පසුපස කෙළවර සිටින්නේ බණ අසයි. රජුගේ මා දිනන ලදී යන ශබ්දයට අමනාප වෙයි. රජු මිනිසකුට අණ කළේය. බොල යව! මෙය විචාරව. ඔහු කුමක් කියයිද. බමුණා එතැනට ගොස් විචාරණ ලද්දේ, අවශේෂ ඇත් යානාදියට නැග කඩු සම් ආදිය ගෙන සතුරු සේනාව දිනත්. එය ආශ්චර්යයක් නොවේ. මම වනාහි පසුව එන්නවුන් කුළු ගොනාගේ හිස මුගුරෙන් බිඳ පලන්නාක් මෙන්, මසුරු සිත් දිනා පොරවන ලද වස්ත්‍රය බුදුරදුන්ට දුන්නෙමි. එවිට මට දිනන ලද මසුරුකම ආශ්චර්යයක් යයි’ කීවේය. ඔහු ගොස් ඒ පුවත රජුට දැන්වීය. රජු “බොල; අප විසින් දසබලයන්ට, සුදුසු දෙය නොදනිමු. බමුණා දනියි යයි ඔහුට පැහැදී, වස්ත්‍ර යුගලයක් යැවීය. එය දැක බමුණා සිතුවේය. “රජු මගේ නිශ්ශබ්දව සිටින විට පළමුව කිසිවක් නොදී, ශාස්තෲ ගුණ කියන්නාට දුන්නේය. ශාස්තෲ ගුණ නිසා මෙය හටගත්තේය. ශාස්තෲන් වහන්සේටම සුදුසු වන්නේය. ඒ වස්ත්‍ර යුග්මයද, බුදුරදුන්ට දුන්නේය. රජු, බමුණා විසින් කුමක් කරන ලද්දේදැයි අසා, වෙනත් වස්ත්‍ර යුගලයක්ද යැවීය. ඔහු ඒවාද බුුදුරදුන්ට දුන්නේය. රජු, බමුණා විසින් කුමක් කරන ලද්දේදැයි අසා, වෙනත් වස්ත්‍ර යුගලයක්ද යැවීය. ඔහු ඒවාද බුදුරදුන්ට දුන්නේය. නැවත රජු වෙනත් සතරක්ද, මෙසේ වැඩිකොට තිස්දෙකක් දක්වා වස්ත්‍ර යුගල යැවීය. ඉක්බිති බමුණා “මෙය වැඩිකොට වැඩිකොට ගත්තාක් මෙන් වෙයි” යයි තමන්ට වැඩපිණිස, එකක් බැමිණියටද, එකක් තමන්ට දැයි දෙකක් වස්ත්‍ර යුගල ගෙන තිස් යුගලයක් බුදුරදුන්ට දුන්නේය. එතැන් පටන් හෙතෙම බුදුරදුන්ගේ විශ්වාසවන්ත බව හටගත්තේය.
ඉක්බිති ඒ රජ තෙම එක දවසක් සීත කාලයේ බුදුරදුන් සමීපයේ බණ අසන්නා වූ ලක්‍ෂයක් පමණ තමන්ගේ රතු කම්බිලිය පොරවා සිටිනු දැක කීවේය “මෙතැන් පටන් මෙය පොරවාගෙන බණ අසනු” හෙතෙම, මට රතු කම්බිලියෙන් මේ කුණුකය පෙරවීමෙන් කුමන ඵලයක් දැයි සිතා ඇතුළත ගඳ කිළියේ තථාගතයන්ගේ ඇඳ මත්තෙහි වියනක් කොට ගියේය. ඉක්බිති එක්දිනක් රජු උදෑසනම විහාරයට ගොස් ඇතුළත ගඳකිළියෙහි බුදුරදුන්ගේ සමීපයේ හුන්නේය. එසමයේ සවණක් බුදුරැස් කම්බිලියේ ප්‍රතිරාව නැංවෙති. කම්බිලිය අතිශයින් බබළයි. රජු බලන්නේ, දැනගෙන මෙසේ කීවේය. “ස්වාමීනි, මේ අපගේ කම්බිලියයි. අප විසින් **ඒකසාටක** බමුණාට දෙන ලද්දකි.” “මහරජ; නුඹලා විසින්ද, බ්‍රාහ්මණයා පුදන ලද්දේය. බමුණා විසින් මා පුදන ලදි. රජු “බමුණාං” සුදුස්සක් දන්නා ලදි. අපි නොවේ යයි පැහැදී යම් මිනිසුන්ට උපකරණයක් වේද, සියල්ල අටපරිදි කොට ‘**සබ්බට්ක’** නම් දානය දී, පුරෝහිත තනතුරේ තැබීය. ඔහුද, අට්ඨට්ටක යනු සැටහතරක් වේයයි, සැටහතරක් සලාක බත් පිළියෙල කරවා, දිවි ඇති තෙක් දන් දී, සිල් රැක, ඉන් චුතව දෙව්ලොව උපන්නේය.
නැවත එතැනින් චුතව මේ කල්පයෙහි භාග්‍යවත් කෝණාගමන බුදුරදුන්ගේද, භාග්‍යවත් කස්සප බුදුරදුන්ද දෙදෙනා අතර බරණැස කෙළෙඹි කුලයක උපන්නේ, වැඩිවිය පැමිණ ගෘහවාසයේ වසන්නේ, එක් දවසක් ආරණ්‍යයේ සක්මන්මළුවේ හැසිරුණේය. එසමයේ පසේබුදුවරයකු ගංතෙර සිවුරුකම් කරන්නේ, සිවුරුපටිය ඉවත් කිරීමට සූදානම් වෙමින් සිටියේය. “සිවුරු පටිය නොහොබිණේද, ස්වාමීනි; මෙයින් කරවුයයි උතුරු සළුවද, උපනුපන් ආත්ම භාවය මට කිසියම් හානියක් නොවේවා”යි ප්‍රාර්ථනා කළේය.
ඔහුගේ ගෙදර නැගණිය සමග බිරිඳ කෝලාහල කරන්නී, පසේබුදුරද පිඬු පිණිස පිවිසි සේක. ඉක්බිති ඔහුගේ නැගණිය පසේ බුදුරදුන්ට පිණ්ඩපාතය දී, ඔහුගේ බිරිඳ සඳහා මෙබඳු ආකාර බාලයන් යොදුන් සියගණනින් දුරුකළ යුතු වන්නේයයි ප්‍රාර්ථනා කළාය. ඇය ගෙදර මිදුලේ සිටියේ, එය අසා, මෑ විසින් දෙන ලද බත නොවළඳවායි, පාත්‍රය ගෙන බත් ඉවත්කොට, මඩ පුරවා දුන්නේය. අනෙකා දැක, “බාල තැනැත්තිය; මට අක්‍රෝෂ කොට හෝ පහරදීම හෝ මෙබඳු ආකාර වැඩ අසංඛ්‍ය දෙකක් පුරණ ලද පාරමී ඇත්තේ පසේබුදු කෙනෙකුගේ පාත්‍රයෙන් බත් ඉවත්කොට මඩ පුරවා දීමට නුසුදුසු” යයි කීවාය. ඉක්බිති ඔහුගේ බිරිඳට කළකිරීමක් ඉපදුණි. ඇය; “ස්වාමීනි, පොඩ්ඩක් සිටින්නැ”යි, මඩ ඉවත්කොට, පාත්‍රය සෝදා, සුවඳ සුණුවලින් පිරිමැද. ප්‍රණීත බතට චතුමධුර පුරවා මත්තෙහි පියුම් ගැබක වර්ණයෙන් යුතුව ඉසින ලද ගිතෙලින් බබළන්නා වූ පාත්‍රය, පසේ බුදුරදුන්ගේ අතේ තබා යම්සේ මේ පිණ්ඩපාතය බබළන්නේ වේද, මෙසේ මගේ ශරීරයද බබළවා’යි ප්‍රාර්ථනා කළාය. පසේ බුදුරදුන් අනුමෝදනාකොට අහසට පැන නැංගේය. ඒ යුවල දිවි ඇතිතෙක් සිට, ඉන් චුතව ස්වර්ගයේ උපන්හ. යළි එතැනින් චුතව, උපාසකව, කස්සප බුදුරදුන්ගේ කාලයේ බරණැස් නුවර අසූකෙළක් ධනසම්පත් ඇති කුලයක උපන්නේය අනෙකාද එබඳු ආකාර සිටුවරයෙකුගේ දියණියක වී උපන්නීය. ඔහු වැඩිවිය පැමිණි කල්හි සිටු දියණියක රැගෙන ආහ. ඇගේ පෙර අනිටු විපාකදායක පාපකර්මයේ ආනුභාවයෙන් පතිකුලයක පිවිසෙන්නාවූ කල, එළිපත්තේ පටන්, මුළුගෙයම උදුරන ලද වැසිකිළියක මෙන් දුගඳක් හටගත්හ. කුමරු “මේ කවර ගඳක් දැයි විචාරා, සිටු කන්‍යාවියකගේ යයි අසා, බැහැර කරවු, ඇය ඇගේ ගෙදරටම බැහැර කරවු! යයි, කුලගෙදරට යැවීය. ඇය එසේ බැහැර කරන්නේ ස්ථාන හතක නතරවූවාය.
එසමයේ **කස්සප බුදුරදුන්** පිරිනිවන්පෑ සේක. ඔහුගේ දහසක් අනර්ඝ වූ රන්වන් වූ යොදුන් අටක් උසවූ දාගැබක් සෑදීමට පටන් ගත්හ. ඒ චෛත්‍යය කරවන කල්හි ඒ සිටු දියණිය සිතුවාය. මම ස්ථාන හතක පෙරළා නැවතී සිට, කිමෙක්ද මගේ මේ ජීවිතය. තමන්ගේ ආභරණාදිය ගලවා දමා රන්වන් අටැස් කොටුවක් කරවූවාය. රියනක් පළල, වියනකුත් අඟල් සතරක් උසවූ එසේම හරිතවර්ණ මනෝහිරියැල් පිඬක් ගෙන පිපුණු උපුල්මල් අටක් අතට ගෙන චෛත්‍යය කරවන ස්ථානයට ගියාය. එකෙණෙහි එක් ගඩොල් උලු වටකොට පැමිණෙන්නාවූ ගැටීම් අඩු කරයි. සිටු දියණිය වඩුවාට කීවාය. මේ මගේ ගඩොල මෙහි තබාවා! දරුව, යහපත් කාලය පැමිණ තිබේ. තෙමේම තබවා ඇය නැග තෙල්වලින් කොල මනෝහිරියල් පිඬට යොදා, ඒ බැම්මෙන් ගඩොල බැඳ, මත්තෙහි උපුල් මල් අටමිටකින් පුදා, වැඳ, උපනුපන් ආත්මභාවයක මගේ ශරීරයෙන් සඳුන් සුවඳ හමාවා! මුඛයෙන් මානෙල් මල්සුවඳ වේවා’යි ප්‍රාර්ථනා කොට දාගැබට වැඳ ප්‍රදක්‍ෂිණා කොට ගෙට ගියාය.
එකෙණෙහි, යස කුලපුත්‍රයන්ගේ පළමු පළමු ගෙදරට එළඹියාය. ඔහුට එය අරබයා සිහිය පහළ විය. නගරයේද නැකැත්කෙළි හටගත්තේ වෙයි. ඔහු උපස්ථායකට කීවේය. “එදා මෙහි රැගෙන ආවා වූ කුලදුවණිය කොහිද?” “ස්වාමීනි, කුල ගෙදරයි.” “ඇය රැගෙන එවු. නැකැත් ක්‍රීඩාව කරන්නෙමි.” ඔවුහු ගොස්, ඇයට වැඳ, “දියණියනි; දරුවා කුමක් නිසා ආවේද?” ඇගෙන් විචාරණ ලදුව, ඇයට ඒ පුවත කීවාහුය “පියාණනි, මා විසින් ආභරණ භාණ්ඩවලින් චෛත්‍යය පුදන ලදි. මට ආභරණ නැත. ඔවුහු ගොස්, සිටුපුත්‍රයාට දැන්වූහ. ඇය රැගෙන එවු. පළඳනා ලැබෙන්නේ යයි ඔවුහු ඇය රැගෙන ආහ. ඇය ගෙට පිවිසෙන කල්හි මුළු ගෙදරම සඳුන් සුවඳද, මානෙල් සුවඳද හැමුවාය. සිටුපුත්‍රයා ඇගෙන් විචාළේය. සොඳුර, ඔබගේ ශරීරයෙන් පළමුව, දුර්ගන්ධය හැමුවාය. දැන් ඔබේ සිරුරින් සඳුන් සුවඳද මුඛයෙන් මානෙල් සුවඳද හමයි. මේ කුමක් නිසාද? ඇය මුල පටන් තමන් විසින් කරන ලද කර්මය දැනුම් දුන්නාය. සිටු පුත්‍රයා, බුද්ධ ශාසනය ‘වෙනස් නොවේ යයි පැහැදී, යොදුනක් ප්‍රමාණයේ රන් දාගැබක්, කම්බිලි සැට්ටයකින් වසා, ඒ ඒ තැන රථචක්‍රයක ප්‍රමාණයේ රන් පියුම්වලින් අලංකාර කළෝය. ඒවා දොළොස් අතකින් එල්ලී සිටී.
ඔහු එහි ආයුෂ ඇති පරිදි සිට එතැනින් චුතව දෙව්ලොව උපදී, නැවත, එතැනින් චුතව දෙව්ලොව උපදී, නැවත, එතැනින් චුතව **බරණැසින්** යොදුනක් පමණ තැන එක්තරා ඇමති කුලයක උපන්නේය. ඔහුගේ බිරිඳ ද දෙව්ලොවින් චුතව රාජකුලයේ ජ්‍යෙෂ්ඨ රාජ දියණියක වී උපන්නීය. ඔවුන් වැඩිවිය පැමිණි කල්හි, කුමරු වසන ගම නැකැත් කෙළිය හටගත්තේය. ඔහු මවට කීවේය; “මෑණියනි, මට සළුවක් දෙන්න. නැකැත්කෙළිය කරන්නෙමි. ඇය සෝදන ලද වස්ත්‍රයක් ගෙනවුත් දුන්නේය. ‘මෑණියනි, මෙය ඉතා කුඩාය කීවාය. ඇය අනෙකක් ගෙනවුත් දුන්නේය. ඔහු එයද ප්‍රතික්‍ෂෙප කළේය. ඉක්බිති හේ මවට කීවාය. පියාණනි, ගෙදර තිබුණු දෙයක් මා විසින් දෙන ලදි. අපට මෙය සියුමැලි වූ පුණ්‍ය ප්‍රතිලාභයකි. එබැවින් එය ලැබෙන තැනකට යමි මෑණියනි යයි කීවේය. පුත්‍රය; මම අද ඔබව **බරණැස්** නගරයේ රාජ්‍ය ප්‍රතිලාභය කැමති වෙමි ඔහු මවට වැඳ මෑණියනි; යමි; කීවේය. “දරුව යව, ඔහු පුණ්‍ය මහිමයෙන් නික්ම බරණැසට ගොස් උයනේ මඟුල් ගල්තලාවේ හිස සහිතව පොරවාගෙන හොත්තේය.
ඒ බරණැස් රජුගේ කළුරිය කිරීමෙන් සත්වෙනි දිනය වෙයි. ‘ඇමතියෝ රජුගේ ශරීර කටයුතු කොට, රජ මිදුලේ රැස්වී සාකච්ඡා කළහ. රජුගේ එකම දියණියක ඇත. පුතකු නැත. ආරාජික රාජ්‍යය නැසෙන්නේය. කවරකු රජ වීමට සුදුසුද, නුඹ වෙන්න. ඔබ රජ වෙන්නැයි, පුරෝහිතයා කීවේය. ‘බොහෝ දෙයක් බැලීමට නොවටී. මංගල රථය සරසවන්නෙමු. ඔවුහු කුමුදුවර්ණ වූ සතර සෛන්ධවයන් යොදවා පස්වැදෑරුම් රාජ කකුධ භාණ්ඩද, සුදු කුඩයක්ද එහි තබා, රථය සකසවා, පසුව තූර්යවාදක වාදනය කළහ. රථය නැගෙනහිර දොරටුවෙන්න නික්ම උයනට අභිමුඛව ගියේය. එය නවත්වමුයි කිසිවකු කීහ. පුරෝහිතයා එය නොනවත්වවු! යයි කීවේය. රථය ගොස් කුමරු ප්‍රදක්‍ෂිණා කොට අලංකාරව නැගී සිටියේය. පුරෝහිතයාද පොරවන ලද කණ ඉවත්කොට පාද තලය බලමින් මේ දිවයින පවතීවා! දෙදහසක් පිරිවර දිවයින්ද සතර මහද්වීපවලද මෙතම රාජ්‍යය කරවීමට සුදුසුයයි පවසා, තූර්යානද කරවු යයි, තුන්වරක් තූර්යනාද කරවූහ.
ඉක්බිති කුමරු මුව විවර කොට බලන්නේ, “කවර කර්මයකින් මෙහි ආවේදැ”යි කීවේය. “දේවයනි; ඔබගේ රාජ්‍යයට පැමිණියේ” යයි, රජු තොප කොහේද? ස්වාමීනි, දේව ආත්මයක දින කීපයක් ඉක්මවත්ද අද සත්වෙනි දිනයයි. පුතෙකු හෝ දුවණියක නැද්ද? දේවයන් වහන්ස දියණියක ඇත. පුතකු නැත. එසේ වීනම් රාජ්‍යය කරන්නෙමි. ඔවුහු එකෙණෙහි, අභිෂේක මණ්ඩපයේම කරවා, රාජ දියණිය සියලු අලංකාරවලින් අලංකාරකොට උයනට රැගෙන ගොස්, කුමරුගේ අභිෂේකය කළහ. ඉක්බිති ඔහුගේ කරන ලද අභිෂේකය ඇත්තේ ලක්‍ෂයක් අගනා වස්ත්‍රයක් පිරිනැමූහ. ඔහු මේ කිමෙක්ද පියාණනි කීවේය. දේවයන් වහන්ස; පොරවන වස්ත්‍රයකි. පියාණනි; මහත් නොවේද? මිනිසුන් පරිභෝග කරන වස්තුවල මීට වඩා සියුම් බවක් නැත රජතුමනි, නුඹලා පින් කැමැත්තෝ නොසිතයි. රත්රන් කෙණ්ඩිය රැගෙන එව්. වස්ත්‍රයක් ලබන්නෙමි. රත්රන් කෙණ්ඩිය ගෙන්වාගෙන නැගී සිටි අත් සෝදා මුඛ පිරිසිදුකොට අතින් ජලය ගෙන පෙරදිග දිශාවට වත්කළේය. ඝන පොළොව බිඳී කල්ප වෘක්‍ෂ අටක් පැන නැංගාහ. නැවත ජලය ගෙන දකුණු, උතුරු නැගෙනහිර දිශාවන්හි මෙසේ සතර දිශාවල වත්කළේය. ඔහු එක් දිව්‍ය වස්ත්‍රයක් හැඳ එකක් පොරවා **නන්දිය** රජුගේ රාජ්‍යයෙහි නූල් කටින්නාවූ එම ස්ත්‍රීහු නූල් නොකටීවුමාවායි, මෙසේ බෙරහඬ නංවාලුවායි පවසා කොඩියක් ඔසවා අලංකාරයෝ කරන ලද ඇතුන් පිරිවරන ලද්දේ, නගරයට පිවිස ප්‍රාසාදයට නැග මහත් සම්පත් අනුභව කළෝය.
මෙසේ කාලය ගෙවීයන්නේ දේවිය, රජුගේ සම්පත් දැක, ‘අහෝ ඒකාන්තයෙන් තපස් ඇත්තිය’ යයි කරුණාවන්ත බව දැක්වීය. දේවිය මේ කිමෙක්දැයි විචාරන ලදුව දේවයන් වහන්ස ඔබගේ සම්පත් ඉතාම මහත්ය. අනිත් බුදුවරුන් අදහා කරන ලද යහපත් ඵල ඇත්තේ දැන් අනාගතය උදෙසා පින් නොකරවු’දැයි කීවේය. කවරෙකුට පෙන්වන්නෙමුද? සිල්වත්හු නොමැත දේවයන් වහන්ස, ජම්බුද්වීපය රහතුන් කෙරෙහි ශූන්‍යයි. දේවයන් වහන්ස, නුඹලා දාන පිළියෙල කරවු. මම රහතුන් ලබමියි කීවේය. දෙවන දිනයේ රජතුමා නැගෙනහිර දොරටුවේ දානයක් පිළියෙල කරවීය. දේවිය උදෑසනින්ම උපෝසථ සීලය අධිෂ්ඨානකොට ප්‍රාසාද මතුයෙහි, ඉදිරියට මුහුණලා උරහිසින් හොවා, ‘ඉදින් මේ දිශාවේ රහතුන් ඇත්ද? හෙට පැමිණි අපගේ භික්‍ෂාව පිළිගනීවා! යනුවෙන් කීවේය. ඒ දිශාවේ රහතුන් නොවූහ. යාචකයන්ට සත්කාර කළහ.
දෙවැනි දිනයේ දක්‍ෂිණ දොරටුවේ සරසා එසේම දක්‍ෂිණාව නොලැබූහ. ඊළඟ දිනයේද එසේම විය. උතුරු දොරටුවේ පිළියෙල කළ දිනයේ දේවිය විසින් එසේම ඇරයුම් කොට හිමාලයෙන් වාසය කරන **පදුමවතී ගේ** පුත්‍රයන් වූ පන්සියයක් පසේ බුදුවරුන්ට ජ්‍යෙෂ්ඨ වූ **මහාපදුම** පසේබුදුරද සොයුරන්ට ආමන්ත්‍රණය කළහ. නිදුකාණනි, **නන්දිය රජ** ඔබට ආමන්ත්‍රණය කරයි. ඔහුගේ දානය ඉවසමු. ඔවුහු ඉවසා **අනෝතප්ත විලෙන්** මුව සෝදා අහසින් ගොස් උතුරු දොරටුවට බැස්සාහ. මිනිස්සු දැක ගොස් දේවයන් වහන්ස; පන්සියයක් පසේ බුදුවරු පැමිණියාහ යයි රජුට දැන්වූහ. රජු සමග දේවිය ගොස් වැඳ, පසේ බුදුවරුන් ප්‍රාසාදයට නංවා, එහි ඔවුන්ට දන් දී කරන ලද බත් කිස අවසානයේ රජු සංඝ තෙරුන්ගේද, දේවිය සංඝ නවකයන්ගේද පා මුල වැටී, ‘ස්වාමීනි, ආර්යයනි; ප්‍රත්‍යවලින් ක්ලාන්ත නොවන්නාහ. අපිද පිනෙන් නොපිරිහෙන්නෙමු. අපට දිවි ඇතිතෙක්, මෙහි වාසය පිණිස ප්‍රතිඥා දෙව’ යයි ප්‍රතිඥා කරවා, උයනේ පන්සියයක් පන්සල් පන්සියයක් සක්මළුද, සියලු ආකාරයෙන් වාසය කරන ස්ථාන සපයා, එහි වාසය කළහ.
මෙසේ කාලය ඉක්මවායන කල්හි, රජුගේ අතවැසියා කිපුණෝය. රජ ‘මට’ අන්තේවාසිකයා සංසිඳවීමට යමි’ නුඹ පසේ බුදුවරුන් විෂයෙහි අප්‍රමාද වවු යයි දේවියට අවවාද දී ගියේය. ඔහු නොපැමිණි කල්හි, පසේ බුදුවරුන්ගේ ආයුසංස්කාර ක්‍ෂය වී **මහාපදුම** පසේ බුදුරද, තුන්යම් රාත්‍රියක් අවදි වී සිටියේම අනුපාදිශේෂ නිර්වාණධාතූන් පිරිනිවන් පෑ සේක. මේ අයුරින් සෙසු සියල්ලෝම පිරිනිවන් පෑහ. ඊළඟ දිනයේ දේවිය, පසේ බුදුවරුන් වැඩ හිඳිනා තැන සරසවා මල් විසුරුවා, දුම්ගෙයි වාසය කොට, ඔවුන්ගේ පැමිණීම බලමින් හුන්නේ එන බව දැක, මිනිසුන් යැවීය. ‘දරුවනි, යවු! දැනගෙන එවු, ආර්යයන්ට කුමන අපහසුවක්ද යනවග. ඔවුහු ගොස් **මහාපදුම** පසේ බුදුරදගේ පන්සලේ දොරටුව විවෘතකොට එහි උන්වහන්සේ නොදකින්නේ, සක්මනට ගොස් එල්ලෙන පුවරුව ඇසුරුකොට හිඳිනා බව දැක වැඳ, ‘ස්වාමීනි කාලය’ යයි කීහ. පිරිනිවන් පෑ ශරීරය කුමක් කථාකරන්නේද, ඔවුහු “නිදාගෙන ඇතැයි පවසා, පිටිපතුල අතින් පිරිමැද පාදයන්ගේ ශීතල බව දැන, ‘තදබවද දැන පිරිනිවන් පෑ බව දැන, රජගෙදරට ගියහ. “දරුවනි, පසේ බුදුවරු කොහේද ‘විචාරණ ලදුව දේවියනි; පිරිනිවන්පෑහ”යි කීවාහුය. දේවිය අඬන්නී, වැලපෙන්නී නික්ම ගොස්, නාගරිකයන් සමග එහි ගොස් යහපත් කිළියක් කරවා පසේබුදුවරුන්ගේ ආදාහන කටයුතුකොට, ධාතු ගෙන්වාගෙන චෛත්‍යයක් පිහිටුවීය.
රජු අතවැසියා සංසිඳවා පැමිණියේ, පෙරගමන් ආවාවූ, දේවියගෙන් විචාළේය. සොඳුර; කුමක්ද? නුඹ පසේ බුදුවරුන් විෂයෙහි ප්‍රමාද වූයෙහිද? “ආර්යයන් වහන්සේලා නිරෝගීද? දේවයන් වහන්ස පිරිනිවන්පෑහ. ඒ අසා රජු සිතුවේය. මෙබඳු ආකාර පණ්ඩිතයන්ටද මරණය උපදියි. අපට කවර මෝක්‍ෂයක්ද? ඔහු නගරයට නොපිවිස උයනටම ගොස් ජ්‍යෙෂ්ඨ පුත්‍රයා කැඳවා ඔහුට රාජ්‍යය පිළියෙලකොට දී, තෙමේ ශ්‍රමණ ප්‍රවෘජ්‍යාවෙන් පැවිදි විය. දේවියද, රජු පැවිදි වූ කල්හි මා කුමක් කරන්නෙම්ද? එසේම උයනට ගොස් පැවිදි වූවාය. දෙදෙනාම ධ්‍යාන වඩා ඉන් චුතව බ්‍රහ්මලෝකයේ උපන්නාහ.
ඔවුහු එහි වාසය කරන කල්හි, අපගේ ශාස්තෲන් වහන්සේ ලොව ඉපිද, පවත්වන ලද උතුම් ධර්ම චක්‍රය ඇත්තේ අනුපිළිවෙලින් රජගහ නුවරට පිවිසි සේක. ශාස්තෲන් වහන්සේ එහි වාසය කරන කල්හි, මේ **පිප්ඵලී** මානවකයා **මගධ** රටේ **මහාතිත්‍ථ** බමුණුගම **කපිල** බ්‍රාහ්මණයාගේ බිරිඳගේ කුසෙහි උපන්නේය. මේ බිරිඳ **කාපිලානි** මද්ද රටේ **සාගල** නුවර **කෝසියගොත්ත** බ්‍රාහ්මණයාගේ බිරිඳගේ කුසෙහි උපන්නීය. ඔවුන් අනුපිළිවෙලින් වැඩෙනු ලබන්නේ, **පිප්ඵලි** මානවකයාට අවුරුදු විස්සේදී ද **භද්‍රාවට** සොළොස් වියේදී ද සපැමිණි කල්හි මව්පියෝ පුතු බලා, “දරුව නුඹ වැඩිමහලු වූයේ කුලවංශයේ පිිහිටුවීම සුදුසු යයි, අතිශයින් නොපෙළවුද, මානවකයා කීවේය, “මගේ කණට ඇසෙන සේ මෙබඳු ආකාර කථා නොපවසවු” මම නුඹලාව දරන තාක් පෝෂණය කරන්නෙමි. නුඹලාට පසුව නික්ම පැවිදිවන්නෙමි” යනුවෙනි. ඔවුහු කීපදිනක් ඉක්ම ගොස් නැවත කීහ. ඔහුද යළිත් ප්‍රතික්ෂේප කළේය.
එතැන් පටන් මම නිරතුරුව කියන්නේමය මානවකයා මවට හඟවන්නෙමියි රන්රුවන් දහසක් දී රන්කරුවන් ලවා ස්ත්‍රී රූපයක් කරවා, එහි මැදට ගැටීම් ආදි කර්මාන්ත අවසානයේ එය රතු වස්ත්‍රයකින් පොරවා, රත් මල් ගොඩකින්ද නොයෙක් අලංකාර වලින්ද, අලංකාර කොට “මෑණියනි, මෙබඳු ආකාර අරමුණක් ලබමින් ගෙදර වාසය කරන්නෙමි. නොලබන්නේනම් නොඉවසන්නෙමියි, කීය. පණ්ඩිත බැමිණිය මෙසේ සිතුවාය. “මගේ පුතා පුණ්‍යවන්තයෙකි. පරිත්‍යාගශීලී වේ. කරන ලද අභිනිහාර ඇත්තේ පෙර පින්කරමින් හුදකලාව නොවීය. ඒකාන්තයෙන් මේ සමග කරන ලද පින් ඇත්තේ රන්වන් ප්‍රතිලාභි වන්නේ යනුවෙනි. ඉක්බිති බමුණන් කැඳවා සියලු භෝගවලින් සතුටු කරවා රන්වන් රූපය රථයක තබා දරුවනි; යවු! යම් තැනෙක අප හා සමාන ජාති ගෝත්‍ර භවභෝග සම්පත් සහිත කුලයක මෙබඳු ආකාර දැරියක බලහුද? එහිදී, මේ රන්වන් රූපය සත්කාරකොට පැමිණෙවු! යනුවෙන් පිටත්කළේය.
ඔවුහු “අපට මෙය වැඩක්දැයි” නික්ම “කොහිදී ලබන්නෙම්ද? **මද්දරට** නම් ස්ත්‍රී ආකාරයකි. **මද්දරට** යන්නෙමු යි, **සාගල නුවරට** පැමිණියහ. එහිදී, ඒ රන්වන් රූපය නාන තොටුපොළේ තබා එකත්පසක හිඳගත්හ. ඉක්බිති භද්‍රා ද, කම්මව ද, නාම අලංකාරකොට තෙමේ නෑමට දියතොටුපොළට ගොස්, රන්වන් රූපය දැක, මේ කවර තැනැත්තියක්ද? අවිනීත තැනැත්තියකි. මෙහි අවුත් සිටින්නීයයි. පිට පැත්තට පහරදී රන්වන් රූපයක් බව දැන මැය දුවණියක් යන හැඟීම ඉපදවීමි. මේ වනාහි ආයි දූවරු වාසය කරන පෝෂණය කළ පෝෂණය කළයුතු අසමාන යයි කීවේය. ඉක්බිති ඔහුට ඒ බ්‍රාහ්මණයා, මෙබඳු ආකාර වූ ඒ ස්වාමි දියණිය විචාරන කල්හි, ඇය “මේ රන්වන් ප්‍රතිමාවට සියයක් ගුණයෙන් දහස් ගුණයෙන්, ලක්‍ෂයක් ගුණයෙන් යුතු මගේ දියණිය අතිශයින් මනා රූ ඇත්තීය. එසේම පහන් නොදමන කළ ද අත් දොළසක ගැබෙහි හුන්නා ශරීර ශෝභායෙන් අඳුර දුරු කරන්නී යයි කීවාය. “එසේ වී නම්, ඇගේ මව්පියන්ගේ සමීපයට යමු’යි රන්වන් රූපය රථයෙහි නංවා ඒ කිරීමම අනුව ගොස් **කෝසිය** ගෝත්‍රිකගේ ගෙදොර සිට, පැමිණීම දැක්වූහ.
බමුණා විසින් පිළිසඳර කථාකොට “කොහේ සිට පැමිණියේ”දැයි විචාළේය. ඔවුහු **මගධරට මහා තිත්ථග්‍රාමයේ කපිල** බමුණාගේ ගෙදර සිට මෙනම් කරුණක් සඳහා ආවෝයයි කීය. දරුවනි; යහපති! අප හා සමාන ගෝත්‍ර සම්භවයකින් යුතු ඒ බ්‍රාහ්මණයා දකිමු, දරුව යයි පඬුරු ගත්තේය. ඔවුහු කපිල බමුණාට හස්නක් එවූහ. “අපගේ භද්දා නම් දැරිය ලබමු කළයුතු දේ දනිවු” යනුවෙනි. ඒ හස්න අසා **පිප්ඵලි** මානවකයාට සහ දැරිය ලබන ලදී. පිප්ඵලි මානවකයා, “මට නොලබන්නේ යයි සිතුවෙමි. මේ ලබන ලදද එවමි, අනර්ථ වී පඬුරු එවන්නෙමි. රහසිගතව හස්නක් ලිවීය. ‘භද්‍රා තමන්ගේ ජාති ගෝත්‍ර සම්පත්වලට අනුරූප වූ ස්වාමියකු ලබාවා! මම නික්ම ගොස් පැවිදි වන්නෙමි. පසුව විපර්යාස ඇත්තියක නොවේවා! භද්‍රා ද, අසවලාට මා දෙනු කැමැතිවේවා’යයි දැන රහසිගතව පඬුරු හස්නක් ලිවීය. “ආර්ය පුත්‍රයා තමන්ගේ ජාතිගෝත්‍ර පිරිස්වලට දැරියක ලබාවා මම පැවිදිවන්නෙමි. මා පසුව විපිළිසර වූවෙකු නොවේවා! පඬුරු වර්ග දෙකක් අතරමගදී හමුවූහ. මේ කවරකුගේ පඬුරුද, පිප්ඵලි මානවකයා විසින් භද්‍රාවට යවන ලදි. මේ කවරෙකුගේද? භද්‍රාවට පිප්ඵලිමානවක සිතින්, මේ දෙදෙනා විචාරා බලවු! දරුවන්ගේ ක්‍රියාව ඉරා අරණ්‍යයේ හැරදමා අනෙක් තැති ගන්වන හසුනක් ලියා, මේ වෙත යැවූහ. මෙසේ කුමරුගේ ද, කුමාරිකාවගේ ද, සමාන පඬුරු ලෝකයාගේ යහපත පිණිස පවතීවා! නොකැමැත්තේම ඒ දෙදෙනාගේ එක්වීම විය.
එදවස පිප්ඵලි මානවකයාද, එක් මල්දමක් යැවීය. භද්‍රා ද, ඒවා යහන මත තබා දෙදෙනම පටිහරණය කරනු කැමැත්තේ, යහනට නැගීමට පටන් ගත්හ. ඔවුන් අතර මානවකයා දකුණු පැත්තෙන්, යහනට නැංගේය. භද්දා වම්පසිනි. ඔවුහු ඔවුනොවුන් ශරීර ස්පර්ශ කිරීමේ බියෙන් මුලු රාත්‍රියම නිදි නොලබන්නේම කල් යැවූහ. දවල් කාලයේ සිනා මාත්‍රාවක් නොකළහ. ඔවුහු ලෝක ආමිෂයෙන් නො ඇලුණ යම්තාක්ද මව්පියෝ දරත්ද ඒ කෙළෙඹියා බාරගෙන ඔවුන් කළුරිය කළ කල්හි විචාළහ. මානවකයාගේ සම්පත් අතිවිශාලය. එක දවසක් ශරීරය උගුලවා හැරදමා රන්කුඩුම මගධවැසියන්ට දොළොස් නැලියක් පමණ ලැබීමට වටීය. යන්ත්‍ර බඳනා ලද මහා පොකුණු හැටකි. කර්මාන්ත දොළොස් යොදුන් වේ. **අනුරාධපුර ප්‍රමාණ** ගම් දාහතරක් ද ඇතුන් දාහතක් පමණ ඇත. දාහතරක් අශ්වයෝද දාහතරක් රථයෝද වෙති.
ඔහු ඉක්බිති එක් දවසක් අලංකාර කළ අශ්වයකු පිට නැගී, මහජනයා පිරිවරා කර්මාන්ත කරන තැනට ගොස්, ක්‍ෂේත්‍රය කෙළවර සිටියේ, නඟල් වලින් සිදුරු කරන (සාන) ලද තැන්වලින් කපුටු ආදීහු පක්‍ෂියෝ ගැඩිවිල් ආදි පණුවන් උදුරාගෙන කමින් සිටිනවා දැක “දරුවනි මොවුන් කුමක් අනුභව කරත්දැ”යි විචාළේය. ආර්යයනි! ගැඩිවිල් ආදීන්ය. “මොවුන් විසින් කරන ලද පාප කවරකුට වෙයිද?” “ආර්යයන් නුඹ වහන්සේ දනී” ඔහු සිතුවේය. “ඉදින් මොවුන් විසින් කරන ලද පාපය මට වෙයි. මා කුමක් කරන්නේද? අසූ හත්කෙළක් ධනය ඇත්තේ, දොළොස් යොදුන් කර්මාන්ත කුමක් කරන්නේද? යන්ත්‍ර බඳනා ලද නඟුල්වලින් කිම ගම් දාහතරින් කිම? මේ සියල්ල **භද්‍රා කපිලාදීන්ට** පවරා දී නික්මගොස් පැවිදි වන්නෙමි.
භද්‍රා කපිලයෝ එකෙණෙහි වෙනත් පැත්තක තල කළ තුනක් අතුරා, කිරිමව්වරුන් විසින් පිරිවරා හුන්නා, කපුටන් තලවල සිටින පණුවන් කන ආකාරය දැක මෑණිවරුනි, මොවුහු කිමක් කත්දැයි විචාළේය. ආර්යයනි, පණුවන් කවරකුගේ අකුශලයක් වේද? ආර්යයනි, නුඹලාගේය. ඇය සිතුවාය. මගෙ අතපය සතරට නැලියේ බත් පතක්වත් ලබන්නට වටී. ඉදින් මොවුන් විසින් කරන ලද අකුසල මම භව සංසාර දහසකිනුදු මෙබදු වටයක් හිස එසවීමට නොහැකීය. ආර්ය පුත්‍රයා ආපු විගසම සියල්ල ඔහුට පවරා දී නික්ම පැවිදි වන්නෙමි.
මාණවකයා පැමිණ ප්‍රාසාදයට නැග මාහැඟි පලඟේ හුන්නේය. ඉක්බිති ඔහුට සක්විති රජකුට උචිතව ආහාරපාන සැපයූහ. දෙදෙනා අනුභව කොට පිරිවර ජනතාව නික්ම යන කල්හි රහසිගතව පහසු තැනක හිඳගත්හ. ඉක්බිති මානවකයා **භද්‍රාට** මෙසේ කීවේය. “සොඳුර; මේ ගෙදරට පැමිණෙමි කොපමණ ධනය ගෙනාවේද? ආර්යයනි, පනස් පන්දහසක් ගැල් පුරවාගෙන ආවෙමි.” “මේ සියල්ල, මේ ගෙදර අසූහාර කෝටියක් යන්ත්‍ර බඳනා ලද ධනයද, සැටක් පමණ පොකුණු ආදි මෙබඳු ආකාර සම්පත් ඇත. ඒ සියල්ල ඔබටම පවරාදෙමි.” “ආර්යයනි; ඔබතුමා කොහි යන්නද?” “මම පැවිදිවන්නෙමි” “ආර්යයනි; මමත් ඔබගේ පැමිණීම බලමින් හුන්නේ, මමත් පැවිදිවන්නෙමි. ඔවුහු අපට ඇවිලගත් පන්සල් කුටි මෙන් තුන් භවය උපස්ථාන කරමින් පැවිදි වන්නෙමුයි පවසා අනතුරුව කෂාය වර්ණ කහපාට සිවුරුද මැටි පාත්‍රද ගෙන්වාගෙන ඔවුනොවුන් කෙස් බහා තබා ‘ලෝකයේ යම් රහත් කෙනෙක් වෙත්ද? ඔවුන් උදෙසා අපගේ ප්‍රවෘජ්‍යාව යයි පැවිදි වී පසුම්බිවල පාත්‍ර ඔබා, උරහිසේ එල්ලාගෙන ප්‍රාසාදයෙන් බැසගත් ගෙදර දාසයන් හෝ කම්කරුවන් හෝ කිසිවකු නොදනී.
ඉක්බිති ඔවුහු බ්‍රාහ්මණගමින් නික්ම දාසගම් දොරටුවට යන්නේ ආකල්ප සම්පත් වලින් දාසගාමවාසීහු හඳුනාගත්හ. ඔවුහු අඬමින් පාමුල වැටී “ආර්යයන් කුමක් නිසා අපව අනාථ කළෝද?” කීහ. “බොල! අපි භව තැනක පටන් ගිනිගත් පන්සලක මෙන් සිට පැවිදි වුණෙමු. නුඹලා අතර වෙන වෙනම දාසකම් කරමු. සියක් වසක් නොපවතියි. නුඹලා නුඹලාගේ හිස් සෝදා දාසයෝ වී, ජීවත් වවු! යනුවෙන් පවසා ඔවුන් හඬද්දීම නික්ම ගියහ.
මානවකයා පෙරටුව යන්නේ, නැවතී බලා සිටිමින් මෙසේ සිතුවේය. මේ **භද්‍රකාපිලාවරු** සියලු දඹදිව අග්‍රගණ්‍ය ස්ත්‍රියක් වූවා මට පිටුපසින් පැමිණෙයි. නියම තැන විද්‍යමාන වේ. යම් කිසිවකු මෙසේ සිතන්නේය. “මොවුහු පැවිදිවීමෙන් තොරව වන්නට නොහැකිවෙත් නුසුදුස්සක් කරත්” යනුවෙනි. මෙසේ කිසිවකු පාපක මනසින් සිත් දූෂ්‍ය කොට අපාය අභිමුඛ වන්නේය. මෙය මා හැර යන්නට වටීයයි, සිත උපදවා, ඉදිරියෙන් යන්නේ, මාර්ගයේ දෙමංසලක් දැක ඔහුගේ සිතට අදහසක් ආවේය. **භද්‍රාවනි**; අවුත් වැඳ සිටියහ. ඉක්බිති ඇයට කීවේය. **භද්‍රාවනි**; ඔබ වැනි ස්ත්‍රියක මා පසුපසින් පැමිණෙන්නේ දැක මේ පැවිදිවීම තොරව ජීවත්වීමට නොහැකිවන්නේ යයි අප කෙරෙහි නරක සිතින් මහජනයා අපායගාමී වන්නේය. මේ ස්ථානයේ මාර්ග දෙකක් ඇත. නුඹ එකක යන්න. මම එකකින් යන්නෙමි. “ආර්යයනි එසේය. ස්ත්‍රිය පැවිද්දන්ට උවදුරකි. පැවිදිවීම හැර වෙනත් දෙයක් නොවෙත්. අපගේ දෝෂ දකින්නේය. තෙවරක් ප්‍රදක්‍ෂිණා කොට සතර තැනක පසඟ පිහිටුවා වැඳ නිය දහය එක එකතුවන සේ ඇඳිලි බැඳ ලක්‍ෂවාරයක් පමන කරන ලද සංසාර මාර්ගයේ වූ මිත්‍ර සන්ධානය අද බිඳේ. නුඹලාට දක්‍ෂිණාහි නම් නුඹට දක්‍ෂිණ මාර්ගය වටී. අපි මාගමයි. වම් ජාතිහු වෙති. අපට වම් මාර්ගය වටී යයි වැඳ මාර්ගයට පිළිපන්නාය. ඔවුන් දෙපරිදි බෙදුනු කල්හි මම සක්වල මහමෙර පර්වතාදිය දැරීමට හැකිවන්නේ නමුත් නුඹලාගේ ගුණ දරන්නට නොහැකිවෙමියි කියන්නාක් මෙන් ගොරවමින් කම්පා වූහ. අහසේ හෙණ හඬ මෙන් පැවතුණි. චක්‍රවාට පර්වතය මහ හඬින් ගුගුළේය.
සම්මා සම්බුදුරදුන් වේළුවන මහා විහාරයේ ගඳකිළියේ වැඩ වාසය කරන්නේ පොළොව කම්පාවන ශබ්දය අසා, කුමකට පොළොව කම්පා වූයේදැයි ආවර්ජනා කරන්නේ, **පිප්ඵලි මානවකයා ද, භද්‍රා කාපිලානි ද**, මා උදෙසා අප්‍රමාණ සම්පත් හැරදමා පැවිදි වූහ. ඔවුන් දෙදෙනාගේ වෙන්වීම නිසා දෙදෙනාගේ ගුණ බලයෙන් මේ පොළොව කම්පා විය. මා විසින්ද ඔවුන්ට සංග්‍රහ කිරීම වටී යයි, ගඳකිළියෙන් නික්ම තෙමේම පාසිවුරු රැගෙන අසූ මහා තෙරුන් විෂයෙහි කිසිවක් නොවිචාරා තුන් ගව්වක් පමණ පෙරගමන් කොට රජගහනුවරත් නාලන්දාවත් අතර බහුපුත්‍ර නම් නුගරුක් මුල පළඟක් බැඳ වැඩසිටිනේ වැඩ සිටින්නේද, එක්තරා පාංශු කූලිකයකු මෙන් වැඩ නොසිට බුදුවෙස්ගෙන රියනක් අඳුරට අතින් බුදුරැස් විහිදුවමින් වැඩ සිටිසේක. මෙසේ එකෙණෙහි, කරත්ත රෝදයක ගරාදි ප්‍රමාණයකට පැතිරුණු බුදුරැස්, ඔබමොබ පැන නගිමින් දුවමින් සඳහිරු දහස බැගින් එසවන කාලයක මෙන් කරමින් ඒ වනන්තරය ඒකාලෝක කළහ. දෙතිස් මහ පුරුෂ ලක්‍ෂණ ශ්‍රියාවෙන්ද, බබළන තාරකා සමූහය මෙන්ද, අහස මනාව පිපුණු නෙලුම්විලක මෙන් ජලයෙන් පිරි, වනන්තරය බබළයි. නුගරුකේ කඳ ස්වභාවයෙන්ම සුදුපාට වෙයි. පත්‍ර නිල්පාටය. පැසුණු රතුපාට. එදවස සියලු නුගගස් රන්වන්පාටින් විය.
මහාකස්සප තෙරුන් එය දැක “මේ අපගේ ශාස්තෲන් වන්නේයයි, මේ මම උදෙසා පැවිදි වූයේයයි” දුටුතැන් පටන් බැතිබරව සිට තුන් තැනක වැඳ, “ස්වාමීනි, භාග්‍යවතුන් වහන්ස; මාගේ ශාස්තෲහුගේ ශ්‍රාවකයකු වෙමියි කීවේය. ඉක්බිති ඔහුට බුදුරදුන් වදාළහ. **කස්සප**; ඉදින් නුඹ, මේ නියම අයුරින් මහපොළොව කරන්නේද, එය දරන්නට නොහැකි වන්නේ නම්, තථාගතයන්ගේ මෙසේ මහත් වූ ගුණ ගැන දැනගනිමු. ඔබ විසින් කරන ලද සම්මාන මගේ ලෝමයකුදු සෙලවීමට නොහැකි වෙයි. වැඩ සිටින්නා **කස්සපයනි**; ඔබට දායාද දෙන්නෙමි. ඉක්බිති බුදුරදුන් අවවාද තුනෙකින් උපසම්පදාව දුන්නේය. දී බහුපුත්‍රක නුගරුක් මුලේන නික්ම තෙරුන්ට පසු ශ්‍රමණයා කොට මාර්ගයට පිළිපන්නේය. බුදුරදුන්ගේ ශරීරය දෙතිස් මහ පුරුෂ ලක්‍ෂණවලින් විසිතුරුය. **මහා කස්සප තෙරුන්ගේ** මහා පුරුෂ ලක්‍ෂණ හතකින් අලංකෘතය. උන්වහන්සේ රත්රන් නැවක පසුපස බඳනා ලද්දාක් මෙන් බුදුරදුන්ගේ පියවර අනුව ගමන් කරති. ශාස්තෲන් වහන්සේ ස්වල්ප දුරක ගොස් මාර්ගයෙන් ඉවත්ව, එක්තරා ගසක් මුල වැඩහිඳිනු කැමැත්තේ යයි දැන තමන්ගේ පට වස්ත්‍රයෙන් කළ සඟල සිවුර හතරට නමා පැනවීය.
බුදුරදුන් එහි වැඩහිඳ අතින් සිවුර පිරිමදිමින්, “කස්සපය මේ ඉතා මෘදුය” යි වදාළහ. පොරවනු කැමැත්තේය යයි දැන ස්වාමීනි; භාග්‍යවතුන් වහන්ස! සඟල සිවුර පොරවාවා” යයි කීවේය. “නුඹ කුමක් පොරවන්නේද **කස්සපය**?” නුඹ වහන්සේගේ නිවස්නට ලැබෙන දෙයක් පොරවන්නෙමි ස්වාමීනි. කස්සපය, කිම නුඹ මේ පරිභෝග කළ දිරාගිය පාංශුකූලය දැරීමට හැකිවන්නෙහිද? මා විසින් මේ පාංශුකූල වස්ත්‍රය ගන්නා ලද දිනයේ සමුද්‍රය කෙළවර කොට මහ පොළොව කම්පා විය. [missing trans]
[missing trans] මෙය බුදුන් පරිභෝග කළ චීවරය ලබන ලදැයි, දැන් මා උතුම් විය යුතුයයි උඩඟු බවක් නොකොට, බුදුරදුන්ගේ සමීපයේම තෙලෙස් ධුතාංග ගුණ සමාදන් වී, දින හතක් පමණ පෘථජ්ජනව විය. අටවෙනි දිනයේ සිවු පිළිසිඹියා සමග රහත් ඵලයට පත්විය. ඉක්බිති උන්වහන්සේට ශාස්තෲන් වහන්සේ “මහණෙනි කස්සප, චන්‍ද්‍රයා උපමා කොට ඇති කුලයක අල්ප ගැබ් ඇත්තේ මේ ආදි අයුරින් ප්‍රශංසා කොට සවස්කාලයේ ආර්ය සමූහයා මැද හුන්නේ, “මගේ ශ්‍රාවකයින් අතර ධුතංග සමාදානයේ **මහකස්සප** තෙරුන් අග්‍රයයි, ධුතවාදනයේ අග්‍රශ්‍රාවක තනතුරේ තැබූහ.
මෙසේ භගවත්හු විසින් අග්‍රස්ථානයේ තබන ලද ආයුෂ්මත් මහා කස්සප තෙරුන් මහා ශ්‍රාවක බවට පැමිණේ. තමන්ගේ පෙර කර්‍ම සිහිපත් කොට, සොම්නස් වශයෙන් පෙර චරිතාපදාන ප්‍රකාශ කරන්නේ **‘පදුමුත්තරස්ස භගවතො’** ආදිය කීහ. එහි **පදුමුත්තරස්ස** යනු ඒ භාග්‍යවතුන් මව්කුසින් නික්මෙන කාලයේ පටන් අපදානය නික්මෙන කාලයට පියවර තබන පාසාම ලක්‍ෂයක් පියුම් පත් පොළොව බිඳගෙන නැගී සිටියහ. එහෙයින් උන්වහන්සේට එම නම විය. සියලු සත්ත්ව කොට්ඨාසවල එකකු විසින් සියක් සියක් පින්කම් කළ කල්හි උන්වහන්සේගේ පිනේ සත්පුරුෂ ගුණය නිසා පිංකම් කළ බැවින් **භගවතො** යන අර්ථයයි. **ලොක ජෙට්ඨස්ස තාදිනො** යනු සත්වලෝකය ප්‍රධාන කොට ඇත්තේ, ඉෂ්ට අනිෂ්ට දේවල් කෙරෙහි අකම්පිත බව ප්‍රකට කළ බැවින් තාදිතො නම් වේ. **නිබ්බුත ලොක නාථම්හි** යනු සර්ව ලෝකයට පිළිසරණ වූ භාග්‍යවතුන් වහන්සේගේ ස්කන්ධ පරිනිර්වාණයෙන් පිරිනිවන් පෑ කල්හි නොපෙනීමට ගියේය යන අර්ථයයි. **පූජං කුබ්බන්ති සත්‍ථුනො** යනු සදේවකලෝකයෝ ඇලෙන බැවින් සත්ථා යන නාමය ලබන ලද්දේ, භාග්‍යවතුන් යහපත් ක්‍රීඩා කරන්නේ පූජා කරන්නේ යන සම්බන්ධයයි.
**අග්ගිංචිනන්ති ජනතා** යනු ජන සමූහයා ආදාහන පූජාව පිණිස, ගිනි දල්වන්නා, රැස් කරන්නේ මැදහත් වූ සතුටින් යුතුව සන්තෝෂය මුඛ්‍ය කාරණා වශයෙන් ගෙන ප්‍රමුඛව සතුටු පූජා කරත් යන සම්බන්ධයයි. **තෙසු සංවෙග ජාතෙසු** යන ඒ ජන සමූහයා අතර සංවේග හටගත් කල්හි තැති ගැනීමට පත් කල්හි, මේ මගේ ප්‍රීති සතුට උදපප්පථ පහළවේ යන අර්ථයයි.
**ඤාති මිත්තෙ සමානෙත්වා **යනු ඤාති සමූහයා සමානකොට රැස්කොට මහාවීරො භාග්‍යවතුන් වහන්සේ **පරිනිබ්බුතො**, නොපෙනීමට ගියේ යනුයි. **ඉදං වචනං අබ්‍රවිං** කීවෙමි යන සම්බන්ධයයි. **හන්‍ද පූජං කරොමසෙ** යනු **හන්‍ද** යනු වචනයේ අග අර්ථයට නිපාත පදයයි. ඒ කාරණයෙන් අපි රැස්වී පූජා කරමු යන අර්ථයයි. **සෙ** යනු නිපාත පදයකි.
**සාධුති තෙ පටිස්සුත්‍වා** යනු ඒ මගේ ඤාති මිත්‍රයො යහපත් යයි, දැන මගේ වචනය අසා පිළිගෙන, **මෙ** මගේ **භිය්‍යො** අතිරේක **හාසං** ප්‍රීතිය **ජනිංසු** ඉපදවූහ යන අර්ථයයි.
ඉක්බිති තමා විසින් කරන ලද පුණ්‍ය සම්භාර ධර්මය පෙන්වමින්, **බුද්ධස්මිං ලොකනාථම්හි** යන ආදිය කීහ. සියගණන් අත් උඩ ඔසවයා කලකිරීමට සංවේගයට පත්වූයේ යනුයි. **සමුග්ගතං** පැතිරුණු විමානය අහස් තලයේ පහළවූවකි. **අග්සියං සුකතං** සුන්දර ආකාරයෙන් කරන ලද **කත්‍වා** කරවාද, **පුඤ්ඤසඤ්චයං** පින්රාහිය **කාහාසිං** කළෙමි යන සම්බන්ධයයි.
**කත්‍වාත අග්සියං තත්‍වා** යනු ඒ චෛත්‍ය පූජා ස්ථානයේ තල්පෙළ විසින් **චිත්තිතං** යහපත් වූ මා හැඟිලෙස කරන ලද සොඳුරු විලාසයෙන් කළ **කත්‍වාන** කරවා **සකං චිත්තං** තමන්ගේ සිත **පසාදෙත්‍වා** **චෙතියං පූජයුත්තමං** යනු උත්තම බුද්ධධාතු නිධන්කරන ලද චෛත්‍යයට පූජා කළෙමි යන සම්බන්ධයයි.
ඒ චෛත්‍යයේ මහිමය පෙන්වමින් “අග්ගික්ඛන්ධොවා” යන ආදිය කීවේය. එහි **අග්ගික්ඛන්‍ධොවා** යනු අහසේ දිළිසෙන්නා වූ ගිනිගොඩක් මෙන් ගිනි රැසක් මෙන් ඒ දාගැබ සත්රුවනක්, **ජලති දිළිසෙයි චුල්ලිතො** පිපුණු මල් සල්රුක් රජකු මෙන් **ආකාසේ ඉන්‍දලට්ඨිව** දේදුන්නක් මෙන්, සතර දිශාවල **ඔභාසති** බබළයි යන සම්බන්ධයයි.
**තත්‍ථ චිත්තං පසාදෙත්‍වා **යනු එහි බබළන ධාතුගර්භයෙහි **චිත්ත** සිත **පසාදෙත්‍වා** සොම්නස් කොට ඒ චිත්තප්‍රසාදයන **බහුං** නොයෙක් ආකාර **කුසල** පින් කොට ධාතු ගර්භයේද ශාසනයේද, මෙපමණ වූ පින්කම් මා විසින් කරන ලද්දේ යනුයි. මෙසේ **පුඤ්ඤකම්මං සරිත්‍වා** පින්කම් සිහිකොට කළුරිය කොට **තිදසං** තව්තිසභවනයට නිදා පිබිදියෙකු මෙන් **අහං උප්පජ්ජිං** මට උපන්නෙමි යන සම්බන්ධයයි.
තමන් උපන් දිව්‍යලෝකයේ ලබන ලද සම්පත් ප්‍රකාශ කරමින් “**සහස්සයුත්තං**” යන ආදිය කීවේය. එහි **හයවාහිං** සෛන්ධව අශ්වයන් දහසක් යොදන ලද දිව්‍යරථය **අධිට්ඨිතො** භූමි සතකින් මැනවින් කොට උඩට එසවූ උස්වූ මගේ භවන විමානය විය යන අර්ථයයි.
ඒ විමානයේ, **සබ්බසොවණ්ණ මයා** සම්පූර්ණයෙන් ස්වර්ණමය වූ **කූටාගාර සහස්සාන** කුමාගාර දහසක් වූහ යන අර්ථයයි. **සකතෙජෙන** තමන්ගේ ආනුභාවයෙන්, සබ්බදසදිසා විභාසයං බබළන්නේ **ජලන්ති** විද්‍යමාන වෙත් බබළත් යන සම්බන්ධයයි.
එහි මගේ විමානය පහළ වූයේ යනුයි. **අඤ්ඤෙපි නිය්‍යුභා** ප්‍රධාන ශාලාවෙන් **සන්නි** විද්‍යමාන වෙති. **ලොහිතංකමය** රුවන් **මණිමයා** සැම කල්හි **තෙපි** සතර දිශාවල පැතිරි **ආභාය** ප්‍රභාවෙන් **ජොතෙත්ති බබළත්** යන සම්බන්ධය.
**සබ්බෙ දෙවෙ** - සියලු සදිව්‍යලෝකවල දෙවිවරුන් අභිහොමි අභිබවා යමි. කවරකුගේ ඵලයක්ද, මා විසින් කරන ලද්දකි. පුණ්‍යකර්ම යාගෙ මෙයද ඵලයකි යන අර්ථයයි.
ඉක්බිති මනුෂ්‍ය සම්පත්තිය දක්වමින්, “**සට්ඨිකප්ප සහස්සම්හි**” යනාදිය කීවේය. එහි මේ කල්පයෙන් යට, සැටදහස් කල්පයට මත්තෙහි, **චාතුරන්තො** සිවු මහාද්වීප ආශ්‍රිතව, **විජිතාවී** සියලු ප්‍රත්‍යන්ත ජයගත්තා වූ මම, **උට්ඨියො** එනම් සක්විතිරජව, **පථවිං ආවසිං** රාජ්‍යය කළෙමි යන සම්බන්ධයයි.
**තත්‍ථෙවභද්දකෙ කප්පෙ** යනු පසේ බුදුවරුන්ගෙන් සැරසූ, **භද්දකෙ** එනම්, **කප්පෙ තිංසක්ඛත්තුං** තිස් ජාතියකින් **චතුදිපම්හි ඉස්සරො** ප්‍රධාන චක්‍රරත්නය ආදි කොට ඇති සප්ත රත්නවලින් සම්පන්න වූ, ඇසුරු කළාවූ, **සක්කකම්මාභිරද්ධො** තමන්ගේ ක්‍රියාවේදී දස රාජ ධර්මයන්හි ඇලි, ඇලී**, චක්කවත්තිරාජා අම්හ** වූයෙමි යනුයි. තමන්ගේ චක්‍රවර්ති රාජ්‍ය කාලයේ හේතු සම්පත් දක්වමින් **“තත්‍ථාපි භවතං මය්හං”** යනාදිය කීවේය. තත්‍ථ ඒ චක්‍රවර්ති රාජ්‍යයෙහි මයිහං භවනං මගේ භවන **ඉන්‍දලට්ඨිවඋග්ගතං** අහසේ පිහිටි, බබළන්නා වූ විදුලියමෙන් උස්වූ සත්මහල් ප්‍රාසාදයක් සේ උස, **ආයාමතො** දීර්ඝවූ ද උස් වූද, විසිහතර යොදුන් පළල, **දොළොස** යොදුනක් විය යන සම්බන්ධයයි. සියලු ජනතාවගේ මනස ඇලී තිබෙන බැවින් **රම්මක නම් නගරය** විය යන අර්ථයයි. දැඩි වූ දොළොස් රියන් හෝ තිස් රියන් උස් වූ **ප්‍රාකාර තොරණවලින්** සම්බන්ධව පෙනෙයි.
**තදඩ්ඪකං** අතුරුව අඩක් අර්ධ අඩ යොදුනක් යන අර්ථයයි. **පක්ඛිත්තා පණවිසති** විස්සක් වෙළඳසැල් බහන ලද, නිරතුරුව විවර කළ වීථි ඇත්තේ යන අර්ථයයි. **බ්‍රහ්මඤ්ඤ කුල සහභුතො** යනු බ්‍රාහ්මණ කුලයේ සුජාතව, සෙස්ස කියන ලද පරිදි දතයුත්තේමය.
සුමේධ භගවන්තාහං යන ආදිය ආයුෂ්මත් **අනුරුද්ධ තෙරුන්ගේ** **චරිතයයි**. මෙයද පෙර බුදුවරුන් විෂයෙහි කරන ලද ආධිකාර ඇත්තේ, ඒ ඒ භවයේ පින්කම් රැස්කෙරෙන්නේ **පදුමුත්තර** භාග්‍යවතුන්ගේ කාලයේ බොහෝ සම්පත් ඇති කෙළෙඹි කුලයක උපන්නේය. වැඩිවිය පැමිණ, එක් දිනක් විහාරයට ගොස් ශාස්තෲ සමීපයේ බණ අසමින් බුදුරදුන් විසින් එක් භික්‍ෂුවක් දිව්‍ය චක්‍ෂුධර භික්‍ෂූන් අතර අග්‍ර තනතුරේ තබනවා දැක තමා ඒ තනතුර ප්‍රාර්ථනා කොට ලක්‍ෂයක් භික්‍ෂූන් පිරිවරා බුදුරදුන්ට සත් දිනක් මහදන් පවත්වා, සත්වෙනි දිනයේ භගවත්හු හට හා භික්‍ෂු සංඝයාට උත්තම වස්ත්‍ර දන්දී ප්‍රාර්ථනාව කළේය. ශාස්තෲන් වහන්සේද, ඔහුගේ අනතුරුව පැතුම සමෘද්ධ වන බව දැක ‘අනාගතයේ **ගෞතම සම්මා **සම්බුදුරදුන්ගේ ශාසනයේ, දිවැස් ඇති භික්‍ෂූන්ගේ අග්‍ර තනතුර, වන්නේ යයි විවරණ කළසේක. ඔහුද එහිදී පින් කරන්නේ බුදුරදුන් පිරිනිවන්පෑ කල්හි, සත් යොදුනක් දුර ස්වර්ණ ථූපයක බොහෝ රන් පේළිවලින් යුතු පහන් රුක්වලින්, පහන් පැල්වලින්ද යුතුව “දිබ්බචක්ඛු ඤාණය පහළ වේවා” යයි උදාර වූ ප්‍රදීප පූජාවක් කළේය. මෙසේ දිවි ඇති තෙක්, පින්කම්කොට, දෙව්මිනිස් ලෝකවල සැරිසරන්නේ, **කස්සප** බුදුරදුන්ගේ කාලයේ **බරණැස** කෙළෙඹි නිවස ඉපදී, ප්‍රඥාවන්ත වූයේ, ශාස්තෲන් වහන්සේ පිරිනිවන්පා කල්හි, නිමවූ කල යොදුනක රන්ථූපයක් බොහෝ ස්වර්ණ පහන්වල ගිතෙල් පුරවා, මැද වෙන වෙනම උක්සකුරු බෝලය බැගින් තබා, මුවෙන් මුව පහන්වැටි ස්පර්ශ කරමින්, චෛත්‍යය වටකොට තැබීය. තමා විසින් ගන්නා ලද, රන් පහන්වල ගිතෙල් පුරවා දහසක් පහන් තිරවලින් දල්වා හිසේ තබා, මුළු රාත්‍රියම චෛත්‍යය වටා සැරිසැරීය.
මෙසේ ඔහු ඒ ආත්මභාවයේ දිවි ඇතිතෙක් කුසල කර්මකොට දෙව්ලොව ඉපිද, එහි ආයුෂ ඇති පරිදි සිට ඉන් චුතව බුදුරදුන් උපන් කල්හි, **බරණැසම** දුප්පත් කුලයක උපන්නේය. **අන්නභාරතිස්ස** යයි නම් විය. හෙතෙම සුමන නම් සිටුතුමාගේ ගෙදර වැඩකරමින් ජීවත් වෙයි. එක දවසක් හෙතෙම **උපරිට්ඨ** නම් පසේබුදුරද, නිරෝධ සමවතින් නැගිට **ගන්ධමාදන** පර්වතයෙන් අහසින්ම අවුත් බරණැස නගර මැදට බැස, සිවුර පොරවා, නගරයේ පිඬු පිණිස හැසිරෙනු දැක, ප්‍රසන්න මනසින් පාත්‍රය ගෙන තමන් සඳහා තබන ලද, බත් කොටස, පාත්‍රයට දමා, පසේ බුදුරදුන්ට දීමට පටන් ගත්තේය. ඔහුගේ බිරිඳද තමාගේ බත් කොටසද දැමීය. ඔහු එය රැගෙන ගොස්, පසේ බුදුරදුන්ගේ අතේ තැබීය. පසේ බුදුරද එය ගෙන. අනුමෝදනාකොට පෙරළා ගියේය. එදවස සුමන සිටුතුමාගේ කුඩයට අධිපති දේවතාවා **“අහො දානං පරමදානං උපරිට්ඨෙ සුප්පතිට්ඨිතං”** යනුවෙන් මහා ශබ්දයෙන් අනුමෝදනාව අසා, සුමන සිටුතුමා මෙසේ දේවතාවට අනුමෝදන් කිරීමට මෙයම උතුම් දානය යයි සිතා පාත්‍රය ඉල්ලීය. **අන්නභාර** ඔහුට පාත්‍රය දුන්නේය. ඉන් පැහැදුණු සිත් ඇති සුමන සිටු ඔහුට දහසක් දී, මෙතැන් පටන්, ඔබට අර්ථයෙන් ක්‍රියා කිරීමේ වැඩක් නැත. සුදුසු වාසයට ගැලපෙන ගෙයක් කොට, නිතර වාසය කරවයි කීවේය.
යම්හෙයකින් නිරෝධ සමාපත්තියෙන් නැගිටි පසේබුදුරදුන්ට දෙන ලද පිණ්ඩපාතය එදවසම උදාර විපාක ගෙන දෙයි. එහෙයින් සුමන සිටු රජුගේ සමීපයට යන්නේ ඔහු රැගෙන ගියේය. රජු වනාහි ඔහු දෙස සාදරයෙන් බැලීය. සිටුතුමා, “මහරජතුමනි, මෙතෙම “බැලිය යුත්තෙකැයි” පවසා එදින ඔහු විසින් කරන ලද කර්මය තමා විසින් ඔහුට දහසක් දුන් බව කීවේය. ඒ අසා, රජු ඔහුට සතුටු වී, දහසක් දී, අසවල් තැන, ගෙයක්කොට වාසය කරවයි. ඔහුට ගෙට යාමට අණ කළේය. ඔහුගේ ඒ ස්ථානය සෝදා පිරිසිදු කළ කල්හි මහත් වූ ධනය පිරවූ කලගෙඩි පහළ වූහ. ඔහු එය දැක රජුට දැන්වීය. රජු සියළු ධනය උදුරාගෙන රැස්කොට “මෙපමණ ධනය මේ නගරයේ කවර ගෙදරට අත්දැයි ඇසීය. දේවයන් වහන්ස, කිසිවකුට නැත. එසේ වී නම් **අන්නභාර** මේ නගරයේ මහා ධන සිටු නම් වේවා’යි, එදවසම ඔහුට සිටු කුඩය එසවීය.
ඒ සිටුතුමා දිවි ඇති තෙක්, යහපත් වැඩ කොට දෙව්ලොව උපන්නේ, දීර්ඝ කාලයක් දෙව්මිනිස් ලොවවල සැරිසරා අපගේ බුදුරදුන් උපන් කල්හි, **කපිලවස්තු නගරයේ සුක්කොදන** නම් ගෙදර පිළිසිඳ ගත්තේය. ඔහු උපන් කල්හි **අනුරුද්ධ** යයි නම් කළහ. ඔහු **මහානාම** සක්විතිගේ කනිෂ්ට සොයුරු, බුදුරදුන්ගේ සුළුපියා වූ පුතු වූයේ ඉතාම සියුමැලිය. මහත් පින් ඇත්තෙකි. රත්රන් භාජනයකම ඔහුට බත ඉපදවීය. ඉක්බිති ඔහුගේ මව එක දවසක් “මගේ පුතා නැතැයි” පියවරක් නොදනියි. ඔහු ගැන දැනගන්නෙමියි, සිතා එක් රජු වර්ණ සැළියක් හිස්බව දැන, රන් පියනින් වසා, ඔහුට යැවීය. අතරමග දේවතාවෝ එය දිව්‍ය කැවුම්වලින් පිරවූහ. මෙසේ මහපිනැති, සෘතු තුනට ගැලපෙන ප්‍රාසාදවල ලස්සන නාටිකාංගනාවන් පිරිවරාගෙන දෙවියකු මෙන් මහා සම්පත් වින්දේය.
අපගේ බෝසත්හුද, එසමයේ තුසිත පුරයෙන් චුතව, **සුද්ධෝදන** මහරජුගේ අගමෙහෙසියගේ කුසෙහි ඉපිද, පිළිවෙලින් වැඩෙන්නේ එකුන්තිස් වසක් (29) ගිහිගෙය මැද වාසයකොට මහාභිනිෂ්ක්‍රමණයෙන් නික්ම අනුපිළිවෙලින් අවබෝධ කළ සර්වඥතා ඥානය ඇත්තේ, බෝධිමූලයේ සත්සතියක් කල්යවා, **ඉසිපතන** මිගදායේ ධර්මචක්‍රය පවත්වා, ලොවට අනුග්‍රහ කරමින්, රජගහනුවරට ගොස් වේළුවනයේ වැඩසිටි සේක. බොල යවු. මගේ පුතා රැගෙන එවු යයි, දසදහසක් පිරිවරද ඇමතියන් දහසක්ද යැවීය. ඒ සියල්ලෝ ඒහිභික්‍ෂුභාවයෙන් පැවිදි වූහ. ඔවුන් අතර උදායි තෙරුන් විසින්, චාරිකාගමනට ඉල්ලන ලද්දේ, බුදුරදුන් විසිදහසක් මහරහතුන් පිරිවරා රජගහනුවරින් නික්ම කපිලවස්තුවට ගොස් ඤාති සමාගම්ම නොයෙක් ආකාර පෙළහරයෙන් පෙළහරට විචිත්‍ර වූ ධර්මදේශනාවක් කොට මහජනයාට අමෘතපානය පොවා, දෙවන දිනයේ, පාසිවුරු රැගෙන, නුවර දොරටුවේ සිට කිම, කුල නගරයට පිවිසියා වූ සියළු බුදුවරුන්ට සමාන ක්‍රියාවකැයි ආවර්ජනා කරන්නේ, පිළිවෙලින් පිඬු පිණිස හැසිරෙයි. රජු ඔබේ පුතා පිඬු පිණිස හැසිරේයයි අසා, ඉක්මනට ඉක්මනට අවුත් අතුරු වීථියකදී බණ අසා තමන්ගේ මන්දිරයට පැමිණ මහත් වූ සත්කාර සම්මාන කළේය. බුදුරදුන් එහිදී කළයුතු ඤාති සංග්‍රහකොට, **රාහුල** කුමරු පැවිදිකොට, නොබෝකලක් කපිලවස්තු නගරයෙන්, **මල්ල** රටෙහි චාරිකා කරන්නේ **අනුපිය අඹවනයට** පිවිසි සේක.
එසමයේ සුද්ධෝදන මහරජු ශාක්‍යපුත්‍රයා රැස්කොට කීවේය. ඉදින් මගේ පුතා ගිහිගෙය වාසය කළේ නම්, චක්‍රවර්ති රජ වන්නේය. ක්‍ෂත්‍රිය සේනාව පිරිවරා සත්රුවන් සම්පන්නද විවන්නේය. මුණුබුරු වූ මගේ රාහුල කුමරුද ක්‍ෂත්‍රිය සේනාව සමග ඔහු පිරිවරා වසන්නේය. නුඹලා මේ කරුණ දැනගනිවු. දැන් වනාහි මගේ පුතා බුදුවිය. ඔහුට ක්‍ෂත්‍රියයෝ පිරිවර වෙත්වා. නුඹලා එක එක කුලයෙන් එක එක දරුවා බැගින් දෙවු යයි මෙසේ කී කල්හි, එකපහරින්ම අසූදෙකක් ක්‍ෂත්‍රිය කුමාරයෝ පැවිදි වූහ.
එසමයෙහි මහා ශාක්‍ය කෙළෙඹි ස්වාමියා ඔහු තමාගේ කනිටු, අනුරුද්ධ ශාක්‍යයා වෙත එළඹ මෙසේ කීවේය. “දරුව අනුරුද්ධ, පැවිදිව භාග්‍යවතුන් වෙනුවෙන් අනුව පැවිදි වවු. ශාක්‍ය කුමාරවරු මැනවින් අවබෝධ කරන්නාහ. අනගාරික ගිහිගෙයින් නික්ම පැවිදි වූ කෙනෙකු අපගේ කුලයෙත් නැත. එසේ හෙයින් නුඹ හෝ පැවිදි වෙව. මම හෝ පැවිදි වන්නෙමියි ඒ අසා, අනුරුද්ධ ගෘහවාසයේ රුචිය නොකොට තමන් සත්වෙනිව ගිහිගෙයින් අනගාරික ප්‍රවෘජ්‍යාවට පත්විය. ඔහුගේ පළමු පැවිදිවීමේ අනුපිළිවෙළකව සංඝභේදක ඛන්ධකයේ පැවසෙන පරිද්දෙනි. මෙසේ අනුපිය අඹවනයට ගොස් පැවිදි විය. ඔවුන් අතර ඔහුට ඇතුල් වසා **භද්දිය** තෙරුන් රහත් බවට පත්විය. අනුරුද්ධ තෙරුන් දිව්‍ය චක්‍ෂුර් ඥානය ඉපදවීය. **දේවදත්ත** අෂ්ට සමාපත්ති ඉපදවීය. **ආනන්ද** තෙර සෝවාන් ඵලයේ පිිහිටි සේක. **භගු, කිම්බිල** තෙරවරු පසුව අර්හත් ඵලයට පැමිණියහ. ඒ සියළුම තෙරවරුන් තම තමන් ආවා වූ ස්ථානවල පෙර ප්‍රාර්ථනා බලයෙන් අභිනීහාර සිදුකර ගත්හ. මේ **අනුරුද්ධ** මහතෙරුන් ධර්ම සේනාපති සමීපයේ කමටහන් ගෙන **චේතිය රට ප්‍රාචීන වංශයට** ගොස් මහණදම් කරමින්, සත්මහා පුරුෂ ලකුණ මෙනෙහි කළෝය. අටවැන්නේදී ක්ලාන්ත වෙයි. ශාස්තෲන් වහන්සේ, අනුරුද්ධ තෙර අටවැනි මහා පුරුෂ ලක්‍ෂණයේදී ක්ලාන්ත වන බව දැන උන්වහන්සේගේ සංකල්පය පුරවන්නෙමියි එහි ගොස් පනවන ලද උතුම් බුද්ධාසනයේ වැඩහුන්නේ, අටවෙනි මහාපුරුෂ විතර්කය පුරවා සිවුපසයේ සන්තෝෂභාවයෙන් සරසන ලද අරියවංස ප්‍රතිපදාව පවසා ආකාශයට පැන නැග **භේෂකලා** **වනයටම** ගියේය.
තෙරුන් තථාගතයන් වහන්සේ ගියකල්හි ත්‍රිපාද පාපත් මහාක්‍ෂීණාශ්‍රවයකු වී, “බුදුරදුන් මගේ මනස දැන අවුත් අටවෙනි මහාපුරුෂ විතර්කය පුරවා දුන් සේක. උන්වහන්සේද මගේ මනදොළ මස්තකප්‍රාප්ත වූයේ යයි, බුදුවරුන්ගේ ධර්මදේශනාව තමන්ගේද ප්‍රතිවේධ ධර්මය අරබයා මේ උදාන ගාථා කීහ –
“ලොවට අනුත්තර ශාස්තෲහු මගේ සංකල්පය දැන මනෝමය සිරුරින් සෘද්ධියෙන් මා වෙත එළඹි සේක.
යම්සේ සංකල්පනාවක් වූවහුද, එයට පිළිතුරු දේශනා කළ සේක. ප්‍රපංචයන්ගෙන් තොර බුදුරදුන් නිෂ්ප්‍රපංචය පිණිස ධර්ම දේශනා කළ සේක.
මම උන්වහන්සේගේ ධර්මය දැන ශාසනයේ ඇලී වාසය කළෙමි. ත්‍රිවිද්‍යා සාක්ෂාත් කරගත්තේ බුද්ධ ශාසනයේ.
ඉක්බිති උන්වහන්සේ සවස් කාලයේ ශාස්තෲන් වහන්සේ ජේතවනයේ වැඩවාසය කරන්නේ, දිවැස්ලාභී භික්‍ෂූන් අතර අනුරුද්ධ තෙරුන් අග්‍රයයි අග තනතුරේ තැබූ සේක.
මෙසේ උන්වහන්සේ බුදුරදුන් සමීපයේ දිවැස්ලාභීන්ගේ අග තනතුර ලබා තමන්ගේ පෙර කර්ම සිහිපත් කොට සතුටින් යුතුව තමන්ගේ පෙර කර්ම සිහිපත් **කරන්නේ සුමෙධං භගවන්තානං** ආදිය කීහ. එහි සුන්දර උපස්ථානයෙන්ද, ප්‍රඥාවෙන් මාර්ගඵල ප්‍රඥාවට පත් විදර්ශනා ප්‍රඥාව සිවු පිළිසිඹියාපත් සංස්කාර ධර්මයන් ගැඹුරු නුවණින් දකින, යම් භගවත්හු කෙනෙක් වේද, ඒ සුමේධයන්ය. භාග්‍ය සම්පන්න බැවින් **භගවන්තං** වේ. ලෝකයට ජ්‍යෙෂ්ඨ ශ්‍රේෂ්ඨ, ප්‍රධාන, සංසාරයෙන් පළමුවෙන් නික්මුණු මිනිසුන්ට ශ්‍රේෂ්ඨ ගුරු ව **වූපකට්ඨා** විවේකී වූ සමූහයේ ඇලීගැලීමෙන් වෙන්වී වාසය කරන මම **දුටුවෙමි** යන සම්බන්ධයි.
සියළුම ධර්මයන් තෙමේම අවබෝධ කරගත් බැවින් **සම්බුද්ධ** නමි. **උපගන්ත්‍වාන** සමීපයට පැමිණ යන අර්ථයයි. **අඤ්ජලිං විග්ගහෙත්‍වාන** යනු දසඟිලි බැඳ මුදුනේ තබා යන අර්ථයයි. සෙස්ස ඉහත සඳහන් පරිද්දෙනි.
**දිවාරත්තිං පස්සාමි** යනු එකල දිව්‍ය ලෝකයේද, මනුෂ්‍ය ලෝකයේද, උපන් කල්හි, මසැසින් යුක්ත වූයේ හාත්පස යොදුනක් බලමියි යන අර්ථයි.
**සහස්සලොකං ඤාණෙන** යනු ප්‍රඥා ඇසින්, දහසක් සක්වළ බලමි යන අර්ථයයි. **සත්‍ථු සාසනෙ** යනු **දැන් ගෞතම භාග්‍යවතුන්ගේ දීපදානස්ස**. පහන් පූජාවෙන්, **ඉදං ඵලං** මේ ඵලයෙන් **දිබ්බචක්ඛුං අනුප්පත්තො** දිවැස් ලබන ලද්දේ, උපදවා ගත්තෙමි යන අර්ථයි.
**අජ්ඣායකො මන්තධරො** යනාදී කොට ඇති ආයුෂ්මත් **පුණ්ණමන්තානි පුත්ත** තෙරුන්ගේ චරිතයයි. මෙයද පෙර බුදුවරුන් විෂයෙහි කරන ලද ප්‍රාර්ථනා ඇත්තේ ඒ ඒ භවවල හටගත් වාසනා ගුණයෙන් පින්දහම් රැස් කරන්නේ පදුමුත්තර බුදුරදුන්ට පෙරදීම **හංසවතී** නගරයේ බ්‍රාහ්මණ මහසල් කුලයක උපත ලබා අනුපිළිවෙලින් ප්‍රාඥ බවට පත්වූයේය. පසුකාලයේ **පදුමුත්තර** බුදුරදුන් ඉපිද අවබෝධ කළ යුතු සත්ත්වයන්ට ධර්මදේශනා කරන කල්හි, යට සඳහන් අයුරින්, මහජනයා සමග විහාරයට ගොස්, පිරිස කෙළවර හිඳ බණ අසන්නේ, ශාස්තෲන් එක් භික්‍ෂුවක් ධර්ම කථිකයන් අතර අග්‍ර ස්ථානයේ, තබනවා දැක “මා විසින්ද අනාගතයේ මෙබඳු ආකාර වීමට වටනේ යයි” සිතා දේශනාවසානයේ නැගී සිටි පිරිස අතරින් ශාස්තෲන් වහන්සේ වෙත එළඹ ආරාධනාකොට යට සඳහන් අයුරින් මහත් සත්කාරකොට බුදුරදුන්ට මෙසේ කීවේය. “ස්වාමීනි, මම මේ ආකාරයෙන් වෙනත් සම්පතක් නොපතමි. යම්සේ මේ භික්‍ෂුව, සත්වෙනි දවසකට ඉහත නුඹ වහන්සේ විසින් ධර්මකථිකයන් අතර අග්‍ර ස්ථානයේ තබන ලදි. එසේ මමද අනාගතයේ එක බුදුවරයකුගේ ශාසනයේ, ධර්මකථිකයන් අතර අග්‍ර වන්නෙමියි, ප්‍රාර්ථනා කළේය. ශාස්තෲන් වහන්සේ අනාගතය ලා ඔහුගේ ප්‍රාර්ථනාව සමෘද්ධ වන බව දැන “අනාගතයේ කල්ප ලක්ෂයක් මස්තකයේ **ගෝතම** නම් ධර්ම කථිකයන්ගේ අග්‍ර බවට පත්වන්නේ යයි විවරණ දුන් සේක.
ඔහු ආයුෂ ඇති පරිදි යහපත් වැඩ කොට ඉන් චුතවී කල්ප ලක්ෂයක් මුළුල්ලේ පුණ්‍ය සම්භාර ධර්මයන් රැස්කරමින් දිව්‍ය-මනුෂ්‍ය ලෝකවල සැරිසරා, අපගේ භගවත්හු කාලයේ **කපිලවස්තු** නගරයට නුදුරු **දෝණවත්‍ථු** නම් බ්‍රාහ්මණගම බමුණු මහසල් කුලයක **අඤ්ඤා කොණ්ඩඤ්ඤ** තෙරුන්ගේ බෑණා කෙනෙකු වී උපන්නේය. ඔහුට පුණ්ණ යයි නම් කළහ. හෙතෙම බුදුරදුන් අභිසම්බෝධියට පැමිණ, පවත්වන ලද උතුම් ධර්මචක්‍රය ඇත්තේ, අනුපිළිවෙලින් රජගහනුවර ඇසුරුකොට වාසය කරන්නේ, අඤ්ඤා කොණ්ඩඤ්ඤ තෙරුන් සමීපයේ පැවිදිවී ලබන ලද උපසම්පදා ඇත්තේ ප්‍රධන් වීර්යය වඩන්නේ, සියලු පැවිදි කිස මුදුන් පමුණුවා, දසබල බුදුරදුන් වෙත යන්නෙමියි, යන කල්හි, මා තුළ තෙරුන් (මාමා) සමග ශාස්තෲ සමීපයට අයුත්, කපිල වස්තුව හෝ විසඳීම නැවතී යෝනිසෝ මනසිකාරයෙන් ක්‍රියා කරමින් නොබෝ දිනකින්ම විදර්ශනා නංවා රහත් ඵලයට පැමිණියේය.
ඒ පුණ්ණ තෙරුන් සමීපයේ පැවිදි වී කුලපුත්‍රයෝ පන්සියයක් වූහ. තෙරුන් ඔවුන්ට දසකථා වස්තුවෙන් අවවාද කළ සේක. ඒ සියල්ලෝ, දසකථා වස්තුවෙන් අවවාද ලබා, ඒ අවවාදයේ පිහිටා අර්හත්ඵලයට පැමිණ, තමන්ගේ පැවිදි කිස, මස්තකප්‍රාප්ත බව දැන, උපාධ්‍යායන් වෙත එළඹ කීවාහුය. “ස්වාමීනි, අපි පැවිදිකිස මුදුන්පැමිණියෝ වෙමු. දසකථාවස්තු ලැබුවෝ වෙමු. අපට දැන් බුදුරදුන් දැකීමට සුදුසු කාලයයි යනුවෙනි. තෙරුන් ඔවුන්ගේ වචන අසා සිතූහ. “මගේ දසකථාවස්තු ලැබූ බව බුදුරද දනියි. මම දහම් දෙසමින්, දසකථාවස්තු නොමුදාම දේශනා කරමි. මා යන කල්හි, මේ සියළු භික්‍ෂූහු මා පිරිවරා යන්නාහ. මෙසේ මා සමූහයා සමග බුදුරදුන් දැකීමට යාම නුසුදුසුය. මේ පිරිස බුදුරද දැකීමට යත්වා’යි ඉක්බිති ඔවුහු මෙසේ ඇවැත්නි, නුඹලා පෙරටුව ගොස් බුදුරදුන් බලහු. මගේ වචනයෙන් තථාගත පා වඳිහු. මමද නුඹලා යන මාර්ගයෙන්ම පැමිණෙන්නෙමි. ඒ සියල්ලෝ බුදුරදුන් උපන් භූමියේ, වාසය කරන, සියළු ක්‍ෂීණාශ්‍රවයෝ, සියල්ලෝ කසකථා වස්තුලාභීහු, උපාධ්‍යායගේ වචනය නොසිඳ, අනුපිළිවෙලින් චාරිකාවේ හැසිරෙමින්, සැටයොදුන් මගගෙවා, **රජගහනුවර වේළුවන** මහා විහාරයට ගොස් දසබලයන්ගේ පා වැඳ එකත්පසක හුන්හ. සුපුරුදු ලෙසින්ම භාග්‍යවත් බුදුරදුන් ආගන්තුක භික්‍ෂූන් සමග පිළිසඳර කථා කරනු කැමැත්තෝ, භාග්‍යවතුන් වහන්සනේවහන්සේ සමග මහණෙනි, කිම පහසු විහාරයෙන්දැයි ආදි ලෙසින් මිහිරි ලෙස පිළිසඳර කථාකොට, “මහණෙනි, නුඹලා කොහි සිට පැමිණියෙහුදැයි විචාරා, ඔවුන් විසින් “උපන්බිමේ සිට” යයි කී කල්හි, මහණෙනි, උපන් බිම යනු කවරක්ද? සබ්‍රහ්මචාරී භික්‍ෂූන් මෙසේ අදහන ලද්දේ තමන් විසින්ද, අල්පේච්ඡව, අල්පේච්ඡ කථා ඇතිව, භික්‍ෂූන් කරන ලද්දේ යයි, දස කථාවස්තුලාභී භික්‍ෂූව විචාළේය. උන්වහන්සේලා ද, ස්වාමීනි, පුණ්ණ, ආයුෂ්මත් මන්තානිපුත්ත යයි ද දැන්වූහ.
ඔවුන්ගේ කථා අසා ආයුෂ්මත් සාරිපුත්ත තෙරුන් දකිනු කැමැත්තේ විය. ඉක්බිති බුදුරද, රජගහ සිට සැවැත්නුවරට වැඩි සේක. පුණ්ණ තෙරුන්ද, බුදුරදුන්ගේ එහි වැඩමවීම අසා, ‘ශාස්තෲන් බලන්නෙමි’යි ගොස් ඇතුළත ගඳකිළියටම තථාගතයන් පැමිණි සේක. බුදුරද උන්වහන්සේට ධර්මදේශනා කළ සේක. තෙරුන් බණ අසා, බුදුන් වැඳ සමවත් පිණිස **අන්ධවනයට** ගොස් එක්තරා ගසක් මුල **දිවා විහරණයෙන්** වැඩහුන් සේක. සාරිපුත්ත තෙරුන්ද, උන්වහන්සේගේ ගමන අසා, හිස් මුදුන් කොට ගොස්, අවකාශ සලසා ඒ ගසමුල හුන්නා වූ උන්වහන්සේ වෙත එළඹ තෙරුන් සමග සතුටු කතාකොට ඒ විශුද්ධිය ගැන විචාළේය. උන්වහන්සේද විචාල විචාල ප්‍රශ්නයන්, රථවිනීත උපමාවෙන් අතිශයින් සිත සතුටු කළ සේක. ඔවුහු ඔවුනොවුන් සුභාෂිත බස් තෙපළහ.
ඉක්බිති ශාස්තෲන් වහන්සේ සවස් කාලයේ, භික්‍ෂු සංඝයා මැද වැඩහුන් තෙරුන්ට, “මගේ ශ්‍රාවක භික්‍ෂූන් අතර පුණ්ණ තෙරුන් ධර්මකථිකයන් අතරින් අග්‍රයයි අග තනතුරේ තැබූ සේක. උන්වහන්සේ පෙර කර්ම සිහිකොට සොම්නස් වශයෙන් පෙර චරිතාපදාන සිහිපත් කරන්නේ, “**අජ්ඣායකො**” ආදිය කීහ. එහි **අජ්ඣායකො** යනු නොයෙක් බ්‍රාහ්මණාදීන්ගේ වචනයෙන් හික්මවන ලදි. **මන්තධරො** යනු මන්ත්‍රයන් දරන නිසා යන අර්ථයයි. වේද සංඛ්‍යාත චතුර්වේදය සජ්ඣායනා කිරීම ශ්‍රවණය කිරීම වශයෙන් දරයි යනුවෙන් කියන ලද්දේ වෙයි. **තිණ්ණං වේදානං** යනු සෘග්වේද, යජුර්වේද, සාමවේද සංඛ්‍යාත ත්‍රිවේදයන් නුවණින් දරන ලද බැවින් ‘වේද’ යයි ලබන ලද නම් ඇත්තේ ත්‍රිවේද ග්‍රන්ථවල පරතෙරට ගියේ යන අර්ථයයි. **පුරක්ඛතොම්හි සිස්සෙහි** යනු මගේ නිතර පිරිවර සංඛ්‍යාත සිසුන් විසින් පිරිවරා මම සිටිමි. **උපගඤ්ජිං නරුත්තමං** යනු මිනිසුන්ගෙන් උතුම් වූ බුදුරදුන් වෙත එළඹියෙමි. සමීපයට ගියේ යන අර්ථයයි. සෙස්ස දත යුත්තේමය.
**අභිධම්ම නයඤ්ඤොහං** යනු මම එකල ඒ බුදුරදුන්ගේ කාලයේ, අභිධර්ම න්‍යායේ දක්‍ෂවෙමි යන අර්ථයයි. **කථාවත්‍ථුවිසුද්ධියා** යනු **කථාවස්තුප්පකරණයේ** පිරිසිදු දක්‍ෂ අල්පේච්ඡකථා සතුටු කථා ආදී දසකථා වස්තුවල දක්ෂ. ඒ කථාවස්තුවේ පිරිසිදු වූ. **සබ්බෙසම්පි** පණ්ඩිත ජනයන්ගේ **විඤ්ඤාපෙත්‍වාන** අවබෝධකොට. **අනාසවො** නික්ලේශීව විහරාමි වාසය කරමි.
**ඉතො පඤ්චසතෙ කප්පෙ** යනු පසේබුදුවරුන් විසින් අලංකාර වූ, භද්‍රකල්පයෙන්, පන්සියයක් කල්පයෙක්හි, **සුප්පකාසකා** සරළ ප්‍රකට වූ චක්‍රරත්නාදි සත්රුවනින් යුක්ත වූ, සතර මහා දිවයින්වල ජම්බුද්වීප ආදී **ඉස්සර** ප්‍රධාන වූ. **චතුරො** චක්‍රවර්ති රජවරු සිවුදෙනා වූහ යන අර්ථයයි. සෙස්ස කියන ලද පරිද්දෙනි.
**“නගරෙ හංසවතියා”** ආදි කථාවෙන් ආයුෂ්මත් **උපාලි** තෙරුන්ගේ චරිතාපදානයයි. මෙයද පෙර බුදුවරුන් විෂයෙහි කරන ලද අධිකාරි ඇති, ඒ ඒ භවයෙහි කරන ලද පින්දහම් රැස් කරමින් **පදුමුත්තර** බුදුරදුන්ගේ කාලයේ හංසවතී නගරයේ භෝග සම්පත් ඇති බ්‍රාහ්මණ කුලයක උපන්නේ, එක් දවසක් ශාස්තෲ සමීපයේ බණ කථා අසන්නා වූ එක් භික්‍ෂුවක් බුදුරදුන් විසින් විනයධරයන් අතර අග්‍ර තනතුරේ තබනවා දැක, ශාස්තෲන්ට විශේෂ කර්මකොට, ඒ තනතුර ප්‍රාර්ථනා කළේය.
ඔහු දිවි ඇති තෙක් කුසල්කොට දෙව් මිනිසුන් අතර සැරිසරන්නේ මේ බුද්ධෝත්පාද කාලයේ, කරණවෑමි ගෙදරට උපන්නේ, උපාලි යයි ඔහුට නම් කළහ. ඔහු වැඩිවිය පැමිණියේ, අනුරුද්ධ ඡන්න ආදී ක්‍ෂත්‍රියයන්ගේ ප්‍රියමිත්‍රයකු වී, බුදුරදුන් අනුපිය අඹ වනයේ වාසය කරන කල්හි පැවිද්දට නික්මෙන ක්‍ෂත්‍රියයන් සමග නික්ම පැවිදි විය. උන්වහන්සේගේ පැවිදි ස්වභාවය පෙළෙහි සඳහන් පරිදිමය. හෙතෙම පැවිදි වී, උපසම්පදා වී, ශාස්තෲ සමීපයේ කමටහන් ගෙන “ස්වාමීනි, මගේ අරණ්‍යයේ වාසය කිරීම අනුදනිව්” යනුවෙන් කීහ. “භික්‍ෂුව අරණ්‍යයේ වාසය කරනවිට එකම කමටහනක් වඩන්නේය. මා සමීපයේ වාසය කරනවිට විදර්ශනා ධුරයද, ග්‍රන්ථ ධූරයද පරිපූර්ණ කරන්නේය. හෙතෙම ශාස්තෲ වචනය පිළිගෙන විදර්ශනා පිණිස වැඩකරන්නේ නොබෝ කලකින්ම අර්හත් බවට පත්විය. ශාස්තෲන් වහන්සේද, ධර්ම තෙමේම සියළු විනය පිටකය ඉගැන්වීය. උන්වහන්සේ පසුකාලයේ භාරුකච්ඡ වස්තු වූ අජ්ජුක වස්තුව, කුමාරකස්සප වස්තුව වශයෙන් මේ තුන්වස්තු විනිශ්චය කළේය. ශාස්තෲන් වහන්සේ එක එක විනිශ්චයේ සාධුකාර දී, විනිශ්චය තුන විභාග කොටබලා තෙරුන් විනයධරයන් අතර අග තනතුරේ තැබීය.
මෙසේ උන්වහන්සේ අග්‍ර ස්ථානයට පැමිණ තමන්ගේ පූර්ව කර්මයන් සිහිකොට සොම්නසට පැමිණියේ, ඒ පූර්ව චිතාපදානය ප්‍රකාශ කරන්නේ, **නගරෙ හංසවතියා** යනාදිය පැවැසීය. එහි **හංසවති** යනු හංසයන්ගේ ආකාරයෙන් වටකරන ලද ප්‍රාකාර ඇත්තේ යම් නගරයකද, ඒ නගරය හංසවතී නම් වේ. නැතහොත් අනේකාකාර හංසයෝ පොකුණු විල්තෙර ආදියෙහි වාසය කරන්නාහු, ඔබිමොබ දුවමින් වාසය කරති. මේ නිසා හංසවතී නම් වේ. **සුජාතො නාම බ්‍රාහ්මණො** මැනවින් උපත ලද බැවින් **සුජාත** නම් වේ. “**අක්ඛිත්තො** අනුපකුට්ඨො” යන වචනයෙන් ගර්හාවට ලක් නොකර උපන්නේ යන අර්ථයි. **අසීතිකොටි නිචයො** යනු අසූකෝටියක් ධනය ඇති **පහුතධනඤ්ඤවා** අප්‍රමාණ ධන ධාන්‍යවලින් උපන් බ්‍රාහ්මණ සුජාත නම් විය යන සම්බන්ධයි.
යළිත් එහිම මහත් බව දක්වමින් “**අජ්ඣායකො**” යනාදිය කීවේය. එහි **අජ්ඣායකො** යනු අනුන්ගේ වේදත්‍රය ආදි වන මාර්ගයයි. **මන්තධරො** යනු ප්‍රඥාවට මන්ත්‍ර යයි කියනු ලැබේ. අථර්වන්වේද ව්‍යාකරණ දැනගැනීම ආදිය ප්‍රඥාවන්තයා යයි **ලක්ඛණෙ** යනු ලක්‍ෂණ ශාස්ත්‍රයයි. බුදු පසේබුදු චක්‍රවර්ති, ස්ත්‍රී පුරුෂ අත් පාවල පෙනෙන ලක්‍ෂණ ප්‍රකාශ කරන ග්‍රන්ථයේද යන අර්ථයයි. **ඉතිහාසෙ** යනු මෙසේ වීය. මෙසේ වූයේය යනුවෙන් පුරාණ අර්ථ ප්‍රකාශ කරන ග්‍රන්ථයෙහි වේ. **සධම්මෙ** යනු ස්වකීය ධර්මය බ්‍රාහ්මණ ධර්මයෙහි **පාරමිංගතෙ** කෙළවරට ගියේය යන අර්ථයයි.
**පරිබ්බජා** යනු නිඝණ්ඨ ශ්‍රාවකයෝය. ඒ සියල්ලෝ නොයෙක් දෘෂ්ටි ඇත්තේ එකල **මහියා** ෂට් තලයේ හැසිරෙත් යන සම්බන්ධයයි.
යාව යම්පමණ කාලයක් බුදුරද නූපදීද ඒතාක් **බුද්ධොති වචනං නත්‍ථි** යන අර්ථයයි.
**අච්චයෙන අහොරත්තං** යනු දිවා රාත්‍රිය දැන දිවා රාත්‍රී නම් වේ. වර්ෂයක් ඉක්මවන්නේය යන අර්ථයයි. සෙස්ස විශේෂයෙන් දතයුතුය.
**මන්තාණි පුත්තො** යනු මන්තාණි නම් වූ කරණවෑමි දියණියකගේ පුතෙකි. මාස පිරුණු බැවින් ද, දවස පිරුණු බැවින් ද ලබන ලද නාමයක් ඇත්තේය යන අර්ථයයි. ඒ ශාස්තෲහුගේ ශ්‍රාවකයා **හෙස්සති** වන්නේය යන සම්බන්ධයයි.
**එවං කිත්තයි සො බුද්ධො** යනු ඒ පදුමුත්තර බුදුරදුන් මෙසේ මේ ආකාරයෙන්, **සුනන්දං** සුන්දර ආකාරයෙන් සොම්නස්දායක වූ කිත්තයි විවරණ දුන්නේය යන අර්ථයි. **සබ්බං ජනං** සියලු ජන සමූහයා හාසයන්තො සොම්නස් බව පළ කරන්නේ **සකං බලං** තමන්ගේ **හාසයන්තො** සොම්නස් බව පළ කරන්නේ සකං බලං තමන්ගේ බලය **දස්සයන්තො** ප්‍රකට කරන්නේය යන සම්බන්ධයයි.
ඉන් අනතුරුව තමන්ගේ ආනුභාවය අන් ආකාරයෙන් දක්වන්නේ, **කතඤ්ජලි** යනාදිය කීහ. **තදා** ඒ බුද්ධෝත්පාද කාලයේ පෙරකාලයේ සුනන්ද තාපසයා කරන ලද ඇඳිලි බැඳ ඇත්තේ සියළු **විනයෝ නමස්කාර කරත්** යන සම්බන්ධයයි. **බුද්ධෙකාරං කරිත්‍වා නා** යනු මෙසේ ඔහු සියළු ජනතාව පුදන ලද්දේ සමාන පුදන ලදිමි මානයක් නොකොට බුද්ධ ශාසනයේ, අධික කෘත්‍යකොට තමන්ගේ ගතිං **සොධෙසි** පිරිසිදු කළේය යන අර්ථයයි.
**සුත්‍වාන මුනිනො වචං** යනු ඒ සම්මා සම්බුදුරදුන්ගේ වචනය ගාථා බන්ධනයේ යහපතට ‘ආ’ කාරයට හ්‍රස්වකොට ‘වචං’ යනුවෙන් කියන ලදි. අනාගතයේ මාර්ගයේ ගෝතම නම් ශාස්තෲ ලොව පහළ වන්නේ යයි, මේ මුනිවරයාගේ වචන අසා, **යථා** යම් ආකාරයෙන්. **ගොතමං** භාග්‍යවතුන් දකිමි ඒ ආකාරයෙන් අධික කටයුතු පුණ්‍ය සම්භාරයයි. **කස්සාමි** කරන්නෙමි. මෙ මගේ **සංකප්පො** චේතනා මෙනෙහි කිරීම **අහු** විය යන සම්බන්ධයයි.
**එවාහං චින්තයිත්‍වාන මම** යනුවෙන් මා විසින්. **කීදිසං** පින්කළ යුතුය යනුවෙනි. **කිරියං** කළයුතු කටයුතු සිතුවෙමි යන අර්ථයයි. **කම්මං ආචරාමි** යනුවෙන් මම කෙබඳු පින්කමක් රැස්කරමි. පුරමි යන අර්ථයයි. **පුඤ්ඤක්ඛෙත්තෙ අනුත්තරෙ** උත්තර නැති, සියළු පින්කම්වලට හේතුසාධක වූ රත්නත්‍රයෙහි යන අර්ථයයි.
**අයංච පාඨිකො භික්ඛු** යනු මේ භික්‍ෂුව ස්වර බිඳීම් වශයෙන් ග්‍රන්ථ පෙළ වශයෙන්, වාන මාර්ගයෙන් කියන්නා වූ පාඨික යන ලබන ලද නාමය ඇත්තේ භික්‍ෂුව බුද්ධශාසනයේ කියන්නා වූ පාඨික යන ලබන ලද නාමය ඇත්තේ භික්‍ෂුව බුද්ධශාසනයේ සියළු පෙළ කියන්නවුන්ගේ පාඨක වන ඇත්තේ අතර, **විනයෙ අග්ගනික්ඛිත්තො** අග්‍ර යයි තබන ලද්දේ **තං ඨානං** ඒ භික්‍ෂුව විසින් පිහිටුවන ලද තනතුර ඇත්තේ මම ප්‍රාර්ථනා කළෙමි යන අර්ථයයි.
ඉන් අනතුරුව තමන්ට පින් කරනු පිණිස උපාය දක්වන්නේ **ඉදං මෙ අමිතං භොගං** යනාදිය කීවේය. **මෙ** මගේ **අමිතං** ප්‍රමාණ විරහිත භෝගරාශිය **අක්ඛොබ්හං** ක්‍ෂය කිරීමට නොහැකිවන්නේ. **සාගරූපමං** සාගරය හා සමාන **තෙන භොගෙන** එබඳු ආකාර ධනයෙන් **බුද්ධස්ස ආරාමං මාපයිං** යන සම්බන්ධයි. සෙස්ස උඩ සඳහන් පරිද්දෙනි.
**භික්ඛු සංඝෙ නිසීදිත්‍වා** සම්බුදුරදුන් ඔහු විසින් මැනවින් කරන ලද්දේ මාපිතං කරවන ලද, **සංඝාරාමය** පිළිගෙන ඒ ආරාමයේ ආනිශංස ප්‍රකාශ කරන, **ඉදං වචනං අබ්‍රවී** කීවේය යන සම්බන්ධයි.
කෙසේද, “යො සො” යනුවෙනි. **යො** සංඝාරාම දායක තාපසයා **සුමාපිතං** කුටිලෙන මණ්ඩප ප්‍රාසාද, හර්ටිය ප්‍රාකාර ආදියෙන් සරසන ලද සංඝාරාමය **සංඝස්ස පාදාසි** ප්‍රාකාරයෙන් සොම්නස් සහගත සිතින්, දුන්නේය. ඒ මම **කිත්තයිස්සාමි** යනුවෙන් ඒ තාපසයා වූ මම ප්‍රකට කරන්නෙමි. දේශනා කරන්නෙමි. එතර කරන්නෙමි යන අර්ථයයි. **සුණාථ මම භාසතො** යනු කථා කරන්නා වූ මගේ වචනය අසවු. බහා තබන ලද කන් ඇති, නොවිසුරුණු සිත් ඇත්තේ මෙනෙහි කරවු යන අර්ථයයි.
ඔහු විසින් දෙන ලද ආරාමයේ ප්‍රතිඵල දක්වමින් **හත්‍ථි අස්සාරථා පත්ති** යන ආදිය කීවේය. එය විශේෂ වශයෙන් දතයුතුය.
**සංඝාරාමස්සිදං** **ඵලං** යනු, මේ මතු අනුභව කළ යුතු සම්පත් සංඛ්‍යාත ඉෂ්ට ප්‍රතිඵල සංඝාරාම දානයේ ප්‍රතිඵල විපාක යන අර්ථයයි.
**ජළාසී** යනු අසූහයකි. **සහස්සානි සමලංකතා** මැනවින් අලංකාර කළ සරසන ලද, **නාරියො** ස්ත්‍රීහු **විත්තවත්‍ථා භරණා** යනු විසිතුරු නොයෙක් රූප ඇති වස්ත්‍ර හා ආභරණවලින් සමන්විතව **ආමුත්තමණිකුණ්ඩලා** යනු එල්ලන ලද මුතුහර මැණික් ඔබ්බවන ලද කන් ඇති යන අර්ථයයි.
එබඳු ස්ත්‍රීන්ගේ රූපශෝභාව අතිශය වර්ණනා කරමින් **ආළාර පම්භා** යන ආදිය කීහ. එහි **ආළාරානි** යනු මහත් වූ ඇස් ගුළ සමාන යම් ස්ත්‍රියන්ගේ ඒ ඇහිබැම වේ. බඹරුන්ගේ මෙන් මන්ද ලෝන ඇති යන අර්ථයයි. **භාසුලා** ස්වාභාවික සිනහවෙන් පිරි ලීලා විලාශය යන අර්ථයයි. **සුසඤ්ඤා** යනු සුන්දර සියුමැලි ශරීර අවයව ඇති, **තනුමජ්ඣිමා** යනු කුඩා බර උදරය පෙදෙසයි. සෙස්ස කියන ලද පරිදි දතයුතුය.
**තස්ස ධම්මෙසු දායාදො** යනු ඒ ගෞතම බුදුරදුන්ගේ ධර්මයෙහි දායාද වූ ධර්ම කොට්ඨාශයයි. **ඔරසො** යනු උරහිසින් දරා, උපන්, ලිහිල් ඝන ආදි දසවැදෑරුම් ව්‍යඤ්ජනවලින් යුක්ත කණ්ඨජ තාලුජ, ඕෂ්ඨජ ආදි පංචවිධ ස්ථානයේ ගැටී දේශනා කරන ලද ධර්ම දේශනාව අසා, සෝතාපන්න ආදි මාර්ග පිළිවෙලින් සියලු කෙලෙස් ක්‍ෂයකොට අර්හත් ඵලයෙහි සිටි බැවින් උරහිසින් උපන් පුතා යන අර්ථය කියනු ලැබේ. **ධම්ම නිම්මිතො** යනු ධර්මය හා සමාන වූ දඬුවමින් තොර අවි ආයුධවලින් තොරව නිමකරන ලද ප්‍රකට වන්නේය යන අර්ථයයි. **උපාලි නාම නාමෙනා** යනුවෙන් කිසිවකු හෝ හෙතෙම මවගේ නාමයේ මන්තාණි පුත්ත යන නම ඇත්තේ අනුරුද්ධ ආදින් සග ගොස් පැවිදි වූ බැවින් ක්‍ෂත්‍රියන්ට ඉතා සමීපව ඇලීමෙන් යුතුව සිතින් හා කයින් බැඳී කටයුතු කරන නිසාවෙන් උපාලි යන නාමයෙන් ශාස්තෲ ශ්‍රාවකයා වන්නේය යන අර්ථයයි.
**විනයෙ පාරමිං පත්‍වා** යනු විනය පිටකයෙහි කෙළවරට පැමිණ **ඨානාඨානෙකොවිදො** යනුවෙන් කාරණා කාරණා විෂයෙහි දක්ෂ, කුසලතාවයෙන් පිරි යන අර්ථයයි. **ජින සාසතං ධාරයන්තො** බුදුරදුන් විසින් දේශනා කරන ලද අනුශාසනා ඇත්තේ, බුදුරදුන්ගේ තුන්පිටකයෙහි වාචන ශ්‍රවණ චින්තන හා ධාරණ වශයෙන් දරමින් සලකමින් යන අර්ථයයි. **විහරිස්සත්‍යනාසවො** යනු නික්ලේශී සතර ඉරියව්වලින් නොපිරිහෙළන්නා වූ ආත්මභාව පවත්වා ගන්නේය යන අර්ථයයි.
**අපරිමෙය්‍යුපාදාය** යනු‌ නොයෙක් සියදහස් ගණන් මුල්කොට, **පත්ථෙමි තව සාසනං** යනුවෙන් ගෞතම බුදුරදුන්ගේ ශාසනයේ විනයධරයන් අතර අග්‍ර වන්නේය. ඔබගේ ශාසනය ප්‍රාර්ථනා කරමි. කැමැති වෙමි යන අර්ථයයි. **සො මෙ අත්‍ථො** යනු හෙතම අග්‍රස්ථානයේ තබන ලද අර්ථයෙන් යුක්ත බවකි. **මෙ** මා විසින් පැමිණේය යන අර්ථයි. **සබ්බසංයොජනක්ඛයො** යනුවෙන් සියළු සංයෝජන ධර්මයන් ක්‍ෂයකොට මා විසින් පිළිපන්නේ යන සම්බන්ධයයි. නිර්වාණය සාක්‍ෂාත් කළේ යන අර්ථයයි.
**රාජ දණ්ඩෙන තජ්ජිතො** පෙළන ලද්දේ, සුලාවුතො හුලෙන් ආවරණය කරන ලද්දේ, **පොසො** මිනිසා **සුලෙ සාතං** මිහිරි සුව නොවිඳින්නේ, අනුභව නොකරන්නේ **පරිමුත්තිංව** මිදුණේමය. **ඉච්ඡති** යම්සේ යනු සම්බන්ධයයි.
**මහාවීර** වීරයන් අතර වීර උත්තමය. මම භව දණ්ඩෙන්, ජාති දණ්ඩෙන්. **තජ්ජිතො** පෙළන ලද්දේ, කර්ම සුලයෙන් යුතුව, කුසල අකුසල කර්ම නමැති හුලෙහි ආවරණය කරන ලද්දේ ශාන්තවම විද්‍යමාන වන්නේ පිපාස වේදනාවද පිපාස ආතුර බවද, **අට්ටිතො** මඩනා ලද්දේ දුක ආවරණය කර **භවෙ සාතං** සසරේ මිහිරි සැපය **න වින්‍දාමි** නොලබමි. රාග ගින්න, ද්වේෂ ගින්න, මෝහ ගින්න සංඛ්‍යාත නරක ගින්න, කල්ප විනාශ කරන දුක් ගින්න සංඛ්‍යාත වූද, **තීහි අග්ගීහි ඩය්හන්තො** මිදීමට විශේෂයෙන් මිදීම පිණිස **ගවෙසාමි** සොයා බලමි. එසේම වේ යන සම්බන්ධයයි. යම්සේ, රාජදඬුවම්ද, මෙයින් ගියේ පැමිණියේ, මිදුණේ සොයයිද, එසේ මට භව දණ්ඩයට පැමිණියේ, ඉන් මිදීමට සොයමියි යන සම්බන්ධයයි,
නැවත සසරින් මිදීම උපමා උපමේය වශයෙන් දක්වමින් **යථාවිසාදො** යන ආදිය කීවේය. එහි විෂෙන් සර්ප විෂ වශයෙන් හාත්පසින් දෂ්ට කළේද, කලකිරුණේ, සර්ප දෂ්ට කළේ යන අර්ථයයි. නැතහොත් විෂෙන් හලාහළ විෂය අනුභව කරයි. ගිලියි යන විෂ කෑවේය යන අර්ථයයි. යම් පුරුෂයෙක් කලකිරුණේද, ඒ හා සමානව, **විසෙන පරිපීළිතො** ඒ විෂට **ඝාතාය** විනාශය පිණිස. **උපායනං** උපායශීලී වූ **අගදං** ඖෂධ ගෙවසෙය්‍ය පර්යේෂණය කරන්නේය. ගවේෂණය කරන්නේය. **විසඝාතකං** විෂ නසන, **අගදං** ඖෂධය **පස්සෙය්‍ය** දකින්නේ නම් හෙතෙම එම තමන් විසින් දක්නා ලද ඖෂධය **පිවිත්‍වා විසම්හා** පානයකොට විෂෙන්. **පරිමුත්තියා** මිදීම පිණිස **සුඛී අස්ස** වන්නේය. යම්සේ යන සම්බන්ධයයි.
**තථෙවාහන්ති යථා** යම් ආකාරයකින් ඒ මිනිසා **විසහතො** විෂ සහිත සර්පයා විසින් දෂ්ට කරන ලද විෂ කන්නාද ඖෂධ පානය කොට සුවපත් වන්නේය. **තථෙව** ඒ ආකාරයෙන් මම **අවිජ්ජාය** මෝහයෙන් **සං** යහපත **පිළීතො සද්ධම්මාගදමෙසභං **මම සද්ධර්ම සංඛ්‍යාත ඖෂධ මෙතෙම සොයන්නේ යන අර්ථයයි.
**ධම්මො සධංගවෙසන්තො** යනු සංසාර දුක් නැමැති විෂ විනාශ කිරීම පිණිස, ධර්ම නැමැති ඖෂධය සොයන්නේ, දුටුවෙමි. **සක්‍යසාසනං** යනු ශක්‍ය කුලයෙන් පහළවූ ගෞතමයන්ගේ ශාසනය දුටුවෙමි යන අර්ථයයි. **අග්ගං සබ්බොසධානං** යනු සියළු ඖෂධයන් අතර ඒ ශාක්‍ය ශාසනය සංඛ්‍යාත ධර්ම නමැති ඖෂධයෙන් අග්‍ර, උතුම් යන අර්ථයයි. **සබ්බසල්ල විනොදනං** යනු රාග හුල් ආදීන්ගේ සියළු ශල්‍යයන්ගේ කළකිරීමට සංසිඳීමට **ධම්මොසධං** ධර්මසංඛ්‍යාත ඖෂධය **පිවිත්‍වා සබ්බං විසං** සියළු සංසාර දුක් විෂ **සමුහනිං** නැසුවෙමි යන සම්බන්ධයයි. **අජරාමරං** යනු ඒ දුක් නැමැති විෂ දුරුකොට **අජරං** ජරාවෙන් තොර **අමරං** මරණයෙන් තොර සීතිභූතං රාග වේදනාවෙන් තොර වූ බැවින් සිසිල් වූ නිවන මට **ඵස්සයිං** ප්‍රත්‍යක්‍ෂ කළෙමි යන සම්බන්ධයයි.
නැවත ක්ලේශ නැමැති අන්ධකාරයට උපමා බව දක්වන්නේ, **යථා භුතට්ටිතො** යනුවෙන් කීහ. එහි යථා යම් ආකාරයෙන් භූතයෙකු වශයෙන් සිටියේ, **භූතෙන** යක්‍ෂයකු විසින් **අට්ඨිතො** පෙළුණු **පොසො** මිනිසා **භූතගාහෙන** යක්‍ෂාවේශයෙන් **පීළිතො** දුකට පත්වූයේ, **භූතස්මා** යක්‍ෂාවේශයෙන්, **පරිමුත්තියා** මිදීම පිණිස, **භූතවෙජ්ජං ගවෙසෙය්‍ය**
**තං ගවෙසමානොච** භූත වෛද්‍යවරයා සරළ ලෙස **කොවිදං** දක්ෂ ලෙස **භූතවෙජ්ජං** භූතවිද්‍යාව දකින්නේය. ඒ භූත වෛද්‍යවරයා, ඒ ඒ යක්‍ෂාවේශ වූ පුරුෂයාගේ ආවේශ වීම **විහඤ්ඤෙ** විනාශ වන්නේය. **සමූලංච** මුල සංග ඉදිරිය නොසොයා, **විනාසයෙ** විද්වංසනය කළේ යන සම්බන්ධයයි.
**මහාවීර**, වීර උත්තමය, **තමග්ගාහෙන **ක්ලේශ අන්ධකාරයෙන් පෙළුණු මම එසේම ඒ ප්‍රකාරයෙන්ම **තමතො** ක්ලේශ අන්ධකාරයෙන්, **පරිමුත්තියා** මිදීම පිණිස **ඤාණාලොකං** ප්‍රඥා ආලෝකය සොයමි යන සම්බන්ධයයි.
ඉන් අනතුරුව, **කිලෙසතමසොධනං** ක්ලේශාන්ධකාර දුරුකරන, **සක්‍යමුනිං** **අද්දසං** යන අර්ථයයි. ඒ ශාක්‍යමුනිතෙම **මෙ** මගේ **තමං** අන්ධකාර ක්ලේශ පටලය **භුතවෙජ්ජාව භුතිකං** යක්‍ෂයකු අල්ලා ගත්තාක් මෙන් **විනොදෙසි** දුරුකළේය යන සම්බන්ධයයි.
ඒ මම මෙසේ මිදුණේ, **සංසාරසොතං** සංසාර ප්‍රවාහය සං සරළ ලෙස **ඡින්දිං** දුරුකළෙමි. **තණ්හාසොතං** තෘෂ්ණා නමැති ඕඝය. **නිවාරයිං** නිරවශේෂ වශයෙන් නොපවත්වන ලෙස කළෙමි යන අර්ථයයි. **භවං උග්ඝාතයිං සබ්බං** යනුවෙන් කාමභව ආදි සියළු අළුත් භවයක ගැටුණෙමි. විනාශ කළෙමි යන අර්ථයයි. **මූලතො** විනාශ කරන්නේ භූත වෛද්‍යවරයෙකු මෙන් මුලපටන් **උග්ඝාටයිං** යන සම්බන්ධයයි.
අනතුරුව නිවන සොයනු පිණිස උපමා දක්වමින්, **යථා** යනාදිය කීවේය. එහිදී බරපතල වූ බැරෑරුම් ලෙස නාග ගිලයි යනුවෙන් **ගරුළො** නම් වේ. බරපතල ලෙස හෝ නාගයා ඇදගනියි යනුවෙන්ද, **ගරුළො** ගුරුළුරජා **අත්තනො භක්ඛං** සිය ගොදුරට **පන්නගං** පකාරයෙන් අනුන්ගේ අතට නොයයි යනුවෙන් පන්නගොයන නම් ලදුයේ නාගයා ගැනීම පිණිස උඩ පනියි. බිම වැටෙයි. **සමන්තා සමන්තතොයොජනසතං** සියක් යොදුන් පමණ **මහාසරං** මහා සමුද්‍රය තමන්ගේ පියාපත් සුළඟින් **වික්ඛොසොමි** කළඹයි යන සම්බන්ධයයි.
**සො** සුපර්ණයා ගුරුළු **විභංගටො** අහසේ යන සුළු වූයේ අහස්ගමනේ ඇලුණේ **පන්නගං** නාගයා **ගහෙත්‍වා අධොසීසං** එල්ලාගෙන **විහෙඨයං** ඒ ඒ තැන විවිධ ලෙස වෙහෙස කිරීමෙන් පෙළන්නේ **ආදාය** දැඩිකොටගෙන **යෙන කාමං** යම්තැනකට යනු කැමැත්තේද, එහි **පක්කමති** යයි යනු සම්බන්ධයයි.
ස්වාමීනි, **මහාවීර** යම්සේ **ගරුළො** බලි බලවත් නාගයා ගෙන, පිටත්ව යයිද? **තථා එවං** එසේ මම අසංඛත හේතු-ප්‍රත්‍යයෙන් නොකරන ලද, නිර්වාණය **ගවෙසන්තො** සොයන්නේ, ප්‍රතිපත්ති පිරීම් වශයෙනි. **දොසො** සියළු එක්දහස් පන්සියයක් ක්ලේශ **වික්ඛාලයිං** විශේෂයෙන් සමුච්ඡේද ප්‍රහාණයෙන් පිරිසිදු කළෙමි මම යන සම්බන්ධයයි.
යම්සේ ගුරුළා, නාගයා රැගෙන අනුභවකොට වාසය කරයිද? යම්සේ මම **ධම්මවරං** උතුම් ධර්මය **දිට්ඨො** බැලුවෙමි. මෙසේ **සන්තිපදං** නිවන්පදය **වලංජෙත්‍වා** වළඳා වාසය කරමි යන සම්බන්ධයයි.
දැන් “නිවනට දුර්ලභ බව පෙන්වන්නේ **ආසීව** එහි සියළු දෙවියන්ට ආශාව කැමැත්ත මේ වැලට ඇත්තේනුයි **ආසවතී** නම් වැල **චිත්තලතා වනෙ** නොයෙක් විසිතුරු වැල්වලින් ගහණ වූ වනයෙහි උද්‍යානයෙහි **ජාතා** උපන්නේය යන අර්ථයයි. **තස්සා** වැලේ **වස්සහස්සෙන** වර්ෂ දහසක් ඇවෑමෙන් **එකං ඵලං නිබ්බත්තග** එක ගෙඩියක් හටගනියි.
**තං දේවා** යනුවෙන් ඒ ආසාවතිවැල, බොහෝ දුර ගෙවා ගෙඩිය එපමණ චිරාත් කාලයක් ඉක්මවා ගෙඩි හටගත්තේ සතුට විද්‍යමාන වන්නේ **දේවා** තව්තිසාවැසි දෙවියෝ **පයිරුපාසන්ති** භජනය කරති. **අහං ආසවති නාම ලතුත්තමා** වැල් අතර උත්තම වැල මෙසේ, දෙවියන්ට ප්‍රිය වූයේය යන සම්බන්ධයයි.
**සතසහස්සුපාදාය** යනු සියදහස් ගණන් සංවත්සර මුල්කොට **නාහං පරිචරෙ මුනි** යනුවෙන් මෞත වෘත්තය මෞත වෘත්තය කියනු ලැබේ. ඤාණයයි ස්වාමීනි, ඤාණවන්ත මුනිවරයා, සර්වඥ වූ මම වෙමි. **තං** පින්වතුන් **පරිච්ඡා** ළඟින් ඇසුරු කරමි. **කායපාතං නමස්සාමි** යනු සවස් කාලයද, පෙරවරු කාලයද, දෙතුන්වරක් නමස්කාර කරන්නෙමි. ප්‍රණාම කරමි. යම්සේ **දෙවා** තව්තිසා දෙවිවරු මෙන් ආසවතී වැල සවසද උදයද ඇසුරු කරති යන සම්බන්ධයයි.
**අවඤ්ඣා පරිචරියා** යනු යම්හෙයකින් බුදුරදුන් දකිනු ලද කැමැත්තද නිර්වාණ ප්‍රතිලාභය වූයේය. එහෙයින් බුදුරදුන් අනුව යාමෙන් ද වත්පිළිවෙත් ක්‍රියාවන් **අවඤ්ඣා** හිස්නොවී පහත් නොකොට **නමස්සාන** ප්‍රණාම කිරීමද, **අමොඝා** හිස් නොවූ එබැවින් **දුරාසානං** දුරසිට සංසාර මාර්ගයට ආවේනුයි, මා පෙනෙන විද්‍යමාන වන්නේ, **ඛණොයං** මේ බුද්ධ පාදක්‍ෂණය **න විරාධය** ඉක්ම නොයමි. මා ඉක්මවා නොගියේ යන අර්ථයයි.
බුදුන් දැකීමට හේතුවාසනා ඇත්තේ නිර්වාණයට පත් මම මතු උපදින භව, මගේ පිළිසිඳ ගැනීම විචිනන්තො පරීක්‍ෂා කර බලන්නේ නොදකිමි යන සම්බන්ධයයි. **නිරුපධි** ඤාති උපධි, ක්ලේශ උපධිවලින් විරහිත වූ තොර වූ **විප්පමුත්තො** සියළු ක්ලේශවලින් මිදුණා වූ **උපසත්තො** ක්ලේශ දාහයෙන් මිදුණා වූ ශාන්ත මනසින් හැසිරෙමි. මම යනු සම්බන්ධයයි.
නැවත තමන්ගේ බුදුවීම පිණිස වූ උපමා දක්වමින් **යථාපි පදුමං නාම** යනාදිය කීවේය. **සුරියරංසෙන** සූර්ය රශ්මිය ස්පර්ශ වීමෙන්. යම්සේ **පදුමං** නාමද **පුප්ඵති** පිපෙයි. මහාවීර විරු උත්තමය, මම එසේම **බුද්ධරංසෙන** භාග්‍යවත් බුදුරදුන් දේශිත දහම් රැස් ප්‍රභාවයෙන් පිපෙන ලද්දේ යන අර්ථයයි.
නැවත බුද්ධ දර්ශනයෙන් නිර්වාණ දර්ශනය බබළන නිසා “යථා බලාකා” යනාදිය කීවේය. එහි **බලකායොනිම්හි** බක ජාතියෙහි **සදා** සැමකල්හි **ප්‍රමා** යම්සේ න විජ්ජති පුරුෂයකු ලෙස අවිද්‍යමාන කල්හි කෙසේ කොකුන්ගේ ගැබ් ගැනීමක් වේද, ඉදින් **මෙඝෙසු ගජ්ජ මානෙසු** ශබ්ද කරන කල්හි මේඝ ගර්ජනා අසා, ඒ බකිනියෝ සදාකල්හි **ගබ්භං ගණ්හන්ති** බිජුවට දරත් යන අර්ථයයි. **යාව** යම්තාක් කල් **මෙඝො න විජ්ජති** වලාකුළු ශබ්ද නොකරයිද, **තාව** එපමණ කල් චිරාත් කාලයක් ගැබ බිජුවට දරත්. **යදා** යම් කාලයක මේඝ වර්ෂා වන්නේද ප්‍රකාරයෙන් ගර්ජනාකොට වර්ෂා කරයි. වැසි ධාරා වැගිරෙයි. **තදා** ඒ කාලයේ **භාරතො** ගැබ් දැරීමෙන් **පරිමුච්චන්ති** බිත්තර හෙළත් යන අර්ථයයි.
ඉන් අනතුරුව උපමේය සම්පත් දක්වමින් **පදුමුත්තර බුද්ධස්සා** යනාදිය කීවේය. **පදුමුත්තරස්ස බුද්ධස්ස ධම්මමෙඝෙන** ව්‍යවහාර පරමාර්ථ දේශනා සංඛ්‍යාත මේඝයෙන් **ගජ්ජතො** ගර්ජනා කරන්නේ දේශනා කරන්නා වූ **ධම්මමෙඝස්ස** **සද්දෙන** ඝෝෂානුසාරයෙන් මම එකල **ධම්මගබ්භා** විවෘතව ලා දාන සීලාදී පුණ්‍ය සම්භාර ධර්ම ගැබ **අගණ්හිං** ගත්තෙමි යන සම්බන්ධයයි.
**සතසහස්සුපාදාය** කල්ප ලක්‍ෂයක් ආදිකොට **පුඤ්ඤගබ්භං** දාන සීලාදී පුණ්‍ය සම්භාර මම **ධාරෙමි** පුරමි. යම්තාක් **ධම්මමෙඝො** ධර්ම දේශනා **න ගජ්ජති** බුදුරදුන් විසින් දේශනා නොකරත්ද? ඒතාක් මම **භාරතො** සංසාර ගර්භ බරින් **නප්පමුඤ්චාමි** නොමුදමි. වාසය නොකරමි යනු සම්බන්ධයයි.
ස්වාමීනි, **සක්‍යමුනි** ශාක්‍ය වංශයේ උපන්න, **යදා** යම් කාලයක **සුද්ධෝදන මහරජුගේ** ඔබේ පියතුමා, **රම්මෙ** රමණීය **කාපිලවත්‍ථවෙ** කපිල වස්තු නම් නගරයේ **තුවං** ධර්ම මේඝයෙන් **ගජ්ජති** ඝෝෂා කරයි? **තදා** ඒ කාලයේ මම **භාරතො** සංසාර ගැබ්බරින්, **පරිමුඤ්චිං** මිදුණේ වෙමි යන සම්බන්ධයි.
ඉන් අනතුරුව තමන් විසින් අධිගත වූ මාර්-ඵල දක්වමින් **සුඤ්ඤතං** යන ආදිය කීවේය. එහි තමන්ගේ මුල් කාරණා නොපෙනෙන නිසාවෙන්, **අප්පණිහිතං** විමොක්‍ෂයද, ආර්ය මාර්ගයද, අධිගම කළෙමි, වූයෙමි යන සම්බන්ධයයි. **චතුරො ඵලෙ සබ්බෙ** සතර මහණදම් ඵල සියල්ල සාක්ෂාත් කළෙමි යන අර්ථයයි. **ධම්මෙවං විජටෙසභං** යනු මම මෙසේ සියළු ධර්ම අවුල් දුරු කළෙමි කෙළෙස් විද්වංසනය කළෙමි යන අර්ථයයි.
ඉන් අනතුරුව තමන් අධිගත වූ විශේෂය පෙන්වමින්, **අපරිමෙය්‍යුපාදාය** යනාදිය කීවේය. එහි පරිමාවක් ප්‍රමාණයක් නැත්තේනුයි, අපරිමෙය්‍ය නම් වේ. වර්ෂයක් පාසා ගණන් ගැනීම් වශයෙන්, ප්‍රමාණ කීමට නොහැකි වන්නේ යන අර්ථයයි. අප්‍රමාණ කල්පයක් ඇසුරුකොට **තව සාසනං** ‘අනාගතයේ ගෞතම බුදුරදුන්ගේ ශාසනයේ විනයධරයන් අතර අග්‍ර වන්නෙමි. මෙසේ, **පත්‍ථෙමි** අතීත අර්ථයෙහි වර්තමාන වචනය ප්‍රාර්ථනා කළෙමි යන අර්ථයයි. **සො මෙ අත්‍ථො** යනු ඒ ප්‍රාර්ථනා සංඛ්‍යාත අර්ථය **මෙ** මා විසින් **අනුප්පත්තො** නිපදවූයේ යනු අර්ථයයි. **අනුත්තරං සන්තිපදං** නිවනට අනුව පැමිණියෙමි අධිගත කළෙමි යන සම්බන්ධයි.
ඒ මම අධිගම කළ බැවින් **විනයෙ** විනය පිටකයේ **පාරමිප්පත්තො** කෙළවරට පැමිණියේ යම්සේ, **පාටිතො ඉසි** යනුවෙන්, යම්සේ පදුමුත්තර බුදුරදුන්ගේ ශාසනයේ විනයධරයන් යම්සේ පදුමුත්තර බුදුරදුන්ගේ ශාසනයේ විනයධරයන් අතර අග්‍ර සෘෂි භික්‍ෂුව වශයෙන් ප්‍රකට විය. එසේම මමද යන අර්ථයයි. **නමෙ සම සමො අත්‍ථි** යනුවෙන් විනය දැරීම නිසා **මෙ** මා විසින්, **සමසමො** සමාන අන්‍ය වූ අර්ථයක් නැත යනුවෙනි. ශාසනය අවවාද අනුශාසන සංඛ්‍යාතව ශාසනය දරමි පුරමි යන අර්ථයයි.
නැවත තමන්ගේ විශේෂත්වය දක්වමින් **විනයෙහ** **ඛන්‍ධකෙ චාපි** යනාදිය කීවේය. එහි **විනයෙ** යනු උභතො විභංගයයි. **ඛන්‍ධකෙ** යනු මහාවග්ග චුල්ලවග්ග දෙකයි. **තිතිකච්ඡෙදෙ** යනු තේරස සංසාදිශේෂ පාචිත්තිය තිහ ආදියයි. **පඤ්චමෙ** යනු පරිවාරපාළිය ද **එත්‍ථ** මෙහි සියළු විනය පිටකයෙහි මගේ **විමති** සැකය **නත්ථි**. විද්‍යමාන නොවේ. **අක්ඛරෙ** යනු විනය පිටකය කෙළවර අකාරාදි අක්‍ෂර **බ්‍යඤ්ජනෙ** යනු ‘ක’ ආදිකොට ඇති ව්‍යඤ්ජන හෝ මට සැකයක් නැත යන සම්බන්ධයයි.
**නිග්ගහෙ පටිකම්මෙ චා** යනුවෙන් පාපි භික්‍ෂූන්ට නිග්‍රහ කිරීමද ඇවැත්වලට පත් භික්‍ෂූන්ට පරිවාස නොදීම ආදි පිළියම්ද, **ඨානා ඨානෙ** කාරණා අකාරණා වශයෙන් **කොවිදො** දක්ෂ යන අර්ථයි. **ඔසාරණෙ** කර්ජනිය ආදි කර්මවලට පිළිසරණ වීම් වශයෙන් අවවාද අනුශාසනා ලැබීමටද **වුට්ඨාපනෙච** ආපත්තිවලින් නැගී සිට නිරවුල් බවට පැමිණිමේ දක්ෂ වූ යන සම්බන්ධයයි **සබ්බත්‍ථ පාරමිං ගතො** යනු සියළු විනය කර්මයේදී කෙළවරට පැමිණියේ, දක්ෂ, කුසල යන අර්ථයයි.
**විනයෙ ඛන්‍ධකෙ චාපී** යනුවෙන් කියන ලද අයුරින් විනයෙහිද, ඛන්ධකයෙන්ද පියවරකි. **නික්ඛිපිත්‍වා** පටන්ගෙන **උභතො විනිමට්ටෙත්‍වා** යනුවෙන් විනයෙන් යන දෙකෙන් නිමකරවා, නහය ගෙනහැර පෙන්වා **රසතො** කෘත්‍ය වශයෙන් **ඔසාරෙය්‍යං** ගමන් කිරීම යනුවෙනි.
**නිරුත්තියාච කුසලො** යනු වෘක්ෂ, වස්ත්‍ර, කල, මල් සැරසිලි ආදියෙහි ව්‍යවහාර කිරීම් ආදියෙහි දක්ෂ වූ **අත්‍ථානත්‍ථෙ කොවිදො** යනුවෙන් අර්ථය වැසීමද අනර්ථයට දක්ෂ වූ **අනඤ්ඤාතං මයා නත්‍ථි** යනුවෙන් විනය පිටකයේ හෝ සියළු පිටකත්‍රයෙහි හෝ මා විසින් නොදන්නා ලද, අවබෝධ නොකරන ලද, නොදන්නා කිසිවක් නැත යන අර්ථයයි. එකග්ගො **සත්‍ථුසාසනෙ** යනු බුද්ධ ශාසනයේ මමම එකම විනයධරයන් අතර අග්‍ර ශ්‍රේෂ්ඨ උත්තම යන අර්ථයයි.
**රූපදක්ඛෙ අහං අජ්ජ** යනු අද මේ කාලයේ **සක්‍යපුත්තස්ස** භගවත්හුගේ **සාසනෙ** කාලයේ බුද්ධ වචනයෙහි මම **රූප දක්ඛෙ** රූප දර්ශනයෙහි, විනය විනිශ්චයෙහි **සබ්බං කංඛං** සියලු සැක සංකා දුරුකරමි යන සම්බන්ධයයි. **ඡින්‍දාමි සබ්බ සංසයං** යනුවෙන් වීම් මම අතීතයෙහි මුල්කොට සියළු තුන්කාලයේ අරබා උපන් සියළු දොළොස් වැදෑරුම් සැකයන් **ඡින්‍දාමි** සංසිඳවමි. සියල්ල විද්වංසනය කරමි යන අර්ථයයි.
**පදං අනුපදංචාපි** යනුවෙන් පදයද පූර්ව පදයද අනුපදද පසුපදද, **අක්ඛරං** එක එක අක්ෂරද, **බ්‍යඤ්ජනං** සිටිලධනිත ආදි දසවැදෑරුම් ව්‍යඤ්ජන විධානයන්, **නිදානෙචෙති** එසමයෙහි ආදිකොට ඇති නිදානයේ, **පරියොසානෙ** යනුවෙන් නිගමනයෙහිද, **සබ්බත්‍ථ කොවිදො** යනු සියළු ස්ථානවල දක්ෂ යන අර්ථයයි.
ඉන් අනතුරුව භගවත්හුගේම ගුණ ප්‍රකාශ කරමින් **යථාපි රාජා බලවා** යනාදිය කීවේය. එහි යම්සේ **බලවා** ශක්ති බල සම්පන්න වූ සේනා බලසම්පන්න වූ **රාජාපරං** අන්‍ය වූ ප්‍රතිවිරුද්ධ රජවරුන්ගේ සේනාව **නිග්ගණ්හිත්‍වා** නිරවශේෂ වශයෙන් ගෙන පලාගොස්, **තපෙය්‍ය** සන්තාපයට දුකට පත් කරන්නේය. **විජිනිත්‍වාන සංකාමං** යනු සුද්ධං සතුරු සේනා සමාගම තුළින් යුද්ධය දිනා විශේෂයෙන් දිනා ජයගෙන **නගරං තත්‍ථ මාපයෙ** යනුවෙන් එහි ඒ දිනන ලද තැන නගරය ප්‍රාසාද හර්මි ආදියෙන් අලංකාර වූ වාසස්ථානය **මාපයෙ** කරවන්නේය යන අර්ථයයි.
**ප්‍රාකාරය**, සුදුපිරියම්කොට කැමති පරිදි ප්‍රාකාරද කරවා යන සම්බන්ධයයි. **පරිඛඤ්චාපි** මැටි පිරියම්, ජල පිරියම් වියළි පිරිකම්ද කරවන්නේය. **එසිකං ද්වාරකොට්ඨකං** නගර ශෝභනය පිණිස ඔසවන ලද ස්ථම්භයද, මහත්වූ කෝෂ්ඨාගාරයද, සිවුමහල් දොර කොරටුද කරවන්නේය. **අට්ටාලකෙ විවිධෙ** යනුවෙන් සිවුමහල් ආදි ප්‍රභේදගත ඉතා උස් අට්ටාලද, විවිධ නොයෙක් ආකාර බොහෝ දේ කරවූයේ යන සම්බන්ධයයි.
[missing trans] **සුවිභත්තන්තරාපණං** මැනවින් බෙදන ලද, කොට්ඨාස වශයෙන් අතුරු ආපන නොයෙක් ආකාරයේ දහසක් පමණ කරවන්නේ යන සම්බන්ධයි. **කාරාපෙය්‍ය සභං තත්‍ථ** යනු ඒ මවන ලද නගරයෙහි සභාද, ධර්මාධිකරණ ශාලාවද කරවන්නේය. **අත්‍ථානත්‍ථවිනිච්ඡයං** වැරැද්ද, නිවරැද්ද, විනිශ්චය කිරීමට, විනිශ්චය ශාලාවක් කරවූයේය යන සම්බන්ධයයි.
**නිග්ඝාතත්‍ථං අමිත්තානං** යනුවෙන් ප්‍රතිවිරුද්ධ රජුන්ගේ වැළැක්වීමට **ඡිද්දාඡිදංච ජානිතුං** යනු දෝෂයද, අද්වේෂයද, දැනගැනීමට **රක්ඛාය බලකායස්සා** යනු ඇත්, අස්, රථ, පංති හා සංඛ්‍යාත බලකායද සේනා සමූහයද රැකවරණ පිණිස ඒ නගර ස්වාමි වූ රජතුමා යනුයි. **සෙනාපච්චං** සෙනෙවියා සේනාවට නායක වූ, මහා අමාත්‍යවරයා **ඨපෙති** අදාළ තනතුරේ පිහිටුවයි යන අර්ථයයි.
**ආරක්ඛණත්‍ථාය භණ්ඩස්ස** යනුවෙන් උපන් රිදී මුතු මැණික් ආදි රාජ භාණ්ඩයන්ගේ රැකවරණ පිණිස, හාත්පසින් රැකීම පිණිස මෙ මගේ භණ්ඩ මා නස්සීති නිධාන කුසලං රැකීමේ දක්ෂ, කුසලතා ඇති **නරං** මිනිසා **භණ්ඩරක්ඛං** රකිමින්, ඒ රජ භාණ්ඩාගාරයේ තබයි යන සම්බන්ධයයි.
**මමත්තා හොති යො රඤ්ඤොති යො** පණ්ඩිත වූ රජා **මමත්තො** මාමක වූ, පක්‍ෂපාතී වෙයි. **වුද්ධිං යස්ස ඉච්ඡති** යනු මේ රජුගේ අභිවෘද්ධියද, වැඩිවූයේ, යමෙක් කැමති වේද, **තස්ස** මෙබඳු ආකාර පණ්ඩිතයෙකුට රජු **අධිකරණං** විනිශ්චය තනතුර දෙයි. **මිත්තස්ස** මිත්‍ර භාවයට, **පටිපජ්ජතු** යන සම්බන්ධයයි.
**උප්පාතෙසු** යනු උල්කාපාත ආදිය පහළවන කල්හි **නිමිත්තෙසු** මීයන් කැපීම ආදිය සිදුවන විටද, මේ නිමිත්ත ශුභය. මේ නිමිත්ත අශුභ යයි මෙසේ ද නිමිති දැනීමේ ශාස්ත්‍රයෙහිද, **ලක්ඛණෙ චා** යනුවෙන් ස්ත්‍රී පුරුෂයන්ගේද අත් පා ලක්‍ෂණ දැනගන්නා ශාස්ත්‍ර විෂයෙහිද, කොවිදං දක්ෂ වූ **අජ්ඣායකං** නොයෙක් ශිෂ්‍යයන්ට ව්‍යාකරණ පුහුණු කිරීමද, **මන්තධරං** ත්‍රිවේදය සම්බන්ධ මන්ත්‍ර දරන පණ්ඩිත වූ ඒ රජතුමා **පොරොහිච්චෙ** පුරෝහිත තනතුරේ තබයි යන සම්බන්ධයි.
**එතෙහංගෙහි සම්පන්නො** යනු මේ කියන ලද, ආකාරයේ අංගවලින් අවයවවලින් යුක්ත වූ, සමගි වූ ඒ රජු **ඛත්තියොති පවුච්චති** යයි කියනු ලැබේ. **සදා රක්ඛන්ති රාජානං** යනුවෙන් මේ සේනාපතියා ආදිකොට ඇති, අමාත්‍යයෝ සියළු කල, ඒ රජවරුන් රකිති. රැකවරණ සපයන **චක්කවාකොව දුක්ඛිතං** දුකට පත් සිය නෑයන් රකිමින් සක්වාළිහිණි පක්ෂියා මෙන් යන අර්ථයයි.
**තථෙව ත්වං මහාවීර** යනු විරඋත්තමය. යම්සේ ඒ රජතුමා සේනාපති ආදි අංග සම්පූර්ණ නගර ද්වාර රැක වාසය කරයි. එසේම නුඹද, **හතාමිත්තො** බැහැර කරන ලද පසමිතුරු ඇති **ඛත්තියො** මෙන් **සදෙවකස්ස ලොකස්ස** දෙවියන් සමග පවත්නා ලෝකයට **ධම්ම රාජා** දැහැමින් සෙමින් යුතු රජව, දස පාරමී දම් පිරීමෙන් රාජභාවයට පත් ධර්මරාජායයි, **පවුච්චති** කියනු ලැබේ යන සම්බන්ධයයි.
**තිත්‍ථියෙ නීහරිත්‍වානා** යනු ධර්මරාජ භාවයට ප්‍රතිවිරුද්ධ වූ සියළු තීර්ථකයන් බැහැර කොට ඉතිරි නොකොට බැහැර කොට **සසෙනකං මාරඤ්චාපා** සේනාව සමග වසවර්ති මාරයා ද බැහැර කොට **තමන්‍ධකාරය විධමිත්‍වා** යනු තම (අඳුර) සංඛ්‍යාත මෝහ අන්ධකාරය විධ්වංසනං කොට දුරු කොට **ධම්මනගරං** සත්තිස් බෝධිපාක්‍ෂිය ධර්ම සහිත ස්කන්ධ, ධාතු ප්‍රත්‍ය පටිච්ච සමුප්පාදය, සප්ත බොජ්ඣංග ගැඹුරනය හාත්පස ඇති පට්ඨාන ධර්ම සංඛ්‍යාත නගරය **අමාපංයි** නිර්මාණය කළේය. පිහිටුවිය යන අර්ථයයි.
**සීලංපාකාරිකං කත්‍වා** යනුවෙන් ඒ පිහිටවූ ධර්ම නගරයෙහි, චතුපාරිශුද්ධ සීල ප්‍රාකාරය **ඤාණං තෙ ද්වාර කොට්ඨකං** යනුවෙන් ඒ ඔබගේ දීපංකර පාද මූලයේ පටන් සර්වඥතා ඤාණකරණයද, [missing trans] ශ්‍රද්ධාවෙන් ඔසවන ලද අලංකාර වූ ස්ථම්භයකි යන අර්ථයයි. **ද්වාරපාලොච සංවරො** යනු ඒ ඔබගේ සදොරින් සංවර වූ රැකවරණ සපයන දොරටුපල්ලා, දොරටුව රක්නා යන අර්ථයයි.
**සතිපට්ඨාන මට්ටාලං** යනු ඒ ඔබගේ සතර සතිපට්ඨානය නැමැති අට්ටාලයෙන් වසනා ලද, **පඤ්ඤා තෙ චච්චරං මුනෙ** යනු ස්වාමීනි **මුනෙ** ඤාණවන්ත වූ **තෙ** ඔබගේ ප්‍රාතිහාර්ය ආදි නොයෙක් ආකාර ඤාණ **චච්චරං** මාර්ග සමවතට නගර-වීථි යන අර්ථයයි **ඉද්ධිපාදංච සිංඝාටං** යනු ඔබගේ ඡන්ද, චිත්ත, විරිය, වීමංස, සජංඛ්‍යාත, සතර සංද්ධිතද හා ගැටුණු චතු මාර්ගය සම්බන්ධව **ධම්මවීථි සුමාපිතං **සත්තිස් බෝධිපාක්‍ෂික ධර්ම සංඛ්‍යාත වීථිය මැනවින් මවන සරසන ලද ඒ ධර්ම නගරය යන අර්ථයයි.
**සුත්තන්තං අභිධම්මංවා** යනුවෙන් ඔබගේ මේ ධර්ම නගරයේ ඔබට සූත්‍රාන්තද, අභිධර්මද, විනය ද **කෙවලං** සියළු සුත්ත, ගෙය්‍ය ආදියද, **නවංගං බුද්ධවචනං ධම්මසභා** ධර්ම අධිකරණ ශාලා යන අර්ථයයි.
**සුඤ්ඤතං අනිමිත්තංවා** යනු අනාත්ම අනුපස්සනා වශයෙන් ලබන ලද, ශුන්‍යතා වශයෙන්ද, අනිත්‍යානු අනුපස්සනා වශයෙන් ලබන ලද, ශුන්‍යතා වශයෙන්ද, අනිත්‍යානු අනුපස්සනා වශයෙන් ලබන ලද, අනිමිත්ත විහරණයද, **විහාරංචප්පණිහිතං** යනු දුක්ඛ අනුපස්සනා වශයෙන් ලබන ලද, ආශාවෙන් තොර වූ විහරණයද, **අනෙජඤ්චා** යනු අචල, අකම්පිත චතු සාමඤ්ඤඵල සංඛ්‍යාත කෙළෙස් රහිත වාසයද, **නිරොධොචා** යනු සියළු දුක් නිරෝධය, නිර්වාණය**, එසාධම්ම කුටි තවා **යනු මේ සියළු නව ලෝකෝත්තර ධර්ම සංඛ්‍යාත ඔබගේ ධර්ම කුටි වාසය කරගෙන යන අර්ථයයි.
**පඤ්ඤාය අග්ගො නික්ඛිත්තො** යනු ප්‍රඥා වශයෙන් ප්‍රඥාවන්තයන්ගෙන් අග්‍ර යයි බුදුරදුන් විසින් නිමවා තබන ලද තෙරුන් පටිභානෙ ප්‍රඥාවෙන් කළයුතු කිස සුක්ත වූ ප්‍රතිභානයේද දක්ෂ කුසල වූ **නාමෙන සාරිපුත්තො** යනුවෙන් ප්‍රකට ඔබගේ ධර්මසේනාපති ඔබ විසින් දේශනා කරන ලද, ත්‍රිපිටකයට අයත් ධර්ම සමූහය දරන්නේ, අග්‍ර ප්‍රධාන වී, සේනාපති ධූරය කරයි යන අර්ථයි.
**චුතූපපාත කුසලො** යනු ස්වාමීනි, මුනිවරයා චුතූපපාති ඤාණයෙන් යුක්තය. චුත වීමෙහි ද ඉපදීමෙහි ද සියලු තොරතුරු දන්නා දක්‍ෂයෙක් වේ. සමර්ථයෙක් වේ. **ඉද්ධියා පාරමිං ගතො** යනු එකකු විබොහෝ වෙයි. බොහෝ රූ පමා එකකු වෙයි. ආදි වශයෙන් කියන ලද බැවින් සෘද්ධි ප්‍රභේද වශයෙන් පාරමී අවසානයේම ගියේ නමින් කොලිත නම් වූ මොග්ගල්ලාන තෙරුන් පුරෝහිත වූයේ ඔබගේ **පුරෝහිතො** යනු සම්බන්ධයයි.
**පොරාණක වංසධරො** යනු ස්වාමීනි, ඤාණවන්ත මුනිවරයා, පුරාණ වංශය දරන්නා වූ, පරම්පරාව වශයෙන් දන්නා වූ, **උග්ගතෙජො** ප්‍රකට වූ තේජස් ඇත්තේ, **දුරාසදො** ආසාදනය වීමට ගැටීමට දුකකි. නොහැකි වන්නේය යන අර්ථයයි. **ධුතවාදි ගුණ නග්ගො** තුන් සිවුරු දරමින්, තෙලෙස් ධුතාංග දරමින් කියයි. අවවාද දෙයි. ගුණයෙන්, ධුතාංගයෙන් අග්‍ර වූයේ ශ්‍රේෂ්ඨ වූ මහා කස්සප තෙරුන් ඔබගේ අර්ථ පැහැදීමේද ව්‍යවහාර කරණයේ ප්‍රධාන වූයේ යන අර්ථයයි.
**බහුස්සුතො ධම්මධරො** යනු ස්වාමීනි, මුනිවරය, බොහෝ අසූහාර දහසක් ධර්මස්කන්ධ මැනවින් ගත් බැවින් භගවත්හු භික්‍ෂු සංඝයාගෙන් උගත් බැවින් බහුශ්‍රැත වූ **ධම්මධරො** යනු නොයෙක් සය ලක්ෂයක් පමණ වූ, ආගම ධර්මයේ ද සතිපට්ඨානයේද පරමාර්ථ ධර්මයන්ද දරන බැවින් ධම්මධර නම් වූ **ආනන්‍දො, සබ්බපාඨි ච සාසනෙ** යනුවෙන් බුද්ධ ශාසනයේ සියළු පෙළ කියන්නා වූ හා මොනවට හදාරන්නා වූ භික්‍ෂූන් අතුරෙන් අග්‍ර වූ ශ්‍රේෂ්ඨ වූ සියල්ල පෙළ නමින්ම වදාරන ආනන්ද නම් තෙරුන්, **ධම්මාක්ඛොතවා** යනුවෙන් ඔබගේ පිටකත්‍රයට සම්බන්ධ ධර්ම භාණ්ඩාගාරික යන අර්ථයයි.
**එතෙ සබ්බෙ අතික්කම්ම** යනු භාග්‍යවත් බුදුරදුන් මේ සාරිපුත්ත ආදි මහානුභාව තෙරවරුන් ඉක්මවා ඉවතලා **මමං යො පමෙසි** ප්‍රමාණ කෙළේය යන අර්ථයයි. **විනිච්ඡයං මෙ පාදාසි** යනු විනය දන්නා පණ්ඩිතයන් විසින් දේශනා කරන ලද, ප්‍රකාශ කරන ලද විනය විනිශ්චය, දෝෂ විචාරණය, මට භගවත්හු මැනවින් ලබා දුන් සේක. මටම භාර කළේය යන සම්බන්ධයයි.
**යොකොපි විනයෙ පඤ්හං** යනුවෙන් යම්කිසි භික්‍ෂුවක් බුද්ධශ්‍රාවක වූයේ විනය ඇසුරු කරන ලද්දේද **පඤ්හං මං පුච්ඡති තත්‍ථ** එහි විචාරණ ලද අර්ථය මම කියමි යන සම්බන්ධයයි. [missing trans]
**යාවතා බුද්ධ ඛෙත්තම්හි** යම් පමණ යම්තැනක බුදුන්ගේ අණ පවතීද? **මහාමුනිං** සම්මා සම්බුදුන් තබා **විනයෙ** විනය පිටකයේ විනය විනිශ්චය කාරණයේ හෝ **මාදිසො** මා හා සමාන වූවකු නැති මමම අග්‍ර වේ. **භිය්‍යො** මට වඩා **කුතො භවිස්සති** යන සම්බන්ධයයි.
**භික්ඛු සංඝෙ නිසිදිත්‍වා** භික්‍ෂු සංඝයා මැද හුන්නේ **ගොතමො** භගවත්හු **එවං ගච්ඡති** සීහනාද කරයි. **කෙසේද** විනයෙ උභතෝ විභංගයෙහි **ඛන්‍ධකෙසු** මහාවග්ග/චූලවග්ග වලදච ශබ්දයෙන් පරිවාර පාළිද, **උපාලිස්ස** උපාලි තෙරුන් විසින් **සමො** සමාන **නත්‍ථි** යයි මෙසේ ගර්ජනා කරයි.
**යාවතා** යම් පමණ. **බුද්ධ භාෂිතං** බුදුරදුන් විසින් දේශිත. **සුක්ත ගෙය්‍යාදි නවංග සත්‍ථු සාසනං** ශාස්තෲන් විසින් දේශිත සියලු. **විනයොගයිතං** විනය ඇතුළතට පිවිසි විනයමූලක වූ මෙසේ **පස්සිනො** බලන්නා වූ,
**මම කම්මං කරිත්වානා** යනුවෙන් ගෞතම වූ. **සක්‍යපුංගවො** ශාක්‍ය වංශයට ප්‍රධාන. මමං කම්මා මගේ පෙර ප්‍රාර්ථනා කළ කර්ම අතීත ඥානයෙන්. **සරිත්‍වාන** ප්‍රත්‍යක්‍ෂ ඥානයෙන් දැන භික්‍ෂු සංඝයා මැදට ගියේ “මහණෙනි, මගේ ශ්‍රාවකයන් අතර විනයධර භික්‍ෂූන් අතුරින් උපාලිම අග්‍රයයි අග තනතුරේ තැබූ සේක” යන සම්බන්ධයයි.
**සත සහස්සුපාදායා** යනු ලක්‍ෂයක් කල්ප මුල්කොට යම් **ඉමං** තනතුර **අපත්‍ථසි** ප්‍රාර්ථනා කළෙමි. **සො මෙ අත්‍ථො** මා විසින් **අනුප්පත්තො** අධිගමව ලබන ලද්දේ. **විනයෙ පාරමිංගතො** කෙළවරට පැමිණියේ යන අර්ථයයි.
**සක්‍යානං** ශාක්‍යවංශ රජවරුන්ගේ **නන්‍දිං නනො** සොම්නසට කාරණා වූ මම **පුරෙ** පෙර **කප්පකො** වූයෙමි. **තං ජාතිං** ඒ කුලය යෝනිය, **විජහිත්‍වාන** විශේෂයෙන් ඉවතලා දුරුකොට. **මහෙසිනො** සම්මා සම්බුදුරදුන්ගේ **පුත්තොජාතො** ශාක්‍ය පුත්‍රයෙක් බවට පත්වූයේ, ශාසනය දරණුයේ යන අර්ථයයි.
ඉන් අනතුරුව තමන්ගේ දාස කුලයෙහි උපදින චරිතාපදානය දක්වමින් **ඉතො දුතියකෙ කප්පෙ** යනුවෙන් කීවේය. එහි **ඉතො** භද්‍ර කල්පයෙන් **යට දුතියෙ කප්පෙ** නමින් **අඤ්ජසො** **නාම ඛත්තියො** එක රජකු **අතන්තතේජෝ** සංඛ්‍යා විරහිත තේජස් ඇත්තේ **අමිතයසො** පමණ ඉක්මවූ පිරිවර ඇත්තේ **මහද්ධනො** නොයෙක් කෝටි සියගණන් ධනය ඇති **භූමිපාලො** පෘථිවි ආරක්‍ෂකයා විය යන සම්බන්ධයයි.
**තස්ස රඤ්ඤො** යනු ඒ එබඳු රජ කෙනෙකුගේ **පුත්තො** මම **චන්‍දනනාම ඛත්තියො** ක්‍ෂත්‍රිය කුමරු වූයෙමි. ඒ මම **ජාති මදෙන, යස මදෙනච භොග මදෙනච උපත්‍ථද්ධො උපස්ථම්භ වූයේ** උඩට ගියේ යන අර්ථයයි.
**නාගසතසහස්සානි** යනු ලක්‍ෂයක් ඇත්තු **මාතංගා** මාතංග කුලයේ උපන්. **නිධාජපභින්නා** ඇස කණ කෝෂ සංඛ්‍යාත තුන් තැනකින් බිඳුණු මද ගිලෙන **සබ්බාලංකාර භුසිතා** සියළු ඇත් අලංකාරවලින් අලංකාර වූ **සදා** සියලු කල්හි මා පිරිවරකොට ඇති යන සම්බන්ධයයි.
**සබලෙහි පරිතොහං** යනු එකල මම **සබලෙහි** තමන්ගේ සේනා බලයෙන් පරිතො පිරිවරාගෙන **උය්‍යානංගන්තුකමො** කැමැත්තේ, **සිටික** නම් නාග-හස්තියා **ආරුය්හ** පිටනැගී නගරයෙන් නික්මෙත් යන සම්බන්ධයයි.
**චරණනච සම්පන්නො** ශීල සංවරාදි පනස්හතර වැදෑරුම් චරණ ධර්මයෙන් යුතු. **ගුත්තද්වාරො** වසන ලද ඇස ආදි ද්වාර හය **සුසංවුතො** මනාසේ සංවර කරගත් සිත, කය ඇති **දෙවලො නාම සම්බුද්ධො** පසේ බුදුරදුන් **මමං** මගේ **පුත්තො** ඉදිරියේ **ආගඤ්ජි** පැමිණියේ යන අර්ථයයි.
**පෙසෙත්‍වා සිරිකං නාගං** යන ඒ පැමිණි පසේ බුදුරදුන් දැක මම සිරිතං නම් වූ නාගයා ඉදිරියට පෙසෙත්වා බුදුන් ආසාදයිං ගැටුවෙයි. දූෂණය කළෙමි යන අර්ථයයි. **තතො සඤ්ජාතකොපො සො** යනු ඉක්බිති මා අතිශයින් පෙළා, යවන ලද බැවින් ඒ හස්තිරාජයා මා කෙරෙහි හටගත් කෝපය ඇත්තේ, පදං තමන්ගේ පාදය නුද්ධරත නුදුරයි. නිශ්චලවම පවතී.
**නාගං රුට්ඨමනං දිස්වා** යනු රුදුරු නපුරු සිත නාගයා දැක, මම බුද්ධෙ පසේ බුදුන් කෙරෙහි, **කොපං අකාසිං** දොස් ඉපදවීම් යන අර්ථයයි. **විහෙසයිත්‍වා සම්බුද්ධං** දේවල පසේ බුදුරදුන් වෙහෙසත්වා.
**සාතං තත්‍ථ නවින්‍දාමි** යනු ඒ විපතේදි සැපතක් නොවිදමි. ආසාදනං නිමිත්තද මිහිරි සැපයක් නොලබමි යන අර්ථයයි. **සිරො පජ්ජලිතො යථා** හිස මගේ හිස දිළිසෙන්නේ යම්සේද, දැල්වෙන්නාක් මෙන් වෙයි යන අර්ථයයි. **පරිළාහෙන ඩය්හාති** යනු පසේබුදුන් කෙරෙහි කෝපකල බැවින් පශ්චාත්තාප පරිදාහයෙන් දැවෙමි උණු වූ සිත් ඇත්තේ වෙමි.
**සසාගරන්තා** යනු ඒ පාප කර්ම බලයෙන් සාගරය කෙළවරකොට ඇති, සියළු මහා පොළොවද මෙ මට ආදිත්තා මෙන් දිළිසෙන්නේ, හොති විනාශ වෙයි යන අර්ථයයි. **පිතු සන්තිකුපාගම්මා** යනු මෙසේ සිනහව උපන් කල්හි, මම තමන්ගේ පියරජුගේ සමීපයට උපාගම්ම එළඹ ඉදං වචනං අබ්‍රවිං එසේ වූයේ යන අර්ථයයි.
**ආසිවිසංව කුපිතං** හලාහල විෂ ඇති සර්පයකු කුපිතව කිපියේ මෙන් දැල්වෙමින් **අග්ගික්ඛන්‍ධං ඉව චමත්තං** තුන් ආකාර වූ දන්තිං දන්ත වූ **කුඤ්ජරං** උතුම් හස්තියකු මෙන් **ආගතං** පසේ බුදුවූ **සයම්භුං** තෙමේම බුදුවූ මම නො ඇළෙමි. ගැටීම් යන සම්බන්ධයයි.
**ආසාදිතො මයා බුද්ධො** යනු ඒ පසේ බුදුරද මා විසින් ගමනා ලද්දේ ඝොරො අන් අය කෙරෙන් ගැටීමට නොහැකි වන්නේ, ඝෝර වූ උග්ගතපො ප්‍රකට වූ තපස්කම් ඇති ජිනො පස්මරුන් දිනවා මෙසේ ගුණසම්පන්න වූ පසේ බුදුරදුන් මා විසින් ගැටීමට පත් කළේ යන අර්ථයයි. **පුරා සබ්බෙ විපස්සාමා** ඒ පසේ බුදුරදුන් කෙරෙහි කරන ලද අනාදරය ඇත්තේ අපි සියල්ලෝම විනාශ වන්නෙමු. විවිධ අයුරින් නැසෙන්නෙමු. අළු මෙන් වෙමු යන අර්ථයයි. **ඛමාපෙස්සාම තං මුනිං** යනු ඒ පසේ බුද්ධමුනි තෙම විනාශ නොකරන්නෙමු. ක්‍ෂමාව යදින්නෙමු යන සම්බන්ධයයි.
**නො චෙ තං නිජ්ඣපෙස්සාමා නි අත්ත දන්තං** දමනය වූ සිත් ඇති සමාහිතං එකඟ වූ සිත් ඇති ඒ පසේ බුදුවරු නො චෙ **නිජ්ඣපෙස්සාම** ක්‍ෂමා කරන්නෙමු. ඔරෙන **සත්ත දිවසා** දින හතක පටන් සත්දවසක් නොඉක්මවා සම්පූර්ණ වූ **රට්ඨං** මගේ සියල්ල **විධම්මිස්සති** විනාශ වන්නේය.
**සුමෙඛලො කොසියො වා** යනු මේ සියුමැලි සතර රජවරු ආදීහු **ඉසයො ආසාදයිත්‍වා ගටා** ආදර නොකොට **සරට්ඨකා** රටවැසි ජනපදවාසීන් සමග **දුග්ගතා** විනාශයට ගියේ යන අර්ථයයි.
**කුප්පත්ති ඉසයො** යන යම්කාලයෙක **සඤ්ඤතා** කාය සංයමය ආදි සංයමයෙන් යුතු වූවෝ **බ්‍රහ්මචාරිතො** උත්තම චරිත ඇති ශ්‍රේෂ්ඨ චරිත ඇති සෘෂිවරු **කුප්පන්ති** දොම්නස් වෙත් එකල **සසාගරං සතිබ්බාං සදෙවකං** ලෝකය විනාශ වන්නේය යන සම්බන්ධයි.
**තියොජන සහස්සම්හි** යනු ඒ සෘෂිවරුන්ගේ ආනුභාවය දැන ඔවුන් ක්‍ෂමා කරවා ගැනීමට **අච්චයං** අපරාධයක් **දෙසනත්ථාය** ප්‍රකාශ කිරීම පිණිස යොදුන් තුන්දහසක් ප්‍රමාණ වූ ප්‍රදේශයේ **පුරිසෙසන්නිපාතයිං** යන සම්බන්ධයයි. **සයම්භු** පසේ බුදුරද **උපසම්කමිං** සමීපයට වැඩියේය යන අර්ථයයි.
**අලලවත්‍ථා** යනු මා සමග රාශි වූ සියළු ජනතාව **අල්ලවත්‍ථා** ජලයෙන් තෙමුණු වස්ත්‍ර ඇතිව උතුරුසලු කොට **අල්ලසිරා** තෙත් වූ කෙස් ඇතිව **පඤ්ජලිකතා** මුදුනේ පිහිටි ඇඳිලි බැඳීම් කොට **බුද්ධස්ස** පසේ බුදුරදුන්ගේ **පාදෙ** පා සමීපයේ **නිපතිත්‍ථවා** හොවා **ඉදං වචනමබ්‍රවිං** මහාවීර්ය ක්‍ෂමා වේවා ආදි වචන කීහ යන අර්ථයයි.
**මහාවීර** වීර උත්තමය. ස්වාමීනි, පසේ බුදුරදුනි, මා විසින් නුඹවහන්සේලා විෂයෙහි නොදැනීමෙන් අපරාධයක් කරන ලද්දේද **ඛමස්සු තුවං** දුරුකරව. මෙනෙහි නොකරව යනුයි. **ජනො** ජන සමූහයා ඒ භගවත්හු හට **අභි** විශේෂයෙන් **ඉල්වයි පරිළාහං** දෝෂ මෝහ වශයෙන් කරන ලද සිත් දාහයන් **අම්හාකං** දුරුකරව. **තො** අපගේ **රට්ඨං** සියළුරට වැසි ජනපදවාසීහු **මා විනාසය** විනාශ නොකරව යන අර්ථයයි.
**සදෙවමානුසා සබ්බෙ** සියළු මනුෂ්‍යයෝ **සදෙවා සදෙනවා** අසුරයා සහිත රකුසන් සමග **අයොමයෙන කුමෙන** මහා මුගුරකින් **සදා** සියලු කල **මෙ සිරං** මගේ හිස බිඳවා පලාවා! යනුයි.
ඉන් අනතුරුව බුදුවරුන්ගේ ක්‍ෂමාවත බවද ප්‍රකාශ කරමින් **උදකෙ අග්ගි න සණ්ඨාති** යනාදිය කීවේය. එහි යම්සේ ජලයේ ගින්න නොසිටීද? නොවැඩේ ද යම්සේ **බිජං සෙලෙ** ශෛලමය පර්වතයේ නොවැඩේද, යම්සේ **අග්ගය** ඖෂධයේ **කිමි** ප්‍රාණීහු **න සණ්ඨාති** එසේ **කොපො** සිත් කෝපය නරක සිත **බුද්ධෙ** චතුරාර්ය සත්‍යය අවබෝධ කළ බුදුවරුන් කෙරෙහි **න ජායති** නූපදියි යන අර්ථයයි.
නැවත පිරිසිදුකමේ ආනුභාවය ප්‍රකාශ කරමින් **යථාපි භූමි** ආදිය කීවේය. එහි යම්සේ **භූමි** පොළොව **අචලා** නිශ්චල වේද, එසේ බුදුවරු අචල වේ යන අර්ථයයි. යම්සේ **සාගරො** මහා සමූද්‍රය **අප්පමෙය්‍යො** ප්‍රමාණ කිරීමට ප්‍රමාණ වශයෙන් ගැනීමට නොහැකි වන්නේය. එසේ බුදුරද අප්‍රමාණ වේ යන අර්ථයි. යම්සේ **ආකාසො** ආකාශය **අනන්තකො** කෙළවර රහිත වේද එවං එසේ **බුද්ධො අඛොභියො** ප්‍රමාණ කිරීමට මැනීමට නොහැකි වන්නේය යන අර්ථයයි.
ඉන් අනතුරුව පසේ බුදුරදුගේ ක්‍ෂමා වචනය දක්වමින් **සදා ඛත්තා මහාවීරා** යනාදිය කීවේය. එහි **මහාවීරා** උතුම් වීර්යවන්ත බුදුවරු **තපස්සිතො පාපයන්තො** කරන නිසා තපස් යන නම ලද්දේ, වීර්යයෙන් යුක්තව ඉවසීමෙන් යුක්තව ඛටිතා අනුන්ගේ අපරාධ ක්‍ෂමා වන සහිතව **සදා** සියලු කල වෙත්. **ඛත්තානං ඛමිකතඤ්චා** ඒ ක්‍ෂත්‍රිය බුදුවරුන්ගේ මුව සිට යුක්ත වූවන්ගේ කරන ලද අපරාධ ක්‍ෂමා වන සහිතව **ගමනං** ඡන්ද ආස අගි අගති ගමනයෙන් **විද්‍යමාන නොවේ** යන අර්ථයයි.
මෙසේ මේ වචන **පවසා** බුදුරදද පසේද රදද **පරිලාභං** සත්වයන්ට උපදින දාහය **විනොදයං** දුරු කරන්නේ **මහාජනස්ස පුරතො** රැස්වූවාවූ රජතුමා සහිත මහා ජනකාය ඉදිරියේ **රදා සි**. ඒ කාලයේ **නභං** ආකාශයට **අබ්භුග්ගමි** පැන නැංගේය යන අර්ථයයි.
**ඒ,** **කට්ටෙනහං ධීරා** යනු ප්‍රඥාවන්ත ධෛර්ය සම්පන්න වූ මම **තෙන කම්මෙන** පසේ බුදුරදුන් විසින් කරන ලද අනාදරය කර්මය පසක් මේ පශ්චිම ආත්ම භාවයේ හිත බවට ලාමක බවට රජවරුනගේ විවිධ වධබන්ධනවලට ගුමිතියේ යන අර්ථයයි. **සමතික්කම්ම තං ජාතිං** යනු ඒ පිරිහුන ජාතිය යහපති ඉක්මවා, **පාවිසිං අභයං පුරං** යනුවෙන් බිය රහිත නිර්වාණ පුරයට නිවන් නැමැති මහා නගරයට පිවිසියෙමි යන අර්ථයයි.
**තදාපි මං මහා වීරා** යනුවෙන් වීර උත්තමය, එක ලද ඒ පසේ බුදුරදුන්ගේ නොගැලපෙන සමයෙහිද, පසේ බුදුරද, රෝගකාරක හේතු උපතින් සිතේ කයේ වේදනාව දුරු කළෝය. **ඔය්හමානං** මෙසේ ස පශ්චාත් තාපයෙන්, කුකුසන් දැවෙන්නා වූ **සුසණ්කිතං** දෝෂයෙන් දෝෂය දකිමින්, යහපතින් යහපත දැක **ඛමාපයි** ඒ අපරාධය ඉවසියයන සම්බන්ධය.
**අජ්ජාජා මං මහාවිරා** යනුවෙන් වීර් උත්තමය, අදද නුඹ රැස්වන කාලයේ, **තීහග්ගීහි** රාග දොස මෙහෙගිනි සංඛ්‍යාත හේ අපාය යන්න, ප්‍රේත ගින්න සංසාර යන තුන් ගිනි වලින් හෝ **ඩය්හමානං** දුක් අනුභව කරන්නා වූ භගවත් වූ මා **සීතිභාවං** දොම්නස විනාශයෙනි, සත් පුරුෂ කාය සංඛ්‍යාත සිසිල බව ද නිර්වාණය ද **අපායයි**. අවබෝධ කළේය. **කයො අග්ගි** කියන ලද ආකාරයෙන් ඒ තුන් ගින්න නිවන ලද්දේය සංසිඳවිය යන අර්ථයයි.
මෙසේ තමන්ගේ හීන චරිතය බුදුරදුන්ට පෙන්වා දැන් අනෙකක් ඔහුගේ සවණට යොදවා අවවාද දෙන්නේ, **යෙසං සොතාවධානත්‍ථි** යන ආදිය කීවේය. එහි **යෙසං** නුඹලාගේ **සොතාවධානං** කණේ අවධානයට යොමු කිරීම **අත්‍ථි** විද්‍යමාන වේ. **තෙ** නුඹලා **භාසතො** කියන්නා වූ මගේ වචන **සුණාථ** මෙනෙහි කර වූ **අත්‍ථං තුම්හංපවක්ඛමි** යථා යම් ආකාරයකින් **මයා** මා විසින් **දිට්ඨං පදං** නිර්වාණං **තථා** ඒ ආකාරයෙන් නිර්වාණ සංඛ්‍යාත පරමාර්ථ ධර්මය නුඹලාට පවසමි යන සම්බන්ධය.
එය පෙන්වමින් **සයම්භූතං විමානෙත්‍වා** යනාදිය කීවේය. එහි **සයස්භූතං** තෙමේම අවබෝධ කරගත් ආර්ය ජාතියේ උපන්. සන්ත චිත්තං සමාහිත වූ පසේ බුදුරද **පමානෙත්වා** අනාදර කොටස් කර්මයෙන් කරන ලද අකුසලයෙන්. **අජ්ජ** මේ වර්තමාන කාලයේ මම **නීචයොනියං** පිරිහුණු උපතක උපන්නේ **අම්හි** වෙමි.
**මා වො ඛණ වීරාධමා** යනු බුද්ධ උප්පාද ක්‍ෂණයක **වො** නුඹලා **මා වීරාධෙථ** අයහපතක් නොකරවු. සත්‍යයකි **ඛණාතීතා** බුද්ධපාදෝත් තලයක අතීතය ඉක්මවා සත්ත්වයෝ **සොචරො** ශෝක කරත්. මා විසින් අවාසත් තවුසා, නපුරු සිත් ඇත්තේ වෙමුයි මෙසේ ශෝක කරත් යන අර්ථයයි. **සදත්‍ථෙ** තමන්ගේ අර්ථ සිද්ධියෙහි **වායමෙයහථ** වීර්ය කරවු **වො** තොප විසින් බුද්ධ උත්පාද ක්‍ෂණයක **පටිපාදිමා** නිෂ්පාදනයට උපතට පැමිණියේ යන අර්ථය.
ඉන් අනතුරුව සංසාරගත සත්ත්වයන්ගේ ආදිනව උපමා උපමේය වශයෙන් ප්‍රකාශ කරමින් **එකච්චානංච වමනං** යනාදිය කීහ. **එකච්චානං** කිසියම් පුද්ගලයන්ගේ **වමනං** උඩින් වමාරීම **එකච්චනාං විරෙචනං** යටින් වැගිරීම **එකච්චානං හලාහලං** විෂ මූර්ෂා වීම් වශයෙන් ඇතැම් පුද්ගලයන්ට ඖෂධ රැකවරණ උපායකි. බුදුරදුන් මෙසේ පිළිවෙලින් වදාළ සේක.
**වමනං පටිපන්නාතං හි පටිපන්තාතං** මාර්ගයට පිළිපන්නා වූ **වමනං** සංසාර ඉවතලීම සංසාර මිදීම බුදුරදුන් වදාළ සේක යන සබෙත් ධයපි **ඵලට්ඨානං** ප්‍රතිඵලයේ සිටියාවූ **විරෙචනං** සංසාරය වැගිරවීම කියන ලදි. **එලලා හීනං** ප්‍රතිඵල ලැබ, සිටියවුන්ට නිර්වාණය ඖෂධයකි. කියන ලදි. **ගවෙසිතං** මනුස්සයාට දෙවියාට නිර්වාණ සම්පත් සොයන්නවුන්ට පුණ්‍ය ක්‍ෂේත්‍රයක් වූ සංඝයා ගැන කියන ලදි.
**සාසනෙන විරුද්ධානං** ශාසනයට විරුද්ධ වූ හලාහල විෂා කුතුහලය, පාපකුසලය කැයි කියන ලදි. **යම් ආසිවිසො** යනු ශ්‍රද්ධා නැත්තවුන්ගේ කරන ලද පාපයන් පුද්ගලයන් සංසාරයේ දුකින් උසුලන ලද්දේ ආෂි විෂ හා සමත, යම් සේ ආසිරි දැකීම් පමණින් ඇථ බවට පත් වූයේ **දිට්ඨවිසො** සර්පයා තමා විසින් දෂ්ට කල මිනිසාට හලාහල විෂයට ව්‍යාප්ත කරයි. සතර අපාවල දවවයි. වියලවයි යන සම්බන්ධයි.
**සකිං පීතං හලා හලං** යනු හලාහල විෂ පොවන ලද **සකිං** එක් වරක් ජීවිතය **උපරුනේ‍ධති** නසාලන **සාසනෙන** ශාසනයේ **විරජ්ඣිත්‍වා** අපරාධ කොට පුද්ගලයා **කප්පකොටිම්හි** කල්පකොටියෙහි පිරිහේ යන අර්ථයයි.
මෙසේ ශ්‍රද්ධාරහිත පුද්ගලයන්ගේ ඵල විපාක පෙන්වා, දැන් බුදුවරුන්ගේ ආනුභාවය පෙන්වන්නේ **ඛන්තියා** ආදිය කීහ. එහි යම් බුදුවරයෙකු වමන ආදිය කියන ලදීද, ඒ බුදුරද **ඛන්තියා** ක්‍ෂාන්තියක් අවිහිංසාය සත්වයන්ට හිංසා නොකිරීමෙන් **මෙත්ත චිත්ත වතායච** මෛත්‍රී සිත් වන්ත භාවයෙන් ද **සදෙවකං** දෙවියන් සහිත දෙවිවරු වර්තමාන ලෝකය තරණය කරයි ඉක්මවාලයි. නිවාලයි එහෙයින් කරුණාවෙන් බුදුවරු තොපට අවිරෝයිව වාසය කිරීමට නොහැකි වන්නේ බුද්ධ ශාසනයේ පිළිපදිවු යන අර්ථයයි.
ලාභ අලාභයෙද, **න සජ්ජකති** භජනය නොකරත්, නොලැගෙත්. **සම්මානනෙ** ආදරය කිරීමේද, **විමානනෙ** ආදරය නොකිරීමේද **අචලා** පොළව හා සමාන වෙති. එහෙයින් කාරණාවෝ ඒ බුදුවරු නුඹලා විසින්, **න විරාධියා **විරෝධය නොපෑ යුතුය. විරුද්ධ වීමට නොහැකි වන්නේ නම් යන අර්ථයයි.
බුදුවරුන්ගේ මධ්‍යස්ථ බව පෙන්වමින් **දෙවදත්තෙ** යනාදිය කීවේය. එහි වධක අවධක සියළු සතුන් විෂයෙහි සමකො සමාන කරන්නේ මුනි ඒ බුද්ධමුනි යන අර්ථයයි.
**එතෙසං පටිඝං නත්‍ථි **මේ බුදුවරුන් කෙරෙහි **පටිඝං** සැඩපරුෂ බවක් හෝ ද්වේෂ සිතක් හෝ විද්‍යමාන නොවේ. **රාගො මෙසං න විජ්ජති** මේ බුදුවරුන්ට රාගයේ සතුටක් ඇලීමක් **න විජ්ජති** නොලබයි. ඒ කාරණාවෙන්, වධකයාගේ හොඳ කෙනාගේද, සියල්ලන්ගේ **ද**සම සිත් ඇති බුදුරද වෙයි.
නැවත ද බුදුවරුන්ගේම ආනුභාවය පෙන්වමින් **‘පත්‍ථො දිස්වාන කාසාවං’** යනාදිය කීවේය. එහි **මීළ්හ මක්ඛිතං** අශුචි මිශ්‍ර වූ **කාසාවං** කහටින් රඳවන ලද චීවරය, **ඉසද්ධජං** ආර්යයන්ගේ ධජයයි. පිරිකරයි. **පන්‍ථෙ** මාර්ගයේ හැර දැමුණු දැක බලා අංජලිංකත්‍වා දස ඇඟිලි එකතු කොට මුදුනේ තබා **සරසා** හිසින් **වන්‍දිතබ්බං ඉසිද්ධජං** අර්හත් ධජං බුදු පසේ බුදු ආර්යය ශ්‍රාවකයන්ගේ චීවරයට නමස්කාර කළ යුතුය පිදිය යුතුය. ගරුබුහුමන් කළ යුතුය යන අර්ථයයි.
**අබ්භතීතා** යනු අභි උසස් බවට ගියේ නිවන නම් යම් බුදුරදුකු **වත්තමානා** දැන් උපන්නේ **යො බුද්ධා අනාගතා** නූපන් පහළ නොවූ නූපන් යම් බුදුවරයකු **ධජෙනානෙන සුජ්ඣන්ති ති අනෙන ඉසිද්ධජෙන** චීවරයෙන් මේ බුදුවරු **සුජ්ඣන්ති** පිරිසිදු වෙත් බබළති. **තස්මා** ඒ කාරණයෙන් එතෙ බුදුවරු **නමස්සියා** නමස්කාර කළ යුතුය යන අර්ථයයි. **‘එතං නමස්සතියං’ **යන පාඨයයි. මේ ඒ ඉසිදජයට නමස්කාර කළ යුතුය යන අර්ථයයි.
ඉන් අනතුරුව තමන්ගේ ගුණය දක්වමින් **සත්‍ථු කප්පං** ආදිය කීවේය. එහි සත්‍ථු කප්පං බුදුරදුන් සමාන සුවිනයං සුන්දර විය සුන්දර ආකාරයෙන් තිදොර දමනය කරන්නේ හදයෙන සිතින් **අහං ධාරෙමි** ශ්‍රවණ දැරීම් ආදියෙන් ප්‍රත්‍යවේක්‍ෂා කරමි යනුයි. **විනයං** විනය පිටකයට **නමස්සමානො** වඳින්නේ විනයෙහි ආදරය කරමින් විහරිස්සාමි **සබ්බදා** සියළු කල්හි වාසය කරමි.
**විනයො ආසයො මය්හං** විනය පිටකය මට ඇසීම, ධාරණය, නිතර සිහිකිරීම, උද්ග්‍රහණය, පිළිවිසීම පවත්වාගෙන යාම් වශයෙන්, නිතර පරිහරණය කරමි යන අර්ථයි. **විනයො ඨාන චංකමං** විනය මගේ ශ්‍රවණාදී කෘත්‍යය කිරීම් වශයෙන් සිටියෙන්ද, සක්මන් කිරීම් වශයෙන්ද, **කප්පෙමි විනයෙවාසං** විනය පිටකයේ විනය පෙළ, විනය සිරිත පැවැත්වීම වශයෙන් **වාසං** සයනය කරමි. **විනයො මය්හං ගොචරො** යනු විනය පිටකය මගේ **ගොචරො** ආහාරයයි. භෝජනයයි. නිතර දැරීම, මෙනෙහි කිරීම් වශයෙනි.
**විනයෙ පාරමිප්පත්තො** යනු සියළු විනය පිටකයේ **පාරමිං** කෙළවරට. **පත්තො සමථෙචාපි කොවිදො **යනුවෙන් පාරාජිකාදි සප්ති ආපත්ති ඛන්ධකයේ, **සමත්‍ථො **සංසිඳවීමේ **කොවිදො** දක්ෂ අධිකරණ සමථයෙක් සුදුස්සෙක් වෙමි.
“විවාදය අනුවාදය ආපත්ති අධිකරණ ද, කිච්ච අධිකරණද අධිකරණ සතර යයි කියන ලදි.

“සම්මුඛ, සති අමුල්හ, පටිකරණඤ්ඤා යෙභුය්‍යෙ, පාපිය්‍ය, තිණවත්‍ථාරක
යන ඒවාද මෙසේ කියන ලද සප්ත අධිකරණ සමථවල, **අතිකොවිදො** දක්ෂ යන අර්ථයයි. **උපාලි තං මහාවීරා** යනුවෙන් ස්වාමීනි, **මහාවීර** චතුරාසංඛ්‍ය කල්ප ලක්ෂයක් මුළුල්ලේ සර්වඥතා ඤාණ අධිගමයට වීර්ය වඩන්නේ. **සත්‍ථුනො** දෙව් මිනිසුන්ට අනුශාසක වූ **තං** ඔබගේ **පාදෙ** පා යුගලය උපාලි භික්‍ෂුව **වන්‍දති** ප්‍රණාම කරයි.
**සො අහං** ඒ මම පැවිදිව බුදුන්වහන්සේ නමස්කාර කරන්නේ. **ධම්මස්සච** ඒ බුදුරදුන් විසින් දේශිත නව ලෝකෝත්තර ධර්මයේ **සුධම්මතං** සුන්දර බව දැන ධර්මයට නමස්කාර කරමින් ගමින් ගම, නගරයෙන් නගරය පුරයෙන් පුරයට **විචරිස්සාමි** හැසිරෙන්නෙමි යනුයි.
**කිලෙසා ඣාපිතා මය්හං** යනු මා විසින් අවබෝධ කළ අර්හත් මාර්ග ඤාණයෙන් මගෙ සිත් තුළ පවත්නා සියළු එක්දහස් පන්සියයක් පමණ ක්ලේශයෝ **ඣාපිතා** වියළවන ලද්දේ දවන ලද්දේ. **භවා සබ්බෙ සමූහතා** යනු කාමභව ආදි සියළු අළුත් භවයන් මා විසින් **සමූහතා** සරළ ලෙසින් සමූල ඝාතනය කොට ක්‍ෂය කොට **සබ්බාසවා පරික්ඛීණා** යනු කාම ආසව, භව, දිට්ඨි, අවිජ්ජා යන සතර ආසවයෝ **පරික්ඛීණා** හාත්පසින්ම ක්‍ෂය කරන ලද්දේ **ඉදානි** මේ රහත් ඵලයට පැමිණි කල්හි **පුනබ්භවො** යළිත් ඉපදීම සංඛ්‍යාත භවය, භවයේ ඉපදීම නැත යන අර්ථයයි.
මත්තෙහිත් සොම්නස් වශයෙන් උදානය ප්‍රකාශ කරන්නේ, **ස්වාගතං** ආදිය කීවේය. එහි **බුද්ධංසෙට්ඨස්ස** උතුම් බුුදුරදුන්ගේ **සත්තිකෙ** සමාගමයෝ එක නගරයක් සේ මගේ පැමිණීම **ස්වාගතං** යහපත් පැමිණීමක්, සුන්දර ගමනයක් යයි ඒකාන්තයෙන් **ආසි** විය. **තිස්සො විජ්ජා** යනු පූර්වේනිවාස, දිව්‍ය චක්‍ෂුර්, ආසවක්ඛය යන විද්‍යාවෝ වෙති. **අනුප්පත්තා** සපැමිණියේ ප්‍රත්‍යක්‍ෂ කළේ යන අර්ථයයි. **අනුප්පත්තා** සපැමිණියේ ප්‍රත්‍යක්‍ෂ කළේ යන අර්ථයයි. **කතං බුද්ධස්ස සාසනං** බුදුරදුන් විසින් දේශිත මනාව පිහිටි ශාසනයයි. **කතං** නිෂ්පාදනය කරන ලද, වත් පිළිවෙත් පුරා කමටහන් මෙනෙහි කොට, අරහත්ත මාර්ග ඤාණ අධිගමයෙන් සම්පාදනය කළ යන අර්ථයයි.
**පටිසම්භිදා චතස්සො** යනු අර්ථ පටිසම්භිදා ආදි සතර ප්‍රඥාවෝ **සච්ඡිකතා** ප්‍රත්‍යක්‍ෂ කරන ලද්දේ **විමොක්ඛාපි අට්ඨිමෙ** යනු සතර මාර්ග ඤාණයන් සතර ඵලයන් යන මේ අෂ්ට විමෝක්‍ෂා සසරින් මුදවන උපායෙන් ප්‍රත්‍යක්‍ෂ කළේ යන සම්බන්ධයයි. **ඡළභිඤ්ඤා** ෂට් අභිඥාවෝ සාක්ෂාත් කළේනුයි
සෘද්ධිවිධ, දිව්‍යශ්‍රෝත, චේතෝපරිය ඤාණ, පූර්වේනිවාසානුස්සති, ඤාණය ද, දිව්‍යචක්ඛු ආසවක්ඛය
යන මේ ෂට් අභිඥාවෝ සාක්‍ෂාත් කළේ ප්‍රත්‍යක්‍ෂ කළේය. මේ ඤාණයන්ගෙන් සාක්ෂාත් කිරීම බුදුරදුන්ගේ ශාසනය විසින් කරන ලදි යන අර්ථයයි.
**ඉත්‍ථං** යනු යට කියන ලද ආකාරයකි. **සුදං** යනු පද පූරණයේ නිපාත පදයකි. **ආයස්මා උපාලි ථෙරො** යනු ස්ථිරසාර සීලාදී ගුණයෙන් යුක්ත ශ්‍රාවකයා වේ. **ඉමා** පූර්ව චරිත අපදානය බැබළේ. **ගාථායො** **අභාසිත්‍ථ** කියන ලදි යන අර්ථයයි.
**පදුමුත්තර සම්බුද්ධං** යනාදි වශයෙන් ආයුෂ්මත් අඤ්ඤා කොණ්ඩඤ්ඤ තෙරුන්ගේ අපදානයයි. මොහු වනාහි පෙර බුදුවරුන් හමුවෙහි කරන ලද උත්සාහ ඇත්තේ ඒ ඒ භවයෙහි නිවනට හේතුවන පින් රැස් කරන්නේ පදුමුත්තර භාග්‍යවතුන් වහන්සේගේ කාලයෙහි හංසවතී නුවර මහසල් ගෘහපති කුලයක ඉපිද දැනමිති බවට පත්ව එක්දිනක් ශාස්තෲන් වහන්සේ සමීපයෙහි ධර්මය අසන්නේ ශාස්තෲන් වහන්සේ එක් භික්‍ෂුවක තම සසුනෙහි පළමුව අබෝධ කරගත් ධර්ම ඇති චිරරාත්‍රඥයන් අතර අගතන්හි තබනු දැක තමාද ඒ තනතුර පතන්නේ සියදහසක් භික්‍ෂූන් පිරිවරාගත් භාග්‍යවතුන් වහන්සේට සත්දවසක් මහදන් පවත්වා ප්‍රාර්ථනාවක් කළේය. ශාස්තෲන් වහ්නසේද ඔහුට අනතුරක් නැති බව දැක වාසනා සම්පත්තිය ප්‍රකාශ කළ සේක. ඔහු දිවි ඇතිතාක් පින් කරන්නේ ශාස්තෲන් වහන්සේ පිරිනිවන් පෑ කල්හි චෛත්‍යයක් ප්‍රතිෂ්ඨාපනය කරනු ලබනවිට චෛත්‍යය ඇතුළෙහි රුවන්ගෙයක් කරවීය. චෛත්‍යය වටා රුවන් ඇගෑ දහසක්ද කරවීය.
ඔහු මෙසේ පින්කොට එයින් මියපරලොව ගොස් දෙවි මිනිසුන් අතර සැරිසරන්නේ විපස්සි භාග්‍යවතුන් වහන්සේගේ කාලයෙහි මහාකාල නම් කෙළෙඹියෙක්ව අට කිරියක් තරම් කුඹුරෙහි හැල්සහල් ගබඩාව හැර ගත් හැල්සහලින් නොකඩවා කිරිබත් සාදවා එහි මීපැණි, ගිතෙල්, සකුරු ආදිය බහා බුදුන් ප්‍රමුඛ භික්‍ෂු සංඝයාට දුන්නේය. හැල්සහල් ගබඩාව හැර ගත් ගත් තැන නැවත පුරවන ලද්දේය. ගොයම් කිරිවදනා කල්හි පුථුකග්ග නම් දානයක් දුන්නේය. ගොයම් කපන කල්හි ලායනග්ග නම් දානයක්ද, මිටිබඳනා කල්හි වේණග්ග නම් දානයක්ද, කොළකැටි කරන කල්හි කලාපග්ග නම් දානයක්ද ගොයම් මඩනා කල්හි බටග්ග නම් දානයක්ද, ගොඩගසනා කල්හි භණ්ඩග්ග නම් දානයක්ද, වී මනිනා කල්හි මිනග්ග නම් දානයක්ද කොටුගෙවල්හි තබනා කල්හි කොට්ඨග්ග නම් දානයක්ද යනුවෙන් මෙසේ එක් ශස්‍ය වාරයෙක්හි නවවරක් අග්‍රදානය දුන්නේය. එම ශස්‍යය වනාහි තවතවත් ඉතිරිව තිබුණේය.
මෙසේ දිවි ඇතිතෙක් පින්කොට දෙවියන් අතරද මනුෂ්‍යයන් අතරද සැරිසරන්නේ අපගේ භාග්‍යවතුන් වහන්සේගේ උත්පත්තියට පෙරම කපිලවත්‍ථු නගරට නුදුරෙහි දොණවත්‍ථු නම් බමුණු ගමෙහි බමුණු මහසල් කුලයෙහි උපන්නේය. ඔහුට කොණ්ඩඤ්ඤ යනුවෙන් ගෝත්‍රයෙන් ලැබුණු නමක් විය. ඔහු වැඩිවිය පත්ව තුන්වේදය උගෙන ලක්‍ෂණ මන්ත්‍රයන්හිද පරතෙරට ගියේය. ඔහු වනාහි, අපගේ බෝධිසත්ත්වයන් වහන්සේ තුසීපුරයෙන් චුතව කපිලවත්‍ථු නුවර සුදොවුන් මහරජුගේ ගෙයි උපත ලැබ ඔහුගේ නම් තබන දිනයෙහි බමුණන් එකසිය අටදෙනෙකුන් කැඳවනු ලැබූ කල්හි, ලක්‍ෂණ පරීක්‍ෂා කරනු පිණිස මහාතලයට කැඳවනු ලැබුවාවූ බමුණන් අටදෙන අතුරින් නවකයා ව මහාපුරුෂයාගේ ලක්‍ෂණ සම්පත්තිය දැක නිසැකයෙන්ම මොහු බුදුවන්නේ යයි නිෂ්ඨාවට පැමිණ බෝධිසත්ත්වයන්ගේ මහාභිනිෂ්ක්‍රමණය අපේක්‍ෂා කරන්නේ හැසිරෙයි.
බෝධිසත්ත්වයන් වහන්සේද මහත් පිරිවරින් වැඩෙන්නේ පිළිවෙලින් වැඩිවිය පත්ව ඥානය මුහුකුරා ගොස් එකුන් විසිවැනි වර්ෂයෙහි මහාභිනිෂ්ක්‍රමණය කරමින් අනෝමා ගංතෙර දී පැවිදිව පිළිවෙලින් උරුවේලාවට ගොස් මහාප්‍රධාන වීර්යය කළේය. එකල්හි කොණ්ඩඤ්ඤ මානවක තෙමේ බෝසතුන් පැවිදි වූ බව අසා ලක්‍ෂණ පරීක්‍ෂා කළ බමුණන්ගේ පුත්‍රයන් වූ වප්ප මාණවක ආදීන් සමග තමා පස්වැනිව පැවිදිව පිළිවෙලින් බෝසතුන් වෙත එළඹ සයවසක් උන්වහන්සේට උපස්ථාන කරන්නේ, රළු ආහාර අනුභවයෙන් කලකිරී ඉවත්ව ඉසිපතනයට ගියේය. ඉක්බිති බෝධිසත්ත්වයන් වහන්සේ රළු ආහාර අනුභවයෙන් ලද කායබල ඇත්තේ. වෙසක් පුණු පොහෝදා බෝරුක්මුල අපරාජිත පර්යංකයෙහි හුන් සේක් තුන්මරුන්ගේ හිස් මැඩ බුද්ධත්වයට පත්ව සත් සතියක් බෝමැඩ ම කල්ගෙවා පස්වග තවුසන්ගේ ඥානය මුහුකුරා ගිය බව දැන ඇසළ පුණුපොහෝ දින ඉසිපතනයට වැඩ ඔවුන්ට ධම්මචක්කප්පවත්තන සූත්‍රය දේශනා කළ සේක. දේශනාව කෙළවර කොණ්ඩඤ්ඤ තෙරුන් වහන්සේ දහඅට කෝටියක් බ්‍රහ්මයන් සමග සෝවාන් ඵලයෙහි පිහිටියහ. ඉක්බිති පුරපස පස්වන දින අනන්තලක්ඛණ සූත්‍රාන්ත දේශනාවෙන් රහත්බව සාක්ෂාත් කරගත් සේක.
මෙසේ උන්වහන්සේ රහත්බවට පත්ව කවර කර්මයක් කොට මම ලොව්තුරා සැපයට පැමිණියෙම් දෝ හෝයි මෙනෙහි කරන සේක් තමන් වහන්සේගේ පූර්ව කර්මය ප්‍රත්‍යක්‍ෂයෙන් දැන සොම්නස් වශයෙන් පූර්ව චරිතාපදානය උදානයක් ලෙස දක්වන සේක් ‘**පදුමුත්තරබුද්ධං’** යනාදිය කියූ සේක. එහි අර්ථය යට කියන ලද්දේමැයි. **ලෝකජෙට්ඨං විනායකං** යනු සකල සත්ව ලෝකයට ජ්‍යෙෂ්ඨය, ප්‍රධානය යන අර්ථයි. විශේෂයෙන් හික්මවිය යුතු සත්ත්වයන් සංසාර සාගරයෙහි පරතෙර වූ අමෘතමහා නිර්වාණයට පමුණුවයි. සම්ප්‍රාප්ත කරවානුයි විනායක නමි. එම විනායකයා. **බුද්ධභූමි අනුප්පත්තං** යනු බුදුරජාණන් වහන්සේ බුද්ධත්වයට පත් බිම = බුද්ධභූමි, සර්වඥතාඥානය. එයට පැමිණියේ, එය අවබෝධ කරගත්තේනුයි බුද්ධභූමි අනුප්පත්ත නමි. ඒ බුද්ධභූමියට පැමිණ සර්වඥතා ඥානයට පැමිණියහු බුද්ධභූත යන අර්ථයි. **පඨමං අද්දසං අහං** යනු පළමුව වෙසක් පුණුපොහෝ දින රාත්‍රියෙහි අළුයම් වේලෙහි බුදුබවට පත් පදුමුත්තර සම්මා සම්බුදුරජාණන් වහන්සේ මම දුටුවෙමි යන අර්ථයි.
**යමතා බෝධියා මූලෙ **යනු බෝරුක සමීපයෙහි යම් පමණ යක්‍ෂයෝ පැමිණියෝය. රැස් වූවෝය. **සම්බුද්ධං** බුදුවූ ඒ බුදුරජාණන් වහන්සේ. **පඤ්ජලීකතා** දසඇඟිලි එක්තැන් කොට දෝත්මුදුන් දී වඳිත්, නමදිත් යනු සම්බන්ධයි.
**සබ්බෙදෙවා තුට්ඨමනා** යනු බුදුබව ලැබූ තැනට පැමිණි ඒ සියලු දෙවියෝ තුටුසිත් ඇත්තාහු ආකාසයෙහි හැසිරෙත්නුයි සම්බන්ධයි. **අන්‍ධකාරතමොනුදො** යනු ඝන අන්ධකාරය වූ මෝහය දුරුකරන්නා වූ පිටුදකින්නා වූ මේ බුදුරජාණන් වහන්සේ පැමිණි සේක යන අර්ථයි.
**තෙසංභාස පරෙතානකං** යනු සිනාවෙන් ප්‍රීති සෝමනස්සයෙන් යුක්ත වූ එම දෙවියන්ගේ මහා නාදයයි. මහා ශබ්දයයි. පවත්තථ යනු පවතී. සම්මා සම්බුදුරජාණන් වහන්සේගේ සාසනයෙහි කෙලෙස් ලෝභාදී කෙලෙස් දහම් දවාලන්නෙමුයි සම්බන්ධයි.
**දෙවානං ගිරමඤ්ඤාය වාචාසහිං** යනු වචන සමග කියන ලද දෙවියන්ගේ ශබ්දය දැන. **හට්ඨො හට්ඨෙන චිත්තෙන** සොම්නස් සහගත සිතින්. **ආදිභික්ඛං** ප්‍රථම ආහාරය, බුදුවූ උන්වහන්සේට මම දුනිමියි සම්බන්ධයි.
**සත්තාහං** **අභිනික්ඛම්ම** යනු මහබිනික්මන් කොට සත්දිනක් පධන් වීර්යකොට, සර්වඥතාඥානය පදනම්කොට ඇති අර්හත් මාර්ගඥාන නම් වූ බෝධිය **අජ්ඣගමං** යනු මම අවබෝධ කරගත්තෙමි යන අර්ථයි. **ඉදං මෙ ඡට්ඨමං භත්තං** යනු මේ සිරුර යැපෙන ආහාරයයි. **බ්‍රහ්මචාරිස්ස** උතුම් හැසිරීම් ඇත්තහුට. **මෙ** මාගේ මේ දේවපුත්‍රයා විසින් පළමුකොට දෙන ලද්දේ විය යන අර්ථයි.
**තුසිතාහි ඉධාගන්ත්‍වා** යනු තුසිත භවනයෙහි සිට මේ මිනිස්ලොවට පැමිණ, යම් දේවපුත්‍රයෙක් **මෙ** මට **භික්ඛං උපානය** දුන්නේද, ඒ දේවපුත්‍රයා **කිත්තයිස්සාමි** කියන්නෙමි. ප්‍රකට කරන්නෙමි. **භාසතො** කියන්නා වූ මාගේ වචනය අසවු යනු සම්බන්ධයි. මෙතැන් පටන් නොගැඹුරු පද ම වර්ණනා කරන්නෙමියි දක්වයි.
[missing trans] **අගාරා** යනු තමා උපන් බමුණු ගෙයින් නික්ම පැවිදිව සාවුරුද්දක් දුෂ්කරක්‍රියා කරන බෝසතුන් සමග වාසය කරන්නේය යනු සම්බන්ධයි.
**තතො සත්තමකෙ වස්සෙ** යනු පැවිදිවූ කල්හි සිට සත්වැනි අවුරුද්දෙහි **බුද්ධො සච්චං කථෙස්සතී** යනු සයවසරක් දුෂ්කරක්‍රියා කොට සත්වැනි වසරෙහි බුදුවී බරණැස ඉසිපතන මිගදායෙහි ධම්මචක්කප්පවත්තන සූත්‍රාන්ත දේශනාවෙන් දුක්ඛ සමුදය, නිරෝධ මාර්ග සත්‍ය සංඛ්‍යාත වූ චතුරාර්ය සත්‍යය කියන්නේය යන අර්ථයි. **කොණ්ඩඤ්ඤ නාම නාමෙන** යනු නමින් ගෝත්‍රනාම වශයෙන් කොණ්ඩඤ්ඤ නමි. **පඨමං සච්ඡිකාහීති** යනු පස්වග තවුසන් අතර ප්‍රථම ආදියෙහිම සෝතාපත්ති මාර්ගඥානය සාක්‍ෂාත් කරගත්තේයයි ප්‍රත්‍යක්‍ෂ කරගත්තේ, යන අර්ථයි.
**නික්ඛන්තෙනානු** **පබ්බජිං** යනු නික්මයන බෝසතුන් සමග නික්මී පැවිදිවීම් යන අර්ථයි. එසේ පැවිදිව මාවිසින් **පධානං** වීර්යය, **සුකතං** මනාසේ කරන ලදි. දැඩිකොට කරන ලදී යන අර්ථයි. **කිලෙසෙ ඣාපනත්‍ථාය** යනු කෙලෙස් දවාහරිනු පිණිස. විධ්වංසනය කරනු පිණිස **අනගාරියං** ගිහිගෙයට හිතකර කෘෂිවාණිජ්‍යාදී කටයුතුවලින් විරහිත සාසනය. **පබ්බජිං** පිළිපැද්දෙමි යන අර්ථයි.
**අධිගන්ත්‍වාන සබ්බඤ්ඤූ** යනු සියලු අතීත අනාගත වර්තමාන වූ හෝ සංඛාර, විකාර **ලක්ඛණ, නිබ්බාන පඤ්ඤත්ති** සංඛ්‍යාත වූ ඤෙය්‍ය ධර්මය හෝ දන්නේ දෙවියන් සහිතව පවත්නා සත්ව ලෝකයෙහි මුවවනය වූ මිගදාය විහාරයට **අභිගන්ත්‍වා** එළඹ **මයා** මා විසින් සාක්‍ෂාත් කරගනු ලැබුවා වූ සෝතාපත්ති මාර්ග ඥානයෙන්. **අමතභෙරිං** අමෘතමහා නිර්වාණ නමැති භේරිය, **ආභනි** ගැසීය. දක්වයි යන අර්ථයි.
**සොදානි** යනු ඒ මම පළමුව සෝවාන්ව දැන් අර්හත් මාර්ග ඥානයෙන් **අමතං සන්තං** සන්සුන් ස්වභාවය පිළිපැදිය යුතුය. එයට පැමිණිය යුතුය. **අනුත්තරං** ඊට වඩා ශ්‍රේෂ්ඨ තැනක් නැති නිර්වාණයට පැමිණියේ එය අවබෝධ කරගත්තේ යන අර්ථයි. **සබ්බාසවෙ පරිඤ්ඤාය **යනු කාමාසව ආදී සියලු ක්ලේශයන් **පරිඤ්ඤාය** ප්‍රහාණ පරිඥාවෙන් බැහැරකොට **අනාසවො** නිකෙලෙස්ව විහරාමි ඉරියව් සහිතව වාසය කරමි. **පටිසම්භිදා චතස්සො** ආදී වූ ගාථා කියන ලද අර්ථ ඇත්තේමය.
ඉක්බිති ශාස්තෲන් වහන්සේ පසුකලෙක ජේතවන මහා විහාරයෙහි භික්‍ෂුසංඝයා මැද පනවන ලද උතුම් බුද්ධාසනයෙහි වැඩහුන් සේක් පළමුකොට තමන්වහන්සේ අවබෝධ කරගත් ධර්මය ඇති බව දක්වන සේක් “මහණෙනි, මාගේ ශ්‍රාවක භික්‍ෂූන්ගෙන් චිරරාත්‍රඥ වූ කෙනෙක් වේද ඒ කොණ්ඩඤ්ඤය”යි උන්වහන්සේ අග්‍රස්ථානයෙහි තැබූ සේක. උන්වහන්සේ දෑගසව්වන් විසින් තමා කෙරෙහි කරනු ලබන ග්‍රාමාන්ත සේනාසනයෙහි ආකීර්ණ හැසිරීමද අත්හැර දමනු කැමති සේක්, විවේකාභිරතියෙන් වාසයකරනු කැමති සේක්, තමා සමීපයට පැමිණි ගිහිපැවිද්දන් පිළිසඳර කථා කිරීමද ප්‍රපංචයක් සේ සිතන සේක්, ශාස්තෲන් වහන්සේ විමසා හිමවතට පිවිස ඡද්දන්ත ඇතුන් විසින් උවටැන් කරනු ලබන සේක්, ඡද්දන්ත විල්තෙර දොළොස් මසක් වාසය කළ සේක. මෙසේ එහි වසන තෙරුන් වහන්සේ වෙත එක් දවසක් ශක්‍රදේව රාජයා එළඹ සිට මෙසේ කීය. ස්වාමීනි, ආර්යයන් වහන්සේ මට ධර්මය දේශනා කරනු මැනවි. තෙරුන් වහන්සේ චතුරාර්ය සත්‍යයෙහි අන්තර්ගත වූ ත්‍රිලක්‍ෂණයෙන් ගනු ලැබූ ශූන්‍යතාවෙන් යුක්ත වූ නානානයින් විචිත්‍ර වූ අමා ඔසුවක් බඳු ධර්මය බුද්ධ ලීලාවෙන් දේශනා කළ සේක. ඒ අසා ශක්‍රදේවේන්ද්‍ර තෙමේ ප්‍රසාදය පළකරන්නේ –
තෙරුන්වහන්සේ ඡද්දන්ත විල්තෙර දොළොස් හවුරුද්දක් වැස පරිනිර්වාණය එළඹි කල්හි ශාස්තෲන් වහන්සේ කරා එළඹ පිරිනිවන්පෑම අනුදන්වාගෙන එහිම වැඩ පිරිනිවන්පෑ සේක.
**පදුමුත්තරො නාම ජිනො** ආදි වශයෙන් ආයුෂ්මත් පිණ්ඩොල භාරද්වාජ තෙරුන්ගේ අපදානයයි. මොහුද පෙර බුදුන් හමුවෙහි කරන ලද උත්සාහ ඇත්තේ භවයෙහි තැනතැන නිවනට හේතුවන පින් රැස් කරන්නේ පදුමුත්තර භාග්‍යවතුන් වහන්සේගේ කාලයෙහි සිංහයෝනියෙහි ඉපිද පර්වතය පාමුල ගුහාවෙහි වසයි. භාග්‍යවතුන් වහන්සේ ඔහුට අනුග්‍රහ කරනු පිණිස, ඔහු ගොදුරු සොයා නික්මුණුකල්හි ඔහුගේ නිදන ගුහාවට පිවිස නිරෝධ සමාපත්තියට සමවැදී හුන් සේක. සිංහයා ගොදුරුගෙන ආපසු එන්නේ ගුහාදොර සිට භාග්‍යවතුන් වහන්සේ දැක තුටුපහටුව ජලයෙහි හටගත් මලින්ද, ගොඩබිම හටගත් මලින්ද පූජාකොට සිත් පහන් කරන්නේ භාග්‍යවතුන් වහන්සේගේ ආරක්‍ෂාව පිණිස අනිකුත් වන මෘගයන් ඉවත්කරනු පිණිස තුන්වේලාවක සිංහනාද කරන්නේ බුදුන් කෙරෙහි පිහිටුවාගත් සිහියෙන් සිටියේය. පළමු දිනයෙහි යම්සේද එසේ සත්දිනක් පූජා කළේය. භාග්‍යවතුන් වහන්සේ සත්දින ඇවෑමෙන් නිරෝධ සමාපත්තියෙන් නැගිට මොහුට මෙපමණක් හේතුසම්පත් වටින්නේමැයි ඔහු බලාසිටියදීම අහසට පැනනැගී විහාරයටම වැඩිසේක.
සිංහයා බුදුරජාණන් වහන්සේ වෙන්ව යාමේ දුක ඉවසා දරාගනු නොහැක්කේ කලුරියකොට හංසවතී නුවර මහා සම්පත් ඇති කුලයක ඉපිද වැඩිවිය පත්ව නුවරවැසියන් සමග විහාරයට ගොස් ශාස්තෲන් වහන්සේගේ ධර්ම දේශනාව අසා පැහැදී සත්දිනක් බුද්ධප්‍රමුඛ භික්‍ෂු සංඝයාට මහදන් පවත්වා දිවිඇතිතාක් පින්කොට වරින්වර දෙවිමිනිසුන් අතර හැසිරෙන්නේ අපගේ භාග්‍යවතුන් වහන්සේගේ කාලයෙහි කොසඹෑවෙහි උදේන රජුගේ පුරෝහිතයාගේ පුත්‍රයකු වී උපන්නේය. භාරද්වාජ යයි ඔහුට නමක් විය. ඔහු වැඩිවිය පත්ව තුන්වේදය උගෙන මානවකයන් පන්සිය දෙනකුට මන්ත්‍ර හදාරවන්නේ මාහැඟි බවින් ගරුබවට පත්වූයේ ඔවුන් විසින් අත්හැර දමනු ලැබුයේ රජගහ නුවරට ගොස් භාග්‍යවතුන් වහන්සේට හා භික්‍ෂු සංඝයාට ලැබෙන ලාභසත්කාර දැක සසුනෙහි පැවිදිව ආහාරයෙහි පමණ නොදන්නෙක් ව වාසය කරයි. ශාස්තෲන් වහන්සේ උපායයෙන් ආහාරයෙහි පමණදත් බවෙහි පිහිටුවන ලද්දේ විදර්ශනා වඩා නොබෝ කලකින්ම ෂට් අභිඥා ඇත්තෙක් විය. ෂට් අභිඥා ඇත්තෙක් ව, බුදුන් හමුවෙන් ශ්‍රාවකයන් විසින් යමකට ‘පැමිණිය යුතුද මා විසින් එයට පැමිණෙන ලද්දේය’යි භික්‍ෂු සංඝයා අතර යම්කෙනෙකුට මාර්ගය ගැන හෝ ඵලය ගැන යම් සැකයක් ඇත්තේනම් ඔහු මා විමසාවා’යි සිංහනාද කළේය. ඒ නිසා භාග්‍යවතුන් වහන්සේ ‘මහණෙනි, මාගේ සිංහනාද කරන ශ්‍රාවක භික්‍ෂූන් අතර යමෙක් වේද ඒ පිණ්ඩොලභාරද්වාර යයි අග්‍ර ස්ථානයෙහි තැබූ සේක.
අගතැන්පත්ව පෙර කරන ලද පුණ්‍ය සම්භාරය සිහිකොට සොම්නස් වශයෙන් තමාගේ පුණ්‍යකර්ම අපදානය දක්වන්නේ **පදුමුත්තරො** ආදිය කීය. එහි අර්ථය යට කියන ලද්දේමය. **පුරතො හිමවන්තස්ස** යනු හිමාලය පර්වතයෙන් පූර්ව දිග්භාගයෙහි යනු අර්ථයි. **චිත්තකූටෙ වසී තදා** යනු යම්කලෙක මම මෘගයන්ට රජවූ සිංහයෙක් ව හිමාලය පර්වත සමීපයෙහි වසම්ද එකල්හි පදුමුත්තර නම් ශාස්තෲන් වහන්සේ නොයෙක් ඖෂධවලින්ද, නොයෙක් රත්නයන්ගෙන්ද චිත්‍ර වූ බැවින්ද, විචිත්‍ර වූ බැවින්ද **චිත්තකූටෙ** චිත්‍රපර්වත මුදුනෙහි විසූහයි සම්බන්ධයි.
**අභිතරූපො තත්‍ථාසි** යනු අභීත ස්වභාව ඇති, නිර්භය ස්වභාව ඇති මෘගරාජයෙක් එහි ආසි විය යන අර්ථයි. **චතුක්කමො** යනු **යස්ස සද්දං සුණිත්‍වාන** යනු යම් මෘගරාජයකුගේ සිංහනාදය අසා **බහුජනා** බොහෝ සත්ත්වයෝ **වික්ඛම්භන්ති** විශේෂයෙන් කම්පනයට පත්වෙති. බිය වෙති.
**සුථුල්ලං පදුමං ගාය්හ** යනු භාග්‍යවතුන් වහන්සේ කෙරෙහි ප්‍රසාදයෙන් මැනැවින් පිසුණු නෙළුම්මලක් ඩැහැගෙන **නරාසභං** මිනිසුන්ට **ආසභං** උත්තම වූ ශ්‍රේෂ්ඨ වූ සම්මා සම්බුදුරජාණන් වහන්සේ **උපගඤ්ජිං** යනු සමීපයට ගියෙමි යන අර්ථයි.
**වුට්ඨිතස්ස සමාධිම්හා** යනු නිරෝධ සමාපත්තියෙන් නැගුණු බුදුරජාණන් වහන්සේට එම මල **අභිරෝපයිං** පූජා කෙළෙමි යන අර්ථයි. **චතුද්දිසං නමස්සිත්‍වා** යනු සිව්දිසාවන්හි නමස්කාරකොට **සකං චිත්තං පසාදෙත්‍වා** ආදරයෙන් පිහිටුවා **සීහනාදං** අභීත නාදයක් කෙළෙමි යන අර්ථයි.
ඉන්පසු බුදුරජාණන් වහන්සේ විසින් දෙවා වදාළ විවරණය ප්‍රකාශ කරන්නේ පදුමුත්තරො ආදිය කීය. එය නොගැඹුරුය.
**වදතං සෙට්ඨො** යනු අපි බුදුවරු වෙමුයි අපි බුදුවරු වෙමුයි කියන අන්‍ය තීර්ථකයන්ට ශ්‍රේෂ්ඨ වූ උත්තම වූ බුදුරජාණන් වහන්සේ වැඩිසේක යනු සම්බන්ධයි. ඒ වැඩවදාළ භාග්‍යවතුන් වහන්සේගේ ඒ ධර්මය ප්‍රකාශ කරන්නෙමු. අසන්නෙමු යන අර්ථයි.
**තෙසං භාසපරෙතානං** යනු සිනාවෙන් සෝමනස්සයෙන් **පරේතානං** මැඩුණු පැමිණි ඒ දෙවිමිනිසුන්ට **ලොකනායකො** යනු ලෝකයට නායක තෙමේ. ස්වර්ගමෝක්‍ෂ සම්පාදක තෙමේ. **මම සද්දං** මාගේ සිංහනාදය. **පකින්තෙසි** ප්‍රකාශ කළේය. කීවේය. **දීඝදස්සී** අනාගත කාලය දක්නා. මුනිවරුන් අතර මහාමුනිවරයා. සෙසු ගාථා පහසුවෙන් දතහැකි වේමය.
පදුම නමින් සක්විති රජකුවී ජාතීන් හැටසයකට ප්‍රධාන වූ ප්‍රධානත්වයට පත්වූ රාජ්‍යය කරන්නේය යන අර්ථයි.
**කප්පසත සහස්සම්හි** කල්ප සියදහසක අවසානයෙහි යන අර්ථයි.
**පකාසිතෙ පාවචනෙ** යන ඒ ගෞතම භාග්‍යවතුන් වහන්සේ විසින් තුන්පිටකයෙහි ප්‍රකාශ කරන ලදි. දේශනා කරන ලදී යන අර්ථයි. **බ්‍රහ්මබන්‍ධු භවිස්සති** යනු එදා ගෞතම භාග්‍යවතුන් වහන්සේගේ කාලයෙහි මේ මෘගයන්ට රජවූ සිංහයා බ්‍රාහ්මණ කුලයෙහි උපදින්නේය යන අර්ථයි. **බ්‍රහ්මඤ්ඤා අභිනික්ඛම්ම** යනු බමුණු කුලයෙන් නික්ම ඒ භාග්‍යවතුන් වහන්සේගේ ශාසනයෙහි පැවිදි වන්නේය යනු සම්බන්ධයි.
**පධාන පහිතත්තො** යනු වීර්ය කරනු පිණිස මෙහෙයවුණු සිත් ඇත්තේ, උපධි සංඛ්‍යාත වූ ක්ලශෙයන් නැතිවීමෙන් **නිරුපධී** කෙලෙස් පීඩාවන් නැතිවීමෙන් සංසිඳුණේ, **උපසන්තෙ සබ්බාසවෙ** සියලු කෙලෙස්. **පරිඤ්ඤාය** හැර. **අනාසවො** කෙලෙස් නැත්තේ **නිබ්බායිස්සති** පිරිනිවනින් නිවුණේ වන්නේය යන අර්ථයි.
**විවනෙ පන්ත සෙය්‍යම්හි** යනු ජනසම්බාධ රහිත දුරු අරණෙක සෙනසුනෙක යන අර්ථයි. **වාලමිග සමාකුලෙ** යනු කලුසිංහ ආදී චණ්ඩවු මෘග ගණයන්ගෙන් **ආකුලෙ** ගැවසුණු යන අර්ථයි. ඉතිරිය කියන ලද අර්ථ ඇත්තේමය.
**ගංගාභාගීරසීනාම** යනාදි වශයෙන් ආයුෂ්මත් ඛදිරවනිය රේවත තෙරුන්ගේ අපදානයයි. මොහුද පෙර බුදුවරුන් හමුවෙහි කරන ලද උත්සාහ ඇත්තේ, ඒ ඒ භවයෙහි පින් රැස්කරන්නේ පදුමුත්තර බුදුරදුන් කල්හි හංසවතී නුවර තීර්ථනාවික කුලයෙහි ඉපිද මහා ගංගාවෙහි ප්‍රයාග තීර්ථයෙහි තීර්ථ නෞකාවකින් කර්මාන්ත කරන්නේ එක්දිනක් ශ්‍රාවකයන් සමග භාග්‍යවතුන් වහන්සේ ගංතෙරට පැමිණිබව දැක ප්‍රසන්න සිතින් පහුර යොදා මහත් වූ පූජා සත්කාරයෙන් යුතුව එගොඩට පමුණුවා එක්තරා භික්‍ෂුවක් ශාස්තෲන් වහන්සේ විසින් ආරණ්‍යක භික්‍ෂූන් අතර අගතන්හි තබනු ලබනු දැක එම තනතුර පතා භාග්‍යවතුන් වහන්සේටද භික්‍ෂු සංඝයාටද මහදන් පවත්වා ප්‍රාර්ථනාවක් කළේය. භාග්‍යවතුන් වහන්සේ ඔහුගේ ප්‍රාර්ථනාව නිවැරදි බව ප්‍රකාශ කළ සේක.
ඔහු එතැන් පටන් පින් රැස්කරන්නේ දෙවිමිනිසුන් අතර සැරිසරන්නේ උභය සම්පත්තීන් විඳ මෙම බුද්ධෝත්පාද කාලයෙහි මගධරට නලගම රූපසාරි නමැති බැමිණියකගේ කුසයෙහි උපන්නේය. මව්පියෝ වැඩිවියපත් ඔහු ගෘහබන්ධනයෙන් බඳිනු කැමැතිව ඔහුට දැන්වූහ. ඔහු සැරියුත් තෙරුන්ව පැවිදි වූ බැව් අසා මාගේ දෙටු සොහොයුරු උපතිස්ස ආර්යයා මේ සම්පත් හැරදමා පැවිදි විය. ඔහු හැලූ කෙලපිඩ මම කෙසේනම් අනුභව කරන්නෙම්දැයි උපන් සංවේග ඇත්තේ මලපුඩුව වෙතට නොයන මෘගයකු මෙන් ඥාතීන් රවටා හේතු සම්පත්තියෙන් පොළඹවනු ලබන්නේ භික්‍ෂූන් සමීපයට ගොස් ධර්ම සේනාපතිගේ බාල සොහොයුරා බව දන්වා තමාගේ පැවිදිවීමට කැමැත්ත දැන්වීය. භික්‍ෂූහු ඔහු පැවිදිකරවා විසිවයස් පිරුණු ඔහු උපසම්පදා කොට කර්මස්ථානයෙහි යෙදවූහ. ඔහු කමටහන් ගෙන කිහිරි වනයට පිවිස විශ්‍රාම ලබන්නේ උත්සාහ කරන්නේ වෑයම් කරන්නේ ඥානය මුහුකුරා ගිය බැවින් නොබෝ කලෙකින්ම ෂට් අභිඥා සහිතව රහත් විය. ඔහු රහත්ව ශාස්තෲන් වහන්සේද ධර්ම සේනාපතීන් වහන්සේද වැඳීමට සෙනසුන හකුලා තබා පාසිවුරු ගෙන නික්ම අනුපිළිවෙලින් සැවැත් නුවරට පැමිණ ජේතවනාරාමයට පිවිස ශාස්තෲන් වහන්සේද ධර්මසේනාපතීන් වහන්සේද වැඳ කිහිපදිනක් ජේතවනාරාමයෙහි වාසය කළේය. ඉක්බිති ශාස්තෲන් වහන්සේ ආර්ය සංඝයා මැද වැඩහුන් සේක් ඔහු ආරණ්‍යක භික්‍ෂූන් අතර අගතන්හි තැබූ සේක. “මහණෙනි, මාගේ ශ්‍රාවක භික්‍ෂූන් අතර යමෙක් ආරණ්‍යක භික්‍ෂූන් අතරින් අග්‍රවේද ඒ රේවතය”යි,
මෙසේ අගතැන්පත්ව තමාගේ පූර්ව කර්මයන් සිහිකොට සතුටු සොම්නස් වශයෙන් පූර්ව චරිතාපදානය ප්‍රකාශ කරන්නේ **ගංගා භාගීරසී** යි ආදිය කීය. එහි **ගංගා** යනු ගයමින් ඝෝෂා කරමින් යන්නීයයි ගංගා නම් වේ. නැතහොත් **ගො** කියන්නේ පෘථුවියයි. එහි ගියාය පැවැත්තා යයි ගංගානම් වෙයි. අනවතප්ත විල තුන්යලක් පැදකුණුකොට ගියතන්හි ආවර්ත ගංගා යන වචනයෙන් පර්වත මුදුනින් ගියතන්හි වැදුණු තන්හි **බහලගංගා** මහාගංගා යනුවෙන්ද, තිරිසන් පර්වතයෙහි වැද ගියතන්හි **උම්මග්ගගංගා** උමංගඟ යනුවෙන්ද, එතැනින් මහා පර්වතයෙහි වැදී පස් යොදුනක් අහසින් ගිය තන්හි **ආකාසගංගා** අහස්ගඟ යනුවෙන්ද ඇයම වැටුණු තැන බිඳගෙන හටගත් පස්යොදුන් පොකුණු සමූහය බිඳගෙන එහිදී ඇඟිලි පස මෙන් පහකට බෙදී ගංගාය, යමුනාය, සරභූය, මහීය, අචිරවතිය යනුවෙන් නම් පසක් ඇතිව දඹදිව කැබලි පහක් කොට කොටස් පහක් කොට, කැබලි පස, කොටස් පස මෙසේ ගියාහු පැවැත්තාහු භාගීරසී නමි. ගංගා වූවාද භාගීරසී වූවාද ගංගාභාගීරසී නමි. භාගීරසිගංගා යයි කිවයුතු තැන ගාථා බන්ධන පහසුව පිණිස පෙර පුරුදු වශයෙන් කියන ලදැයි දතයුතුය. **හිමවන්තා පභාවිතා** යනු සතුන් හිංසා කරතියි, ශීතලෙන් මරතියි මඩිතියි අළෝලනය කරතියි හිම නමි. හිම එයට ඇතියි හිමවා නමි. ඒ හිමවත පටන් පෝෂණය වූවා, පැවතුණා ගලාබස්නා වෙතියි හිමවන්ත පභාවිතා නමු. **කුතිත්‍ථෙ නාවිකො ආසිං** යනු ගංගාවෙහි සැඩපහරින් යුතු විෂම තොටුපළෙක කෙවුල් කුලයෙහි උපන්නේ නැවියෙක් **ආසිං** වීමියි අර්ථයි. **ඔරිමෙචතරිංඅහං** යනු පැමිණි පැමිණි මිනිසුන් එගොඩ සිට මෙගොඩට **අහං** මම **තරිං** තරණය කරවූවෙමි යන අර්ථයි.
**පදුමුත්තර නායකො** යනු දෙපා ඇත්තවුන්ට උත්තම වූ සත්වයන් නිර්වාණයට **නායකො** පමුණුවන්නකු වූ බුදුරජාණන් වහන්සේ මාගේ පුණ්‍ය සම්පත්තිය නිපදවන සේක් **වසී සතසහස්සෙහි** ක්‍ෂීණාශ්‍රවයන් සියදහස් ගණනක් සමග ගංසැඩපහර තරණය කිරීමට එහි වැඩිසේක් යන සම්බන්ධයි.
**බහූනාවා සමානෙත්‍වා** යනු සපැමිණි ඒ සම්බුදුරජාණන් වහන්සේ දැක **සුසංඛතං** වඩුවන් විසින් මනාසේ **සංඛතං** කරනලද, නිෂ්පාදනය කරන ලද බොහෝ නැව් ගෙන්වා නැව් දෙක දෙක එක්තැන්කොට ඒ නැවෙහි මත්තෙහි මඩුලුවහලක් **කත්‍වා** නංවා ශ්‍රේෂ්ඨ මනුෂ්‍යයකු වූ පදුමුත්තර සම්බුදුරජාණන් වහන්සේ **පටිමානිං** පිදුවෙමි යන අර්ථයි.
**ආගනත්‍වා න ච සම්බුද්ධො** යනු මෙසේ එකට බැඳි නැවින් එහි වැඩමවා ගෙනවුත් **තඤ්චනාවකං** උතුම් නැවට නැඟුණු සේක යනු සම්බන්ධයි. **වාරිමජ්ඣෙඨිතො සත්‍ථා** යනු නැවට නැඟුණු ශාස්තෲන් වහන්සේ ගංදිය මැද සිටිසේක්ම මෙම සොම්නස් සහිත ගාථා **අභාසථ** දෙසූ සේක යන සම්බන්ධයි.
**යො සො තාරෙසි සම්බුද්ධං** තවද ඒ නාවිකයා ගංදිය පහරින් සම්බුදුරජාණන් වහන්සේ තරණය කරවූයේය. **සංඝංවාපි අනාසවං** සම්බුදුරජාණන් වහන්සේ තරණය කරවූයේ පමණක් නොව **අනාසවං** නිකෙලෙස් සංඝයාද තරණය කරවීය යන අර්ථයි. **තෙන චිත්තප්පසාදෙන** යනු ඒ නැව පදවන කල්හි උපන් සොම්නස් සහගත සිත් පැහැදීමෙන් **දේවලෝක** කාමස්වර්ග සයෙහි **රමිස්සති** දිව්‍ය සම්පත් අනුභව කරන්නේය යන අර්ථයි.
**නිබ්බත්තිස්සති** **තෙ ව්‍යම්හං** දෙව්ලොව උපන් **තෙ** ඔබගේ ව්‍යම්හං විමානය සුතං මනාසේ නිපන්නේය. **නාවා සණ්ඨිතං** නැවක හැඩයට **නිබ්බත්තිස්සති** යනු පහළ වන්නේය යන අර්ථයි. **ආකාසෙ පුප්ඵජදනං** යනු නැව මුදුනෙහි මණ්ඩපයක් කළ කර්මයෙහි ගලායාමෙන් සැමකල්හි ගියගිය තැන ආකාසයෙහි මල් සෙවනක් දරන්නේයයි සම්බන්ධයි.
**අට්ඨපණ්ණාස කප්පම්හි** යනු මේ පින්කරන කල්හි පටන් අටපනස් කපක් ඉක්මවා නමින් **තාරණො නාම චක්කවත්තී ඛත්තියො චාතුරන්තො** ද්වීප සතරෙහි අධිපති **විජිතාවී** ජයග්‍රාහී වන්නේයයි සම්බන්ධයි. සෙසු ගාථා නොගැඹුරු අරුත් ඇත්තේමය.
**රේවතො නාම නාමෙන** යනු රෙහෙණ නැකතින් උපන් බැවින් රෙවත යන නම ලැබුයේ. **බ්‍රහ්මබන්‍ධු** බ්‍රහ්මයාගේ පුත්‍ර භාවයට පත්වූයේ වන්නේ යයි බ්‍රාහ්මණ කුලයෙහි උපදින්නේය යන අර්ථයි.
**නිබ්බායස්සති නාසවො** යනු නිකෙලෙස්ව ස්කන්ධ පරිනිර්වාණයෙන් පිරිනිවන් පාන්නේය.
**විරියං මෙ ධුරධොරය්හං** යනු මෙසේ පදුමුත්තර භාග්‍යවතුන් වහන්සේ විසින් ප්‍රකාශ කරනු ලැබූ මම කෙමෙන් පාරමිතාවන්ගේ කෙළවරට පැමිණ **මෙ** මාගේ **විරියං** අතිශයින් ලිහිල් වීර්යය **ධුරධොරය්හං** වියගස උසුලන්නක්, ධුරයට ආධාරයක් යෝගයන්ගෙන් **ඛෙමස්ස** බියරහිත නිර්වාණයට **අවිවාහ** වාහනයක් විය යන අර්ථයි. **ධාරෙමි අන්තිමං දෙහං** දැන් මම සම්‍යක් සම්බුදුරජාණන් වහන්සේගේ සාසනයෙහි අවසාන ශරීරය දරා සිටිමි යන සම්බන්ධයයි.
ඔහු පසුකලෙක, තමා උපන්ගමට ගොස් චාලා උපචාලා සිසුපචාලා යන සහෝදරියන්න තිදෙනාගේ පුත්‍රයන් වන චාල උපචාල සිසුපචාල යන බෑණාවරුන් තිදෙන ගෙන්වා පැවිදිකොට කර්මස්ථානයන්හි නියුක්ත කළේය. ඔව්හු කර්මස්ථානයෙහි යෙදී වාසය කළහ.
එසමයෙහි තෙරුන් වහන්සේට කිසියම් ආබාධයක් උපන්නේය. මේ අසා සාරිපුත්ත තෙරුන් වහන්සේ රෙවතගේ ගිලන්බව විමසීමද අධිගම විමසීමද කරන්නෙමැයි ඔහු වෙත වැඩි සේක. රෙවත තෙරුන් වහන්සේ, ධර්ම සේනාපතීන් වහන්සේ දුරදීම වැඩමවනු දැක එම සාමණේරවරුන්ට සිහිය ඉපදවීම් වශයෙන් අවවාද දෙන සේක් **චාල** යනුවෙන් ගාථාවක් වදාළ සේක. එහි **චාලෙ උපචාලෙ සිසූපචාලෙ** යනු ඔවුන්ට ඇමතීමයි. චාලා උපචාලා සිසූපචාලා යනු උපන් ලිංග වශයෙන් ලද නම් ඇති දරුවෝ තිදෙන පැවිදිවීද එසේ ව්‍යවාහර කරනු ලබති. චාලී උපචාලී සිසූපචාලී යනුවෙන් ඔවුන්ගේ නම් වූහයි කියති. ඒ අර්ථය සඳහා **චාලෙ** ආදි වශයෙන් ආමන්ත්‍රණ කරන ලදි. එය දක්වන්නේ සුවචභාවයෙන් තමා වාසය කළයුත්තේ යයි කියා එහිදී කාරණ කී සේක. **ආගතො වො වාලංවිය වෙධී** යන ආදිය. **පතිස්සතිකා** යනු සුවච බවයි. **බො** යනු ආධාරණයෙහි **ආගතො** යනු පැමිණියේය. **වො** යනු ඔබගේ. **වාලංවියවේධී** ඉලක්කයට විදින දුනුවායා මෙන්. මෙය වනාහි මෙහි කෙටි අරුතයි. තීක්‍ෂ්ණ ජවන නිබ්බිත ප්‍රඥාව ඇති බැවින් ඉලක්කයට විදින දුනුවායකුගේ ස්වරූපය ඇති ශාස්තෲන් වහන්සේ වැනි තොපගේ මයිලණු තෙරුන්වහන්සේ පැමිණි සේක. ඒ නිසා ශ්‍රමණ සංඥාව ඇතිකරගෙන සිහිනුවණ ඇතිවම වාසය කරවු. අවබෝධ කරගත් විහරණයෙහි අප්‍රමාදී වවු.
ඒ අසා ඒ සාමණේරවරු ධර්මසේනාපතීන් වහන්සේට පෙරගමන් ආදී වත්කොට මයිලණු තෙරුන් දෙදෙනා වහන්සේගේ පිළිසඳර වේලාවෙහි නුදුරෙහි සමවැද හුන්නාහුය. ධර්මසේනාපතීන් වහන්සේ රෙවත තෙරුන් සමග පිළිසඳර කථාකොට හුනස්නෙන් නැගී ඒ සාමණේරවරුන් වෙත එළඹි සේක. ඔව්හු ඒ අයුරින් කාලපරිච්ඡේදය තුළ කළ බැවින් තෙරුන්වහන්සේ වඩනා කල්හි නැගිට වැඳ සිටියාහුය. තෙරුන්වහන්සේ කිනම් විහාරයකින් වසන්නාහුදැයි විමසනු ලැබුවාහු ඔවුන් මෙයින්ය මෙයින් යැයි කියූ කල්හි දරුවෝද එසේයයි සිතනසේක් මාගේ සහෝදරයා සත්‍යවාදීය. ධර්මයට අනුව හැසිරේයයි තෙරුන්වහන්සේට ප්‍රශංසා කර ආපසු වැඩි සේක. මෙහි ශේෂය නොගැඹුරු අරුත් ඇත්තේමැයි.
**ආරාමද්වාරා නික්ඛම්ම** යනාදීන් ආයුෂ්මත් ආනන්ද තෙරුන් වහන්සේගේ අපදානයයි. මොහු පෙරබුදුන් හමුවෙහි කරන ලද උත්සාහ ඇත්තේ භවයෙහි ඒ ඒ තන්හි නිර්වාණයට හේතුවූ පින් රැස් කරන්නේ පදුමුත්තර භාග්‍යවතුන් වහන්සේගේ කාලයෙහි හංසවතී නුවර ශාස්තෲන් වහන්සේගේ වෙනත් මවකගෙන් උපන් සහෝදරයෙක්ව උපන්නේය. ඔහුට සුමනයයි නමක් විය. ඔහුගේ පියා වනාහි නන්දරාජා නම් විය. ඔහු තමාගේ පුත්‍රයා වූ සුමන කුමාරයා වැඩිවිය පත්වූ විට හංසවතී නගරයට යොදුන් දෙදහසක් ඈත භෝග නගරය දුන්නේය. ඔහු ඉඳහිට පැමිණ ශාස්තෲන් වහන්සේද පියාද බලයි. එකල්හි රජතෙමේ ශාස්තෲන් වහන්සේටද සිය දහසක් පමණ භික්‍ෂූන්ටද තමාම මනාසේ උපස්ථාන කරයි. අන් අයට උපස්ථාන කිරීමට නොදෙයි.
එසමයෙහි ප්‍රත්‍යන්තය කිපුණේ වෙයි. කුමාරයා එම ප්‍රත්‍යන්තය කුපිත වූ බව රජුට නොදන්වා තමාම එය සංසිඳවූයේය. ඒ අසා රජතෙමේ සතුටු සිතැත්තේ දරුව, ඔබට වරයක් දෙමි. ගනුවයි කීය. කුමාරයා ශාස්තෲන් වහන්සේටද භික්‍ෂු සංඝයාටද තෙමසක් උපස්ථාන කරමින් ජීවිතය නොවඳ කරගන්ට කැමැත්තෙමියි කීය. නොහැකියි. අනිකක් කියවයි කීය. දේව ක්‍ෂත්‍රියයන්ගේ කථා දෙකක් නම් නැත. මෙය මට දෙන්න, අනිකකින් වැඩක් නැතැයි කීය. යම්හෙයකින් ශාස්තෲන් වහන්සේ අනුදැන වදාරන සේක්ද දුන්නානම් වෙයි. ඔහු ශාස්තෲන් වහන්සේගේ සිත දැනගන්නෙමියි විහාරයට ගියේය. එසමයෙහි භාග්‍යවතුන් වහන්සේ ගඳකිළියට පිවිසුණාහු වෙති. ඔහු භික්‍ෂූන් වෙත එළඹ ස්වාමීනි, මම භාග්‍යවතුන් වහන්සේ දකිනු පිණිස ආවෙමි. මට පෙන්වනු මැනවි. භික්‍ෂූන් වහන්සේද සුමන නම් තෙරුන් වහන්සේ ශාස්තෲන් වහන්සේගේ උපස්ථායකයාය. උන්වහන්සේ වෙත යවයි කීහ. ඔහු තෙරුන්වහන්සේ වෙත ගොස් ස්වාමීනි, මට ශාස්තෲන් වහන්සේ පෙන්වනු මැනවැයි කීය. ඉක්බිති තෙරුන් වහන්සේ ඔහු බලා සිටියදීම පොළොවෙහි කිමිද භාග්‍යවතුන් වහන්සේ කරා එළඹ ස්වාමීනි, රාජපුත්‍රයා ඔබවහන්සේ දකිනු පිණිස පැමිණේයයි කීහ. භික්‍ෂුව, එසේනම් අසුනක් පනවන්න. තෙරුන්වහන්සේද බුද්ධාසනය ගෙන ගඳකිළිය ඇතුළතදීම කිමිද ඔහු බලා සිටියදී පිරිවෙන පිටතදී මතුවී ගඳකිළි පිරිවෙනෙහි අසුන පැනවූහ. කුමාරයා මෙය දැක මේ භික්‍ෂූන් වහන්සේ මහත්වූ කෙනෙකැයි සිතක් ඇතිකර ගත්තේය.
භාග්‍යවතුන් වහන්සේද ගඳකිළියෙන් නික්ම පැනවූ අසුනෙහි වැඩහුන් සේක. රාජකුමාරයා ශාස්තෲන් වහන්සේ වැඳ පිළිසඳර කථාකොට ස්වාමීනි, මේ තෙරුන්වහන්සේ ශාසනයෙහි හිතැත්තෙකැයි හඟිමි. එසේය කුමාරය, හිතවතෙකි. ස්වාමීනි, මුන්වහන්සේ කුමක්කොට වල්ලභ වූ සේක්ද? දානාදී වූ පින්කොට. මමත් අනාගතයෙහි බුද්ධ ශාසනයෙහි මේ තෙරුන් වහන්සේ මෙන් වන්නට කැමැත්තෙමි. හෙතෙමේ බුදුපාමොක් සංඝයා වහන්සේට සත්දවසක් කඳවුරෙහි දන් දී සත්වැනි දිනයෙහි ස්වාමීනි මා විසින් පියාගෙන් ඔබවහන්සේට තුන්මසක් පිළිදැගුම් කිරීමේ වරය ලැබුවෙමි. තුන්මසක් මාගේ වස්වැසුම ඉවසා වදාරනු මැනවැයි කියා ශාස්තෲන් වහන්සේ ඉවසා වදාළ බව දැන පිරිවර සහිත භාග්‍යවතුන් වහන්සේ ගෙන යොදුනෙක්හි යොදුනෙක්හි ශාස්තෲන් වහන්සේටද භික්‍ෂු සංඝයාටද වැසීමට සුදුසු විහාර කරවා ඒ ඒ තන්හි වස්වන්නේ තමා වසන තැන සමීපයෙහි සියදහසෙකින් මිලට ගත් සෝභන නමැති උයනෙහි සියදහසකින් කරවන ලද විහාරයට පිවිසවා –
වස් එළඹෙන දිනයෙහි ශාස්තෲන් වහන්සේට මහදන් පවත්වා මේ ආකාරයෙන් දන් දෙනු මැනවැයි අඹුදරුවන් ඇමතීන් දන් දීමෙහිද කාර්ය ඉටුකිරීමෙහිද නියුක්ත කරවා තමා සුමන තෙරුන්වහන්සේ වසන තැන සමීපයෙහිම වාසය කරන්නේ මෙසේ තමාගේ වාසස්ථානයෙහි ශාස්තෲන් වහන්සේට තෙමසක් උවටැන් කළේය. පවාරණය ළංවූ කල්හි ගමට පිවිස සත්දවසක් මහදන් පවත්වා සත්වැනි දිනයෙහි ශාස්තෲන් වහන්සේගේ හා භික්‍ෂු සංඝයාගේද පාමුල තුන්සිවුරු තබා වැඳ ස්වාමීනි, මා විසින් කඳවුරෙහි පටන් යම් පුණ්‍යකර්මයක් කරන ලද්දේද එය ස්වර්ග සම්පත්ති ආදිය සඳහා කරන ලදි. ඉක්බිති මමද සුමන තෙරුන්වහන්සේ මෙන් අනාගතයෙහි එක් බුදුවරයකුට උපස්ථායකයෙක්ද හිතවතෙක්ද වන්නේනම් මැනවැයි ප්‍රාර්ථනාවක් කළේය. ශාස්තෲන් වහන්සේ ඔහුගේ අනන්තරතාව දැක විවරණ දී වැඩිසේක.
ඔහු මේ බුද්ධෝත්පාද කාලයෙහි වසර සියදහසක් පින්කම් කොට ඉන් පසුවද භවයෙහි ඒ ඒ තැන උදාර පින්කම් රැස්කොට දෙවිමිනිසුන් අතර, සැරිසරන්නේ කාශ්‍යප භාග්‍යවතුන් වහන්සේගේ කාලයෙහි කුලගෙයක උපන්නේ දැනමුතු බවට පත්ව පිඬුසිඟා වඩනා එක් තෙර කෙනෙකුන්ගේ පාත්‍රය ගනු පිණිස උතුරුසළුව පූජා කළේය. නැවත ස්වර්ගයෙහි ඉපිද එයින් චුතව බරණැස රජු වූ පසේබුදුවරුන් අටනමක් දැක උන්වහන්සේලා වළඳවා තමාගේ මඟුල් උයනෙහි පන්සල් අටක් කරවා උන්වහන්සේලාට සැතපෙනු පිණිස සියල්ල රුවන්මුවා ආසන අටක් ද මැණික් ආධාරක ද පිළියෙලකොට දී,
වසර සියදහසක් භවයෙහි තැන තැන පින් රැස් කරන්නේ අපගේ බෝධිසත්ත්වයන් වහන්සේ සමග තුසිත පුරයෙහි ඉපිද එයින් චුතව අමිතෝදන ශාක්‍යයාගේ ගෙහි ඉපිද සියලු නෑයින් සතුටු කරමින් උපන්නේ යයි ආනන්ද යනුවෙන්ම නමක් ලැබීය. ඔහු පිළිවෙලින් වැඩිවියට පත්වූයේ කරන ලද අභිනිෂ්ක්‍රමණය ඇත්තේ සම්මා සම්බෝධියට පත්ව පවත්වන ලද උතුම් ධර්මචක්‍ර ඇත්තේ පළමුව කපිලවස්තු නුවරට ගොස් එයින් භාග්‍යවතුන් වහන්සේ නික්මෙන කල්හි උන්වහන්සේගේ පිරිවර සඳහා පැවිදිවීමට නික්මයන භද්දිය ආදීන් සමග නික්ම භාග්‍යවතුන් වහන්සේ සමීපයෙහි පැවිදිව ආයුෂ්මත් පුණ්ණ මත්තානිපුත්ත තෙරුන් හමුවෙහි දහම්කතා අසා සෝවාන් ඵලයෙහි පිිහිටියේය.
එසමයෙහි බුදුව පළමු විසිවසක් කඩින්කඩ උපස්ථායකයෝ සිටියහ. එක් දවසක් නාගසමාල පාසිවුරු ගෙන හැසිරෙයි. එක්දවසක් නාගිතය. එක්දවසක් උපවාණය. එක්දවසක් සුනක්ඛත්තය. එක් දවසක් චුන්‍ද සාමණේරය. එක් දවසක් සාගතය. එක් දවසක් මෙඝියය. ඔවුහු බෙහෙවින් ශාස්තෲන් වහන්සේගේ සිත සතුටු නොකළහ. ඉක්බිති එක් දවසක් භාග්‍යවතුන් වහන්සේ ගඳකිළි පිරිවෙන්හි පනවන ලද උතුම් බුද්ධාසනයෙහි වැඩහුන් සේක් භික්‍ෂූන් ඇමතූ සේක. මහණෙනි, මම දැන් මහලුයි. එක්තරා භික්‍ෂු කෙනෙක් මේ මගින් යමියි කියූවිට අන් මගකින් යති. එක්තරා භික්‍ෂු කෙනෙක් මාගේ පාසිවුරු බිම තබති. මා හට නිබඳව උපස්ථාන කරන්නකු දැන ගනුව. ඒ අසා භික්‍ෂූන්ට ධර්ම සංවේගය පහළ විය. ආයුෂ්මත් ශාරිපුත්‍රයන් වහන්සේ නැගිට භාග්‍යවතුන් වහන්සේ වැද ස්වාමීනි, මම ඔබවහන්සේට උපස්ථාන කරන්නෙමියි කී සේක. භාග්‍යවතුන් වහන්සේ එය ප්‍රතික්‍ෂේප කළ සේක. මේ උපායයෙන් මහා මොග්ගල්ලාන ආදී වූ මහා ශ්‍රාවකයන් වහන්සේ මම උවටැන් කරන්නෙමි. මම උවටැන් කරන්නෙමියි නැගී සිටියාහුය. ආයුෂ්මත් ආනන්ද තෙරුන් හැර උන්වහන්සේලාද භාග්‍යවතුන් වහන්සේ ප්‍රතික්‍ෂේප කළ සේක.
ආනන්ද මුවින් නොබැණ හුන්නේය. ඉක්බිති භික්‍ෂූහු මෙසේ කීහ. ආයුෂ්මතුනි, ඔබද ශාස්තෲන් වහන්සේගේ උපස්ථායකස්ථානය ඉල්ලන්න. ඉල්ලා ලද උපස්ථානය කෙසේ වේද? කැමැත්තේනම් ශාස්තෲන් වහන්සේ තුමූම කියන සේක. ඉක්බිති භාග්‍යවතුන් වහන්සේ භික්‍ෂූනි, අනුන් විසින් ආනන්ද නොපෙළඹිය යුතුය. තමා ම දැන මාහට උපස්ථානය කරන්නේ යයි කී සේක. ඉක්බිති භික්‍ෂූහු ආනන්ද ආයුෂ්මතුනි, නැගිටින්න. ශාස්තෲන් වහන්සේගේ උපස්ථායකස්ථානය ඉල්ලවයි කීහ. තෙරුන් වහන්සේ නැගිට, ස්වාමීනි, භාග්‍යවතුන් වහන්සේ තමන්ට ලැබෙන ප්‍රණීත වූ සිවුරු මට නොදෙන්නේ නම්, ප්‍රණීත පිණ්ඩපාතය නොදෙන්නේ නම්, එක් ගඳකිළියෙහිම වසන්නට නොදෙන්නේ නම්, ආරාධනයක් ලැබ නොයන්නේද මේ අයුරින් මම භාග්‍යවතුන් වහන්සේට උපස්ථාන කරන්නෙමියි කීහ. මෙපමණක් ලබන්නකුට ශාස්තෲන් වහන්සේගේ උපස්ථානය කවර බරක්ද යන උපවාදයෙන් මිදීම පිණිස මේ ප්‍රතික්‍ෂේප සතර කෙළෙමි. ස්වාමීනි, භාග්‍යවතුන් වහන්සේ මා ලැබූ ආරාධනයන්ට වඩින්නේ නම්, මම අන්‍ය දේශයන්ගෙන් පැමිණෙන්නවුන් ඔබ වහන්සේට දැක්වීමට ලබම් නම්, යම්කලෙක මට සැකයක් උපදීනම් එකෙණෙහි භාග්‍යවතුන් වහන්සේ කරා එළඹ විමසීමට ලබම් නම්, භාග්‍යවතුන් වහන්සේ මා අනභිමුඛයෙහි දේශනා කරන ලද ධර්මය නැවත මාහට පවසන්නේ නම් මම භාග්‍යවතුන් වහන්සේට උපස්ථාන කරන්නෙමි. මෙපමණක්වත් ශාස්තෲන් වහන්සේ සමීපයෙහි අනුග්‍රහයක් නොලැබේයයි උපවාදයෙන් මිදීම පිණිසද, ධර්ම භාණ්ඩාගාරික භාවය පරිපූර්ණ කිරීම පිණිස මේ ඉල්ලීම් සතර කෙළෙමි. මේ අටවර ලබා නිබඳ උපස්ථායක විය. එම තනතුර සඳහාම කල්ප සියදහසක් පුරනලද පාරමිතාවන්ගේ ඵලය පැමිණියේය.
උන්වහන්සේ උපස්ථායක තනතුර ලැබූ දිනයෙහි පටන් දසබලධාරී බුදුරජාණන් වහන්සේට දෙවැදෑරුම් ජලයෙන් තෙවැදෑරුම් දැහැටියෙන්, පා මිරිකීමෙන්, පිට මිරිකීමෙන්, ගඳකිළි මිදුල හැමදීමෙන් යනාදි කාර්යයෙන් උවටැන් කරන්නේ මෙනම් වේලාවෙහි ශාස්තෲන් වහන්සේට මෙය ලැබීම වටී, මෙනම් දෙයක් කරන්ට වටී යයි ශාස්තෲන් වහන්සේ කැඳවන විට පිළිවදන් දෙනු පිණිසත් මැළිබව නැති කිරීම පිණිසත්, දවල් කාලයෙහි සමීපයෙහි හැසිරෙති. රාත්‍රී කාලයෙහි දඬුවැට පහනක් ගෙන ගඳකිළි මිදුලෙහි නවවරක් ඒ වටා යති. ඉක්බිති ශාස්තෲන් වහන්සේ ජේතවනාරාමයෙහි ආර්ය සංඝයා මැද වැඩහුන් සේක් නොයෙක් ආකාරයෙන් ප්‍රශංසාකොට බහුශ්‍රැත වූ, සිහි ඇත්තා වූ, පාඩම් කර ගැනීමේ ශක්තිය ඇත්තා වූ උත්සාහවන්ත වූ උපස්ථායක භික්‍ෂූන් අතරෙහි අග්‍රස්ථානයෙහි තැබූ සේක.
මෙසේ ශාස්තෲන් වහන්සේ විසින් පස්තැනකදී අග්‍රස්ථානයෙහි තබන ලදුයේ සතර අද්භූත ධර්මයන්ගෙන් යුතු වූයේ ශාස්තෲන් වහන්සේගේ ධර්ම කෝෂ්ඨාගාරය ආරක්ෂා කරන්නා වූ මේ මහා තෙරුන් වහන්සේ, සේඛ සමානව ශාස්තෲන් වහන්සේ පිරිනිවන්පෑ කල්හි යට කියූ ආකාරයෙන් භික්‍ෂූන් විසින් උනන්දු කරවනු ලැබූයේ දේවතාවුන් විසින්ද දැනුවත් කරන ලද්දේ හෙටම ධර්ම සංගීතිය කළයුතුය. කළයුතු දෑ ඇති සේඛ පුද්ගලයෙක් වූ මට අසේඛ වූ රහතන් සමග ධර්මය සංගායනා කිරීමට සඟ සමුළුවට යාම නුසුදුසු යයි හටගත් උත්සාහ ඇත්තේ විදර්ශනාවෙහි පිහිටා බොහෝ රැයක් විදර්ශනාව සඳහා කටයුතු කරන්නේ ඇවිදීමෙහි වීර්ය සමථය නොලැබ එයින් විහාරයට පිවිස ඇඳෙහි හිඳ නිදනු කැමැත්තේ සිරුර නැඹුරු කළ සේක. හිස කොට්ටයට ළං නොවීමත් පාද පොළොවින් මිදීමත් අතරෙහි උපාදානාදී ආශ්‍රවයන්ගෙන් සිත මිදිණ. ෂට් අභිඥාලාභී වූ සේක.
මෙසේ ෂට් අභිඥා ආදී වූ ගුණයන්ගෙන් සෑදුණාහු උපස්ථායක ආදී ගුණයන්ගෙන් අගතැන්පත් වූවාහු තමාගේ පූර්ව කර්මය සිහිකොට සොම්නස් වශයෙන් පූර්ව චරිතාපදානය දක්වන්නාහු **ආරාමද්වාරා නික්ඛම්ම** ආදිය කී සේක. එහි ආරාමද්වාරා යනු සියලු සතුන්ට දහම් දෙසනු පිණිස විහාර දොරින් නික්ම බිහිදොර අබියස කරන ලද මණ්ඩපයේ මැද පැනවූ උතුම් බුද්ධාසනයෙහි හුන් සේක් පදුමුත්තර නම් මහාමුනි සම්‍යක් සම්බුදුරජාණන් වහන්සේ **වස්සන්තො අමතං වුට්ඨි** යනු ධර්මදේශනා නමැති මහා අමෘත ධාරාවන් සහිත දහම් වැසි වස්වන්නේ **නිබ්බාපෙසි** මහාජනං යනු මහජනයාගේ චිත්ත සන්තාන ගතවූ කෙලෙස් ගිනි **නිබ්බාපෙසි** නිවූ සේක. මහජනයාට නිර්වාණ නමැති අමාව පෙවීමෙන් ශාන්ත ශීත බවට පැමිණවූ සේක යන අර්ථයි.
**සහසහස්සා තෙ ධීරා** යනු පරිවාර සම්පත්තිය දක්වන්නාහු කී සේක. ෂට් අභිඥාවන්ගෙන් ඉද්ධිවිධ ආදී ඥාන කොට්ඨාසයන්ගෙන් යුත් නොයෙක් සියදහස් සක්වල සැණෙන් යාමට සමත් වූ සෘද්ධීන්ගෙන් යුතු බැවින් මහා සෘද්ධි ඇති **තෙධීරා** සියදහසක් රහතන්වහන්සේ **ඡායාව අනපායිනී** යනු කොතැනකදීවත් වෙන්ව නොයන සෙවනැල්ල මෙන් **තං සම්බුද්ධං** ඒ පදුමුත්තර භාග්‍යවතුන් වහන්සේ **පරිවාරෙන්ති** පිරිවරා ධර්මය අසති යන අර්ථයි.
**හත්‍ථික්ඛන්‍ධගතො ආසී** යනු එකල්හි භාග්‍යවතුන් වහන්සේ ධර්මදේශනා කරන කල්හි මම ඇතුපිට හුන්නෙම් **ආසිං** වීම් යන අර්ථයි. **සෙසච්ඡත්තං වරුත්තමං** යනු පුටුවෙහි තබා උතුම් වූ සේසත මාගේ හිසින් දරන්නේ ඇතුපිට හුන්නේ යන සම්බන්ධයි. **සුචාරුරූපං දිස්වාන** යනු සුන්දර වූ **චාරුං** මනහර රූපයෙන් යුත් ධර්මය දෙසන සම්බුදුන් දැක **මෙ** මගේ. **චිත්ති** සතුටු සොම්නස **උප්පජ්ජං** උපදී යන අර්ථයි.
**ඔරුය්හ හත්තික්ඛන්‍ධම්හා** යනු ඒ භාග්‍යවතුන් වහන්සේ හිඳිනු දැක ඇතුපිටින් **ඔරුය්හ බැස නරාසභං** උත්තම පුරුෂයා **උපගඤ්චි** සමීපයට ගියේය යන අර්ථයි. **රතනමය ඡත්තං මෙ** යනු රුවනින් විසිතුරු **මෙ** මාගේ **ඡත්තං** ඡත්‍රය ශ්‍රේෂ්ඨ වූ බුදුරජාණන් වහන්සේට ඉහළින් දැරුවෙමියි සම්බන්ධයි.
**මමසංකප්ප මඤ්ඤාය** යනු මාගේ පැහැදීමෙන් උපන් සංකල්පය දැන සෘෂීන් අතර මහත්වූ ඒ පදුමුත්තර භාග්‍යවතුන් වහන්සේ. **තං කථං ඨපයිත්‍වාන** යනු ඒ තමා විසින් දෙසනු ලබන ධර්මකථාව නවතා මට විවරණ දෙනු පිණිස **ඉමාගාථා අභාසි** යනු මේ ගාථා දේශනා කළ සේක යන සම්බන්ධයි.
ඒ කෙසේද **යොසො** යනාදිය වදාළ සේක. ස්වර්ණාලංකාරයෙන් අලංකාර කරන ලද ඡත්‍රය යම් කෙනෙක් මට ඉහළින් දැරුවේද ඒ රාජකුමාරයා යන සම්බන්ධයි. තමහං **කිත්තයස්සාමි** යනු ඒ රාජකුමාරයා මම **කිත්තයිස්සාමි** ප්‍රකට කරන්නෙමි. **සුණාථ මෙ භාසතො** යනු කියන්නා වූ මාගේ වචනය අසවු. කන්යොමා සිහිකරවු යන අර්ථයි.
**ඉතො ගන්ත්‍වා අයං පොසො** යනු මේ රාජකුමාරයා **ඉතො** මිනිස් ලොවින් මිය පරලොව ගියේ තුසිත දෙව්ලොවට ගොස් වාසය කරන්නේය, එහි වසන්නේය, එහි දෙවඟනන් පෙරටු කොටගෙන පිරිවරන ලද්දේ තුසිත භවනයෙහි සැප සම්පත් අනුභව කරන්නේය යන සම්බන්ධයි.
**චතුත්තිංසක්ඛත්තුං** යනු තුසිත භවනයෙන් චුතව තව්තිසා භවනයෙහි උපන්නේ තිස්හතර වසක් දේවේන්‍ද්‍රව දෙව්රජය කරන්නේය යන සම්බන්ධයයි. **බලාධිපො අට්ඨසතං** යනු තව්තිසා භවනයෙන් චුතවූයේ මිනිස්ලොව උපන්නේ **බලාධිපො** සිව්රඟ සෙනඟට **අධිපො** ප්‍රධාන වූයේ අටසියයක් උත්පත්තිවලදී ප්‍රදේශ රජව **වසූධං** නොයෙක් රුවන් දරන **ආවසිස්සති** පොළොවෙහි වාසය කරන්නේය යන අර්ථයි.
**අට්ඨපඤ්ඤා සක්ඛත්තුං** යනු සියලු දඹදිව් තලයෙහි **විපුලං** ගිණිය නොහැකි **දෙසරජ්ජං කාරයස්සති **
**සක්‍යානං කුලකෙතුස්ස** යනු ශාක්‍ය රජවරුන්ගේ කුලයට කොඩියක් වූ බුදුරජාණන් වහන්සේගේ ඥාතියෙක් වන්නේය යන අර්ථයි.
**ආතාපී** යනු වීර්යවන්ත, නෙපක්ක සංඛ්‍යාත වූ ප්‍රඥාවෙන් යුතු වූයේ. **බාහුසච්චෙසු** බහුශ්‍රැත භාවයන්හි, පිටකත්‍රය දැරීම්හි, **කොවිදො** දක්‍ෂයා. **නිවාතවුත්ති** අනුන් විසින් හසුරුවනු ලබන්නේ. **අථද්ධො** කායාඩම්බර ආදී තදබවින් විරහිත වූයේ. **සබ්බපාඨි** සියලු ත්‍රිපිටකය දරන්නෙක් වන්නේය යන සම්බන්ධයි.
**පධාන පහිත්තොසො** යනු ඒ ආනන්ද තෙරුන් වහන්සේ වීර්ය කිරීම සඳහා මෙහෙයවුණු සිත් ඇත්තාහු සෝවාන් මගින් ප්‍රහාණය කළයුතු. කෙළෙසුන් නැසූ බැවින් **උපසන්තො** ශාන්ත වූ කායචිත්ත ඇත්තාහු.
**සන්ති ආරඤ්ඤකා** යනු ආරණ්‍යයෙහි වවෝ මහ වනයෙහි උපන්නෝ. **සට්ඨිභායනානි** යනු සැටවස් කල්හි ගෙවීයන බල. **තිචපාභින්නා** යනු ඇස්කන් කෙස් සංඛ්‍යාත වූ තුන් තන්හි බිඳුණු මද ඇත්තහු, **මාතංගා** යනු මාතංග ඇත් කුලයෙහි උපන්නෝ යනුයි. **ඊසා දන්තා** යනු කෙසෙල් කඳන් වැනි දත් ඇත්තාහු, යම්සේ **උරූළහවා** රාජවාහන වූ කුඤ්ජර සංඛ්‍යාත වූ නාගා ඇත් රජවරු **සන්ති** දක්නට ලැබෙත්ද යන සම්බන්ධයි. එසේම සියදහස් ගණන් ක්‍ෂීණාශ්‍රව සංඛ්‍යාත වූ පණ්ඩිත වූ මහාසෘද්ධි ඇති රහතන් වහන්සේ නැමැති ඇත්තු ඇත්ද ඒ සියලුදෙන බියෙන් බියපත් වූවෝ තම ස්වරූපයෙන් සිටීමට අසමත් වූවෝය යන අර්ථයි. සෙස්ස කියන ලද ආකාරයෙන් නොගැඹුරු අර්ථ ඇත්තේ ම ය.
