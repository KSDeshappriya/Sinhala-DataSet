
මහා නිපාතය
1. මූගපක්ඛ ජාතකය (538)
**මා පණ්ඩිතීයං** යන මේ ගාථා කොටසින් ඇරඹෙන ජාතක කථාව බුදුරජාණන් වහන්සේ ජේතවනාරාමයෙහි වැඩවසද්දී මහාභිනිෂ්ක්‍රමණය අරබයා දේශනා කළ සේක. එක් දිනක භික්‍ෂූහු ධර්මසභායෙහි රැස්වී භාග්‍යවතුන් වහන්සේගේ මහාභිනික්මන අරබයා කතා සල්ලාපයෙහි යෙදුණාහුය. ඉක්බිති එහි වැඩම කළ භාග්‍යවතුන් වහන්සේ (බුදුරජාණන් වහන්සේ මා එන්නට පෙර කුමන කතාවක යෙදී සිටියේදැයි විචාල සේක. භික්‍ෂුහු මෙබඳු කතාවකැයි පිළිවදන් දුන්හ. මේ අත්බව වනවිට මම පාරමී ධර්මයන් සම්පූර්ණ කරන ලද්දේ වෙමි. එබැවින් අභිනික්මන් කිරිම පුදුමයක් නොවේ. නුවණින් වැඩී නැති පාරමිතා පුරන කාලයෙහි ද මම රජ සැප හැර ගිහි ගෙයින් නික්මුණෙමි. මෙසේ බුදුරජාණන් වහන්සේ වදාළ කල්හි, ඒ භික්‍ෂූන්ගේ ඉල්ලීම පරිදි අතීත කතාව මෙසේ ගෙනහැර දක්වා වදාළ සේක.
අතීතයෙහි බරණැස් නුවර කසීරජ නම් රජ කෙනෙකු දැහැමින් සෙමෙන් රජකම් කළහ. ඒ රජුට දොළොස් දහසක් බිසෝවරු වූහ. එයින් එක්කෙනෙකු හෝ පුතෙකු හෝ දුවක නොලැබුවාය. වැසියෝ අපගේ රජතුමාට වංශ පරම්පරාව ගෙනයාමට පුතෙකු නැතැයි කුස ජාතකයෙහි දැක්වූ ආකාරයටම එක්රැස්ව පුතෙකු පතන්නැයි රජුට කීවාහුය. රජු දොළොස් දහසක් බිසෝවරුන්ට පුතුන් පතන්නැයි අණ කළේය. ඔව්හු චන්ද්‍රාදී දෙවිවරුන්ට උපහාර කොටත් දරුවන් පැතූ සේ වී නමුත් නොලැබුවාහුය. මදු රජුගේ දුව වූ චන්ද්‍රාදේවී නම් වූ ඒ රජුගේ අගමෙහෙසිය සීල සම්පන්න වූයේ පිරිසිදු කොට සිල් රකින්නීය. ඇයට ද පුතෙකු පතන්නැයි රජතුමා කීහ. අද පුන් පොහෝදාට පෙහෙවස් සමාදන්ව මිටි ඇඳක (අසුනක) වැදහෝනේ තමන්ගේ සිල් විමසා මම නොකඩ කොට සිල් රැක්කෙමි. මේ සත්‍ය බලයෙන් මට පුතෙකු උපදීවායි සත්‍යක්‍රියා කළේය.
ඇගේ සිල් තෙදින් ශක්‍ර භවනය උණුසුම් වී ගියේය. (ඇගේ සිල් තෙදින් සක්දෙවිදුගේ පඬුපුල් සලසුන උණුසුම් වී ගියේය). සක්දෙවිඳු එයට හේතු විමසා බලන්නේ චන්ද්‍රා දේවිය පුතෙකු පතන්නීය යන කරුණු දැන ඇයට පුතෙකු ලබාදෙමියි ඇයට සුදුසු පුතෙකු සොයා බලන්නේ එකල්හි දිවසැප විඳින බෝසත් දිටී. බෝසත්තු මේ වනවිට, පෙර අත්බවෙක විසිවසක් බරණැස රජකොට බලවත් අකුසල කර්මයක විපාක වශයෙන් ඔසුපත් නිරයේ උපන්නේ අවුරුදු අසූහාර දහසක් නිරාදුක් විඳ එයින් චුතව තව්තිසා දෙව්ලොව ඉපිද තම පින්ඵල අනුව දිවිදිව්‍ය සැපත් විඳ එයින් චුතව ඉහළ දෙව්ලොවකට යනු කැමතිව සිටියෝය. සක්දෙව් බෝසතුන් වෙත එළඹ ‘නිදුකාණෙනි, ඔබ මිනිස් ලොව උපන්නේ වී නම් පාරමිතා පුරන්නට ද හැකිවන්නේ ය. ලෝවැසි ජනයාට ද වැඩක් වන්නේය. බරණැස කසී රජතුමාගේ චන්ද්‍රානම් අගමෙහෙසිය පුතෙකු පතයි. ඇගේ කුස පිළිසිඳ ගන්න යැයි කීහ. හෙතෙම එයට පිළිවදන් දී දෙව්පුතුන් පන්සියයක් සමග තව්තිසාවෙන් චුතව තෙමේ චන්ද්‍රා දේවියගේ කුස පිළිසිඳ ගත්හ. සෙසු දෙව් පුත්තු ඇමති බිරින්දෑවරුන්ගේ කුස පිළිසිඳ ගත්තාහුය.
බෝසත්තු පිළිසිඳ ගත් මොහොතෙහි සිට දේවියගේ කුස විදුරු පිරුණාක් මෙන් බරින් යුතු විය. ඕ කුස දරුවෙකු පිළිසිඳිබව රජතුමාට දැන්වූවාය. රජතුමා ගැබ් පෙරහර දෙවී. පිරිපුන් ගැබැති ඕ තොමෝ දස එකඩමස් ඇවෑමෙන් පින්වත් පුතෙකු වැදුවාය. එදිනම ඇමති ගෙවල්වල ද පන්සියයක් කුමාරයෝ උපන්නෝය. මේ වනවිට රජතුමා ඇමති ගණයා විසින් පිරිවරන ලදුයේ රජසබයෙහි සිටියේය. දේවයිනි, ඔබට පුතෙකු උපන්නා යැයි ඔහුට දන්වන ලද්දේය. ඔහුට ඒ වචනය ඇසූ මොහොතෙහිම හටගත් දාරක ප්‍රේමය සම්මස් ආදිය සිඳීගෙන ඇටමිදුලුවල ගැටී සිටියේය. ඇතුළත සොම්නස් උපන්නේය. හදවත සිසිල් විය. ‘මට පුතෙකු උපන්නේය. ඔබලාට සතුටුදැයි’ ඇමතියන්ගෙන් විමසීය. දේවයන් වහන්ස, කුමක් කියන්නේ ද? අපි පෙර අසරණ වූවෝ වෙමු. ස්වාමියෙකු ලද්දෙන් දැන් සසරණ වූවෝ වෙමු. රජතුමා මගේ පුතාට පිරිවර ලැබීම සුදුසුය. ඇමති ගෙවල්වල අද කොපමණ දරුවන් ඉපිද ඇත්තේදැයි විමසා බලන්නැයි සේනාධි නායකයාට අණ කළේය. ඔහු පන්සියයක් දරුවන් දැක අවුත් රජතුමාට දැන්වීය.
රජතුමා පන්සියයක් දරුවන්ට කුමාර පළඳනා යවා කිරි මව්වරු පන්සියයක් ද යැවීය. මහසතුන් හට ඉතා උස්වීම ආදී දෝෂයන් නැති නොඑල්වන පියයුරු ඇති, මිහිරි කිරි ඇති කිරි මව්වරු හැටහතර දෙනෙකු පත්කළේය. ඉතා උස් තැනැත්තියගේ ඇකයෙහි හෙව කිරිබොන දරුවාගේ ගෙල දික්වේ. ඉතා මිටි තැනැත්තියගේ ඇකයෙහි සිට කිරිබොන දරුවාගේ පෙළගිය කොඳුඇට (නැමුණු කොඳු ඇට) පන්තිය වේ. ඉතා කෙට්ටු තැනැත්තියගේ ඇකයේ සිට කිරිබොන දරුවාගේ කලවා වේදනා ඇතිවේ. අති මහත් සිරුර ඇති තැනැත්තියගේ ඇකයේ සිට කිරිබොන දරුවාගේ පාදවල දෝෂ ඇතිවේ. ඉතා කලු තැනැත්තියගේ වක් වූ ශරීරය ඉතා ශීතල වේ. ඉතා සුදු තැනැත්තියගේ සිරුර ඉතා උණුසුම් වේ. එල්ලෙන තන ඇත්තියගෙන් කිරිබොන දරුවාගේ නාසා අග උඩට නැමුණේ වේ. කිසියම් තැනැත්තියක ගේ කිරි ඇඹුල් වේ. කිසියම් තැනැත්තියකගේ කිරි කටුක ආදී (රස) භේදයන්ගෙන් යුක්ත වේ. එනිසා මේ ඉතා දික්වීම ආදී සියලු දෝෂයන්ගෙන් දුරු වූ නොඑල්වෙන තන් ඇති, මිහිරි කිරි ඇති සූ සැටක් කිරි මව්වරු මහත්සත්කාර කොටදෙවා චන්ද්‍රාදේවියට ද වරයක් දුන්නේ ය. ඈ (පසුව) ගනිමියි කියා තැබීය.
නම් තබන දවසේ ද ලක්‍ෂණ පාඨක බමුණන්ට මහත් සත්කාර කොට, අතුරු ආන්තරා ගැන ද විමසීය. ඔව්හු කුමරාගේ වෙර ලකුණු බලා, මහරජ, භාග්‍යවත් පින් ඇති කුමරා එක් දිවයිනක්වත් නොහැර සතර මහා දිවයිනෙහි රාජ්‍ය විචාරීමට සුදුසු වන්නේ යැයි මොහුට කිසිදු අනතුරක් නොවන්නේ යැයි කීය. රජතුමා එයින් සතුටට පැමිණ යම්සේ කුමරා උපන් දිනයෙහි මුළු කසී රට පුරා වැසි වැස්සේය. රටවැසි රජ ඇමති මැති ආදින්ගේ සිත්සතන් හදවත් තෙත්වූවා මෙන් වී යැයි කියා ඔහුට තේමිය කුමරා යැයි නම් කළේය. (කුමරා) එක්වෙනි එක්මසක් ඉක්මවා ඔහු මනා (අලංකාර) කොට සරසා රජතුමා වෙත එළවීය. රජතුමා ප්‍රිය පෙනුමැති පුතු දැක, වැළඳගෙන ඇකයෙහි හොවා සෙනෙහසින් ඇලී ගොස් සිටියේය.
එවේලෙහි සොරුන් සිව් දෙනෙකු (රජු ඉදිරියට) ගෙන එනු ලැබීය. රජු ඔවුන්ගෙන් එකෙකුට කටු සැමිටියෙන් දහසක් පහර දෙන ලෙස අණ කළේය. එකෙකු මාංචු සහිතව සිරගෙට යවන ලෙසත් එකෙකුට ආයුධවලින් පහර දෙන ලෙසත්, එකෙකු උළ සිටුවන ලෙසත් නියම කළේය. මහසත් පියාගේ කතාව අසා බියෙන් තැති ගැනුනේ අහෝ, මගේ පියා රාජ්‍යය නිසා අපායගාමී බලවත් අකුසල කරන්නේ යැයි සිතීය. පසුදින කුමරා රජුගේ සේසත යට විසිතුරු කොට සරසන ලද සිරියහනෙහි සතපවා තිබුණේය. හෙතෙම මද වේලාවක් නිදා සිට පිබිදී ඇස් දල්වා සවන චක්‍රය දෙස බලන්නේ මහත් වූ ධන සම්පත්තිය දුටුවේය. භාවයෙන් බියගුළු වූ ඔහුට තවත් බියක් ඇති විය. හෙතෙම කෙසේනම් මා මේ රජමැදුරෙහි ඉපදුනේදැයි විමසා බලන්නේ, පෙර විසූ කඳපිළිවෙල දක්නා නුවණින් දෙව්ලොවින් පැමිණි බැව් දැන, ඉන් පෙර සිටි තැන් බලන්නේ අපායෙහි ඉපිද දුක්විඳි ආකාරය ද දුටුවේය. ඊටත් පෙර භවයක එම නගරයෙහි ම රාජ්‍ය විචාළ බව ද දුටුවේය.
මම විසිවසක් රජකොට අවුරුදු අසූහාර දාහක් ඔසුපත් නිරයේ පැසුණෙමි. දැනුදු මේ රජගෙහි ඉපදුනේ වෙමි. ඊයේ සොරු සතරදෙනා ගෙන ආ කල්හි මාගේ පියා ඒ තරමට ම දරුණු වූ නිරයගාමී (අපායට පමුණුවන) දඬුවමක් නියම කළේය. (කථං කථෙසි = කතාවක් කීවේය.) මම (රාජ්‍ය විචාරීමට) රජ කිරීමට යන්නේ නම් නැවත නිරයේ ඉපිද මහත් දුකක් විඳීමට සිදුවන්නේය යැයි ආවර්ජනා කරන කල්හි කුමරාගේ සිත තුළ මහත් බියක් ඇතිවිය. ඔහුගේ රන්වන් සිරුර අත්වලින් පෙලා මැඩුලූසේ දුර්වර්ණව මලානික විය. හෙතෙම කෙසේ නම් මේ රජගෙයින් මිදෙන්නෙම් දැයි සිතමින් වැදහොත්තේය. ඉක්බිති පෙර එක් දැයක ඔහුට මව්ව සිට දැන් සේසත වැඩවසන දෙව්දුව ඔහු අස්වසා පුත තේමිය, බිය නොවන, ඉදින් රාජ්‍යයෙන් මිදෙන්න කැමති නම් කොරෙකු නොවූවත් කොරෙකු මෙන් හැසිරෙව. බිහිරෙකු නොවූවත් බිහිරෙකු මෙන් සිටුව. ගොළුවෙකු නොවූවත් ගොළුවෙකු මෙන් සිටුව. මේ අංග තුන රකිමින් නුවණැති බව නොහඟවා සිටුව යැයි මේ ප්‍රථම ගාථාව කීවාය.
මා පණ්ඩිතය, නුවණැති බව නොපෙන්වා, මෝඩයෙකැයි සැමට හඟවා අත්හැර දමන බවට හැමදෙනා පත්වූ පසු ඔබ අදහස් සපිරේ.
එහි ‘පණ්ඩිතී’ යන්නෙන් හැගවූයේ නුවණැති බවයි. ‘පණ්ඩිතය’ යනු විකල්ප පාඨයකි. **‘බාලමතො’** යනු නුනුවණ බවයි. **‘සබ්බො’** යනු ඇතුලත හා පිටත සියලුම දෙනාය. **ඔචිනායතු** මේ කාලකණ්ණිය බැහැර කරන්නයැයි, බැහැරකරවා ගැනීමයි.
ඔහු ඇගේ වචනයෙන් අස් වැසි ලැබ,
මව් දෙතුමිය, ඔබ සිත සුව පිණිස මට කී දෙය ඒ ලෙසම මම ඉටුකරන්නෙමි. නොවලහා මේ ගාථාව කියා ඒ අංග තුන රැකීමට ඉටා ගත්තේය.
රජතුමා පුතුට කළකිරීමක් නොවීමට ඒ කියන පන්සියයක් කුමාරවරු ඔහු සමගම විසීමට සැළැස්වීය. ඒ කුමාරවරු කිරට හඬන්නෝය. මහසත් අපායබියෙන් තැති ගෙන මට රජ කරන්නට වෙයිදෝහෝයි බියට පැමිණ මැරුණා මෙන් වැදහොත්තේය. නොහැඬුවේය. කිරි මව්වරු ඒ බව චන්ද්‍රා දේවියට සැළ කළාහුය. ඈ රජතුමාට කීවාය. රජු නිමිති කියන බමුණන් කැඳවා හේතු විමසීය. බමුණෝ මෙසේ නිධානය රජතුමනි, කුමරාට සුපුරුදු වේලාව ඉක්මවා කිරිදීම සුදුසුය. එවිට ඔහු අඬමින් තනය දැඩිව ගෙන කිරිබොන්නේ යැයි කීවාහුය. එතැන් සිට කුමරුට සුපුරුදු වේලාව ඉක්මවා කිරි දෙන්නේ ය. කිසියම් දවසක එක් වේලාවක් ඉක්මවා දෙන්නේ ය. කිසියම් විටක මුළු දවසටම කිරි නො දෙන්නේ ය.
කුමරා අපාය බියෙන් තැතිගෙන සුසුම්ලන්නේ කිරි පිණිස නො හඬයි. කුමරා අපායගාමී වේයැයි යන බියෙන් තැතිගැණුනේ සුසුම්ලෑවත් කිරි ඉල්ලා නො හඬයි. අපට නොහඬන පුතෙකු උපන්නේයැයි මව හෝ කිරි මව්වරු හෝ කිරිපොවති. අනෙක් දරුවෝ කිරි නො ලැබුණ විටම හඬත්. කුමරා නො හඬයි. නො නිදයි. අත්පා තෙම හකුලයි. කිසි හඬකට කන් නො දෙයි. ඇතැම්විට කිරි මව්වරු කොරුන්ගේ අත්පා මෙසේ නොවේ. ගොළුවන්ගේ හකු කෙළවර (හකුපාඩා) මෙසේ නොවේ. බිහිරන්ගේ කන්පෙති මෙසේ නොවේ’ යැයි කියති. එසේ වුවත් කුමරාගේ එම තත්ත්වය ඇති සැටි දැනගැනීමට සිතූ කිරිමව්වරු මුළු දවසක්ම කිරි නොදුන්නාහුය. ඔහු සුසුම් ලෑවා පමණකි. කිරි පිණිස නොහැඬූහ. එහෙත් ඔහුගේ වැදූ මව අනේ පුතා නොවේදැයි කිරි මව්වරුන්ට කිරි දීමට නියම කළේය. මෙසේ අතරින් පතර කිරිදීම කළත් වසරක් ගෙවී ගියේය. එහෙත් වෙනසක් දක්නට නොලැබුණි.
[missing trans] කුඩාවුන් (කුඩා ළමයි) රසකැවිලිවලට කැමති නිසා ඒවා දීමෙන් හෝ රහස දැනගමු යැයි සිතූ කිරි මව්වරු පන්සියයක් කුමාරවරු ඔහු (තේමිය කුමරා) ඉදිරියේ තබා කැමති රසකැවිළි ගෙන කන්න යැයි කියා සැගවී බලා සිටියෝ ය. අනෙක් දරුවෝ උනුනුන්ට පහර දෙමින්, පොර කමින් කැවිලි ගෙන කෑවාහුය. මහසත් තේමිය කුමරා අපාය බිය කැමති වන්නෝ රසකැවිලි වලටත් ආසා කරන්නෝ යැයි අපායට ඇති බිය නිසා එම කැවිලි දෙසවත් නො බැලීය. මෙසේ රසකැවිලි දීමෙන් අවුරුද්දක් විමසීම් කළත් කුමරාගේ හැසිරීමේ වෙනසක් නො දැක්කේය.
[missing trans] දරුවන් පලතුරුවලට ගිජු නිසා නොයෙක් රසවත් පලතුරු ගෙනවිත් දුන්නෝය. අනෙක් කුමාරවරු කළහ කරමින් පලතුරු කෑවෝය. කුමරා ඒ දෙසවත් නො බැලීය. මෙසේ පලතුරු දීමෙන් ද වසරක් පමණ විමසීය.
[missing trans] දරුවෝ කෙළිබඩුවලට කැමති නිසා රන්වන් ඇත්රූප ආදී කෙළිබඩු දී බැලුවෝය. සෙසු දරුවෝ මංකොල්ල කන්නාක් මෙන් ඔවුන්ගෙන් කෙළිබඩු පැහැර ගත්තෝය. මහසත් එදෙසවත් නොබැලීය. මෙසේ කෙළිබඩු දීමෙන් ද අවුරුද්දක් විමසීය.
සිව්මස් වයසැති දරුවන් ආහාරවලට ප්‍රියකරන බැවින් නන්වැදෑරුම් ආහාර කෑමට දී විමසූහ. අනෙක් දරුවෝ පිඬුකොට කෑවාහුය. ඒ ඒ ආත්ම භාවයන්හි නිරාහාරව සිටි අවස්ථා ගණනක් නැතැයි අපායට ඇති බියෙන් ආහාර දෙසවත් නොබැලීය. ඉක්බිති ඔහුගේ මව තද දුකින් පෙලී ලජ්ජාවට පත්ව සියතින් කුමරාට ආහාර කැව්වාය. [missing trans]
පස්වස් වයසේ දරුවෝ ගින්නට බිය වන්නාහු යැයි සලකා, බොහෝ දොරවල් ඇති තල් අතු සෙවිලිකොට ගෙයක් සාදවා අනෙක් කුමාරවරු සමග ඒ මැද තබා ගෙට ගිනිලවීය. සෙසු දරුවෝ මහත් සේ හඬමින් පැන ගියාහුය. මහසත්හු නිරයේ පැසෙන්නවුන්ට මෙය ඉතා සුළු දෙයකැයි සලකා නිසොල්මන්ව සිටියාහුය. [missing trans]
සය හැවිරිදි දරුවෝ මත් ඇතුන්ට බියවන්නේ යැයි බෝසත් හා සෙසු දරුවෝ රජගෙයි මිදුලෙහි තබා මනාකොට හික්මවන ලද ඇතුන් එදෙසට මෙහෙයවීය. ඒ ඇත්තු කුංචනාද කරමින් සොඬු බිම පහරමින් මහත් බිය ගෙන දෙන සේ කුමාරවරුන් වෙත ආහ. අනෙක් දරුවෝ මරබියෙන් ඒ ඒ අත පළා ගියාහුය. [missing trans] මනාකොට හික්ම වූ ඇතුන් (බැවින්) බෝසත් සමග මෙහෙකොට පීඩා නොකරම ගියාහුය. [missing trans]
සත්හැවිරිදි කළ අනෙක් කුමාරවරු සමග බෝසත් එක්ව තබා දළ ඉගිල්ලූ මුඛ බන්‍ධනය කළ සර්පයින් ඔවුන් වෙත මුදා හැරියෝය. අනෙක් දරුවෝ මහත් සේ හඬමින් පලා ගියාහුය. මහත් අපා බිය ගැන සලකා රුදුරුසපුන්ගේ දෂ්ඨ කිරීමෙන් වන විනාශය වඩා හොඳයැයි නිසොල්මන්ව සිටියෝය. එවිට සර්පයෝ මහසත්හුගේ සිරුර වෙලාගෙන ඉසමත්තේ පෙණය තබාගෙන සිටියාහුය. එවිට ද හෙතෙම නිසොල්මන්ව සිටියහ. මෙසේ [missing trans] අතරින් පතර විමසීමට ලක් කළත් හේතුවක් නොදැක්කේය.
[missing trans]
[missing trans] පසුව කඩු පෙන්වා බියගන්වා විමසන්නෙමු යැයි බෝසත් අනෙක් දරුවන් සමග රජගෙමිදුලෙහි රැස් කරවීය. ඔහු කෙළිදෙලෙන් සිටිනවිට එක් පුරුෂයෙකු පළිඟු පැහැ කඩුවක් ලෙළවමින් කසී රජුට එක් කාලකණ්ණි පුතෙකු සිටින්නේලු. ඌ කොහිඳ උගේ ගෙල (හිස) සිඳිමි යැයි එදෙසට දිවීය. එදුටු සෙසු කුමාරවරු බියෙන් තැතිගෙන හඬමින් පලා ගියාහුය. බෝසත්තු අපාය බිය (නිරාබිය) මෙනෙහිකොට කිසිවක් නොදන්නාක් මෙන් සිටියෝය. ඉක්බිති ඒ පුරුෂයා කුමරාගේ ගෙල මත කඩුව තබා ගෙල සිඳින්නෙමි යැයි බියගැන්වීමට උත්සාහ කළේය. කුමරා බියට පත් නොවීය. [missing trans]
දසවයස් වූ කල්හි බිහිරි බව විමසනු සඳහා, කුමරාගේ නිදියහන තිරවලින් අහුරා, හතර පැත්තෙන් සිදුරු සාදා නොපෙනෙන සේ සක් පිඹින්නන් සිටුවා එක්වරම හක් ගෙඩි පිඹ එක නින්නාද කළෝය. ඇමතියෝ සතර පැත්තෙන් සිට බලන්නෝ මහසත්හුට එක් දවසක්වත් සිහිමුලා වීමක් හෝ බියෙන් අත්පා ගැසීමක් හෝ තිගැස්මක් හෝ වූ බවක් නොදුටුහ. අවුරුද්දක් ගිය තැන මෙසේ බෙර ගසා බලවත් විශේෂත්වයක් නොදිටීය.
[missing trans]
රෑ අඳුරේ හෝ අත්පා සොලවන්නේ දැයි විමසනු සඳහා සැලක පහනක් සාදා රෑ කල අනෙක් පහන් නිවා ටික වේලාවක් අඳුරෙහි තබා එකපාරටම සැලියෙහි මහ පහන දල්වා ආලෝක කළේය. මෙසේ අවුරුද්දක්ම ඉරියව් පැවැත්ම ගැන විමසුවත් කිසිදු සෙලවීමක් පමණක්වත් නොදිටීය. [missing trans]
තවත් අවස්ථාවක මුලු සිරුරෙහි පැණි ගල්වා බොහෝ (මී) මැස්සන් ඇති තැනෙක හොවා මැස්සන් ඇවිස්සීය. උන් කුමරාගේ සිරුර වසාගෙන ඉඳිකටුවලින් අනින්නා සේ විත් කැවීය. කුමරා නිරෝධ සමාපත්තියට සමවැදුනා සේ නිසොල්මන්ව සිටියේය. [missing trans]
බෝසත් තුදුස් වියට පැමිණි කල්හි (සඳ)දැන් ගැටවර තරුණයෙකි. ගැටවර තරුණයෝ නම් පිරිසිදු බව කැමැත්තෝය. අසූචිය පිළිකුල් කරති. අසූචි කරණකොට ගෙන විමසමු යැයි කතිකා කොටගෙන එතැන් පටන් කුමරා නොනාවා, සේදීම් ආදී පිළිදැගුම් නොකළාහුය. ඔහු මළමුත්‍ර පහකොට ඒවා උඩම හොවී. අතුණුබහන් නික්මී වමනය එන තරමට ඔහු අවට දුගඳින් ගහණ විය. මැස්සන් ගහණ විය. ‘තේමිය දැන් ඔබ වයසින් වැඩි තරුණයෙකි. ඔබට හැමදා පිළිදැගුම් කරන්නේ කවුද? ලැජ්ජා නැද්ද? කුමක් නිසා වැතිර නොවීද? නැගිට සිරුර සෝදා පිරිසිදු කරගන්න, යනුවෙන් නින්දා කොට කීහ. කුමරා එබඳු පිළිකුල් අසූචි මත ගැලී, යොදුන් හතකට මෙපිට සිටින්නෙකුගේ වුවද හදවත උඩට නැගී එන තරමට සමත් වූ ගූථ නිරයෙහි (අසූචි නිරයෙහි) දුගඳ මෙනෙහිකොට උපේක්ෂා සහගතව සිටියේය. [missing trans]
[missing trans] උණුසුමෙන් පෙළී වේදනාව ඉවසිය නොහැකිවිට කිසියම් විපිළිසරක් දක්වතියි සිතා, ශරීරයෙහි බිබිලි නැග නොඉවසිය හැකි වේදනාවක් ඇතිකරනු සඳහා ඇඳ යට ගිනි කබල් තැබීය. බෝසත්හු ‘අවීචි මහා නිරයෙහි ගිනි රැස් යොදුන් සිය ගණනක් දුරට පැතිරේ. මේ ගිනි සිය දහස් ගුණයකින් අඩු වූ රශ්මිය ඇත්තේ යැයි සළකා නිසොල්මන්ව සිටියෝ ය. ඉක්බිති බෝසත්හුගේ දෙමව්පියෝ මහත් සොවින් තැවී ඒ ගිනිකබල් ඉවත ලවා, සෙසු පිරිස් ඉවත් කරවා පුත තේමිය කුමාරය, ඔබ කොරෙකු යැයි මුලදී සිතුවෙමු. එහෙත් ඔබට එබඳු ආපදාවක් නැත. හොඳින් අත් පා, කන් නාසා ආදී අඟපසග ඇති ඔබ අප විසින් පතා ලබාගත් පුතෙකි. අප නොනසන්න. ඔබගේ මේ හැසිරීමෙන් සියලු දඹදිව රජුන් ඉදිරියේ අප නින්දාවට පත්ව ඇත. අප එම නින්දාවෙන් මුදවන්න’ ආදී වශයෙන් ආයාචනා කළෝය. මව්පියන් එසේ අයදින කල්හිදු හෙතෙම නොඇසුණා සේ නිසොල්මන්ව ගියාහුය. ඉන්පසු එක්විටක පියා ද තවත් විටෙක මවද කුමරා වෙත පැමිණ නොයෙක් ලෙසින් ඇවිටිලි කළාහුය. මෙසේ එක් අවුරුද්දක් ඉක්ම ගියද කුමරාගේ හැසිරීමේ වෙනසක් නොවීය.
බෝසතුන්ට සොළොස් හැවිරිදි වූ කල්හි දෙගුරුන් මෙසේ සිතූහ. කොරෙකු හෝ, බිහිරෙකු හෝ ගොළුවෙකු හෝ වේවා. වයසින් මේරූ කල්හි කාමයෙහි නොබැඳෙන්නේ නොවේ. ද්වේෂයෙහි නොබැඳෙන්නේ නොවේ. මල් මල් වයසේ ස්වභාවය එයයි. එබැවින් රුවැති නාටිකාංගනාවන්ගේ ඇසුරට යොදවා විමසුව මැනවැයි සිතා, දෙව්ලියන් වැනි රුවැති භාව භාව ලීලා සම්පන්න වරගනුන් කැඳවා කවරෙකු හෝ කුමාරයා ‘සිනහා ගැන්වීමට හෝ කෙළෙස් බැම්මෙන් බැඳලීමට හැකිවන්නේ නම් ඇය මොහුගේ අග මෙහෙසිය වන්නේයැයි කියා කුමරා සුවඳ පැනින් නහවා දෙව්පුතෙකු මෙන් සරසවා දෙව් විමනක් වැනි සිරියහන් ගැබෙහි සුවපහසු සිරියහනක හොවා මල්දම් සුවඳ දුන් ඇතුල් ගැබක් තුළ මදිරා හා ඔසු සුරා ආදිය ද තබා ඉහත කී රූපත් ලියන් එහි රැඳවීය. ඒ ස්ත්‍රීහු කුමරා පිරිවරාගෙන නැටුම්, ගැයුම් මිහිරි වචන ආදියෙන් ඔහු පොළඹවා ගැනීමට උත්සාහ දැරීය. බෝසත්හු බුද්ධිය ඇති බැවින් ඒ ස්ත්‍රීන් දෙස බලා ආශ්වාස ප්‍රශ්වාස දෙක නවත්වා ශරීරයෙහි මාංශපේශීන් තදකොට දැක්වීය. මේ නිසා බෝසත්හුගේ සිරුරේ පහස ලැබීමට නොහැකිව ස්ත්‍රීහු මොහු මිනිසෙකු නොවේ. යකෙකු විය යුතු යැයි මව්පියන්ට දැන්වූවාහුය. [missing trans]
මෙසේ සොළොස් වසක් ලොකු කුඩා උපක්‍රම යොදා විමසීම් කළත් කිසිදු පලයක් නොලැබීය.
රජ මහත් සේ විපිළිසරව කුමරාගේ පෙර ලකුණු බලා ශාස්ත්‍ර කී බමුණන් කැඳවා ඔබලා කුමරා උපන් දිනයෙහි ‘ධන ධාන්‍ය ලැබීම ආදී පුණ්‍ය සම්පන්න කුමාරයෙකැයි මොහුට කිසිදු අනතුරක් නැතැයි ද කීවාහුය. දැන් ඔහු උපතින් ගොළුවෙකි. උපතින් කොරෙකි. මේ ගැන ඔබලා කුමක් කියන්නේදැයි ඇසීය. මහරජතුමනි, ඇදුරන් නො දක්නා දෙයක් නැත. එසේ වුවත් දෙවියන් පුදා ප්‍රාර්ථනා බලයෙන් රජ කුලයෙහි උපන් පුතා කාලකණ්ණියෙකැයි කී කල්හි ඔබතුමාට ඇතිවන දොම්නස ගැන සලකා නොකීවෙම්හ’යි කීහ. දැන් කුමක් කිරීම සුදුසුදැයි රජතුමා ඇසූවිට මේ කුමරා රජගෙයි සිටියහොත් ඔබගේ ජීවිතයට හෝ රාජ්‍යයට හෝ අගමෙහෙසියට අනතුරු ගෙන දෙන බව පෙනේ. එබැවින් අවමගුල් රියෙහි අවමගුල් අසුන් යොදා මොහු එහි තබා පෑළ දොරින් බැහැර කරගෙන ගොස් අමු සොහොනෙහි වළ දැමීමට උපදෙස් දුන්නෝය. කුමරා නිසා ඇතිවන අපල ගැන ඇසීමෙන් බියට පත් රජතුමා එසේ කිරීමට කැමති විය.
චන්ද්‍රා දේවිය එපුවත අසා, රජු වෙත එළඹ දේවයෙනි, කුමරා උපන් දිනයෙහි ඔබ මට කැමති වරයක් ගැනීමට කියන ලදී. මම එය පසුව ගන්නෙමැයි කල්තැබුවෙමි. දැන් එය මට දෙන්නැයි ඉල්ලා සිටියාය. ඇර ගනුවයි රජතුමා කීහ. පුතුට රාජ්‍යය දෙන්නැයි ඈ ඉල්ලුවාය. ඔබගේ පුතා කාලකණ්ණියෙකි. එසේ නොකළ හැකියැයි කී විට, දිවිතෙක් නොහැකිනම් සත් වසකට රාජ්‍යය දෙන්නැයි ඉල්ලා සිටියාය. රජු එය ද නොපිළිගත් කල්හි සය වසක්, පස් වසක්, සිව් වසක්, තෙවසක්, දෙවසක් පිළිවෙලින් මසක් හෝ රාජ්‍යය දෙන්නැයි ඉල්ලුවාය. එයද නොදිය හැකි බව කී විට සත්දිනකට රාජ්‍යය දෙන ලෙස ඉල්ලා සිටියාය. හොදයි ගනුව’යි රජතුමා දේවියගේ වරය දුන්හ. දේවිය කුමරා අලංකාර කොට සරසා ‘තේමිය කුමාරයාගේ රාජ්‍යයැයි නුවර පුරා බෙර හසුරුවා, නුවර විසිතුරු ලෙස සරසා, කුමරා ඇතෙකු පිට තබා ඉහළින් සේසත් නංවා නගරය පැදකුණු කරවා, පැමිණි පසු සිරියහනෙහි සතප්පවා මුළු රැයම මෙසේ කියමින් ආයාචනා කළාය. පුත තේමිය, කුමරුනි, ඔබ නිසා සොළොස් වසක් නිදි නොලබා හැඬු මගේ ඇස් ඉදිමී ඇත. සොවින් හද පෑරි ඇත. ඔබ කොරෙකු නොවන බව දනිමි. මා අනාථ නොකරන්න ආදී වශයෙන් දිනපතා පස් දවසක් බැගෑපත්ව ඉල්ලා සිටියාය.
හයවන දින රජු සුනන්ද නම් වූ රියදුරාට කතාකොට ඔබ හෙට උදෑසනම අවමඟුල් රියෙහි අවමගුල් අසුන් යොදා කුමරා එහි හොවා නුවර පෑළදොරින් ගෙනගොස් අමු සොහොනෙහි සිව්රැස් වලක් කපා කුමරා එහි හොවා උදළු මිටෙන් හිස පොලාපියා, දිවි තොරකොට උඩින් පස් දමා, වල පස්ගොඩ ගසා සකස් කොට දිය නා පිරිසිදු වී එන්නැ’යි අණ කළහ. සවෙනි දින රැයෙහි දේවිය කුමරා අයදින්නී, පුත කසීරජ හෙට ඔබ අමු සොහොනෙහි වැළලීමට අණ කළේය. මපුත, හෙට ඔබේ මරණය වන්නේ යැයි කීවාය. ඒ ඇසූ මහසත්හුට සොළොස් වසක් මා කළ වෑයමෙහි පල ලැබුණේයැයි සිතන්නහුට මහත් අධ්‍යාත්මික සන්තෝෂයක් හටගත්තේය. මවගේ හදවත සොවින් පැලී යන තරම් වේදනාවෙන් පෙළෙයි. එසේ වූයේ වී නමුත් මැණියන් හා කථා කළේනම් මගේ අදහස් මුදුන් පැමිණුනේ නැත’යි සිතමියි කුමරු සොවින් නොතැවීම සිටියේය.
එදින රැය ඉක්මගිය පසු, සුනන්ද රියදුරු රිය සකස්කොට දොරටුවෙහි තබා සිරියහන් ගැබට පිවිස, ‘දේවිය, මට කෝප නොවන්න. මෙය රජ අණකියි කියා, කුමරු වැළඳගෙන සිටි දේවිය පිටි අතින් ඉවත්කොට මල් කලඹක් වැනි කුමරු ඔසවාගෙන පහයෙන් පහලට බැස්සේය. චන්ද්‍රා දේවිය ළෙහි අත්ගසා, මහ හඬින් වැලප බිම පතිත විය. මහසත් එය දැක, මා කතා නොකළහොත් හදවත පැළී මියැදෙන්නේයැ. කතා කිරීමට කැමැත්ත ඇති වුවත්, ඉදින් මා කතා කළොත්, සොළොස් වසක් මා කළ වෑයම බොඳ වී යන්නේය. කතා නොකිරීමෙන් මව්පියන්ටද මටද [missing trans] පිහිටක් වන්නේයැයි ඉවසා ගත්හ.
රියදුරු බෝසතුන් රියට නංවා පෑළදිග වාසල්දොර දෙසට මෙහෙයවන්නේ යැයි මුලාවට පත්ව පෙරදින වාසල්දොර දෙසට රථය මෙහෙයවීය. රියසක් එළිපත්තේ ගැටී මහා හඬක් නිකුත් විය. මහසත් එම හඬ අසා, මගේ සිතැඟි මුදුන් පැමිණියේ යැයි ඉමහත් සතුටට පත්විය. රථය නුවරින් නික්ම දෙවියන්ගේ ආනුභාවයෙන්, රියදුරුට අමුසොහොනෙහි ආකාරය පෙන්වා, එක් වන ගහනයක නතර විය. ඔහු මෙතැන හොඳයැයි රථය හරවා මග අසල නවතා, මහසත්හු ආභරණ ගලවා, පොදියක් කොට බැඳ තබා උදැල්ල ගෙන නුදුරෙහි වලක් හැරීමට ඇරැඹීය.
ඉක්බිති බෝසත් මම සොළොස් වසක්ම අත්පා හකුළුවාගෙන සිටියෙමි. මේ වේලාවේ මා විසින් අත් පා දිගහැර ව්‍යායාමයක් කර බැලිය යුතුයැයි සිතා නැගිට වම් අතින් දකුණත පිරිමැද බැලීය. දකුණතින් වමත පිරිමැද බැලීය. එසේම දෑතින් හා පිරිමැද බැලීය. තමන් රථයෙන් බැසයාමට හැකි බව දැන ගත්තේය. බෝසත් රථයෙන් බැසීමට පා දිගු කරන කල්හි එතැන වාතයෙන් පිරීගිය ඇත්ගැබක් මෙන් පොළොව උඩට නැගී සිටියේය. බෝසත් රියෙන් බැස කිහිප විටක් එහාට මෙහාට සක්මන් කොට බලන්නේ, මේ ආකාරයෙන් මම දිනක යොදුන් සියයක් හෝ යාමට බලය ඇතැයි, ඉදින් රියදුරු මට විරුද්ධව නැගී සිටියොත් ඔහුට ප්‍රතිවිරුද්ධව නැගී සිටීමට බලය ඇද්දැයි විමසනු පිණිස රථය පිටුපසින් ඔසවා දරුවන්ගේ සෙල්ලම් කරත්තයක් මෙන් පෙරළා දැමීය. එයින් තම ශරීර ශක්තිය ගැන සෑහීමකට පත්විය. ඒ සමගම වස්ත්‍රාභරණ ලබාගන්නේ කෙසේදැයි යන අදහසද සිතට නැගුනේය.
එකෙණෙහි සක්දෙවිඳුගේ පඬුපුල් අසුන උණුසුම් විය. සක්දෙවිඳු ‘තේමිය කුමාරයාගේ මනෝරථය මුදුන් පැමිණියේ යැයි’ වස්ත්‍රාභරණ ලබාගැනීම ගැන සිත් පහළවිය. මොහුට මිනිස් වස්ත්‍රාභරණ ආදියෙන් කම් නැත. දිව භරණ, දිවසළු ගෙනගොස් කසී රජ පුතුට සළු වඩව’යි විස්කම් [missing trans] දෙව් මිනිස් ආභරණවලින් සක් දෙවිඳු මෙන් අලංකාර කළේය. බෝසත්හු දිව්‍යරාජ විලාශයෙන් රියදුරා වල තැනට ගොස් ළංව සිට මේ තුන්වැනි ගාථාව කීවේය.
රියැදුර, කුමක් සඳහා ලහි ලහියේ වලක් සාරන්නේ ද? කරුණාකර එය මට පැහැදිලි කරන්න. මේ වළින් කවර නම් වැඩක්ද?
[missing trans]
ඒ අසා රියැදුරු වල කපන්නේම උඩ නොබලාම මේ ගාථාව කීවේය.
අපගේ රජුට ගොළු කොර පුතෙකු උපනි. ඔහු සිතන්නට ද හැකියාව නැති අයෙකි. මගේ මේ පුතු වනේ වළලවයි රජු මට අණ කෙළේය.
**‘පක්ඛො’** යනු කොරාය. **‘මුගො’** යනු කතාකිරීමට නොහැක. භයින් බිහිරි වූ තැනැත්තාය. **‘අචෙතසො’** සිතීමට නොහැකි ස්වභාවය ඇත්තාය. සොළොස් වසක් කතා නොකළ බැවින් මෙසේ කීහ. **‘සමජ්ඣිට්ඨා’** යනු අණ කරන්නාය. **‘නිඛණං වනෙ’** යනු වනයෙහි වල දැමීමයි.
ඉක්බිති බෝසත් ඔහුට මෙසේ කීහ.
රියදුර, මම ගොළුවෙකු ද නොවෙමි. බිහිරෙකු ද නොවෙමි. උපතින් කොරෙකු (පංගුලො) බාහිර හේතුවකින් කොරෙන් (පක්කොවා) නොවෙමි. ඔබ මා වනයෙහි වලලන්නෙහි නම් අධර්මයක් කරන්නේය.
මාගේ දෑත දෙකලවා බලන්න. මා කියන දේට සවන් දෙන්න. ඔබ මා වනයෙහි වලලෑමෙන් අධර්මයක් කරන්නේ ය.
එහි **‘නබධිරොති’** රජතුමා මේ ආකාර පුතෙකු මැරීමට අණ කෙළේද, මම එබන්දෙකු නොවෙමි යන්න ගෙනහැර දැක්වීමට කීහ. **‘මඤ්ච‍ෙ ත්‍වං නික්ඛණං වනෙති’** ඉදින් මිහිරි බැව් ආදියෙන් තොර මා වනයෙහි වල දමන්නෙයැයි නියෝග කිරීම අසත් ධර්මයක් කිරීමට අණ කිරීමකි. **‘ඌරූති’** උරූ යනුවෙන් දැක්වූයේ මගේ පළමු ගාථාව අසා ද ඔහු මා දෙස නොබැලූ කල්හි මාගේ අලංකාර වූ ශරීරය පෙන්වන්නෙමියි සිතා කීහ. එහි අදහස නම් මේ මගේ කෙසෙල් කඳන් සමාන කලවා දෙකත් රන් පැහැයෙන් බබලන අත් දෙකත් බලන්න. මගේ මිහිරි වචනත් අසන්න යන්නයි.
එවිට රියදුරා මොහු ආ වේලාවේ සිට තමුන් ගැනම වර්ණනා කරගනී. වල කැපීම පසෙක තබා හිස ඔසවා බලන්නේ මිනිසෙකු ද දෙවියෙකු දැයි අදහා ගත නොහැකිව මේ ගාථාව කීහ.
ඔබ දේවතාවෙකුද? ගාන්‍ධර්වයෙකුද? නො එසේනම් පුරින්දද නම් වූ ශක්‍ර දේවේන්ද්‍රයා ද? ඔබ කවරෙකුද? කාගේ පුතෙකුද? එය මා විසින් කෙසේ නම් දැන ගන්නේද?
ඉක්බිති බෝසත් ඔහුට තමන් කවරෙකුදැයි පැහැදිලි කරන්නේ මෙසේ ධර්ම දේශනා කළේය.
මම දෙවියෙකු ද නොවෙමි. ගාන්‍ධර්වයෙකු ද නොවෙමි. පුරින්දද ශක්‍ර දේවේන්ද්‍රයාද නොවෙමි. වළලා දැමීමට නියම කළ කසී රජුගේ පුතා වෙමි.
රියැදුර, ඔබ යම් රජෙකු නිසා ජීවත් වන්නේද? මම ඒ රජුගේ පුතා වෙමි. ඔබ මා (මේ) වනයෙහි වළලන්නේ නම් අධර්මයක් කළා වන්නේ ය.
යම්ගසක සෙවනෙහි සිටින්නේ හෝ සයනය කරන්නේ හෝ වේද ඒ ගසේ අතු සිඳ දැමීම නොකළ යුතුය. එබඳු මිත්‍රද්‍රෝහී තැනැත්තේ පවිටු අසත් පුරුෂයෙකි.
ගස යම්සේ වන්නේද රජ තෙමේද එසේ වන්නේය. එම රුකෙහි අත්තක් යම්සේද මම ද ඒ හා සමාන වෙමි. සාරථිය ඔබ සෙවනැල්ල යට සිටීමෙන් ඵල ප්‍රයෝජන ලැබුවෙහිය. ඔබ විසින් මෙසේ මා වනයෙහි වළලෑම මහත් අධර්මයෙකි.
එහි **නිඝඤ්ඤසී** යන මෙහි මරා දැමීමයි. ඔබ යමෙකු මෙහි වළලා ද එන්නෙමියි සනිටුහන් කොට, වළ කපන්නේ ද ඒ (අනෙකෙකු කොට) මම යැයි දැක්වීම සඳහා යෙදුණි. මම රාජපුත්‍රයා යැයි කීවේ තෙමේ නොපිළිගනී. ඒ නිසා මොහු මිහිරි ධර්ම කථාවෙන්ම අසා සිත්ගෙන සිටින්නෙමියි යැයි ධර්මය ඇසීමට සලස්වා සිටියේය. **මිත්තදුභොති** යනු මිත්‍රද්‍රෝහියාය. තමන්ට සෙවන දුන් ගසෙහි යම්සේ අතු සිඳ දමන මිත්‍ර ඝාතකයන් වැනි ලාමක පුරුෂයෝ කවර කරුණකින් හෝ මිත්‍රද්‍රෝහීහු වන්නෝය යනුයි. **ඡායුපහොති** යනු (පරිභෝග වශයෙන්) නොහොත් සෙවනැල්ලෙහි පිහිට ලැබීම වශයෙන් එහි පැමිණි පුරුෂයෙකු මෙන් තෝ රජු නිසා ජීවත්වන්නේ යනු කී සැටියි.
මෙසේ කීවේ වී නමුත් (රියදුරු) බෝසත් කෙරෙහි විශ්වාසය නොතැබීය. ඉක්බිති මහසත් මොහු විශ්වාස ගන්නෙමි යැයි දෙවියන්ගේ සාධු නාදයෙන් ද, තමන්ගේ හඬින්ද වන ගහණය දෝංකාර කරවමින් මිතුරන් පිදීමේ (අනුසස් දැක්වෙන) මේ ගාථා දහස කීමට පටන් ගත්තේය.
යමෙක් මිත්‍රද්‍රෝහී නොවන්නේ ද ඔහු සිය නිවෙසින් බැහැර ගිය කල්හි බොහෝ ආහාරපාන ලබන්නෙක් වේ. ඔහු අනුව ජීවත් වන්නෝ ද බොහෝ වෙති.
මිත්‍රද්‍රෝහී නොවන්නා යම් ජනපදයකට, නියම්ගමකට, රාජධානියකට ගියේ ද ඒ සියලු තැනදීම ඔහු ගරුබුහුමන් ලබයි.
මිත්‍රද්‍රෝහී නොවන්නාට සොරුන්ගෙන් පීඩා සිදු නොවේ. රජයෙන්ද කරදර සිදු නොවේ. ඔහු සියලු සතුරන් ජය ගනී.
මිත්‍රද්‍රෝහි නොවන්නා ජනයා අතර සතුටින් තම කටයුතු කර සතුටු සිතින් තම නිවසට පැමිණේ. නෑයන්ගෙන් ගරුබුහුමන් ලබයි.
මිත්‍රද්‍රෝහී නොවන්නා අනුනට සත්කාර කර තමන්ද සත්කාර ලබයි. අනුනට ගරු බුහුමන් කර තමන්ද ගරුබුහුමන් ලබයි. අන්‍යයන් නිසා ඔහුගේ කිතුගොස හැමතැන පැතිරේ.
මිතුරන්ට ද්‍රෝහිනොවන්නා, මිතුරන් පුදා තමනුත් පිදුම් ලබයි. වැඳිය යුත්තන් වඳින හෙතෙම තමනුත් වැඳුම් ලබයි. සම්පත් ලබයි. ඔහුගේ හොඳ නාමය සැම තැන පැතිරෙයි.
යමෙක් මිතුරනට ද්‍රෝහ නො කෙරේද, හෙතෙම ගිනි මෙන් දිලිහේ. දෙවියෙකු මෙන් බබලයි. සිරිකත ඔහු හැර නොයයි. (ඔහු සෞභාග්‍යයෙන් තොර නොවේ.)
මිත්‍රද්‍රෝහි නොවන්නාට ගව සම්පත් අඩුවක් නැතිව ලැබේ. කෙතෙහි වපුල බිජුවට වහාම ඵලදරයි. එම අස්වන්න මනාව පරිභෝජනය කරයි.
මිතුරන්ට ද්‍රෝහ නොකරන්නා පර්වතයකින් හෝ පර්වත විවරයකින් හෝ ගසකින් හෝ ඇදහැලුනේ (කිසියම්) පිහිටක් ලබා ඉන් බේරෙයි.
යමෙක් මිතුරනට ද්‍රෝහ නොකෙරේද? තරව හටගත් මුල් හා ඇටවුම් ඇති නුගරුක සැඩ සුළඟින් නොසෙල්විය හැක්කා සේ සතුරෝ ඔහු මැඩ නොපවත්වති.
එහි ‘සකාඝරා’ යනු ‘ඝකගරා’ යන්නයි. ‘සකාසරා’ යනු විකල්ප පාඨයකි. **‘නදූභති’** යනු **‘න දුස්සති’** යනුයි. ද්වේෂ නොකරයි යන අර්ථයි. **‘සබ්බත්‍ථ පූජිතොහොතී’** යනු හැමතැනම පිදුම් ලබයි යන අර්ථයි. මෙය සීවලී කතාවෙහි විස්තර කෙරුණි. **‘නප්පසහන්ති’** යනු මැඩීමට හෙවත් බලහත්කාරකම් කිරීමට නොහැකි බවයි. මෙය සංකිච්ච සාමණේර වස්තුවෙහි පැහැදිලි කොට ඇත. **‘නාතිමඤ්ඤ‍ෙසි ඛත්තියො’** යන්න ජෝතිපාල වස්තුවෙහි මනාව දක්වා ඇත. ‘තරති’ යනු අතික්‍රමණයයි. ඉක්මවා යාමයි. **සඝරන්ති** යන තැන මිත්‍රද්‍රෝහියා තමාගේ ගෙදරට පැමිණෙන්නේ ගැටුණු සිතින් කෝපයෙන් යුතුව පැමිණෙන බව හා මිත්‍රද්‍රෝහි නොවන්නා කෝපයෙන් තොරව තම ගෙදරට පැමිණෙන්නා වෙයි. **පටිනන්‍දිතො** යනු බොහෝදෙනා රැස්වන ස්ථානයන්හි මිත්‍රද්‍රෝහී නොවන්නාගේ ගුණ කථා කෙරේ. එයින් ඔහු සතුටට, ප්‍රමෝදයට පත්වෙයි.
**සක්කත්‍වා** යනු හෙතෙම (මිත්‍රද්‍රෝහි නොවන්නා) වනාහි අනුන්ට සත්කාර කොට තමන් ද අනුන්ගෙන් සත්කාර ලබන බවයි. අනුන්ට ගරුබුහුමන් දක්වා තමන්ද ඔවුන්ගෙන් ගරු බුහුමන් ලබන බවයි. **වණ්ණාකිත්තිභතො** යනු (මිත්‍රයා විසින් කරන ලද) ගුණ වර්ණනය හේතුවෙන් සමගුණ වර්ණනය නිසා ඇති වූ කීර්තිය ඉක්මවා ඔහුගේ ගුණ පැතිරේය යනුයි. ‘පූජකො’ මිතුරන්ට පුදා තමනුත් පුද ලබයි යනුයි. **වන්‍දකො** යනු බුද්ධාදී කල්‍යාණ මිත්‍රයින්ට වඳින්නා ඊළඟ භවයෙහි ප්‍රති වැඳුම් ලබන බවයි. **යසොකිත්ති** යනු ඉසුරු පරිවාර සම්පත් හා හොඳ ගුණ පැතිරීමයි. මේ ගාථාව ගැන චිත්ත ගෘහපතියාගේ කථාවෙහි කියූ අයුරින් දතයුතුයි.
**පජ්ජලතී** යනු ඉසුරු හා පරිවාර සම්පත් නිසා ඇතිවන උදාර භාවයයි. (බැබලීමයි)සිරියා අජහිතො යන්න මෙහිදී අනාථපිණ්ඩික කතාවේ දැක්වූයේ ගතයුතු වන්නේය. **අසනාති** යනු පරිභෝග කරයි යනුයි. **පතිට්ඨං ලභති** යන්න චුල්ලපදුම ජාතකයෙහි දැක්වූ සේ දතයුතු. **විරූළ්හ සන්තානං** යනු වැඩුණු මුල් හා අරළු ඇති බවයි. **අමිත්තානප්පස හන්තී** යන කුර රන්රිය වැසී සොණ තෙරුන්ගේ මවගේ ගෙදරට පිවිසි සොරුන් පිළිබඳ තී කථාවේ වූ පරිදි දතයුතු.
සුනන්ද රියදුරාද මෙපමණ ගාථාවන්ගෙන් ධර්මදේශනා කළ නමුත් කවරෙකුදැයි හැඳින නොගෙන රථය සමීපයට ගොස් එහි ආභරණ හා කුමරාද නොදැක ආපසු අවුත් බලන්නේ (තේමිය කුමරු) හැඳින ගෙන පාමුල වැටී ඇඳිලිබැඳ සමාව අයදින්නේ මේ ගාථාව කීහ.
රාජපුත්‍රය, එනු මැනවි. ස්වකීය ගෘහයට ආපසු ගෙන යමි. ස්වාමීනි, රජය කරවනු මැනවි. වනයෙහි සිටීමෙන් කුමක් කරන්ටද?
මහසත් මෙසේ කීහ;
රියැදුර, අධාර්මික පැවැත්මෙන් මම යම් රාජ්‍යයක් ලැබෙනවානම් ඒ රාජ්‍යයෙන් ද නෑයන්ගෙන් ද ධනයෙන් ද මට වැඩක් නැත.
එහි **අලං** යනු ප්‍රතික්‍ෂේප අර්ථය සඳහා යෙදූ වචනයයි.
රියදුරු මෙසේ කීවේය;
රාජපුත්‍රය, ඔබ එහි ගියකල්හි බොහෝ තුටුපඬුරු ලබන්නෙහිය. මව්පියෝ මට ද බොහෝ තුටුපඬුරු දෙන්නාහුය.
ඔබ එහි ගියකල ඇතුළු නුවරවැසියෝ ද කුමාරයෝ ද වෛශ්‍යයෝ ද බ්‍රාහ්මණයෝ ද මට බොහෝ තෑගි දෙන්නාහුය.
රාජපුත්‍රය, ඔබ එහි ගියකල ඇතරුවෝ ද අසරුවෝ ද රිය බලයෝද පාබලයෝ ද මට බොහෝ තුටු පඬුරු දෙන්නෝ ය.
රාජපුත්‍රය, ඔබ එහි ගිය කල නුවරට රැස් වූ බොහෝ දනව් වැසියෝද නියම්ගම් වැසියෝද මට තුටුපඬුරු දෙන්නාහුය.
එහි **පුණ්ණාපත්තං** යනු තුටුපඬුරුය. **දජ්ජු** යනු සත්රුවන් වැසි වසින්නාක් මෙන් මගේ අදහස් සම්පූර්ණ වන සේ තුටුපඬුරු දෙන්නේයැයි සිතා මේ හේතුවෙන් ඔහු වහා මට අනුකම්පාකොට යන්නේයැයි සිතා කීහ. **වෙසියානා** යනු වෛශ්‍යයෝයි. **උපායනානී** යනු හුන් තැනට යවන තුටුපඬුරුයි.
මහසත් කීහ;
මම මව්පියන් විසින් ද රටවැසියන් විසින් ද එසේ ශාක්‍ය කුමාරයන් විසින් ද හැරදමන ලද්දේ වෙමි. එබැවින් මා හට කියා නිවසක් නැත.
මව විසින් අනුදන්නා ලද මම පියා විසින් බැහැර කරන ලද්දෙමි. කම්සැප විඳීමේ අභිප්‍රායක් මට නැත. හුදකලාව ආරණ්‍යයෙහි පැවිදිව වාසය කරමි.
එහි **පිතුමාතුච** යනු මව හා පියා යනුයි. අනෙක් තැන්වලදී ද මෙම පිළිවෙලයි. **සඤ්චත්තො** යනු ඉතා තදින් බැහැර කළ බවයි. **පබ්බජිතො** යනු පැවිදිව අරණ්‍යයෙහි වාසය පිණිස යන තැනැත්තා යන අර්ථයි.
මෙසේ මහසත්හට තමා තුළ වූ ගුණයන් සිහියට නැගෙනවිට මහත් වූ ප්‍රීති ප්‍රමෝදයක් ඇති විය. එම ප්‍රීති වේගයෙන් උදන් ඇනීම් වශයෙන් මෙසේ කීහ.
සාරථිය, අනවශ්‍ය ඉක්මන් නැති තැනැත්තාගේ අදහස් සමෘද්ධ වෙයි. කිසිදු බියක් නැති මම බ්‍රහ්මචර්යාව මුදුන් පැමිණියේ (ගිහිගෙයින්) නික්මුනෙහි.
සාරථිය, අනවශ්‍ය ඉක්මන් නැති තැනැත්තාගේ සිතේ අදහස් මුදුන් පැමිණෙයි. කිසිදු බියක් නැති මම අදහස් මුදුන් පැමිණියේ (සපිරුණු බ්‍රහ්මචරියාව ඇත්තේ) ගිහිගෙන් නික්මුණෙමි.
එහි **ඵලසා** යනු ඉක්මන් නොවන්නාගේ සොළොස්වස් ඇවෑමෙන් අපේක්ෂා අදහස් මුදුන්පැමිණි බව දැක්වීමයි. **විපක්ක බ්‍රහ්මචරියො** යනු හිතේ තිබූ අදහස මුදුන්පැමිණි බව දැක්වීමට යෙදීමයි. **සබබදත්තා විපච්ච‍ෙ** යනු උපාය මාර්ගයෙන් කරගත යුතු දේ කරගැනීමයි.

මෙසේ මනහර තෙපුල් ඇති නොපැකිලෙන වචන ඇති ඔබ කවර කාරණයක් නිසා මව්පියන් හමුයෙහි කථා නොකළේදැයි රියදුරා ඇසීය.
මෙහි වග්ගු කථො යනු ලීලා සහිත කතාවයි.
එවිට මහසත් කියන්නේ;
මම කලවා නැති බැවින් කොරෙකු නොවෙමි. දිව නැති බැවින් ගොළුවෙකුදු නොවෙමි. කන් නැති බැවින් බිහිරෙකු නො වීමි. එබැවින් මා කොරෙකු බිහිරෙකු ගොළුවෙකු කොට නොසලකත්වා.
මම පෙර රාජ්‍යය විචාල ආත්මභාවයක් ගැන සිහි කරමි. ඒ ආත්ම භාවයෙහි රජකොට දරුණු දුක් ඇති නරකයට පැමිණියෙමි.
මම ඒ ආත්මයේ රජ කළේ විසිවසරකි. එහෙත් අවුරුදු අසූහාරදාහක් අපායෙහි පැසුණෙමි.
එදා රජකමට ඇති වූ බිය නිසා ‘මම රාජ්‍යයෙහි අභිෂේක නොකරත්වායි එදා දෙමාපියන් අභියස නොබිණීමි.
දවසක් පියරජ මා උකුලෙහි හොවාගෙන අර්ථයෙන් අනුශාසනා කරන්නේ, එකෙකු මරව්. එකෙකු දඟගෙට යවව්. එකෙකුගේ ශරීරය පලා ලුණු ඇඹුල් ගල්වව්. එකෙකු උල තබව් යනුවෙන් උපදෙස් දෙන්නට විය.
එදා පියරජුගේ කෘෘරත්වය ඇසූ මම බියෙන් වෙව්ලා ගියෙමි. නොගොළුව ගොළුවෙකු ලෙසින්ද, නොපිළුව පිළුවෙකු ලෙසින්ද සිය මළමුත්‍රාවල ගැලී සිටියෙමි.
මේ ජීවිතය ඉතා දුක් සහිතය. ස්වල්ප කාලයක් පවතින්නේ ය. එම කාලයද දුකින් ගහණය. එබඳු ජීවිතයක් ලැබුණා වූ කවරනම් පුද්ගලයෙක් කවර කාරණාවකින් හෝ පස්පව් කරන්නේ ද? නො කරන්නේමය.
විදර්ශනා ප්‍රඥාව නොලැබීමෙන් ද ධර්මය දැකීම නම් වූ සෝවාන් මාර්ගයට නොපැමිණීමෙන් ද එසේ වූ ජීවිතයක් ලබාගත් කවරනම් පුද්ගලයෙක් කවර කාරණාවකින් පස්පව් කරන්නේ ද? නො කරන්නේමැයි.
[missing pali]
අනවශ්‍ය ලෙස ඉක්මන් නොවන්නා වූ අයගේ අභිමතාර්ථයන් ඉටු වෙයි. සාරථිය, මම මුදුන් පැමිණියා වූ අභිමතාර්ථ ඇත්තෙමි. එය මෙසේ දැනගන්න.
අනවශ්‍ය ඉක්මන් බව නැත්තාගේ අදහස් සඵලවෙයි. එබැවින් මුදුන් පැමිණි අදහස් ඇති මම ගිහිගෙන් නික්ම ගියේ වී නමුත් කවර ආකාරයක හෝ බියක් මට නැත.
එහි **අසත්‍ථිකා** යනු සත්‍ථි හෙවත් කලවය නැති බවයි.‍ **අසොත** යනු කන්නැති බවයි. **අජිව්හතා** යනු මනාකොට සෙලවිය හැකි දිවක් නැති බවයි. **යත්‍ථ** යම් ආත්මයක බරණැස්නුවර රාජ්‍යය කළ බවයි. **පාපත්‍ථ** නිරයේ වැටුණාය යන්න දැක්වීමයි. **රාජ්ජාභිසෙචයුං** යනු රාජ්‍යයෙහි අභිෂේක කිරීමයි. **නිසීදෙත්‍වා** යනු සතපවා (හොවා) යන අර්ථයි. **අත්‍ථානුසාසති** යනු නැසීම පිණිස උපදෙස් දීමයි. **ඛාරාපතච්ඡික** යනු ආයුධවලින් ශරීරය තීරුකොට කපා කාඩි ගල්වා වද දීමයි. **අප්පෙතා** යනු උල තැබීමයි. **ඉච්චස්ස මනුසාසති **මෙසේ උපදෙස් දීමයි. **තස්සාහං** එහි මම යනුයි. **පක්ඛ සම්මතො** යනු පිළුවෙකු (කොරෙකු) සම්මත වීමයි. **අච්ඡාහං** යනු මම එහි ගැලී හුන්නෙමි යන අර්ථයි. **සම්පරි පලුතො** හොඳින් (මනාව, සම්පුර්ණයෙන්) තැවැරී ගෙන එහිම ගැලී සිටීම යන අර්ථයි.
**තසිරං** යනුවෙන් මෙහිදී, ‘හිතවත් රියදුර, සත්ත්වයින්ගේ ජීවිත දුකින් ගහණ වේ. බොහෝකල් ජීවත්ව සිටියත්, හොඳින් කල් ගෙවුනත්, සුරැකුම් ලැබුණත් ඉදින් දුක්විඳින්නේමය. දුකින් කල් ගෙවන්නේමය. මේ ජීවිතය දුක් සහිතවය. දුකින් වෙලී ගියේය. හැම කල්හිම දුකින් ගහන වන්නේය. දුක්හි ගැලුනා වන්නේය. හාත්පස දුකින් ගැවසුනා වන්නේය යනුවෙන් දුක ගැන විස්තර කරන ලද්දේ වේ. **වෙරං** යනු ප්‍රාණඝාත ආදී පංචවිධ විරමණා ධර්මයන්ය. **කෙනචී** කිසියම් කරුණක් යන්නයි. **පඤ්ඤාය** යනු විදසුන් නුවණයි. **ධම්මස්සාති** යනු සෝවාන් මාර්ගයයි. නැවත උදාන ගාථාවන් ආපසු නොයෑමේ අදහස ස්ථිර බව දැක්වීමට කීහ.
මේ අසා සුනන්ද රියදුරා මේ කුමරා එපමණ වූ රජ සැපතක් කුණපයක් මෙන් අත්හැර දමා තමාගේ අධිෂ්ඨානය නොබිඳ පැවිදි වන්නෙමියි කැලයට පිවිසුනේය. මේ දුක් ජීවිතයෙන් මට වැඩක් නැත. මම ද මොහු සමග පැවිදි වන්නෙමියි සිතා මේ ගාථාව කීවේය.
පින්වත් රාජපුත්‍රය, මට පැවිද්ද රුචි වෙයි. ඔබ සමීපයෙහි මම ද පැවිදි වෙමි. පැවිදි වන්න යැයි මා කැඳවනු මැනවි.
එහි **තවන්තිකෙ** යනු ඔබ සමීපයෙහි යන අර්ථයි. ‘අව්හයස්ස’ එන්න පැවිදි වෙන්න කියා කැඳවීම යන අර්ථයි.
එවිට මහා බෝධිසත්ත්වයෝ මොහු දැන් පැවිදි කළ‍ෙම් නම් මාගේ මව්පියෝ මෙතනට නොයෙති. එයින් ඔවුන්ට ඉමහත් දුකක් වන්නේ ය. මේ රථය ද ආභරණ ද මෙහිම විනාශ වන්නේ ය. (නුඹ නුවරට නොගියොත්) ඒ (තේමිය කුමාරයා) එක් යක්‍ෂයෙකි. රථාචාර්යයාද මරා කා දැමූහ. මට නින්දාවකුත් වන්නේ යැයි සිතා, ‘රියැදුර, මේ රථය ද, ආභරණ ද ගෙනගොස් රජුට දී නයෙන් මිදී එව. එයින් මව්පියන්ටද වැඩක් වන්නේය කියා මේ ගාථාව කීහ.
රියැදුර, පැවිද්ද වනාහි ණය නැත්තන්ට මය. එම පැවිද්ද බුද්ධාදී ඍෂිවරු විසින් කරන ලදී. එබැවින් (පැවිදි වීමට) මේ රථය ගෙනගොස් දී ණය නැත්තෙක්ව එව.
එහි **එවං** යනු මේ කාරණය බුද්ධාදි සෘෂිවරු විසින් මනාකොට අගය කරන ලද්දක් බව දැක්වීමට යොදන ලදී.
රියදුරු, ඒ අසා ඉදින් මා නගරයට ගිය කල් මෙතෙම වෙනතක ගියේ නම්, මගෙන් තතු දැන පුත, මට දක්වව’ යි එන පියා මොහු නොදුටු කල්හි, මට දඬුවම් පමුණුවන්නේය. එබැවින් මොහුට ඔහුගේ ගුණම ගෙනහැර දක්වා බැහැර නොයන ලෙස ප්‍රතිඥාවක් ගනිමියි සිතා මෙසේ කීවේය.
උතුමාණෙනි, ඔබට යහපතක් වේවා. යම්හෙයකින් ඔබ ගේ වචනය මා ඉටු කරන්නේ ද ඔබ මාගේ ඉල්ලීම ද ඉටුකිරීම ද සුදුසුයි.
පිය රජතුමා කැඳවාගෙන එනතුරු මෙතැන්හිම සිටිනු මැන. ඔබගේ පියරජු දැක සතුටු සිත් ඇතිකර ගන්නේ නම් මැනවි.
ඉක්බිති මහසත් මෙසේ කීහ.
සාරථිය. ඔබ යමක් කියන්නේ නම් මම එය නොපිරිහෙළා ඉටු කරමි. මෙහි පැමිණෙන පියරජු දැකීමට මම ද කැමැත්තෙමි.
සබඳ (බරණැසට) ගොස් නැවත මෙහි එන්න. ඉන්පසු මා සමීපයෙහි නතර වෙන්න. සුවදුක් විචාල බව ඤාතීන්ට කියව. මව්පියන්ට මා වඳින ලද බව වචනයෙන් ප්‍රකාශ කරව.
මෙහි **කරොමිත්ත‍ෙ** ඔබගේ එම වචනය ඉටුකරමි යනුයි. එහි **සම්මනිවත්තස්සු** සබඳ එහි (බරණැස) ගොස් වහා අවුත් මෙහි නවතින්න යනුයි. **වුත්තොවජ්ජාසි** යනු මා විසින් කියූ ලෙස ඔබගේ පුත්‍ර තේමිය කුමාරයා ඔබට වඳින්නේය. යන්න වචනයෙන් කීමට නියම කළ බවයි.
ඉක්බිති රත්කෙලෙස් ගහක් මෙන් නැමී බරණැස්නුවර දෙසට හැරී, පසඟ පිහිටුවා වැඳ රියදුරාට යාමට අවසර දුන්නේය. ඔහු අවසර ලබාගෙන,
බෝසත්හුගේ පා අල්වා වැඳ පැදකුණු කොට රථයට නැගී රජගෙදර කරා ගියේ ය.
එම ගාථායෙහි **තස්ස** යනුවෙන් කියනු ලැබුවේ (ඒ) තේමිය කුමාරයාගේ පා අල්වා වැඳ රජගෙදර කරා ගිය බවයි.
ඒ වේලෙහි චන්ද්‍රා දේවිය, මගේ පුතාට කුමක් වීදැයි, සීමැදුරු කවුළුව රියදුරා පැමිණෙන දිසාව දෙස බලන්නී, තනිවම එන්නා වූ ඔහු දැක වැළපෙන්නට විය. ඒ බැව් ගෙනහැර දක්වමින් ශාස්තෘෘන් වහන්සේ මෙසේ වදාළ සේක.
ඒ මෑණියෝ හිස් වූ රථය හා එකලාව පැමිණි රියදුරු දැක කඳුළු පිරි දෙනෙතින් යුතුව හඬ හඩා රියදුරා දෙස බලන්නී (මෙසේ සිතුවාය.)
ඒකාන්තයෙන්ම මේ රියදුරා මාගේ පුතු මරා දමා එයි. ලොවට වැඩ සලසන (භූමිවද්ධනො) මපුතු මොහු විසින් මරා වළලන ලද්දේමයයි සිතමි.
මාගේ පුත්‍රයා මරා දමා එන්නා වූ මේ රියැදුරු දැක සතුරෝ එකහෙළාම සතුටු වෙති. වෛර කරන්නෝ ප්‍රීතියෙන් උද්දාම වෙති.
(එසේ) තනිව පැමිණි රියදුරු හා හිසේ රථය දැක කඳුළු පිරි දෙනෙතින් යුතුව හඬමින් මෙසේ ඇසුවාය.
මගේ පුතා ගොළුවෙකු ද කොරෙකු ද ඔහු වළලනවිට හඬා වැලපුණේද රියදුර මට එය කියව.
මා අසන දෙයට පිළිතුරු දෙව. ගොළුවෙකු කොරෙකු වූ ඔහුගේ අත්පා කෙසේ කඩා බිඳ දමා වැළලීද?
එහි **මාතා** යනු තේමිය කුමරුගේ මවයි. **‘පථව්‍යා භූමිවද්ධතො’** ලොවට වැඩ සිදුකරන මගේ පුතා ඒකාන්තයෙන් වළ දැමීද යන්නයි. **රොදන්ති පරිපුච්ඡතී** යනු රිය එක් පසෙක තබා රජ මිදුලට බැස වැඳවැටී එකත්පසෙක සිටියා වූ රියදුරාගෙන් ඇසූ බවයි. **කින්නු** යනු කිම මගේ පුතු ඒකාන්තයෙන් ගොළුවෙකු, පිළෙකු (කොරෙකු) වූයේදැයි (ඇසූ අයුරුයි) **නිහඤ්ඤමානො භූමියා** භූමියෙහි වළ දැමීදැයි වැළපුණු බවයි. **තං මෙ** මට ඒ සියල්ල නොවළහා කියව යනු සඳහා යෙදුනි. **විවජ්ජයී** මා නොමරවයි කීය. කෙසේනම් අත්පා ගසමින් එය වැළැක්වීද යන්න සඳහායි.
රියදුරු කියන්නේ;
ආර්යාවෙනි, ඔබ මට අභයදානය කරන්නේ නම් රාජ පුත්‍රයා සමීපයෙහි මා ඇසූ දුටු දේ ඔබට නොවළහා කියමි.
එහි **දජ්ජාසී** යනු දෙන්න යැයි කීමයි. (ඉල්ලීමයි) මෙහි දී රියදුරා (සිතුවේ) ඔබගේ පුතා ගොළුවෙකු හෝ කොර පිළුවෙකු නොව මිහිරි කතා ඇති ධර්ම කථිකයෙකැයි කීමෙහි නම් එසේ නම් කුමක් නිසා ඔහු එක්ක නොආවේදැයි කියා කිපුණු රජතුමා මට දඬුවම් කරන්නේය. එබැවින් අභය ඉල්ලා සිටිමියි සිතා කී බවයි.
ඉන්පසු චන්ද්‍රා දේවිය ඔහුට මෙසේ කීවාය.
හිතවත, ඔබට අභය දානය දෙමි. බිය නැතිව රජ කුමරා සමීපයෙහි ඇසූ දුටු දේ මට කියව.
ඉන්පසු රියදුරා මෙසේ කීවේය.
ඔහු ගොළුවෙකු හෝ කොරෙකු ද නොවේ. මනාකොට කතා කළ හැකි අයෙකි. රාජ්‍යය කිරීමට ඇති බිය නිසා බොහෝ රැවටීම් කර ඇත. ඔබගේ වචන නො කළේල.
ඔහු පෙර රාජ්‍ය කළ ආත්මයක් සිහිපත් කර, එහි රාජ්‍යය කොට බියජනක නිරයට පැමිණි බවද සිහි කරයි.
ඔහු එම අත්බැව්හි අවුරුදු විස්සක් රාජ්‍යය කොට ඇත. පසුව අවුරුදු අසූදහසක් මුලුල්ලෙහි නිරයෙහි පැසුණේලු.
එසේ රාජ්‍ය කිරීම ගැන භීතියට පත්වූ හෙතෙම මා අභිෂේක නොකරත්වායි සිතා මව්පියන් හමුයෙහි එදා කතා නොකෙළේය.
ආරෝහ පරිණාහ සම්පත්තියෙන් යුතු හෙතෙම ඇදහිය හැකි කතා ඇත්තේය. ප්‍රඥාවන්ත ය. සුගති මගෙහි පිහිටියේය.
රාජපුත්‍රය, ඉදින් ඔබ පුතු දකිනු කැමැති නම් ‘තේමිය කුමරා මගේ ඉල්ලීමට අනුව කිසියම් තැනක රැඳී සිටින්නේනම් එතනට ඔබ පමුණුවමි.
එහි **විස්සට්ඨ වචනො** යනු නිරවුල් වචනයි. **ආලයෙබහූ** යනු ඔබලාට බොහෝ වංචා කළේ ය යනු දැක්වීමයි. **පඤ්ඤො** යනු ප්‍රඥාවන්තයාය. **සචෙ ත්‍වං** ඉදින් ඔබ යනුයි. **යත්‍ථ සම්මතී** ඔබගේ පුතු මට වූ පොරොන්දු අනුව යනක සිටීද එතනට පමුණුවමි. පමානොව ඉක්මනට යාම සුදුසුය යන්නයි.
තේමිය කුමරා රියදුරු පිටත්කර යවා පැවිදිවනු සිත් ඇති විය. ඔහුගේ එම සිත දැනගත් සක්දෙවිඳු, විස්කම් දෙව්පුතු අමතා, දරුව තේමිය කුමරු පැවිදි වනු කැමැත්තෙන් සිටී. ඔහුට පන්සලක් හා පැවිදි පිරිකර මවා එවයි කියා පිටත්කර එවීය. ඔහු හොඳයැයි පිළිගෙන වෙළවිව අවුත් යොදුන් තුනක් වූ වන ගහණයක රාත්‍රිස්ථාන, දිවා ස්ථාන, පොකුණු, වැසිකිලි ආදිය ද පලබර ගස්වැල් ද ආශ්‍රයක් ද පැවිදි පිරිකර ද මවා තමන් සිටි (දෙව්ලොවට ම) තැනටම ගියේය.
මහසත් එය දැක ශක්‍රයා විසින් දෙන ලදැයි දැන පන්සලට පිවිස ඇඳුම් ඉවත්කොට රන්වැහැරි සිවුරු හැඳ පෙරව, අඳුන් දිවිසම් ඒකංසකොට පොරවා ජටාමඬුලු බැඳ කාචය(මල්ල) උරයක එල්ලාගෙන සැරයටිය ගෙන පන්සලින් නික්ම පැවිදි රුවින් සමුපේතව ඔබමොබ ඇවිද බලන්නේ කොපමණ සැපයක්දැයි උදන් ඇනීය. පසුව පන්සලට පිවිස දඬු ඇඳෙහි හුන්නේ බවුන් වඩා පස් අභිඥාවන් උපදවාගෙන සවස්කළ පන්සලින් නික්ම සක්මනෙහි කෙරවල පිහිටි කරගසින් කොළ ස්වල්පයක් කඩාගෙන ශක්‍රයා විසින් දුන් පාත්‍රයෙහි බහා, ලුණු දෙහි, මෝරු නැති, ගින්නෙන් උණුනොකළ පානයක් සකස්කොට අමාවක් බොන්නා සේ තුටුසිතින් පානය කළේය. පසුව සිව් බඹවිහරණ වඩමින් එහි හුන්නේය.
කසී රජද සුනන්දගේ බස් අසා, සේනාධිපතියා අමතා ගමන සංවිධානය කිරීමට නියෝග කළේය.
රථයට අශ්වයින් යොදන්න. ඇතුනට නත්‍යානුපකරණ (නෙත්තිමාලා බඳින්න) පළඳවන්න. හස්ත්‍යාභරණ පළඳවන්න. ජයසක් පනාබෙර නාද කරවන්න. එකැස් බෙර වයන්න.
රණබෙර වයත්වා. මිහිරිකොට මිහිඟුබෙර වයත්වා. පුතුට කරුණු පැහැදිළි කිරිමට යන මා සමග ගම් නියම්ගම් වැසියෝ ද පැමිණෙත්වා.
ඇතුළු නුවර වැසියෝ ද, කුමාරයෝ ද වෛශ්‍යයෝ ද බමුණෝ ද පුතුට කරුණු කියා අවබෝධය ලබාදීමට යන මා සමග යාමට යානාවන් යොදත්වා.
ඇතරුවෝ ද අසරුවෝ ද රථකාරකයෝද පාබලයෝද වහා යානාවන් යොදාගෙන පුතුට සංවේදනය කිරීමට යන මා සමග පැමිණෙත්වා.
රැස්වූ ජනපදවාසීන්ට ද නියම්ගම්වාසීන්ට ද වහාම යාමට යානාවන් යොදත්වා.
එහි **උදීරයන්ත** යනු නාද කිරිමයි. **වදන්තු** යනු වාදනය කිරීමයි. **එකපොක්ඛරා** යනු එකැස් බෙරයි. **සන්නද්ධා** යනු මනාකොට (බෙර) මුසන්තත්‍වා (හෙවත් සුසරකොට) යනුයි. **වග්ගු** යනු මිහිරි ලෙස ස්වර ගැන්වීම (හෙවත් සුසර කිරීම) යි. **ගචඡන්ති** (මෙහි) යන්නෙමි යන අරුති. **පුත්තනිවේදකො** යනු පුතාට නිවේදකයෙක්ව (කරුණු අවබෝධ කරන්නෙක්) වීමයි. (එසේ ගොස්) ඔහුට අවවාද කොට මාගේ අදහස් (හරියැයි) ඒත්තු ගන්වා එතැනදීම ඔහු රුවන් සමූහයක් මත වඩාහිඳුවා අභිෂේක කොට ගෙනඒමට මම යන්නෙමි යන අභිප්‍රායයෙන් මෙසේ කීවේය. **සමාගතා** යනු රැස්වෙත්වා යන්නයි.
මෙසේ රජු අණකළ කල්හි රියදුරු විසින් අසුන් යෙදූ රථය රජගෙදර දොරටුවෙහි තබා රජතුමාට දැන්වීය. ඒ බව දැක්වීමට මෙසේ කීවේය.
රියදුරෝ ඉක්මනින් ගමන් යන සෛන්‍ධව අසුන් යෙදූ රථ රජමැදුරට පැමිණ වූහ. දේවයන් වහන්ස, අශ්වයින් රථවල යොදවන ලදැයි පැවසූහ.
එහි **අස්සෙ** යනු සෛන්‍ධව කුලයෙහි ඉක්මන් ගමන් ඇති අශ්වයින් යෙදුවේය. **සාරථි** රියදුරන්ය. **යුත්තෙ** යනු රථයෙහි යෙදූ බවයි. **උපගඤ්ජු** යනු ඒ (රියදුරන්) අනුස් යෙදූ රථ ද රැගෙන පැමිණි බවයි. එසේ පැමිණ දේවයන් වහන්ස, අපි අසුන් රියවල යෙදුවෙමු. (ඈදුවෙමු) යැයි දන්වා සිටියහ.
ඉක්බිති රජතුමා කීහ.
‘තර අශ්වයන් වේගයෙන් නොදුවති. කෙට්ටු අශ්වයෝ ශක්තියෙන් හීනය. එබඳු අශ්වයින් යොදා නොගන්න.’
රියදුරෝ කීවාහුය.
‘කෙට්ටු හා මහත අශ්වයින් හැරදමා සුදුසු අශ්වයෝම යොදන ලද්දේය.
ජවබල සම්පන්න අසුන් යෙදූ බව මින් කියැවිණි.
රජතුමා පුතු සමීපයට යාම සඳහා සිව්වනක් පිරිස ද බලඇණි අටළොසක් සහිත සියලුම බල සෙනඟ ද කැඳවූහ. ඔවුන්ට රැස්වීමට තෙදිනක් පමණ ගතවිය. ඉක්බිති සිව්වන දිනයේ ගෙන යා යුතු දෙය ගෙන අසපුව වෙත ගියේය. පුත්කුමරු විසින් පියරජතුමා ඇතුළු පිරිස සතුටින් පිළිගෙන පිළිසඳරෙහි යෙදුණි. එම අවස්ථාව මනාලෙස දක්වනු පිණිස භාග්‍යවතුන් වහන්සේ මෙසේ වදාළහ;
ඉන්පසු රජතුමා තමාට යාමට සුදුසු රථයකට නැග සියල්ලෝ මා සමග එත්වායි අන්තඃපුරයට කීවේය.
වල්විදුනාවද, නළල්පටද, කඩුවද සෙස්සත හා රන්මිරිවැඩි සඟලද රථයේ තැබීමට අණකොට තමන් සර්වාභරණයෙන් සැරසුණේය.
ඉක්බිති රජතුමා, රියදුරා පෙරටු කොටගෙන තේමිය කුමරු යම් තැනකද එතැනට පැමිණියේය.
තේජසින් දිලිහෙමින් ක්‍ෂත්‍රිය සමූහයා පිරිවරාගෙන එන්නා වූ ඒ පියරජු දැක තේමිය කුමරු මෙසේ කීවේය.
පියාණෙනි, ඔබේ සුවදුක් කෙසේද? ලෙඩක් දුකක් නැද්ද? මාගේ මෑණිවරු රාජ කන්‍යාවෝ නිරෝගීව සිටීද?
පුත, මම සුවසේ වෙසෙමි. ලෙඩක් දුකක් නැත. ඔබගේ මව්වරුද සියලුම රාජ කන්‍යාවෝද සුවසේ වෙසෙති.
පියාණෙනි, ඔබ මත්පැන් බොන්නේ නැද්ද? ඔබට සුරාව අප්‍රියද? ඔබ සත්‍ය ධර්මයෙහි පිහිටා කටයුතු කරන්නේද? සිත දානය සඳහා යොමු වන්නේද?
පුත, මම මත්පැන් බොන්නේ නැත. සුරාව මට අප්‍රියය. සත්‍යය ධර්මයෙහි පිහිටා කටයුතු කරමි. දානයෙහි මගේ සිත ඇලුණේ වේ.
ඔබගේ වාහනවල යොදන ඇත්, අස් ආදීහු නිරෝගද? උන් ඔබ හොඳින් උසුලාගෙන යන්නේද? ශරීරයට තැවීමක් ගෙන දෙන රෝග ඔබට ඇත්තේද?
පුත්‍රය, මාගේ වාහනවල යොදන ඇත්, අස් ආදී සතුන් නිරෝගය. හස්ත්‍යාදීහු මා හොඳින් උසුලාගෙන යති. ශරීරය තවන කිසිදු ව්‍යාධියක් මට නැත.
පියාණෙනි, ඔබගේ පසල්දනව් වැස්සෝ සමෘද්ධ වූවෝ ද ඔබගේ රටමැද වූ ගම් නියම්ගම් වැස්සෝ සමෘද්ධිමත්හුද? ඔබගේ අටුකොටු ධන ධාන්‍යයෙන් පිරි ඇත්ද? භාණ්ඩාගාරය ධනයෙන් පිරි ගොස්ද?
පුත, මාගේ පසල්දනව් වැස්සෝ සමෘද්ධිමත්හුය. රට මැද බොහෝ වූ ගම්නියම්ගම් ඇත. මාගේ සියලු අටුකොටු ධන ධාන්‍යයෙන් පිරී ගොස්ය.
මහ රජ, ඔබගේ පැමිණීම යහපත්ය. අයහපත් නොවේ. රජතුමා යම්තැනක වාඩිවිය යුතුද එතැනට සුදුසු පර්යංකයක් පනවත්වා.
එහි **උපධිරථ මාරුය්හ** ස්වර්ණමය පාත්‍රතාවෙන් රථයට නැගීම යන්නයි. මේ ගාථාවේ ඉතිරි පද තුනෙන්, පුතුට එහිදීම අභිෂේක කිරීම පිණිස පංචරාජ කකුධ භාණ්ඩයන් ගෙන යායුතු බව අණකරමින් කී බවයි. **උපාගඤ්ජ** යනු පැමිණි බවයි. **කායවෙලායා** මහසත් හට කරකොල තබාවා ගැනීමට ගතවූ කාලයයි. **ජලන්තමිව** යනු රාජ තේජසින් බැබලුණා සේ පෙණුනු බවයි. **ඛත්තසංඝනී පරිබුල්හා** යනු කථාවට උදව් පිණිස ක්‍ෂත්‍රිය අමාත්‍යවරු පිරිවරා සිටි බවයි. **එත්‍රදබ්‍රවී** මෙසේ කීවේය. ආරක්‍ෂක භටයින් ඈතින් නවත්වා පාගමනින් අවුත් වැඳ සිට පිළිසඳර කතා කරන්නේ මේ වචන කියූ බවයි.
**කුසලං අනාමයං** දෙදෙනාම සුවදුක් විමසීමයි. **කච්චිස්සමජ්ජනො** සුරාව නොබොන්නෙක්ද? මත්වන දෑ නොබොන්නේ දැයි ඇසූ අයුරුයි. **අප්පමජ්ජො** යනුද එයටම අපර පාඨයකි. කුසල කර්මයන් ප්‍රමාද නොවන්නේයැ යනු එහි අර්ථයයි. **සුරමප්පියංති** සුරාපානයට අප්‍රිය බවයි. **සුරමප්පියා** යනු ද එයටම පාඨයකි. **ධම්මෙති** දශවැදෑරුම් රාජධර්මයි. **යොග්ගා** යනු වියගසෙහි ඈදනු ලබන අශ්වගොන් ආදී සතුන්ය. **කච්චිවහන්ති** නිරෝගිව වෙසෙත්ද යනුයි. **වාහනන්ති** ඇත් ආදී සියලු වාහනයෝයි. **සරීරස්සු පතා පනා** යනු ශරීරයෙහි පවතින (සාමාන්‍ය) උෂ්ණත්වය වැඩි වූ උෂ්ණකාරක තත්ත්වයක් යනුයි. **අන්තා** යනු ප්‍රත්‍යන්ත ජනපදයි. **ඨිතා** යනු සමෘද්ධිමත්, ආහාරයෙන් සුලභ ඉතා උසස් දිවිපැවැත්මයි. **මජ්ඣෙච** යනු රට මැදයි. **බහලා** ගම්නියගම්වලින් ගහණ වූ වාසභූමි ප්‍රදේශයයි. **පටිසන්‍ථත** හාත්පසින් ආවරණය වූ ආරක්ෂා වූ හෝ සපිරුණු බවයි. **නිසක්කතීති** යනු කිසියම් ආසනයක රජු අසුන් ගන්නේ ද එබඳු රජුට සුදුසු අසුනක් පැනවීම යන්නයි.
රජු මහසත්හට ඇති ගෞරවය නිසා ආසනයෙහි හිඳගත්තේ නැත. ආසනයක වාඩි නොවන්නේනම් කොළඅතු ගොඩක් අසුනක් ලෙස සැකසීමට බෝසත් නියෝග කළ මේ ගාථාව කීවේය.
මොනවට පැනවුණු මේ කොල ඇතිරියෙහි සිටින ඔබ මෙයින් ජලය ගෙන පාසේදුව මැනව යි (තේමිය කුමරු) කීහ.
එහි **නියතො** මනාකොට පනවන ලද බවයි. **එත්තො** යනුවෙන් පරිභෝගයට ගන්න ජලය දැක්වීමට කී බවයි.
රජතුමා ගෞරවය නිසා කොල අසුනෙහි ද නොඉඳ බිම ඉඳගත්තේය. මහසත් පන්සල තුළට ගොස් අර කරකොළ වතුර ගෙනවිත් රජතුමාට එයින් සංග්‍රහ කරන්නේ මේ ගාථාව කීහ.
මහරජ, ලුණු නැතිව තැම්බූ මේ කරකොල වතුර මාගේ ආහාරය වෙයි. මහරජ, එය පානය කරන්න. මෙහි පැමිණි තැනැත්තේ මාගේ ආගන්තුක සත්කාරයට සුදුසු වෙයි.
ඉක්බිති රජතුමා කීහ.
පුත, මම කොළ අනුභව කරන්නෙක් නො වෙමි. එය මාගේ ආහාරය නොවේ. මම පිවිතුරු මස් සහිත ඇල්හාලේ බත අනුභව කරමි.
එහිදී ‘**නචාහං’** යනුවෙන් මම කොළ අනුභව නොකරන බව පවසා,
එම ආහාරය ප්‍රතික්‍ෂේප කොට තමන් ගන්නා ආහාර හුවා දක්වා ඔහු මහත් හට ගෞරවයෙන් කොල ටිකක් අල්ලට ගෙන පුත්‍රය, ඔබ මෙබඳු ආහාර අනුභව කරන්නේදැයි කියා පුතු සමග සාමීචි කථාවට පිළිපන්නේය. එවේලෙහි චන්ද්‍රා දේවිය අන්තඃපුර ස්ත්‍රී ද පිරිවරා අවුත් තම අදරැති පුතුගේ පා අල්වාගෙන වැඳ කඳුළු පිරි දෙනෙතින් යුතුව එකත්පසෙක සිටියාය. රජතුමා, පින්වතිය, පුතා බුදින ආහාර බලන්නැයි කියා (කර) කොල ටිකක් ඇගේ අතෙහි තැබීය. අනෙකුත් ස්ත්‍රීන්ටද ටික ටික දුන්නේය. ඒ සියලු දෙනා ස්වාමීනි, (තේමිය පුතු) මෙබඳු ආහාර වැළඳීමට පටන්ගෙන ඉතා දුෂ්කර ජීවිතයක් ගත කරන්නේයැයි කියා වැඳගෙනම සිටියාහුය. රජතුමා ද තම පුතුගේ ආහාරය ගැන පුදුමයට පැමිණ මට එය පැහැදිලි කර දෙන්නැයි ගාථාවක් කීවේය.
පුතැ, එකලාව රහසිගතවැ මෙබඳු ආහාර අනුභව කරන්නන්ගේ ශරීර වර්ණනා කෙසේනම් ප්‍රසන්න වේදැයි පුදුමයක් ඇතිවේ.
එහි **චක්කං** යනු පුත තනිව රහසිගතව සිටින (ඔබ) මේ ආහාරයෙන් යැපෙන බව දැක මට පුදුමත් ඇතිවිය. (යන්න දැක්වීමට යෙදූ පරිදියි) **එදිසං** යනු මෙබඳු ලුණුඇඹුල් නැතිව සකස්කරන ලද පලාකොල අනුභව කරන්නන්ගේ කෑම කාරණයකින් ශරීරය වර්ණවත් වන්නේදැයි ඇසීමට මෙය කීහ.
එසේ අයැද සිටි රජතුමාට බෝසත් මෙසේ කීහ.
මහරජ, මනාව අතුරන ලද තණ ඇතිරියෙහි හුදකලාවැ වැද හොවමි. එසේ එකලාව වැදහෙවීමෛන් මාගේ ශරීර වර්ණය ප්‍රසන්න වේ.
මහරජ, කඩු මැද හාත්පස වටකරගත් ආරක්‍ෂකයෝ මට නැත. එනිසා මම සුවසේ සයනය කරමි. එයද මගේ ශරීර වර්ණය ඇතිවීමට හේතුවේ.
පසුගිය දේවල් ගැන සිතා නොතැවෙමි. අනාගත දේවල් ගැන සිතා නොතැවෙමි. ඒ වෙලාවට ලැබුණ දෙයින් සතුටු වෙමි. මෙයද ශරීර වර්ණනය ඇතිවීමට හේතුවකි.
ඉකුත් (නොලද/නොකළ) දේවල් ගැන තැබීමෙන් අනාගතයෙහි ලබාගන්නෙමැයි ලෝබයෙන් පසුවීමත් නිසා මෝඩයෝ, සිඳින ලද සිල්වත් බටදණ්ඩක් මෙන් තැවෙති.
මෙහි **නෙත්තිංසබද්ධ** යනු කඩුදැරීමයි. **රාජරක්ඛං** යනු රජු රකින්නෝයි. **නප්පජප්පාමි** නොපතමියි යනුයි. **හරිතො** යනු අව්වේ ලෑමෙන් කොලපැහැය ඉවත්කළ බටදණ්ඩක් මෙන් යනුයි.
රජතුමා මෙහිදීම මොහු රාජ්‍යයෙහි අභිෂේක කොට කැඳවාගෙන යන්නෙමියි සිත රජකම ගැන අදහස් දක්වන්නේ මෙසේ කීහ.
පුත, මම තොපට ඇත් ඇණියක් ද රිය ඇණියක් ද සන්නද්ධ පාබල ඇණියක් ද රම්‍ය වූ නිවාස ද ඔබට දෙමි.
පුත, ඔබට සර්වාලංකාරයෙන් විභූෂිත වූ අන්තඃපුරයක් ද දෙමි. ඒවා පරිභෝග කරන්න. ඔබ අපගේ රජු වන්න.
පුත, නැටීමෙහි, ගැයීමෙහි දක්‍ෂ වූ හික්මුණා වූ චතුර (දක්‍ෂ) වූ ස්ත්‍රීහු තොප කාමයෙහි සිත් අලවන්නාහුය. මේ අරණ්‍යයේ කුමක් කරන්නේද?
පුත, වෙනත් රජවරුන් ගේ රූපත් කන්‍යාවන් ඔබට ගෙන එන්නෙමි. ඔවුන් සමග වැස පසුව පැවිදිවන්න.
පුත, තෙපි තරුණයෙකි. යෞවනය උපතින්ම නවයොවුන් වියෙහි පසුවන්නෙහිය. පින්වත, රාජ්‍ය කරව අරණ්‍යයෙහි කුමක් කරන්නේ ද?
එහි යුද්ධ ඇතුන් දසදෙනෙකුගෙන් යුක්තවූයේ ඇත් බල ඇණියක් නම් වේ. එපමණ යුධ රථවලින් යුක්තවූයේ රථ බලඇණියකි. **වච්චිනො** යනු සන්නාහ සන්නද්ධ යුදසරඹ මනාව දත් යෝධයෝය. **කුසලා** යනු ස්ත්‍රිය විසින් දතයුතු විශේෂ වූ හැකියාවන්ගෙන් ශික්‍ෂිත වූ බවයි. **චතුරිත්‍ථියො** යනු දක්‍ෂ වූ නාගරික කාන්තාවෝය. **පරිරාජූහි තෙකඤ්ඤා** නැවත වෙනත් රාජ කන්‍යාවෝ ද ඔබ සඳහා ගෙන එන බවයි. **යුවාති** යොවුන් බවට පත් තැනැත්තාය. **දහරො** යනු තරුණයාය. **පධමුප්පත්තිතො** උපතින් ප්‍රථම යොවුන් වයසේ සිටින්නා යනුයි. **සුසු** යනු ඉතාමත් තරුණ බවයි.
මෙතැන් සිට බෝසතාණන්ගේ ධර්ම දේශනයයි.
මහරජ, තරුණ කාලයෙහිම බ්‍රහ්මචර්යාවෙහි හැසිරිය යුතුය. බඹසර හැසිරෙන්නහුම තරුණ වන්නේය. තරුණයාටම පැවිද්ද සුදුසු වේ. මෙය සෘෂීහු විසින් වර්ණනා කරන ලද්දේ වේ.
තරුණ වූයේ බ්‍රහ්ම චර්යාවෙහි හැසිරෙන්නේ ය. බ්‍රහ්ම චර්යාවෙහි හැසිරෙන්නා තරුණ වේ. මම බ්‍රහ්ම චර්යාවෙහි හැසිරෙමි. මට රාජ්‍යයෙන් වැඩක් නැත.
මැණියෙනි, පියාණෙනි, ප්‍රියතෙපුල් කියන්නා වූ, දුකසේ ලබාගන්නා වූ ප්‍රිය පුතුන් මහළුවියට නොපැමිණම මැරෙනු දැක ඇත්තෙමි.
තරුණ වූ මනා පෙනුමැති කුමරියන් කඩාදමන උණ කිළිල්සේ මාරයා විසින් ජීවිතය සිඳලූ බව දුටුවෙමි.
තරුණ වූ ස්ත්‍රීහුද පුරුෂයෝද මරණයට පැමිණෙන්නේම වේ. එබඳු ජීවිතයක් (ගතකරන බව දත්) කවර නම් පුරුෂයෙක් මම තරුණයෙමියි විශ්වාස කරන්නේ ද?
වළ දිය සිඳී යාමෙන් මාළුන්ගේ මරණය වන්නාසේ දිවා රෑ ඉක්ම යන කල්හි ආයුෂ අඩුවන්නේ නම් කවර නම් තරුණ භාවයක්ද?
ලෝ වැසි තෙමේ නිරන්තරයෙන් පහරන ලද්දේ වේ. නිරන්තරයෙන් පිරිවරන ලද්දේ වේ. ආයුෂ දිව රෑ නිරතුරුවම ඉවත වන කල්හි මා රාජාභිෂේක කරන්නේ කුමකටද?
කාසි රාජතුමා කීහ;
කවරෙකු විසින් ලෝවැසි සත්ත්වයෝ වැඩබලන්නේද කවරෙකු විසින් පිරිවරන ලද්දේද කුමක් නම් නොසිස්ව ගෙවී යන්නේ ද පුත්‍රය, මම අසමි. එය මට කියව.
බෝසත් තෙමේ කීහ;
ලෝවැසියා මාරයා විසින් මැඩලනු ලබන්නේය. ජරාව පිරිවරකොට ඇත්තේය. කවරෙක් නම් (ආයුෂයෙන්) නොසිස්ව යෙදේද? මහරජ, එය එසේ දැනගනුව.
යම්සේ නූල් යෙදවූ කල්හි (රෙදි වියන යන්ත්‍රයෙහි) රෙද්දෙහි ඇතැම් කොටස් වියනු ලැබේද ඉතිරිය ස්වල්ප වන්නේ ද එසේ සත්ත්වයින්ගේ ජීවිත ද දවසින් දවස ස්වල්ප වන්නේ ය.
යම්සේ පිරුණු දිය පහර ඉවුරේ වූ වෘක්‍ෂයන්ගේ මුල් සෝදා පෙරළාගෙන බැස යන්නේ ද එසේ සත්ත්වයෝ ද ඒකාන්තයෙන් ජරාමරණ දෙකින් ගසාගෙන යනු ලබන්නෝය.
යම්සේ පිරුණු දිය පහර බැස යනුයේ දෙගංබොඩ ඇති ගස්වල මුල් සෝදා පෙරළාගෙන යන්නේද එසේ සත්ත්වයෝ ද ජරාවෙන් වර්ණයෙන් ඒකාන්තයෙන් ගසාගෙන යනු ලබත්.
එහි **බ්‍රහ්මචරියා යුවාසියා** යනු බ්‍රහ්මචර්යාව තරුණ බවට හේතු වන්නේය යන්නයි. **ඉසිහි** බුද්ධාදීනුයි. **රජ්ජ‍ෙතමත්‍ථිකො** යනු රාජ්‍යයෙන් වැඩක් ඇති බවයි. **අම්මතාතවදන්ති** මෑණියෙනි, පියාණෙනි, යන (ආදර) තෙපුල් බිණීමයි. **පලුග්ගං** මාරයා විසින් සිඳ දැමීමයි. **යස්ස රත්‍යාවිවසන‍ෙ** මහරජ, යම්කලෙක මව්කුස පිළිසිඳ ගත්තේ ද එතැන් පටන් රෑ දවල් ඉක්ම යෑමෙන් අල්ප ආයුෂ වන්නේය යනු දැක්වීමයි. **කොමාරකං** යනු දිවා රෑ ආයුෂ ඉක්මවන කල්හි (කුමාර) තරුණ භාවයෙන් ඇති ඵලය කුමක්ද යන්නයි.
**කෙන මබ්භාහතො **කවරෙකු විසින් පහරන ලද්දේද (ලෝවැසියා කවරෙකු විසින් මරණය කරා පමුණුවන්නේ ද) යන මෙය සැකෙවින් කී අර්ථය නොදත් රජු විසින් (පැහැදිලිව දැනගැනීම සඳහා) ඇසූ අයුරුයි. **රත්‍යො** රාත්‍රිය යනු මේ ලෝවැසි සතුන්ගේ ආයුෂද වර්ණයද බලයද නොනැවතී සුණු කෙරෙමින් (රාත්‍රීහු/කාලය) ඉක්ම යන බවයි. **වෙතබ්බං** යනු දතයුතු බවයි. (මෙහි රෙදි වියන යන්ත්‍රයෙහි උපවියනය හෙවත් ඉද්දට (සැටලයට බොබියට) යෙදු නූල් ඇති තාක් රෙද්ද විය‍ෙන්නා සේ සත්ත්ව ජීවිතයද ගෙවීයන බව හෙවත් මරණය කරා ගෙනයන බව දැනීම මෙයින් අදහස් කරන ලදී. **නුපනිවත්තතී** ඒ ඒ ක්‍ෂණයන් ගතවූ කල්හි ගතවුණාව වේ. එය නැවත ආපසු හැරීමක් නැවතීමක් නැත. **වහෙරුක්ඛූපකූලජෙ** මුල් (බිස්ස) සහිත (ගඟ දෙපස ඉවුරේ) ගස් ජලපහරින් ගසාගෙන යාමයි.
රජතුමා මහසත්හුගේ එම ධර්ම දේශනාව අසා ගිහිගෙයි විසීමෙහි කළකිරුණේ, පැවිදිවනු කැමැතිව, ‘මම නැවත නුවරට නොයමි. මෙහිදීම පැවිදි වෙමි. ඉදින් මපුතු නුවර යන්නේනම් සේසත (රජකම) මොහුට දෙමි’යි සිතා එය විමසීම සඳහා නැවතත් රාජ්‍ය පැවරීම සඳහා මෙසේ කීහ.
පුත, ඇත් සේනාවක් ද රථ සේනාවක් ද සරසන ලද අස් සේනාවක්ද පාබළ සේනාවක් ද මනරම් නිවසක් ද මම තොපට දෙමි.
පුත, සියලු බරණින් සැරසුණු අන්තඃපුරයක් ද තොපට දෙමි. ඔවුන් පරිභෝග කරන්න. ඔබ අපගේ රජ වන්න.
නෘත්‍යගීතයෙහි දක්‍ෂ වූ හික්මුණා වූ චතුර වූ ස්ත්‍රීහු ඔබ කාමයෙන් තෘප්තිමත් කරනු ඇත. (එබැවින්) මේ කැලයෙහි විසීමෙන් ඇති ප්‍රයෝජනය කුමක් ද?
මනාකොට සරසන ලද රූපත් ප්‍රත්‍යන්ත රජවරුන්ගේ රාජකන්‍යාවෝ තොපට ගෙන දෙන්නෙමි. ඔවුන්ට දරුවන් ලබා දී පසුව පැවිදි වන්න.
පුත, ඔබ යොවුන්ය. තරුණ වයසෙහි පසුවන්නෙහිය. උපතින් පළමු වියෙහි සිටින තරුණයෙකි. පින්වත, රාජ්‍ය කරව. අරණ්‍යයෙහි කුමක් කරන්නේද?
පුත, ධාන්‍යයෙන් පිරුණු අටුකොටු ද (මුතු මැණික් ආදී) ධනයෙන් පිරුණ ගබඩාද වාහනද බලසෙනගද මනරම් නිවෙස්ද යන සියල්ල ඔබට දෙමි.
පින්වත, මිහිරි කතා ඇති රාජ කන්‍යාවන් විසින් පිරිවරණ ලද්දේ දාසි සමූහයා විසින් පිරිවරණ ලද්දේ රාජ්‍ය කරව. මේ කැලයෙහි කුමක් කරන්නේ ද?
එහි **ගොමණ්ඩ පරිබ්බූළ්හො** යනු මනා තෙපුල් ඇති රාජ කන්‍යාවන් මණ්ඩලාකාරව (වට දෙක තුනකින් යුක්තව) පිරිවරණ ලද බවයි.
ඉක්බිති මහසත් රාජ්‍ය කිරීමෙහි ඇති අනර්ථකාරීභාවය දක්වමින් මෙසේ කීහ.
විනාශ වන්නා වූ යම් ධනයකින් වැඩක් නැත. මැරෙන්නා වූ භාර්යාවන්ගෙන් වැඩක් නැත. මනා වූ චරිතවත් භාවයෙන් යුතු, තරුණ බව මරණය විසින් මැඩලන්නේ නම් (එබඳු යොවුන් බවෙන්) ඇති වැඩය කුමක්ද?
එබඳු ජීවිතයක කවර ඇල්මක්ද? කවර කෙළිලොල් බවක් ද පස්කම් රසයෙහි කවර ඇල්මක්ද? කුමක් සඳහා ධනය සොයන්නේද? මට අඹුදරුවන්ගෙන් කවර වැඩක්ද? මහරජ, මම බන්‍ධනයන්ගෙන් මිදුනේ වෙමි.
මට මරණය පමා නොවන්නේ යැයි මම දනිමි. එසේ මරණය විසින් මැඩලන ලද්දා වූ මට පංචකාම සම්පත්තියෙහි කවර ඇල්මක්ද? කෙබඳු ධන රැස්කිරිමක්ද?
පැසුණු ගෙඩි කෙබඳු මොහොතක පතිත වේදැයි කිව නොහැක්කා සේ උපන් මනුෂ්‍යයාට නිතරම මරණ භය පැමිණේ.
උදේ දුටු බොහෝදෙනා හවස නොදක්නා ලැබේ. සවස දුටු බොහෝ දෙනා උදේ නොදක්නා ලැබේ.
අද අදම වීර්ය කටයුතුය. හෙට මරණය වන්නේයැයි කවරෙකු දන්නේද? මහාසේනා ඇති ඒ මාරයා සමග අපගේ පොරොන්දුවක් නැත.
සොරු ධනය පතති. මහරජ, මම ඒ බන්‍ධනයෙන් මිදුනෙමි. මහරජ එන්න. මාගේ වචන පිළිගන්න. මම රාජ්‍යයෙන් ප්‍රයෝජන ලබන්නෙක් නොවෙමි.
එහි **යං ජීය්‍යෙථා** යනු කුමක් සඳහා මට ධනය ගැන කියන්නේද? යම් ධනයක් ක්‍ෂය භාවයට පත්වන්නේද, යම් ධනයක් ක්‍ෂයභාවයට පත්වන්නේද, එසේ වූ කල්හි ධනය පුද්ගලයා හැර යනු ලබන්නේ වේ. පුද්ගලයා විසින් ද (මරණයට පැමිණීමෙන්) එම ධනය අත්හැර යන්නේය. මෙසේ හැමතැනම ක්‍ෂය වීම කරා යන්නෝය. එබඳු ධනය ගැන මට කියන්නේ කුමකටද? **කිංභරියා** යම් භාර්යාවක් මා ජීවත්ව සිටියදීම මැරී යන්නේ නම් එම භාර්යාවන් පැතීම නිෂ්ඵල දෙයකි. **චිණ්ණෙනා** මනා චරිතයෙන් යුතු බවයි. හෙවත් පුරුදු කරන ලද මනා චරිත ලක්‍ෂණවලින් යුක්ත වීමයි. **තත්‍ථා** යනුවෙන් මෙහි අදහස් කරන ලද ලෝකයෙහි හැමකල්හි පවතින ජරා, මරණ ස්ථිරභාවයන්ය. **කානන්‍දි** කවර නම් සතුටක්ද යනුයි. **කිඩ්ඩා** යනු ක්‍රීඩාවන්ය. **රතී** යනු පංචකාම ගුණයෙහි ඇලීමයි. **බන්‍ධනා** යනු කාම තෘෂ්ණාවෙන් ඇතිවූ බැඳීම්ය. **මුත්තොස්මි** ධ්‍යාන බලයෙන් බැඳුණු බැවින් මෙසේ මිදුනේ වෙමියි කීහ. **මච්චුමෙ** මාරය, මා කරා නොපමාව එයි යනුයි. මාරයා මා නැසීම පිණිස මොහොතක් පාසා මා කරා ළඟා වන බව දනිමි. එසේ වූ ඔබ මාරයා විසින් මැඩගෙන, යටපත් කරගෙන සිටින්නහුට ධනයෙහි ඇල්මක් කුමටද? **නිච්ච** යනු නිතරම යනුයි. මෙහි නිතරම යනුවෙන් අදහස් කළේ උපන්දා සිට මරණය දක්වා පවතින භයයි.
**ආතප්ප** යනු කෙලෙස් තවන වීර්යයයි. **කිච්චං** යනු කළයුතු දේය. **කොජඤ්ඤා මරණංසුඛෙ** හෙට මැරෙයිද? ජීවත්වෙයිදැයි දන්නේ කව්ද යනුයි. **සංඛගරං** යනු සංකේතයයි. **මහා සෙනෙනා** යනු පස්විසි භය දෙතිස් කම්මකරණා, අටඅනූවක් රෝග ආදී වශයෙන් වූ මාරසෙනගයි. **චොරාධනස්සා** ධනය පිණිස ජීවිත පැහැරගන්නා වූ සොරුන් යනුයි. **ධනස්ස පත්තෙන්ති** යනු ධනය පැතීමයි. (මෙහිදී බෝසත්) ධනය පැතීම යැයි කියනු ලබන බන්‍ධනයෙන් මිදුණු බැවින් මට ධනයෙන් ප්‍රයෝජනයක් නැතැයි කීහ. **නිවත්තස්සු** පිහිටාවා. මා කියන දෙයෙහි මනාකොට පිහිටත්වා. රාජ්‍ය හැරදමා එම නෛෂ්ක්‍රම්‍යයම පිහිට කොටගෙන පැවිදිවෙත්වා. යම් හෙයකින් මා රාජ්‍යයෙහි පිහිටවන්නෙමියි කියා, එබන්දක් නොසිතන්න. මම රාජ්‍යයට නොකැමැත්තෙමි. මෙසේ මහසත්හුගේ දේශනාව කරුණු දෙක එකට ගැලපීමෙන් (රාජ්‍යය හා පැවිද්ද) මුදුන්පැමිණියේ විය.
එම දේශනාව අසා රජතුමා ද, චන්ද්‍රා දේවියද ඇතුළු සොළොස් දහසක් අන්තඃපුර වැසියෝද, ඇමැතිවරු ද පැවිදිවීමට කැමැති විය. රජ නුවර බෙර පියවි කරවීය. යමෙක් මපුතු සමීපයෙහි පැවිදිවනු කැමැති නම් ඔහු පැවිදිවෙත්වා යනුවෙනි. සියළු රන්ගබඩා ආදියෙහි දොරවල් හැර අසවල් අසවල් තැන මහනිදන් ඇත. ඒවා ගනිත්වායි රන් පත්‍රයක ලියවා රාජාංගනයෙහි කණුවක බැඳවීය. නුවරහු දොරවල් නොමැති අවන්හලක මෙන් තම ගෙවල්වල දොරවල් හැර දමා රජු සමීපයට පැමිණියාහුය. රජතුමා මහ පිරිස් සමග මහසත් ළඟ පැවිදි විය. ශක්‍රයා විසින් තුන්යොදුන් අසපුවක්ද නිර්මාණය කරවීය. මහසත් පන්සල් ගැන සොයා බලමින් මැද පන්සල ස්ත්‍රීන්ට වෙන්කර දුන්නේ ස්ත්‍රීහු බියවන සුළු පිරිසක් යනුවෙන් සිතීමෙනි. පුරුෂයන්ට බැහැරවූ පන්සල් දුන්නේය. එම අසපුවෙහි විශ්වකර්ම දිව්‍යපුත්‍රයා විසින් පලබර ගස්වැල් මවා තිබුණි. ඒවායින් බිමට වැඩුණු ගෙඩි පිණ්ඩපාත වේලාවෙහි අහුලාගෙන අනුභවකොට සියල්ලෝම මහණදම් පිරුවෝය. යම් තාපස කෙනෙක් කාම විතර්කයෙන් හෝ ව්‍යාපාද විතර්කයෙන් හෝ විහිංසා විතර්කයෙන් පෙළුණේ ද මහසත් ඔහුගේ සිත දැන අහස සිට දම් දෙසීය. ඒ අසා වහාම ඔහු හෝ ඇය අභිඤ්ඤාවන් ද අෂ්ට සමාපත්තිද උපදවා ගත්තේය.
එක් සාමන්ත රජෙක් කසීරජු පැවිදි වූයේයැයි අසා බරණැස් රජය ගනිමියි නගරයට පිවිස මනාකොට අලංකාර කරන ලද නුවර බලා, රජ මැදුරට පිවිස උතුම් වූ සත්රුවන් දැක, මේ ධනය නිසා කවර හෝ බියක් උපදනේ යැයි සිතුවේය. රා සොඬුන් ගෙන්වා [missing trans] රජු කවර දොරටුවකින් නික්මිණිදැයි ඇසීය. නැගෙනහිර දොරටුවෙන් නික්මුණේයැයි කී කල්හි, තෙමේ ද පිරිස සමග එම දොරටුවෙන් නික්ම ගොස් ගංතෙරින්ද එගොඩ විය.
ඔහුගේ පැමිණීම දැන මහසත්හුද එහි පැමිණ අහසෙහි සිට දහම් දෙසීය. දහම් අසා පිරිස සමග ඔහුද බෝසත් සමීපයෙහි පැවිදි විය. මෙසේ වෙනත් රාජ්‍ය තුනක රජවරු ද රාජ්‍යය අතහැර අවුත් පැවිදි වූහ. ඔවුන්ගේ ඇතුන් වල් ඇතුන් විය. අසුන් වල් අසුන් විය. රිය කැළයෙහිම දිරා ගියේය. භාණ්ඩාගාරයන්හි තිබූ කහවනු ආශ්‍රව පෙදෙසෙහි වැලි මෙන් විසිරි ගියේය. සියල්ලෝම අෂ්ට සමාපත්ති උපදවාගෙන දිවි කෙළවර බඹලොව උපන්නාහුය. ඇත්, අස් ආදී තිරිසන්ගත සත්ත්වයෝ ඍෂීන් කෙරෙහි සිත පහදවා ගෙන දෙව්ලොව උපන්නාහුය.
ශාස්තෲන් වහන්සේ මේ ධර්ම දේශනාව ගෙනහැර දක්වා මහණෙනි, මම රාජ්‍යය හැරදා පැවිදි වූයේ අද පමණක් නොවේ යැයි වදාරා මේ ජාතකය පූර්වාපර ගලපා වදාළ සේක. එදා සේසතෙහි අධිගෘහිත වූ දෙව් දූ උප්පලවණ්ණා තෙරණියයි. රියදුරා සැරියුත් මහතෙරුන්ය. මව්පියෝ සුදොවුන් මහරජ හා මායා බිසවුන්ය. පිරිස බුදු පිරිසයි. මුගපක්ඛ පණ්ඩිත වූයේ මම ම වේයැයි වදාළ සේක.
හෙළදිව උපන් මංගණාවැසි ඛුද්දකතිස්ස තෙරුන්ද, මහවංසක තෙරුන්ද කටකන්‍ධකාරවැසි ඵුස්සදේව තෙරුන්ද උපරි මණ්ඩල මාලයෙහි වැසි මහරක්ඛිත තෙරුන්ද, භග්ගගිරිවැසි මහාතිස්ස තෙරුන්ද, වාමත්‍ථපබ්භාරයෙහි නිවැසි මහාසීව තෙරුන් ද කාලවේලයෙහි වැසි මලියදේව තෙරුන් ද යන මේ තෙරවරු කුද්දාල ජාතකයෙහි, මූගපක්ඛ ජාතකයෙහි, අයොඝර ජාතකයෙහි, හත්‍ථිපාල ජාතකයෙහි ද දුරින් සම්බන්‍ධ වූවෝයැයි කියති. මද්ධනම් වෙහෙරවැසි මහානාග තෙරුන්ද මලියදේව තෙරුන්ද පිරිනිවන්පාන දවසේ පින්වත්නි, මුගපක්ඛ ජාතකයට සම්බන්‍ධ වූ පිරිස අදින් නිවන් දැක අවසන් යැයි කීවාහුය. ස්වාමීනි, ඒ කුමක් නිසාදැයි ඇසූ කල්හි ඇවැත්නි, අපි එදා සුරාසොඬුන් වීමු. අනෙක් අයද අප සමග සුරා බොන්නෝය. එදා ඔවුන්ට සුරා නොලැබුණු එදාම බැවින් සියල්ල හැර පැවිදි වූ බැවින් අපට පෙර නිවන් දුටුවෝය.
2. මහාජනක ජාතකය (539)
[missing trans] යන මේ ගාථා කොටසින් ඇරඹෙන ජාතක කථාව බුදුරජාණන් වහන්සේ ජේතවනාරාමයෙහි වැඩවසද්දී මහාභිනිෂ්ක්‍රමණය අරබයා දේශනා කළ සේක. එක් දිනක භික්‍ෂූහු තථාගතයන් වහන්සේගේ මහබිනික්මන් වනමින් කතා කර සිටියාහුය. ශාස්තෲන් වහන්සේ එහි පැමිණ ‘මහණෙනි, මෙපමණ වේලාවක් කුමන කතාවකින් යුක්තව හුන්නාහුදැ’යි විචාරා මෙබඳු කතාවකින් යැයි කී කල්හි ‘මහණෙනි, දැන් පමණක් නොවේ. පෙරද තථාගතයන් වහන්සේ මහා අභිනිෂ්ක්‍රමණය කළේයැයි කියා අතීතය ගෙනහැර දක්වා වදාළ සේක.
අතීතයෙහි වේදේහ රට මිථිලා නුවර මහාජනක නම් රජෙක් රාජ්‍ය කළේය. ඔහුට අරිට්ඨ ජනක හා පෝළජනක යැයි පුතුන්දෙදෙනෙක් වූහ. රජතුමා දෙටු පුතුට යුවරජ තනතුරද කනිටු පුතුට සේනාපති තනතුරද පිරිනැමීය. පසුකලෙක මහාජනක රජු කළුරිය කළ කල්හි අරිට්ඨ ජනක කුමාරයා රජවී මළනුවන්ට යුවරජ තනතුර දුන්නේය. රජුගේ එක් පාදමූලිකයෙක් (රජු සමග ගමන් යන සේවකයෙක්) රජු වෙත පැමිණ යුවරජු ඔබ නැසීමට සිතන්නේ යැයි ගතු කීවේය. ඔහු එසේ නිතර නිතර කියන කල්හි පෝළජනක කුමාරයා කෙරෙහි බිඳුන සිත් ඇත්තේ, පෝළ ජනක කුමාරයා සැකිල්ලකින් බැඳ රජගෙයි අසල එක් ගෙයක සිරකොට රැකවල් ලැවූහ. මෙහිදී පෝළජනක කුමාරයා ‘ඉදින් මා සහෝදරයාට වෛර වූයේ නම්, මේ සැකිලි නොබිඳේවා. දොරවල් ද නොඇරේවා. වෛර නොවූයේ නම් සැකිලි සිඳී ගොස් දොරවල්ද ඇරෙත්වා’යි සත්‍යක්‍රියා කළේය. ඒ මොහොතෙහිම සැකිලි කැඩී බිඳී ගියේය. දොරවල්ද විවර විය. ඔහු නික්ම එක් පිටිසර ගමකට ගොස් වාසය කළේය.
පිටිසර ගම්වැසියෝ ඔහු හැඳින පිරිවරකොට සිටියාහුය. එහෙත් රාජ්‍ය ගැනීමට තරම් ශක්තියක් තිබුණේ නැත. පෝළජනක කුමාරයා ක්‍රමක්‍රමයෙන් ප්‍රත්‍යන්ත ජනපදයත් තම පාලනයට ගෙන, මහත් පරිවාර සෙනගක් රැස්කර ගත්තේය. පසුව, මහත් සේනාවක් රැස් කරගත්, පෝළජනක කුමාරයා ‘මම පෙර සොහොයුරාට වෛර නොකළෙමි. එසේ වුවත් දැන් මාගේ වෛරයක් ඇතැ’යි කියා මිථිලාවට පැමිණ පිටනුවර කඳවුරු ළාගත්තේය. නුවර වැසියෝ පෝළජනක කුමාරයා පැමිණි බව දැන ක්‍රමයෙන් ඇත් අස් ආදී වාහන ගෙන ඔහු සමීපයට ගොස් පිරිවරා ගත්තාහුය. තව තවත් නුවරවැසියෝ ඔහු සමීපයට පැමිණියාහුය. පෝළජනක කුමාරයා, සොහොයුරාට හස්නක් යවන්නේ ‘මම, පෙර ඔබට විරුද්ධ නොවූයෙමි. දැන් විරුද්ධ වෙමි. මට රාජ්‍යය නොදුනහොත් යුධ වදිමි’යි කියා යැවීය. රජු යුද පිණිස යන්නේ අගමෙහෙසිය අමතා ‘සොඳුර යුද්ධයෙහි ජය පරාජයක් කීමට නොහැකිය. ඉදින් මට අන්තරායක් වුවහොත් ඔබ දරුගැබ රැකගන්නැ’යි කියා නික්ම ගියේය.
යුද්ධයේ දී පෝළජනකගේ සෙබලුන් අතින් රජුමළේයැයි මුළුනුවරම එකම කෝලාහලයක් විය. දේවිය රජු මළේ යැයි දැන රන් ආදී වටිනා වස්තු පෙට්ටියක දමාගෙන, ඒ මත රෙදි කැබැලි දමා උඩින් සහල් අතුරා කිළුටු රෙදිකඩක් හැඳගෙන, සිරුර විරූප කොටගෙන පැස හිස තබාගෙන දිවාකල්හිම නික්ම ගියාය. කවර‍ෙකුවත් ඈ හැඳින නොගත්තේය. ඈ නුවර උතුරු දොරටුවෙන් නික්ම යායුතු මග නොමග නොදන්නී යා යුතු දෙස නොදැන, හුදෙක් කාලචම්පා නම් නුවරක් ඇතැයි අසා තිබූ බැවින් කාලචම්පා නුවරට යන අය සිටිත්දැයි අසමින් මහමග එක් ගිමන්හලකට වී සිටියාය. ඇගේ කුස පිළිසිඳගෙන සිටියේ එසේ මෙසේ කෙනෙකු නොවේ. පුරණ ලද පාරමිතා ඇති බෝධිසත්ත්වයෝය.
බෝසත්හුගේ ආනුභාවයෙන් ශක්‍රභවන කම්පා විය. සක්දෙවිඳු කුමකින් ශක්‍ර භවන කම්පා වීදැයි ආවර්ජනා කරන කල්හි බෝසත් තෙදින් එසේ වීයැයි දැන, ‘කුස පිළිසිඳි බෝසත් මහා පුණ්‍යවන්තයෙකි. මා එහි යෑම සුදුසු යැයි සිතා පිළිසන් රථයක් මවාගෙන, එහි ඇඳක් පනවා, මහලු රියදුරෙකු මෙන් රිය පදවාගෙන මෙහෙසිය නැවැතී සිටි ශාලාව වෙත පැමිණ, කාළචම්පා නුවරට යන අය සිටිත්දැ’යි ඇසීය. ‘පියාණෙනි, මම යමි’ යි මෙහෙසිය කී කල්හි, දරුව එසේනම් රියට නැග හිඳගනුවයි රියදුරු වෙස්ගත් ශක්‍රයා කීය. පියාණෙනි, මා පිරිපුන් දරුගැබක් ඇත්තියෙක්මි. රථයට නැගීමට නොහැකිය. රථය පිටුපසින් එමි. මේ මාගේ පෙට්ටියට ඉඩක් ලබාදෙන්නැයි මෙහෙසිය කීවාය. ‘දරුව කුමක් කියන්නීද? රිය පැදවීමට දන්නෝ මා හා සමතෙකු නැත. බිය නොවන්න. රියට නැගී වාඩිවෙන්න යැයි රියදුරා කීය. ඈ රියට නගිනවිට සක්දෙවිඳු තම ආනුභාවයෙන් පොළොව ඉහළට නංවාරිය කෙළවරට පැමිණවීය. ඈ නැගී යහනෙහි වැතිරෙන්නී දෙවියෙකු විය යුතුයැයි සිතුවාය. ඈ දිවයහනෙහි වැතිරැ ගන්නාහාම නින්දට වැටුණාය.
ඉක්බිති සක්දෙවි යොදුන් තිහක් ගෙවා එක් ගංගාවක් වෙතැ පැමිණ ඈ නින්දෙන් පුබුදුවා, දරුව රියෙන් බැස ගඟට බැස දිය නාගන්න. එක් උතුරුසළුවක් රියෙහි ඇත. එය ගෙන පොරවාගන්න. ‘රිය ඇතුළ ගැබෙහි ඇති බත්මුල ද ගෙන අනුභව කරන්න’යි. කීය. ඇය ද නහා පිරිසිදු ආහාර අනුභවකොට යහනෙහි වැතිර ගත්තාය. සවස් වනවිට ඔවුහු චම්පා නුවර වෙත පැමිණියෝය. නුවර පවුරුදොර අට්ටාලය දුරදීම දුටු මෙහෙසිය ‘ඒ කුමන නගරයක්දැ’යි විමසුවාය. ‘දියණිය, ඒ චම්පා නුවර යැයි ශක්‍රයා පිළිතුරු දුන්නේය. ‘පියාණෙනි, කුමක් කියන්නේද? අපගේ නුවර සිට චම්පා නුවරට සැට යොදුනක් ඇත. (මෙපමණ ඉක්මනට පැමිණියේ කෙසේදැයි මෙහෙසිය විමතිය පළ කළාය.) ‘දරුව, මම කෙටි මගක් දැන එයින් ආවෙමි’ කී සක්දෙවිඳු ඈ නුවර දකුණුදිග දොරටුවෙහි බස්වා ‘දරුව, අපේ ගමට තවත් ඉදිරියට යා යුතුය. ඔබ නගරයට පිවිසෙන්න’ යැයි කියා, සක්දෙවි මදක් ඉදිරියට රිය පදවාගෙන ගොස් අතුරුදහන්ව ස්වකීය භවනයට ගියේය.
මෙහෙසිය සිය නුවරට ඇතුල් වී තනිවම එක් ශාලාවක හුන්නීය. එවේලෙහි චම්පා නුවර වැසි මන්ත්‍ර ශාස්ත්‍රය දත් බමුණෙක් පන්සියයක් පමණ වූ තම සිසුන් පිරිවරා දිය නෑමට ඒ අසලින් යන්නේ අභිරූපවත් සෞභාග්‍ය සම්පන්න මෙහෙසිය දුටුවේය. කුසෙහි සිටි බෝසත්හුගේ ආනුභාවයෙන් දුටු සැණින් (තම) බාල නැගණියක් කෙරෙහි ඇතිවෙන සෙනෙහසක් බමුණානන්ගේ සිත තුළ ජනිත විය. ඔහු මානවකයන් මඟ සිටුවා තනිවම ශාලාවට පිවිස ‘නැගණිය, ඔබ කිනම් ගමක තැනැත්තියක්දැ’ යි පිළිවිසීය. මම මිථිලානුවර අරිට්ඨ ජනක රජුගේ අගමෙහෙසිය වෙමි. කුමක් සඳහා මෙහි ආවේද? පෝළජනක කුමරා විසින් රජු මරණ ලද බැවින් බියට පත් මම දරුගැබ රකිනු පිණිස මෙසේ පැමිණියෙමි. මෙනුවර ඔබගේ කිසියම් නෑයෙකු සිටීද? නැත පියාණනි. එසේ නම් නරකක් නොසිතන්න. මම දිසාපාමොක් ඇදුරු වූ මහාසාල උදිච්ච බමුණා වෙමි. මම ඔබ සහෝදරියක කොට සලකා රැකබලා ගන්නෙමි. අනේ මේ මගේ සොහොයුරා නොවේදැයි කියා පා අල්වාගෙන වැලපෙන්නී ඈ මහත් වූ ශබ්ද නගා හඬමින් ඔහුගේ පාමුල වැටුනේය. දෙදෙනාම ඔවුනොවුන් වැළඳගෙන මහ හඬින් හැඬූහ.
අතවැසි කුමාරවරු එහි පැමිණ ‘ඇදුරුතුමනි, ඔබට කුමක් වීදැයි’ පිළිවිසීය. ‘මේ මගේ බාල නැගණියයි. බොහෝ කලෙක සිට මැයට කුමක් වීදැයි මම නොදැන සිටියෙමි. ‘ඇදුරුතුමනි, දුටු වේලෙහි සිට ඈ ගැන නපුරක් නොසිතන්න’ යැයි කුමාරවරු කීවාහුය. බමුණ, ආවරණ කරවන ලද මහත් වූ රියක් ගෙන්වා, ඇය එහි නංවා, බමුණු බිරිඳට මේ මගේ නැගෙනියක් බව දන්වා, සියලු පහසුකම් සලස්වන්නැයි කියා තම ගෙදරට පිටත්කර යැවීය. ඉක්බිති බමුණු බිරිඳ ඈ උණුවතුරෙන් නහවා යහනක් සකස්කොට එහි හිඳීමට සැලැස්වීය. බමුණා දිය නා පැමිණියේ, මගේ සහෝදරිය කැඳවන්නැයි ඈ කැඳවා ඈ සමග ආහාර අනුභවකොට, තම නිවසෙහි සිටුවා ගෙන ඇයට සැලකුවේය.
ඈ නොබෝ කලකින් පුතෙකු බිහිකළාය. මහාජනක කුමාරයා යැයි ඔහුට අත්තාගේ නම දුන්නේය. ඔහු වැඩෙන කල්හි අනෙක් දරුවන් සමග ක්‍රීඩා කරන්නේ තමා පිරිසිදු ශාක්‍ය කුලයෙහි උපන් බැවින් ද, කාල බලයෙන් මානයෙන් ද යුතු වූයේ කිසියම් කුමාරයෙකු රොස් පරොස් වචනයක් කී කල්හි දැඩිසේ පහර දෙන්නේය. ඔව්හු මහහඬින් හඬන කල්හි කවරෙකු පහර දුන්නේදැයි ඇසූවිට වැන්දඹුවගේ පුතා විසිනැ’යි කියති. කුමරා සිතන්නේ මොහු මට වැන්දඹුවගේ දරුවා යැයි නිතර කියති. මවගෙන් අසා දැනගනිමියි යැයි සනිටුහන් කර ගත්තේය. කුමරා එක් දවසක ‘මෑණියනි, මගේ පියා කව්දැ’යි ඇසීය. ඔබේ පියා මේ බ්‍රාහ්මණයා යැයි කියා ඈ පුතු රැවටීය. තවත් දිනෙක තැලුම් කෑවෝ වැන්දඹුවගේ පුතා යැයි අපහාස කළ කල්හි, බ්‍රාහ්මණයා මගේ මේ දිසාපාමොක් බමුණු තෙමේ මගේ පියා බව නොදන්නවුදැයි පිළිවිසීය. බමුණා නුඹේ කව්දැ’යි ඔහු තවදුරටත් අපහාස කළාහුය. බමුණා මගේ පියා යැයි කීවිට බමුණා නුඹේ කව්දැයි මොව්හු අපහාස කරති. මව මගෙන් සඟවන දෙයක් තිබේ. ඈ සිත ඇති දේ එක එල්ලේ නොකියයි. කෙසේ හෝ අසා ගනිමියි කුමරා සිතීය. ඔහු විටෙක මවගෙන් කිරි බොන්නේ තන පුඩුව තදින් සපා ගත්තේය. එසේ කොට මගේ පියා කවරෙකුදැයි කියන්න. නැතහොත් තනය සපාකමියි කීවේය. ඇයද කුමරා රැවටිය නොහැක්කී ‘දරුව, ඔබ මිථිලා නුවර අරිට්ඨජනක රජුගේ පුතාය. පෝළජනක විසින් පියා මැරූ කල්හි මම ඔබ රැකගෙන මෙම නගරයට පැමිණි කල්හි, මේ මහාසාල බ්‍රාහ්මණයා මා හට සහෝදරියක ලෙස සලකා රැකබලා ගනී යැයි කීවාය. කුමරා එතැන් පටන් වැන්දඹුවගේ පුතුයැයි නිග්‍රහ කළ කල්හි නිහඬව සිටියේය.
කුමරා සොළොස්විය ඉක්මවීමට පෙර ත්‍රිවේදය ඇතුළු සියලු ශිල්පශාස්ත්‍ර උගත්තේය. සොළොස් විය සපිරෙනවිට මනා රූ සපුවෙන්ද හෙබුණේ විය. ඔහු පියා සතුව තිබූ රජය නැවත අල්ලා ගනිමියි සිතා මවගෙන් විමසීය. මෑණියෙනි, පියා සතුව තිබූ රාජ්‍යය අල්වාගනු කැමැත්තෙමි. ඔබ සතුව කිසියම් ධනයක් තිබේද? නැතහොත්, වෙළඳාම් කොට ධනය උපයා ගනිමියි කීහ. ‘දරුව, මම හිස් අතින් නාවෙමි. මහත් වටිනාකම් ඇති මුතුහර මැණික් පළඳනා, දියමන්ති මාල කීපයක් මා සතුව ඇත. ඒවා රාජ්‍ය ගැනීමට අවශ්‍ය ධනය ලබාගැනීමට මිල කළහැකිය. එසේ කොට රාජ්‍යය ලබාගැනීමට කටයුතු කරන්න. වෙළඳාම් නොකරන්නැයි කීවාය. ‘මෑණියනි, ඒ ධනයෙන් භාගයක් ගෙන සුවණ්ණ දේශයට (බුරුම දේශයට) ගොස් වෙළඳාම් කොට ධනය උපදවාගෙන රාජ්‍ය ගනිමි’ යි කුමරා කීහ. ඔහු එම තීරණයෙහි පිහිටා ධනයෙන් භාගයක් ගෙන වෙළඳ බඩු ගෙන සුවණ්ණ ප්‍රදේශයට යන වෙළඳ මුලක් සමග එක්ව නැවකට බඩු පටවා මෑණියන් වෙත පැමිණ, මැණියනි, සුවණ්ණ දේශයට වෙළඳාමෙහි යන්නෙමියි වැඳ අවසර ඉල්ලීය. දරුව, මුහුද හුදකලා තැනකි. බොහෝ අනතුරු ඇත්තේය. නොයන්න. රාජ්‍ය ගැනීම සඳහා මේ ධනය ඇති පමණ යැයි කීවාය. ඔහු යායුතුම යැයි කියා මවට වැඳ සමුගෙන නැව් නැංගේය.
එදිනම පෝළජනක රජුගේ සිරුරෙහි රෝගයක් හට ගැනුණි. හෙතෙම නැගිටගත නොහැකි තරමට අසාධ්‍ය තත්වයට පත්විය. ඉහත කී නැවට පා ගමනින් ගොස් වෙළඳාම් කරන වෙළඳුන් (පදික = පද+ඉක) කණ්ඩායම් සතක් අයත් විය. නැව සත් දවසක් යොදුන් සතක් දුර මහ මුහුද තරණය කළේය. ඉන්පසු මුහුද දැඩිසේ රළුව ගියේය. යාත්‍රා කිරීම අපහසු විය. නැව කැඩී මුහුද මැද ගිලෙන්නට විය. එහි ගමන්කළ බොහෝ දෙනා හඬමින් වැළපෙමින් දෙවියන් යැද පිහිට ඉල්ලුවාහුය. බෝසත්හු නොහැඬූහ. නොවැලපුණාහ. දෙවියන් යැදීමෙන්ද නොකළහ. කල්තබා නැව ගිලෙන බැව් දැන ගිතෙල් සහ සකුරු එකට අනා බඩ පිරෙනතුරු ඒවා අනුභව කොට, සියුම් සළු දෙකක් ගෙන තෙල් ගල්වා අත්පා හා සිරුර එම රෙදිපටිවලින් වෙලාගෙන කුඹගස අසල සිටියේය. නැව ගිලෙන්නට ගත්විට කුඹගස මුදුනට නැග, මිථිලාව මේ දෙසයැයි නිගමනය කොට මහත් වීර්ය ගෙන ඉස්බක් පමණ දුර මුහුදට පැන්නේය. නැව වටකරගෙන සිටි මසු කැසුබු ආදීන්ගෙන් බේරි ගත්තේය. සෙසු ජනයා මසු කැසුබු ආදීන්ගේ ගොදුරු බවට පත්විය. හාත්පස ජලය ලේ විලක් මෙන් විය. මෙ දවස පෝළජනක රජු කළුරිය කෙළේය. බෝසත් හා නිල් පැහැති මුහුදු ජලකඳ මත මහත් වීර්යය ගෙන පිහිනා ගියේය. මෙසේ සත් දවසක් මුහුද තරණය කළ කල්හි වෙරළ දැක ලුණු ජලයෙන් කට සෝදා උපෝසථ සීලය සමාදන් විය.
මව්පිය උපස්ථානාදී සත්පුරුෂ ගුණයෙන් යුතු කෙනෙකු මුහුදෙහි ගිල‍ෙන්නේ යැයි දැනගත් සිව්වරම් දෙවිවරු එබන්දක් සිදුවීම ලෝක ධර්ම ඉක්මවා යෑමක් යැයි අවධාරණය කොට, මහ මුහුදට අරක්ගත් මණිමේඛලා නම් දෙවට ඒ බව දැන්වීය. ඕ තොමෝ ඒ වනවිට සත්දිනක් තම සම්පත්ති අනුභව කරමින් විනෝද වෙමින්කල් ගෙවමින් සිටියාය. එබැවින් ඇයට මුහුද ගැන සොයා බැලීමට අවකාශයක් නොලැබිණ. මේ අතර තමන්ට දේව සමාගමට යාමට ඇති බැව් ඇයගේ සිහියට නැගින. ‘මම අදට දින සතක් මහ මුහුද ගැනද නොසෙව්වෙමි. කුමක් සිදු වීදැයි නොදනිමි’ සිතා මුහුද ගැන විමසිලිමත් විය. මහබෝසත් මුහුදෙහි වැටී ඇති බැව් දැක, ඉදින් මහාජනක කුමාරයා මුහුදෙහි ගිලී ගියේ නම්, මට දේව සමාගමට යාමටද ඉඩ නොලැබෙයි සිතා මහසත් නුදුරෙහි ඉතා විසිතුරු ලෙසින් පෙනීසිට, ඔහු විමසනු සඳහා මේ ප්‍රථම ගාථාව කීවාය.
තෙරක් නොපෙනෙන මේ මුහුද මැද කවරෙක් නම් පීනමින් වීර්යය කරන්නේද? කුමන අර්ථයක් ඇතිව මෙසේ වෙර වඩන්නේද?
එහි **‘අපස්සං තීරමායූහෙ’** යනු වෙරළ නොදක්නේ වුවත් ඒ ගැන සිතමින් (විතර්ක කරමින්) වීර්ය කිරීම යනුයි.
ඉක්බිති මහසත්හුද මුහුද තරණය කරන්නෙමු. මම අදට සත්දවසක් ඉක්මවීමි. වෙනත් දෙවැන්නෙකු මෙතෙක් දවසක් නොදුටුවෙමි. කවරෙකු මට කතා කරන්නේදැයි අහස දෙස බැලීය. එවිට ඇය දැක මේ දෙවැනි ගාථාව කීහ.
දේවතාවියෙනි, මම ලෝවැසියා පිළිබඳව පවත්නා උත්සාහයද කටයුතුද එහි අනුසස්ද දැන වසමි. එහෙයින් මේ මුහුද මැද පරතෙර නොදුටුවත් උත්සාහ කරමි.
එහි **නිසම්ම වත්තං ලොකස්සාති** යනු ලෝවැසියන්ට සිදුකළ යුතු මෙහෙය දැන ඒ ගැන අවධානය යොමුකොට වසයි යනු අර්ථයි. **වායාමස්සචාති** උත්සාහ කිරීමේ අනුසස් දැන වසමි යන අර්ථයි. **තස්මා** යනු යම් පමණකින් නිරවුල් කටයුතු ඇත්තා වූ පුද්ගලයාගේ පෞරුෂ නොනසී. සැපයෙහි පිහිටන බව දනිමි. එනිසා පරතෙරක් නොපෙනුනද වීර්යය වඩමි. උකටලී නොවෙමි යන අර්ථයි.
ඈ බෝසත්හුගේ ධර්ම කතා අසනු කැමැතිව නැවතත් ගාථාවක් කීවාය.
අපමණ ගැඹුරැති පරතෙරක් නොපෙනෙන (මේ සාගරයෙහි පිහිනෑම) පරතෙර නොදැක මියයෑමට හේතුවන්නේය. එවිට ඔබගේ උත්සාහයෙන් වැඩක් නොවේ.
මෙහි **අප්පත්‍වා** යනු වෙරළට නොපැමිණම යන අරුති.
ඉක්බිති මහසත් ඕහට, ඔබ කුමක් කියන්නේද මම මරණයට පත්වී සිටියත් වෙර වඩා උත්සාහ කොට ගැහැටින් මිදෙන්නෙමි යැයි ගාථාවක් කීවේය.
වීර්ය කරන යම් පුරුෂයෙක් වේනම් හෝ දෙවියන්ට ද ඤාතීන්ටද දෙව් බමුණාට ද ණය නැත්තෙකි. මිනිසෙකු වශයෙන් වීර්යයකොට පසුව නොතැවෙන්නෙකි.
එහි **අනණො ඤාතීනං හොතී** ති උත්සාහ (වීර්යය) කරන්නා ඤාතීන්ටද දෙව් බඹුන් අතරද ණය ගැතියෙකු නොවේ. ගැරහුමට ලක් නොවන්නෙකු ද නොවේ යනු අර්ථයි. [missing trans]
ඉක්බිති දෙව්දුව ගාථාවක් කීවාය.
යම් කටයුත්තක් උත්සාහයෙන් මුදුන්පත් කළ නොහැකිද, ඵල නැත්තේද වෙහෙසම උපදවාද මරණයම එහිලා වේද එබඳු උත්සාහයෙන් කවරනම් වැඩක් වේද?
එහි **අපාරණෙය්‍ය** යනු උත්සාහයෙන් වුවද (අදහස) මුදුන් පමුණුවා ගත නොහැකි බවයි. **මච්චුයස්සාභි නිප්පතන්ති** ඉටු කරගත නොහැකි යමකුට වෑයම් කරන්නාට මරණයට පැමිණෙන්නේ ය. එබැවින් එහිදී වෑයමින් වැඩක් වේද?
මෙසේ කී කල්හි එය නොවැටහුණු ආකාරය දක්වමින් බෝසත් වෙනත් ගාථාවක් කීහ.
දේවතාවියනි, යමෙක් අත්‍යන්ත වශයෙන් ම මුදුන්පත් නොවන බව දැන උත්සාහය අත්හරීනම් හෙතෙම තමන්ගේ ජීවිතය රැක නොගන්නේ යැයි දැනගනු මැනැවි.
දේවතාවිය, මෙලොව සමහර කෙනෙක් තම අභිමතය පරිදි විවිධ කටයුතුවල යෙදෙති. ඒවා ඉටුවන්නේ ද නොවන්නේ ද වේ.
සමූහයෙන් (වෙළඳ සමූහයෙන්) සුවිශේෂී වූ මම උත්සාහයෙන්) මේක් පිහිනා ආවෙමි. සමීපයෙහි සිටින ඔබද දකිමි. මේ මෙලොවදීම උත්සාහයෙහි විපාක කියාපෑමක් නොවේද?
මුහුදෙහි පරතෙරට යන මම ශක්තිය ඇති පරිදි බලය ඇති පරිදි වීර්යය කරමි. පුරුෂයෙකුට අයත් කාර්යය කරමි.
එහි **අච්චන්ත** යනු යමෙක් මේ දෙය කොපමණ වීර්යය කළත් මුදුන් පමුණුවා ගැනීමට නොහැකි බවත් දැන නිසැකයෙන්ම නොමග යෑමක් බවත් දැන, දරුණු අලි ඇතුන් ආදී සතුන්ගෙන් පවා තම ජීවිතයට හානි පමුණුවා ගැනීම මෙනි. **ජඤ්ඤා සොයදිහාපයෙති,** ඔහු නැවතද එබඳු දෙයක් සඳහා දැනදැනම නිරර්ථක වීර්යයක යෙදෙන්නේ ඔහුගේ කුසීතභාවය ගැන අනවශ්‍ය චෝදනාවක් කවරෙකුට හෝ කළ හැකි බැවිනි. පෙළෙහි **ජඤ්ඤා සොයදි හාපයං** කියා යෙදුනත් එය අටුවාවන්හි නොදැක්වේ. **අධිප්පායංඵලං** යනු තමන්ගේ අදහස සඵල වේයි දකින්නා වූ කිසියම් පුරුෂයෙක් ගොවිතැන් වෙළඳාම් ආදි කිසියම් කර්මාන්තයක යෙදෙන්නේය. එසේ කරන කල්හි එය සමෘද්ධ වුවත් නොවූවත් අසවල් ඉලක්කය කරා යමියි දැඩිව උත්සාහ ගෙන සිත කය වෙහෙසවා වීර්යය කරන කල්හි, උත්සාහය සඵල වන්නා සේම එසේ වීර්යය කිරීම සුදුසු යැයි ඔහුට මනා අවබෝධයක්ද ලැබෙන්නේය. **සත්තා අඤ්ඤ‍ෙතරා මහං** යනු අනෙක් මිනිස්සු වීර්යය නොකොට මහ සමුදුරෙහි ගිලුණෝය. චණ්ඩ මස්ස කච්ඡපාදීන් ගොදුරු වූවෝය. ඔබ වනාහි තනිවම මුහුද තරණය කරමි යනුයි. **තඤ්ච පස්සාමී** යනු වීර්යයෙහි ඵලය ඔබ මේ ආත්මභාවයේ දීම දුටුවෙමි. මෙයට පෙර මා දේවතාවෝ දැක නැත. අද ඔවුහු මා ඉදිරියෙහි දිව්‍යමය ස්වරූපයෙන්ම පෙනී සිටිති. (මෙයද වීර්යයෙහි එක්තරා ඵලයකි) **යථා සත්තිං යථා බලං** යනු තමන්ගේ ශක්තියට බලය සුදුසු වීමයි. **කාසිං** යනු කරන්නෙමි යන අර්ථයි.
දේවතාවිය ඔහුගේ එම දෘඪ වචන අසා ප්‍රශංසා මුඛයෙන් මෙසේ කීවාය.
මහත් රළපහර ඇති පමණ නොකළැකි මහ මුහුදෙහි ඔබයම් පමණකට දැහැමි වූ උත්සාහයෙන් යුක්ත වූයෙහි ද එනිසාම නොගිලුණේය. ඔබගේ සිත යම් තැනෙකට ඇලුණේ ද එතැනට සුවසේ යන්න.
එහි **එවං ගතෙ** යනු එපමණටම ගැඹුරු හා පැතිරුණු යනුයි. **ධම්ම වායාම සම්පන්නො** යනු ධාර්මික වූ උත්සාහයෙන් යුතු තැනැත්තාය. **කම්මනා** යනු තමන්ගේ පුරුෂ වීර්යය නිසා (ජලයෙහි) නොගිලුණ බවයි. **යත්‍ථතෙ** යි කියනු ලැබුවේ කිසියම් ස්ථානයකට (යාම සඳහා) සිතෙහි අදහසක් ඇද්ද එහි යෑම සුදුසු යැයි දැක්වීමයි.
මෙසේ කියා, ගෞරවණීය උත්සාහවන්තයාණෙනි, ඔබ යායුතු සීමාව (තැන) කුමක්දැයි දේවතාවිය ඇසුවාය. මිථිලා නුවර යැයි බෝසත් කීහ. මහසත් මල් කළඹක් මෙන් දෑතින් ඔසවාගෙන උරමත තබාගෙන අදරැති පුතෙකු වඩාගෙන යන මවක මෙන් අහසට පැන නැගුණාය. සත් දවසක් ලුණු දියෙන් තැවුණු ශරීරය ඇති මහසත් දිව්‍යමය ස්පර්ශය ලැබීමෙන් නින්දට වැටුණි. ඉක්බිති ඇය (මණිමේඛලා දේවතාවිය) ඔහු මිථිලාවට ගෙන ගොස්, අඹ වනයෙහි මංගල්‍ය ශෛලාසනයෙහි දකුණු පැත්තට හරවා තබා, උයන අධිපති දෙවියාගේ ආරක්‍ෂාව ද සලස්වා ස්වකීය භවනයටම ගියාය.
පෝළජනක රජුට පුතුන් නොවීය. එක් දුවක් පමණක් සිටියේය. ඈ සීවලී දේවී නම් වූවාය. පණ්ඩිතය, ව්‍යක්තය, මරණ මංචකයෙහි සිටි පෝළජනක රජතුමාගෙන් මහරජ, ඔබ දෙව්ලොව ගිය කල්හි කවරෙකුට රාජ්‍ය දිය යුතුදැයි අසනු ලැබීය. ‘මාගේ දියණිය වන සීවලී දේවියගේ සිත් ගැනීමට සමත් කෙනෙකුට හෝ සිව්රැස් යානේ (පල්ලැත්තිය දෝලාව) ඉස්දොර දැනගත් කෙනෙකුට හෝ දහසක් දෙනා අදිනු ලබන දුන්න ඇදීමට සමත් වූ කෙනෙකුට හෝ සොළොස් මහා නිධාන තිබෙන තැන් දැනගැනීමට සමත් වූ කෙනෙකුට හෝ රාජ්‍ය දෙන්නැයි කීවේය. රජතුමනි, එම නිධානයන් තිබෙන තැන් හඳුනා ගැනීමට සලකුණු දක්වන්නැයි ඇමතිවරු ඉල්ලා සිටියහ. එවිට රජතුමා, මෙසේ (සගවා) කීහ.
ඉර උදාවන තැන නිධානයැ. බස්නා තැන නිධානයැ. ඇතුළත නිධානයැ. පිටත නිධානයැ. ඇතුළත ද පිටතද නොවූ නිධානයැ.
නගින තැන නිධානය බහින මහ සල්ගස් සතුර තිබෙන තැන නිධාන සතරයැ. හාත්පසින් යොදුනක් තැන නිධානයැ.
දළ කෙළවර මහා නිධානයැ. වලග කෙළවර නිධානයැ. දිය ඇති තැන නිධානයැ. ගස මුදුන නිධානයැ ය යන මේ සොළොස් නිධානයෝ වෙති.
එසේම ඉහත කී ලෙස සීවලී දේවිය සතුටු කිරිමෙන් යමෙක් සහස්‍රථාම දුන්නෙහි දුනුදිය නගාලිය හේ ද සිරස් පර්යංකයෙහි හිස් දොර දතහේද ඔහුට රජය දිය යුතු යැයි,
පෝළජනක රජු මරණ මංචකයේ දී කීහ.
ඇමැතිවරු රජු මියගිය පසු අවසන් කටයුතු කොට සත්වන දිනයෙහි රැස්ව සාකච්ඡා කළාහුය. රජතුමා තම දියණියගේ සිත් ගැනීමට සමර්ථ වූවෙකුට රාජ්‍ය දිය යුතුයැයි කියන ලදි. කවරෙකු නම් ඇයගේ සිත් ගැනීමට සමර්ථ වන්නේ දැයි විමසුවාහුය. සේනාපතියා ස්වාමිත්වයට සුදුසු වන්නේ යැයි කතිකා කොට ඔහුට පණිවිඩ යැවීය. ඔහු හොඳයැයි කියා රාජ්‍ය ලබාගැනීමේ බලාපොරොත්තුවෙන් රාජ කුමාරියට ගොස් තමා පැමිණි බව දන්වා යැවීය. ඈ ඔහු පැමිණි කාරණය දැන මොහුට සේසතෙහි ආනුභාවය දැරීමට කුසලතාවය ඇත්දැයි විමසනු පිණිස වහාම එන්නැයි කියා යැවීය. ඔහු එම කැඳවීම ලැබ ඇයගේ සිත් ගැනීමට සිතා පියගැටපෙළ මුල සිට වේගයෙන් දිවගොස් ඈ සමීපයේ සිටියේය. නැවත ඔහු විමසනු සඳහා මතු මහලෙහි වේගයෙන් දිවීමට අණ කළේය. රජකුමරිය සතුටු කරමියි ඔහු වේගයෙන් දිව ගියේය. ආපසු එන්නැයි කීවාය. ඔහු එවරද වේගයෙන් ආපසු ආවේය. ඉන්පසු මගේ පාද මිරිකන්නැයි කීහ. ඔහු ඇගේ සිත දිනාගනිමි’යි පාමුල වැදහෙව පාදැගුම් කළේය. ඈ ඔහුට කිසිදු කුසලතාවයක් නැතැයි දැන උරයට පා පහරක් එල්ලකොට ඉහළට ඔසවා බිම හොවා’ කිසිම කුසලතාවයක නැති මෝඩයා තලා බෙලෙන් අල්ලා පිටතට නෙරපා හරිව් යැයි දාසීන්ට අණ කළාය. දාසීහු එසේ කළාහුය. ඇමතිවරු ‘සේනාපති, කුමක් වීදැ’යි අසුභ කතා කරන්ට එපා ඇය මිනිස් දුවක් නොවේ. යකින්නකැයි සේනාපති කීය. ඉන්පසු භාණ්ඩාගාරික ගියේය. ඔහුද එසේ ලජ්ජාවට පත්කළාය. මෙසේ සිටුහු ද, සෙස්සත් දරන්නා ද, ආයුධ දරන්නා ද (අසිග්ගාහක) ය සියලු දෙනාම ලජ්ජාවට පත් කළාය.
ඉක්බිති මහජනයා කතිකාකොට රජදුවගේ සිත් දිනාගැනීමට සමත් කිසිවෙකු නැත. දුනුදිය ඇද නගාලීමට සමත් කෙනෙකුට රාජ්‍ය දෙන්නැයි කීවාහුය. කිසිවෙක් දුනුදිය නගාලීමට සමත් නොවීය. එසේනම් සිව්රැස් පළඟෙහි (යහනෙහි) ඉස්දොර දන්නා කෙනෙකුට දෙන්නැයි කීහ. එය දත් කෙනෙකුටද නොවීය. ඉන්පසු සොළොස්මහා නිධානයන් ගැනීමට සමත් කෙනෙකුට දෙමුයි කීහ. කිසිවෙකුත් එයද නොදත්හ. අරාජක වූ රටක් පාලනය කළ නොහැක. දැන් කුමක් කරමෝදැයි ඇමැතිවරු සාකච්ඡා කළාහුය. ඉක්බිති ඔවුන්ට පුරෝහිත බමුණු මෙසේ කීහ. එසේ නොසිතන්න. මංගල රථය පිටත්කර හැරීම සුදුසු වන්නේය. මංගල රථය ලත් තැනැත්තා මුළු දඹදිව වුවද රාජ්‍ය විචාරීමට සුදුසු වන්නේ යැයි කීහ. ඔව්හු හොඳයැයි පිළිගෙන නුවර අලංකාර කොට සරසා මඟුල් රියට සුදු පැහැති අසුන් සිව්දෙනෙකු යොදා ඇතුළත අසුනෙහි උතුරුසළුවක් අතුරා පංචරාජ කකුධ භාණ්ඩ එහි තබා චතුරංගනී සේනාව පිරිවරා සිටවූහ. ස්වාමියා සහිත වූ රථය ගමන් කරන්නේ පංචතූර්ය නාදය පෙරටුකොට ගෙනය. ස්වාමියා රහිත වූ රථය ගමන් කරන්නේ පංචතූර්ය නාදය පසුපස ඇතිවය. මේ නිසා තූර්ය වාදනය රථයට පසුපස සිට පවත්වන්නැයි පුරෝහිත තෙමේ උපදෙස් දුන්නේය. රථයෙහි අසුන් බැඳි වරපොටවල්ද කසය (කෙවිට) ද රන්කෙන්ඩිය පැන් ඉස අදිටන් කොට ‘යම්තැනෙක රාජ්‍ය විචාරීමට පිනැත්තෙකු සිටීද ඔහු සමීපයට යන්නැයි කීවේය. රථය රජමැදුර පැදකුණු කොට භෙරි වීදියට නැගී ගියේය.
සේනාපති ආදීහු මඟුල් රථය මා සමීපයට එති යි, මා සමීපයට එතියි සිතුවාහුය. රථය සියලු ගෙවල් පසුකොට ඇතුළු නුවර පැදකුණු කොට පැසුළු දොරින් නික්ම උයන දෙසට ගමන් ගත්තේය. රථය වේගයෙන් යනු දැක බොහෝ දෙනෙක් එය නවත්වන්නැයි කෑගැසූහ. රථය උයනට පිවිස මගුල් සල්වට පැදකුණු කොට, නැග ගැනීමට සුදුසු ලෙස නතර විය. නිදා සිටින මහසත් දැක පුරෝහිත ඇමැතියන්ට මෙසේ කීහ. ‘පින්වත්නි, ශිලා තලයෙහි කිසිවෙකු නිදා සිටිනු පෙනේ. ඔහු සේසත් දැරීමට (රජකමට) පිනැ’තියෙකු ද, කුසලතා ඇත්තෙකුදැයි දැන ගනිමි. එක්වරම සියළු පංචතූර්ය නාද පවත්වව්. ඉදින් පිනැතියෙකු නම් කිසිවක් ගණන් නොගෙන සිටී. පින් නැති කාලකණ්ණියෙකු නම් නැගී සිට බියට පත්ව තැතිගෙන බලා සිටී යැයි කීහ. පුරෝහිත කී පරිදි නොයෙක් සිය ගණන් තූර්ය භාණ්ඩ එක්වර හැඬවූහ. එම හඬ සමුදුර ගොස මෙන් නැගුණි.
මහසත්හු එම හඬින් පිබිද පොරවාගෙන සිටි රෙදිකඩින් හිස විවර කොට බලන්නේ මහජනයා දැක සේසත මා කරා පැමිණීම වන්නේ යැයි සිතා නැවත ද හිස වසාගෙන වම් අතට හැරී නිදාගත්තා සේ වැදහොත්තේය. පුරෝහිත රෙදිකඩ විවර කොට පා සලකුණු බලා කියන්න දෙයක් නෑ. මොහු එක් දිවයිනක නොවෙයි, සතර මහා දිවයිනෙහිම රාජ්‍ය විචාරීමට සමත් අයෙකියි කියා නැවතත් තූර්ය නාද පැවැත්වීමට නියෝග කළේය. මහත් මුහුණ හැර බලා දකුණුපසින් වැදහෙව, මහාජනයා දෙස බැලුවේය. පුරෝහිත තෙමේ මහජනයාට සංඥාකොට ඔවුන් උනන්දු කරවා උක්කුටිකයෙන් සිට ඇඳිලි බැඳ, දේවයිනි, නැගිටින්න. රාජ්‍යය ඔබ කරා පැමිණියේ යැයි කීවේය. (එවිට මහසත්) තොපගේ රජු කොහිදැයි ඇසීය. කළුරිය කෙළේ යැයි කීවේය. ඔහුගේ පුතෙකු හෝ සහෝදරයෙකු නැද්දැයි ඇසීය. නැතැයි දේවයිනි පිළිතුරු දිනි. හොඳයි, රාජ්‍යය පිළිගනිමියි නැගීසිට ශිලාතලය මත පළඟ බැඳ හිඳගත්තේය. ඉක්බිති ඔහු එතැනදීම අභිෂේක කෙරුණි. නමින් ‘මහාජනක’ විය. ඔහු මංගල රථයට නැගී මහත් වූ ශ්‍රී විභූතියෙන් නුවරට පිවිස රජමැදුරට පිවිසෙන්නේ සේනාපති ආදීහු ඒ ඒ තන්හි සිටුවා විමසුම් කොට මතුමහලට නැංගේය.
පළමු කරුණින්ම ඔහු විමසනු සඳහා එක් පුරුෂයෙකු කැඳවා ‘යව රජු වෙත එළඹ සීවලී දේවිය ඔබවහන්සේ කැඳවන්නීය. වහා යහපත් වුව මැනවැ’යි කියා ඉල්ලා සිටීමට අණ කළාය. මහසත් බුද්ධිමත් නිසා ඔහුගේ වචන නොඇසුනාක් මෙන් මේ ප්‍රාසාදය කොපමණ ලක්‍ෂණදැයි ආදී වශයෙන් පහයෙහි විසිතුරු බව වර්ණනය කරමින් සිටියේ ය. එම වැණුම් අසා සිටිමට රුචි නොවූ ඔහු රජදුව වෙත ගොස් මෙසේ කීවේය. ආර්යාවෙනි, රජතුමා ඔබගේ පණිවුඩය නෑසුණාක් මෙන් සිටිති. ඔබගේ වචන තණපතක් තරම්වත් ගණන් නොගනී. මහා පෞරුෂයක් ඇත්තෙකු වන්නේ යැයි කීය. දෙවෙනි තෙවෙනි වරටත් පණිවුඩ යැවීය. රජු තමන්ගේ පියවි ගමනින් සිංහයෙකු සේ වැජඹෙමින් ප්‍රාසාදයට නැංගේය. මහසත් එහි එළඹෙත්ම රජදුවට සිටි අයුරින් සිටීමට නොහැකි විය. ඈ ඉදිරියට අවුත් අත දී රජු පිළිගත්තාය.
මහසත් ඇගේ අතගෙන මතුමහලට නැගී මැනවින් ඔසවන ලද සෙස්ත යට සිහසුනෙහි හිඳ ඇමැතියන් අමතා රජු මිය යනවිට ඔබලාට කිසියම් අවවාදයක් දුන්නේ දැයි ඇසීය. “එසේය මහරජ’ යි ඇමැතිවරු කීහ. කියන්නැ’යි බෝසත් අණකළ කල්හි, සීවලී දේවිය සිත් ගැනීමට සමත් අයෙකුට රාජ්‍ය දෙන්නැ’යි කී බව පැහැදිලි කළාහුය. සීවලී දේවිය මා කරා අවුත් අත දී පිළිගත්තාය. එයින්ම ඇයගේ සිත් ගත් බව වන්නේය. රජු කී අනෙක් යමක් ඇද්දැයි ඇසූහ. සිව්රැස් යානාවේ හිස්මුදුන දත් කෙනෙකුට රාජ්‍ය දෙන්න කී බව සඳහන් කළාහුය. මේ අමාරුවෙන් දැනගත යුතු දේ උපායකින් දැනගනිමියි සිතා අන් අයට නොපෙනෙන සේ හිසකෙස් අතර සඟවාගෙන සිටි රන්මය ඉඳිකටුවක් ගෙන මෙය සිව්රැස් යානයෙහි මුදුන් හිස තබන්නැයි සීවලී කුමරියට කීහ. ඈ එය ගෙන කඩුවක් අතට දුන්නා වගේ යැයි හඟවමින් සිව්රැස් යානයෙහි මුදුන්හිස තැබීය. රජතුමා එම සලකුණින්ම එම පැත්ත මුදුන් හිස යැයි දැන, ඇමැතිවරු මුලින් කීදේ නොඇසුනාක් මෙන් හඟවා කිමෙක්දැයි ඇසීය. ඔව්හු නැවතත් එයම කී කල්හි එය දැනගැනීම අපහසු නැත. මේ පැත්ත මුදුන් හිසපැත්ත යැයි කියා පෙන්වා රජුකී අනෙක් යමක් ඇත්දැයි විමසීය. දේවයිනි, දහසක් දෙන දුනුදිය නංවා ඇදිය යුතු දුන්න නගාසිටුවා ඇදීමට සමත් අයෙකුට රාජ්‍ය දීමට අණකර ඇතැයි කීහ. එසේම් දුන්න ගෙන එවයි කියා ගෙන්වාගෙන අසුනෙහි සිටම ස්ත්‍රීහු කපු පුළුන් පොලන්නට නගන දුන්නක් සේ එය නගාලීය. ඉන්පසු වෙනත් රජු කී දෙයක් ඇද්දැයි ඇසූහ. සොළොස් මහා නිධානයන් දැන ඒවා ගැනීමට සමත් කෙනෙකුට රාජ්‍ය දෙන්නැයි කී බව දැන්වූහ. ඒ සඳහා නිධන් ලකුණු දැක්වෙන ගාථාවක් ඇද්දැයි විමසීය. එසේය ඇතැයි කියා ‘සුරියුග්ගමිනෙ නිධීති’ යනාදී ගාථාව කීහ. බෝසත්හුට එය ඇසෙන්නාහාම, අහස් ගැබෙහි සඳු මෙන් එහි අරුත් අවබෝධ විය.
අද කල්වේලා ඉක්ම ඇති බැවින් හෙට නිධාන ගනිමි’ යි මහසත් කීහ. දෙවන දින, ඇමැතියන් රැස්කරවා මෙසේ ඇසීය. ‘අපගේ රජතුමා පසේ බුදුවරුන්ට දන් පිළිගැන්වූයේ ද? එසේය දේවයිනි යි කීවේය. මහසත් සලකුණු දැක්වෙන ගාථාවේ ඇති සැඟැවුණු අරුත් සිතින් විමසා බැලීය. එහි සඳහන් ‘සූර්යයා’ යනු සැබෑ සූර්යයා නොවේ. සූර්යයා සමාන සත්ව කොටසක් විය යුතුය. පසේ බුදුවරු සූර්යය නමින් හඳුන්වති. උන්වහන්සේලා දානයට වඩිනවිට රජතුමා ඉදිරියට ගොස් පිළිගන්නා තැන නිධානයක් විය යුතුයැයි සිතා, කවර ස්ථානයකදී රජතුමා පසේ බුදුවරු පිළිගන්නේ දැයි අසා, අසවල් ස්ථානයේ දී යැයි කී කල්හි ඒ ස්ථානය හාරා නිධාන ගනුවයි කියා එහි වූ නිධාන ගත්තේය. පසේ බුදුරජාණන් වහන්සේලා ආපසු වඩිනවිට කුළුන තුනකට පසු ගමන්කොට නතර වන්නේදැයි අසා අසවල් තැන යැයි කී කල්හි එම ස්ථානය තනවා එහි වූ නිධානය ගනුවයි අණකොට එයද ගත්තේත්ය. දහස් ගණන් මහජනයා ඔල්වරසන් දෙන්නේ සූර්යයා උදාවන ස්ථානය යැයි කී තැනට පසේබුදුන් අහසින් වැඩ බසිනා තැන කැණවීය. සූර්යයා බසින ස්ථානය යැයි කී තැනට පසේබුදුන් අහසට නැගෙන තැන කැණවීය. මෙහිදී එම කුසලතාවයම ධනයක් නොවන්නේදැ’යි කියමින් විශ්මය පළකරමින් ප්‍රීතිඝෝෂා කළාහුය. ඇතුළත නිධානය යනුවෙන් දක්වා ඇත්තේ රජගෙදර ප්‍රධාන දොරටුවෙහි එළිපත්තේ ඇතුල් පැත්තේ ඇති නිධානයැයි දැන එයද ගත්තේය. පිටත නිධාන යනු එළිපත්තේ පිටත නිධානයැයි දැන එයද හරවා ගත්තේය. ආරෝහන ස්ථානයෙහි (නැගෙන තැන) නිධානය යනු මඟුලැතා පිට නැගීමට රන් ඉනිමග තබන තැනයැයි දැන එයද හරවා ගත්තේය. ඔහරණ නිධානය (නික්ම ගිය තැන) යනු ඇතා සිටි තැනින් උගේ සිරුරේ ප්‍රමාණය ඉක්මවා ගිය තැන ඇති නිධානයැයි දැන එයද හරවා ගත්තේය. චතුරො මහාසුලා (සිව් මහා ශීලයන්) මහගල් සතර ඇති තැන නිධානයැයි දැන සිරියහන තැබීමට මදක් උස්වන ලෙස කළ බිම්කඩෙහි සිරියහනෙහි පා සතර තබා ඇති ගල් සතර යට ඇති නිධාන යැයි දැන එය ද ගත්තේය. සමන්තායොජන යන තැන්හි යෝජනා යනු රිය දෙකක් එකට ඈඳූවිට ලැබෙන දුර ප්‍රමාණයැයි ද සමන්තා යනු සිරියහන තිබූ තැනින් හාත්පස යැයි ද දැනගෙන සිරියහනත් රිය දෙකත් ඈඳූ විට ලැබෙන දුරින් වූ නිධානයද හරවා ගත්තේය. **දන්තග්ගෙසු මහානිධි** යනු මඟූලැති බැඳසිටින තැන උගේ දළ කෙළවරකොට ඇති ස්ථානයෙහි වූ මහා නිධාන දෙක යැයි දැන එහි කැණීම් කොට එය ද ගත්තේය. **වාලග්ගෙසු** යනු අස්හලෙහි මඟුලසුගේ වළග දික්කළ තැන කෙළවරකොට පිහිටි නිධානයැයි දැන එයද ගත්තේය. කෙබුක යනු ජලයයි. කෙබුකෙ නිධානය යනු ජලයෙහි ඇති නිධානය යැයි යන්න මඟුල් පොකුණේ බව දැන මඟුල් පොකුණේ දිය ඉස එහි වූ නිධානයද ගත්තේත්ය. **රුක්ඛග්ගෙසු මහානිධි** යනු උයනෙහි මහසල් රුකෙහි මධ්‍යාහ්න සමයෙහි පරිමණ්ඩලාකාර සෙවනැල්ල වැටෙන සීමාවෙහි ඇති නිධානය මැයි දැන එයද හරවා ගත්තේය. මෙසේ සොළොස් මහා නිධානයක් ද ලබාගෙන වෙනත් රජුකී යමක් ඇද්දැයි ඇසීය. නැත මහරජ යි තුටු පහටු වූ සිත් ඇති මහජනයා කීවෝය.
මේ ධනය දන්දීමට යොදවන්නෙමියි සිතූ මහසත්නුවර මැද ද සතර දොරටුවෙහි ද මහදන් සැල් පහක් කරවා මහදන් පැවැත්වීය. කාළචම්පා නුවරින් මවද බමුණාද ගෙන්වා මහත්සේ සත්කාර කළේය. මහසත්හු රාජ්‍යත්වයට පැමිණි මුල් කාලයේදීම අරිට්ඨජනක රජුගේ පුත් කුමරා මහාජනක නමින් රාජ්‍ය කරන්නේය. පණ්ඩිත වූ රජතුමා අපිද දකිමුයි බොහෝ දෙනා තුළ රජු දැකීමට මහත් කැළඹීමක් ඇති විය. ඉන්පසු බොහෝ දෙනා මහත් පුදපඬුරු ගෙන මහසත් දැකීමට ගියෝය. රජමැදුර සරසවා, ලදපස්මල් ආදියෙන් විසුරුවා සුවඳ දුමින් දුම් දී නොයෙක් රස බොජුන් ද පිළියෙල කොට තැබීය. රජුට පඬුරු පිණිස රන්රුවන් ද නොයෙක් ආකාර කැවිලි පෙවිලි ආහාර වර්ගද පලවැලද ගෙන බොහෝ දෙනා ඒ ඒ තන්හි රැස්ව සිටියෝය. කොටසක් ඇමතිවරුන්ගේ නිවෙස්වලද තවත් අය බමුණු ගෙවලද සිටුමැදුරුවලද, නාටක ස්ත්‍රීන්ගේ නිවෙස්වලද තම වාරය පැමිණෙනතුරු ලැගුම්ගෙන සිටියෝය. ආසිරි ගී ගයා සෙත්පතන බමුණු සමූහයා ආශිර්වාද ගීතයන් පැවැත්වූහ. නොයෙක් සියගණන් තූර්යද වාදනය කළේය. මුළු රජමැදුර බැලූ බැලූ පැත්තේ යුගන්‍ධර සයුරෙහි ඇතුළත මෙන් එකම ඝෝෂාවක් විය.
මහසත් සේසත යට සිහසුනේ සිට සක් සැප සමාන මහත් වූ ශ්‍රී විභූතිය දැක තමන් මහ සයුරෙහි කළ වීර්යය සිහි කළහ. වීර්යය නම් කළයුතු දෙයක්මය. ඉදින් මම මහ සමුදුරෙහි වීර්යය නොකළේ නම් මෙබඳු සම්පත්තියක් නොලැබිය හැකි වන්නේය. සමුදුරෙහි දී කළ එම වීර්යය සිහිකරන කල්හි මහත් සොම්නසක් ඇතිවිය. හෙතෙම ප්‍රීති වේගයෙන් උදම් අනන්නේ මෙසේ කීහ.
නුවණැති පුරුෂ තෙම ප්‍රාර්ථනා කරන්නේමය. (අරමුණක් කරා ළඟා වීමට දැඩි බලාපොරොත්තු ඇත්තෝමය.) උත්සාහය වැඩීමේදී නොකලකිරෙන්නේය. යම්දෙයක් කැමැති වීද එසේ වූ මම ම දකිමි.
නුවණැති පුරුෂ තෙම ප්‍රාර්ථනා කරන්නේම යැ. උත්සාහ වැඩීමේදී නොකලකිරෙන්නේය. දියෙන් ගොඩ ආ මම ඒ තමන් දකිමි.
නුවණැති පුරුෂ තෙම වෑයම් කරන්නේ මය. නොකලකිරෙන්නේය. යම්සේ කැමැති වීද එසේ විය. මම (එබඳු වූ) තමා දකිමි.
නුවණැති පුරුෂ තෙම වෑයම් කරන්නේමය. නොකලකිරෙන්නේය. දියෙන් ගොඩ ආ මම එබඳු වූ තමා දකිමි.
නුවණැති මිනිස් තෙමේ දුකට පත්වූයේද සුවපත් වීමට ඇති කැමැත්ත සුන් නොකරන්නේය. බොහෝ වූ හිතා’හිත දේවල් (සමග) ගැටුනත් එය නොතකන්නෝ මරණයටද පත්වෙති.
නොසිතු දේ වෙයි. සිතු දේ වැනසෙයි. ස්ත්‍රියකට හෝ පුරුෂයෙකුට සිතීමෙන්ම සිදුවන සම්පත් නැත.
එහි **න නිබ්බින්‍දෙය්‍ය** යනු වීර්යය කරන්නා නොකලකිරෙයි යනුයි. **යථා ඉච්ඡිං** යනු රාජ්‍යත්වය අපේක්‍ෂිතව සිට එය ලැබීමයි. (රජකම ලබා ගැනීමට බලවත් අපේක්ෂාවෙන් කටයුතු කොට එය ලැබීමයි.) **උබ්හතං** යනු බැහැර කිරීමයි. **නක්ඛූපතීතො** යනු කායික ධ්‍යාන සිත දුකින් පීඩාවට පත්වුවද යනුයි. **අහිතාච** යනු දුක් හා ගැටීමෙන් ඇතිවන අහිතකර බව හා සැප නිසා ඇතිවන හිතකර භාවයයි. **අවිතක්කිතා** යනු විතර්ක නොකරන බව හා නොසිතන බවයි. මෙසේ කියනු ලබන්නේ, ඔවුන්ගේ පැත්තෙන් (උත්සාහ කරනු ලබන අයගේ පැත්තෙන්) බලන කල්හි සැපක් හෝ දුකක් පැමිණියත් වීර්යය කරන්නා ඒ ගැන විතරක් නොකොට නොසිතාම වීර්ය අත්නොහැර කරන්නේය. ඔහු තම අභිමතාර්ථය අත් නොහැරම එසේ දුක සැප ගැන නොසිතා වීරිය කරන්නාහු අභිමතාර්ථයන් ඉටු නොවීම **මච්චුමුපබ්බජන්ති** යනුවෙන් කියනු ලබන මරණයට පැමිණෙන්නෝය. එසේ වුවත් වීර්යය අත්නොහළ යුතුය යනුයි.
**අචින්තිතංපි** යනු එසේ වීර්ය කරනු ලබන්නන් නොසිතූ දේ සිදු වේ. සිතු දේ ඉටු නොවේ. මම ද යුද නොකර රාජ්‍යය ලබා ගැනීමට නොසිතුවෙමි. ස්වර්ණභූමියෙන් ධනය උපයාගෙන අවුත් යුදකොට රාජ්‍යය ගනිමියි සිතුවෙමි. එසේ වුවත් මා එසේ සිතු දේ නොසිදුවිය. නොසිතූ දේ සිදුවිය. **නහිචින්තාමයා** ලෝක සත්ත්වයින්ට සම්පත් පිළිබඳ ආසාවක් ඇති වුවත් සිතු පමණකින් පමණක් එය සිදු නොවන බව යනුයි. ඒ නිසා වීර්යය වැඩීමෙන්ම සම්පත් සාදාගත යුතුය. වීර්යවන්තයා නොසිතූ යහපතක්ද ඇතැම්විට සිදුවේ.
මහසත් එතැන් පටන් දසරාජ ධර්මයන් නොඉක්මවා දැහැමින් රාජ්‍ය කරන්නෝය. පසේ බුදුවරුන්ටද උපස්ථාන කරන්නේය. පසු කාලයෙහි සීවලී දේවිය පින්වත් භාග්‍යවන්ත කුමරෙකු ප්‍රසූත කළාය. දීඝායු කුමාරයා යැයි ඔහුට නම් තැබීය. කුමරා තරුණ වයසට පත්වූ පසු රජතුමා ඔහුට යුවරාජ පදවිය පිරිනැමීය. එක්දිනෙක උයන්පල්ලා විසින් එවන ලද නොයෙක් ඵලාපල හා විසිතුරු මල් දැක, උයන්පල්ලාගේ මෙහෙවරට සලකා, ‘යහළු උයන්පල්ල, උයන දකින්නට කැමැත්තෙමි. එය මනාකොට සකස් කරවයි නියෝග කළේය. ඔහු යහපතැයි පිළිගෙන එසේ කොට මහසත් හට දැන්වීය. මහසත් මඟුලැතු පිට නැගී උයන් දොරටුවට පැමිණියහ. එහි නිල්පැහැ අතුපතරින් බබලන එක් අඹගසක් ද පලින්බර තවත් අඹ ගසක්ද විය. එහි අඹගෙඩි ඉතා මිහිරි රසයෙන් යුක්ත විය. එහි පළමු ඵලය රජතුමා පරිභෝග නොකළ නිසා කිසිවෙකුත් අඹගෙඩි කෑමට උත්සුක නොවීය. ඇතුපිටින් ගමන්කරන රජතුමා, ඇතුපිට සිටම එක් අඹ ගෙඩියක් අනුභව කළේය. දිව අග තබන්නාහාම එම අඹඵලයෙහි රසය දිව්‍ය රසයක් මෙන් දැනුණි. ආපසු එනවිට වැඩිපුර අඹ කඩා කමියි රජතුමා සිතීය. රජු විසින් පළමු ගෙඩිය අනුභව කරනු ලැබුණි. යුවරජ ආදීකොට ඇති ඇත්ගොව්වන් ආදීහුද අඹ කඩාගෙන කෑවාහුය. අඹ නොලත් අය පොලුවලින් අඹගසේ අතුපතර තලාපෙලාලූහ. ගස සිඳබිඳ දැමුවා සේ විය. අනෙක් අඹගස් නිල්මැණික් මෙන් බැබලි බැබලී පැවතුණි.
රජු උයනින් බැහැර එන්නේ එය දැක මේ කුමක් වී දැයි ඇමතියන්ගෙන් විමසූහ. දේවයන් වහන්සේ පළමු අඹගෙඩිය කෑ පසු හැකි හැම කෙනෙක්ම අඹ කඩා කෑහ. අඹ නොලත් අය කෝපයෙන් මෙම විනාශය කළහ. මහරජ, පල දැරූ මේ ගස පලුපත් ආදියෙන් තොරවූයේ විනාශයට පත්විය. පල නොදැරූ මේ ගස මනා පළුපත් ඇතිව නිල් පැහැයෙන් බබලන්නේ රැකුනේ විය යනුවෙන්ද ඔහු කරුණු දැක්වූහ. මේ බව ඇසීමෙන් රජතුමාට මහත් සංවේගයක් ඇතිවිය. ගස පල නොදැරූ බැවින් නිල්පැහැයෙන් බැබලෙමින් තිබේ. ‘මේ ගස පල දැරූ බැවින් සිඳ බිඳ මැඩලන ලද්දේ විය. මේ රාජ්‍යය පලදැරූ ගස මෙනි. පැවිද්ද පල රහිත ගස මෙනි. පල සහිත වූ කල්හි හිරිහැර බිය ඇතිවේ. පල රහිත වූ කල්හි එසේ නොවේ. මම පල සහිත ගසක් මෙන් සම්පත් බහුලව වාසය කරමි. පල රහිත ගසක් මෙන් සම්පත්තියෙන් බැහැර වී පැවිදි වන්නෙමියි දැඩිසේ අදිටන්කොට නගරයට පිවිස මාලිගා දොරටුවෙහි සිට සේනාපති කැඳවා මෙසේ කීහ. මහා සේනාපතිය, අද පටන් මට මේවඩන සේවකයාද මුවදෝනා ජලය දැහැටි දඬු ආදිය සපයා දෙන්නාද උපස්ථායකයන් හැර වෙනත් අයෙකුට මා දැකීමට අවසර නැත. දෙටු නීති විසාරදයන් විමසා රාජ්‍ය පාලනය කරගෙන යන්න. මම අද පටන් මතු මහළෙහි මහණදම් පුරමියි කියා ප්‍රාසාදයට නැගී තනිවම ශ්‍රමණ පිළිවෙත්වල යෙදුනෝය. කලකට පසු මහජනයා රාජාංගනයෙහි රැස්ව අපේ රජතුමා පෙර මෙන් නොවේයැයි මෙසේ ප්‍රකාශ කළාහුය.
පින්වත්නි, සියළු පොළව හිමි දිසාවකට අධිපති රජ තෙමේ ඒකාන්තයෙන් පෙර පරිදි නොවේ. අද නැටුම් නොබලයි. ගී ගැයීමෙහි සිත් ඇලුම් නොකරයි.
මෘග යුද්ධ නොබලයි. උයකෙළි නොකෙරෙයි. හංසයන් ද නොබලයි. ගොළුවෙකු මෙන් නිහඬව හුන්නේ අර්ථයෙන් ධර්මයෙන් අනුශාසනා නොකරන්නේ යයි මහජනයා කීය.
එහි **මිගෙ** යනු සියලුම යුධ මෙහෙයුම් සම්බන්‍ධ සතුන් ගැන කියවෙන වචනයකි. පෙර ඇතු යුධ පිණිස පුහුණු කරයි. නොහොත් පොරට යොදවයි. එළුවන් පොරට යොදවයි. අද ඒ කිසිවක් ගැන සොයා නොබලයි. **උය්‍යානෙති** උද්‍යානයෙහි උයන්කෙළි නොකරන බවයි. ‘හංස‍ෙ’ යනු පස් පියුමෙන් සැදි පොකුණුවල හංසයින් බලා සතුටු නොවන බවයි. ‘**මූගොවා’** යනු මහජනයා රජතුමා ගොළුවෙකු මෙන් සිටිනවා හැර කිසියම් වචනයක් තොප සමග දොඩන්නේදැයි මෙවඩන්නාගෙන් හා උපස්ථායකයාගෙන් ප්‍රශ්න කළාහුය. එසේයැයි ඔව්හු කීහ. ඔහු තවදුරටත් මෙසේ ද කීහ.
රජතුමා කාමයන්හි නොඇලුන විවේකයට නැඹුරු වූ සිතින් හිතවත් පසේ බුදුවරු සිහිකර එබඳු සීලාදි ගුණ ඇති උතුමන් කැමති වන වනසෙනසුනක මාගේ ඇලීමක් වන්නේ කෙසේදැයි මෙබඳු උදාන ගාථාවන් කියන්නෝය.
නිවන්සුව නමැති වැසුණු සීලාදි ගුණ ඇති වධබන්‍ධන නැති තරුණ මහලු පසේ බුදුවරු කවර කෙනෙකුන්ගේ අරමෙහි අද වෙසෙත්ද?
තෘෂ්ණා නැති නුවණැති යම්කෙනෙක් රාගාදි කෙලෙසුන්ගෙන් උත්සන්න බවට පත් ලෝකයෙහි උත්සාහ නැත්තෝව වෙසෙත් ද ඒ මහර්ෂී උතුමන්ට නමස්කාර වේවා.
උන්වහන්සේ ඉතා මායාකාරි වූ මරුවාගේ දැඩි දළ සිඳ සුන්කළ කෙළෙස් ඇති බැවින් සසරින් නික්ම යෙති. ඒ උතුමන් වසන තැනට මා පමුණුවන්නේ කවරෙක්ද?
එහි **සුඛකාමා** යනු නිවන්සුව කැමැත්තෝය. **රහොසීලා** යනු අනුන් හට තමා සිල්වතෙකු බව නොහඟවා සිල් රක්නාහුය. **දහරාවුද්ධා** යනු තරුණ මහළු සියළු දෙනාය. **අච්ඡ‍ෙරෙ** යනු විසීමයි.
මෙසේ ඒ පසේ බුදුවරුන්ගේ ගුණ සිහිකරන මහසත් හට ඉමහත් සොම්නසක් ඇතිවිය. ඉක්බිති පර්යංකයෙන් නැගී සිට උතුරු සීමැදුරු කවුළුව, උතුරු දෙස බලාගෙන මුදුනෙහි දොහොත් බැඳගෙන මේ අනඤාත වූ ගුණයෙන් හෙබි පසේබුදුරජාණන් වහන්සේලා යැයි හඟිමින් නමස්කාර කරමින් ‘අතික්කන්ත වනථාති’ ආදී ගාථාව කීහ. එහි **අතික්කන්තවන්තා** යන තෘෂ්ණාව ප්‍රහීණ කළ බවයි. **මහෙසිනං** යනු මහත් වූ සීලස්කන්‍ධ ගුණය විමර්ශනය කරමින් සිටින්නා වූ (පසේ බුදුවන්නේ) යනුයි. **උස්සුකම්හී** යනු (රාගාදී කෙලෙස්) උත්සන්න වූ බවයි. **මච්ඡුනොජාලං** කෙලෙස් මරහු විසින් විසුරුවන ලද තෘෂ්ණා ජාලයයි. (තණ්හාව නමැති දැලයි) **තන්තං මායාවිනො** යනු අතිමායාවී ස්වභාවයයි. **කොතෙසංගති මාපයෙ** යනු කවරෙක් ඒ පසේබුදුවරුන් වසන තැනට කැඳවා රැගෙන යන්නේ ද යන අර්ථයි.
මෙසේ මාලිගාවේ මතුමහල් තලයේ මහණදම් පුරන්නේ සිව්මසක් ඉක්ම ගියේය. ඉක්බිති මහසත් හට ඉතා තදින් පැවිද්දට සිත නැඹුරු විය. ගිහිගෙය ලෝකාන්තරික නිරය මෙන් දුක් ගෙන දේ. තුන් ලෝකය ගිනිගත්තා මෙනි. හෙතෙම (මහසත්) පැවිද්දට නැමුණු සිතින් ශක්‍රභවනය (තව්තිසා දෙව්ලොව) වැනි සමලංකෘත වූ මේ මිථිලා නුවර හැරදමා පැවිදි වෙස් ගන්නා දවස කවරදා මට උදාවේදැයි සිතා (මෙසේ) මිථිලා නුවර වර්ණනා කිරීම ඇරඹීය.
කවර කලෙක මම සමෘද්ධ වූ විශාල වූ හාත්පසින් බබලන්නා වූ මියුලු නුවර හැරදමා පැවිදි වන්නෙම්ද එය කවරදා සිදුවන්නේද?
කවර කලෙක මම බෙදා කොටස් වශයෙන් ප්‍රමාණ කළ සමෘද්ධ වූ මියුලුනුවර හැරදමා පැවිදි වන්නෙම් ද? එය කවරදා සිදුවන්නේද?
කවර කලෙක මම මහත් පවුරු දොරටු තොරණින් යුත් සමෘද්ධ වූ මියුලු නුවර හැරපියා පැවිදි වන්නෙම් ද? කවරදා එය සිදුවන්නේ ද?
කවර කලෙක මම දැඩි අටලු දොරකොටු යුත් සමෘද්ධ වූ මියුලු නුවර හැරපියා පැවිදි වන්නෙම් ද? එය කවරදා සිදුවන්නේද?
කවර කලෙක මම මැනවින් කොටස් කළ මහාවීදි ඇති සමෘද්ධ වූ මියුලු නුවර හැරපියා පැවිදි වන්නෙම් ද? එය කවරදා සිදුවන්නේද?
කවර කලෙක මම මැනවින් විභාග කළ සල්පිල් ඇති සමෘද්ධ වූ මියුලු නුවර හැරපියා පැවිදි වන්නෙම් ද? එය කවරදා වන්නේ ද?
කවර කලෙක මම ගවයන් අසුන් යෙදූ රථ ගැවසීගත් සමෘද්ධ වූ මියුලු නුවර හැරපියා පැවිදි වන්නෙම් ද? එය කවරදා වන්නේ ද?
කවර කලෙක මම පුෂ්පාරාම ඵලාරාම හා උයන් පෙළ ඇති සමෘද්ධ වූ මියුලු නුවර හැරපියා පැවිදි වන්නෙම් ද? එය කවරදා වන්නේ ද?
කවර කලෙක මම උයන් හා වනපෙත් ඇති සමෘද්ධ වූ මියුලු නුවර හැරපියා පැවිදි වන්නෙම් ද? එය කවරදා වන්නේ ද?
කවර කලෙක මම ප්‍රාසාද හා වන පංති ඇති සමෘද්ධ වූ මියුලු නුවර හැරපියා පැවිදි වන්නෙම් ද? එය කවරදා වන්නේ ද?
කවර කලෙක මම රජුගේ නෑයන්ගෙන් යුත් තුන් පවුරකින් පිරිවර වූ සොමනස්ස නම් විදේහ රජු විසින් මවන ලද සමෘද්ධ වූ මියුලු නුවර හැරපියා පැවිදි වන්නෙම් ද? එය කවරදා වන්නේ ද?
කවර කලෙක මම දැහැමින් රැස්කළා ධන ධාන්‍ය ඇති සමෘද්ධ වූ විදේහ වැසියන් හැර පැවිදි වන්නෙම් ද? එය කවරදා වන්නේ ද?
කවර කලෙක මම සතුරන් විසින් නොදිනිය හැකි දැහැමින් රැකුණු සමෘද්ධ වූ විදේහ වැසියන් හැර පැවිදි වන්නෙම් ද? එය කවරදා වන්නේ ද?
කවර කලෙක විභාග කළ කොටස් වශයෙන් ප්‍රමාණයෙන් කළ සිත්කලු අන්තඃපුරය හැර පැවිදි වන්නෙම්ද? එය කවරදා වන්නේ ද?
කවර කලෙක සුණු පිරියම් කළ මැටි ආලේප කළ සිත්කළු අන්තඃපුරය හැර පැවිදි වන්නේ ද? එය කවරදා වන්නේ ද?
කවර කලෙක පිවිතුරු සුවඳින් යුත් මනරම් වූ අන්තඃපුරය හැර පැවිදි වන්නෙම්ද? එය කවරදා වන්නේ ද?
කවර කලෙක මම විභාග කළ කොටස් වශයෙන් ප්‍රමාණ කළ කුටාගාරයන් හැර පැවිදි වන්නෙම්ද? එය කවරදා වන්නේ ද?
[missing trans]
කවර කලෙක මම පිවිතුරු සුවඳ ඇති සිත් අලවන කූටාගාරයන් හැර පැවිදි වන්නෙම්ද? එය කවරදා වන්නේ ද?
කවර කලෙක මම ආලේප කළ රත්සඳුන් ඉස්නා ලද කූටාගාරයන් හැර පැවිදි වන්නේ ද? එය කවරදා වන්නේ ද?
කවර කලෙක මම සතරඟුල් පමණ එළුලොමින් කළ විසිතුරු පළස් අතුළ රන්මුවා පර්යංකයන් හැර පැවිදි වන්නෙම්ද? එය කවරදා වන්නේ ද?
කවර කලෙක මම සතරඟුල් පමණ එළුලොමින් කළ විසිතුරු පළස් අතුළ මිණිමුවා පර්යංකයන් හැර පැවිදි වන්නෙම්ද? එය කවරදා වන්නේ ද?
කවර කලෙක මම කටුපිළ හා කොසෙය්‍ය වස්ත්‍ර ද කොමුපිළීද කෝටුම්බර දේශයෙහි නිපන් වස්ත්‍රද හැර පැවිදි වන්නෙම්ද? එය කවරදා වන්නේ ද?
කවර කලෙක මම සක්වාළිහිණියන් විසින් පැවැත්වෙන නාද ඇති මන්දාලකයන්ගෙන් හා පියුම් උපුල් ආදී පස්පියුමෙන් ගැවසී ගත් රමණීය පොකුණු හැර පැවිදි වන්නෙම්ද? එය කවරදා වන්නේ ද?
කවර කලෙක මම සර්වාභරණින් සැරසුණු රන්පොරොදු හා රන් ශීර්ෂාභරණයෙන් හා රන්දැලින් ද යුත් තෝමර හා අකුසු ගත් අත් ඇති ඇතරුවින් නැගුණු ඇත්රජුන් හැර පැවිදි වන්නෙම්ද? එය කවරදා වන්නේ ද?

කවර කලෙක මම උපතින් ම අජානීය වූ සර්වාභරණින් සැරැසුණු සෛන්‍ධවනම් ශීඝ්‍ර වාහන වූ කරවාල දුනු දරන අසරුවන් නැගුණු අශ්ව සමූහයන් හැර පැවිදි වන්නෙම්ද? එය කවරදා සිදු වන්නේ ද?

කවර කලෙක මම මැනැවින් සැදුණු එසවුණු ධජ ඇති අතුළ දිවසම්ද ව්‍යාඝ්‍ර සම් ද ඇති සියලු අලංකාරයෙන් සැරසූ දුනු ගත් අත් ඇති යුද්ධ සැට්ටයෙන් සැරසුණු රියදුරන් නැගුණු රථ පංතියද හැර පැවිදි වන්නෙම්ද? එය කවරදා වන්නේ ද?

කවර කලෙක මම සන්නද්ධ වූ එසවූ ධජ ඇති අතුළ දිවිසම් හා ව්‍යාඝ්‍ර සම් ඇති සියලු අලංකාරයෙන් සැරසූ යුධ සැට්ටයෙන් සැරසුණු දුනුගත් අත් ඇති රියදුරන් නැගුණු ස්වර්ණමය රථයන් හැර පැවිදි වන්නෙම්ද? එය කවරදා සිදු වන්නේ ද?

කවර කලෙක මම සන්නද්ධ වූ ධජ ඇති අතුළ දිවිසම් හා ව්‍යාඝ්‍ර සම් ඇති සියලු අලංකාරයෙන් සැරසූ යුද සැට්ටයෙන් සැරසුණු දුනු ගත් අත් ඇති රියදුරන් නැගුණු රිදී රථයන් හැර පැවිදි වන්නෙම්ද? එය කවරදා වන්නේ ද?

කවර කලෙක මම සන්නද්ධ වූ ධජ ඇති අතුළ දිවිසම් හා ව්‍යාඝ්‍ර සම් ඇති සියලු අලංකාරයෙන් සැරසු යුද සැට්ටයෙන් සැරසුණු දුනු ගත් අත් ඇති රියදුරන් නැගුණු අශ්වයන් යෙදූ රථ හැර පැවිදි වන්නෙම්ද? එය කවරදා වන්නේ ද?

කවර කලෙක මම සන්නද්ධ වූ ධජ ඇති අතුළ දිවිසම් හා ව්‍යාඝ්‍ර සම් ඇති සියලු අලංකාරයෙන් සැරසූ යුද සැට්ටයෙන් සැරසුණු දුනු ගත් අත් ඇති රියදුරන් නැගුණු ඔටුවන් යෙදූ රථ හැර පැවිදි වන්නෙම්ද? එය කවරදා වන්නේ ද?

කවර කලෙක මම සන්නද්ධ වූ ධජ ඇති අතුළ දිවිසම් හා ව්‍යාඝ්‍ර සම් ඇති සියලු අලංකාරයෙන් සැරසූ යුද සැට්ටයෙන් සැරසුණු දුනු ගත් අත් ඇති රියදුරන් නැගුණු ගොනුන් යෙදූ රථ හැර පැවිදි වන්නෙම්ද? එය කවරදා වන්නේ ද?

කවර කලෙක මම සන්නද්ධ වූ ධජ ඇති අතුළ දිවිසම් හා ව්‍යාඝ්‍ර සම් ඇති සියලු අලංකාරයෙන් සැරසූ යුද සැට්ටයෙන් සැරසුණු දුනු ගත් අත් ඇති රියදුරන් නැගුණු එළුවන් යෙදූ රථ හැර පැවිදි වන්නෙම්ද? එය කවරදා වන්නේ ද?

කවර කලෙක මම සන්නද්ධ වූ ධජ ඇති අතුළ දිවිසම් හා ව්‍යාඝ්‍ර, සම් ඇති සියලු අලංකාරයෙන් සැරසූ යුද සැට්ටයෙන් සැරසුණු දුනු ගත් අත් ඇති රියදුරන් නැගුණු තිර‍ෙළුවන් යෙදූ රථ හැර පැවිදි වන්නෙම්ද? එය කවරදා වන්නේ ද?

කවර කලෙක මම සන්නද්ධ වූ ධජ ඇති අතුළ දිවිසම් හා ව්‍යාඝ්‍ර සම් ඇති සියලු අලංකාරයෙන් සැරසූ යුද සැට්ටයෙන් සැරසුණු දුනු ගත් අත් ඇති රියදුරන් නැගුණු මුවන් යෙදූ රථ හැර පැවිදි වන්නෙම්ද? එය කවරදා වන්නේ ද?

කවර කලෙක මම සියලු අලංකාරයෙන් සැරසුණු සිල්වත් සැට්ට දරන තෝමර හා අකුසු ගත් අත් ඇති ශුර ඇතරුවන් හැර පැවිදි වන්නෙම්ද? එය කවරදා වන්නේ ද?
කවර කලෙක මම සියලු අලංකාරයෙන් සැරසුණු සිත් සැට්ට දරන කරවාල හා දුනු දරණ ශූර අසරුවන් හැර පැවිදි වන්නෙම්ද? එය කවරදා වන්නේ ද?
කවර කලෙක මම සියලු අලංකාරයෙන් සැරසුණු සිල්වත් සැට්ට දරන දුනුගත් අත් ඇති හියවුරු දරන රියදුරන් හැර පැවිදි වන්නේද? එය කවරදා වන්නේ ද?
කවර කලෙක මම සියලු අලංකාරයෙන් සැරසුණු සිල්වත් සැට්ට දරන හියවුරු දරන රියදුරන් හැර පැවිදි වන්නෙම්ද? එය කවරදා වන්නේ ද?
කවර කලෙක මම සියලු අලංකාරයෙන් සැරසුණු සිල්වත් සැට්ට හා ස්වර්ණමය හිස් වෙළුම් ඇති ශූර වූ රාජකුමාරයන් හැර පැවිදි වන්නෙම්ද? එය කවරදා වන්නේ ද?
කවර කලෙක මම වස්ත්‍ර යුත් සැරසුණු රන්වන් සඳුන් ගැවූ ශරීර ඇති උතුම් කසී සළු දරන බ්‍රාහ්මණ සමූහයා හැර පැවිදි වන්නෙම්ද? එය කවරදා වන්නේ ද?
[missing trans]
කවර කලෙක මම සියලු අලංකාරයෙන් සැරසුණු සත්සියයක් භාර්යාවන් හැර පැවිදි වන්නෙම්ද? එය කවරදා වන්නේ ද?
කවර කලෙක මම මැනවින් හික්මුණු, සිහින් ඉඟ ඇති සත්සියයක් භාර්යාවන් හැර පැවිදි වන්නෙම්ද? එය කවරදා වන්නේ ද?
කවර කලෙක මම කීකරු ප්‍රියවදන් තෙපලන සත්සියයක් භාර්යාවන් හැර පැවිදි වන්නෙම්ද? එය කවරදා වන්නේ ද?
කවර කලෙක මම සියක් පළමුවෙන් කළ සියගණ විසිතුරු රේඛා ඇති රන්මුවා තලිය හැර පැවිදි වන්නෙම්ද? එය කවරදා වන්නේ ද?
කවර කලෙක සියලු අලංකාරයෙන් සැරසුණු රන් පොරෝදු ඇති, රන්මුවා ශීර්ෂාභරණ ද සැරසුණු වස්ත්‍රද ඇති තෝමර හා අකුසු ගත් අත් ඇති ඇතරුවන් නැගුණු හස්තිරාජයන්ගෙන් යුත් ඇත් සමූහයෝ හුදකලා වනයට යන මා සමග නො යන්නෙහුද, එබඳු පැවිද්ද කවරදා සිදු වන්නේ ද?

කවර කලෙක සර්වාභරණින් සැරසුණු උපතින්ම ශීඝ්‍ර ගමන් ඇති සෛන්‍ධව නම් වන කරවාලායුධ හා දුනු දරන අසරුවන් නැගුණු අශ්ව සමූහයෝ වනයට යන හුදකලා මා අනුව නොයන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එසවූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරැසුණු දුනුගත් අත් ඇති යුද සැට්ට දරන රියදුරන් නැගුණු රථ පංතීහු හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එස වූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරැසුණු දුනුගත් අත් ඇති යුද සැට්ට දරන රියදුරන් නැගුණු රන්මුවා රථ සමූහයෝ හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එසවූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරසුණු දුනුගත් අත් ඇති යුද සැට්ට දරන රියදුරන් නැගුණු රිදීයෙන් කළ රථ සමූහයෝ හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එස වූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරැසුණු දුනුගත් අත් ඇති යුද සැට්ට දරන රියදුරන් නැගුණු අසුන් යෙදූ රථ සමූහයෝ හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එසවූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරැසුණු දුනුගත් අත් ඇති යුද සැට්ට දරන රියදුරන් නැගුණු ඔටුවන් යෙදූ රථ සමූහයෝ හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එස වූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරැසුණු දුනුගත් අත් ඇති යුද සැට්ට දරන රියදුරන් නැගුණු ගවයන් යෙදූ රථ සමූහයෝ හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එසවූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරැසුණු දුනුගත් අත් ඇති යුද සැට්ට දරන රියදුරන් නැගුණු එළුවන් යෙදූ රථ සමූහයෝ හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එසවූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරැසුණු දුනුගත් අත් ඇති යුද සැට්ට දරන රියදුරන් නැගුණු තිරෙළුවන් යෙදූ රථ සමූහයෝ හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක යුදයට සැරසුණු එසවූ ධජ ඇති අතුළ දිවිසම් හා ව්‍යාඝ්‍ර සම් ඇති සර්වාභරණින් සැරැසුණු දුනුගත් අත් ඇති යුද සැට්ට දරන රියදුරන් නැගුණු මුවන් යෙදූ රථ සමූහයෝ හුදකලා වනයට යන මා අනුව නො යන්නාහුද? එබඳු පැවිද්ද කවරදා සිදු වන්නේ ද?

කවර කලෙක සියලු අලංකාරයෙන් සැරැසුණු නිල් සැට්ට දරන තෝමර හා අකුසු ගත් අත් ඇති ශූර ඇතරුවෝ වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු අලංකාරයෙන් සැරැසුණු නිල් සැට්ට දරන දුනු දරන ශූර අසරුවෝ වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු අලංකාරයෙන් සැරසුණු නිල් සැට්ට දරන දුනු ගත් අත් ඇති ශුර රථ සේනාවෝ වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු අලංකාරයෙන් සැරැසුණු නිල් සැට්ට දරන දුනු හියවුරු ගත් අත් ඇති ශුර ධනුර්ධරයෝ වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු අලංකාරයෙන් සැරසුණු රන් සැරයටි ගත් අත් ඇති ශූර රාජපුත්‍රයෝ වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු අලංකාර වස්ත්‍රයෙන් සැරසුණු රත්හඳුන් ගැල්වුණු ශරීරායව ඇති උතුම් කසී සළු දරන බ්‍රාහ්මණ සමූහයෝ වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු සර්වාභරණින් කහ පැහැ ඇඳුමින් සැරසුණු පෙරටුව යන ශූර ඇමති ගණයා වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු සර්වාභරණින් සැරසුණු සත්සියයක් භාර්යාවෝ හුදකලා වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු සර්වාභරණින් සැරසුණු මනා වූ සිහින් ඉඟ ඇති සත්සියයක් භාර්යාවෝ හුදකලා වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක සියලු සර්වාභරණින් සැරසුණු ප්‍රිය තෙපුල් ඇති සත්සියයක් භාර්යාවෝ හුදකලා වනයට යන මා අනුව නො යන්නාහු ද එබඳු පැවිද්ද කවරදා සිදු වන්නේ ද?
කවර කලෙක හිස මුඩු කළ, සඟල සිවුරක් පෙරවූ මම පාත්‍රයක් ගෙන පිඬුසිඟා හැසිරෙන්නෙම් ද? එබඳු පැවිද්ද කවරදා සිදු වන්නේ ද?
කවර කලෙක මහමග හැර දැමූ පාංසකූල වස්ත්‍රයත් සඟල සිවුරත් දරන්නෙම්ද? එබඳු පැවිද්ද කවරදා සිදු වන්නේ ද?
කවර කලෙක (බැඳගෙන වස්නා) සදා වැස්සෙන් තෙත් සිවුරු ඇති මම පිඬු පිණිස හැසිරෙම්ද එබඳු පැවිද්ද කවරදා සිදු වන්නේ ද?
කවර කලෙක ගසින් ගසට වනයෙන් වනයට පැමිණ ඇලුම් නොකොට මුළු දවසම වසන්නෙම්ද, එබඳු පැවිද්ද කවරදා සිදු වන්නේ ද?
කවර කලෙක ගිරි දුර්ග ස්ථානයන්හි පහවූ බිය ඇතිව හුදකලාව හැසිරෙන්නෙම් ද, එබඳු පැවිද්ද කවරදා සිදු වන්නේ ද?
කවර කලෙක වීණා වාදකයෙකු සත් සතක් ඇති වීණාව මිහිරිකොට හඬවන්නේද, කෙසේ නම් එලෙස සිත අංජු කරන්නේ ද? එබඳු පැවිද්ද කවරදා සිදු වන්නේ ද?
කවර කලෙක මම පාවහන් සිදුනා සොම්වරයෙකු මෙන් දිව්‍ය වූද මානුෂික වූද කාම සඤ්ඤෝජනයන් සිදුනොවේ ද?
එහි **කදා** යනු කාලය (අවස්ථාව එළඹෙන්නේ කවදාදැයි) පිළිබඳ වූ සිතීමයි. **ඵීතං** යනු සමෘද්ධිමත් බවයි. උයන්වතු වතු වන පංතිද ඇති සමෘද්ධිමත් බවයි. **සබ්බතොපහං** යනු හාත්පසින් බබලන සමෘද්ධිමත් බවයි. **තං කදාස්සු භවිස්සති** යනු එබඳු වූ (සමෘද්ධිමත්) නගරයක් හැරදමා පැවිදිවීමක් කවදා සිදුවේද යන්නයි. **විභත්තං භාගසොමිතං** යනු විශේෂඥ වූ නගර නිර්මාපකයන් විසින් රජමැදුර, වීථි වාසල් දොරවල් ආදී වශයෙන් මනාකොට කොටස් වශයෙන් බෙදා නිර්මාණය කරන ලද යන්නයි. **බහලපාකාර තොරණං** ශක්තිමත් වූද විශාල වූද ප්‍රාකාර, තොරණ දොරටු ආදියෙන් යුක්ත වූ බවයි. **දළ්හමට්ටාල කොට්ඨකං **යනු ශක්තිමත් අටලු දොරකොටු ආදියෙන් යුක්ත බවයි. **පිළීතං** යනු ගැවසීගත් බවයි. **තිපුරං** යනු නගර තුනකින් යුක්ත වූ. පවුරු තුනකින් යුක්ත වූ බවයි. නගර තුනක් (අන්තඃපුරය, ඇතුල්නුවර පිටනුවර) හෝ තුන්වරක් සම්පූර්ණ කොට නිර්මාණය කරන ලද යනුයි. **රාජබන්‍ධුනිං** යනු රජුගේ කොටස් තුනකින් යුක්ත වූ නෑයින්ගෙන් සමන්විත වූ බවයි. **සොමනස්සෙන** යනු ‘සොමනස්ස’ නම් වූ වේදේහරට රජතුමාය.
**නිචිතෙ** යනු ධන ධාන්‍යාදිය රැස් කිරීමෙහි යෙදුනු බවයි. **අජෙය්‍ය** යනු පසමිතුරන් විසින් ජයගත නොහැකි බවයි. **චන්‍දනඵොසිතෙ** හාත්පස රත්හඳුන්වලින් සුවඳ ගන්වා ඇති බවයි. **කොටුම්බරානි** යනු කෝටුම්බර දේශයෙහි නිපදවන ලද වස්ත්‍රයි. **හත්‍ථිගුම්බෙ** යනු ඇත් සමූහයයි. (මෙහි ඇත්බල ඇණියයි) **හෙම කප්පන වාසස‍ෙ** යනු ස්වර්ණමය වූ විසිතුරු වූ හිස් පළඳනා හා රන් රසුදැල්වලින් යුක්ත බවයි. **ගාමණීයෙහි** ඇත්ගොව්වන් විසින් යනුයි. **ආජානිය්‍යෙච** **ජාතියා** උපතින්ම කළයුතු දේ නොකළ යුතු දේ දන්නා බැවින් ආජානීය නම් වූ එබඳු අශ්ව පංතිය යනුයි. ගාමණීයෙහි (මෙම ගාථාවෙහි) අසරුවන් විසින් යනුයි. **ඉල්ලියාචාපධාරිහී** යනු ඉල්ලීස (නම් කඩුවත්) දුන්නත් දරන යනුයි. **රථසෙනී** රථ ඇණියයි. **සන්නද්ධ‍ෙ** යනු මනාව සන්නද්ධ කරන ලද බවයි. **ගමණීයෙහි** (මෙම ගාථාවෙහි) රියදුරන් යනුයි. **සජ්ඣ රථෙ** යනු රිදීමය යුද රථයන්ය. **අජරථ ම‍ෙණ්ඩරථ මිගරථ** ගැන සඳහන් කර ඇත්තේ ශෝභනය සඳහාය.
**අරිය ගණා** යනු බ්‍රාහ්මණ සමූහයාය. එකල්හි බමුණෝ සියල්ලන්ගේම ගුරුවරු වූහ. එබැවින් ඔවුන් සඳහා මෙසේ යෙදුනි. **හරිචන්‍දන ලිත්තංගෙ** කසුන් පැහැ හඳුන් ශරීරයෙහි ආලේපිත බවයි. **සත්ත සතා** ප්‍රිය භාර්යාවන් (සත්සියය) සඳහා කීහ. **සුඤ්ඤා** සුසංයම බවයි. **අස්සවා** යනු යහපත් වචනයෙන් යුතු බවයි. **සතඵලං** රන්පලම් සියයකින් කළ බවයි. **කංසං** යනු (ආහාර අනුභව කරන) භාජනයයි. පාත්‍රයයි. **සතරාජික** පිටුපස සියගණන් රේඛාවන්ගෙන් යුක්ත වීමයි. **යංතංමං** (ගාථා රාශියක ‘යං තං මං භානුයිස්සන්ති’ යනුවෙන් යෙදී ඇත. සප්ත භාර්යාවන් ගැන සඳහන් කරන ගාථාවල ද එසේ යොදා මෙහිදී **යං තං මං** යන කොටස පමණක් යොදා ඇත. **යං තං මං** යනු කවර දවසක ස්ත්‍රී ගන්‍ධයෙන් තොර වූ මහ වනයෙහි හුදකලාව යන්නා වූ මා අනුව ඔවුන් (සත්ත භාර්යාවෝ) නොඑන්නේද (යනුවෙන් අටුවාව දක්වා ඇත) **සත්තංහ මෙදෙ** සත්දිනක් නොකඩ කොට වසින වැස්සයි. සත්දිනක් නොකඩකොට බැඳගෙන වැසි වැසීමයි. **සබ්බහං** යනු හැම දවසම යන්නයි. **රුජකො** යනු වීණා වාදකයාය. **කාමසංයොජෙනෙ** යනු නාම සංයෝජනයන් යනුයි. **දිබ්බෙ** යනු දෙවයි. **මානුස‍ෙ** යනු මිනිස් යන්නයි.
ඔහු (ඒ මහාජනක රජ තෙමේ) මිනිස් පරමායුෂ අවුරුදු දසදහසක් ඇති කල්හි මිනිස්ලොව ඉපදුනේ අවුරුදු සත්දහසක් රජකොට අවුරුදු තුන්දහසක් ඉතිරිව ඇති කල්හි පැවිදි විය. පැවිද්දට සූදානම් වන කල්හි උයන්දොර අඹරුක දුටුදා සිට සිව්මසක් ගිහිගෙයි වැස මේ වේසයට වඩා පැවිදි වේසය උතුම්යැයි සිතා පැවිදි වන්නෙමියි අදිටන්කොට උපස්ථායකයාට රහසින් මෙසේ ඇණවීය. ‘දරුව, කිසිවෙකුට නොහැඟෙන ලෙස සල්පිලෙන් කෂාය වස්ත්‍ර ද මැටි පාත්‍රයක් ද ගෙන එව’ ඔහු එසේ කෙළේය. රජතුමා කරණවෑමියා බනවා කෙරැවුළු බාවාගෙන, කරණවෑමියාගේ උදව් ඇතිව එක් සළුවක් හැඳගෙන, එකක් ඒකාංශකොට දමාගෙන, එකක් පොරවා ගත්තේය. මැටි පාත්‍රය ඔලොගුවක ලා දසරුවෙහි එල්ලා ගත්තේය. පසුව සැරයටියක් ගෙන මතුමහලෙහි පසේ බුදුවරුන්ගේ ලීලායෙන් එහෙ මෙහෙ සක්මන් කෙළේය. එතුමා එදවස එසේම වැස, දෙවැනි දින ඉර නැගෙන කල්හි පහයෙන් බසින්නට විය.
එදා සීවලී දේවිය යෙහෙළියන් සත්සිය දෙනා අමතා අපගේ රජතුමා බොහෝ කාලයකින් නොදුටුවිරූය. සිව්මසක් ද ගතවිය. අද එතුමා බැලීමට යමු යි කියා සියලු දෙනාම අලංකාර ලෙස සරසවා හැකි හැම ආකාරයකින් ස්ත්‍රී මායම් දක්වා කෙලෙස් බැම්මෙන් බැඳගැනීමට උත්සාහ ගන්නැයි කියා තමාද මනාව සැරැසී, ඔවුන් සමග රජතුමා දකිමි’යි පහයට නගින්නී පහයෙන් බසින රජතුමා දුටුවේ වී නමුත් නො හැඳින්නාය. රජුට අවවාද අනුශාසනා කිරීමට පැමිණි පසේබුදුන් වහන්සේ නමක් යැයි සිතා වැඳ නමස්කාර කොට එකත්පසෙක සිටියාය. මහසත්හුද පහයෙන් බැස ගියහ. ඔහු පහයට නැග බලන කල්හි සිරියහන් ගබඩාවේ පුටුව මත රජතුමාගේ අක්බඹරු වී ගිය කළුකෙස් ද, රජතුමා ඇලුම් කළ බඩුබාහිර ද එසේම තිබෙනු දැක ඒ පසේබුදුවරයෙකු නොව අපගේ පිය සැමියා විය හැකියැයි කියා, එන්න ඔහු ආයාචනාකොට නවත්වවු’යි කියා මතුමහල් තලයෙන් බැස රජගෙයි මිදුලට බැස ඈ සමග සියලු බිසෝවරු කෙස්වලු දෙපිට දෑලේ මුදාහැර දෑත්වලින් පපුවට ගසා ගනිමින් මහරජතුමන් කුමක් සඳහා මෙබඳු දෙයක් කරගත්තේදැයි කුළුණුබර හැඟුම් පාමින් අඬ අඬා රජතුමා ලුහුබැඳ ගියාහුය. මුළු නුවරම මෙපුවත ඇසීමෙන් කැළඹී ගියේය. නගරවැසි ජනයා ද අපගේ රජතුමා පැවිදි විය. කෙසේ නම් මෙබඳු දැහැමි රජෙකු ලබාගත හැකිදැයි හඬමින් වැලපෙමින් රජු ලුහුබැඳ ගියාහුය. එහිදී ඒ ස්ත්‍රීන්ගේ වැළපීමත්, එසේ වැලපෙන්නා වූ ඔවුන් හැරදමා රජතුමා ගේ නික්ම යෑමත් ගෙනහැර දක්වමින් ශාස්තෲන් වහන්සේ මේ ගාථා දේශනා කළ සේක;
සියලු අලංකාරයෙන් සැරසුණු ඒ සත්සියයක් ආර්යාවෝ කවර හෙයින් අප අත්හරින්නේදැයි දෙඅත් ඔසවාගෙන හැඬූහ.
මනාව හික්මුණ, සිහින් ඉඟසුඟ ඇති ඒ සත්සියයක් ආර්යාවෝ කවර හෙයින් අප අත්හරින්නේදැයි දෙඅත් ඔසවාගෙන හැඬූහ.
කීකරු වූ ප්‍රියතෙපුල් ඇති ඒ සත්සියයක් ආර්යාවෝ කවර හෙයින් අප අත්හරින්නේදැයි දෙඅත් ඔසවාගෙන හැඬූහ.
සියලු අලංකාරයෙන් සැරසුණු ඒ සත්සියයක් ආර්යාවන් හැර පැවිද්ද විසින් පෙරටු කළ රජ තෙමේ නික්ම ගියේය.
මනාකොට හික්මුණු සිහින් ඉඟ සුඟ ඇති ඒ සත්සියයක් ආර්යාවන් හැර පැවිද්ද විසින් පෙරටු කළ රජ තෙමේ නික්ම ගියේය.
කීකරු වූ ප්‍රිය තෙපුල් ඇති ඒ සත්සියයක් ආර්යාවන් හැර පැවිද්ද විසින් පෙරටු කළ රජ තෙමේ නික්ම ගියේය.
ඒ රජු තෙමේ සියයක් පළමකින් කළ සිය ගණන් රේඛා ඇති රන්තලිය හැර දෙවෙනි අභිෂේකයක් මෙන් ඒ මැටි පාත්‍රය ගත්තේය.
එහි **පග්ගය්හ** යනු ඔසවා යනුයි. **සමපද්දයි** යනු මහණෙනි, ඒ මහාජනක රජතුමා ඔහුගේ සත්සියයක් බිරින්දෑවරු මහරජ කුමක් නිසා අප හැර යන්නේ ද? අපගේ ඇති වරද කිමදැයි වැළපෙන්නවුන් හැර දමා පැවිද්ද පිණිස යන්නේ දැයි ඔවුන් විසින් චෝදනා කරනු ලබන්නෙකු මෙන් ඔවුන් හැරදමා පෙරටුව ගියේය යනු අර්ථයි. මහණෙනි, ඒ මැටි පාත්‍රය ගැනීම දෙවෙනි අභිෂේකයක් මෙන් සලකා ඒ රජතුමා (එයත් රැගෙන) නික්මුණෝය යනු අර්ථයි.
සීවලී දේවිය කොතරම් වැලපුනත් රජතුමා නැවැත්වීමට නොහැකි වූවාය. එසේ නැවැත්වීමට උපායක් ඇතැයි සලකා සෙන්පතියාට කතාකොට දරුව, රජු ගමන්කරන මඟ ඇති දිරූ ගෙවල් දිරූ ශාලාවන්ට ගිණි තබව. තණ පනරැල් රැස්කොට ඒ ඒ තන්හි දමා ගිනිතබා දුම් නග්ගව යි අණ කළාය. ඔහු එසේ කෙළේය. ඈ රජු සමීපයට ගොස් පාමුල වැටී මියුලු නුවර ගිනිගත් ආකාරයක් හඟවමින් මේ ගාථා දෙක කීවාය.
(මහරජ, ඔබගේ නුවර) ගෙවල් ගින්නෙන් අතරක් නැතිව දැවෙයි. බඩු ගබඩා කොටස් වශයෙන් දැවෙයි. ඒවායෙහි රිදී, අමුරන්, මුතු, වෙරළුමිණිද බොහෝ වේ.
මැණික් ද, සක් මුතු ද වස්ත්‍ර ද රත් හඳුන් ද, අඳුන්දිවිසම් ද දළමුවා බඩු ද තඹ ආදී ලෝහ භාණ්ඩ ද කළු ලෝහ භාණ්ඩ ද වෙයි. මහරජ, නවතින්න. එනු මැනවි. විනාශ වන ඔබගේ ධනය රැකගනු මැනවි.
එහි **වෙස්මා** යනු ඒ ඒ මිනිසුන්ගේ ගෙවල් ගිනිගෙන දැවුණි. එය මෙහි **වෙස්මා** නම් විය. ගිනිදැල් නංවමින් දැවුණේය යන අර්ථයි. **කොසො** යනු රිදී පිරවූ ගබඩා ආදියයි. **භාගසො** කොටස් වශයෙන් මනාව බෙදා තිබුණත් එසේ නොදැවෙන බව යනුයි. **ලොහං** යනු තඹ ආදී ලෝහයන්ය. **මා තෙ තං විනසාධනං** යනු එසේ වූ ධනය විනාශ වීමට ඉඩ නොදෙන්න. එන්න එම ගින්න නිවාලන්න. ආපසු හැරී යන්න. දැවෙන නගරය ගැන නොබලා (ගිහිගෙයින් නික්මුණේ යැයි ඔබට නිග්‍රහ කරන්නෝ වෙති. ඒ නිසා ඇති වන ලජ්ජාවෙන් ඔබේ සිත විපිළිසර වේ. මහරජ එන්න. ඇමැතියන්ට අණකොට ගින්න නිවා දමන්නැයි දේවිය කීවාය. (ඒ බව දැක්වීම සඳහා මේ පාඨය යෙදිණ)
ඉක්බිති මහසත් දේවියට ‘කුමක් කියව්ද? යම් තැනක යමක් වේනම් එය එහිම දැවී යන්නේ ය. මා වනාහි කිසිවක් නැති තැනැත්තෙක් වෙමි. යන බව ගෙනහැර දැක්වීමට ගාථාවක් කීහ.
යම් කිසිවක් අපට නැත්තේද, ඒ අපි ඒකාන්තයෙන් ඉතා සුවසේ ජීවත් වෙමු. මියුලු නුවර දැවෙන කල්හි මා සතු කිසිවක් නොදැවේ.
එහි **කිඤ්චනං** යනු කිසිවක් නැති බවයි. කෙලෙස් පළිබෝධ හට ගැනීමට හේතුවන (බාහිර වස්තුවක්) තමන් සතුව නැති බවයි. **සුසංඛවත ජීවාම** (ඉතා සුවසේ ජීවත් වෙමු යනුයි) මියුලු නුවර දැවෙන කල්හි මගේ කිසිවක් නො දැවෙන්නේ ය යනුවෙන් කීමෙන් ස්වල්ප වශයෙන් වුවද තමන් සතු වස්තුවක් දැවෙන්නේ යැයි නොසිතූ ආකාරය කියූ සේයි.
මෙසේ ප්‍රකාශ කොට (මහජනක රජතුමා) උතුරුදිග දොරටුවෙන් නික්මුනේය. එතුමා සමග භාර්යාවෝ ද නික්මුණාහුය. නැවතද සීවලී දේවිය එක් උපායක් සිතා ‘ගම් නගර නසා රට විනාශ කරන ආකාරයක් පෙන්වීමට අණ කළාය. මොහොතකින් ආයුධ අතැති පුරුෂයින් එහෙ මෙහෙ දුවමින් ආයුධවලින් පහර දීගන්නා ආකාරයත් සිරුරවල ලාක්‍ෂාරක ගල්වා තුවාල වූ ආකාරයත්, එසේ පහරවැදී මැරුණ වුන් මෙන් සමහරු පලස මත තබා ලහි ලහියේ ඔසවාගෙන යන ආකාරයත් රජුට දකින සේ සැලැස්වීය. මහජනයා ‘මහරජ, ඔබ ජීවත්ව සිටියදීම රට විලෝපනය වෙයි. මිනිසුන් මරාදමයි. උද්ඝෝෂණය කළාහුය. දේවියද රජු ඉදිරියෙහි වැඳ වැටී නවතින ලෙස මෙසේ (ගාථාවකින්) කීවාය.
මහරජ, වනගත සොරු පැමිණියෝය. ඔබ සතු රට වනසති. එනු මැනවි. නවතිනු මැනවි. මේ රට නොනසනු මැනවයි (සීවලී බිසව කීවාය.)
එහි **අටවියො** යනු මහරජ, ඔබ ජීවත්ව සිටියදීම වනගත සොරුන් පැමිණියෝය. **තං** යනු එසේ දැහැමින් රැකි ඔබේ රට (විනාශ වේය යනුයි)
රජ මා ජීවත්ව සිටියදී සොරු නැගී සිට රට විනාශ කරන්නේ නැත. සීවලී දේවියගේ වැඩ මෙහෙම නේදැයි සිතා වටහා දෙනු සඳහා මෙසේ කීහ.
යම්බඳු කිසිවක් අපට අයත් දෙන්නේද ඒ අපි ඒකාන්තයෙන් සුවසේ ජීවත් වෙමු. රට පහරන කල මගේ කිසිවක් නොනැසේ.
යම්බඳු කිසිවක් අපට අයත් නැත්තේද ඒ අපි ඒකාන්තයෙන් සුවසේ ජීවත් වම්හ. ආභස්සර නම් බඹලෝ වැසි දෙවියන් මෙන් ප්‍රීතිය ආහාර කොට ඇත්තෝ වෙමු.
එහි **විලුම්පමානං** යනු පැහැරීමයි. (මංකොල්ලකෑමයි) **ආභස්සරා** යනු යම්සේ (ඒ ආභස්සර බඹලොව) බ්‍රහ්මයෝ ප්‍රීතිය ආහාරය කොට සමාපත්ති සුවයෙන් කල්ගෙවන්නේ ද, එසේ කල්ගෙවන්නෙමි යනුයි.
මෙසේ කී කල්හිද මහජනයා රජතුමා ලුහුබැඳ යන්නට වූහ. ඉක්බිති රජතුමාට මෙබඳු අදහසක් පහළ විය. මේ රටවැසි ජනයා නතර වන්නට නොකැමැත්තෝය. කිසියම් හෙයකින් ඔවුන් නවත්වන්නෙමි යැයි සනිටුහන් කොට අඩ ගව්වක් ගිය කල්හි මහමග නැවැතී ඇමැතියන්ගෙන් මෙසේ ඇසීය. ‘මේ රාජ්‍ය කාගේ ද?’ ‘දේවයිනි, ඔබගේ යැ’යි ඔහු පිළිතුරු දුන්හ. එසේ නම් මේ ලී පතුර ගෙන එසවීමට සමත් වූවෙකු රජ බවට පත් කරව් යැයි කියා සැරයටියෙන් සරස් අතට ලී පතුරක් ගලවා දුන්නේය. තෙදවත් වූ රජතුමා විසින් ගලවා ගනු ලැබූ එය එසවීමට කිසිවෙකුත් සමත් නොවීය. මහජනයා ලී පතුර හිස මත තබා ගත් නමුත් බලවත් සේ වේදනා හෙවත් පීඩාවට පැමිණ අත්හැර දැමුවාහයි, සීවලී දේවියද එය එසවීමට අසමත් වූ බැවින් මහමග හරස්කොට දමා, එසේ තිබෙන්නට හැර නික්ම ගියාය. මහජනයා රාජ්‍ය සංකේතය හිමි අයම එය අත්හැර දමන ලදැයි දේවිය අනුවම ගියාහුය. මහසත් උතුරු හිමවත බලා ගියාහුය. දේවිය සියළු සේනා වාහන රැගෙන බෝසත්හු අනුවම ගියාය. රජ මහජනයා නැවැත්වීමට අපොහොසත් වූයේ සැටයොදුනක්ම ගියේය.
එකල්හි නාරද නම් තවුස් තෙම හිමවත්හි රන් ගුහාවෙහි වසමින් පංචාභිඥා ධ්‍යාන සුවයෙන් කල්යවන්නේ සත්දිනක් ඉක්මවා ධ්‍යානයෙන් නැගිට අහෝ සැපයි අහෝ සැපයි යනුවෙන් උදන් ඇනීය. හෙතෙම ‘මේ සැපය සොයන තවත් කිසිවෙකු දඹදිව් තලයේ ඇද්දැ’යි එතුමා දිව ඇස යොමා බැලීය. අභිනිෂ්ක්‍රමණය කළේ වී නමුත් සීවලී දේවිය ප්‍රමුඛ මහජනයාගේ ගමන නැවැත්විය නොහැකිව සිටින්නා වූ බුද්ධංකුර වූ මහාජනක රජතුමා දැක (ඔවුන්ගේ පසුපස ඒම මහාජනක රජතුමාගේ නෛෂ්ක්‍රම්‍ය පාරමිතාවට) නපුරක් වේදෝහෝයි සිතා, නෛෂ්ක්‍රම්‍ය කෙරෙහි දැඩි අධිෂ්ඨානය ඇති කිරීම සඳහා ද සොම්නස වඩවනු පිණිසද අනුශාසනා කරමියි සිතා, ඍද්ධියෙන් ගොස් රජු අබියස අහස් කුස්හි සිට උනන්දු වඩවනු සඳහා මෙසේ කීහ.
මේ මහජනයාගේ ඝෝෂාව කුමක් නිසාද? ගමෙහි මෙන් මේ කිලිකිලි ශබ්දය කුමක්ද? ශ්‍රමණ වූ ඔබෙන්ම විචාරමි. කවර හෙයින් මේ මහජනයා රැස්වන්නේ ද? (රාජා ආහ) රජතුමා පිළිතුරු දුන්නේය.
රජු කීය.
මා ඔවුන් හැරයන නිසා මේ මහජනයා මෙහි රැස්වූයෝය. කෙලෙස් සීමාව ඉක්මවා යන අනගාරිය මුනි නම් වූ තපසට පැමිණීම සඳහා සතුටින් යන මා දැනගෙන කුමට විචාරන්නේදැයි රජතුමා ඇසීය. **කිම්හෙසො** යනු කුමන කරුණක් නිසා මේ ඇත් ආදී මහත් වූ පිරිසකගේ ඝෝෂාවක් පවතින්නේ ද? **කානුගාම‍ෙ කිලීලියා** ඔබ සමග එන්නා වූ මේ ගම්වැසියෝ තමන් ‘කලකලය’ හඬ නංවන්නෝ කවුරුද? **කත්‍ථෙසො** මොව්හු කුමක් සඳහා එන්නෝ ද? **අභිසටො** යනු ලුහුබඳින්නා යනුයි. **සීමාතික්කමනංයන්තං** ඔබ මා කෙලෙස් සීමාව ඉක්මවා අනගාරික මුනිවරයෙකුගේ අවබෝධ ඥානයැයි කියන්නා වූ මොනෙය්‍ය ව්‍රතය සඳහා පමණක් පැවිදි වූවෙකුදැයි හඟින්නෙහි ද? මම වනාහි තෘෂ්ණාව යටපත් කොට පැවිදි වුවත් මොහොතක් පාසා උපදින, තෘෂ්ණාවෙන් වෙලීගිය තැනැත්තෙකු වෙමි. ඔබ මා ගැන දැන විචාරන්නේ ද? නොදැන විචාරන්නේ ද? මහජනක රජ විදේහ දේශය හැර දමා පැවිදි වූ බව කවරෙකු නම් නොදන්නේ ද?
ඉක්බිති මෙය වඩාත් තහවුරු කරනු සඳහා නැවත ගාථාවක් ද කීවේය.
මේ පැවිදි සිරුර දරන්නේ කෙලෙස් නැසුවේ යැයි නොසිතව. මේ කෙලෙස් සමූහය මෙපමණකින් තරණය කළ හැකිද නොවේ. උපද්‍රවයෝ බොහෝය.
එහි **මාස්සු තිණ්ණො අමඤ්ඤිත්‍ථො** යනු පඬුපැහැ කසාවත් සිරුරෙහි දරා මේ පැවිදි ස්වරූපය ගත් පමණින්ම කෙලෙස් සීමාව තරණය කොට ඉක්ම වී යැයි නොසිතව. **අතීරණෙය්‍ය මිදං** යනු කෙලෙස් හටගැනීම මෙපමණකින් වන්නේ යැයි තීරණය නොකළ යුතුය. බොහෝ උපද්‍රවයෝ, විමුක්ති මාර්ගය අවුරා සිටියේ වේ. ඔබ තුළ ද බොහෝ කෙලෙස් උවදුරු ඇත.
ඉක්බිති මහත් කීහ.
යමෙක් දුටු නොදුටු දේවල් ගැන කාම සම්පත් නොපතන්නේ ද? එසේ වෙසෙන මට කවර උවදුරක් වන්නේ ද?
එහි **යොනෙවදිට්ඨෙ** එබඳු මම ප්‍රත්‍යක්‍ෂ වශයෙන් මිනිස්ලොවද (මෙලොවද) නොදුටුවිරූ දෙව්ලොවද (පරලොවද) කාම සම්පත් නොපතන්නේ නම් එසේ තනිව වසන මට කෙබඳු උවදුරෙක් වන්නේ ද?
ඉක්බිති ඒ තාපස තෙමේ උවදුරු දැක්වීම සඳහා ගාථාවක් කීහ.
නින්දය, අලස බවය, ඈනුම් ඇරීමය, නොඇල්මය, බත්මතය යන බොහෝ උවදුරු තොපගේ සිරුර ඇසුරු කොට පවතී.
එහි **තන්‍දී** යනු අලස බවයි. **අරතීති** යනු උකටලී බවයි. **භත්තසම්මදො** යනු ආහාරයන්හි ගිජු බවයි. කියනු ලබන්නේ, ශ්‍රමණය ඔබ ප්‍රසාදවහ වූ රන් රුවන් මෙන් අගනා රාජ්‍ය හැරදමා පැවිදි වූයෙහි යැයි කීවෙහිය. ඔබට රස ගුණ පිරි පිණ්ඩපාතය ලැබෙන කල්හි ඔබ ඒවා පාත්‍රය පිරෙන සේ ලබාගෙන ඇති හැටියට බඩ පිරෙනතුරු අනුභව කොට කොල ඇතිරියෙහි හෙව ගොරවමින් නින්දට එළඹ ඒ අතරතුර පිබිදී එහෙ මෙහෙ පෙරළී අත්පා හිරි අරින්නේ නැගී සිට සිවුරු එකලස් කර පොරවාගෙන අලස බවෙන් වෙලී ඉදළ ගෙන අමදින්නේ ද නැත. පැන් ගෙන එන්නේ ද නැත. නැවතද වැතිරී නිදාගන්නෙහි නම් කාම විතර්කයන් හෝ පහළ වේ. එකල්හි පැවිද්ද කෙරෙහි උකටලී භාවයක් ඇතිවන්නේය. මේ බත් මතය නිසා වන විපතය. **අවසන්ති සරීරට්ඨා** යනු මේ කියන්නා වූ උවදුරු ඔබගේ සිරුරෙහි පවතින්නේ වේ. සිරුරෙහිම හටගන්නේ ද වේ.
ඉක්බිති මහසත් (තවුසාට) ප්‍රශංසා කරමින් මේ ගාථාව කීහ.
පින්වත් බ්‍රාහ්මණය, ඔබ මට යහපත් කොට අනුශාසනා කරන්නෙහිය. නිදුකාණෙනි, ඔබ කවරෙක්දැයි බ්‍රාහ්මණ වූ ඔබගෙන්ම විචාරමි.
එහි **බ්‍රාහ්මණා මනුසාසසී** යනු කල්‍යාණ මිත්‍ර වූ මිත්‍ර වූ බ්‍රාහ්මණයෙකු මට අනුශාසනා කරන්නේය යනුයි.
ඉක්බිති නාරද තපස්සු කීහ.
නාරද යනු මගේ නමයි. ගෝත්‍ර වශයෙන් කාශ්‍යප යැයි මා දනිති. පින්වත් තොප සමීපයට පැමිණියෙමි. සත්පුරුෂයන් හා සමාගමය යහපති.
ඒ ඔබට සියලු ආකාරයෙන් සතුටු විහරණම වේවා. යමක් අඩුවෙයි නම් එය ඉවසීමෙන් හා සන්සිඳීමෙන් සම්පුර්ණ කළ මැනව.
අවමානය ද බැහැර කළ මැනවි. ප්‍රශංසාව ද බැහැර කළ මැනවි. දශකුසල කර්මයන්හි ද පංචාභිඥා අෂ්ට සමාපත්ති ද, මහණ දම්හිද සකස් කොට පවතිනු මැනවි.
එහි **විදු** යනු ගෝත්‍රයෙන් මා කාශ්‍යප යැයි හඳුන්වන බවයි. **සබ්හී** යනු ඤාණවන්තයින් සමග එක්වීම නම්, **සාධු** යහපත් වන බවයි. **ආනන්‍දො **මේ වූ ඔබගේ පැවිද්ද හේතුවෙන් ප්‍රීතියක් සතුටක් සොම්නසක් වේවා, උකටලී භාවයකට පත් නොවේවා. **විහාරො** යනු සිවැදෑරුම් බඹවිහරණ සැපතයි. **උපවත්තතු** යනු පවතීවා යනුයි. **යදූනං** යනු ඔබට යම් බඳු වූ සීලයෙහි ද, කසිණ භාවනා කර්මස්ථානයෙන්ද ධ්‍යානයෙහි ද අඩුවීමක් පෙනෙන්නේ නම් එවිට එබඳු සීලාදිය කරණකොට ගෙන ඒවා සම්පූර්ණ කරගන්න. **ඛන්තියා උපසක්ඛනච** යනු මම රජෙකුව සිට පැවිදි වූයෙමි. මානය උපදවා නොගෙන ඉවසීම නම් වූ ශාන්ති ගුණයත්, කෙලෙස් උපසමනයෙහි වීර්යයෙන් ද යුක්ත වන්න. **පසාරය** (තමන් ගැන කරන) වර්ණනය ද අවමානය ද ඉවතලන්න. **සනන්තං උන්නතංච** මම කවර කුලයක කෙනෙකුදැයි ඇති කරගන්නා අවමානයන් මම වනාහි උසස් කුලයක කෙනෙක් වෙමි යනාදි වශයෙන් ඇතිකර ගන්නා අතිමානය ද යනුයි. **කම්මං** යනු දසකුස කර්මපථයෝය. **විජ්ජං** යනු පංචාභිඤ්ඤා අෂ්ට සමාපත්ති ඥානයයි. **ධම්මං** යනු කසිණ පරික්ම භාවනා වැඩීම සංඛ්‍යාත වූ ශ්‍රමණ ධර්මයි. **සක්කත්‍වාන පරිබ්බජාති** යනු මේ මේ ගුණයන්හි මනාකොට පිහිටන්න මේ මේ ගුණයන් දැඩිව රැකගනිමින් (ගිහි සැප හැර) ලබාගත් පැවිද්ද රැකගන්නේ උකටලී නොවන්න.
ඒ තපස්වීහු මෙසේ බෝසත් හට ඔවා දී අහසින් තමන් වසන තැනටම ගියෝ ය. ඒ තපස්හු ගියකල්හි වෙනත් මිගාජින නම් තපස්වී කෙනෙක් එසේ වූ සමාපත්තියෙන් නැගිට දිවැසින් ලොව බලන්නේ මහසත් දැක මහජනයා නවත්වාලීම සඳහා අවවාද දෙමැයි එලෙසම (පෙරසේම) ගොස් අහසෙහි පෙනීසිට කීහ.
එම්බා මහාජනක රජතුමනි, බොහෝ ඇතුන් ද අසුන් ද නගරයන් හා ජනපදයන් ද හැර පැවිදි වූ ඔබ මැටි පාත්‍රයෙහි ඇළුනාහුය.
එම්බා මහාජනක රජතුමනි, කිම, ඒ දනව් වැස්සෝ ද මිත්‍රාමාත්‍යයෝ ද නෑයෝ ද ඔබට කිසි අපරාධයක් කළාහු ද කවර හෙයින් මේ මැටි පාත්‍රය කැමැති වූයේ ද?
එහි **කපල්ලං** යනු මැටි පාත්‍රය සඳහා කීහ. තාපසයන් මෙසේද කියන ලදී. මහරජ, ඔබ එබඳු වූ සම්පත් හැරදමා පැවිදි වූයෙහි මේ මැටි පාත්‍රයෙහි පමණක් ඇලුම් ඇතිව මා ඉදිරියට පැමිණියේ පැවිද්දට හේතු විචාරණ බැවින් මෙසේ කීහ. **දුභිං** යනු කිම ඔබට ඒ අය (රට වැසි ආදීහු) කිසියම් අපරාධයක් ඔබට කළාහුද යනුයි. කුමක් හේතුකොටගෙන ඔබ මෙබඳු වූ ඉසුරු සම්පත් හැර දමා මේ එකම මැටි බඳුනකට පමණක් ඇලුම් කළේ ද?
ඉක්බිති මහසත් කීහ.
එම්බා මිගාජින තවුසාණෙනි, ඒකාන්තයෙන්ම මම කවර කලෙකවත් අධර්මයෙන් කිසි නෑයකු නො දිනුවෙමි. නෑයෝ ද මා නොදිනූහ. එහි **න මිගාජින** යනු, එම්බා මිගාජින තවුසාණෙනි, ඒකාන්තයෙන්ම මම කිසිම නෑයෙකු **කුදාචන** කිසියම් කලෙක නඅධම්මෙන අධර්මයෙන් නොදිනුවෙමි. ඒ **ඤාතයො** ඤාතීහුද මා අධර්මයෙන් නොදිනුවෝය යනු අර්ථයි.
මිගාජින තවුසාගේ එම ප්‍රශ්නවලට පිළිතුරු නොදීම යම් කරුණක් හේතුකොට ගෙන තමා පැවිදි වූයේද එය පැහැදිලි කිරීම සඳහා බෝසත් මෙසේ කීහ.
එම්බා මිගාජින තවුසාණෙනි, යම් ක්ලේශ වස්තුවක ඇලුණු පෘථග්ජනයෙක් නැසේ ද, බැඳේ ද මෙහි කෙලෙසුන් විසින් අනුභව කරන කෙලෙසුන් විසින්ම මඩගොහොරුවක් කරන ලද ලෝකයාගේ පැවැත්ම දුටු මම මේ කාරණයම උපමාකොට පිඬු සිඟන්නෙක් වීමි.
එහි **ලොකවත්තන්ත** යනු (කෙලෙසුන් අනුවම) පවතින්නා වූ (ජීවත් වන්නා වූ) අඥාන වූ ලෝවැසි ජනයින්ගේ එසේ වූ හැමදාම එකාකාර වූ පැවැත්ම දැක මම පැවිදි වූයෙමි යන අදහස උද්දීපනය වේ. **ඛජ්ජන්තං කද්දමිකතං** යනු කෙලෙසුන් විසින් කන ලද හා එම කෙලෙස් විසින්ම කෙලෙස් මඩ වගුරෙහි ගිල්වන ලද ලෝකය දැක යනුයි. **යත්‍ථ සත්තො** යනු යම්බඳු වූ කෙලෙස් වස්තූන්හි නිමග්න වූ සත්ත්වයා යනුයි. **පුථුජ්ජනො** පුහුදුන් සත්ත්වයා එම ක්ලේශ කාමයන්හි ගිලුනේ නස්නේ වේ. ඇතුන් බඳිනා කඹවලින් බැඳුනාක් මෙන් කෙලෙස් කාමයන්ගෙන් බැඳුනේ වේ. **එතාහං** යනුවෙන් දැක්වූයේ ඉදින් මම මේ කෙලෙස් බැඳුම්වලින් බැඳුනේ නම් මේ සෙසු ලෝක සත්ත්වයා මෙන් හිංසාවටද ගොදුරු වෙමි. එසේම කෙලෙස් හේතුවෙන් ඇතිවෙන්නා වූ ලෞකික බැඳුම්වලටද ගොදුරු වෙමි. මෙසේ එම කරුණම තමන් ගැන ද සලකා පැවිද්දෙකු වුනෙමි’යි යනු මෙයින් හැඟවූ අදහසයි. ‘මිගජින’ යනුවෙන් එම තවුසාට අමතන්නේය. කුමක් නිසා මොහුට මෙබඳු නමක් වීදැයි පිළිසඳර පටන් ගත් මුලදීම අසන ලද්දේ විය.
තවුසා ඒ කාරණය විස්තර වශයෙන් අසනු කැමැතිව සිටින බෝසත්හුට මේ ගාථාව කීහ.
(මහරජ, ඔබේ පින්වත් අනුශාසක තෙමේ කවරෙක් ද? ඔබ කියූ පිරිසිදු බස කවරෙකුගේ වචනයක් ද? ශ්‍රමණ වේශය හෝ ශ්‍රමණ විද්‍යාව හෝ හැර යම්සේ දුක් ඉක්මවාද? එසේ පවත්නා ශ්‍රමණයෙකු නොම කියද්ද? ඒ නිසා යැයි මිගජින තවුසා පැවසීය.
එහි **කස්සෙතං** මෙසේ ඔබ කියූ පිරිසිදු වන කවරෙකුගේ වචනද යනුයි. **කප්පං** යනු ශ්‍රමණ භාවයට කැපවී උපදවා ගත් අභිඤ්ඤා සමාපත්ති ලැබුවා වූ කර්මවාදී තවුසාය. **විජ්ජං** යනු කෙලෙස් දුරුකිරීමේ නැණ නුවණින් යුක්ත වූ පසේ බුදුවරයා සඳහා මෙසේ කීහ. **රථෙසභං** යනු මහරජතුමනි, කප්ප සංඛ්‍යාත ශ්‍රමණයෝ හෝ විජ්ජා සංඛ්‍යාත ශ්‍රමණයෝ හැර (තවත් ශ්‍රමණයින් ඇති බවයි) **පච්චක්ඛාය** ඔවුන්ගෙන් අනුශාසනා හැර, යම්බඳු වූ දුකින් මිදුණා වූ ශ්‍රමණ කොටසක් ඇත්තේද ඔවුන්ගේ අනුශාසනා අසා මෙසේ පිළිවෙත් කිරීමට හැකිවන්නේ ද වේ. එබැවින් ඒ භාග්‍යවත් ශාස්තෘෘහු කවරහුද යනු ඇසූ පරිදියි.
ඉක්බිති මහසත් කීහ.
‘පින්වත් මිගාජින තවුසාණෙනි, ඒකාන්තයෙන්ම මම කිසිකලෙක කිසියම් ශ්‍රමණයෙකුට හෝ කිසියම් බ්‍රාහ්මණයෙකුට හෝ සත්කාරකොට ඇසීමට නොපැමිණියෙමි.
එහි **සක්කත්‍වා** යනු පැවිද්දෙහි අනුසස් ඇසීම සඳහා පුද පූජා පවත්වා යන අදහසයි. **අනුපාවිසිං** යනු කිසිවෙකු අනුව ගොස් (ශ්‍රමණ භාවයට) පිවිසුනේ ද නැත. මා විසින් කිසියම් ශ්‍රමණයෙකුගෙන් ඇසුවේද නැතයි කියූ පරිදියි. මෙකල්හි වනාහි පසේබුදුවරුන්ගේ හමුවෙහි ධර්මය ඇසුයේ වී නමුත් නියමාකාරයෙන් පැවිද්දෙහි ගුණ ආදිය නොඇසූයෙමි. ඒ නිසා ඉහත දැක්වූ ආකාරයෙන් ප්‍රකාශ කෙළෙමි.
මෙසේද කියා යම් කරුණක් නිසා පැවිදි වූයේ ද එම කරුණු මුලසිට ගෙනහැර දැක්වීමට මෙසේ කීහ.
පින්වත් මිගාජින තවුසාණෙනි, මනහර ගී ගයන කල, බිහිරි නද ඇති වාද්‍ය භාණ්ඩයන්ගෙන් යුතුව මහත් වූ තූර්යවාදන හඬින් මනාකොට ගයන ගී තාල ඇතිව, මහත් වූ රාජානුභාවයෙන් ද ශෝභාවෙන් ද දිලියෙමින් යන ඒ මම ඵල කැමැති මිනිසුන් විසින් විනාශ කළ එම ඵල දරන අඹරුකක ආකාරයෙන් වටකළ උයනෙහි දිටිමි.
මිගාජින නම් තවුසාණෙනි, ඒ මම ද වනාහි උයන්සිරි බලා ඇතුපිටින් බැස ඵල දරන වැනසුණු අඹරුක මුලට ගියෙමි.
විනාශ කළ කොළ අතු කඩා වැනසූ ඵලයන් ද විනාශ කළ අඹරුක දැක ඉක්බිති සිත්කලු නීල වර්ණයෙන් බබළන මේ අනික් ඵල නැති අඹරුක දිටිමි.
යම්සේ ඵල ඇති අඹරුක වනසන ලද ද එසේම බොහෝ කරදර ඇති ඉසුරුමත් අපට ද, සතුරෝ හිංසා නොකරන්නාහු ද?
හම හේතු කොටගෙන අඳුන්දිවියා නසනු ලැබේ. දළ හේතුකොට ගෙන ඇතා නසනු ලැබේ. ධනය හේතුකොට ගෙන ධනවතා නසනු ලැබේ. වාසස්ථානයක් නැති බැඳීමක් නැති පැවිද්දා කවරෙක් නසාද? ගෙඩි ඇති අඹ රුක ද ගෙඩි නැති අඹරුක ද යන ඒ දෙරුක මාගේ ශාස්තෘෘවරයෝ වූහ.
එහි **චග්ගුසු** යනු මිහිරි හඬින් තූර්ය භාණ්ඩ වාදනය කිරීමයි. **තුරිය තාළිත සංඝුට්ඨෙ** යනු තූර්යභාණ්ඩ නාදයෙන් නින්නාද වූ උයනෙහි යනුයි. **තාල සමාහිතෙ** යනු මනා වූ තාලයන්ගෙන් යුක්ත වූ බවයි. **සමිගාජිනා** යනු මිගාජින තෙම මා දුටුවේය. **ඵලං අම්බං** යනු ඉදුණු ගෙඩි ඇති අඹරුකය යන අර්ථයයි. **තිරොච්ඡදං** උයනෙහි හරස් අතට පිහිටි පවුරෙහි ඇතුල්පැත්තේ පිහිටියාක් මෙන් පිටපැත්තේ වැඩී තිබුණු අඹගසක් දුටු බවයි. **තුජ්ජමානං** යනු පොලනු ලැබීමයි. (දඬු මුගුරුවලින් පහරදී අඹ කැඩීමට ගසට පහර දීමයි.) **ඔරොහිත්‍වා** යනු ඇතුපිට නැගි බවයි. **විනලීකතං** යනු අතුරිකිලි පවා විනාශ කළයනුයි.
**එවමෙවං** එසේම යනුයි. **ඵලී** ඵලසම්පත් බවයි. **අජිනමහි** (අඳුන්දිවි) සම් පිණිස, සම් කරණ කොටගෙන යනුයි. **දන්තෙහී** ස්ව දළ පිණිස යනුයි. **හඤ්ඤති** මරයි යනුයි. **අනිකෙත මසන්‍ථවං** යනු යමෙක් වාසස්ථානය හැර පැවිදි වූයේ ද හෙතෙම ‘අනීකෙත’ නමි. සත්වැදෑරුම් සංස්කාර වස්තුවල තෘෂ්ණා හේතුවෙන් නොඇලෙත් ද ඒ නිසා ‘අසන්‍ථව’ නමි. එසේ වූ නිවහනක් නැති බැඳුමක් නැති තැනැත්තේ කවරෙකු නම් නසන්නේ ද යනු මෙහි අභිප්‍රායයි. **තෙ සත්‍ථාරො** ඒ (අඹ) ගස්දෙක මට ශාස්තෘෘ වූහයි කියූ පරිදියි (ඵල දැරීම නිසා මිනිසුන් අතින් විනාශ වූ අඹගස හා ඵල නොදැරීම නිසා රැකුණු ගසයි.)
ඒ අසා මිගාජින තවුසා පමා නොවන්නැයි රජුට අවවාද කොට තමන් වසන තැනටම ගියේය. එම අවස්ථාවෙහි සීවලී දේවිය රජුගේ පාමුල වැඳ වැටී මෙසේ කීවාය.
මහරජ, ඔබ පැවිදි වූහයි ඇතරුවෝ ද සේනාවන්හි නියුතු වූවෝද රථ සේනාවෝ ද පාබල සේනාවෝ ද යන සියලු මහජන තෙමේ බියෙන් තැති ගනී.
මහජනයා අස්වසා, නුවරට ආරක්ෂාව සලසා පුතා රජයෙහි පිහිටුවා ඉන්පසු පැවිදි වන්නෙහු නම් මැනැවි.
එහි **පව්‍යධිතො** යනු බියෙන් තැති ගැනීමයි. **පටිච්ඡදං** යනු ශෝකයෙන් තැවෙන වැලපෙන අපි ගැන රජු නොබලයි යනුයි. කම්පාවට පත්වූ ජනයාට, රත්‍ථාවරණ සලසා ඔබගේ පුතුවන දීඝායු කුමාරයා රාජ්‍යයෙහි පිහිටුවා අභිෂේක කොට පැවිදිවන්ට කියූ බවයි.
ඉක්බිති බෝසත් කීහ.
එම්බා දේවිය, මා විසින් දනව් වැස්සෝ හරන ලදහ. මිත්‍රයෝ ද නෑයෝද හැර දමන ලදහ. විදේහ රට වර්ධනය කරන දීඝාවූ නම් පුත්‍රයෝ ඇත. ඔහු මියුලු නුවර රජ කරවන්නාහ.
එහි **සන්තිපුත්තා** යනු සීවලී දේවියයි. ශ්‍රමණයන්ට දරුවො දෙන්නාහ. විදේහරට වැසියන්ට දීඝාවූ නම් පුත්‍රයෝ ඇත්තාහ. **තෙරජ්ජං නෙරයිසසනති පජාපතීති** ප්‍රජා නායක වූ ඔව්හු මියුළු නුවර රාජ්‍ය විචාරනේයැයි දේවියට කී අයුරුයි.
දේවිය මෙසේ කීහ. රජතුමනි, ඔබ එසේ පැවිදිවන කල්හි මම කුමක් කරන්නේද? ඉක්බිති රජතුමා කියන්නේ, මම ඔබට උපදෙස් දෙමි. මා කියන්නක් කරව, කියා මෙසේ උපදෙස් දුන්නේය.
එම්බා දේවිය, මා කියන්නා වූ දේ පිළිගන්ට කැමතිනම්, පැමිණ අසන්න. ඔබට අනුශාසනා කරමි. ඔබ රාජ්‍ය විචාරන්නේනම් කය, වචන, සිත යන යමක් හේතුකොටගෙන දුගතියට යන්නේ ද එබඳු බොහෝ දුසිරිත් කරන්නෙහිය.
එහි **තුවං** යනු පුතුට සේසත් නංවා රජකොට දැන් මගේ පුතා රජා යැයි (අභිමානයෙන්) රාජ්‍ය කටයුතු සඳහා උපදෙස් දීමට යාමෙන් ඔබ බොහෝ පව් සිද්ධ කරගන්නේය යනුයි. **ගඤ්ජිසි** යනු කායාදී තිදොරින් කළ බොහෝ අකුසල හේතුවෙන් අපායගාමී වන්නේය යනුයි. **සධීරධම්මො** යනු පිණ්ඩපාතයෙන් යැපිය යුතුය යන ධීරයන්ගේ (පමා නොවී මහණදම් පුරණ ශ්‍රමණයන්ගේ) ප්‍රතිපදාවයි. **සධීරධම්මො** යනු පිණ්ඩපාතයෙන්ම යැපිය යුතුයැයි යන මේ කරුණ ධීරයන්ගේ දහමයි.
මෙසේ මහසත් ඇයට උපදෙස් දුන්නේ ය. මෙසේ ඔවුන් කථා කරමින් යන්නේ රෑ බෝ විය. දේවිය සුදුසු වූ කඳවුරක ලැගුම් ගත්තාය. මහසත් එක් ගසක් මුලට ගොස් විසීය. එතුමා එදා රෑ එහි වැස දෙවන දිනයෙහි සිරුර පිළිදැගුම් කොට මගට පිළිපන්නෝය. දේවියද, සේනාවට පසුපස එන්ට අණකොට, තොමෝ හේ පසුපසම ගියාය. ඔහු පිඬුසිඟා යන සමය වනවිට ‘ථුණ’ නම් නුවරට පැමිණියාහුය. එවේලෙහි ඇතුළු නුවර එක් පුරුෂයෙක් මස් කඩයෙන් ලොකු මස් කැබලක් ගෙනවුත් අරක්කැමියා ලවා අඟුරුවල බහා පුළුස්සා නිවීම පිණිස මේස කෙළවර තබා තිබුණේය. ඔහු වෙනතක බලාසිටින විට එක් බල්ලෙක් එය ඩැහැගෙන ගියේය. ඔහු ඌ දැක පසුපස හඹා යන්නේ (නුවර) දකුණුපස බිහිදොර තෙක් දිවගොස් නොසතුටුව නැවතුනේය. සැණෙකින් රජු හා දේවිය දුටු බල්ලා බියෙන් මස් කැබැල්ල අතහැර පැනගියේය.
ඒ දුටු මහසත් මූ මස් කැබැල්ලට ආසාවක් නැතිව පලාගියේය. මෙයට වෙනත් හිමිකරුවෙකු ද නොපෙනේ. තවත් මෙබඳු වූ (අන්‍යයන් විසින්) හැරදමන ලද නිවැරැදි පිණ්ඩපාතයක් නැත. එය අනුභව කරමියි මැටි පාත්‍රය ගෙන ඒ මස් කැබැල්ල පිසදමා පාත්‍රයට දමාගෙන ජල පහසු තැනකට ගොස් එය අනුභව කරන්නට විය. දේවිය (එය දැක) ඉදින් මෙය රජෙකු විසින් නොකළ යුතු දෙයකි. මෙබඳු වූ පිළිකුල් සහගත පස් තැවරුණු බලෙකු ඉඳුල් කළ (මාංශය) නොකෑ යුතුමය. මොහුට අපි දන් නොදෙමු යැයි සිතා, ‘මහරජ, මෙබඳු වූ පිළිකුල් දේ කන්නේදැ’යි විමසීය. දේවිය ඔබ අඥාන බැවින් මේ පිණ්ඩපාතයෙහි විශේෂත්වය නොම දනිතියි කියා, එහිම සිට ප්‍රත්‍යවේක්ෂා කොට අමෘතයක් මෙන් ඒ මස් අනුභවකොට මුව සෝදා අත්පාද සෝදා පිරිසිදු කරගත්තේය. එකෙණෙහි දේවිය නින්දා කරන අදහසින් මෙසේ කීවාය.
යමෙක් සිව්වැනි බත් කිසෙහි අනුභව නොකරන්නේ ද අනාථව, ක්‍ෂුධාවෙන්ම මිය යන්නේය. වැලි තැවරුණු අයහපත් ආහාර අනුභව කරන්නේ ද කුලපුත්‍ර ස්වභාව ඇති සත්පුරුෂ තෙමේ එබඳු ආහාර අනුභව නො කරන්නේය. බල්ලෙකු ඉඳුල් කළ අහරක් ඔබ වළඳන්නේ නම් ඒ වැළඳීම යහපත් නොවේ. ශෝභන නොවේ.
එහි **අජ්ඣු මාරිවං** යනු නිරාහාරව මිය යෑමයි. **ලුලිතං** පස්, මඩ තැවරුණු යනුයි. **අනරියං** සොඳුරු නොවන බවයි. **තසෙවෙ** නොකළ යුතු යැයි පිළිවදන් දුන් අයුරුයි. එසේ කියන ලද්දේ ඉදින් සතරවැනි වූ බත්කිසෙහි හෝ අනුභව නොකරන්නේ නම් සුදා ගින්නෙන් මියැදෙන්නේය. එසේ වුවත් නුවන් කුලපුත්‍ර ස්වරූප වූ සත්පුරුෂයෙකු විසින් මෙබඳු වූ පිණ්ඩාහාරය නොසෙවිය යුතුමය. **තයිදං** යනු ‘ඒ ‘මේ’ ය අරුති.
මහසත් කීහ.
එම්බා සීවලී දේවිය, ගිහියෙකු විසින් ද, සුනඛයෙකු විසින් ද හැර දැමූ යමක් වේ නම් ඒ පිණ්ඩපාතය මා නොකෑ යුත්තක් නොවේ. මේ වේලෙහි දැහැමින් ලද භෝගයෝ වෙත්නම් ඒ සියල්ල අනුභව කළ යුතුය. එය වරදක් නොවේ.
එහි **අභක්ඛො** පිණ්ඩපාතය මා විසින් නොකෑයුතු දෙයක් නොවන්නේය යනුයි. **යං හොතී** ගිහියෙකු හෝ සුනඛයෙකු හෝ හැරදැමුවා වූ ඒ පංසකූල නම් වූ අස්වාමික දේ නිවැරදි වන්නේය යනුයි. **යෙකෙචි** යනු එබඳු වූ දැහැමින් ලද අනෙක් කිසියම් භෝගයකි. **සබ්බො** **සො භක්ඛො අනවජ්ජො** නිවැරැදි බවයි. නැවත නැවතත් සලකා බැලීමේ දී වරද නොවන නිසා සම්පූර්ණ වශයෙන්ම නිවැරැදි බවයි. අධර්මයෙන් ලද දේ දහසක් වටිනාකම් තිබුණත් පිළිකුල් කටයුතුම වේ.
මෙසේ ඔවුහු නොයෙක් දේ කතා කරමින් නුවර දොරටුවට පැමිණියාහුය. එහි දරුවන් සෙල්ලම් කරන තැන එක් කුඩා දැරියක් කුඩා කුල්ලකින් වැලි පොළමින් සිටියාය. ඇගේ එක් අතක එක් වළල්ලක් විය. අනෙක් අතේ වළලු දෙකක් විය. එම වළලු දෙක එකිනෙක ගැටීමෙන් හඬ නැගුණි. තනි වූ වළල්ලෙන් හඬක් නොනැගුණි. රජතුමා එය දැක යම් තීරණයකට එළඹ මෙසේ සිතීය. සීවලී දේවිය මා පසුපසම එයි. ස්ත්‍රීහු පැවිදි වූවහුට මළ කඩකි. මොහු පැවිදි වුවත් බිරිඳ හැර දැමීමට නොහැකි තැනැත්තෙකි කියා ගරහන්නෝ ද වෙති. මේ කුමරිය ඤාණවන්ත බව පෙනෙයි. සීවලී දේවිය මා පසුපස එන ගමන නැවැත්වීමට කරුණු මෑ ලවා කියවිය යුතුය. මැගේ එම වචන සීවලී දේවිය හැරී යනු ඇතයි සිතා මෙසේ කීහ.
නිතර මව ළඟ සයනය කරන ස්වභාව ඇති කුමාරිකාවෙනි, කවර හෙයකින් තිගේ එක් අතක් ශබ්ද කෙරේ ද? එක් අතක් ශබ්ද නොකෙරේද?
එහි **උපසෙනිය‍ෙ** යනු මව්තුරුළේ නිදාගන්නිය යන අදහසයි. **නිගළ මණ්ඩි තෙ** නොගිලිහුණු පළඳනාය. ළිහිල් වූ එහෙත් නොගිලිහෙන (වළලු) පළඳනාය. **ජනනී** යනු වෙත් යන්නයි. (මෙහි) ශබ්දයක් වන්නේය. යනුයි.
කුමරිය කියන්නී,
ශ්‍රමණයන් වහන්ස, මාගේ මේ අත්හි වළලු දෙකක් පළඳා ඇත. (ඒවා) එකට ගැටීමෙන් ශබ්දය හටගනී.
ශ්‍රමණයන් වහන්ස, මාගේ මේ අතේ එක් වළල්ලක් පළඳා ඇත. දෙවැන්නක් නැති බැවින් එය නිශ්ශබ්දය. කෙළෙස් පහකළ මුනි මුනිවරයෙකු මෙන් එය නිහඬව සිටී.
දෙවැන්නකු ඇත්තේ විවාදයට පත්වූයේ වෙයි. හුදකලා වූයේ කවුරුන් සමග විවාද කරන්නේ ද, එබැවින් සග සැප කැමැති ඔබ හුදකලා බවට කැමැති වන්න.
එහි **දුනීමුරා** යනු වළලු දෙකයි. **සංආතා** මනාව එකිනෙක ගැටීමයි. ගැටීම යන අර්ථයි. **ගතී** පවතින ස්වභාවයයි. දෙකක් ඇති කල්හිද මෙබඳු වූ ගති ස්වභාවයක් ඇත. **සො** මෙහි ‘සො’ යන එකක්ම වූ බවයි. (එක් අතෙකැ එක් වළල්ලක් පමණක් වූ බවයි. **මුනිභූතොවා** කෙලෙස් ප්‍රහීණ කළ ආර්ය පුද්ගලයෙකු මෙන් සිටී යනුයි. **විවාදප්පත්තො** යනුවෙන් දැක්වූයේ, ශ්‍රමණයන් වහන්ස, දෙවැන්නෙකු සිටින කල්හි වාදවිවාද ඇති වන්නේ වේ. නොයෙක් මතවාද ඇති කරගෙන කළහ කරන්නේය. **කෙ නෙකො** තනි වූයේ කවුරුන් සමග විවාදයට යන්නේ ද? **එකත්ත මුපරොචත** හුදකලා බවම ඔබ කැමැති වන්න. ශ්‍රමණයෝ සහෝදරියක සමග වුවද සැරි සරන්නේ නැත. ඔබ මෙබඳු රූසම්පත් ඇති බිරිඳක් සමග යන්නේ කිම ද? ඇය ඔබට බාධාවකි. මෑ හැරදමා තනිව මහණදම් පුරන්නැයි ඈ බෝසත් හට අවවාද කළාය.
මහසත් ඒ බාල දැරියගේ වචන අසා දිරි ලැබ දේය සමග මෙසේ කීහ.
එම්බා සීවලී දේවිය, ළදැරිය කියූ ගාථා ඇසුවෙහිය. වැඩකාරියක් වන ඕ තොමෝ දෙවැන්නක් ඇත්තහුගේමැ මේ ස්වභාවය විනැයි මට නින්දා කළාය.
සොඳුර, මේ දෙමංසන්ධියකි. මෙයින් තී කැමැති මගක් ගනුව. ඉන්පසු මම අනෙක් මඟ ගනිමි. මින්පසු ඔබ මට මාගේ ස්වාමියා යැයි නොකියව. මම ද මගේ භාර්යාව යැයි නො කියමි.
එහි **කුමාරියා** යනු කුමාරිකාවක් විසින් කියන ලද බවයි. **පෙස්සියා** යනු, ඉදින් මා රාජ්‍ය කරන්නේ නම් මේ වචන තෙපලන දැරිය දැස්සක් වන්නේය. මා ඈ දෙස බැලීමටත් වෙහෙස නොවෙමි. දැන් වනාහි කුලී මෙහෙකාරයෙකු, දාසයෙකු මෙන් වූ (පැවිදි) මා හට දෙවැන්නෙකු සිටීමේ වරද දක්වා (මෑ) අවවාද කරයි. **අනුචිණ්ණො** අනුවම යෑමයි. **පථාවිහි** පදිකයන් විසින් යනුයි. **එකං** ඔබ කැමැති එක් මගක් ගෙන යන්න. මම වනාහි ඔබ ගත් මග හැරදමා අනෙක් මග ගනිමි යනුයි. **නෙව මං ත්‍වං** සීවලී දේවිය මෙතැන් පටන් මේ මාගේ සැමියා යි නොකියව. මම වනාහි ඔබ මගේ බිරිඳ යැයි ද නො කියමි.
ඈ ඔහුගේ වචන අසා දේවයිනි, ඔබ උතුම් වූ දකුණු දිග්මග ගන්න. මම වම් මඟ ගනිමි යි කියා වැඳ අවසර ගෙන දුරක් ගොස් ශෝකය දරාගත නොහී ආපසු හැරි අවුත් රජු සමඟ කතාකරමින් ගොස් ථූන නම් නගරයට පිවිසියේ ය. ඒ බව දක්වනු සඳහා ශාස්තෲන් වහන්සේ මේ ගාථා ධර්මය දේශනා කළ සේක;
මෙසේ සල්ලාපයෙහි යෙදෙමින් ‘ථූණ’ නම් නගරයට පැමිණියෝ ය.
එහි **‘නගර මුපාගමුං’** යනු නගරයට පැමිණි බවයි.
නගරයට පිවිසි මහසත් පිඬු සිඟා යන්නෝ ඊවඩුවාගේ ගෙදොරට පැමිණියෝය. සීවලී බිසවද අසල සිටියා ය. ඊවඩු තෙමේ ඊදණ්ඩක් ගිනිඅඟුරු තුළ බහා රත්කොට කාඩිජලයෙහි ලා පණපොවා එක් ඇසක් දල්වා (බාගෙට වසා) අනෙක් ඇසින් බලමින් ඊය ඍජු කරමින් සාදයි. ඒ දැක මහසත්, ඉදින් මොහු ඤාණවන්තයෙකු විය යුතුය. එක් දෙයක් කථා කර බලමියි ඔහු වෙත ගියේ ය. ඒ දක්වනු සඳහා ශාස්තෘෘහු මෙසේ දේශනා කළ සේක.
රජතුමා ආහාර ගන්නා වේලාවේ හීවඩුවාගේ මඩුව වෙත පැමිණියේය. එහි හීවඩු ඊදණ්ඩක් උජුව තිබේදැයි එක් ඇසක් වසා ඇදය ඇද්දැයි බලයි.
එහි **කොට්ඨක‍ෙ** යනු ඒ රජතුමා අහර කිස සඳහා ඊවඩුවාගේ මඩුව වෙත පැමිණි බවයි. **තත්‍රචාති** එම මඩුවෙහි යනුයි. **නිග්ගය්හ** යනු අඩවන් කර බැලීමයි. **ජිම්හ මෙතොන** යනු එක් ඇසකින් ඇදකුද ඇද්දැයි බැලීමයි.
ඉක්බිති ඔහුට මහසත් කීහ.
පින්වත් හී වඩුව, මෙසේ මැනවින් බලන්නේ නම් මාගේ බස් අසව. එක් ඇසක් පියාගෙන එක් ඇසකින් බලව යන යමක් ඇත්නම් එයයි.
ඔහු පිළිතුරු දෙමින් මෙසේ කීහ.
පින්වත් ශ්‍රමණයන් වහන්ස, දෑසින් බලන කල විශාල වූවාක් මෙන් වැටහෙයි. ඇද තැනට නොපැමිණ ඇද නැති කරන්ට සුදුසු නොවේ.
එක් ඇසක් හකුළුවාගෙන එක් ඇසකින් ඇද බලන්නහුට ඇද තැන බලා සෘජු කිරීම සුදුසු වේ. දෙවැන්නක ඇතියේ විවාදයට පැමිණියේ වෙයි. හුදකලා වූයේ කවරෙකු සමග විවාද කරන්නේ ද? ස්වර්ගයට යනු කැමැති ඔබට හුදකලා වීම කැමැති වෙව.
එහි **විසාලංවිය** යනු විසිරී ගියාක් මෙන් වැටහීමයි. **අසම්පත්‍වා පරං ලිංගං** බැහැර වූ ඇද තැනට නොපැමිණි බවයි. **නුජ්ජුභාවය** ඍජු භාවයට නොපැමිණ මෙසේ ද කියන ලද්දේ වේ. විශාලව වැටහෙන කල අනෙක් ඇද නැති තැන් ද ඇද තැන්ද නොදැකම, (ඒවායෙහි ඇස) නොගැටී ඇද නැතිවම පෙනීයාම ස්වභාවයයි. **නකප්පති** නොගැටී යාම යනුයි. **සම්පත්‍වා** යනු ඇසට පෙනීම යනුයි. **විවාදප්පත්තො** යම් ආකාරයකින් දෙවන ඇස ඇර බැලූ කල්හි යථා ස්වභාව නොපෙනේ. වක් තැන නොවක්වද නොවක් තැන වක්වද පෙනේ යන වාදයක් වේ. මෙසේ පැවිද්දෙකුට දෙවැන්නෙකු සිටීම වාදවිවාදවලට හේතු වේ. [missing trans]
මෙසේ ඔහු අවවාද දී නිහඬ විය. මහසත්හු ද පිඬු පිණිස හැසිරී නොයෙක් ආකාරයෙන් මිශ්‍ර වූ පිණ්ඩාහාර එකතු කරගෙන නුවරින් බැහැරට ගොස් ජලය ඇති තැනක සිට බක්කිස නිමවා පාත්‍රය ඔලොගුවෙහි ලා, සීවලී දේවිය අමතා මෙසේ කීහ.
එම්බා සීවලී දේවිය, හීවඩුවා කියූ ගාථා ඇසුවෙහි ද? දෙවැන්නෙකු ඇත්තහුගේ මේ ස්වභාවය යැයි කියා හී වඩුවා මට අපහාස කළේය.
සොඳුර, මගීන් යන එන දෙමං සන්ධියකි මෙය. මෙයින් තී කැමැති මගක් ගන්න. ඉක්බිති මේ අනික් මග මම ගනිමි. මගේ සැමියා යැයි මට නොකියව. මම ද මගේ භාර්යාව යැයි නැවත නොකියමි. එම්බා සීවලිය, වෙන්කොට ගත් මුදු තණ ගොබය මෙන් තී හා නැවත එක්වීමක් නොවී මම තනිව වසන්නෙමි. තී ද තනිව වසවයි ඇයට අවවාද කළහ.
එහි **සුණාසි** යනු ඔබ ඒ ගාථා ඇසුවා නේද යනුයි. **පෙස්සියාම** යනු (මුලින් කී) කුමාරිකාවගේ අවවාදය සඳහන් කිරීමයි.
ඔබ මා නොවේ යැයි මහසත් කීවත් ඇය (සීවලී දේවිය) මහසත්හුම ලුහුබැඳ ගියාය. මහසත් ඈ නතර කිරීමට අසමත් විය. මහජනයාද ඒ නිසාම බෝසත් පසුපස ගියෝය. ඒ වනවිට මහවනය නුදුරෙහිම දිස්විය. මහසත් නිල්වන රෝද දැක ඈ නවතනු පිණිස යමින්ම මඟ අසල වූ මුදු තණ දැක එයින් ගොබයක් ඇද පෙන්වා සීවලිය මෙය නැවැත ගස හා එක්වීමක් නැත. එසේම නැවත මා ඔබ සමග එක්වීමක්, සම්බන්‍ධයක් වන්නේ නැතයි කියා මේ ගාථාර්ධයද කීවේය.
මුදු තණ ගොබය මෙන්, සීවලී තනිව වසන්නැයි කීහ.
එහි **එකා විහාර සීවලී** යනු මම තනිවම වෙසෙමි. ඔබද තනිව වසන්නැයි ඇයට අවවාද දුන් බවයි.
එය අසා මෙතැන්පටන් මට මහා ජනක රජු හා එක්වීමක් නැතැයි ශෝකය විඳ දරාගත නොහී දෙඅතින් පපුවට ගසා ගනිමින් සිහිසන් නැතිව මහමග ඇද වැටුණි. මහසත් ඇය සිහිසන් නැති වූ බව දැන පා ඉක්මන් කොට වනයට පිවිසුණේය. ඇමැතීහු ඇයගේ සිරුරට දිය ඉස අත්පා පිරිමැද සිහිසන් ලබා දුන්හ. ඈ ඉන්පසු රජතුමා කොහිදැයි ඇසුවාය. ඔබ ම දැනගන්නේ නම් මැනවයි ඇමැතීහු කීහ. දරුවෙනි, සොයා බලව් කියා ඕ තොමෝ එහෙ මෙහෙ දිව ගියාය. එහෙත් රජතුමා දක්නට නොලැබුණි. ඈ මහත්සේ හඬනගා හඬා වැළප රජු සිටි තන්හි සෑයක් කොට සුවඳ මල් ආදියෙන් පූජා පවත්වා නැවැතී ගත්තාය. මහසත්හු හිමවතට පිවිස සත්දිනකින් අභිඥා සමාපත්ති උපදවා ගත්හ. නැවැත මිනිස් පෙදෙසකට නොපැමිණියහ. දේවියද, හී වඩුවා සමග බෝසත් කතා කළ තැනද, කුමාරිකාව සමග කථා කළ තැනද, මස් වැළඳූ තැනද මිගාජින තවුසා සමග සල්ලාපයෙහි යෙදුන තැනද චෛත්‍ය ගොඩනංවා මල් සුවඳ දුම් ආදියෙන් පුදා සිව්රග සෙනග පිරිවරා මියුලු නුවරට පිවිස අඹවනයෙහිදී පුතු අබිසෙස් කරවා, ඔහු සිව්රඟ සෙනග පිරිවර කොට නුවරට යවා තමා සෘෂි පැවිද්දන් පැවිදිව එම උයනෙහිම වෙසෙරන්නීය. ඈ කසිණ පරිකර්ම නිමිත්ත කරගෙන බවුන් වඩා ධ්‍යාන උපදවාගෙන බඹලොව ඉපදුනි.
ශාස්තෲන් වහන්සේ මේ ධර්මදේශනාව ගෙනහැර දක්වා මෙම අත්බැව්හි පමණක් නොව තථාගතයෝ පෙර අත්බැව්හිද මහබිනික්මන් කළෝයැයි ජාතකය නිමවා වදාළ සේක. එදා මුහුදු දෙව්දුව උත්පලවණ්ණා තොමෝය. නාරද තවුසා ශාරිපුත්‍ර ස්ථවිරයෝය. මිගාජින තපස්හු නම් මෞද්ගල්‍යාන ස්ථවිරයෝය. කුමාරිකාව ඛේමා භික්‍ෂුණිය වූවාය. ඊවඩුවා නම් ආනන්ද ස්ථවිරයෝය. සීවලී බිසව නම් රාහුලමාතා යශෝධරාවෝය. දීඝායු කුමරා නම් රාහුල කුමරුවෝය. මව්පිය ආදීහු ශාක්‍යරාජ පරම්පරාවේ සුදොවුන් මහමායා දෙදෙනාය. මහජනක රජහු නම් බුදු වූ මම්ම වේදැයි නිමවා වදාළ සේක.
3. සාම ජාතකය (540)
**කවරෙක් මට ඊයෙන් විද්දේ ද** යන කොටසින් ඇරඹෙන ජාතක කථාව බුදුරජාණන් වහන්සේ ජේතවනාරාමයෙහි වැඩවසද්දී එක් මව්පිය උපස්ථාන කිරිමේ සිද්ධියක් අරබයා දේශනා කළ සේක. සැවැත් නුවර අසූ කෝටියක් මහ ධන සම්පත් ඇති එක්සිටු කුලයක මව්පියන් ප්‍රියමනාප වූ එකම පුතෙකු සිටියේය. ඔහු එක් දිනෙක මතුමහලට ගොස් සීමැදුරු කවුළුව හැර වීථිය දෙස බලන්නේ, ගඳමල් ආදිය අතැතිව දහම් අසනු පිණිස ජේතවනාරාමය කරා යන මහජනතාව දැක, මම ද දහම් ඇසීමට යමියි ගඳමල් ආදිය ගෙන වෙහෙරට ගොස් සිවුරු ගිලන්පස ආදිය මහ සඟනට පුදා සුවඳමල් ආදියෙන් බුදුන් පුදා එකත්පසෙක සිට දහම් අසා, කාමයන්හි ආදීනව ද පැවිද්දෙහි අනුසස් ද නුවණින් සලකා පිරිස් නික්ම ගියකල්හි භාග්‍යවතුන් වහන්සේගෙන් පැවිද්ද ඉල්ලා සිටියේය. [missing trans] මව්පියන්ගේ අනුදැනීමක් නැතිව තථාගතයන් වහන්සේ පැවිද්ද නොදෙන්නේ යැයි දැනගෙන ආපසු ගොස් සත්දිනක් නිරාහාරව සිට මව්පියන්ගේ අවසර ලබාගෙන අවුත් පැවිද්ද ඉල්ලා සිටියේය.
තථාගතයන් වහන්සේ එක් භික්‍ෂුවකට ඔහු පැවිදි කිරීමට අණ කෙළේය. උන්වහන්සේ ඔහු පැවිදි කෙළේය. පැවිදි වූ පසු උන්වහන්සේට මහත් ලාභසත්කාර උපන්නේය. ඇදුරු උපදුරු ඇරයුම්කොට ලබන ලද උපසම්පදාව ඇති උන්වහන්සේ පස්වසක් දහම් පිරිවහා, ‘දැන් වනාහි මම නොයෙක් දැයින් ආකීරණ වූයේ වෙමි. එය මට සුදුසු නොවේ’ යැයි සිතා අරණ්‍යගතව විදර්ශනා භාවිතාවෙහි යෙදෙනු කැමතිව උපාධ්‍යායයන් වෙතින් කමටහන් ලබාගෙන එක් පිටිසර ගමකට ගොස් අරණ්‍යගතව විසීය. උන්වහන්සේ විපස්සනා වඩමින් දොළොස් වසක් ගත කෙළේය. එහෙත් කොපමණ උත්සාහ කළත් විශේෂයකට (මාර්ගඵලාදියකට) පැමිණීමට නොහැකි විය. මව්පියෝ ද ඔහු ගිය තැන්සිට දුප්පත් බවට පත්වූහ. වියපත් මහළු මව්පිය දෙදෙන කුඹුරු කරනු පිණිස හෝ වෙළඳාම පිණිස මිනිසුන් යෙදවූ නමුත් ඔව්හු මේ ගෙදර (අප ගැන) සොයා බැලීමට පුතෙකු හෝ සහෝදරයෙකු හෝ නැතැයි කියා (කිසිවක් නොකොට) තමන්ට අතට අසුවන, අසුවන දේවල් රැගෙන හිතේ හැටියට පළා ගියාහුය. ගෙදර සිටි දැසිදස් කම්කරුවෝද රන් අමුරන් ආදිය ගෙන පලා ගියාහුය.
පසුකල්හි කිසිවෙක් නැතිව දෙදෙනා තනිවිය. වතුර ටිකක්වත් ලබාගැනීමට නොහැකිව, ගෙය ද විකුණා දමා නිවසක් නොමැතිව (අනේ වූ දෙයක් යැයි) සෙසු ලෝවැස්සන්ගේ කරුණාවට පමණක් පාත්‍ර වී ඇඳිවතට පමණක් හිමිකම් ලැබ අතින් ගත් කබලැතිව සිඟා ගියාහුය. එකල එක් භික්‍ෂුවක් දෙව්රම් වෙහෙරින් නික්ම එකී තෙරුන්වහන්සේ වසන ආරාමයට පැමිණියේය. තෙරුන්වහන්සේද ආගන්තුකව පැමිණි තෙරුන්ට වත්සපයා එකත්පස්ව සිට කොහිසිට පැමිණියෝදැයි පුළුවුත්හ. ජේතවන වෙහෙරෙහි සිට පැමිණි බව කී කල්හි භාග්‍යවතුන් වහන්සේගේ ද මහා ශ්‍රාවකයන් වහන්සේලාගේ ද සුවදුක් විමසා මව්පියන්ගේ තොරතුරු විමසන්නේ ‘ඇවැත්නි, සැවැත්නුවර අසවල් සිටු පවුලෙහි අය සුවසේ වසන්නේ දැයි විමසීය. ඇවැත්නි, එම සිටු පවුලෙහි තොරතුරු නොවිමසන්නැයි ආගන්තුක තෙරහු කීහ. හේතුව කිමදැයි විමසූ කල්හි එම සිටුපවුලෙහි එකම පුතා සසුන්ගත විය. ඔහු පැවිදි වූ තැන් පටන් ක්‍රමයෙන් සිටු පවුල පිරිහීමට පත්විය. මේ වනවිට දෙමහල්ලෝ අන්‍යයන්ගේ කරුණාව ලබමින් සිඟාකන්නෝය. උන්වහන්සේ එම වචන ඇසූ සැණින් විඳ දරාගත නොහී කඳුළු පිරුණ දෙනෙතින් යුතුව හඬා වැලපෙන්නට වූහ. ඇවැත්නි, කුමක් නිසා හඬවුදැයි ආගන්තුක තෙරුන් විමසූ කල්හි ස්වාමීනි, ඒ මගේ මව්පියෝය. මම ඔවුන්ගේ පුතු වෙමි’යි කීය. ඇවැත්නි, ඔබගේ මව්පියෝ ඔබ නිසාම විනාශයට ගියෝය. යව, ඔවුන් පෝෂණය කරවයි ආගන්තුක තෙරුන් කීහ.
උන්වහන්සේ ද මෙසේ සිතීය. ‘මම දොළොස් අවුරුද්දක්ම වෙහෙසී උත්සාහ කළත් මගඵලයක් ලබාගැනීමට නොහැකි වූයෙමි. එසේ අභව්‍ය පුද්ගලයෙකු වූ මට මේ පැවිද්දෙන් කුමන ඵලයක්ද? ගිහිව මව්පියන් පෝෂණය කොට, දානාදි කුසල් ද සගසුව ලබා ගනිමියි සිතා තමන්වැසි ආරාමය ආගන්තුක තෙරුන්ට බාරකොට දෙවැනි දවසේ එතැනින් නික්ම අනුපිළිවෙළින් අවුත් සැවැත්නුවරට ආසන්නයෙහි දෙව්රම පිට වෙහෙරට (පවුරින් වටවූ ආරාම, විහාර ආදී ගොඩනැගිලිවලට පිටින් වූ ආරාමය හෝ උද්‍යානය) පැමිණියේ ය. එතැන දෙමගෙකි. එක් මඟෙකින් සැවැත්නුවරට යා හැකිය. අනෙක් මඟින් දෙව්රම් වෙහෙරට යා හැකිය. තෙරහු එතන නතරව, පළමුව මව්පියන් දැකබලා ගන්නේද? නැතහොත් දශබලධාරීව ශාස්තෲන් වහන්සේ දකින්නට යන්නේදැයි සිතා මගේ මව්පියන් බොහෝ කලෙකට පෙර දුටුවෙමි. එසේ වුවත් මේ අත්බවින් පසු බුදුන් දැකීම දුර්ලභ වන්නේය. අද සම්බුදුන් දැක බණ අසා හෙට උදෑසනම මව්පියන් දකින්නෙමි යි සනිටුහන් කොට සැවැත්නුවරට යන මග හැරපියා හවස් කළ දෙව්රම් වෙහෙර බලා ගියේය. එදවස අළුයම් කල මහ කුළුණු සමවතින් ලොව බලා වදාරන ශාස්තෘ වූ භාග්‍යවතුන් වහන්සේට මෙම කුලපුත්‍රයාගේ උපනිශ්‍රය සම්පත් පෙනී ගියේය. උන්වහන්සේ ඔහු එහි පැමිණෙන වේලෙහි ‘මාතිපොසක සූත්‍රයෙන් මව්පිය ගුණ වනමින් සිටි සේක. හෙතෙම සඟ පිරිස් කෙළවර සිට බණ අසන්නේ මට ගිහිව මව්පියන්ට උවටැන් කළ හැකි යැ’ ශාස්තෲන් වහන්සේ පැවිදි වුවද දරුවෙකුට මව්පිය උපස්ථානය කළ හැකියැයි දේශනා කරති. ඉදින් මම ශාස්තෲන් වහන්සේ නොදැක ගියේ නම් ඒ උතුම් පැවිද්දෙන් පිරිහුණේ වන්නෙමි. දැන් වනාහි ගිහියෙකු නොවීම පැවිදිව ඉඳිමින්ම මව්පියන් පෝෂණය කරන්නෙමි යි සනිටුහන් කළේය.
උන්වහන්සේ මව්පියන්ද අරමුණු කොට බත් සලාකයක් ද කැඳ සලාකයක් ද ලබාගත්තෝ ය. දොළොස් වසක් අරණ්‍යගතව සිටි භික්‍ෂුවට එය පාරාජිකා වූවාක් මෙන් නැගී ගියේය. උන්වහන්සේ උදෑසනම සැවැත්නුවරට පිවිස, පළමුව කැඳ ලබා ගන්නේ ද නැතහොත් මව්පියන් දන්නේ දැයි සිතන්නේ දිළින්දන් හමුවට හිස් අතින් යෑම නුසුදුසුය. කැඳ ලබාගෙන ඔවුන්ගේ පැරණි ගෙය වෙත ගියේය. මව්පියන් කැඳ සඳහා සිඟා යන්නේ ගෙයින් පිට බිත්තියට හේත්තු වී සිටින්නන් දැක, හටගත් සොවින් කඳුළු පිරි දෙනෙතින් යුතුව ඔවුන් අබියස සිටියේය. ඔව්හු උන්වහන්සේ නො හැඳින්නාහුය. ඔබගේ මව පිණ්ඩපාතය සඳහා වැඩි භික්‍ෂුවක් යැයි සනිටුහන් කොට, ස්වාමීනි, ඔබවහන්සේට දීමට යමක් නැත. වෙන තැනකට වඩින්නැයි කීවාය. උන්වහන්සේ ඇගේ වචන අසා හද පිරුණු සොවින් වෙලීගොස් කඳුළු පිරි දෙනෙතින් යුතුව එහිම සිටියහ. දෙවැනිවත්, තෙවැනිවත් එසේ කියද්දී එහිම සිටියහ. එවිට පියා මවට ‘යන්න ඒ ඔබ වැදූ පුතුදැයි බලන්නැයි කීය. ඈ සිටි තැනින් නැගිට ගොස් බලා හැඳිනගෙන පාමුල වැටී වැදහෙව වැළපෙන්නට විය. පියාද එසේම වැළපුණි. මහත් වූ කරුණාවෙන් ඔව්හු වෙලී ගියෝය.
උන්වහන්සේද මව්පියන් දැක දුක දරාගත නොහී වැළපෙන්නට විය. උන්වහන්සේ ශෝකය ඉවසා දරාගෙන, ‘ඔබලා කනස්සලු නොවන්න. මම ඔබලා පෝෂණය කරමි’ යි මව්පියන් අසා, කැඳ බොන්නට දී එක්තැනෙක හිඳුවා, නැවත පිඬුසිඟා ගෙන අවුත් ඔවුන්ට අනුභව කරවා, නැවත තමන්ට භික්‍ෂාව ලබාගෙන අවුත් තවත් ආහාර ඕනෑදැයි අසා, තමන්ද අනුභව කොට, මව්පියන් එක්තැනෙක නවතාලීය. උන්වහන්සේ එතැන් පටන් මේ ආකාරයෙන් මව්පියන් පෝෂණය කළේය. පක්‍ෂයකට වරක් තමන්ට නියම වශයෙන් ලැබෙන ආහාර පවා මව්පියන්ට දී උන්වහන්සේ පිඬු සිඟා ගෙන යැපුණාහ. වස්සාවාසික හෝ වෙනත් කිසිවක් ලැබුණේ නම් ඒවාද ඔවුන්ටම දුන්හ. ඔවුන් පරිභෝග කළ දිරූ රෙදි ආදිය දොරගුලෙහි රඳවා තබා පසුව තමන්ගේ පරිභෝජනයට ගන්නේය. උන්වහන්සේ භික්‍ෂාව (ආහාර) ලබන දවස්වලට වඩා නොලබන දවස් වැඩි විය. පොරවන සිවුරු ආදිය ද දිරා ගියේ විය.
මව්පිය උපස්ථානයට කැපවීම නිසා උන්වහන්සේ පසුකාලය වනවිට කෘෂව සිරුරේ නහරවැල් ඉල්පී ගියේය. උන්වහන්සේගේ අනෙකුත් හිතමිත්‍ර භික්‍ෂූහු, ඇවැත්නි, පෙර ඔබගේ සිරුර මනා පැහැයෙන් සතු විය. දැන් වනාහි පඬුපැහැ ගැන්වී ඉප්පුණු නහර ඇත්තේය. කිසියම් රෝගයකින් පෙළෙන්නේදැයි ඇසූහ. ආයුෂ්මතුනි මට රෝගව්‍යාධියක් නැත. එහෙත් කිසියම් කරදරයක් ඇතැයි කියා තමන් පත්ව සිටින කරදරය විස්තර කළේය. ඇවැත්නි, ශ්‍රද්ධාවෙන් දෙනු ලබන දේ අපාය ගතවීම සඳහා දෙන්නේ නොවේ. ඔබ එසේ ශ්‍රද්ධාවෙන් දෙන අයගෙන් ප්‍රත්‍ය ලබාගෙන ගිහියන් පෝෂණය කරන්නේය. ඔබ අයුත්තක් කරන්නෙහිය. උන්වහන්සේ එම භික්‍ෂූන්ගේ කතාව අසා ලජ්ජාවෙන් ඇලලී ගියේය. එම භික්‍ෂූන්ගෙන් නොසතුටු වූ කිසියම් කෙනෙක් බුදුන් වෙත ගොස් ‘ස්වාමීනි, අසවල් භික්‍ෂුව සැදැහැවතුන් ශ්‍රද්ධාවෙන් පූජාකරන ප්‍රත්‍යයෙන් ගිහියන් පෝෂණය කර අපායගාමී වන්නේ යැයි කියා සිටියාහුය. ශාස්තෘෘන් වහන්සේ උන්වහන්සේ කැඳවා ‘ගිහියන් සැදැහැයෙන් පූජාකරන දෙයින් ඔබ ගිහියන් පෝෂණය කරන්නේදැ’යි විමසූ කල්හි ‘ස්වාමීනි, එය එසේයැ’ යි උන්වහන්සේ පිළිතුරු දුන්හ. ශාස්තෘෘන් වහන්සේ එම භික්‍ෂුවගේ යහපත් ක්‍රියාව පසැසීමෙන් තමන් වහන්සේගේ පූර්ව චරිතාපදානයක් ප්‍රකාශ කරනු පිණිස, ඔබ ගිහියන් සැදැහැයෙන් දෙනු ලබන ප්‍රත්‍යයෙන් කවුරු පෝෂණය කරන්නේදැ’යි විචාල සේක. ස්වාමීනි, මව්පියන් පෝෂණය කරමි’ යි එම භික්‍ෂුව කීහ. ඉක්බිති භාග්‍යවතුන් වහන්සේ එම භික්‍ෂුව තවදුරටත් මව්පිය උපස්ථානයෙහි උනන්දු කරනු පිණිස, සාධු, සාධු කියා තුන්වරක් සාධුකාර දී, ඔබ මා අනුගමනය කළ මගෙහිම යන්නෙහි. මම ද පෙර අත්බැව්හි මව්පිය උපස්ථානය කෙළෙමි’යි වදාළ සේක. එම භික්‍ෂුව එයින් දිරිමත් විය. ශාස්තෘෘන් වහන්සේගේ ම පෙර විසූ කඳපිළිවෙල ප්‍රකාශ කරනු වස් භික්‍ෂූන් අයැද සිටි කල්හි අතීත කතාව ගෙනහැර දක්වා වදාළ සේක.
අතීතයෙහි බරණැස් නුවරට නුදුරෙහි වූ ගඟින් මෙගොඩ එක් වැදිගමක් විය. ගඟින් එගොඩ එබඳුම වැදි ගමක් විය. එක් එක් ගමෙක කුලගෙවල් පන්සීය බැගින් විය. ගම් දෙකෙහි නෙසද දෙටුවෝ කුඩා කළ පටන් යහළුවෝ වූහ. ඔව්හු මෙබඳු කතිකාවතක පිහිටියෝය. ඉදින් අප දෙදෙනාගෙන් එක් අයෙකුට පුතෙකු ද අනෙක් තැනැත්තාට දුවකද උපන්නේ නම් ඔවුනතර ආවාහය හෝ විවාහය විය යුතුය කියාය. කල්යාමේදී මෙගොඩ වැසි නෙසද දෙටුවාගේ ගෙයි පුතෙකු උපන්නේය. ඔහු උපදිනවිට දුහුලක හොවා වඩා ගත් බැවින් ‘දුකූල’ කුමාරයා යැයි නම් තැබීය. නෙසද දෙටුවාගේ ගෙදර දියණියක උපන්නීය. එතෙර (පාරතීර) උපන් බැවින් ඇයට ‘පාරිකා’ යන නම තැබීය. මේ දෙදෙනා මනා වූ රූසම්පතින් හෙබියෝය. නෙසද (වැදි) කුලයෙහි උපන්නේ වී නමුත් ප්‍රාණවධ නොකළාහුය.
දුකූල කුමාරයාට සොළොස් හැවිරිදි වූ කල පුත, ඔබට සුදුසු කුමාරිකාවක් සරණගෙන එමුදැ’යි දෙමව්පියෝ විමසූහ. බඹලොවින් අවුත් මිනිස් ලොව උපන් ශුද්ධ සත්ත්වයෙකු වූ කුමාරයා දෙකන් වසා ‘මට ගිහිගෙයි විසීමෙන් කම් නැත. මෙබඳු දේ නොකියන්නැයි කීය. මව්පියෝ තෙවතාවක් ඇවිටිලි කළත් ඔහු එය නො ඉවසීය. පාරිකා කුමාරියගේ දෙමව්පියෝ ද ‘දුව ඔබ මනා රූසපුව ඇති කුමාරයෙකුට සරණ කර දෙන්නට කැමැතිදැයි විමසූහ. ඇයද බ්‍රහ්මලෝකයෙන් ආ බැවින් ඒ පරිදිම පිළිකෙව් කළාය. දුකූල කුමාරයට ඇයට රහසින් හසුනක් යවමින් ඉදින් ඔබ මෙවුම්දම් සෙවීමෙහි කැමැතිනම් වෙනත් ගෙයකට ආවාහ වී යන්න. මට මෙවුම්දම් සෙවීමෙන් වැඩක් නැතැයි කියා යැවීය. ඇය ද එබඳුම වූ හස්නක් ඔහුට යැවීය.
ඔවුන්ගේ නොකැමැත්ත පිටම ආවාහ මංගල්‍යය සිදුවිය. එම දෙපොල කෙළෙස් සයුරෙහි නිමග්න නොවී මහාබ්‍රහ්මයා මෙන් තනිව විසූහ. දුකූල කුමාරයා මත්ස්‍යයෙකු හෝ මස් පිණිස සතෙකු නොමැරීය. යටත් පිරිසෙන් ගෙන ආ මස් මාංශයක් වත් නොවීය. පසුකලෙක මව්පියෝ ‘දරුව, ඔබ නෙසද කුලයෙහි ඉපදුනේ වී නමුත් ගිහිගෙහි විසීම ප්‍රිය නොකරයි. සතුන්ද නොමරයි. එසේනම් කුමක් කරන්නට සිතා සිටින්නේදැ’යි ඇසූහ. ‘මෑණියනි, පියාණෙනි, ඔබ අනුදන්නේ නම් අදම පැවිදි වෙමි’යි කීය. එසේ නම් පැවිද්දට යන්නැයි මව්පිය දෙදෙනාම අවසර දුන්නාහුය. ඔව්හු දෙදෙන මව්පියන් වැඳ අවසර ගෙන හිමවත ගංතෙරට පැමිණ, යනෙක මිගසම්මත නම් නදිය ගංගා නදිය හා එක්වන්නේද එතැන් සිට ගංගා නදිය ගලන දිසාව හැරදමා මිග සම්මත නදිය ගලාගෙන එන දිසාව (උඩුගං බලා) නැගී ගියාහුය.
එකෙණෙහි සක්දෙව් භවන උණුසුම් වූ ආකාරයක් පෙනී ගියේය. සක්දෙවිඳු එම කාරණය දැන විස්කම් දෙව්පුතු අමතා ‘විස්කම් දෙව්පුත, මහා පුරුෂයෝ දෙදෙනෙක් ගිහිගෙයින් නික්ම හිමවතට පිවිසුණෝය. ඔවුන්ට නිවාසස්ථාන ලබාදීම සුදුසුය. මිගසම්මත නදියෙන් දුනු දෙසිය පණසක් දුරින් ඔවුන්ට පන්සලක් ද තවුස් පිරිකර ද මවා තබා එන්න’යි කීහ. ඔහු හොඳයැයි පිළිගෙන මුකපක්ඛ ජාතකයෙහි කියූ ලෙසම සියල්ල මනාව සකස්කොට අමිහිරි ශබ්ද ඇතිවන සතුන් ඈතට පළවාහැර ඒ අයෙකුට පාගමනින් යා හැකි ගමන් මගක් ද අසපුව ද මවා දෙව්ලොවට ගියේය. ඔවුහුද එමග දැක එගින් අසපුවට පැමිණියාහුය. දුකූල පඬිහු පන්සලට පැමිණ පැවිදි පිරිකර දැක සක්දෙවිඳු විසින් මා දැක මට දෙන ලද තවුස් පිරිකර යැයි දැන, හැඳි සළු මුදා රත්වැහැරි සිවුරු පොරවා අඳුන් දිවිසම් ඒකාංශ කොට දරා ජටාමඬුලු බැඳ සෘෂි මෙන් ගෙන පාරිකා කුමරියට ද පැවිද්ද ලබා දී දෙදෙනාම කාමාවචර විපාක දෙන මෛත්‍රී භාවනාව කරන්නේ එහි විසුවාහුය. ඔවුන්ගේ මෛත්‍රී ආනුභාවය කරන කොටගෙන සියළු මෘග පක්‍ෂි ආදීහු ඔවුනොවුන් කෙරෙහි මෙත්සිත් උපදවා විසුවාහුය. කිසිවෙකු කිසිවෙකුට හිංසාවක් කළේ නැත. පාරිකා තොමෝ පානීය හා පරිභෝජනීය ජලය ගෙන එන්නීය. ආශ්‍රමය අමදින්නීය. අනෙකුත් කුදුමහත් කටයුතුද ඉටු කරන්නීය. දෙදෙනා එක්ව පලාපල නෙලා ගෙනවුත් අනුභවකොට තම තමන්ගේ පන්සල්වලට වී මහණදම් රකිමින් කල් ගෙව්වාහුය.
සක්දෙවිඳු ඔවුනට උවටැන් පිණිස එන්නෝය. එක් දවසක ඔවුන්ගේ ඇස් පෙනීම දුර්වල වන බව සක්දෙවිඳු දිවැසින් දුටුවේය. තවුසා කරා එළඹ වැඳ එකත්පස්ව සිට මෙසේ කීවේය. ස්වාමීනි, ඔබ දෙපොලගේ ඇස් පෙනීම නැතිවන බව පෙනේ. එකල්හි උවටැන් කිරීම සඳහා පුතෙකු සිටීම සුදුසුය. ලෝක ධර්මයෙහි හැසිරෙන්නැයි ඉල්ලා සිටියේය. ශක්‍රය, ඔබ කුමක් කියන්නේද? අපි ගිහිගෙයි වැසි කලත් මේ ලෝදම් හැසිරීම පණුවන් ගැවසුණු අසූචි සේ පිළිකෙව් කෙළෙමු. දැන් වනගතව සෘෂි පැවිද්දෙන් පැවිදිව කෙසේනම් මෙබඳු වූ ලෝක ධර්මයෙහි හැසිරෙන්නේ දැයි විමසීය. ස්වාමීනි, ලෝක ධර්මයෙහි හැසිරීම නොකරන්න. පාරිතාපසිය උතුගත් පසු (ඔසප්වීමෙන් පසු) අතින් නාභිය පිරිමදින්නැයි කීවේය. එය කළ හැකියැයි තවුසාට වැඳ නමස්කාර කොට නික්ම ගියේය. තවුසාද එම කාරණය පාරි තවුසියට දන්වා, ඈ ඔසප් වූ පසු නාභිය පිරිමැද්දේය.
එකල්හි බෝසත්හු දෙව්ලොවින් චුතව ඇගේ කුසයෙහි පිළිසිඳ ගත්තේය. ඈ දසමස් ඇවෑමෙන් රත්පැහැති පුතෙකු වැදුවාය. එබැවින් ඔහුට ‘සුවණ්ණ සාම’ යැයි නම් කළහ. පරියාව මෙන්ම පර්වත ප්‍රාන්තයන්හි වැසි කිඳුරඟනෝ ද කුමරාට කිරි පෙවාහුය. දුකූල තවුසාද පරියා තවුසියද බෝසත් කුමරු මනාව පිළිදැගුම්කොට පන්සලේ තබා පලවැල පිණිස වනයට යන්නාහුය. එවිට කිඳුරඟනෝ කුමාරයා රැගෙන ගොස්, කඳුළැල් වලින් නහවා පර්වත මුදුනට ගෙනගොස් නොයෙක් මල්වලින් සරසා හිරියල් මනෝසීල ආදියෙන් තිලක තබා, ගෙනවුත් පන්සලෙහි තබා යන්නාහුය. පාරි තවුසිය පෙරළා ආ පසු කිරි පොවන්නීය. ඔහු සොළොස් වයස් වනතෙක්ම මව්පිය රැකවරණයෙහි වැඩුනේය. මව්පියෝ ඔහු පන්සලෙහි සිටුවා පලවැල නෙළනු පිණිස යන්නෝය. මහසත්හුද දෙමව්පියන්ට කවදා හෝ කිසියම් තැනකදී අනතුරක් වේදෝහෝයි සැකයෙන් පසුවන්නේ ඔවුන් ගිය දෙස බලමින් විමසිලිමත් වන්නෝය.
එක්දිනෙක වනමුල් පලාපල රැගෙන සවස් යාමයෙහි, අසපුවට එමින් සිටි ඔවුන් අසපුවට නොදුරු තැන වැසි වසින්නට විය. ඔවුහු එක් ගසක් යට වූ තුඹසක් මතුයෙහි සිටගෙන සිටියාහුය. තුඹස තුළ දරුණු විස ඇති නාගයකු සිටියේය. ඔවුන්ගේ සිරුරුවලින් දහදිය සහිත වැසි ජලය රූරා බැස සර්පයාගේ නාස්ඵුටවල පතිත විය. ඌ කිපී නාසයෙන් විස සහිත වායුව පිට කළේය. එහි විෂ වාතය ගැටීමෙන් මුන් දෙදෙනාම අන්‍ධ විය. ඔවුනොවුන් දැක ගැනීමට ද අපොහොසත් විය. දුකූල තවුසා පාරි තවුසිය අමතා පාරිය, මගේ ඇස් අන්ධ විය. ඔබ දැකීමට නොහැකි යැයි කීවේය. ඇය ද එසේම කීවාය. ඔවුහු දැන් අපට ජීවිතයක් නැතයි කියමින් පාර සොයා ගත නොහී හඬමින් එහෙ මෙහෙ ගියාහුය. පෙර කළ කෙබඳු අකුසලක් මෙයට හේතු වූයේ ද? ඔහු පෙර වෙද කුලයක ඉපිද සිටියෝය. එකී වෙදැදුරා එක් මහත් ධනවත් පුරුෂයෙකුගේ ඇස් රෝගයකට පිළියම් කළේය. එම ධනවතා වෙදදුරාට කිසිවක් නොදුන්නේය. වෙදා කිපී බිරිඳ අමතා කුමක් කරමුදැයි විමසීය. බිරිඳ ද කිපී ‘ඔහුගේ ධනයෙන් අපට වැඩක් නැත. බෙහෙතක් යැයි කියා එක් යෝගයක් දී ඇස් කණ කරව’යි කීවාය. ඔහු ද ඇගේ වචන පිළිගෙන එසේ කළේය. මේ අකුසල කර්මය නිසා ඒ දෙදෙනාගේ ඇස් අන්‍ධ විය.
‘මගේ මව්පියෝ පෙර දිනවල මේ වෙලාවට ආපසු එන්නාහුය. අද එසේ නැත’යි සිතු මහසත් පෙරමගට ගොස් බලමියි සිතා පෙරමගට ගොස් හඬගෑවේය. ඔවුහු කුමරාගේ හඬ හැඳින පිළිතුරු වශයෙන් හඬනගා දරු සෙනෙහසින් බරව, ‘දරුව, මෙහි නොඑන්න. මෙහි විපතක් ඇත’යි හඬ නගා කීවාහුය. එසේ නම් මෙය අල්ලාගෙන එන්නැ’යි දිග රිටක් ඔවුන් වෙත ළං කළේය. ඔවුහු රිටෙහි කෙළවර අල්ලාගෙන ඔහු ළඟට ආවෝය. කුමක් නිසා ඇස් අන්‍ධ වීදැයි ඔහු විමසීය. දරුව, අපි වසින වේලෙහි ගසක් යට වූ තුඹසක් මත සිටියෙමු. එවිට ඇස් අන්‍ධ වී යැයි කීවාහුය. ඔහු ඇසූ සැණින් එම තුඹසෙහි සිටි සර්පයෙකු කිපී නාසාවාතය මුදා හැරිකල්හි එම විෂ හේතු කොටගෙන ඇස් අන්‍ධ වීයැයි දැන ගත්තේය. මව්පියන්ගේ ස්වභාවය දැක පළමුව හැඬුවේය. පසුව සිනාසුන්නේය. කුමක් නිසා හැඬීද? කුමක් නිසා සිනාසුනේද යි මව්පියන් විසින් විමසූ කල්හි මම ගැටවර කාලයෙහිම ඔබලාගේ ඇස් අන්‍ධ විය. මෙතැන්සිට මා ඔබලාට උවටැන් කරමි. ඒ (ලාභය) නිසා සිනාසුණෙමි. මම ඔබලාට උවටැන් නොකරයි කියා නොසිතන්න.
හෙතෙම මව්පියන් ආශ්‍රමයට කැඳවා ගෙන ගොස් පන්සලෙහි රාත්‍රී ස්ථාන (රෑට නිදාගන්නා තැන්) දිවා ස්ථාන (දහවල් කාලයේ කල් ගෙවන තැන්), සක්මන්මළු, පන්සල, වැසිකිලි, කැසිකිලි සම්බන්ධකොට රැහැන් ඇද ඔවුන්ට ඒවා අල්ලාගෙන යාමට සැලැස්වීය. ඔවුහු ආශ්‍රමයෙහි නවත්වා වන මුල් පලාපල ගෙන ඒමට තෙමේම ගියේය. පහන්දොරින් නැගීසිටින (සාම කුමරා) පළමුව වාසස්ථානය පිරිසිදු කරයි. මිගසම්මත ගඟට ගොස් පැන් ගෙන එයි. පරිභෝගයට සුදුසුකොට දෙමව්පියන්ට දෙයි. දැහැටි මුවදෝනා පැන් ආදිය ඔවුන් වෙත එළවා මිහිරි පලතුරු ආදියෙන් සතප්පවයි. ඔවුන් මුව දෙවූ කල තමන් අනුභව කරයි. ඉන්පසු මව්පියන් වැඳ මුව රැළ විසින් පිරිවරණ ලදුව පලාපල නෙළාගෙන ඒමට වනයට යයි. වනය තුළ දී කිඳුරන් හා එක්ව පලාපල නෙලා සවස් කල්හි ආරාමයට එයි. ඉන් පසු දිය කළයක් උණුකරවා මව්පියන් ගේ කැමැත්ත පරිදි නෑවීම හෝ ඇඟ ධෝවන කරයි. ඉන්පසු ගිනි කබලක් දන්වා ඔවුන්ගේ සිරුරු උණුසුම් කරවයි. පලාඵල අනුභවයට සලස්වයි. පසුව තමන් ද අනුභව කොට, ඉතුරු දෑ, තැන්පත් කොට තබයි. මේ ආකාරයේ මව්පියන්ට උපස්ථාන කරන්නේය.
එසමයෙහි බරණැස පිලියක්ඛ නම් රජකෙනෙක් රජ කරන්නෝය. හෙතෙම මුවමස් කෑමෙහි ගිජු වූයේ මවහට රජය පාවා දී පංචායුධ දරා හිමවතට පිවිස මුවන් මරාකමින් මිගසමවතග්ග වෙත පැමිණියේය. එහි සාමකුමරු පැන්ගන්නා තොට වෙත පැමිණි ඔහු මුවන්ගේ තිප්පොල දැක නිල්පැහැ අතුපතර ඇති ගසක බෙනයක් සදාගෙන එහි සැඟවී දුනු දිය නගා විසපෙවූ ඊයක් අමුණා ගෙන බලා සිටියේය. මහාබෝධි සත්ත්වයෝ ද සවස් කළ පලාපල නෙලා ගෙනවුත් අසපුවෙහි තබා මව්පියන් සමුගෙන නා පැන් ගෙන ඒම පිණිස කළයක් ද ගෙන මුවරැළ විසින් පිරිවරණ ලදුව පැන් ගෙනඒමට යන්නේ මුවන් දෙදෙනෙකු එක්කොට (ළංකොට ඈඳා) උගේ පිට මත පැන්කළ තබා තමනුත් අතින් අල්ලාගෙන උන් පැතොට වෙත දක්කාගෙන ගියේය. රජු බෙණයට වී සිටියේ එසේ මා මෙතෙක් කල්හිම වනයෙහි හැසිරෙන්නේ මනුෂ්‍යයෙකු නොදුටුවෙමි. මොහු දෙවියෙකු විය හැකිද? නාගයෙකු විය හැකි ද? ඉදින් මම මොහු වෙත එළඹ විමසුවේ නම්, දෙවියෙකු නම් අහසට පැන නගී. නාගයෙකු නම් පොළොව කිමිද ගනී. මෙ හැමකල්හි හිමවතෙහිම නොවසන්නෙමි. කවදා හෝ බරණැසට යමි. එවිට මගෙන් ඇමැතියෝ මෙසේ අසන්නාහුය. මහරජ, හිමවත්හි වසන කල්හි කිසියම් පුදුම දෙයක් නොදුටුවේ ද? එහිදී මම මෙබඳු සතෙකු දුටුවෙමියි කී කල්හි ඔහුගේ නම කුමක් ද ඇසූවිට නොදනිමියි කිවහොත් ඔහු මට නිගරු කරන්නෝය. එබැවින් මොහුට විද දුබලකොට විමසා දැනගනිමි’යි සිතුවේය.
ඉක්බිති මහසත්හුගේ මුවරැළ පළමුව දියට බැස පැන් බී නික්මුණු කල්හි වත් පිළිවෙතෙහි නියලි මහතෙර නමක් දියට බැස පැන් පහසු වන්නා සේ දියට බැස නා ජලයෙන් ගොඩට විත් වැහැරි සිවුරු හැඳ අඳුන්දිවිසම් එකස්කොට පොරවා පැන් කළය ගෙන දියෙහි බහා පුරවාගෙන වම් උරහිස මතුයෙහි තබා ගත්තේය. එසැණෙහි මේ විදීමට කාලය යැයි සිතූ රජු විස පෙවූ ඊයක් අමුණා මහසත්හුගේ දකුණු ඇලයට විදපීය. ඊය වම් ඇලයෙන් නික්මණි. මහසත්හුට විදි බව දැන මුව රැළ බියපත් වී පළා ගියෝය. විත් කෑවේ වී නමුත් සුවණ්ණසාම පණ්ඩිතයෝ පැන් කළය එහෙ මෙහෙ පෙරළීමට ඉඩ නොදී, සිහි එළවාගෙන වහා බිම තබා වැල්ලෙහි හිරකොට තබා දිසාව දැනගෙන මව්පියන් සිටින දිසාවට හිස හරවා රිදී රේඛාවන් වැනි වැළිතලාවෙහි රන් පිළිමයක් මෙන් වැතිරී සිහි එළවාගෙන මේ හිමවතෙහි මට වෛරී පුද්ගලයෙකු නැත. මම ද අන්‍යයන්ට වෛර නොකරමි යි කියමින් මුඛයෙන් ලේ පිටකරමින් රජ නොදැකම මෙම ගාථාව කීවේය.
දිය ගෙන යන්නට ප්‍රමාද වූ මට ඊයෙන් විද්දේ කවරෙක් ද? රජ, බමුණ, වෙළඳ යන අයගෙන් කවරෙකු මට විද්දේ දයි සාම කුමරු විමසීය.
එහි **පමත්තං** යනු මෛත්‍රී භාවනාව හේතුවෙන් යටපත් වූ සිහියයි. මෙහි ඒ මෛත්‍රී භාවනාව නිසා ඒ මොහොතේ තමන්ගෙන් ඇතිවූ පමාව ගැන සඳහන් කළේය. **විද්ධාති** යනු විදි බවයි.
මෙසේ කියා තමන්ගේ සිරුරෙහි මස් නොකන්නේ යැයි දැක්වීමට මේ ගාථාව කීහ.
මාගේ මස් කෑ යුතු නොවේ. සමින්ද වැඩක් නැත. එසේ ඇති කල මට කවර කරුණකින් විදිය යුතු දැයි සිතුහු දැයි කීය.
දෙවැනි ගාථාවක් ද කියා නම් ආදි වශයෙන් විමසන්නේ,
නුඹ කවරෙක් හෝ වෙහිද? කවරකුගේ පුතෙක්දැයි අපි කෙසේ දනිමුද? යහළුව විචාරන මට කියව. කවර හෙයින් මා විද සැඟවුණෙහිදැ’යි සාම කුමරා කීහ.
එහි **අවඤ්ඤථා** යනු මේ පුරුෂයා කුමක් නිසා මට විදපීද යනු නොදන්නා බවයි.
ඒ අසා රජු ‘මොහුට මා විසපෙවූ ඊයෙකින් විද බිම හෙළීය. එසේ නමුත් මට ආක්‍රෝශ පරිභව නොකරයි. සිත සනසන වචනයෙන් කතා කරයි. මොහු සමීපයට යමි’යි සිතා ගොස් ළඟ සිට විමසුවේය.
මම, කසී රට රජු වෙමි. පිළියන් නමින් මා දනිති. මස් ලොබින් රටහැර මුවන් සොයමින් ඇවිදිමි.
දුනු ශිල්පයෙහි ද දක්‍ෂ වෙමි. (සහස්සත්‍ථාම නම් දුන්න නගන්නට පිළිවන් බැවින්) දළ්හධම්ම යයි ප්‍රකටය. මාගේ ඊ පහරට පැමිණි ඇතා ද නොමිදෙන්නේය.
එහි **රාජහමස්මි** යනු මෙහිදී දැක්වූයේ) ඔහුට මෙබඳු කල්පනාවක් විය. දෙවියෝ වුවත් නාගයෝ වුවත් මිනිස් බසින් කථා කරන්නෝමය. මම මොහු දෙවියෙකු ද නාගයෙකු ද කියා නොදනිමි. ඉදින් කිපී මා නැසීමට සැදුවොත් මා රජකෙනකු බව කීමෙන් මට බියක් වන්නේ නැත. එබැවින් තමන්ගේ තේජස පෙන්වීමට ප්‍රථමයෙන් ‘රාජහමස්මි’ යනුවෙන් පළමුකොට කීහ. **ලොභාති** යනු මෙහි බස්වලට ඇති ආශාවෙන් මුවන් සොයන්නේ යැයි කීවේය. මිගමෙඝන්ති යනු මුවන් සෙවීමයි. දෙවෙනි ගාථාවද තමන්ගේ බලය පෙන්වීමට මෙසේ කීහ. එහි **ඉස්සත්‍ථෙ** යනු ධනු ශිල්ප යයි. **දළ්හ ධම්මො** යනු ඉතා දැඩි දුන්නක් වූ දහසක් දෙනා විසින් එය විය යුතු දුන්න එසවීමට හා බහා තැබීමට සමත් බවයි.
මෙසේ තමන්ගේ බලය වර්ණනා කොට ඔහුගේ (බෝසත්හුගේ) නම් ගොත් විචාරීමට මෙසේ කීහ.
තෙපි කවරෙකුගේ පුතෙක්දැයි අපි තොප කෙසේ දනිමුද? පියාණන්ගේ හෝ තමන්ගේ නාමගෝත්‍ර කියන්නේ.
එහි **පවෙදයාති** යනු කියන්න යනුයි.
ඒ අසා බෝසත් ඉතින් මම දෙවියෙකු නාගයෙකු කිඳුරෙකු කියා හෝ ක්‍ෂත්‍රිය ආදී අන්‍ය කුලයක කෙනෙකු කියා හෝ මොහු විශ්වාස කරන්නේය. එනමුත් ඇත්තම ප්‍රකාශ කිරීම සුදුසුයැ යි සිතා මෙසේ කීහ.
මහරජ, තොපට යහපතක් වේවා. මම වනාහි වැදි පුතෙක්මි. ජීවත් වන මගේ නෑයෝ සාම කියා මා ඇමතූහ. ඈ ඒ මම මෙසේ මරු මුවට පැමිණියෙමි. සයනය කරමි.
මහරජ, විස සහිත මහත් ඊයකින් මුවෙකු මෙන් විදින ලද්දේ වෙයි. බලනු මැනවැ. තම ලේවිලෙහි ගැලුණේ නොවීමි.
ඊතලය වම්පසින් ඇතුළුවී දකුණැලයෙන් නික්මිණි. ලේ වමාරමි. මා කවර හෙයින් විද සැඟවුණෙහිදැයි තොප විචාරමි.
සම නිමිති කොටගෙන දිවියන් මරනු ලබයි. දළ නිමිති කොටගෙන ඇතා නසනු ලැබෙයි. එසේනම් මා විදිය යුත්තෙකු මෙන් කවර හෙයින් සිතීද?
එහි **ජීවන්ත** යනු මීට පෙර මා ජීවමානව සිටින කළ, සාම මෙහි එන්න. සාම එහි යන්නේ ව්‍යවහාර කරති. නෑයො ‘සාම’ යැයි ආමන්ත්‍රණය කළාහුය. **සවාජ්ජෙවාහංගතො** ඒමම අද මෙබඳු අවස්ථාවකට පැමිණ මරණ මුඛයෙහි වැටුනෙමි. **සයෙති** යනු ශයනය කිරීමයි. **පරිප්ලුතො** යනු නිමග්න වීමයි. **පටිචම්මා** යනු පසා කරගෙන ගොස් යනුයි. (මෙහි සිරුරේ එක්පසෙක හම විදගෙන අනෙක් පස සම ද පසාර කරගෙන මතු වූ බවයි.) වම්පසින් පිරිස දකුණු පසින් නික්මුණේය යනු අර්ථයි. **පස්සා** යනු මා දෙස බලව යනුයි. **විහාමී** යනු කෙළගසමි යනුයි. මෙහි ඔහු සිහි එළවා කම්පාවට පත්නොවී කටින් ලේ වගුරුවමින් කී බව දැක්වීමට යෙදවූහ. **ආතුරො** යනු ලෙඩෙක්ව මම ඔබගෙන් අසමි යනුයි. **නිලීයසී** යනු මේ වනලැහැබෙහි සැඟැවී සිටියේද යනුයි. **විද්ධෙය්‍යං** යනු විදිය යුතු යනුයි. **අමඤ්ඤථ** යනු සිතුවෙහි ද යනුයි.
රජු ඔහුගේ වචන අසා ඇති තතු හෙළිනොකර බොරු කරන්නේ මෙසේ කීහ.
පින්වත, ඊපහරට පැමිණි මුවෙක් ඉදිරියෙහි සිටියේය. තොප දැකීමෙන් මුවා භය වී ගියේය. එයින් මට තරහ උපන්නේය.
එහි **ආවිසී** යනු පෙළෙන්නේය යනුයි. එනිසා මට ක්‍රෝධයක් උපන්නේය. යනු මෙයින් දැක්වේ.
ඉක්බිති මහසත් කියන්නේ, කුමක් කියන්නෙහි ද? මහරජ, මේ හිමවතෙහි මා දැක පලායන මුවන් නැත්තේ යැයි කියා මෙසේද කීවේය.
යම්කලෙක සිට තමන් සිහි කෙරෙම්ද? යම්කලෙක සිට නුවණැති බවට පැමිණියෙම් ද? මේ තාක් වනයෙහි චණ්ඩ වනමුවෝ ද මා දැක බිය නොවෙති.
යම්කලෙක සිට වැහැරි සිවුරු පරිහරණය කරන්නේ ද, යම්කලෙක පටන් තරුණ බවට පැමිණියෙම් ද මේ තාක් චණ්ඩ මෘගයෝ ද මා දැක බිය නොවෙයි.
මහ රජ ගන්‍ධමාදන පර්වතයෙහි භයානක කිම්පුරුෂයෝ ද වෙති. පර්වතයන්හිද වනාන්තරවලද ඔවුන් සමග සතුටින් ගමන් කරමු. එසේ ඇති කල කවර හෙයින් ඒ මුවා මා දැක බිය වන්නේ ද?
එහි **න ම මිගං** යි කීවේ මා දැක මුවන් උත්ත්‍රාසයට නොපැමිණෙන්නේය යනු යි. **සාපදානී** චණ්ඩ සතුන් ආදී මෘගයෝය. **යතො නිධි** යනු යම්කලෙක පටන් මම වැහැරි සිවුරු දැරුවේ ද, එතැන් සිටයි. **හීරු කිම්පුරිසා** මහරජ, මෘගයෝ හැරුණුවිට, කිම්පුරුෂයෝ නම් අතිශයින් භයානක වෙත් යි යනුයි. **ගන්‍ධමාදන‍ෙ** එම කිංපුරුෂයෝ මේ සුගන්‍ධයෙන් ගන්ධිත වූ පර්වතයෙහි ඔවුන් වාසය කරති යනුයි. ඔවුහුද මා දැක උත්ත්‍රාසයට නො පැමිණේය. ඉක්බිති අපි ඔවුනොවුන් සතුටු සාමීචියෙහි යෙදෙමින් ගමන් කරමු යනුයි. **උත්‍රසෙති** යනු මා නිසා මුවා බියවී යැයි කුමන කරුණක් නිසා ඔබ මා ගැන එසේ සිතුවේද යනුයි.
ඒ අසා රජතුමා, නිරපරාධ වූ මොහුට විද මා බොරුවක් ද කීවෙමි. ඇත්තම කියන්නෙමි යැයි සිතා මෙසේ කීහ.
එම්බා සාම කුමරුනි, මුවා තොප නොදැක්කේය. මම ඔබට කවර හෙයින් බොරු කියම්ද? ක්‍රෝධයෙන් ලෝභයෙන් ද මඩනා ලද සිත් ඇති මම ඒ ඊය තොපට විද්දෙමි.
මෙහි **නතද්දසා** ඌ (මුවා) නොදුටුවේය යනුයි. **කින්නාහං** මෙබඳු වූ හොඳ පෙනුමැති කෙනෙකු ඉදිරියේ මම අමූලික බොරු කියන්නෙම්ද යනුයි. **කොධ ලොභාභිභූතොහං** ක්‍රෝධයෙන් ද ලෝභයෙන් ද මැඩලන ලද්දා වූ මම පළමුව ක්‍රෝධයෙන් මුවන්ට විදිමියි දුනුදිය නගා තබා පසුව ඔබ දැක ඒ දේවතාදීන්ගෙන් කවරෙකුදැයි නොදන්නේ විචාරා දැන ගනිමියි ඔබ කෙරෙහි ලෝභයක් ඇතිවිය. ඒ නිසා මෙසේ කීහ.
මෙසේ ද කියා මේ සුවණ්ණ සාම කුමාරයා මේ වනයේ තනිව වසන්නේ නොවේ. මොහුට කිසියම් නෑ කෙනෙකු ද සිටිය යුතුය. මොහු ගෙන් අසා දැන ගනිමියි සිතා මේ ගාථාවද කීවේය.
යහළුව, කවර තැනකින් හෝ අවුත් දිය ගෙනෙන්නට ගඟට යවයි කවරෙකු විසින් හෝ එවූ. තෙපි මුවන්ගේ යැයි සම්මත මේ ගඟ වෙත පැමිණියේ ද?
එහි **සම්මා** යනු මහසත් හට ඇමතූ ආකාරයයි. **ආගම්ම** යනු කවර රටකින් මේ වනයට පැමිණි ඔබ දිය අදින්න (උදහරො) අපට ජලය ගෙන එන්නැයි **තස්සවා පහිතත්‍වා** කවරෙකු විසින් එවන ලද්දෙකුව ඔබ මේ මිගසම්මත නදිය වෙත පැමිණියේ ද යනු මෙහි අදහසයි.
බෝසත්හු ඔහුගේ වචන අසා මහත් වූ වේදනාවෙන් මැඩලන ලද්දේ වුවද ඉවසාගෙන කටින් ලේ වගුරුවමින් මේ ගාථාව කීවේය.
මගේ මව්පියෝ අන්‍ධයෝය. මේ මහා වනයෙහි සිට මම ඔවුන් පෝෂණය කරමි. ඔවුන්ට දියගෙන යන මම මේ මිග සම්මත නම් නදිය වෙත පැමිණියෙමි.
එහි **භරාමි** යනු වනමුල් පලාපල ආදිය ගෙන අවුත් පෝෂණය කරමි යනුයි.
මෙසේ කියා මව්පියන් සිහිකොට වැලපෙමින් මෙසේ කීහ.
ඔවුන්ට (මාගේ මව්පියන්ට) භෝජන පමණක් ඇත. එබැවින් ඔවුන් එක්දිනක් දිවි ලබන්නේය. ජලය නොලැබීමේ හේතුවෙන් අන්‍ධ වූ ඔව්හු මැරෙතෙයි සිතමි.
මේ දුක මට එබඳු එකක් නම් නොවේ. පුරුෂයෙකු විසින් මෙය ලැබිය යුතුය. මෑණියන් නොදකිමි යන යම් දුකක් වේ ද එය මට මෙයට වැඩි දුක‍ෙකි.
මේ දුක මට එබඳු දුකක් නොවේ. පුරුෂයෙකු විසින් මෙය ලැබිය යුතුය. පියාණන් නොදකිමි යන යම් දුක‍ෙක් වේද එය මට මෙයට වඩා වැඩි දුකෙකි.
මාගේ අසරණ මෑණියෝ ඒකාන්තයෙන් ම මැදියම් රැයෙහි ද පැසුළු රැයෙහි ද බොහෝ කලක් හඬන්නාහ. කුඩා විලක් මෙන් වියලෙන්නාහ.
මගේ අසරණ පියාණෝ ඒකාන්තයෙන් ම මැදියම් රැයෙහි ද පැසුළු රැයෙහි ද බොහෝ කලක් හඬන්නාහ. කුඩා විලක් මෙන් වියලී යන්නේය.
දිව රෑ නැගීසිට වත්පිළිවෙත් කිරිමෙන් ද අත්පා සම්බාහනයෙන් ද (මිරිකීමෙන්) උවටැන් කෙළෙමි. ඔහු පුත සාම යැයි වැළපෙමින් මේ මහා වනයෙහි මංමුලාවී හැසිරෙන්නෝය.
ජීවිතය හැර දමන්නෙම් යන යමෙක් වේද අඳ මව්පියන් නොදකිමි යන යමක් වේද මේ දෙවෙනි ශෝක උල මා හද කම්පා කෙරේ.
එහි **උසාමත්තං** යනු කිසියම් ආහාර ප්‍රමාණයකි. උස යනු ආහාර සඳහා යෙදෙන නාමයකි. මෙහි එය ඇති බව හැඟවිනි. **අථ සාහස්ස ජීවිතං** යනු දින සයක ජීවිතය යන අර්ථයි. ගෙනවිත් තැන්පත් කර තබන ලද පලාඵල ගැන සඳහන්කළ අයුරුයි. එසේ නැතහොත් **උසා** යනු උණුසුමයි. එය මෙසේ ද දැක්විය හැකිය. ඔවුන්ගේ ශරීරවල ජීව උණුසුම් මාත්‍රයක් වේද එය පවතින්නේ මා විසින් ගෙන එන ලද දින සයකට පමණක් ප්‍රමාණවත් වූ ඵලාපල නිසාය. **මරිස්සරෙ** යනු මැරෙන්නෝය යනුයි. **පුමුනා** යනු මෙබඳු දුකක් පුරුෂයෙකු විසින් ලැබිය යුතු බව යන අර්ථයි. **චිර රත්තාය රුච්චතී** බොහෝ කල් හඬන්නේය යනුයි. **අඩ්ඪ** **රත්තෙවා** මධ්‍යම රාත්‍රියෙහි හෝ **රත්තෙවා** රෑ පැසුළු යමයෙහි හෝ යනුයි. **අවසුච්ඡති** ගඟුලක් මෙන් සිඳී යාවිය යන අර්ථයි. **උට්ඨාන පාරිචරියාය** මහරජ, බොහෝවිට මම රාත්‍රියෙහි ද දවාලෙහිද තුන්වරක් මගේ නොපසුබට වීර්යයෙන් මොවුන්ට (මව්පියන්ට) උපස්ථාන කරමි. අත්පා මිරිකමි. ඔහු ඒ සඳහා මා අමතන්නෝය. මා නොසිටින බව දත් ඔවුහු තමන් අඳ නෙත්වලට නොපෙනුනත් ගිරිය රිදෙන්නට කෑ ගසමින් පුතේ, පුතේ කියා වැළපෙමින් මේ මහා වනයෙහි ඇවිදින්නෝය. ඉබාගාතේ යන්නෝය. **හිණ්ඩිස්සන්ති** යනු ඇවිදින්නෝය යන අර්ථයි. **දුතියං** පළමු සිරුරපසා කරගෙන ගිය විස පෙවූ ඊයට වඩා සිය ගුණයකින් දැඩිතර වූ ඔවුන් දකින්නට නොලැබීම යන මේ දෙවැනි හීය බලවත්ය.
රජ ඔහුගේ විලාපය අසා මොහු නියත වශයෙන් ම ‘බ්‍රහ්ම චරියා ධර්මයෙහි පිහිටා මව්පියන් පෝෂණය කරන්නේය. දැන් මෙබඳු වූ දුකකට පැමිණ සිටියදීත් ඔවුන් ගැන වැළපෙන්නේය. මෙබඳු ගුණ සම්පන්නයෙකුට මා විසින් මේ අපරාධය කළේය. කෙසේ මොහු සනසමි’ දැයි සිතා ‘අපාගත වුවහොත් මා හට මොන රජකම්ද?’ මොහු විසින් උවටැන් කළ ආකාරයටම මොහුගේ දෙමව්පියන්ට උවටැන් කරමි. ඔහුට මරණය හෝ ජීවත්වීම විය හැකියැයි සනිටුහන් කොට මෙසේ කීවේය.
යහපත් පෙනුමැති සාම කුමාරය, දැඩිකොට නොවැලපෙන්න. මම වැඩකාරයෙකු සේ මේ මහා වනයෙහි ඔවුන් (මව්පිය දෙදෙන) පෝෂණය කරමි.
ධනු ශිල්පයෙහි ද මම දක්‍ෂයෙක්මි. දළ්හ ධර්මයයි ප්‍රකට වූ මම කටයුතු කිරීමෙන් මහවන මැද නුඹගේ මව්පියන් රැකබලා පෝෂණය කරන්නෙමි.
සිංහාදී වන මෘගයන් කා ඉතිරි කළ මස් ද වනයෙහි අලමුල් ද ඵලවැලද සොයාගෙන විත් දාසයෙකු මෙන් ඔවුන් පෝෂණය කරන්නෙමි.
සාමයෙනි, ඔබගේ මව්පියෝ කවර වනයක කවර තැනෙක වෙසෙත්ද? ඔබ මව්පියන් පෝෂණය කළ යම් ආකාරයකට ද මම ඔවුන් එසේ පෝෂණය කළ යම් ආකාරයකට ද මම ඔවුන් එසේ පෝෂණය කරන්නෙමි.
එහි **භරිස්සංතෙ** යනු ඒ ඔබගේ මව්පියන් පෝෂණය කරමි යන අර්ථයි. **මිගානං** යනු සිංහ ආදී මෘගයෝය. **විආසං අන්‍වෙසන්තො** මෘගයන් කා දැමූ ඉතිරි මස් කොටස් සොයන්නා යනුයි. දැන් ඔහු **ඉස්සත්‍ථෙවස්මි කුසලො** යි කී ලෙස ඔහු ශිල්පයෙහි දක්‍ෂයෙකු බැවින් මහත් මහත් සතුන් මරා මිහිරි මස්වලින් ඔබගේ මව්පියන් පෝෂණය කරන්නෙමියි කී කල්හි මහරජ, අප නිසා ප්‍රාණවධ නොකරන්නැයි කීහ. **යථාතෙ** යම් ආකාරයකට ඔබ ඔවුන් පෝෂණය කළේද ඒ අයුරින්ම මම ද ඔවුන් පෝෂණය කරන්නෙමි යනුයි.
ඉක්බිති මහසත්, හොඳයි මහරජ, මව්පියන් පෝෂණය කරන්නැයි කියා (ආරාමයට) යන පාර ගෙනහැර දක්වමින් මෙසේ කීහ.
මහරජ, මාගේ හිස පැත්තෙන් යම් ඒකපදික මගක් වේ ද මේ මගින් ගොස් ශබ්ද ඇසෙන දුර පමණින් භාගයක් හෙවත් අඩ හඬ සතක් පමණ දුර යම් තැනෙක් වේද මව්පියන් වෙසෙන ගෙය එහිය. මේ මගින් එහි ගොස් ඔවුන් පෝෂණය කරන්නැයි කීහ.
එහි **එකපදී** යනු එක් පියවරක් තබා යාහැකි පාරයි. **උස්සීසක‍ෙ** යනු මගේ හිස පිහිටි පැත්තෙන් ඇති මාර්ගය යන්නයි. **අඩ්ඪකොසෙ** මිනිසෙකු හඬ වනගා කෑ ගැසූ කල්හි ඇසෙන දුරින් භායකි.
මෙසේ මහසත් ඔහුට පාර කියා මව්පියන් කෙරෙහි බලවත් ස්නේහය ඇති බැවින් එබඳු වූ වේදනාව ඉවසාගෙන ඔවුන්ට ගෞරවය පිණිස ඇඳිලි බැඳ ආයාචනා කරමින් මෙසේ කීහ.
කසී රජතුමනි, ඔබට මාගේ නමස්කාරය වේවා. කසීරට වර්ධනය කරන පින්වතුනි, ඔබට නමස්කාර වේවා. මාගේ මව්පියෝ අන්‍ධයෝය. මහ වනයෙහි ඔවුන් පෝෂණය කරව.
කසී රජතුමනි, ඔබට ඇඳිලි බැඳ දෙමි. ඔබට නමස්කාර වේවා. මා කියන ලදුයේ මව්පියනට මා වැන්ද බව කියනු මැනවැයි සාම කුමාරයා කීය.
එහි **වුත්තො වජ්ජාසී** ඔබලාගේ පුතා වන සාම කුමරු ගංතෙර විස පෙවූ ඊයකින් විදිනු ලැබුයේ රිදී රේඛාවක් වැනි වැලිතලාවෙහි පසෙකට හැරී වැදහෝනේ ඇඳිලි බැඳ ඔබගේ පා වඳී යැයි යනුවෙන් කියා මා කී ආකාරයටම මාගේ වැඳීම ගැන කියන්න යැයි ද කීහ.
රජ යහපතැයි පිළිගත්තේය. මහසත් මව්පියන්ට වැඳගෙනම සිහිසන් නැතිව ගියේය. ඒ බව දැක්වීම සඳහා ශාස්තෲන් වහන්සේ දේශනා කළේය;
තරුණ කල්‍යාණ දර්ශන ඇති ඒ සාම කුමාර තෙමේ මේ බස කියා විෂ වේගයෙන් සිහිමුළා වූයේ විසංඥ බවට පැමිණියේය.
එහි **සම්පජ්ජථ** යනු පැමිණි බවයි. (සිහිසන් නැතිව ගිය බවයි).
ඔහු (මහසත්) වනාහි එපමණ දෙයක් කියුයේ වී නමුත් හැඟීමෙන් තොරවම මෙන් කීවේය. මේ වනවිට විෂ වේගය මුළු සිරුර පුරා පැතිරී තිබුණේය. චිත්ත සන්තතිය හදවතේ ශක්තිය නිසාම පැවතුණේය. කතාව නැවතුනි. කට වැසුණි. ඇස්වල වැඩී ගියේය. අත්පා තදව ගොස් මුළු සිරුරම ලෙයින් තෙත් විය. ඉක්බිති රජතුමා දැන් මොහු මා සමග කතා කළේය. ඔහුගේ ආශ්වාස ප්‍රශ්වාස දෙකත් නතර වීදැයි බැලීය. ආශ්වාස ප්‍රශ්වාස නැති වී ගොස්ය. ශරීරය තද විය. ඒ සාම මියදුණේයැ යි ශෝකය දරාගත නොහැකි වූ රජතුමා හිස අත් ගසමින් මහ හඬින් වැළපුණි. ඒ බව දැක්වීමට ශාස්තෲන් වහන්සේ මෙසේ වදාළ සේක;
ඒ රජතෙමේ මම මෙපමණ කල් ජරා මරණ දෙන්නෙක් යැයි සිතුවෙමි. අද කලුරිය කළ සාම කුමරු දැක කිසිවෙකුටත් මරුගේ නොපැමිණීමක් නැතැයි දැනගතිමි. මින්පෙර එසේ නොදැක්කෙමි. මහත් කරුණාවෙන් රජතුමා මෙසේ වැළපුණෝය.
විෂ සහිත ඊයෙන් විදිනු ලැබූ යමෙක් මා සමග දැන් කතා ක‍ෙළේ ද එසේ වුවත් මෙබඳු මරණාසන්න වූ කල කිසිවෙකුදු කතා නොකෙරේ.
එකල මා කළ පාපය බොහෝකල් දුක් විඳීමට සමර්ථ දරුණු වූ පාප කර්මයකි. ඒකාන්තයෙන් මම නරකයට යමි. මෙහි මට සැකයෙක් නැත.
පව් කරන තැනැත්තා හට අපරාධකරු වෙතැයි ගමෙහි නින්දා කරන්නෝ වෙති. මිනිසුන් නැති මේ වනයෙහි මට නින්දා කරන්නට කවරෙක් සුදුසු වේද?
ගම්හි මිනිස්සු එක්වැ කළකම් සිහි කරවති. නොහොත් චෝදනා කරති. මිනිසුන් නැති මේ වනයෙහි මට කවරෙක් චෝදනා කරන්නේදැයි (පිළියක් රජ වැළපුණේය.)
එහි **ආසිං** මම මෙතෙක් කල් (මිනිසුන්) අජරාමර වන්නේ යැයි යනු හැඟීමෙන් යුතුව සිටියෙමි’’යි යනුයි. **අජ්ජෙතං** යනු අද මේ සාම කලුරිය කළ බැව් දැක මා මෙන්ම අන්‍යයන් කරාද මාරයාගේ පැමිණීම වැලකිය නොහැක්කේ යැයි දැනගතිමි. ඒ මාරයාගේ පැමිණීම අද දැනගතිමි. මින් පෙර නොදනිමියි කියා වැළපුණෝය. **ස්වාජ්ජෙවං** යමෙක් විස සහිත වූ ආයුධයකින් තුවාල වී මරණාසන්නව සිටියත් දැන් වනාහි ඔහු මා සමග හොඳින් කතා කරන්නේය යනුයි. **එවංගත‍ෙ කාලෙහි** මෙසේ මරණාසන්න මොහොතකට පැමිණි කල කිසිවෙකුත් කතා නොකෙරේ. **තදාහි** ඒ වේලාවෙහි සාමට විදිමෙන් මා විසින් මහත් පාපයක් කරන ලදි. **චිරරත්තාය කිබ්බිසං** එය වනාහි බොහෝකල් විපාක දීමට සමත් දරුණු භයානක පාපයකි.
**තස්ස** යනු මෙබඳු පාපයක් කොට (සමාජයෙහි) හැසිරෙන්නහුට **වත්තාරො** කොහි හෝ නින්දාකොට කතා කරන්නෝ **ගාමෙ** කවර ගමක හෝ වෙති යනුයි. **කිබ්බිසකාරකො** කරන්නෝ මේ වනයෙහි මිනිසුන් නැතිකල්හි කවරෙක් මට කතා සෑදිමට සිටින්නේද යනුයි. **සාරයං** යනු ගමේ හෝ නියම්ගම්හි යන්නයි. **සංගච්ඡමාණවා** ඒ ඒ තැන්වල මිනිසුන් එක්ව එම්බල මිනීමරුව, ඔබ දරුණුම පාපයක් කර ඇත. ඔබට අසවල් අසවල් ආකාරයේ දඬුවමක් කිරිම සුදුසුය. මෙසේ දඬුවම් නියම කරමින් අපහාසද කරති. මේ මිනිසුන්ගෙන් තොර වූ වනයෙහි රජෙකු වූ මට කවරෙක් නම් චෝදනා කරන්නේ ද? කියමින් තමාම තමන්ට චෝදනා කරගනිමින් වැලපෙන්ට විය.
එකල්හි ‘බහුසොදරි’ නම් දෙව්දුවක් ගන්‍ධමාදන පර්වතයෙහි වසන්නීය. ඈ මහසත්හට ආත්ම භාව හතකට පෙර මව් වූවාය. ඕ පුත් සෙනෙහසින් නිතර බෝසත් ගැන සැලකිලිමත්ව සිටියාය. එදවස ඈ දිවසැප අනුභව කරන්නී බෝසත් ගැන ආවර්ජනා කිරීමට අසමත් වුවාය. ඈ දේව සමාගමට ගියා යැයි ද කියනු ලැබේ. බෝසත් සිහිසන් නැතිව සිටි අවස්ථාවේදි මගේ පුතා ගේ සැපදුක් කෙසේදැයි ආවර්ජනා කරන්නී සිහිසන් නැතිව සිටින බව දුටුවාය. ‘පිලියක්’ රජු මාගේ පුතාට විස සහිත ඊයකින් විද මිගසම්මත ගංතෙර සුනු වැලිතලාවෙහි හොවා මහත් හඬින් වැළපෙන්නේය. ඉදින් මා නොගියේ නම් මා පුතු ‘සුවණ්ණා සාම’ එතැනම මියැදෙන්නේය. රජුගේ ද හද පැලී මිය යන්නේය. සාමගේ මව්පියෝ නිරාහාරව දිය පොදක්වත් නොලබා සුසුම්ලමින් මිය යන්නෝය. මා ගිය කල්හි රජු පැන් කළය ගෙන බෝසත්හුගේ මව්පියන් කරා යන්නේය. ඔහුගෙන් තොරතුරු දැන එම මව්පියෝ පුතු කරා එන්නෝය. මින්පසු මම ද ඔවුන් ද සත්‍යක්‍රියා කරන්නෙමු. එවිට සාමගේ විස බැසයන්නේය. එයින් මගේ පුතු දිවි ලබන්නේය. රජු සාමගේ ධර්මදේශනාව අසා, තම මාලිගයට පෙරළා ගොස්, මහත් වූ දානාදි පින්කම්කොට දෙව්ලොව යන්නේය. ඒ නිසා මම එහි යමි යි කියා ඈ එහි ගොස් මිග්ගසම්ම ගංතෙර නොපෙනී අහසෙහි සිට රජුට මෙසේ කීවේය. ඒ බව දැක්වීමට ශාස්තෲන් වහන්සේ මෙසේ වදාළ සේක.
ඒ (බහුසෝදරී නම්) දේවතා දුව ගන්‍ධමාදන පර්වතයෙන් අතුරුදහන්ව (රජු සිටි මිගසම්මත නදිය කරාගොස්) රජු හට අනුකම්පාවෙන් මේ ගාථා කියුවාය.
මහරජ, (ඔබ) මහත් අපරාධය කළේය. කළේ ඉතා ලාමක-පහත් ක්‍රියාවකි. නිදොස් මව්පිය දෙදෙනාද පුතාද යන මේ තිදෙන එක හී පහරක් නසන ලදී.
එනු මැනැවි. ඔබට යහපතක් (සුගතියක්) වන්නේ නම් අනුශාසනා කරමි. මහ වනයෙහි ඒ අඳමව්පියන් සාම කුමරු මෙන් දැහැමින් පෝෂණය කිරීමෙන් රැකබලා ගනු. එසේ කළ කල්හි සුගතියට යන්නේ යැයි මම සිතමි.
එහි **රඤ්ඤොවා** යනු රජුමය. **ආගුං කරි** යනු මහරජ, ඔබ මහත් අපරාධයක්, පාපකර්මයක් කළේය යනුයි. **දුක්කටං** යනු යමක් කීමෙන් නරක විපාක ගෙන දෙන්නේ ද එබඳු ලාමක කර්මයක් කළේය යනුයි. **අදුසකා** යනු නිදොස් අයයි. **පිතා පුත්තා** යනු මව ද පියා ද පුතා ද මේ තිදෙන එක් ඊ පහරින් මැරුවේ යැයි කීමෙන් (පුත් සාම කුමරු පමණක් මිය ගියත්) එම ඊපහර හා බැඳුණු ඔහුගේ මව්පියන් ද නැසී ගිය බවයි. **අනුසික්ඛාමි** යනු හික්මවමි. අනුශාසනා කරමි යනුයි. **පොසා** යනු සාමගේ තැන සිට සෙනෙහස උපදවා සාම කුමරු මෙන් ඒ අන්ධයන් පෝෂණය කරව යනුයි. **මඤ්ඤෙහං සුගති යාති** මෙසේ කළ කල්හි ඔබ සුගතියට යන්නේ යැයි සිතමි යනුයි.
ඒ දේවතාවියගේ වචනය අසා මම වනාහි ඔහුගේ මව්පියන් පෝෂණය කොට දෙව්ලොව යමියි අදහා මට රාජ්‍යයෙන් වැඩක් නැත. ඔවුන්ව පෝෂණය කරමි. දැඩිසේ අදිටන් කොට බොහෝ සෙයින් වැලපෙන්නේ ශෝකය ප්‍රකාශ කරමින් සුවණ්ණා සාම මැරුණේ යැයි නොයෙක් සුවඳ මල්වලින් සිරුරට පූජාකොට දිය ඉස, තෙවරක් පැදකුණු කොට, සිව් තැනෙක හෙවවැද ඔහු (සාම කුමරු) විසින් පුරවාගන්නා ලද කළගෙඩිය ගෙන දොම්නසට පැමිණ දකුණු දෙස බලා ගියේ ය. ඒ බැව් දැක්වීම ශාස්තෲන් වහන්සේ මෙසේ වදාළ සේක.
පියවි දිරියෙන් යුතුව වුවද රජතුමා පැන්කළය ගෙන අසපුව වෙත හැල්මේ ගොස් දුකූල පඬිහුගේ පන්සල් දොරට පැමිණියේය. ඇතුළෙහි සිටි තවුසා පා ගැටෙන හඬ අසා මේ සාමගේ පා හඬ නොවේ. ඔබ කවුරුදැයි විමසමින් මේ ගාථා දෙක කීවේය.
මෙහි ආ මිනිසකුගේ වැනි මේ පියවර ශබ්දය කාගේ ද? මේ පා හඬ සාම කුමරුගේ නම් නොවේ. පින්වත, මෙහි පැමිණි තෙපි කවරහුද?
සාම කුමරු සන්සුන් ලෙස එයි. සත්ත්ව පා තබයි. මේ පා හඬ සාම කුමරුගේ නොවේ. පින්වත, ඔබ කවුරුදැයි ඇසීය.
එහි **මනුස්සස්සෙවා** යනු මේ පා ශබ්දය සිංහ ව්‍යාඝ්‍ර ආදීන්ගේ නොවේ. යක්‍ෂ කින්නරාදීන් ගේ ද නොවේ. මේ පා හඬ මෙහි පැමිණි මනුෂ්‍යයෙකු ගේ මය. එහෙත් සාම කුමරුගේ නොවේ. **සන්තංහී** සංවර සීලීව ගමන් කරන්නේය. සක්මන් කරන්නේය යනුයි. **ඤත්තීති** තැබීම යනුයි.
ඒ අසා රජතුමා ඉදින් මම තමා රජෙකු බව නොකියා මා විසින් ඔබගේ පුතා මැරුවේ යැයි කී කල්හි මොවුන් කිපී මා සමග බැණ ගන්නේය. එසේ මම ඔවුන්ගේ ක්‍රෝධය උපදවන්නේය. එසේ ඔවුන් වෙහෙසට පත් කළ කල්හි එය මට අකුසලයක් වේ. රජු යැයි කී කල්හි බිය නොවන්නෙකු නැත. ඒ නිසා ම රජ බව කියමි යි සිතා පැන් තබන මැස්සෙහි දිය කළය තබා පන්සල් දොරෙහි සිට මෙසේ කීහ.
මම කසී රට රජ වෙමි. නමින් පිළියක්ඛ කියා මා හැඳින්වේ. මස් ලොබින් රටහැර අවුත් මම මුවන් සොයමින් හැසිරෙමි.
ධනු ශිල්පයෙහි ද දක්‍ෂ වෙමි. දළ්හ ධර්මයැයි ද ප්‍රසිද්ධය. මහේ ඊපහරට පැමිණි ඇතෙක් ද එයින් නොමිදෙන්නේය.
තපස්සුද ඔහු සමගින් පිළිසඳරෙහි යෙදෙන්නේ මෙසේ කීහ.
මහරජ, ඔබට යහපත් පැමිණීමක් වේවා. එසේම ඔබට අයහපත් පැමිණීමක් නොවේවා. මෙහි පැමිණි ඔබ අපට අධිපති වන්නෙහිය. මෙහි ඔබට අවශ්‍ය දෙයක් වේ නම් කියන්න.
ඉදුණු තිඹිරි ද මොර ද මී ද මිහිරි එරමිණියා ද යන කුඩා ඵලවර්ග මෙහි බොහෝය. මහරජ, හොඳ හොඳ ඵල වර්ග අනුභව කළ මැනව.
පර්වත ගුහාවෙන් (ගිරිගබ්බරා) ගෙන ආ සිසිල්පින් මෙහි වේ. ඉදින් මහ රජ තෙපි කැමැතිනම් බොනු මැනවි.
සත්තිගුම්බ ජාතකයෙහි ද මෙම අදහස දක්වා ඇත. මෙහි **ගිරිගබ්භරා** යන්න මිග සම්මත නදිය සඳහා යෙදුනි. එම ගංගාවද පර්වත ගුහාවක හටගෙන පර්වත ගුහාව තුළින් ගලාඑන ගංගාවකි.
මෙසේ ඔවුන් පිළිසඳරෙහි යෙදී සිටි කල්හි ඔබලාගේ පුතා මා විසින් කරන ලදැයි පළමුවෙන් කීම සුදුසු නොවේ. එබවක් නොදන්නා සේ පිළිසඳරෙහි යෙදී සුදුසු තැනදී කියමියි රජු සිතීය.
අන්‍ධ වූවෝ වනයෙහි මේ ඵලවර්ග දක්නට නොහැක්කෝ වෙති. මේවා ගෙනාවේ කවරෙක් ද? මේ යහපත් පළතුරු රැස් කිරීම අන්‍ධ නොවන කෙනෙකුගේ වැඩක් සේ මට වැටහේ.
එහි **නාලං** ඔබලා අන්‍ධයෝය. මේ වනයෙහි කිසිවක් දැකීම නොහැක්කෝය යනුයි. **කොනුමෙ ඵලමාහරී** කවරෙකු ඔබලාට මේ ඵල ගෙනවිත් දෙන්නේද යනුයි. **නිවාපො** රැස්කිරීම අන්‍ධ වූවෙකුට කළ නොහැකිය යනුයි. **මය්හං ඛායති** මට වැටහේ යනුයි. ඒ අසා (දුකුල) තවුසා මහරජ, අප විසින් ඵලාපල ගෙනෙනු නොලැබේ.
අපගේ පුතා ඒවා ගෙන එතියි කියා පෑමට මේ ගාථා දෙක කීහ.
තරුණ යෞවන ඉහා නොමහත් සාම කුමාරයා යහපත් දැකුම් ඇත්තෙකි. දිගු කාලවර්ණ කෙස් මස් කොටන පිහි අග මෙන් නැමුණෝය.
ඒ තෙම (සාම කුමාරයා) පලවැල ගෙනවුත් තබා මෙයින් කබඩළාව රැගෙන දිය ගෙන එන්නට මිගසම්මත නම් නදිය වෙත ගියේය. දැන් ළඟ ළඟම එතැයි හඟිමියි දුකූල තාපසයා කීහ.
එහි **නාතිබ්‍රහා** යනු ඉතා දිග හෝ ඉතා කෙටි නොවන බවයි. **සුනග්ග වෙල්ලිතා** යනු මංතොටක පිහියා අගමෙන් උඩට නැමුණු බවයි. **කමණ්ඩලු** යනු කළයයි. **නදුරමාගතො** නොදුරෙහි පැමිණෙන බවයි. දැන් දුර නොවේ. මේ ළඟම එනවා පැමිණෙන්නේ විය හැකියැයි සිතමි යනු අර්ථයි.
ඒ අසා රජ කීහ.
ඔබලාට උපස්ථාන කරන්නේ යැයි යම් කුමාරයෙකු ගැන කියනු ලබන්නේද යහපත් දැකුම් ඇති ඒ සාම යැයි කියනු ලබන කුමාරයා මම විද මැරුවෙමි.
[missing pali]
සුන නම් මස් කපන, අග වක් වූ කැති මෙන් ඔහුගේ අක් බඹර වූ කෙස් ඇත්තේය. මාවිසින් මරණ ලද ඒ සාම කුමාරයා එම ලස්සන කෙස් කළඹෙහි තැවරුණු ලේ ඇත්තේ මැරී වැටී සිටී.
එහි **අවිධන්ති** යනු මුවන්ට විදින ඊයකින් විද මැරීය යන්නයි. **පවෙදෙථ** කියනු ලබන යනුයි. **සෙතී** මිගසම්මත ගංතෙර වැලිතලාවෙහි වැදහෙව සිටින බවයි.
පාරිකා තවුසියගේ ආරාමය වූයේ ද දුකූල තවුසාගේ ආරාමය අසලමය. එහි උන් ඇයට රජුගේ වචන ඇසුණි. එම පුවත දැනගනු කැමති වූ ඕ තොමෝ කණවැල අල්ලාගෙන දුකූල තවුසා වෙත ගොස් මෙසේ ඇසීය.
දුකූල තාපසය, සාම කුමාරය, නැසුවේ යැයි කියන කවරෙකු හා කථා කරන්නෙහුද? සාම කුමාරයා නසන ලදැයි අසා මාගේ හෘදය කම්පා වේ.
සුළඟින් කම්පාවන ඇසතු ළපල්ලක් මෙන් සාම කුමාරයා නසන ලදැයි අසා මා හද වෙවුලයි. පාරිකා කීවාය.
එහි **වාදිතා** යනු මාවිසින් සාම මරන ලදැයි කියනු ලබන්නාය. **පවාලය** යනු දළුයි. **මාළුත‍ෙරිතං** යනු වාතයෙන් සැලුණු බවයි.
ඉක්බිති තවුසා අවවාද වශයෙන් මෙසේ කීහ.
එම්බා පාරිකාවෙනි, ඒ මේ කසීරජ මිගසම්මත නම් ගංඉවුරේදී මුවා මරමියි කෝඩු සිතින් සාම කුමාරයාට ඊයකින් වින්දේය. රජුට අපි පව් සිතුවිලි නොකැමැත්තෝ වෙමුයි තවුසා කීහ.
එහි **මිග සම්මතො** මිග සම්මත ගංඉවුරෙහි යනුයි. **කොධසා** යනු මුවන් කෙරෙහි උපන් ක්‍රෝධයයි. **මා පාපමිච්ඡිතම්හා** ඔහුට අප දෙදෙනාම පාප සිතුවිලිත් ක්‍රෝධයක් නොකළ යුතු යනුයි.
පාරිකා මෙසේ කීවාය.
දුකින් ලැබූ යම් ප්‍රිය පුතෙක් අප වනයෙහිදී රැකබලා පෝෂණය කෙළේද ඒ එකම පිය පුතු මැරූ ඔහු කෙරේ කෙසේ නම් සිත කෝප නොකෙරෙම්දැයි ඇසුවාය.
එහි **ඝාතිම්හි** ඝාතනය කරනු ලැබූ යනුයි.
දුකූල තවුසා මෙසේ කීහ.
දුකින් ලැබූ ප්‍රිය පුත්‍රයෙකු විසින් වනයෙහි අඳ මව්පියන් පෝෂණය කළේ ද ඒ එකම පුතා මරණු ලැබූ කල්හි නුවණැත්තෝ යෝධ නොකරන්නෝය.
එහි **අක්කොධං** යනු ක්‍රෝධය අපායගාමී අකුසල කර්මයකි. එනිසා එම අකුසලය නොකොට, තම පුතෙකු මැරූ කල්හි ද ක්‍රෝධ නොකළ යුතු යැයි නුවණැත්තෝ කියා ඇති බවයි.
මෙසේ කියා ඔවුන් දෙදෙන අත් පපුවෙහි ගසා ගනිමින් මහසත්හුගේ ගුණ වර්ණනා කරමින් බොහෝසෙයින් වැළපුණාහුය. ඔවුන් සනසවමින් රජතුමා මෙසේ කීවේය –
සාම කුමරු නැසුණැයි දැඩිකොට ශෝක නොකරන්න. මම උපස්ථායකයෙක්වැ මේ වනයෙහි ඔබ පෝෂණය කරන්නෙමි.
මම ධනු ශිල්පයෙහි ද දක්‍ෂ වෙමි. දළ්හ ධර්මයයි ප්‍රසිද්ධ මම උවටැන් කරන්නෙක්ව මේ මහ වනයෙහි තොප පෝෂණය කොට රැක බලාගන්නෙමි.
(සිංහාදි) මෘගයන් කා දැමූ මස් ද අල මුල් පල වැලද සොයමින් මම උපස්ථායකයෙක්වැ මහ වනයෙහි තොප දෙදෙනා පෝෂණය කොට රැකබලා ගන්නෙමි.
එහි **වාදිනා** සාම කුමාරයා මැරුවේ යැයි කියනු ලබන ඔබ මෙබඳු වූ ගුණවත් පුතෙකු මැරූ කල්හි දැන් ඔබ අප පෝෂණය කරන්නෙමි ආදිය කියයි. බලවත් සේ ශෝක නොවන්න. මම ඔබලාට උවටැන් කරන්නෙක්ව සාම කුමරා මෙන් තොප පෝෂණය කරන්නෙමියි කියයි.
එවිට රජතුමා ඔබලා එසේ නොසිතන්න. මට රාජ්‍යයෙන් වැඩක් නැත. දිවි හිම්කොට ඔබලා පෝෂණය කරන්නෙමියි කියා ඔවුන් අස්වැසීය. ඔව්හු ඔහු සමග සල්ලාපයෙහි යෙදෙමින් මෙසේ කීහ.
මහරජ, මෙය ධර්මතාවයක් නොවේ. මෙය අපට නොහොබී. ඔබ අප රජතුමාය. අපි ඔබ පා වඳිමුයි කීහ.
එහි **ධම්මො** යනු ස්වභාවික වූ කාරණයයි. (ස්වභාව ධර්මයයි.) **කප්පතී** යනු මෙය ඔබගේ ස්වභාවයි. අප කෙරෙහි සුදුසු නොවේ. ශෝභන නොවේ. **පාදෙ වන්‍දාම තෙ මයං** යනු දැන් වනාහි ඔබලා පැවිදි භාවයෙහි සිටි නිසා පුතුගේ (වියොවින්) මහත් වූ ශෝකයෙන් පෙළෙතත් නිහතමානයෙන් (සිතේ කැළඹීමෙන් තොරව) කතා කරන්නාහුය යනුවෙන් දැක්වූයේ රජුගේ විශ්වාසය දිනාගැනීම සඳහා (සාම කුමරුගේ මාපියන්) මෙසේ කී බවයි.
ඒ අසා රජතුමා ඉතා සතුටට පැමිණ මහත් පුදුමයකි. මෙබඳු වරදක් කළා වූ මා හට වුවද සැඩ පරුෂ වචන මාත්‍රයකින්වත් පරිභව නොකළාහුයැයි සිතා මෙසේ කීය.
නේසාදයනි, ඔබ දෙදෙන දහම් දෙසන්නාහුය. (මා හට) සත්කාරද කරන ලදී. (දුකූල පණ්ඩිතයෙනි) අද පටන් ඔබ මාගේ පියාණෝය. පාරිකාවෙනි, ඔබ ද මාගේ මෑණියෝ වන්නේය.
මෙහි **තයා** (ඔබලා) යනුවෙන් එක් එක් කෙනාට වෙන් වෙන් වශයෙන් ආමන්ත්‍රණය කරන (ව්‍යාජයෙන්) කීය. **පිතා** යනුවෙන් දුකූල පණ්ඩිතයෙනි, අද සිට ඔබ මාගේ පියා ලෙස සිටින්න. පාරිකාවෙනි, ඔබ මාගේ මව ලෙස සිටින්න. මම වනාහි ඔබගේ පුතා වූ සාම කුමාරයා මෙන් පා දෙවුම් ආදී සියලු වත්පිළිවෙත් සපයමි. මා රජු ලෙස නොසලකා, සාම කුමරා ලෙසම සලකනු මැනවි.
ඔහු ඇඳිලිබැඳ මහරජ, ඔබ විසින් අප සඳහා කළයුතු විශේෂ දෙයක් නැත. කණාදණ්ඩ අල්වාගෙන අප සාම සිටි තැනට පමුණුවන්නැයි කීවාහුය. ඒ සඳහා මේ ගාථා දෙක ගෙනහැර දැක්වීය.
කසී රජතුමනි, ඔබට නමස්කාර වේවා. කසී රට වර්ධනය කරන්නාණෙනි, ඔබට නමස්කාර වේවා. ඔබට ඇඳිලි බැඳ කියමි. සාම කුමාරයා යම්තැනෙක වේද එතැනට අප පමුණුවනු මැනවි.
ඔහුගේ පා පිරිමදිමින් දැකුම්කළු මුහුණ පිරිමැද බලා, ළංවී ඔහු සමග මරණයට පත් වන්නෙමු කීහ.
එහි **සාමානු පාපය** යම් තැනෙක සාම කුමාරයා (මැරී වැටී ඇත්තේද) එතැනට අප පමුණුවන්න යනුයි. **භුජදස්සනං** යනු යහපත් දැකුම් ඇති අභිරූපවත් බවයි. **සංසුම්භමානා** යනු එකට සිටීමයි. **කාලමාගමයාමසෙ** මරණයට කල් පැමිණි කල්හි යනුයි.
ඔවුන් එසේ කථාකරමින් සිටින අතර හිරු අවරට ගියේය. ඉක්බිති රජතුමා ඉදින් අදම මොවුන් එතැනට ගෙන ගියහොත් ඒ දැක මොවුන්ගේ හදවත් පැලී යන්නේය. මෙසේ තිදෙනාම මැරුණු කල්හි මම (එම පාපය නිසා) අපායේ උපදනේමය. එනිසා එහි යෑමට ඉඩ නොදෙන්නෙමියි සිතා ගාථා සතරක් කීවේය.
නැසුණු සාම කුමාරයා යම්තැනෙක බිම වැටුණු චන්ද්‍රයා මෙන් සයනය කරයි ද, ඒ පෙදෙස චණ්ඩ මෘගයන්ගෙන් ගැවසී ගත් උස් භූමියකි. එය අහසේ කෙළවර සේ පෙනේ.
නැසුණු සාම කුමාරයා යම්තැනෙක බිම වැටුණු සූර්ය දිව්‍යපුත්‍රයා මෙන් හොත්තේ ද ඒ පෙදෙස චණ්ඩ වන මෘගයන්ගෙන් ගැවසී ගත් උස් බිමකි. එය අහසේ කෙළවර මෙන් දිස් වේ.
යම්තැනෙක සාම කුමාරයා පසින් වැකුනේ හොවීද ඒ පෙදෙස වල්මෘගයන්ගෙන් ගැවසී ගත් උස් බිම‍ෙකි. එය අහස් කෙළවර මෙන් පෙනේ.
සාම කුමාරයා යම්තැනෙක නැසුණේද එතැන වන මෘගයන්ගෙන් ගැවසීගත් උස් ප්‍රදේශයකි. එය අහසේ කෙළවර මෙන් පෙනේ. එහෙයින් මේ අසපුවෙහිම වාසය කරන්නැයි රජතුමා කීහ.
එහි **බ්‍රහා** යනු ඉතා බහුල බවයි. (උග්‍ර බවයි.) **ආකාසන්තං** මෙසේ ඒ වනය ආකාසය අන්තකොට පවතී යනු අහස තෙක් උඩට පෙනේ යන අර්ථයි. **ඡමා** ඡමාය යනුවෙන් පෘථිවියෙහි යන අර්ථ ලැබේ. මෙහි යොදා ඇත්තේ **ඡමා** යන පාඨයයි. අර්ථ වශයෙන් පෘථිවියේ පතිත වූවා මෙනි යනුයි. **පතිකුණ්ඨිතො** ගැවැසීගත් හාත්පසින් වෙලීගිය යන අර්ථයි.
ඉක්බිති ඔවුන් දෙදෙනා වල්සතුන් නිසා බියට නොපැමිණෙන බව දැක්වීමට මේ ගාථාව කීහ.
මහරජ, සීයක්, දාහක්, දසදාහක් වශයෙන් වන මෘගයන් ඇත්තා වූ මේ වනයෙහි මෙතෙක් කිසිදු බියක් අපට ඔවුන්ගෙන් සිදුව නැත.
එහි **කොචී** යනු මේ වනයෙහි කිසිදු එක් කොටසක හෝ අපට වන සතුන්ගෙන් බියක් නැත යනුයි.
රජතුමා ඔවුන් වැළැක්වීමට අසමත් විය. ඉන්පසු ඔවුන් අතින් අල්වාගෙන එහි කැඳවාගෙන ගියේය. ඒ කරුණු දැක්වීමට මෙසේ කීහ.
ඉක්බිති කසී රජතෙමේ මහ වනයෙහි අන්‍ධ වූ ඔවුන්ගේ අත් අල්වාගෙන සාම කුමරු නැසුණේ යම් තැනෙක නම් එතැනට ගියේය.
එහි **තතො** යනු එකල්හි යනුයි. **අන්‍ධා** යනු මව්පිය දෙදෙනාය. **අහූති** යනු වූයේය යන අර්ථයි. **යත්‍ථ** යනුවෙන් යම් තැනෙක ඔහු වැතිර සිටියේ ද එහි පැමිණවීය යන අර්ථයි.
කැඳවාගෙන ගොස් ඔහු (සාම කුමරු) හමුවෙහි මේ ඔබේ පුතා යැයි කීවේය. ඉක්බිති පියා ඔහුගේ හිස ද මව පාදයන් ද අල්වාගෙන වැළපුණාහුය. ඒ බව දැක්වීමට ශාස්තෲන් වහන්සේ මෙසේ දේශනා කළ සේක.
මහ වනයෙහි හැරදැමූ මිහිමත වැටුණු සඳමඬල මෙන් විත් කා ඇද වැටුණු පස් වැකුණු සාම නම් පුත්‍රයා දැක
වනයෙහි හැරදැමූ බිම වැටුණු හිර මඬල සේ පසින් වැකුණු සාමනම් ප්‍රිය පුත්‍රයා දැක දැඩි ශෝකයෙන් හැඬූහ.
ඔහු වනයෙහි වැටුණු පස් වැකුණු ශරීර ඇති තම ප්‍රිය සාම නම් පුත්‍රයා දැක (ලෝකයෙහි) අධර්මය පවතීයැයි හිස අත් බැඳගෙන හැඬූහ.
අද යමෙක් මෙසේ මරණයට පැමිණි කල කිසි කතාවකුදු අප හා නොකෙරෙයිද යහපත් දැකුම් ඇති පුත සාමය, බලවත්ව මත් වෙහි ද?
අද යමෙක් මෙසේ මරණයට පැමිණි කල කිසි කතාවකුදු අප හා නො කෙරෙයි ද යහපත් දැකුම් ඇති පුත සාමය, විශේෂයෙන් ප්‍රමාද වෙහිද?
අද යමෙක් මෙසේ මරණයට පැමිණි කල්හි කිසි කතාවකුදු අප හා නො කෙරෙයිද, යහපත් දැකුම් ඇති පුත සාමය, දැඩි එඩි ඇති වෙහිද?
අද යමෙක් මෙසේ මරණයට පැමිණි කල කිසි කතාවකුදු අප හා නොකෙරෙහි ද යහපත් දැකුම් ඇති පුත සාමය, දැඩිව කිපුනෙහි ද?
අද යමෙක් මරණයට පැමිණි කල කිසි කථාවකුදු අප හා නොකෙරෙහි ද යහපත් දැකුම් ඇති පුත සාමය, බොහෝ කොට නිදියෙහිද?
යහපත් දැකුම් ඇති සාම පුත්‍රය, ඔබ බෙහෙවින් අපගත සිත් ඇත්තෙහිය. යමෙක් අද මෙසේ කලුරිය කළ කල්හි කතාබස් නොකෙරෙයිද, එමෙනි.
අඳ මව්පියන්ට අත්පා මෙහෙවර කරන මේ සාම කුමාරයා කළුරිය කළේය. දැන් ඉතින් කවරෙක් නම් අවුල් වූ මඩ තැවරුණු දළමඬුලු සෝදා පිළියෙල කරන්නේ ද?
අඳ මව්පියන්ට අත්පා මෙහෙවර කරන සාම කුමාරයා කළුරිය කළේය. අද කවරෙක් හමදනා මුස්න ගෙන ආශ්‍රමය හමදී ද?
අඳ මව්පියන් අත්පා මෙහෙවර කරන මේ සාම කුමාරයා කළුරිය කෙළේය. සිහිල් වූ උණු වූ ජලයෙන් දැන් කවරෙක් නම් අප නහවන්නේද?
අඳ මව්පියන්ට අත්පා මෙහෙවර කරන මේ සාම කුමාරයා කළුරිය කෙළේය. දැන් ඉතින් කවරෙක් නම් අපට වනමුල් පලාපල අනුභව කරවන්නේද?
එහි **අපවිද්ධ** යනු වැඩකට නැතිව අත්හැර දැමූ යනුයි. **අධම්මෙ කිරභො** යනු පින්වත, මේ ලෝකයෙහි අද අයුක්තිය පවතීය යනුයි. **මත්තො** යනු තද මත් ගති රා බී මත්වීමයි. **පමත්තො** ප්‍රමාද බවට පැමිණි බවයි. **දිත්තො** බැබලුණු තැනැත්තෙකු වූ බවයි. මත් වූවෙක වුනැයි යන සියල්ල විලාප වශයෙන් කියත් යනුයි. **ජටං** යනු අපගේ ජටාමඬුලුයි. **වලිතං පංකගතං **යම්කලෙක අවුල් වී අපිරිසිදු වෙයි ද එකල ඒවා **කො සණ්ඨපෙස්සති** කවරෙකු නම් සෝදා අවුල්හැර මනාව සකසන්නේ ද යනුයි.
ඉක්බිති සාම කුමාරයාගේ මව බොහෝ සෙයින් වැළපෙමින් ළෙහි අත්ගසා ගනිමින් ළතැවුල පවසන්නී, මා තුළ සන්තාපය පවත්නා කල්හි විස වේගයෙන් පුත්‍ර විසඤ්ඤභාවයට පැමිණෙන්නේයැයි විස නැසීම සඳහා ම සත්‍යක්‍රියා කරමියි සිතා සත්‍යක්‍රියා කළේය. ඒ බව දැක්වීමට ශාස්තෲන් වහන්සේ මෙසේ වදාළ සේක;
මිග සම්මත ගං වෙරළෙහි වැටුණු මැටි හා පස් වැකුණු ශරීර ඇති (තම) සාම නම් පුතු දැක පුත්‍ර සෝකයෙන් වෙළීගිය මව සත්‍යක්‍රියා කළාය.
යම් සත්‍යයකින් මේ සාම කුමාරයා පෙර ධර්මයෙහි හැසිරුනේද එසේ (මා කියන) සත්‍ය වචනය කරණ කොටගෙන සාමගේ විස නැසේවා.
මේ සාම කුමාරයා පෙර බ්‍රහ්මචාරී වූයේය යන සත්‍යය වේද එම සත්‍යය කරණ කොටගෙන සාම කුමාරයාගේ ශරීරගත වූ විස බසිත්වා.
මේ සාම කුමාරයා පෙර සත්‍යවාදී වූයේය යන කරුණ සත්‍යයකි. එම සත්‍ය වචනය කරණ කොටගෙන සාමගේ ශරීරයෙහි ඇති විය බසිත්වා.
මේ සාම කුමාරයා පෙර මව්පියන්ට උවටැන් කළේය යන මේ සත්‍යයක් වූයේද එම සත්‍යය කරණ කොටගෙන සාමගේ ශරීරයෙහි ඇති විස බසිත්වා.
මේ සාම කුමාරයා පෙර කුලදෙටුවන් පිදී ද යන මේ සත්‍යයක් වූයේද එම සත්‍යය කරණ කොටගෙන සාමගේ ශරීරයෙහි ඇති විය බසිත්වා.
මේ සාම කුමාරයා පෙර පණටත් වඩා මට ප්‍රිය වීද යන මේ සත්‍යයක් වූයේ ද ඒ සත්‍යය කරණ කොටගෙන සාමගේ ශරීරයෙහි ඇති විස බසිත්වා.
මා විසින් ද තොපගේ පියාණන් විසින් ද යම් කිසි පිනක් කරන ලද ද ඒ කුසල නම් වූ සත්‍යය කරණ කොටගෙන සාම කුමාරයාගේ විස නැසේවා.
එහි **යෙන සච්චෙන** යම් වූ ධර්ම බලයක් හේතුකොටගෙන යනුයි. **ධම්මචාරී** යනු කුසල කර්ම පථයක් වන්නා වූ ධර්ම චර්යාවයි. **සච්චවාදී** කවර හෝ බොරුවක් නොකියන්නා යනුයි. **මාතා පෙත්තිභරොති** අනලස්ව දිවා රෑ නොසලකා මව්පිය උපස්ථානයෙහි යෙදෙන්නා යනුයි. **ජෙට්ඨා පචායිකො** මපිය ආදි වැඩිහිටියන්ට සත්කාර කරන්නාය.
මෙසේ මව විසින් ගාථා හතක් කියා සත්‍යක්‍රියා කළ කල්හි සාම කුමාරයා අනෙක් පැත්තට පෙරළි වැදහොත්තේය. ඉක්බිති ඔහුගේ පියා මගේ පුතා ජීවත්වන්නේ ය. මම ද සත්‍යක්‍රියාවක් කරන්නෙමියි එහිම සිට සත්‍යක්‍රියා කළේය. ඒ බැව් දැක්වීමට ශාස්තෲන් වහන්සේ මේ ගාථාවන් වදාළ සේක;
පස් දූවිලි තැවැරී වැටී සිටින තම සාම නම් පුතු දැක, පුත්‍ර ශෝකයෙන් මැඩලුණු පියා මෙසේ සත්‍යක්‍රියා කළේය.
සාම පෙර ධර්මචාරී ජීවිතයක් ගත කළේය යන්න සත්‍යයක් නම් ඒ සත්‍යය කරණ කොටගෙන සාම ගේ ශරීරගත විස නැතිවේවා.
සාම පෙර බ්‍රහ්මචාරී ජීවිතයක් ගත කළේය. යන්න සත්‍යයක් නම් ඒ සත්‍යය කරණ කොටගෙන සාමගේ ශරීරගත විස නැසේවා.
සාම පෙර සත්‍යවාදී වූයේය යන්න සත්‍යයක් නම් ඒ සත්‍ය කරණ කොටගෙන සාමගේ ශරීරගත විස නැසේවා.
සාම පෙර මව්පියන්ට උවටැන් කළේය යන්න සත්‍යයක් නම් එම සත්‍ය බලය කරණ කොටගෙන සාමගේ විස නැසේවා.
සාම පෙර කුලදෙටුවන්ට ගරු බුහුමන් කළේය යන්න සත්‍යයක් නම් එම සත්‍යය කරණ කොටගෙන සාමගේ විෂ නැසේවා.
සාම මට පණ මෙන් ආදරය කළේය යන්න සත්‍යයක් නම් එම සත්‍යය කරණ කොටගෙන සාමගේ විස නැසේවා
මමත් ඔබගේ මවත් කළා වූ කිසියම් කුසල සමූහයක් වේ නම් එම කුසල සත්‍ය බලය කරණ කොටගෙන සාම (වන ඔබ) ගේ විස නැසේවා.
එම සත්‍යක්‍රියාව කළ කල්හි මහසත් පෙරළී අනෙක් පසට හැරුණේය. ඉන්පසු තෙවැනි සත්‍ය ක්‍රියාව ඒ දෙව්දුව විසින් කරන ලදී. ඒ බව දැක්වීම සඳහා ශාස්තෲන් වහන්සේ මේ ගාථාවන් වදාළ සේක.
ගන්‍ධමාදන පර්වතයෙහි අන්තර්ධාන වූ ඒ දේවතා තොමෝ සාම කුමාරයාට අනුකම්පාවෙන් මේ සත්‍යක්‍රියා කළාය.
ගන්‍ධමාදන පර්වතයෙහි මම බොහෝකලෙක සිට වසමි. සාම කුමරුට තරම් අතිශයින් ප්‍රියවන කිසිවෙකු මට නැත. මේ සත්‍ය වචනය හේතු කොටගෙන සාම කුමරුගේ විස නැසේවා.
ගන්‍ධමාදන පර්වතයෙහි සියලු ම වෘක්‍ෂයෝ සුවඳින් යුක්ත වෙති. ඒ සත්‍ය වචනය හේතු කොටගෙන සාම කුමාරයාගේ විෂ නැසේවා.
ඔවුන් බොහෝ දුකින් වැළපෙමින් හඬද්දී යහපත් දැකුම් ඇති සාම කුමාරයා වහාම නැගී සිටියේ ය. එහි **පබ්බත්‍යහං** පර්වතයෙහි සිටින මම යනුයි. **වතාගන්‍ධමයා** ගස් සුවඳින් යුක්ත විය. එහි සුවඳ නැති එකම ගසක්වත් නැත්තේය යන අදහසයි. **තෙසං** යනු ඒ දෙපැත්තේ ම අය වැළපෙන කල්හිද දේවතාවියගේ සත්‍යක්‍රියාව අවසානයේදී වහාම සාම කුමාරයා නැගී සිටියේය. පියුම් පතෙක ජලය මෙන් ඔහුගේ ශරීරයෙහි වූ බැසගොස් සියළු ආබාධයන් පහව ගියේය. මෙතැන ඊ පහර වැදුනාද එතැන ඊ පහර මිදුනාදැයි කිසිදු සලකුණක් සිරුරෙහි නොවීය.
මෙසේ මහසත්හුගේ නිරෝගීභාවයට පත්වීමත්, මව්පියන්ට ඇස් පෙනීම ලැබීමත්, ඔවුන් සිව්දෙනා දේවතානුභාවයෙන් ක්‍ෂණයකින් අසපුව වෙත ළඟාවීමත් අරුණෝදයෙහි එකවිටම සිදුවිය. මව්පිය දෙදෙන අපට ඇස් ලැබුණේය. සාමට නිරෝගී බව ලැබුණේයැ යි වඩාත් සතුටු විය. ඉක්බිති සාම පණ්ඩිතයෝ ගාථාවකින් මෙසේ කීවේය;
මම සාම නම් වෙමි. ඔබට යහපතක් වේවා. විෂ බැසගියෙන් මම සුවසේ නැගී සිටිමි. බලවත් සේ නොවැළපෙනු මැනවි. මිහිරි බස් තෙපලනු මැනැවි.
[missing trans]
ඉක්බිති සාම කුමාරයා රජු දැක පිළිසඳර වශයෙන් මෙසේ කීය.
මහරජ, ඔබගේ මෙහි පැමිණීම යහපත් වේවා. අයහපත් පැමිණීමක් නොවේවා. මෙහි පැමිණි ඔබ අපට අධිපතිය. මෙහි ඔබ කැමැති යමක් ඇත්නම් අනුභව කළ මැනැවි.
විලිකුන් මිහිරි තිමිරි හා මොර ද මී ද එරමිණිය ද බොහෝ ඵල ඇත්තේය. හොඳ හොඳ දෙයින් අනුභව කළ මැනව.
කඳුරැලියෙන් ගෙනා සිහිල් පැන් ද ඇත. කැමැති නම් බොනු මැනවි.
රජු එම අසිරිය දැක මෙසේ කීය.
සාම කුමාරයාණෙනි, මම මුළා වෙමි. බෙහෙවින් මුළා වෙමි. මට සියලු දිසා මුළා වී වැටහේ. පරලොව පත් ඔබ දුටිමි. දැන් ජීවත් වෙහි. කෙසේ දිවි ලදුයෙහි ද?
එහි **පෙතං** සාම මම ඔබගේ මළ සිරුර දිටිමි යනුයි. **කොනුත්‍වංති** කෙසේ නම් ඔබ දිවි ලැබීදැයි ඇසූ අයුරුයි.
ඉක්බිති සාම කුමාරයා මේ රජු මා මලේ යැයි සිතයි. නොමළ බව ඔහුට ප්‍රකාශ කරන්නෙමි යි මෙසේ කීහ.
මහරජ, දිවි ඇති නමුදු දැඩි දුඃඛ වේදනා ඇති භවංගයට පැමිණි සිත් හසර ඇති පුරුෂයා ජීවත්වන නමුත් මළහයි ලෝ වැසි තෙමේ සිතති.
මහරජ, දිවි ඇති නමුදු දැඩි දුඃඛ වේදනා ඇති නිරුද්ධ වූ ආශ්වාස ප්‍රශ්වාස ඇති පුරුෂයා ජීවත්වන නමුත් මළහයි ලෝ වැසියා සිතයි.
එහි **අපිජීවං** යනු ජීවමාන බවයි. **උපනීත මන සංකප්පං** භවාංගයට එළඹුණ සිත් පරම්පරාවයි. **ජීවන්තං** ජීවත් වුවත් මැරුණේ යැයි සිතීමයි. **නිරොධ ගතන්ති** ආශ්වාස ප්‍රශ්වාස දෙදෙනාගේ නැවතීමයි.
මෙසේ මා ජීවත්ව සිටියදී මැරුණේ යැයි සිතුවේ යැයි කියා රජතුමා යහපතෙහි යොදවනු කැමැතිව ධර්මයක් කියා දීමට ගාථා දෙකක් කීවේය. එහි අරුත් මෙසේය.
යම් මනුෂ්‍යයෙක් මව්පියන් දැහැමින් පෝෂණය කෙරේද මව්පියන් පෝෂණය කරන ඒ ඒ ජනයාට දෙවියෝ ද පිළියම් කරති.
යම් මනුෂ්‍යයෙක් මව්පියන් දැහැමින් පෝෂණය කෙරේද මෙලොවද ඔහු පසසත්. පරලොව ස්වර්ගයෙහිද සතුටු වන්නේ ය.
ඒ අසා රජතුමා, පින්වත් මහත් ආශ්චර්යයකි. මව්පියන් පෝෂණය කරන්නාට උපන් රෝගයන් ද දෙවියෝ විසින් සුවකරනු ලැබේ. මේ සාම කුමාරයා ඉතා යහපත් කෙනෙකි යි කියා ඇඳිලිබැඳ මෙසේ කීය.
ඒ මම බොහෝසෙයින් මුලා වෙමි. සියලු දිසා මට නොවැටහෙති. සාම තොප සරණ යමි. තෙපි ද මට පිහිට වව.
එහි **භීයොති** යම්හෙයකින් එබඳු වූ සීල ගුණයෙන් යුත්තෙකුට වරදක් වූයේ ද ඒ නිසා තව තවත් මුළාවට පත්වෙමි යනුයි. (සාම කුමාරයාට විදීම රජතුමා තමන් කළ බලවත් වරදක් ලෙස සලකා තැවුණා බවයි.) **ත්‍වඤ්ච මෙ සරණං භවාති** ඔබ පිහිට යන්නා වූ මට පිහිට වන්න. මා දෙව්ලොව ගාමියෙකු කරන්න යන්න. (මෙයින් ගම්‍යමාන වේ.)
ඉක්බිති මහසත් එම රජතුමාට ඉදින් මහරජ, දෙව්ලොව යනු කැමැත්තෙහි නම් මහත් දිව්‍ය සම්පත් විඳිනු කැමැති නම් මේ දශධර්ම චර්යාවෙහි පිහිටන්නැයි කියා දශධර්ම චර්යා දැක්වෙන ගාථා ප්‍රකාශ කළේය.
මහරජ, මව්පියන් පෝෂණය කිරීමේ ධර්මයෙහි හැසිරෙන්න. මහරජ, මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, අඹු දරුවන් මනාව පෝෂණය කිරීමේ ධර්මයෙහි හැසිරෙන්න. මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, මිත්‍රාමාත්‍යයන් කෙරෙහි දැහැමින් හැසිරෙනු මැනවි. මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, රථවාහන කෙරෙහිද සේනා කෙරෙහි ද දැහැමින් හැසිරෙනු මැනවි. මහරජ, මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, ගම් නියම්ගම් කෙරෙහිද දැහැමින් හැසිරෙනු මැනවි. මහරජ, මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, රටෙහි ද ජනපදයන් කෙරෙහිද දැහැමින් හැසිරෙනු මැනවි. මහරජ, මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, ශ්‍රමණ බ්‍රාහ්මණයන් කෙරෙහිද දැහැමින් හැසිරෙනු මැනවි. මහරජ, මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, සිවුපාවුන් කෙරෙහිද පක්‍ෂීන් කෙරෙහිද දැහැමින් හැසිරෙනු මැනවි. මහරජ, මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, ධර්මයෙහි හැසිරුණ මැනවි. පුරුදු කළ ධර්මය සැපගෙන දෙන්නේ වේ. මේ ලෝකයෙහි ගුණ ධර්මයෙහි හැසිර පරලොව ස්වර්ගයට යන්නේ නම් මැනැවි.
මහරජ, ධර්මයෙහි හැසිරුණ මැනවි. පුරුදු පුහුණු කළ ධර්මය සැප ගෙන දෙන්නේ වේ. ශක්‍රයා සහිත වූ දෙවියෝ ද බ්‍රහ්මයා සහිත වූ බ්‍රහ්මයෝ ද මැනවින් පුරුදු කළ ධර්මය හේතු කොටගෙන දෙව්ලොවට පැමිණියහ. මහරජ, ධර්මයෙහි නොපමා වනු මැනවි.
මෙහි අර්ථ තවදුරටත් **තේසකුණ** ජාතකයෙහි විසිතුරුව දැක්වේ. මෙසේ මහසත් ඔහුට දසරාජ ධර්මය දේශනා කොට මනාකොට ඔවා දී පංචසිල් ද දුන්නේය. ඔහු මහසත්හුගේ අවවාද ඉහළින් පිළිගෙන බරණැසට ගොස් දානාදී පින්කම් කොට ඥාතීන් ආදී පිරිස සමග දෙව්ලොව ගියේය. බෝසත් හා මව්පියෝ දෙදෙන අභිඥා ලබා බඹලොව උපන්නාහුය.
ශාස්තෲන් වහන්සේ මේ ධර්ම දේශනාව ගෙනහැර දක්වා, මහණෙනි, මව්පියන් පෝෂණය කළ සත් පුරුෂයන්ගේ වංශ කතාව මෙයයි කියා චතුස්සත්‍ය දේශනාකොට ජාතකය නිමවා වදාළ සේක. චතුස්සත්‍ය දේශනාවසානයේ එම භික්‍ෂුව සෝවාන් ඵලයට පැමිණියහ.
එදා රජ වූයේ ආනන්ද තෙරණුවෝය. දෙව්දුව උත්පලවණ්ණා තෙරණියයි. ශක්‍රයා අනුරුද්ධ තෙරුන් වහන්සේය. පියා මහා කස්සප තෙරණුවෝය. මව භද්දකාපිලානි තෙරණියයි. සුවණ්ණ සාම පණ්ඩිත වූයේ මම් ම වේදැයි නිමවා වදාළ සේක.
4. නිමි ජාතකය (541)
**ඒකාන්තයෙන් ම මේ ලොව පුදුම සහගතය** යන කොටසින් ඇරඹෙන ජාතක කථාව බුදුරජාණන් වහන්සේ මිථිලා නුවර මබාදේව අඹවනයෙහි වැඩවසද්දී (තමන් වහන්සේ විසින්) මද සිනා ඉපදවීමක් හේතුවෙන් දේශනා කළ සේක. එක් දිනෙක ශාස්තෲන් වහන්සේ සවස් කල බොහෝ වූ භික්‍ෂු පිරිසක් පිරිවරා එම අඹ වනයෙහි සැරිසරණ සේක් එක් සිත් අලවන භූමි ප්‍රදේශයක් (බිම් කඩක්) දැක තමන්වහන්සේගේ පෙර සිරිතක් කියනු කැමැතිව සිනා පහළ කෙළේය. ආයුෂ්මත් ආනන්ද ස්ථවිරයන් විසින් සිනා පහළ කිරීමට හේතු විචාල කල්හි ‘ආනන්ද, මම මඛාදේව රජව ඉපිද සිටි සමයෙහි මේ භූමිභාගය මා විසින් ධ්‍යාන සුවයෙන් යුතුව වාසය කළ ස්ථානයයි වදාරා, (ආනන්ද තෙරුන්ගේ) ඉල්ලීමෙන් පැනවූ අසුනෙහි වැඩහිඳ අතීතය ගෙනහැර දක්වා වදාළ සේක.
ඉහත වේදේහ රට මිථිලා නුවර මඛාදේව නම් රජෙක් සිටියේය. ඔහු අවුරුදු අසූහාර දහසක් කුමාරයෙකු වශයෙන් කෙළිලොල්ව විසීය. අවුරුදු අසූහාර දහසක් යුවරජ තනතුරු දැරිය. අවුරුදු අසූහාර දහසක් රාජ්‍යයද විචාරන්නේ, යම් දවසක මාගේ හිසෙහි නර කෙසක් දුටුවේ නම් මා හට කියවයි කපුවාට අණ කළේය. පසුකලෙක හිසෙහි නර කෙසක් දැක කපුවා විසින් දැන්වූ කල්හි අඬුවෙන් එය උගුල්වාගෙන අතට ගෙන බලන්නේ නළලෙහි කෙටූ ලෙසම මරණය පැමිණි බව දකින්නේ දැන් මට පැවිදි වීමට කාලය එළඹියේයැයි කපුවාට ගම්වරයක් තෑගිකොට දෙවා දෙටු පුතු කැඳවා දරුව, රාජ්‍ය විචාලව. මම පැවිදි වන්නෙමියි කීවේය. පියරජතුමනි, කුමක් නිසා පැවිදි වන්නේ දැයි ඇසූ කල්හි,
මේ නරකෙස මගේ හිසේ දිස් විය. වයස ඉක්මුණි. දේව දූතයෙක් පහළ විය. මේ මට පැවිදි වීමට සුදුසු කාලයයි කීවේය.
එසේ කියා ඔහු රාජ්‍යයෙහි අභිෂේක කොට, ඔබ මේ, මේ අයුරින් රාජ්‍ය විචාලවයි අවවාද කොට නුවරින් නික්ම ඍෂි ප්‍රවෘජ්‍යාවෙන් පැවිදිව අසූහාර දහසක් අවුරුදු බ්‍රහ්මවිහාර වඩා බඹලොව උපන්හ. ඔහුගේ පුතාද මේ ආකාරයෙන් පැවිදිව බඹලොව උපන්නේය. මේ ආකාරයෙන් ඔවුනොවුන්ගේ පුතුන් හත්දහස් තුන්සිය අනූඅට දෙනෙක් රජවරු හිසෙහි නරකෙස් දැක මේ අඹවනයෙහි පැවිදිව සිව් බඹවිහරණ වඩා බඹලොව උපන්නාහුය.
ඔවුන් සියල්ලන්ම පළමු බඹලොව උපන් මඛාදේව රජ බඹලොව සිට තම පරම්පරාව ගැන විමසන්නේ රජවරු සත්දහස් තුන්සිය අනූ අටදෙනෙකු පැවිදි වූ බව දැක සතුටට පැමිණෙමින් ඉදිරියට මාගේ වංශ පරම්පරාව පවතින්නේදැයි බැලීය. නොපවතින බව දැක මාගේ වංශය මා විසින් පවත්වන්නෙමියි එයින් චුතව මියුලු නුවර රජුගේ අග මෙහෙසිය කුස පිළිසිඳ ගත්තේය. ඔහුට (එම කුමරුට) නම් තබන දිනයෙහි නිමිත්ත පාඨකයෝ වෙර ලකුණු බලා මහරජ, කුමාරයා ඔබගේ වංශ පරම්පරාව පවත්වාගෙන යාමට උපන්නෙකි. ඔබගේ වංශය මින් ඉදිරියට පැවිදි වන්නන්ගේ වංශයක් වශයෙන් නොපවතින්නේයැයි කීවාහුය. ඒ අසා රජතුමා, මේ කුමාරයා රිය සකක නිම් වළල්ල මෙන් මගේ වංශය පවත්වාගෙන යාමට උපන්නෙකියි කියා, ‘නේමි’ කුමාරයෝ යැයි නම් කළහ.
ඔහු (එම කුමරු) කුඩා කල සිටම දන් දීමෙහිද, නිති පන්සිල් රැකීමෙහි ද, පොහොය උපෝසථ සීල සමාදානයෙහි ද නියුතු වූයේය. ඔහුගේ පියාද පෙර මෙන්ම හිස නරකෙසක් දැක කපුවාට ගම්වරයක් තෑගිකොට දෙවා පුතුට රාජ්‍යය පාවා දී අඹ වනයෙහිදී පැවිදිව ධ්‍යාන උපදවා බඹලොව උපන්නේය. නිමි රජතුමාගේ දන්දීමේ කැමැත්ත ඉතා බලවත් විය. නුවර සිව් දොරටුවෙහිද නුවර මැද ද දන්සල් පසක් කරවා මහත් සේ දන්දීම කළේය. එක් එක් දාන ශාලාව ලක්‍ෂ පහ බැගින් දිනපතා කහවණු ලක්‍ෂ පහක් වියදම් කොට දන් දුන්නේය. නිති පන්සිල් රැකීය. පොහෝ දිනවල උපෝසථ සීලය සමාදන්ව විසීය. මහජනයාද දානාදී පින්කම්වල යෙදවීය. අපා බිය ඇතිකොට දෙව්ලෝ සැප ලබන හැටි පෙන්වා දෙමින් ධර්ම දේශනා කළේය. එතුමාගේ අවවාදයෙහි පිහිටා දානාදී පිංකම්කොට පරලොව ගියාහු දෙව්ලොව උපන්නාහුය. මෙයින් දෙව්ලොව පිරි ගියේය. නිරය හිස්විය. එකල්හි තව්තිසා දෙව්ලොව සුධර්මා නම් දිව්‍ය සභාවට රැස් වූ එම දෙවිවරු අනේ අපේ ආචාර්ය වූ නිමි රජතුමා නිසා අපි මෙබඳු වූ අවබෝධ ඥානයක් හා මහත් වූ දිව සැපත් ලැබුවෙමි යි මහසත්හුගේ ගුණ වැනූහ. මිනිස්ලොව ද මහසයුර මත ඉසින ලද තෙලක් මෙන් ගුණ කතාවම පැතුරුණි. ශාස්තෲන් වහන්සේ ඒ බව වඩාත් ප්‍රකට කරනු සඳහා භික්‍ෂු සංඝයාට මෙසේ වදාළ සේක;
යම් කලෙකැ නුවණැති කුසල් කැමති නිමි නම් රජෙක් වී ද එකල මෙබඳු දක්‍ෂ පණ්ඩිතයෝ ලොව උපදිද්දැයි කියා දෙව්මිනිස්සු අපට ඒකාන්තයෙන් ආශ්චර්යයෙකැයි ගුණ කීහ.
සතුරන් දමනය කරන සියලු විදේහ රටවැසියන්ගේ රජතෙමේ දන් දුනි. ඒ දන් දෙන රජහට මෙබඳු අදහසක් පහළ විය. එනම්, ‘දානය හෝ බඹසර හෝ යන මෙයින් කවරනම් පිනක් මහත් විපාක ඇත්තේද යනුයි.
එහි **යදා අහූතී** යනුවෙන් දැක්වූයේ අනුන්ටද තමන්ටද කුසල් කැමැති වන්නා වූ ඤාණවන්ත වූ ‘නිමි’ රජතුමා සිටින කල්හි මෙබඳු දක්‍ෂ බුද්ධ ඤාණය ඇති, මහජනයාට බුදුවරයෙකු මෙන් මඟ පෙන්වන පණ්ඩිතයෝ ලොව උපදිද්දැයි කියා දෙව්මිනිස්සු අපට ඒකාන්තයෙන්ම ආශ්චර්යකැයි ගුණ කීහ යන අදහසයි. **යදා අහූතී** යනු පාඨයෙහි එහි අර්ථය වශයෙන් පින් කැමැති පණ්ඩිත වූ ‘නිමි’ රජතුමා වැනි මහජනයාට බුද්ධ කෘත්‍යය සාදා දෙන්නා වූ යමෙක් ලොව උපදී ද එබඳු තැනැත්තාගේ ඉපදීම ලොවට ආශ්චර්යකි යනුවෙන් ශාස්තෲන් වහන්සේ තමන් වහන්සේගේම ලොව පහළවීම අසිරිමත් බව දැක්වීම සඳහා මෙසේ වදාළ සේක. **සබ්බ විදෙහනං** යනු සියලු විදේහවාසී ජනතාවයි. **කතමංසූති** (දානය හා බඹසර විසීම) මේ දෙකින් කවර එක මහත් විපාක ඇත්තේද යනුයි.
එම රජතුමා එක් පුරපසළොස්වක දිනෙක උපොසථ සීලයෙහි පිහිටා සර්වාභරණ ගලවා දමා සිරියහන මත හොත්තේ, යාම දෙකකින් පසුවී පැසුළුයම නින්දෙන් නැගී සිට පර්යංකය බැඳගෙන හිඳ මම මහජනයාට අප්‍රමාණ වූ දන් දෙමි. සිල් ද රකිමි. දානයෙහි ඵල මහත් වන්නේද නැතහොත් බ්‍රහ්මචර්යාවෙහි (සීලයෙහි) ඵලමහත් වන්නේ දැයි සිතන්නේ තම සැකය දුරුකර ගැනීමට අපොහොසත් විය. එකල්හි සක්දෙව් භවන උණුසුම්ව ගියේය. සක්රජු එයට හේතු විමසන්නේ, (නිමි’ රජතුමාගේ) එම සැකය දැක, මොහුගේ සැකය සිඳලමියි තනිවම වහා එතැනට පැමිණ මුළු රජමැදුර ඒකාලෝක කොට සිරියහන් ගැබට පිවිස අහසෙහි සිට ආලෝක ධාරාවක් විහිදුවා එම රජතුමා විසින් අසන ලද සැකයට හේතුව විසඳාලීය. ඒ බව දැක්වීමට ශාස්තෲන් වහන්සේ මෙසේ වදාළ සේක;
දෙවියන්ට අධිපති වූ නුවණැස් දහසක් ඇති සක්දෙව් රජ තෙමේ ඒ රජුගේ අදහස් දැන තමන්ගේ ශරීරාලෝකයෙන් අඳුර දුරුකරමින් ඔහු හමුයෙහි පහළ විය.
මෙබඳු ශරීර වර්ණයක් පෙර මා විසින් දක්නා ලද හෝ අසන ලද්දේ නොවේ.
ඒ සක්දෙව් රජතෙමේ ආලෝකය බියෙන් ලොමුදහගත් නිමිරජු දැන මෙසේ කීය. මම සක්දෙව් රජ වෙමි. ඔබ දැකීමට පැමිණියෙමි. මහරජ, නොබියව ඔබ කැමැති පැනයක් ඇත්නම් මගෙන් විමසන්න.
එසේ ඔහු විසින් (ශක්‍රයා විසින්) දෙන ලද අවසරය පරිදි, නිමි රජතුමා සක් දෙවිඳුට මෙසේ කීවේය. මහත්ඵල ඇති සියලුම සතුන්ට අධිපති වූ සක්දෙව් රජතුමනි, දන්දීම, බ්‍රහ්මචර්යාවෙහි හැසිරීම යන දෙකින් මහත්ඵල ඇත්තේ කුමක්ද?
ඒ රජු විසින් ඇසූ (කල්හි) බ්‍රහ්මචර්යාවෙහි විපාක දන්නා සක්දෙව් රජ තෙමේ නොදන්නා නිමි රජුට මෙසේ කීය.
ලාමක බ්‍රහ්ම චර්යාවෙන් රජකුලයෙහි උපදි. මධ්‍යම බ්‍රහ්ම චර්යාවෙන් දෙව්බවට පැමිණේ. උතුම් බ්‍රහ්ම චර්යාවෙන් පිරිසිදු වේ.
අනගාරික වූ, තවුස්දම් පුරන යම් කෙනෙක් බ්‍රහ්ම සමූහයෙහි උපදිත් ද (ඉල්ලන්නන්ට දිම නම් වූ) දානයෙන් කිසිවෙකු විසින් ඒ බ්‍රහ්ම සමූහයෝ නොලබන්නාහුය.
එහි **ලොමහට්ඨො** යනු. මහණෙනි, ඒ නිමි රජතුමා ආලෝකය දැක ආලෝකය දෙස බලන්නේ ඒ දිව්‍යාභරණ වලින් සැරසුනා වූ ශක්‍රයා දැක බියෙන් ලොමුදැහැ ගත්තේය. ලොමු දැහැගත්තේම ඔබ දේවතාවෙකු දැයි ඇසීය. **අලොමහට්ඨො** යනු ලොමුදැහැ නොගෙන නිර්භයව සිට අසන්න මහරජ යැයි කී බවයි. **වාසවො අවචා** යනු තුටු පහටුව සිට (ශක්‍රයා) කීවේ යනුයි. **ජානං අක්ඛාසජානතො** යනු මහණෙනි, ඒ සක් අතීත භවයෙහි දී තමා ප්‍රත්‍යක්‍ෂයෙන් දැනගත් බ්‍රහ්ම චර්යාවෙහි විපාක මනාව දැනගෙන නොදන්නා වූ ඒ නිමි රජතුමාට ප්‍රකාශ කළේය යනුයි.
**හීනෙනාති** යැයි දැක්වූයේ මුලදී බොහෝ තීර්ථායනයන් ආගමික ස්ථාන ඇසුරුකොට මෛථුනචර්යාවෙන් වෙන්වීම සීමා කොටගත් කිසියම් සීලයක් රැකීම හීනසීල නම් වේ. එයින් ක්‍ෂත්‍රිය කුලයෙහි උපදින්නේ වේ. ධ්‍යානයට හේතුවන උපචාර සමාධිය පාදක කොටගත් සීලය මධ්‍යම සීලයයි. එබඳු වූ සීලය රකින්නා දෙව්ලොව උපදී. අෂ්ට සමාපත්ති උපදවා ගැනීමට හේතු වූ විශුද්ධ වූ ශිලය උත්තම ශීලයයි. ඒ හේතුවෙන් බඹලොව උපදී. එය බුදු සසුනෙන් බාහිර වූ සසුන්වල නිවන යැයි කියනු ලැබේ. මම එයට කියනු ලබන්නේ විශුද්ධ තත්ත්වය කියාය. මේ ශාසනයෙහි පිරිසිදු වූ සිල් ඇති භික්‍ෂුවක් කිසියම් දෙව්ලොවක ඉපදීමට ප්‍රාර්ථනා කරන කල්හි බ්‍රහ්මචර්යා ගැන වූ අධ්‍යාශය හීනවී ඇති බැවින් හීන සීල නම් වේ. ඒ භික්‍ෂුව යම් සේ ප්‍රාර්ථනා කළේද ඒ පරිදි දෙව්ලොව උපදී. පිරිසිදු සිල් ඇත්තහුගේ අෂ්ට සමාපත්ති උපදවා ගැනීම මධ්‍යම සීලයයි. එයින් බඹලොව උපදී. පිරිසිදු සිල් ඇත්තාහු විදසුන් වඩා රහත්භාවයට පත්වීම උත්තම නම් වේ. එයින් විශුද්ධියට පැමිණෙන්නේ ය. **තායති** යනුවෙන් මෙහි දැක්වූයේ බ්‍රහ්ම තත්ත්වය ලැබීමයි. **යාචයොගෙනාති** යනු (ඉල්ලන්නා වූ) යාචකයන්ගෙන් යුක්ත බවයි. නැතහොත් ඉල්ලීම ඇති බවයි. දෙන්නන්ගෙන් යුතු බව **යඤ්ඤයුත්තක** නමි. එයින් අදහස් කළේ දායක දෙපිරිසයි. **තපස්සිනොති** යනු තප නිස්සිතකා හෙවත් කෙලෙස් තැවීමෙහි යෙදුන තැනැත්තායි.
මේ ගාථාවෙන් බ්‍රහ්මචර්යාවෙහි හැසිරීමේ මහත් ආනිශංස ගෙනහැර දක්වා යම් කෙනෙක් අතීතයෙහි මහත්කොට දන් දී දැන් වනාහි කාමාවචර ලෝකය ඉක්මවා යාමට නොහැක්කේද ඒ බව රජතුමාට පැහැදිලි කිරීමට මෙසේ කීහ.
[missing pali]
මහරජ, පෙර බරණැස්නුවර දුදීපය, සාගරය, සේලය, මුචලින්දය, භගීරසය, උසීරය, අට්ඨකය, අස්සෙකය, පුථුජ්ජන යැයි යන මේ රජවරුද සෙසු බොහෝ ක්‍ෂත්‍රිය බ්‍රාහ්මණයෝ ද නොයෙක් අයුරින් දන් දී කාමාවචර භූමි සංඛ්‍යාත දෙව්ලොව ඉක්මවා නො ඇත්තාහ.
එම අදහසින් දක්වනුයේ පෙර බරණැස් නුවර දුදීප නම් රජ කෙනෙකු මහත් කොට දන් දී වියපත්ව මරණයට පැමිණි කල්හි කාමාවචර භූමියෙහිම ඉපදුනේය. එසේම තවත් ක්‍ෂත්‍රිය බ්‍රාහ්මණාදීහු නොයෙක් ආකාරයෙන් දන් දී (පුථුයඤ්ඤං යජිත්‍වාන) කාමාවචර දේවතාවෝ වනාහි කෙලෙස් ඉපදීමට හේතු වූ ප්‍රාර්ථනාවෙහිම ලොල් වූ බැවින් ප්‍රේතයෝ යැයි කියති. එබැවින් කියන ලදී;
හුදකලා වූ කිසියම් කෙනෙක් නොඇලෙද්ද යම්කෙනෙක් හුදකලාව විවේකයෙන් ඇතිවූ සතුට නොලබද්ද ඔහු ඉන්ද්‍රයා හට මෙන් සමාන සම්පත් ඇත්තාහු නමුදු ඒ පින්වත්හු අනුන් අයත් සුව ඇත්තාහුමැ වෙති.
මෙසේ දානයෙහි ඵලයට වඩා බ්‍රහ්මචර්යාවෙහි ඵලය මහත් බව පෙන්වා ඉන්පසු බ්‍රහ්මචර්යාවෙහි හැසිරීම් හේතුවෙන් ප්‍රේත ආත්මය ඉක්මවා බ්‍රහ්මලෝකයෙහි උපන් තවුසන් දක්වනු සඳහා මෙසේ කීහ.
අනගාරික වූ සීලයෙන් ද තපසින් ද සමාපත්තියෙන් ද යුක්ත වූ යාමහනුය, සෝමයාගය, මනොජවය ය, සමුද්දය, මාදය, භරතය, ඉසිකාලි රක්ඛිය යන මේ සත් සෘෂීහු ද අංගීරසය කස්සපය කිසවච්ඡය අකිත්තිය යන මේ සෘෂීහු සතරදෙනද සමග වූ එකොළොස් ඍෂිවරු ඒකාන්තයෙන් කාමාවචර දෙව්ලොව ඉක්මවූහ. හෙවත් බ්‍රහ්ම ලෝකයෙහි උපන්හ.
එහි **අවත්තිංසු** යනු කාමාවචර භූමිය ඉක්ම වූ බවයි. **තපස්සිනො** යනු සීලයෙන් හා පංචාභිඥාවන්ගෙන් යුක්ත බවයි. **සත්තිසයො** යනු යමාහු ආදිකොට භරත දක්වා වූ සයවැදෑරුම් තවුසන්ය. මොව්හු අංගීරස ආදී සතර දෙනාද සමග එකොළොස් දෙනෙකු වේ.
මෙසේ ශ්‍රැති වශයෙන් තමා ලැබූ බ්‍රහ්මචර්යාවෙහි යෙදීමේ මහත්ඵල දක්වා ඉන්පසු තමන් දන්නා තරමින් රහත්භාවය පිළිබඳව විස්තර කෙළේය.
හිමවතට උතුරු දිගින් ගැඹුරු වූ ඉක්මවිය නොහැකි සීදා නම් නදියක් විය. එහි දෙපස වූ රන් පර්වතයෝ හැමකල්හි ගිනි ඇවිළෙන මෙන් දිළිසෙති.
ඒ ගඟෙහි වංක ස්ථානයක ගඟ දෙපස තුවරලා ගස් ඇත. එහි දෙපස පර්වත මල්ඵලබර ගස්වැල්වලින් ගැවසියේය. ඒ මනහර පෙදෙසෙහි පෙර එක් කලෙක දස දසහක් පමණ පුරාණ ඍෂිවරයෝ විසූහ.
මම දානයෙන් උතුම් වීමි. සීලයෙන් ද ඉන්‍ද්‍රිය දමනයෙන් ද උතුම් ව්‍රත සමාදානයෙන් හුදකලාව උපචාර අර්පණා සමාධි ඇති දහසක් සෘෂිවරුන්ට බොහෝ කාලයක් උපස්ථාන කෙළෙමි.
ජාතියෙන් උසස් වූද උසස් නොවූද එක තාපසයෙකු කෙරෙහිවත් වෙනසක් නොකොට ඒ ඍජු භාවයට පැමිණි සිත් ඇති තාපස සමූහයන් නිතර වැන්දෙමි. සත්ත්වයෝ කර්ම බන්‍ධු වූවෝ වෙති.
අධර්මයෙහි පිහිටි චතුර්වර්ණ ජනයෝ (ක්‍ෂත්‍රිය, බ්‍රාහ්මණ, වෛශ්‍ය, ශුද්‍ර) නරකයෙහි හිස යට කොටැ වැටෙති. සියලු වර්ණයෝ උතුම් වූ ධර්මයෙහි හැසිර පිරිසිදු වෙති. (නිවන් දකිති.)
එහි **උත්තරෙනාති** යනු අතීතයෙහි උතුරු හිමවත රන් කඳු දෙකක් අතරින් ගලාබැස්සා වූ සීදා නම් ගඟ ගැඹුරු වුයේය. සැඬපහර සහිතය. ඔරුවකින් වුවද තරණය කළ නොහැකි තරම් විය. හේතුව කුමක්ද? එම නදියෙහි ජලය ඉතා සුඛුමය. සුඛුම බැවින් යුක්ත වූ ජලයෙහි යටත් පිරිසෙයින් මොණර පිලක් වැටුණේ නමුත් එයද ජලයෙහි ගිලාබැස පතුලටම යන්නේය. ඒ නිසා එම ගඟට සීතා යන නම යෙදුණි. ඒ ගඟ දෙතෙර වූ රුවන් පර්වත උඩට නැගුණු ගිනිදැල් මෙන් බබලන්නේ විය. **පරුළ්හ තච්ඡ තගරාති** යනු ඒ ගං දෙතෙර උස්ව වැඩුණු තුවරලා ගස් වූයේය. තුවරලා මහත් සුවඳ ඇත්තේය. **රූළ්හකච්චා වනානගති** යනු එහි වෙනත් පර්වතයෝ ද එසේම ඉවුරු අසල මහත් වනගහනයෙන් යුක්ත වූවෝය. මල්ඵලබරින් යුතු වූයේය යන අර්ථයි. **තත්‍රාසුං** යනුවෙන් දැක්වූයේ මේ රමණීය බිම් පෙදෙසෙහි දසදහසක් ඍෂිවරු සිටි බවයි. ඒ සියල්ලෝම පංචාභිඥා අෂ්ට සමාපත්ති ලාභීහුය. එතුමෝ පිඬු පිණිස වැඩමවන කල් එළඹි විට උතුරුකුරු දිවයිනට වඩිති. කිසියම් තවුස් කෙනෙක් මහත් දඹඵල ගෙනවුත් වළඳති. සමහර තවුසෝ හිමවතින් මිහිරි පලාපල ගෙනවුත් වළඳති. සමහර තවුසෝ දඹදිව් තලයෙහි ඒ ඒ නගරවලට පිඬුසිඟා වඩිති. ඇතැම් තවුසෝ රස තෘෂ්ණාවෙන් නොමැඩුණේ ධ්‍යාන සුවයෙන් ම කල්ගෙවති. එකල්හි එක් තවුසෙක් අහසින් බරණැසට ගොස් මනාව හැඳ පෙරව පිඬු පිණිස හැසිරෙන්නේ පුරෝහිතයාගේ ගෙදොර වෙතැ පැමිණියහ. පුරෝහිත තෙමේ ද එතුමන්ගේ උපසම (සංවර) භාවයට පැහැදී තම ගෙදරට කැඳවා අහර වළඳවා ටික වේලාවක් පිළිසඳරේ යෙදී විශ්වාසයට පැමිණ ‘ස්වාමීනි, ඔබ වහන්සේ කොහේ වෙසෙත්දැ’යි ඇසීය. ‘හිතවත, මම අසවල් තැන වසමි’ යි කී කල්හි, ඔබවහන්සේ පමණක් එහි වසන්නේ ද වෙනත් තාපසවරු ඇද්දැයි ඇසීය. මිත්‍රය, කුමක් කියන්නේ ද? එහි අභිඥා සමාපත්ති ලාභී තවුසෝ දසදහසක් වෙසෙති’යි කීහ. මෙසේ පුරෝහිත එම තවුසන් පිළිබඳ තොරතුරු අසා පැවිද්ද කෙරෙහි සිත යොමුවිය. ‘ස්වාමීනි, මම ද එහි කැඳවාගෙන ගොස් පැවිදි කරන්න යැයි අයැද සිටියේය. ඔබ රාජ පුරුෂයෙකු බැවින් පැවිදි කළ නොහැකි යැ’යි තවුසාණෝ කීහ. “ස්වාමීනි, මම අදම රජතුමාගෙන් විමසාලන්නෙමි ඔබවහන්සේ හෙට නොවරදවා වැඩිය මැනවැයි ඉල්ලා සිටියේය.
පුරෝහිත තැන ද උදය අහර කිස නිමවා රජතුමා වෙතට පැමිණ ‘ස්වාමීනි, මට පැවිදි වන්නට අදහස් විනැ’යි දන්වා සිටියේය. ආචාර්යයෙනි, කුමක් නිසා පැවිදිවන්නේදැයි විමසූ කල්හි කාමයෙහි ආදීනවත් නෛෂ්ක්‍රම්‍යයෙහි (ගිහිගෙයින් නික්මීමේ ආනිශංසත්) දැන පැවිදි වෙමැයි කීය. ‘එසේනම් පැවිදි වන්න. පැවිදි වී මට දැකගැනීමට පැමිණෙන්නයි කියා අවසර දිනි. ඔහු ‘හොඳයැ’යි පිළිගෙන, තම ගෙදරට ගොස් අඹුදරුවන්ට අනුශාසනා කොට සියලුම සම්පත් පෙන්වා දී තමන්ගේ පැවිදි පිරිකර ගෙන තවුසාගේ පැමිණීම බල බලා සිටියේය. තවුසා ද එම වේලාවේම අහසින් අවුත් ඇතුල් නුවරට පිවිස ඔහුගේ ගෙට ගියේය. ඔහු මනාව පිළියෙල වී ස්වාමීනි, මා විසින් කුමක් කළයුතුදැයි විමසීය. තවුසාණෝ ද හෙතෙම නුවරින් බැහැරට කැඳවාගෙන ගොස් අතින් අල්වාගෙන තමාගේ ආනුභාවයෙන් සීදා නදී තෙරට ගෙනගොස් පැවිදි කොට දෙවැනි දිනයෙහි පැවිදි වූ බ්‍රාහ්මණයා එහිම නවතා ආහාරද සපයා දී පරිකම අවස්ථාව දක්වා කසිණ භාවනාවක් ද උගන්වාලීය. හෙතෙම දින කිහිපයකින් සමාපත්ති වඩා අභිඤ්ඤා උපදවාගෙන තමන්ම පිඬු පිණිස ගියේය.
තවුසා පසුකලෙක ‘මම රජතුමා හමුවීමට ප්‍රතිඥා දුන්නෙමි.’ මම ගොස් ඔහු හමුවෙමි’යි සිතා තවුසන්ට වැඳ අවසරගෙන ඍද්ධි බලයෙන් අහසින් ගොස් බරණැසට පිවිස පිඬු පිණිස හැසිරෙන්නේ රජ මැදුරට පැමිණියහ. රජතුමා තපස්සු දැක හැඳිනගෙන රජමැදුරට කැඳවාගෙන ගොස් සත්කාර කොට ස්වාමීනි, කොහි වසන්නේදැයි පිළිවිසීය. ‘මහරජ, උතුරු හිමවත් පෙදෙසෙහි සීදා ගංතෙර රුවන් පර්වත අතර වෙසෙමි’යි කීහ. ‘එහි තනිව වසන්නේද? නැතහොත් වෙනත් තවුසන් වෙද්දැ’යි ඇසූ කළ, මහරජ, කුමක් කියන්නේද? එහි අභිඤ්ඤා සමාපත්තිලාභී සෘෂීහු දසදහසක් වෙසෙති’යි කීහ. රජු එම සෘෂිවරුන් පිළිබඳ ගුණ කතාව අසා ඒ සියලු දෙනාටම දන්දීමේ අදහසක් ඇති විය. ඉක්බිති ඔහු, ස්වාමීනි, ඒ ඍෂිවරුන්ට දන් දීමේ අදහසක් මට ඇතිවිය. ඒ සඳහා කුමක් කළ යුතුදැයි පිළිවිසීය. මහරජ, ඒ සෘෂීහු දිවෙන් විඳින රසයෙහි නොගිලුණෝය. මෙහි කැඳවා ගැනීම අපහසුය. ස්වාමීනි, ඔබගේ මගපෙන්වීමෙන්ම ඒ සෘෂිවරුන් ඇසුරු කරන්නට සිතමි. එයට මග පෙන්වුව මැනවැයි අයැද සිටියේය. එසේනම් මහරජ, එම සෘෂීන්ට දන්දෙනු කැමැති නම් සීදා ගංතෙර වෙසෙමින් ඔවුන්ට දන් දෙවැයි තවුසහු කීහ.
එම රජු යහපතැයි පිළිගෙන සියලුම උපකරණ ආදියද ගෙන සිව්රඟ සේනාවද සමග තමාගේ රාජ්‍ය සීමාව දක්වා ගමන් කළේය. ඉක්බිති තපස්හු තමන්ගේ ආනුභාවයෙන් සිව්රඟ සෙනග සමග රජු සීදා නදීතෙරට පමුණුවා එහි කඳවුරු ගන්වා අහසින් තමන් වෙසෙන තැනට ගොස් පසුදින එහි පැමිණියේය. රජතුමා තවුසා ආහාර ආදියෙන් සතප්පවා ‘ස්වාමීනි, හෙට දින දසදහසක් සෘෂීහු ද කැඳවාගෙන මෙහි වඩින්නැයි ඉල්ලා සිටියේය. තවුසාණන්ද යහපතැ’යි පිළිගෙන ගොස් පසුදින පිණ්ඩපාත වේලායෙහි සෘෂීහු කරා එළඹ, ස්වාමීනි, බරණැස් රජු ඔබලාට දන්දෙමි යි අවුත් සීදා ගංතෙර සිටින්නේය. ඔහු අනුකම්පා කොට කඳවුරට ගොස් භික්‍ෂාව පිළිගනු මැනවැයි අයැද සිටියේය. ඒ සෘෂීහුද යහපතැයි පිළිගෙන, පිණ්ඩපාත වේලාවෙහි අහසින් ගොස් කඳවුර අසල බැස සිටියාහුය. රජතුමා පෙරගමන් කොට කඳවුර වෙත වඩමවාගෙන අවුත් පැනවූ අසුන්හි හිඳුවා සෘෂීන්ට ප්‍රණීත ආහාරපාන ආදියෙන් සංග්‍රහ කළේය. සෘෂිවරුන්ගේ සංවර ශීලයෙහි පැහැදුනු, රජතුමා දෙවෙනි දිනයෙහිද දනට ආරාධනා කළේය. මේ ආකාරයෙන් දස දහසක තවුසන්ට අවුරුදු දශ දහසක්ම දන් දුන්නේත්ය. එසේ දන්දෙන කල්හි එම ප්‍රදේශයෙහි නගරයක් කොට ධාන්‍ය ගොවිතැන ආදී වගාවන් ද කළේය. මහරජ, එදා ඒ රජ අන්‍යයෙකු නොව මම ම යැයි ශක්‍රයා කීවේය. එසේ **අහං සෙට්ඨොස්මි** **දානෙනාති **එදා මම දානය දීමේ ප්‍රමුඛයාව එබඳු මහා දාන පවත්වා මේ ප්‍රේත ලෝකය (කාම සුගති කාම දුගති) ඉක්මවා බ්‍රහ්ම ලෝකයෙහි ඉපදීමටද අසමත් වුනෙමි. මා විසින් දුන් ඒ දන් වැළඳූ සියලු තාපසයෝම බඹලොව උපන්නාහුය. මේ ලෙසින් ප්‍රේත ලෝකය යන්න දතයුත්තේය. යම්සේ බඹසර විසීම මහත්ඵල වුවත්,
මෙසේ දානයෙන් තමන්ගේ ශ්‍රේෂ්ඨභාවය ප්‍රකාශකොට අනෙක් පද තුනෙන් එම සෘෂිවරුන්ගේ ගුණය ප්‍රකාශ කළේය. එහි **සංයමෙන්ති** යනු සීලයෙන් යනුයි. **දමෙනාති** යනු ඉන්‍ද්‍රිය දමනයෙන් යුතු වෙයි. **අනුත්තරන්ති** මේ ගුණයන්ගෙන් යුතු ව්‍රත සමාදන් වීමයි. පකිරචාරීති ගුණයන්ගේ පැතිරීම ගැන නොසලකා ඒකචාරීව තනිව හැසිරෙන තත්වයට පැමිණි බවයි. **සමාහිතෙති** යනු උපචාර අර්පණා යන අංගයන්ගෙන් යුතු සමාධි සිතයි. මෙබඳු ලක්‍ෂණ ඇති තවුසන්ට මම උපස්ථාන කෙළෙමියි දැක්වූ බවයි. **අහමුජ්ජුගතනති** මහරජ, මම ඒ දසදහසක් ඉසිවරු අතරෙහි අංගවිකලභාවය නිසා හෝ දරදඬු ස්වභාවයට පත්ව විකෘති සිරුරු ඇති නිසා හෝ පහත් කුලයක ඉපදුනා කියා හෝ ජාති සම්පන්නයෙකු කියා හෝ විශේෂයක් නොකොට ඔවුන්ගේ ගුණයක් පමණක් සලකා ඒ සියලු ඉසිවරුන්ට **අතිවෙලං** **නමස්සිසසං** වන්දනා කළයුතු වෙලාව දැන නැමැදීම් වත්පිළිවෙත් ආදියෙහි යෙදුනෙමියි කී බවයි. ඒ කරුණ **කම්ම බන්‍ධූහිමාතියා** යි දැක්වූ පරිදි සත්ත්වයෝ වනාහි කර්මයම නෑදෑකොට ඇත්තෝය. කර්මය පිහිටකොට ඇත්තේය. කර්මය පිහිටකොට ඇත්තෝය යන මේ කාරණයෙන්ම සියලු වර්ණ භේද කුමක් නිසා වන්නේදැයි දතයුතුයි.
මෙසේ ද කියා මහරජ, දානයට වඩා බ්‍රහ්මචරිය සීලය මහත්ඵල වන්නේය. මේ දෙකම මහා පුරුෂයන් විසින් අගයනු ලබන්නේය. එනිසා දෙකෙහිම අප්‍රමාදී වන්න. දන් දෙන්න. සිල් රකින්නැයි ඔහුට අවවාද කොට තමන් වෙසෙන තව්තිසා දෙව්ලොවටම ගියේය. ඒ කරුණු ගෙනහැර දැක්වීමට ශාස්තෲන් වහන්සේ මෙසේ වදාළ සේක;
(සුජම්පති) නම් සක්දෙව් රජ තෙමේ මෙසේ කියා වේදේහ රජුට අනුශාසනා කොට දෙව්ලොවට ගියේය.
එහි **අපක්කමි** යනු නික්මීගිය බවයි. සුදම් දෙව්සබයේ තමා සිටි ආකාරයෙන්ම පෙනීසිටිය බවයි.
ඉක්බිති දෙවිවරු ශක්‍රයාගෙන් මෙසේ ඇසූහ. මහරජතුමනි, ඔබ නොදැක සිටියෙමු. කොහේ ගියෙහිද? පින්වත්නි, මිථිලා නුවර නිමිරජුට එක් සැකයක් උපන්නේය. ප්‍රශ්න කොට ඒ රජතුමාගේ සැකය දුරු කිරීමට ගියෙමි. මෙසේ කියා එම කරුණු මෙම ගාථාවලින් දැක්වීය.
මෙහි පැමිණි පින්වත් දේවතාවෙනි, දාන සීලාදි පින්කරන මිනිසුන්ගේ උස් පහත් විපාකයෝ බොහෝය. මා කියූ දේ අසත්වා
මේ නිමි රජ පණ්ඩිතය, යම්සේ කුසල් කැමැත්තේය. සතුරන් හික්මවන සියලු විදේශ රටවැසියනට රජ වූ හෙතෙම දන් දුන්නේය.
[missing pali]
එසේ දන්දෙන්නා වූ නිමිරජ හට මෙබඳු වූ සංකල්පයක් පහළවිය. දානය හා බ්‍රහ්මචර්යාව අතුරින් කුමක් මහත්ඵල වන්නේ ද යනුයි.
එහි **ඉමං** යනු ධාර්මික වූ, කල්‍යාණ ධර්මයෙහි පිහිටි මා විසින් සඳහන් කළ මිනිසුන්ගේ සීලයෙන් උසස් බවත් දානයෙන් පහත් බවත් බොහෝ සෙයින් කියන වර්ණනාව අසන්න මනාව සිත්හි දරාගන්න යන අර්ථයි. **යථා අයං** යනු ඒ නිමිරජ ඉතා නුවණැත්තේය යනුයි.
මේ ඒ සක්දෙව් රජ අඩුවක් නොතබා රජුගේ ගුණ වර්ණනාවක් කළේය. ඒ අසා දෙවිවරු රජු දකිනු කැමැතිව ‘මහරජ, නිමිරජු තෙමේ අපගේ ගුරුවරයා වන්නේ ය. ඔහුගේ අවවාදයෙහි පිහිටා, ඔහු නිසා අපි මේ දිව්‍ය සම්පත් ලැබුවෙමු. අප ඔබ දැකීමට කැමැතියම්හ’ යැයි සක්රජු සමග කතාකොට, මහරජ, අපට ඔහු දක්වනු මැනැවැයි කීවාහුය. සක්දෙවිඳු ‘හොඳ යැ’යි පිළිගෙන මාතලී දෙව්සත් බණවා හිතවත් මාතලී දිව්‍යපුත්‍රය වෛජයන්ත රථය සකසාගෙන මිථිලා නුවරට ගොස් නිමි රජතුමා දිව්‍ය රථයෙහි නංවාගෙන එවයි කීහ. ඔහු යහපතැයි පිළිගෙන රථය සකසා ගෙන නැගී ගියේය. සක්දෙවිඳු හා කතා කිරීමට ද මාතලී දෙව්පුතුට සක්දෙවිඳු විසින් ඇණවීමටද රථය සකසා ගැනීමටද මිනිස් දින ගණනින් මසක් ගතවිය. නිමි රජතුමාද එක් පුන්පොහෝ දිනක ඇමැතිවරු සමග උපෝසථ සීලයෙහි පිහිටා මතු මහල්තලයෙහි සීලය ප්‍රත්‍යවේක්‍ෂා කරමින් සිටියේය. එම වේලෙහි පෙර දිගින් නැගීගෙන එන පුන්සඳ මඬල සේ ඒ දිව්‍ය රථය පෙනෙන්නට විය. සවස අහර කිස නිමවා ගෙපිල්වලට වී අල්ලාප සල්ලාපයෙහි යෙදී සිටි මිනිස්සු අද සඳමඬුලු දෙකක් නැගෙන්නේ යැයි කීවාහුය. මෙසේ ඔව්හු සල්ලාපයෙහි යෙදී සිටිනවිට රථය පැහැදිලිවම පෙනෙන්නට විය. මහජනයා මේ සඳක් නොවේ. රියකැයි කියන විටම ක්‍රමයෙන් අසුන් දහසක්, මාතලි රියදුරාත් වෛජයන්ත රථයත් පැහැදිලිව පෙනෙත්ම කවුරු සඳහා මේ දිව්‍ය යානය පැමිණෙන්නේ දැයි සිතුවෝය. වෙන කවරෙකුටවත් නොව අපගේ රජු දැහැමිය. ඔහු වෙත ශක්‍රයා විසින් වෛජයන්ත රථය එවන ලද විනැයි සිතුවෝය. අපගේ රජතුමා ඉතාම සුදුස්සෙකැයි තුටු පහටු සිත් ඇතිව ගාථාවක් කීවාහුය.
මේ ලොව පුදුම සහගතය. ලොමුදැහැ ගන්නා වූ දෙයක් පහළ විය. යසඉසුරු ඇති වේදේහ රජුට දිව්‍යරථයක් පහළ විය කීවාහුය.
එහි **අබ්භුතො** යනු පෙර නොවූ විරූ බව යනුයි. ආශ්චර්යයැයි විස්මයෙන් යුතුව කීවාහුය.
මෙසේ මහජනයා කථා කරමින් සිටියදීම මාතලී පවනට බඳු වේගයෙන් අවුත් රිය නවතා සීමැදුරු කවුළුවේ එළිපත දෙසට රථයේ පසුභාගය හරවා, රථයට නැගීමේ සංඥාව කොට, නැගෙන්නට යැයි රජුට සංඥාවක් කළේය. ඒ බැව් දැක්වීමට ශාස්තෲන් වහන්සේ මෙසේ වදාළ සේක;
මහත් දෙවර්ධි ඇති දිව්‍ය රථාචාරී වූ මාතලී දෙව්පුත් තෙමේ, මියුලු නුවර වාසස්ථාන කොට ඇති වේදේහ රජුට රථයට නැගීමට ආරාධනා කෙළේය.
‘දිසාවනට අධිපති රජතුමනි, මේ රියට නගිනු මැනව. සක්දෙව් රජ සහිත තව්තිසා දෙව්ලෝ වැසි දෙවිවරු ඔබ දකිනු කැමැත්තෙන් සිටිති. ඒ දෙවිවරු ඔබ සිහි කරමින් සුධර්මා දිව්‍ය සභායෙහි රැස්වී සිටිති’යි මාතලී දෙව්පුත් දැන්වීය.
එහි **මිථිලග්ගහන්ති** යනු මිථිලාවෙහි පිහිටි ගෙයයි. සිව් සඟරාවතින් මිථිලා වාසීන්ට සංග්‍රහ කරන බවයි. **සමච්ඡරෙති** එහිම (රජුගේ) ගුණ කියමින් උන් බවයි.
රජ තෙමේ ද නොදුටුවිරූ දෙව්ලොවද දකිමි. මාතලී දෙව්පුත් මට මහත් සංග්‍රහයක් කරන්නේය. යන්නෙමි යැයි සිතා අන්තඃපුර වැසියෝද මහජනයාද අමතා මම නොපමාව එමි. ඔබලා පමානොවී දානාදී පින්කම්වල යෙදෙව්යැයි කියා රථයට නැංගේය. ඒ බව දැක්වීමට ශාස්තෲන් වහන්සේ මෙසේ වදාළ සේක;
ඉක්බිති මියුලු නුවර වාසස්ථාන කොට ඇති වේදේහ රජතෙමේ ඉක්මණින් හුනස්නෙන් නැගිට අභිමුඛව දෙරියට නැංගේය.
දෙව්රියට නැගි නිමිරජුට මාතලී දෙව්පුත් මෙසේ කීය. දිසාවනට අධිපති වූ රජතුමනි, යම් මගකින් ගොස් පින්කළ සත්ත්වයින් දැකිය හැකිද යම් මගකින් ගොස් පව්කළ සත්ත්වයින් දැකිය හැකිද ඒ දෙමගින් කවර මගකින් ඔබ ගෙනයම් දැයි ඇසීය.
එහි **පමුඛොති** යනු උතුම් බවයි. තමා හාත්පස සිටි ජනයාට ඉදිරියෙන් අසුන් ගත්තේය යනුයි. **යෙනාවාති** යන යම් මගකින් ගොස් යම්තැනක පව් කළවුන් වසන්නේද ඒ ස්ථානය දැකීමට හැකිවන්නේය යනුයි. යම් මගකින් ගොස් පින් කළවුන් වෙසෙන ස්ථානය දැකීමට හැකි වන්නේය යනුයි. මේ බව සක්දෙව්හුගේ අනුදැනීමක් නොවූවත් තමන්ගේ විශේෂ භාවය දැක්වීම පිණිස කීහ.
ඉක්බිති රජතුමා මා විසින් ඒ ස්ථාන දෙකම දැක නැත. දෙතැනම බලාගන්නෙමියි සිතා මෙසේ කීහ.
මාතලී දිව්‍ය පුත්‍රය, යම්තැනෙක පින්කළ අය වෙසෙත්ද, යම්තැනෙක පව් කළ අය වෙසෙත්ද ඒ දෙතැනටම මා ගෙන යවයි කීය.
ඉක්බිති මාතලී දෙව්පුත් එක්වර දෙතැනම පෙන්වීම නොහැකිය. අසා බලමියි නැවතද මෙසේ ගාථාවකින් ඇසීය;
රාජ ශ්‍රේෂ්ඨයාණෙනි, පින්කළ අය සිටින තැන හා පව්කළ අය සිටින තැන යන දෙකින් කවර තැනකට පළමුව ගෙනයම්ද?
ඉක්බිති රජතුමා මම අවශ්‍යයෙන්ම දෙලොවට ගෙන යනු ලබන්නේය. ඒ අතර අපායද දැකබලා ගන්නෙමියි සිතා ඉක්බිති මේ ගාථාවද කීවේය.
පව්කම් කළවුන් වෙසෙන නියරද දරුණු පව් කළවුන් වෙසෙන තැන්ද දුස්සීලයන් අකුසල විපාකයෙන් වෙසෙන තැන්ද ඇතොත් ඒ නරකයන් පළමුවෙන් දකිනු කැමැත්තෙමියි කීහ.
එහි **යාගතීති** ඔවුන් උපන් තැන් බලන්නෙමි යනුයි.
ඉක්බිති රජුට වේතරණී නදිය දැක්වීය. ඒ බව දැක්වීමට ශාස්තෲන් වහන්සේ මෙසේ වදාළ සේක;
මාතලී දෙව්පුත් තෙමේ නිමි රජහට කැකෑරෙමින් පැසෙන රත්වූ ගිනිසිළු බඳු පැහැ ඇති යා නොහැකි ලෝදියෙන් යුත් වේතරණී නදිය දැක්වීය.
එහි **ව‍ෙතරණින්ති** මහණෙනි, මාතලී දිව්‍යපුත්‍රයා රජුන්ගේ කතාව අසා අපාය දෙසට රථය පදවා පළමුව කර්මවිපාක හේතුවෙන් ඍතු භේද ඇත්තා වූ ව‍ෙතරණී ගංගාව පෙන්වීය. එහි යමපල්ලෝ දිලිසෙන කඩු, කිනිසි, හෙල්ල, තෝමර, මුගුරු ආදි ආයුධ ගෙන නිරයෙහි සිටි සතුන්ට පහර දෙන්නාහුය. ආයුධවලින් විදින්නේය. පෙළන්නේය. ඔවුහු ඒ දුක විඳීමට අපොහොසත් වේතරණි ගංගාවට වැටෙන්නෝය. එහි මතුපිට තෝමර ප්‍රමාණයේ කටු ඇති වේවැල්වලින් ගැවැසුණෝය. ඔව්හු එහි අවුරුදු සියදහස් ගණනක් ඉතා තියුණු මුවහත් ඇති උල්කටු ඇණීමෙන් ඇඟ මස් කඩ කඩව යන්නෝ මහත් දුක් විඳිති. යටින් තල්කඳන් හා සමාන යවුල් පැන නගින්නේය. නිරයෙහි උපන් සත්ත්වයෝ බොහෝ දින ගණන් එකී වේවැල් ඇමිණී උල් මත පතිත වී විනිවිද ගිය උල් ශරීරයෙන් මතුවී උල්වල ඇමිණි මසුන් මෙන් බොහෝ කල් දුක් විඳිති. උල්වලට යටින් ලෝදිය මත ලෝහමය නෙළුම්පෙති ඇත්තේය. පසුව ඔවුහු වැල් මත පතිත වී මහත් දුක් විඳිති. එසේම ලොහොදියෙහි වැටෙති. උණු ලොහොදිය මෙන් සත්ත්වයෝ ද පැසෙති. දුම් නැගෙයි. ගංගාවෙහි පතුලෙහි සියුම් මුවත් ඇති ආයුධය. ඔව්හු ගංපතුලෙහි කිනම්දැයි පතුලට ගිලෙති. එවිට එහි වූ සියුම් ආයුධවලින් කඩකඩව කැපී යන්නේ ය. ඔහු එම මහත් දුක ඉවසීමට නොහැකිව මහත්කොට හඬා වැලපෙමින් සැරිසරන්නෝය. කිසියම් විටෙක උඩට ඉල්පෙති. කිසියම්විටෙක යට යති. එසේම ගඟ දෙපස ඉවුරේ සිටින යමපල්ලෝ කඩු හෙල් තෝමර ආදියෙන් ගසා මසුන් මෙන් තුවාල කෙරෙති. ඔව්හු දුක්වේදනාවෙන් පීඩාවට පැමිණ මහත් හඬ නගමින් වැලපෙති. ඉක්බිති ඔව්හු රත්වූ යකඩ කොකුවලින් උඩට ගෙන තුවාලකොට ගිනිගෙන දිලෙන යකඩ පොළොවෙහි රුවා මුඛයෙහි රත්වූ යකඩ ගුලි දමති.
මෙසේ රජතුමා වේතරණී ගංගාවෙහි මහත් දුකින් පෙලෙන සත්ත්වයින් දැක බියෙන් තැතිගෙන මේ සත්ත්වයෝ කිනම් පාපයක් කළාහුදැයි මාතලී දෙව්පුතුගෙන් ඇසීය. ඔහු පැහැදිලිව ඒ බව දක්වමින් මෙසේ කීහ.
නිමි රජතෙමේ ඒකාන්තයෙන් ඉතා යා නොහැකි නිරයෙහි වැටෙන ජනයා දැක මාතලී දෙව්පුත් හට මෙසේ කීය. එම්බා මාතලී රථාචාර්යය, මට මෙය දැක්මෙන් භය උපදී. එම්බා මාතලිය, තොප විචාරමි. යම් මේ මනුෂ්‍යයෝ ඇද්ද ඔව්හු කිනම් පව්කම් කොට ව‍ෙතරණී නරකයෙහි වැටෙද්දැයි ඇසුවාහුය.
මෙසේ ඇසූ මාතලී දෙව්පුත් තෙමේ ඔහුට ප්‍රකාශ කළේය. පාපකර්ම පිළිබඳ විපාක දන්නා ඔහු නොදන්නා නිමි රජුට මෙසේ ප්‍රකාශ කළේය.
මිනිස්ලොව පහත් ස්වභාව ඇති බලවත් යම් කෙනෙක් දුබලයන්ට පීඩා කෙරෙද්ද නන් අයුරින් අක්‍රොශ පරිභව කෙරෙද්ද ඔවුහු පව් රැස්කොට ඒකාන්තයෙන් වෙතරණී නරකයට වැටෙති.
එහි **වින්‍දතීති** යනු මම තමාම අසරණ භාවයට පැමිණ බිය අයත් කරගත්තා යනුයි. **දිස්වාති** (නිරයෙහි) වැටෙන අය දැක යනුයි. **ජානන්ති** මහණෙනි, ඒ මාතලී දෙව්පුත් තමා දන්නා බැවින් නොදන්නා වූ (නිමි රජතුමාට) තැනැත්තාට කීවේය යනුයි. **දුබ්බලෙහි** ශාරිරික ශක්තිය, සම්පත්, පෞරුෂය යන බලයන් නැති බවයි. **බලවන්තොති** ඒ බලයන්ගෙන් යුතු අයයි. **භිස්සන්තීති** අතින් පයින් (වෙනත් දේවලින්) පහරදීමෛන් සිහිසන් නැතිවීමයි. **රොසෙන්තීති** නොයෙක් ආකාරයෙන් පරිභව කිරීමයි. **පසවෙත්‍වාති** දැනගැනීමට සලස්වා යනුයි.
මෙසේ මාතලී දෙව්පුත් ඔහුගේ ගැටළු ප්‍රශ්නවලට පිළිතුරු ලබා දී ව‍ෙතරණී තීරයෙහි රජු දුටු දේ අන්තරධාන කොට රථය ඉදිරියට පදවා බලුකැණහිල් ආදීන් විසින් නිරි සතුන් හපාකන තැන් දක්වා ඒවා දුටු කල්හි බියට පත් රජු ඇසූ දේද පැහැදිලි කළේය. ඒ බව දැක්වීමට ශාස්තෲන් වහන්සේ මෙසේ වදාළ සේක;
රතු පැහැති බල්ලෝ ද, කබර පැහැති බල්ලෝ ද, ගිජුලිහිණියෝ ද, භයානක කපුටු රැළ ද මස්කඩා කති. මේ දැක මට භය උපදී. එම්බා සාරථිය, ඔබ විචාරමි. කවුඩන් විසින් ගනු ලබන මේ නිරිසත්තු කුමන පාපකර්මයක් කළාහු ද?
මෙසේ ඇසූ කල පාපකර්මයන්හි විපාක දන්නා මාතලී දිව්‍ය රථාචාර්යයා නොදන්නා නිමි රජුට මෙසේ පැහැදිලි කර දුන්නේය.
මසුරු (අනුන්ට යමක් නොදෙන) අනුන් දෙන දේ වළක්වන, පහත් ගති ඇති යම්කිසි කෙනෙක් ශ්‍රමණ බ්‍රාහ්මණයන්ට නින්දා අපහාස කෙරෙද්ද හිංසා ආක්‍රොශ කෙරෙද්ද දරුණු පාපකර්ම ඇති ඔහු පව් රැස්කොට නිරයට යන්නාහුය. ඒ මේ නිරිසතුන්ගේ මස්කවුඩෝ කඩ කඩා කන්නෝ යැයි මාතලී කීය. මෙයින් අන්‍ය වූ ප්‍රශ්න විසඳීමෙහිලා මෙම න්‍යායම අනුගමනය කළ බව දතයුතු. එහි **සාමාති** රත්පැහැයෙන් යුතු බවයි. **සොණාති** බල්ලෝ යනුයි. **සබලාචාති** කබර පැහැයෙන් යුතු බවයි. සුදු, කළු, පිඟුවන් පැහැ ආදී වූ වර්ණ පසකින් යුතු බල්ලන් දැක්වේ. උන් මහ ඇතුන් පමණ වේ. ගිනියම් වී දිළිසෙන යකඩ පොළොවෙහි මුවන් පසුපස ලුහුබැඳ මස්පිඬු ඩැහැගෙන උන්ගේ ගවු තුනක් පමණ වූ සිරුර යපොළොවෙහි හොවා මහත්සේ හඬ නගමින් දෙගාත්වලින් පපුව පැහැර ඇට ඉතුරුකොට මස් ඇද ඇද කඩා කන්නේය. **ගිජ්ඣති** ලොකුගැල් සදිසි ගිජුළිහිණියෝය. ලෝහතුඩු ඇති උන්, උන්ගේ තෝමර වැනි තුඩුවලින් ඇට බිඳ ඇටමිදුළු කන්නෝය. **කාකොළ සංගාති**ලොහො තුඩු ඇති කවුඩෝය. උන් ඉතාම භයානකය. දුටු දුටුවන්ට තුඩින් අනින්නෝය. **යයිමං ජනන්ති** මේ නියත නිරිසත්තු කාක ආදීන් විසින් කනු ලබන්නෝය. මේ මිනිස්සු කිනම් පව්කම් කළෝදැයි ඇසීය. **මච්ඡරිනොති** අන්‍යයන්ට කිසිවක් නොදුන්නෝය. **තදරියාති** අනුන් දෙන දේ වළක්වන්නේය. ඔහු තද මසුරු අය වෙති. **සමණ බ්‍රාහ්මණානන්ති** සමාහිත වූ බැහැර කරන ලද පව් ඇත්තේය.
ගිනිදැල් සහිත වූ යපොළොවෙහි ගිලෙති. රත්වූ මුගුරුවලින් තැලෙති. සාරථිය, මට මෙය දැකීමෙන් භය උපදී. එම්බා මාතලී නම් දේවසාරථිය, යමුරුවලින් තැලෙන නිරිසත්තු සයනය කෙරෙද්ද, මේ සත්ත්වයෝ පාපකර්මයක් කළාහුද?
මෙසේ ඇසූ කල්හි මාතලී දෙව්පුත් පාපකර්ම විපාක නොදන්නා නිමි රජුව පාපකර්මයන්හි විපාක පැහැදිලි කළේය.
මිනිස්ලොව ඉතා පහත් ස්වභාව ඇති යම් කෙනෙක් නිවැරැදි පුරුෂයෙකුට හෝ ස්ත්‍රියකට ආක්‍රෝශ පරිභව කෙරෙද්ද, භායනක පව්කම් ඇති ඔව්හු පව් රැස්කොට නිරයට යති. යමුගුරුවලින් තැලෙමින් යපොළොවෙහි වැටී සිටින්නෝ ඒ පව්කම් කළ නිරිසත්තුය.
එහි **සජොනිභූතාති** දිලිසෙන ශරිර ඇති බවයි. **පඨවින්ති** ගිනිගෙන දිලෙන නවයොදුන් ගණබහුල මහ යකඩ පොළවයි. **කමන්තීති** ඉක්මවා යාමයි. (කිඳාබැස උඩට ඒමයි) **බන්‍ධෙහිච පොථයන්තීත** යනු යමපල්ලන් විසින් ලුහුබැඳ ගොස් තල්කඳන් සමාන ගිනිගෙන දිලිසෙන යකඩ පොලුවලින් කෙණ්ඩවලට ගසා ඇදවැටුණු කල්හි සිරුරු පුරාද පහර දෙති. සුණු විසුණු කෙරෙති. **සුපාපධම්මිනොති** තමන් විසින් සිදුකළ පාපධර්මයි. **අපාපධම්මන්ති** ශීලාචාර ගුණයන්ගෙන් හා නිරපරාධී භාවයෙන් යුතු බවයි.
හාත්පසින් දැවෙන ශරීර ඇති හඬන වැලපෙන සමහර මිනිසුන් අඟුරු වළට වැටෙති. සාරථිය, මේ දුටු මට බිය උපදී. මෙසේ අඟුරුවලින් දැවීමට මේ මිනිසුන් කිනම් පාපයක් කළහුදැයි මට කියන්න.
ඔහු විසින් එසේ අසන ලද කල්හි මාතලී දෙව්පුත් තමන් එම විපාක දන්නා බැවින් නොදන්නා වූ නිමි රජතුමාට පැහැදිලි කරදුන්නේය.
යම්කිසි කෙනෙක් සම්මාදම් කළ ධනය තමා විසින් වියදම් කොට අසවලාට මෙපමණ නයට දුන්නේය. අසවල් දෙයට මෙපමණ වියදම් කළේයැයි බොරු කියා ද රජතුමනි, ඔවුන් සිදුකළා වූ එම පහත් අකුසල කර්මය නිසා මෙසේ අඟුරුවලින් දැවෙති.
එහි **අංගාරකාසුන්ති** යහළු මාතලිය, කුමන පාපයක් නිසා මොවුහු ගාලෙහි බැඳ සිටින ගවයින් මෙන් කොටුවී හාත්පසින් පිරිවැරූ යමපල්ලන් විසින් ගිනිගෙන දිලියෙන ආයුධවලින් පහරදෙනු ලන්නෝ අඟුරු මස වැටෙන්නෝ ද? එසේම ඔව්හු යම්තාක් කටිය (උකුල) දක්වා උඩට ආ කල්හි මහත් යකඩ පෙට්ටියෙන් එළියට ගෙන අඟුරු මතුයෙහි සිටීමට නොහැක්කෝ හැම අතින්ම දැවුණු ශරිර ඇති හඬා වැලපෙන්නෝ ය. **ථුනන්ති** යනු කර්මය නිසා හෝ තමන් විසින් තමාගේ හිසමත අඟුරු දමා ගනී. **ථුනන්ති** මතුයෙහි වැටේ වගුරුවා ගනී යන අර්ථය ඇත්තේය. **පූගායතස්සාති** ඉඩ ලැබුණු කල්හි දානයක් හෝ දෙමි. පූජාවක් හෝ පවත්වමි. විහාරයක් හෝ කරමියි සම්මාදම් කොට තබන ලද සමිතියක් හෝ කණ්ඩායමක අයත් ධනයක් සම්බන්ධවයි. **ජාපයන්තීති** ඒ ධනය කැමැති පරිදි පරිභෝග කොට සමිති නායකයින් (නොහොත්) පිරිසේ නායකයන්ට අත්ලස් දී (රවටා) අසවල් දෙයට මෙපමණ වැය කෙළෙමි. අසවලාට අපි විසින් මෙපමණ දෙන ලදී. බොරු සාක්ෂි කියා **ඉණං ජාපයන්ති** ඒ ණය විනාශ කෙරෙති යනුයි. (මෙහි **ඉණං** යන වචනය සාමාන්‍ය ව්‍යවහාරයේ යෙදෙන ණය නොව සම්මාදන් කර එක්කල මුදල් සඳහා යෙදී ඇත. සම්මාදන් මුදල් පරිභෝගයට ගැනීමෙන් අනුන්ට ණය වේ. ඒ නිසා එම මුදල්ද ණය මුදල් ලෙස සැලකේ.
ඇවිලගත් දිලියෙන ගිනිදැල් සහිත මහත් ලෝදිය සැළිය පෙනේ. රථාචාර්යය, ඔබගෙන් අසන්නේ, යටිකුරු වූ හිස් ඇති යම් මේ නිරිසත්තු ලෝ සැළියට වැටෙන්නේ කුමන පාපයක් කළ නිසා ද?
මෙසේ ඇසූ කල්හි එම පාපකර්මයන්ගේ විපාක දන්නා මාතලී දෙව් රියදුරු නොදත් නිමි රජුට මෙසේ ප්‍රකාශ කළේය.
ඉතා අධම වූ යම්කෙනෙක් සිල්වත් මහණ බමුණන්ට හිංසා කෙරෙද්ද, පරිභව කෙරෙද්ද, දරුණු පව්කම් ඇති ඔව්හු පාපය මේරීයාමේ විපාක වශයෙන් හිස් යටිකුරුව නිරයට වැටෙති.
එහි **පදිත්තාති** යනු ගිනිගෙන දිලිසෙන ස්වභාවයයි. **මහනීති** පර්වතයක තරම් වූ මහත් ලෝදිය සැලියකින් යුක්ත බවයි. **අවංසිරාති** භයානක යමපල්ලෝ පා උඩුකුරු කොට, හිස යටිකුරු කොට නිරිසතුන් ඒ මහත් ලෝදිය සැලියට හෙළති යනුයි. සීලවන්ති - ආචාර උණ සම්පන්න සිල්වතුනුයි.
එසේම ගිනිගෙන දිලිසෙන යොතින් ගෙල වෙළා උණු ලෝදියෙහි දමා තෙමා ගෙළ සිඳති. මෙය දැක්මෙන් මට භය උපදී. එම්බා, දෙව් රියැදුර, මේ නිරිසතුන් සිඳින ලද හිස් ඇතිව වැටෙන්නේ මොහු කිනම් පාපකරීම කළ නිසාදැයි ඔබගෙන් අසමි.
මෙසේ ඇසූ කල්හි පාපකර්ම විපාක දන්නා මාතලී දෙව්පුත් නොදන්නා ඔහුට (නිමි රජුට) මෙසේ කීවේය.
සත්ත්ව ලෝකයෙහි ඉතා අධම ස්වභාව ඇති යම් කෙනෙක් පක්‍ෂීන් අල්ලාගෙන පිහාටු ගලවා ගෙල සිඳ මරත් ද මහරජ එසේ කිරීමෙන් දරුණු පව්කම් කරන ඔහු පව් රැස්කොට නරකයට පැමිණෙති. එසේ පැමිණි ඔව්හු හිස් සිඳිනු ලැබ මෙසේ වැතිර සිටිති.
එහි **ලුඤ්චෙන්තීති** උඩට එසවීමයි. **අථවෙඨයිත්‍වාති** ගිනිගෙන දිලිසෙන යකඩ යොත්වලින් යටිකුරුව (එල්බෙන සේ) වෙළා යනුයි. **උණ්හොදකස්මින්ති** (සැළියෙහි) ඇති ලෝදියෙහි යනුයි. **පකිලෙදයිත්‍වා** (උණු ලෝදියේ) තෙමා බැහැරට විසිකොට යනුයි. මෙසේ කියන ලද්දේ, යහලු මාතලී රියදුර, යම්සේ මේ යමපල්ලෝ දිළියෙන අයෝමය යොතින් (නිරිසතුන්ගේ) බෙල්ල වෙලා තුන්ගව් පමණ වූ සිරුර පහළට නවා එම නිරිසතාගේ බෙල්ල සම්පූර්ණයෙන් සිඳ දමා දිළියෙන යකඩ කූරුවලින් ගෙන ගිනිගෙන දිලිසෙන ලෝකුඹු නිරයෙහි දමා තුටු පහටු වෙති. ඔවුන්ගේ ගෙළ සිඳි කල්හි තවත් හිස සමග ගෙලක් හටගනී. මෙසේ වීමට කරන ලද අකුශල කර්මය කුමක් ද, මේ තත්ත්වය දැක මා තුළ මහත් බියක් හටගනී. **පක්ඛි ගහෙත්‍වාන විහෙඨයන්තීති** මහරජ, මෙලොව යම් කෙනෙක් පක්‍ෂීන් අල්වාගෙන පියපත් (පිහාටු) උදුරා දමා මරණයට පමුණුවා මස් අනුභව කරන්නේ හෝ විකුණන්නේ හෝ වේද ඒ කියන මස් වැද්දෝ බෙලි කපනු ලැබ මෙසේ හොවින්නෝය.
දිය බහුල වූ නොගැඹුරු ඉවුරු ඇති මේ නදිය මනාකොට ගලා බසී. ග්‍රීෂ්මයෙන් තැවුණු නිරිසත්තු පැන් බොති. ඔවුන් බොන පැන් බොල්බවට පත්වේ.
මෙය දැක්මෙන් මට භය උපදී. එම්බා, දෙව් රියැදුර, මෙසේ වීමට මේ සත්ත්වයෝ කිනම් පාපකර්මයක් කළාහුද?
එසේ ඇසූ කල්හි මාතලී දෙව් රියැදුරු නොදත් රජහට එම කර්ම විපාකයට හේතුව මෙසේ දක්වාලීය.
මෙලොව යම්කිසි පාපකාරි පුද්ගලයෙකු ධාන්‍ය බොල් හා මුසුකොට මිලට ගන්නා තැනැත්තාට දෙන්නේද, ග්‍රීෂ්මයෙන් තැවුණු ඔවුන් පැන් බොනු කැමැතිව බොන කල්හි එම පැන් බොල්බවට පත්වේ. (වාෂ්ප වී යයි)
එහි **අනිඛාතකුලාති** නොගැඹුරු ඉවුරයි. **සුපතිත්‍ථාති** මනා වූ තොටුපලින් යුක්ත බවයි. **භුයංහොතීති** බොල් වන්නේය යනුයි. (වීහිභුසං සමපජ්ජති) **පාණීති** පැන් යනුයි. එම ප්‍රදේශයේ බොහෝ වූ දිය දහරා ඇති රමණීය ගංගාවක් ගලාබසී. නිරිසත්තු ගිනි රශ්මියෙන් තැවෙන්නෝ පිපාසය දරා ගැනීමට නොහැකිව දෙඅත් බැදි වැළපෙමින් බබලන ලොහො තලය මැඩගෙන එම නදියට බසින්නාහුය. එකෙණෙහිම ඉවුර ගිනිගෙන දැවෙන්නේය. ජලය ද බොහෝ සෙයින් බොල් වී ගොස් (වාෂ්ප වී) දිදුලන්නේය. ඔව්හු පිපාසය දරාගත නොහී බබලන වාෂ්පය උරා බොන්නෝය. එම වාෂ්පය ඔවුන්ගේ මුළු සිරුර දවමින් අධෝ භාගයෙන් නික්මෙන්නේය. ඔහු වේදනාව දරාගත නොහී දෙඅත් ගසමින් හඬන්නාහුය. **සුදධ්ධඤ්ඤංති** වී ආදී සත්වැදෑරුම් පිරිසිදු ධාන්‍යය ය. **පලාපෙන මිස්සන්ති** බොල් වැලි පස් ආදිය මිශ්‍ර කොට යනුයි. **අසුද්ධ කම්මාති** අපිරිසිදු කාය වාග්, මනෝ කර්මයන්ය. **කයිනොති** පිරිසිදුව ධාන්‍ය දෙමියි විකිණී ගන්නාගෙන් (බඩු මිලදී ගන්නා තැනැත්තාගෙන්) අත්පිට මුදල් ලබාගෙන එබඳු වූ අශුද්ධ ධාන්‍ය විකිණීමයි.
ඊ, අඩයටි, තෝමර යන මෙයින් හඬා වැලපෙන නිරිසතුන්ගේ උභය පාර්ශ්වය විදිත්. මෙය දුටු මට බිය උපදී. මේ නිරිසතුන් අඩයටි ආදී ආවුධවලින් නැසෙමින් වැදහෝනේ කුමන පාපකර්ම කළ නිසාදැයි මාතලිය මම ඔබෙන් විචාරමි.‍
එසේ ඇසූ කල්හි එම පාප කර්මයන්හි විපාක දන්නා මාතලී දෙව්පුත් නොදන්නා නිමි රජුට මෙසේ කීවේය.
සත්ත්ව ලෝකයෙහි කිසියම් පාපකාරී තැනැත්තෙක් ධන ධාන්‍ය රන් රිදී යනාදියද එළු, බැටළු, ගව, මහිස යනාදී සතුන්ද හිමියන් විසින් නොදෙනු ලැබුවත් හොරෙන් ගෙන ජීවිකාව කෙරෙන්ද, එම මහත් පව්කම් ඇති ඔව්හු පව් රැස්කොට නිරයට යති. එම නිරිසත්තු ආයුධවලින් නැසෙන්නාහු වෙත්.
එහි **දුභයානීති** දෙපැත්ත යනුයි. **තුදන්තීති** විඳිනු ලැබීමයි. **කන්‍දතන්ති** වේදනාවෙන් කෑගසන්නවුන්ට නපුරු යමපල්ලෝ කැලයෙහි වැද්දන් මුව ආදීන්ට හාත්පසින් වටකොට ඊතල ආදී නොයෙක් ආයුධවලින් දෙපැත්තෙන්ම අනින්නාහුය. එවුන්ගේ සිරුරු කැඩි කැඩී ගොස් පරනැළක් මෙන් විනාශ වන්නේය. **අදින්නමාදායාති** පරසන්තක වූ සවිඥානක, අවිඥානක වස්තු පැහැරගෙන වංචනිකව දිවි ගෙවන්නාහුය යනුයි.
මේ නිරි සතුන්ගෙන් තවත් කෙනෙක් බෙල්ලෙන් බඳනා ලද්දේය. වෙනත් කෙනෙකු කැබැලිවලට කපන ලද්දේය. එසේම සමහරු යපොළොවෙහි මස් ගොඩවල් බවට පත්කරන ලද්දෝය. සාරථිය, මේවා දැක්මෙන් මට භය උපදී. දේව සාරථිය මේ නිරිසතුන් මෙසේ වීමට කළ පාපකර්මය කුමක්ද? එසේම මස් කරන ලද්දේ කුමන පව්කම් නිසාද?
මාතලී දෙව්පුත් එසේ ඇසූ එම පව්කම්වල විපාක නොදන්නා නිමි රජතුමාට පව්කම්වල විපාක දැන ඒවා පැහැදිලි කර දුන්නේ ය.
එළුවන් මරා, ඌරන් මරා, මසුන් මරා දිවි පවත්වන්නා වූ ද ඔව්හු එළු බැටළුවන් මරා මස්කොට මස්ලොඹුවල විකිණීමට කොටස් වශයෙන් තැබුවාහු ද ඒ දරුණු පව්කම් ඇත්තෝ පව් රැස්කොට නරකයට යෙති. ඒ නිරිසත්තු කොටස් කළ මස් බවට පත්ව හොවිති.
එහි **ගීවාය බද්ධාති** (ගෙලෙන් බැඳ යනුයි) මහත් වූ ගිනිගෙන දිලිසෙන ලොහො යොත්වලින් ගෙල බැඳ ඇදගෙන ගොස් ලොහො පොළොවෙහි හොවා නොයෙක් ආයුධවලින් කපන කොටන අයුරු දැක (රජතුමා) මෙසේ අසයි. **අඤ්ඤෙ විතත්තාති** අන්‍යයන් (යමපල්ලන්) විසින් ඒ නිරිසතු කඩ කඩව කපනු ලැබේ යනුයි. **බිලත්තාති** (කොටස් හෙවත් කැබැලි කළේය යනුයි) වෙනත් පලකයක තබා මස් කපන්නා සේ කඩුවෙන් කපා (මස්) ගොඩක් කරන ලදුව හොවී. **මච්ඡතාති** යනු මසුන් මරන්නෝය. කෙවුලෝය. **පංසුති** යනු ගවයින්ය. **සුනෙසු පසාරයිංසූති** යනු (මස් ලොඹුවල (මස් එල්ලන කොකුවල) එල්ලා තැබීය යනුයි. මස් විකුණා ජීවත්වීම සඳහා මස්ලොඹුවල එල්ලා තැබීම යනුයි.
මළ මූත්‍රවලින් පිරුණු මේ විල දුඟඳ හමන්නේය. සාදුකින් පෙළෙන නිරිසතුන් ඒවා අනුභව කරති. මෙය දැකීමෙන් මට භය උපදී. එම්බා දේවසාරථිය, ඔබගෙන් අසන්නේ මේ නිරිසතුන් මළමූත්‍ර අනුභව කරන්නේ කුමන පාපයක් නිසා ද?
එසේ වූ විපාක විඳීමට හේතු වූ කරුණු දන්නා වූ මාතලී දෙව්පුත් නොදන්නා වූ නිමිරජුට මෙසේ පැහැදිලි කර දුන්නේය.
යම්කිසි කෙනෙක් අත්පා කැපීම ආදියෙන් අනුන්ට වදහිංසා කිරීමෙහි නියුතු, මිතුරන්ට ද්‍රෝහි වූ ඔහු පව් රැස්කොට නිරයෙහි ඉපිද අසූචි අනුභව කරති.
එහි **ඛුධාපර‍ෙතා මනුජා අදෙන්තීති** යනු (බඩගින්නෙන් පෙළෙන ජනයා අනුභව කරති) මෙහි නිරිසතුන් බඩගින්නෙන් පෙළෙන්නෝය. ඔහු ක්‍ෂුධාව ඉවසා ගත නොහී පැහැදිලිවම දුම් දමමින් දිළියෙන අසූචි පිඬු පිඬුකොට කා දමති. **කාරණිකාති** යනු නිරය පාලකයෝය. **විරො සකාති** යනු මිත්‍ර සහෘදයන්ට වෙහෙස කරන්නෝය. **මිත්තද්දුනොති** (මිත්‍ර ද්‍රෝහියා යනුයි) මේ ගෙදරදී කා බී පනවන ලද අසුන්වල සැතපී සිට නැවත රන්මසු කහවනු පැහැරගෙන යති. වංචනික ලෙස ගනිති. මහරජ, ඒ මිත්‍රද්‍රෝහී වූ අඥානයෝ මෙබඳු වූ අසූචි අනුභව කරති යනුයි.
ලේ සැරව පිරුණු දුගඳ වූ මේ විල අපවිත්‍රය. දුර්ගන්‍ධය. අසූචි ගඳ හමයි. ග්‍රීෂ්මයෙන් තැවුණු සත්ත්වයෝ ඒවා බොති. එය දැකීමෙන් මට භය උපදී. මාතලී දේවසාරථිය, මේ නිරිසත්තු මෙසේ ලේ සැරව අහරකොට ගැනීම කළ පාපය කුමක්දැයි ඔබගෙන් විචාරමි.
මෙසේ ඇසූ කල්හි එම පාප කර්මවිපාක දන්නා මාතලී දෙව්පුත් නොදන්නා නිමි රජුට මෙසේ කීය.
යෙ මාතරං වා පිතරං වා ජීවලොකෙ, පාරාජික අරහන්තෙ හනත්ති, තෙ ලුද්ද කම්මා පසවෙත්‍වා පාපං, තෙමෙ ජනො ලෝහිත පුබ්බ භක්ඛා
යමෙක්, මේ ලෝකයෙහි ගිහිව සිට මව හෝ පියා හෝ රහතන් හෝ මරත්ද, දරුණු එම පව්කම් කළ ඔහු පව් මෝරා යෑමෙන් නිරයට පැමිණ මෙසේ ලේ සැරැව අනුභව කරති.
එහි **ඝම්මා හිතත්තාති** යනු තාපයෙන් පෙළුනෝයි. **පාරාජිතාති** පරාජය වූවෝ යනුයි. ගිහිව සිට මව්පියන් මරා පාරාජිකා වූවෝය. **අරහන්තෙති** පූජා ලැබීමට සුදුසුවූම උතුමෝය. (මෙහිදී රහතන් වහන්සේලා අනුන්ගේ පූජා ලැබීමට මිස හිංසාවට හෝ ගැරහීමට නුසුදුසු බව කියවේ.) **හනන්තීති** ඉතා දරුණු තැනැත්තෝව මව්පියන් මරත් යනුයි. එසේම, **අරහන්ත‍ෙති** යන පදයෙන් බුද්ධශ්‍රාවකයින් ද ඇතුළත් වේ.
තව ද උස්සද නිරයෙහි යමපල්ලෝ තල්ගස් හා සමාන ගිනිගෙන දිලිසෙන ලෝහ බිලි කොකුවලින් දිව විද ඇදගෙන ගොස් ඒ සතුන් ගිනියම් වූ ලොහො පොළොවෙහි ගෙරිසමක් දිගහරින්නා සේ හොවා තියුණු ආයුධවලින් පහර දෙන්නෝය. ඔවුහු ගොඩ දැමූ මසුන් මෙන් සැලෙන්නෝය. ඒ දුක් ඉසිලීමට නොහැකිව මුවින් කෙල වගුරුවති. එවේලෙහි රජතුමා මාතලිට එය පෙන්වා මෙසේ ඇසීය.
බිලි කොකුවලින් විදින ලද සිය ගණන් උල් ගැසූ සමක් මෙන්, දිව බලනු මැනවි. ඔව්හු ලොහො පොළොවේ හෙලනු ලැබ මසුන් මෙන් ගැහෙති. හඬමින් කෙළ වගුරුවති.
සාරථිය, මෙය දැකීමෙන් මට භය උපදී. මාතලී දේවසාරථිය, මෙසේ වක් වූ බිලිකොකු ගිලීමට මේ නිරිසත්තු කළ පාපය කුමක්ද?
එසේ අසන ලද පාපකර්ම විපාක නොදන්නා වූ නිමි රජතුමාට, එම කර්මවිපාකවලට හේතු වන්නා වූ මාතලී දෙව්පුත් මෙසේ ප්‍රකාශ කළේය.
බඩු මිල නියම කරන ස්ථානවල (බලධාරි) කිසියම් කෙනෙක්, ඒ ඒ දේවල් අගය කිරීමේ දී (බිල නියම කිරීමේදී වෙළඳුන්ගේ ලාභය අඩුවන ලෙස මිල නියම කෙරෙත් ද වස්තු ලෝභයෙන් ඇමෙන් වැසුණු බිලිය ගෙන මසකු මරන්නා සේ හොර කිරුම් මිණුම් ආදිය කෙරෙත් ද
ස්වකීය කර්මය පෙරටු කරගත් එබඳු කූටකම් කරන්නා හට රැකෙන තැනක් නැත. ඒ දරුණු පව්කම් ඇත්තා පව් රැස්කොට අපායට යති. ඒ මේ නිරිසත්තු ගිලින ලද බිලිකොකු ඇතිව හොවිති කීය.
එහි **කිමෙතෙති** මෙයට හේතුව කුමක්ද යනුයි. **වංකඝස්තාති** ගිලින ලද බිලිකොකු ඇත්තෝ යනුයි. **සන්තාන ගතානි** මිල නියම කිරීමෙහි කෙළ පැමිණි අය (ඒ පිළිබඳ විශේෂඥයෝ) මිල නියම කිරිමේ තනතුරෙහි (වන්නකු) තැබීය යනු අර්ථයි. **අග්ඝෙන අග්ඝන්ති** ඒ ඒ මිල නියම කිරිම් සඳහා ඇත් අස් ආදී සතුන්ගෙන් හෝ රන් රිදී මසු කහවනුවලින් හෝ අල්ලස් ලබාගෙන දැන දැනම අගය අඩුකොට මිළ නියම කරත්. **කයන්ති** එසේ වංචනිකව අගැයීම් කිරීම නිසා මිලදී ගන්නා අයගේ ලාභයද නැති කරන්නේය යනුයි. (අල්ලස් නොදුන් කල්හි) සියයකට මිල නියම කළ යුතු දෙය පනහක් කොට මිල නියම කරයි. ඉතිරි පනහ දෙදෙනා එක්ව බෙදා ගනී. **කූටෙන කූටන්ති** තරාදියෙන් කිරීම ආදී ඒ ඒ මිනුම් සම්බන්ධ වංචනික ක්‍රියා කරත් යනුයි. **ධනලොභහෙතුත** ධන ලෝභයෙන් මෙබඳු වංචනික ක්‍රියා කරත් යනුයි. **ඡන්නං යථාවාරිචරං වධායති** එසේ පව්කම් කරන්නෝ මිහිරි කථාවෙන් එසේ කළ බව යටපත් කොට යම්සේ බිලි වැද්දෙකු බිලීබෑමට යන්නේ බිලිකටුව ඇමයෙන් වසා මාළුවන (රවටා) මරන්නා සේ මෙසේ ඇස්වසා එම වංචාවන් කරත්. **නහිකූට කාරිස්සාති** මම රහසින් කළ වැරැදි දේ කිසිවෙකුත් නොදනිති යැයි සිතුවත් වංචාකාරයාට පිහිටක් නම් නැත. ඔහු එම (වංචනික) ක්‍රියාව හේතුවෙන් කිසිදු පිහිටක් නොලබති.
(යමපල්ලන් විසින්) කැපූ ශරීර ඇති මේ ස්ත්‍රීහු හිස අත් බැඳගෙන හඬති. ලේ සැරව තැවරුණු ශරීර ඇති ඔව්හු ගවමස් මඩුවෙහි කැපූ ගෙරින් මෙන් යපොළොවෙහි ඉඟටිය පමණ ගිලීගින්නෙන් දිලියෙන පර්වත කඳන් වැනි යකඩ කඳන් ඔවුන්ගේ ශරීර ඉක්මවා ගමන් කරති.
සාරථිය, මේ දැක්මෙන් මට භය උපදී. පින්වත් දෙව සාරථිය, හැමකල්හිම ගිනිදැල් සහිත යපොළොවෙහි, ඉඟ තෙක් ගිලී සිටින දේ ස්ත්‍රීන්ගේ සිරුරු පසා කරගෙන යකදන් ගමන් කරන්නේය. මේ ස්ත්‍රීහු කිනම් පව්කම් කළෝ ද?
එසේ ඇසූ කල්හි පාපකර්මවල විපාක දන්නා මාතලී දෙව්පුත් නොදන්නා නිමිරජුට මෙසේ ප්‍රකාශ කළේය.
මේ ලෝකයෙහි ඇතැම් කුලස්තීහු අපිරිසිදු (කාය වාග් මනඃ) කර්ම ඇත්තියෝ වූහ. සංයමයෙන් තොරව ක්‍රියා කළහ. අසංවරව හැසිරුණේය. සැමියන්ගෙන් වෙන්ව අනාචාරීව හැසිරුණේය. වෙනත් වෙනත් රති ක්‍රීඩාවන්හි යෙදුණේය. ඔව්හු නිරයට පැමිණියාහු, ඔවුන්ගේ සිරුරු ඉක්මවා පවත වැනි යකදන් ඔවුන්ගේ සිරුරු ඉක්මවා යන්ය.
එහි **නරියොති** යනු ස්ත්‍රීහුය. **සම්පරි භින්නගත්තාති** හාත්පසින්ම සිඳී බිඳී ගිය සිරුරු ඇති බවයි. **දුජච්චාති** උපතින් පහත් වූ විරූප වූ පිළිකුල් ස්වභාවයයි. **විකත්තාති** හිස් සිඳිනු ලැබූ ගෙරින් මෙන් ලේ සැරව තැවරී සිටි බවයි. **නිඛාතාති** නිතරම ගිනිගෙන දැවෙන පොළොවෙහි කටිය දක්වා ගිලීගොස් සිටියා සේ වීමයි. යහළු මාතලිය, කාන්තාවන්ගේ සිරුරු ඉක්මවා මේ ලොහොකඳන් ගමන් කෙරෙත් යනුවෙන් මෙයින් කියවේ. එවිට ඔවුන්ගේ සිරුරු තැලී පොඩිවී යයි නැතහොත් එම නිරයේ නිරිසතුන් පාපකර්මයට අනුව යොදුන් ගණන් උස මහත ශරීර ඇති බැවින් තල්කඳන් සමාන ලෝහ කඳන් ඔවුන්ගේ සිරුරු සිදුරු කොටගෙන යන බවද මෙයින් කියවේ. ඔවුන් ඉහත කී ලෙස කටිය දක්වා ලොහො පොළොවෙහි වැළලී සිටින විට පෙර දිගින් ගිනියම් වූ දිළියෙන යකඩ පර්වතයක් නැගීසිට (මතුවී) හෙනහඬ මෙන් හඬ දෙමින් අවුත්, එම සිරුර පසාරු කරගෙන ගොස් කුඩුකර දමයි. එසේ ලෝහ දණ්ඩ ඉක්ම ගිය කල්හි එම සිරුර නැවතත් හටගනී. ඒ දුක ඉවසාගැනීමට බැරිව එම ස්ත්‍රීහු හිස අත්ගසමින් වැළපෙති. අනෙකුත් දිසාවලද පර්වතයන් නැගීසිට නිරිසතුන්ට පීඩා කිරීම මේ වූ න්‍යායෙන්ම දතයුතු. පර්වත දෙකක් මුණගැසුණු තැන උක්පැණි සිඳින යන්ත්‍රයකට අසුවූ උක්දණ්ඩක් සේ තැලී පොඩි වී යති. ලේ වැගිරෙයි. කිසිවිටෙක පර්වත තුනක් හෝ හතරක් නැගීසිට ඔවුන්ගේ සිරුරු තළා දමයි. එනිසා **බන්‍ධානිවත්තන්තීති** යැයි දැක්වීය.
**කොලනියො** යනු කුල ගෙවල්වල සිටින කුල දූවරුය. **අසතං** **අචාරුන්ති** මෙහි අසංවර (දුශ්ශීල) කාය වාග් ක්‍රියාවන්හි යෙදුනෝය යනුයි. **දත්තරූපාති** යනු අනුන් රැවටීමෙන් (කපටිකමින්) හා දුරාචාරයෙන් යුතු බවයි. **විප්පහායති** (අත්හැර දැමීමයි) තමන්ගේ ස්වාමිපුරුෂයාද හැරදමා යනුයි. **අසතං අචාරුන්ති** ගියෝය යනුයි. **රතිබිඩ්ඩහෙතූති** කාමාශා හේතුවෙන් ද (නිතරම විනෝදකාමී) කෙළිලොල් බැවින්ද යුතුවීම යනුයි. **රමාපෙත්‍වාති** පර පුරුෂයන් කෙරෙහි තමන්ගේ හිත බැඳීමේ හේතුවෙන් මෙම නරකයෙහි උපන්නෝය. ඉන්පසු ඔවුන්ගේ සිරුරු මෙසේ කඳ කොටස් වශයෙන් පමණක් උඩට ඇතිව (ගිනිගෙන) දිලිසෙමින් පවතින්නේය යනුයි.
සමහර කෙනෙකුගේ පා අල්ලා හිස යටිකුරු කොට නරකයෙහි හෙළන්නාහ. මාතලිය, මෙය දැක්මෙන් මට භය උපදී. එම්බා දේවසාරථිය, මේ නිරිසත්තුන් හිස යටිකුරු කොට නරකයෙහි හෙළන්නේ ඔවුන් මිනිස් ලොව දී කුමන පාපකර්මයක් කළ නිසාදැයි ඔබගෙන් විමසමි.
එසේ විමසූ කල්හි පාපකර්මවල විපාක දන්නා මාතලී දෙව්පුත් නොදන්නා නිමිරජුට මෙසේ ප්‍රකාශ කළේය.
මිනිස්ලොව අකුසල කර්ම කරන්නා වූ යම් කෙනෙක් පරදාර සේවනයෙහි යෙදෙත් ද, එවැන්නෝ උතුම් බඩු සොරා ගන්නෝය. නරකයට පැමිණි මේ නිරි සත්තු යටිකුරු හිස් ඇත්තෝව නරකයට හෙළනු ලබති.
[missing pali]
එම නිරිසත්තු අවුරුදු බොහෝ ගණනක් නරකයෙහි දුක් විඳිති. තමන් කළ අකුසල කර්ම පෙරටු කරගත් පව්කාරයාට ආරක්‍ෂා වීමට තැනක් නැත. දරුණු පව්කම් කළ ඔව්හු එම පාපකර්ම විපාක දෙන අවස්ථාවට පැමිණි කල්හි හිස් යටිකුරු කොට නරකයට හෙළනු ලබත්.
එහි **නරකෙති** යනු ගිනිගෙන දිලෙන අඟුරුවලින් පිරි මහා ආවාටයක් වූ අපායයි. එය වනාහි මස් මඩුව කරා දක්කා ගෙන යන ගවයෙකු මෙන් යමපල්ලන් විසින් නොයෙක් ආයුධවලින් තලා පෙළා කපා කොටා ගෙන එන ලබන නිරිසත්තු පා උඩුකුරු කොට යමපල්ලන් විසින් එහි හෙළනු ලැබේ. මෙසේ වැටෙනු ලබන්නන් දැක විචාළ කල්හි මෙසේ කීවේය. **උත්තම භණ්ඩඓනාති** මිනිසුන්ට ඉතා ප්‍රිය කරන උතුම් බඩු සොරකම් කිරීමයි.
මෙසේ කියා මාතලී රියදුරු එම නරකය අතුරුදන්කොට රිය ඉදිරියට දක්වා මිසදිටුවන් පැසෙන නිරය පෙන්වාලීය. එම නිරය ගැන ඇසූ කල්හිද විස්තර කර දුන්නේය.
දරුණු ස්වභාව ඇති නොයෙක් (වද වේදනා) ගෙන දෙන උපක්‍රමයෝ අපායෙහි දක්නට ලැබේ. ඒ දැකීමෙන් මට බිය උපදී. මාතලී දිව්‍ය රථාචාර්ය ඔබගෙන් අසමි. මෙබඳු අතිමහත් දුක් වේදනා විඳීමට මේ සත්ත්වයෝ කිනම් පාපකර්මයක් කළාහුද?
එසේ ඇසූ කල්හි, පාපකර්ම විපාක දන්නා මාතලී දෙව්පුත් නොදන්නා නිමි රජුට මෙසේ ප්‍රකාශ කළේය.
මිනිස්ලොව යම්කිසි කෙනෙක් මෝහය නිසා බලවත් වූ පාප දෘෂ්ටි ඇත්තේ වැරැදි වූ (මිථ්‍යා) දෘෂ්ටියෙහි පිහිටා (පාප) කම කරන්නෝද එසේම අන්‍යයෝ ද එම මිථ්‍යාදෘෂ්ටියට යොමු කරවන්නාහුද ඒ ඔවුන්ගේ පාප දෘෂ්ටිය කර්ම විපාක බවට පත්වීමෙන් (නිරයට පැමිණ) තියුණු රළු කටුක දුක් වේදනා විඳිති.
එහි **උච්චාවචා මෙති** යනු උස් පහත් බවයි. මෙහි කුදු මහත් යනු අර්ථයි. **උපක්කමාති** කරුණු හා ප්‍රයෝගයි. **සුපාප දිට්ඨිනොති** දීමෙහි ඵල නැත ආදී වශයෙන් දසවත්‍ථුක මිථ්‍යාදෘෂ්ටිය පදනම් කොටගෙන පාප දෘෂ්ටියෙහි එල්බ ගැනීමයි. **විස්සාස කම්මානීති** එම දෘෂ්ටියෙහි එල්බ ගැනීමෙන් එය ඇසුරුකොට පවතිමින් නොයෙක් ආකාරයේ පව්කම් කිරීමයි. **තෙමෙති** එබඳු වූ මිනිස්සු මෙබඳු වූ දුක් අනුභව කෙරෙත් යනුයි.
මාතලී දෙව්පුත් රජුට මිථ්‍යාදෘෂ්ටි ගත්තවුන් පැසෙන නිරය මෙසේ දැක්වීය. දෙව්ලෝ වැසි දෙවියෝද (නිමි) රජුගේ පැමිණීම බලාපොරොත්තුවෙන් සුධර්මා දිව්‍ය සභාවෙහි රැස් වී සිටියෝය. සක්දෙවිඳු මාතලී දෙව්පුත් ප්‍රමාදය කරුණු සලකා බලන්නේ, මාතලී දෙව්පුත්තුමා සුවිශේෂ දූතයෙකු බව දැක්වීමට මහරජ, අසවල් පාප කර්ම කොට අසවල් නිරයේ පැසෙන්නේයැයි අපායන් නිමි රජතුමාට පෙන්වන බව දැක, නිමි රජුගේ ආයුෂ ගෙවෙනතුරුම අපායන් දැක්වුවත් අපායන් කෙළවර නොවන බව දැක, රජු ඉක්මණින් කැඳවාගෙන එන්න යැයි මාතලීට දන්වන ලෙස එක් මහත් ජව සම්පන්න ගමන් ඇති දෙව්පුතෙකු එහි යැවීය. එම දෙව්පුත් වහා එහි ගොස් දන්වා සිටියේය. මාතලී ඒ අසා බොහෝකල් යැවීම අපහසු නිසා එක් සැණෙකින්ම සිව්දිග ඇති සියලු නිරයන් රජුට දක්වා ගාථාවක් කීවේය.
මහරජ, පව්කම් කළවුන් වසන තැන්ද දරුණු පව් කළවුන් සිටින තැන්ද දුස්සීල සත්ත්වයින් උපදිනා තැන් ද ඔබ විසින් දැකගනු ලැබීය. දේවයන් වහන්ස, දැන් (මේ නරකය දැක) සක්දෙව් රජු සමීපයට යෑම සුදුසුය.
එහි අදහස නම් මේ පව් කළවුන්ගේ වසන තැන් දැක, දරුණු පව් කළවුන් වසන තැන්ද ඔබ විසින් දක්නා ලදී. **දුස්සීලංච යාගති** යම් තැනෙක දුස්සීලයෝ උපදිද්ද ඒ තැන්ද ඔබ විසින් දක්නා ලදී. දැන් සක්දෙව් රජුගේ දිව්‍ය සම්පත් දැකීමට (උග්‍යාහි) යමු යනුයි.
මෙසේ කියා මාතලී දෙව්ලොව දෙසට රථය පැදවීය. දෙව්ලොව කරා යන රජතුමා, දොළොස් යොදුන් මැණික්මය රන්සෑයක බඳු සියලු අලංකාරයෙන් පරිමණ්ඩිත වූ කල්ප වෘක්‍ෂය පිරිවර කොටගත් උයන් පොකුණු ආදියෙන් යුතු ඛිරණී නම් දෙව්දුවගේ අහස්කුස පිහිටි විමානය දැක, එම දෙව්දුව ද කූටාගාරය තුළ හාන්සිපුටුවේ බොහෝ අප්සරාවන් පිරිවරා උන්නී මැණික්මය සීමැදුරු කවුළුව හැර බලන්නී දැක, මාතලී දෙව්පුතුගෙන් විමසන (නිමි රජතුමා) ගාථාවක් කීවේය.
ස්තූප පහක් (කුළුගෙවල් පහක්) ඇති මේ විමානය පෙනේ. එහි යහන මැද මාලා පැළඳ ගත් මහත් ආනුභාව ඇති ස්ත්‍රියක් ලොකු කුඩා දිව්‍ය සෘද්ධීන් දක්වමින් සිටී.
සාරථිය, මෙය දැක්මෙන් මට සතුට උපදී. මාතලී දේවසාරථිය, ඔබෙන් විචාරන්නේ, දෙව්ලොවට පැමිණි යම් ස්ත්‍රියක් විමානගතව (මෙසේ) සතුටු වෙයිද? මේ ස්ත්‍රී තොමෝ කෙබඳු වූ යහපතක් කළේ ද?
එසේ ඇසූ කල්හි පුණ්‍යකර්මයන්හි විපාක දන්නා මාතලී දෙව්පුත් නොදන්නා නිමි රජුට මෙසේ ප්‍රකාශ කළේය.
ඉදින් මිනිස්ලොව බමුණකුගේ ගෘහ දාසියක කුස උපන් බිරාණී නමින් දාසියක් වූවා යැයි ඔබ අසා ඇති නේද? ඕ ආගන්තුක සත්කාර දැන දුරසිට ආ පුතෙකුට මවක් සතුටින් සැලකුම් කරන්නා සේ ආගන්තුක සත්කාර කළාය. සිල්වත් වූ පරිත්‍යාග ගුණයෙන් යුතු ඕ තොමෝ මේ විමානයෙහි සතුටින් සිටින්නීය.
එහි **පඤ්චථූපා** යනු කුළුගෙවල් පසකින් යුක්ත වූ බවයි. **මාලාපිළන්‍ධාති** පළඳින ලද මල්දම් ආදියෙන් සර්වාභරණයෙන් යුක්ත වූ බවයි. **තත්‍ථච්ඡතීති** එම විමානයෙහි හිඳී යනුයි. **උච්චාවචං ඉද්ධිං විකුබ්බමානාති** නොයෙක් ආකාරයේ දේව ඍද්ධි දක්වනු ලබන්නී යනුයි. **දිස්වාති** එය දැක සිටියේය යනුයි. **විත්තිං මං වින්‍දති** සතුට විඳී යනුයි. විත්ති නම් තූර්ය භාණ්ඩයක් අයත් වූවෙකු මෙන් වීමි. සතුටින් අභිභූත වූයෙමි. **ආමායදාසීති** ගෘහ දාසියගේ කුසින් උපන් දාසියයි. **අහුබ්‍රාහ්මණස්සාති** යනුවෙන් දැක්වූයේ ඈ වනාහි කාශ්‍යප බුදුරජාණන් වහන්සේගේ සමයෙහි එක් බමුණෙකුගේ දාසියක් විය. **සාපත්ත කාලන්ති** ඒ බමුණා සලාක දාන අටක් මහ සඟනට පිරිනැමීමට පොරොන්දු විය. ඔහු ගෙදරට ගොස් හෙට පටන් එක් භික්‍ෂුවකට කහවනුවක් අගනා දාන අටක් පිළියෙල කරන්නැයි බැමිණියට කීවාය. භික්‍ෂූහු නම් ධූර්තයෝය. එබැවින් මට දන් පිළියෙල කළ නොහැකි යැයි කීවාය. ඔහුගේ දියණිය ද ප්‍රතික්‍ෂේප කළාය. ස්වාමීනි මට හැකියැයි එම දාසිය කීවාය. ඇය එසේ දන් පිළියෙල කර හැකියැයි පිළිගෙන එතැන් පටන් කොට මනාකොට කැඳ, බත්, කැවිලි ආදිය පිළියෙල කොට සලාකය ලැබ දන් පිළිගැනීමට භික්‍ෂුව පැමිණෙන විට, **පත්තකාලං අතිථිං විදිත්‍වා** යනු පළාවන් පැහැ ගොම පිරිබඩ ගන්වා (ගෙය පිරිසිදු කොට) මලින් සරසන ලද මනාකොට සැකසූ ආසනයක වඩා හිඳුවා, යසේ දුරුරට සිට පැමිණි පුතෙකුට මවක් සැලකුම් කරන්නාක් මෙන් හැම දිනකම (දානාදිය පිදීමෙන්) සැලකුවාය. සමහර විටෙක තමන් සතු දෙයක්ද පූජා කළාය. **සඤ්ඤමා සංවිභාගාති** යනු ඈ සිල් බැවින්ද ත්‍යාගවන්ත බැවින් ද යුක්ත වූවාය. එම සිල්වත් බව හා ත්‍යාගවන්ත බව නිසා දැන් මේ විමානයෙහි සැප විඳින්නීය. එසේම **සංයමාති** යනු ඉන්‍ද්‍රිය දමනයයි.
මෙසේ කියා මාතලී දෙව්පුත් රිය ඉදිරියට දක්කා සොණාදින්න දෙව් පුතුගේ රුවන් විමාන සත දැක්වීය. හෙතෙම (නිමිරජ) ඒවාද එම දෙව්පුතුගේ සැප සම්පත් ද දැක ඔහු විසින් කළ කුසල් කුමක්දැයි විමසීය. අන්‍ය වූ සම්පත් ගැන ද විමසීය.
මැවුණු දිළිසෙන විමාන සතක් බැබළෙති. එහි සව් බරණින් සැරසුණු මහත් සෘද්ධි ඇති දිව්‍ය පුත්‍රයෙක් හාත්පසින් දිව්‍ය ස්ත්‍රීන් පිරිවරා සිටී.
සාරථිය, මෙම (විමානය) දැක්මෙන් මට සතුට උපදී. මාතලී දේ සාරථිය ඔබගෙන් විචාරමි. දෙව්ලොව පැමිණි යමෙක් මේ විමානයෙහි සතුටු වේද මේ සත්ත්ව තෙම කෙබඳු පුණ්‍ය කර්මයක් කළේද?
එසේ (නිමිරජු) ඇසූ කල්හි පුණ්‍ය කර්මයන්ගේ විපාක දන්නා මාතලී දෙව්පුත් නොදන්නා නිමි රජුට මෙසේ ප්‍රකාශ කළේය.
මේ තෙමේ දානපතියෙක් වූ සොණදින්න ගෘහපතියාය. මේ තෙමේ භික්‍ෂූන් උදෙසා විහාර සතක් කරවීය.
හෙතෙම ඍජුභාවයෙහි (අචල ශ්‍රද්ධාවෙහි) පිහිටා අතිශය ප්‍රසන්න සිතින් එහි වෙසෙන භික්‍ෂූන්ට මනාකොට සකසා සිව්පසයෙන් (චීවර, පිණ්ඩපාත, සේනාසන, ගිලන්පස) උපස්ථාන කළේය.
තුදුස්වක, පසළොස්වක, අටවක යන දිනයන්හිද පාටිහාරිය පක්‍ෂයෙහි (මහාපවාරණයෙන් පසළොස් දිනක් ගතවනතුරු කාලය) අෂ්ටාංග සීලය සමාදන්විය.
සීලයෙන් සංවර විය. උපෝසථ සීලයද රැක්කේය. සංයමයෙන් (සීලයෙන්) සංවිභයෙන් (මනාව-දන් දීමෙන්) හෙතෙම මෙම විමානයෙහි දිව්‍ය සම්පත් විඳිමින් සතුටුව සිටී.
එහි **දද්දල්ලමානාති** යනු දිලිසීමයි. **ආභෙන්ති** යනු තරුණ පුරුෂයෙකු මෙන් බැබලීමයි. (වැජඹීමයි) **තත්‍ථාති** එම පිළිවෙළෙහි පිහිටියා වූ විමාන සතෙහි එක් දිව්‍ය පුත්‍රයෙකි. **සොණදින්නොති** මහරජ, මොහු පෙර කාශ්‍යප බුදුන් සමයෙහි කසී රාජ්‍යයෙහි එක් නියම් ගමෙක සොණදින්න නම් ගෘහපතියෙකු විය. හෙතෙම පැවිද්දන් උදෙසා විහාර කුටි සතක් කරවා ඒවායෙහි නේවාසික භික්‍ෂූන්ට සිව්පසයෙන් උපස්ථාන කළේය. පෙහෙවස් සමාදන් වීමද කළේය. නිතර සුරැකි සිල් ඇත්තේ විය. ඉඳුරන් දවන ලද්දේ විය. මෙසේ මිනිස්ලොව ඇද දැමීම කුසල් කළ හෙතෙම මරණින් පසු මෙම විමානයෙහි ඉපිද සතුට වන්නේය යනු අර්ථයි. මෙහි පාටිහාරය පක්ඛං යනු, මේ වනාහි පෙර පසු ගමන් වශයෙන් අෂ්ටාංග උපෝසථය සමාදන් වීමයි. අටවක දිනට පෙර දවස ද අටවක දිනට පසු දවස ද, තුදුස්වක, පසළොස්වකට පෙර දවස ද, ආදී වශයෙන් පොහෝ දවසට පෙර පසු දවස්වල සිල් සමාදන්වීම පිළිබඳව මෙය කියන ලදී.
මෙසේ සෝණදින්නගේ කුසල කර්ම විස්තර කොට දක්වා රථය පෙරට මෙහෙයවා පළිඟුමය විමානයක් දැක්වීය. එය උසින් පස්විසි යොදුනක සත්රුවන් ටැඹින් (ස්ථම්භ)යන්ගෙන් හෙබියේය. පියසි අග රහු දැල්වලින් සැදුණෝය. ඔසවන ලද රන්රිදීමය ධජවලින් යුතු සියගණන් කුළුගෙයින් (කූටාගාර) හෙබුනේ විය. අවට නන් විසිතුරු කුසුමින් සැදි ගෙවුයනය. එහි රමණීය පොකුණය. ගැයීමෙහි හා වැයීමෙන් උපන් හැකියාවන් ඇති අප්සරාවගෙන් සොබමන් විය. ඒ දුටු රජ එම අප්සරාවන්ගේ පෙර කළ කුසල් කිම්දැයි විමසීය. අන්‍ය විසිතුරු ගැනද විමසීය.
පළිඟුවලින් නිර්මාණය වූ මේ විමානය ස්ත්‍රීන් විසින් ගැවැසීගත් කුළුගෙවල් සමූහයෙන් හෙබියේය. නැටුම් ගී ගැයුම්වලින් හොබනේය. ආහාරපාන ආදියෙන් සපිරුණේය.
සාරථිය, මෙය දැක්මෙන් මට සතුට උපදී. මාතලී දේවසාරථිය, දෙව්ලොව මෙබඳු විමානයක ඉපිද යම් ස්ත්‍රියක් සතුටු වන්නේද එසේ සතුටුවීමට ඇය කිනම් පිනක් කළාදැයි ඇසීය.
නිමි රජු විසින් එසේ ඇසූ කල්හි පුණ්‍ය කර්මයන්ගේ විපාක දන්නා මාතලී දෙව් පුත් නොදන්නා නිමි රජුට මෙසේ ප්‍රකාශ කළේය.
මේ මිනිස්ලොව යම්කිසි ස්ත්‍රී කෙනෙක් සිත් උපාසිකාවෝ වූවාහුද? දීමෙහි ඇලුණු නිතර පහන්සිත් ඇති සත්‍යයෙහි පිහිටි පෙහෙවස් රැකීමෙහි අප්‍රමාද වූ මනාකොට දන් දුන් සිල් රැකි ඔවුහු මේ විමානයෙහි සතුටු වෙති.
එහි **ව්‍යම්භං** යනු විමානයයි. ප්‍රාසාද යැයි ද කියනු ලැබේ. **එළකාසුති** යනුවෙන් පළිගු බිත්තිවලින් යුතු බවයි. **කූටාගාර වරො චිතන්ති** උතුම් කුළු ගෙවලින් හෙබි යනුයි. **උභයන්ති** දෙපැත්ත යනුයි. **යාකාචීති** මෙය කිසියම් අනිමාර්ථය සඳහා කියන ලදි. ඔවුන් එම අප්සරාවන්) වනාහි කාශ්‍යප බුදුන් සමයෙහි බරණැස් නුවර උපාසිකාවෝ වූහ. එකට එක්ව මේ කී ආකාරයෙන් පින්කොට එම සැපතට පැමිණියාහුයැයි දතයුතු.
ඉක්බිති ඔහු (එම මාතලී දෙව්පුත්) රථය ඉදිරියට මෙහෙයවා එක් මැණික් විමානයක් දැක්වීය. එය සම බිමෙක පිහිටියේය. උඩට නැගුණු මැණික් පර්වතයක් මෙන් බබළමින් තිබුණේය. දිව්‍ය ගීතවාදිතාදියෙන් සතුටුවන බොහෝ දෙව්පුතුන්ගෙන් ගැවසුණේ විය. ඒ දැක රජතුමා ඒ දෙව්පුතුන් කළ කුසලාකුසල කර්ම ගැන විමසීය. මෙසේ ද ඇසීය.
වෙරළුමිණි බිත්තිවලින් මනාකොට නිමවන ලද සිත් කළු භූමියක පිහිටි මනාකොට (ඒ ඒ) කොටස් වශයෙන් බෙදූ මේ විමානය බබලයි.
මනාකොට වාදනය කරනු ලබන පණාබෙර මිහිඟු බෙර හා දිව්‍ය නෘත්‍ය ගීතයෙන් යුතු ඇසීමට මිහිරි සිත් අලවන දිව්‍යමය ගීත රාවයක් නිකුත් වේ.
මෙබඳු වූ සිත් ඇදගන්නා මනෝඥ වූ පෙනෙන ඇසෙන රූපයක් හෝ ශබ්දයක් වේනම් එබන්දක් මම කිසිකලෙක නොඇසුවෙමි. නොදිටිමි.
සාරථිය, මෙය දැකීමෙන් මට සතුට උපදී. මාතලී දේව සාරථිය, ඔබගෙන් අසන්නේ දෙව්ලොව උපන් යම් කෙනෙක් මේ විමානයන්හි සතුටු වෙද්ද, මිනිස් වූ මොව්හු කුමන නම් පුණ්‍යකර්ම කළාහුද?
එසේ ඇසූ කල්හි එම පුණ්‍යකර්මයගේ විපාක දන්නා මාතලී දෙව්පුත් නොදන්නා නිමිරජුට මෙසේ ප්‍රකාශ කළේය.
මේ මිනිස්ලොව කිසියම් සීලවන්ත උපාසකයෙක් (කෙලෙස් ගිනි නිවීමෙන්) සිසිල් වූ රහතන් වහන්සේ උදෙසා ආරාම ජල පහසුකම් (ළිංපොකුණු) පැන් පානය කිරීමේ පහසුකම් ද, (ගමනාගමනය සඳහා) ඒදඬුද සකස් කර දුන්නාහුද?
එසේම උජුපටිපන්න ගුණ ඇති රහතුන් විෂයෙහි චීවර, පිණ්ඩපාත, ගිලන්පස, සේනාසන, ප්‍රසන්න සිතින් පූජා කළාහුද,
තුදුස්වක, පසළොස්වක සිට අටවක දක්වාද (මහා පවාරණයෙහි සිට දින පසළොසක් ඉක්මවනතුරු වූ) ප්‍රාතිහාර්ය පක්‍ෂයෙහි ද අෂ්ටාංග සීලය සමාදන් වූයේද,
පෙහෙවස් රැක්කා වූද හැමකල්හි සීලයෙහි සංවර වූ ද සංයත වූ ද මනාකොට සකස් කර කටයුතු කළා වූ ද ඔව්හු මේ විමානයෙහි සතුටු වෙති.
එහි **වෙඵරියාසූති** වෛඪූර්ය මැණික් බිත්තිය යනුයි. **භූමි භාගෙගීති** රමණීය වූ ගෙවුයනින් යුක්ත බවයි. **ආළම්බරා මුතිංගාති** පනාබෙර, මිහිඟු බෙර වාදනය පවතී යනුයි. **නච්චගීතා** **සුවන්‍දිතාති** නොයෙක් ආකාර වූ නැටුම්, ගී ගැයුම් හා නන්විද තූරය භාණ්ඩ වාදනයෙන් යුක්ත වූ බවයි. **එවං ගතංති** මෙසේ මනරම් බවට පැමිණි යනුයි. **යෙකෙචීති** මේ කුසලකර්ම පිළිබඳ විග්‍රහය අනියමින් ගෙනහැර දැක්වීමයි. එනම් මේ දිව්‍යපුත්‍රයෝ කාශ්‍යප බුද්ධසාසනයෙහි බරණැස් නුවර වැසි උපාසකයෝය. එකට එක්ව පින්කොට මෙබඳු සම්පත් ලැබුවාහුයැයි දතයුතු. එහි **පටිපාදයුන්ති** යනු පැමිණියාහු යනුයි. (පිළිවෙතට පිළිපන්නාහු යනුයි) පිළිවෙතට පැමිණ රහතුන් විෂයෙහි සිව්පසය මනාකොට පිරිනැමුවාහුය යන අදහසද මෙහිදී ගැනේ. **පච්චයන්ති** යනු ගිලන්පසයි. **අදංසූති** මෙසේ නන් අයුරින් දන් දුන් බවයි.
මෙසේ ඔහු එම කුසලකර්ම විපාක ගෙනහැර දක්වා රිය ඉදිරියට පැදවීය. එසේ කොට වෙනත් පළිඟුමිණි විමානයක් දැක්වීය. එය නන් කුළුගෙවලින් හෙබියේය. නන් මලින් ගැවසුණු විසිතුරු රුක් පෙළින් ගහණ විය. එහි නොයෙක් විහඟ ගනාගේ කූජනයෙන් නාද නින්නාද විය. සුනිමල ජලයෙන් පිරි නදියෙන් වට විය. අප්සරා සමූහයෙන් පිරිවරන ලද ඒ එක් පින්වත් දෙවියෙකුගේ විමානය දැක රජතුමා ඔහු කළ පින් කුමක්දැයි අසමින් මෙසේ කීවේය.
පළිඟු මැණික්වලින් නිමවන ලද මනා වූ කුළු ගෙවලින් හෙබි රූපත් ළඳුන්ගෙන් පිරුණු මේ විමානය බබළයි.
මේ විමානය ආහාර පානයෙන් ද නෘත්‍ය ගීතයෙන් ද යුක්ත වූයේය. නොයෙක් මල්වලින් පිරි ගස්වලින් අවට ගහන වේ. හාත්පස විටින් ගංගාවක් ගලා යන්නේය.
සාරථිය, මේ විමානය දැකීමෙන් මට මහත් සතුටක් උපදී. මාතලී දේවසාරථිය, ඔබගෙන් අසන්නේ දෙව්ලොව උපන් යම්කෙනෙක් මේ විමානයෙහි සතුටු වෙද්ද මිනිස් වූ ඔව්හු කුමන නම් පුණ්‍යකර්මයක් කළාහුද?
එසේ ඇසූ කල්හි පුණ්‍යකර්මයන්ගේ විපාක දන්නා මාතලී දෙව්පුත් නොදන්නා නිමි රජුට මෙසේ ප්‍රකාශ කළේය.
මේ ගෘහපතියා කිම්බිලායෙහි දානපතියෙක් විය. ආරාම ද ළි පොකුණුද පැන්හල්ද (දුර්ග ස්ථානයන්ගෙන් එතරවීම සඳහා) ඒදඬු පාළම් ආදියද කරවා ඒවාද, සිවුරු පිරිකරද, පිණ්ඩපාත ආහාරයද ගිලන්පස හා සෙනසුන්ද කෙලෙස් ගිනි නිවීමෙන්) සිසිල් වූ සිත් ඇති සුපිළිපන් ප්‍රතිපදා ඇති, උජු පිළිවෙත් ඇති රහතුන් විෂයෙහි විපිළිසර සිතින් තොරව (පූව, මධ්‍යම, අවසාන) පිදීය.
එසේම තුදුස්වක, පසළොස්වක සිට අව අටවක දක්වා ද ප්‍රාතිහාර්ය පක්‍ෂයෙහි ද (මහා පවාරණයේ සිට දින පසළොසක් ඉක්ම යනතුරු) අෂ්ටාංග සීලය සමාදන්ව ආරක්‍ෂා කළේය.
මේ ලෙස හැමද මනාකොට පංචසීලයෙහි පිහිටා උපෝසථ සීලයද රකිමින් සංයමයෙන් යුතුව මනාලෙස සංවිධාන කොට දන් දුන්නේය. (ඒ පුණ්‍ය ඵලවිපාක වශයෙන්) මේ විමානයෙහි සතුටින් සිටින්නේ වේ.
එහි **නජ්ජොති** යනු වචනයෙහි විපර්යාස අදහස ගතයුතු වේ. එනම් එක් නදියක් එම විමානය හාත්පසින් වටකර ගලා බස්නේය යනුයි. **කිම්බිලායන්ති** මෙහි වනාහි මහරජ, කාශ්‍යප බුදුන්ගේ සමයෙහි කිම්බිලා නුවර එක් ගෘහපතියෙක් විසීය. හෙතෙම මේ ආරාම රෝපණාදි පින්කම් කොට මේ දිව්‍ය සම්පත් ලැබීය.
මෙසේ ඔහු විසින් කළ පින්කම් ගෙනහැර දක්වා රිය ඉදිරියට මෙහෙයවා වෙනත් පළිඟු විමානයක් දැක්වීය. එය පළමු විමානයට වෙනස්ය. එය නොයෙක් කුසුමින් සැදි බඳුන්ගත කළ මලින් (තරුඅට) සමන්විතය. එය දැක රජතුමා එම සම්පත් ඇති දෙව්පුතු කළ කුසලකර්ම කිමෙක්දැයි විමසීය. මෙසේද කීවේය;
පළිඟු මිණක් නිර්මාණය වූ මේ විමානය නොයෙක් විසිතුරු කුළුගෙවලින් හෙබුණේය. මනබඳන රූමත් ස්ත්‍රීන්ගෙන් සමන්විතය.
[missing trans] නොයෙක් මල් රුකින් යුත් (ඉවුරු ඇති) නදියක් සිසාරා ගලාබසී.
කිරිපලු යැ, ගිවුළුයැ, අඹයැ, දඹයැ, තිඹිරිය, දොඹයැ යන නිතිඵල ඇති රුක්වලින් ගහණය.
සාරථිය, මෙම විමානය දැකීමෙන් මට මහත් සතුටක් උපදී. මාතලී දේවසාරථිය, ඔබගෙන් අසන්නේ දෙව්ලොව උපන් යම්කෙනෙක් මේ විමානයෙහි සතුටින් වෙසෙත්ද, ඔහු ස්වර්ගයට පැමිණීමට කළේ කුමන කුසල කර්මයක්ද?
එසේ ඇසූ කල්හි පුණ්‍යකර්මයන්ගේ විපාක දන්නා මාතලී දෙව්පුත් නොදන්නා නිමිරජුට මෙසේ ප්‍රකාශ කළේය.
ඒ දෙව්පුත් මිථිලානුවර එක් ගෘහපතියෙක් විය. ආරාමද, ලිං පොකුණු ද, පැන්හල් ද ඒදඬු පාලම් ආදියද කරවා ඒවාද සිවුරු පිරිකරද පිණ්ඩපාත ආහාරයද ගිලන්පසද, සේනාසනද සිසිල් වූසිත් ඇති සුපිළිපන් පිළිවෙත් ඇති උජු ගුණයෙන් හෙබි රහතුන් විෂයෙහි විපිළිසර සිතින් තොරව පූජා කළේය.
එසේම තුදුස්වක, පසළොස්වක සිට අටවක දක්වාද ප්‍රාතිහාර්ය පක්‍ෂයෙහි ද (මහා පවාරණයේ සිට දින පසළොසක් ඉක්ම යනතුරු) අෂ්ටාංග සීලය සමාදන්ව ආරක්ෂා කෙළේය.
හැමදා මනාකොට (පංච) සීලයෙහි පිහිටා, උපෝසථ සීලය ද රකිමින්, සංයමයෙන් මනා සංවිධානයෙන් යුතුව දන් දුන්නේය. (එම පුණ්‍යඵලවල විපාක වශයෙන්) මේ විමානයෙහි සතුටින් සිටින්නේය.
එහි **මිථිලායන්ති** මියුළු නුවරයි. මහරජ, කාශ්‍යප බුදුන් දවස විදේහ රට මිථිලා නම් නුවර එක් දානපතියෙක් මෙබඳු පිංකම්කොට මේ සම්පතට පැමිණියේය.
මෙසේ ඔහු කළ කුසල කර්මයද ගෙනහැර දක්වා රථය පෙරට විහිදුවා පෙර මෙන් වූ වෙනත් අනෙක් වෙරළුමිණි විමනක් දැක්වීය. එහි වැසි දෙව්පුතුගේ කුසල කර්ම කුමක්දැයි විමසා මෙසේ ප්‍රකාශ කළේය.
වෙරළුමිණියෙන් නිමවන ලද ප්‍රමාණවත් කොටස් වශයෙන් බෙදන ලද භූමියෙන් යුත් මේ විමානය වෙසෙසින් බබලයි.
පනාබෙර, මිහිඟුබෙර මැනවින් වැයේ. නැගීම්, ගී කීම් හා කන්කලු මිහිරි ශබ්දයෝ නිකුත් කෙරෙති.
මම පෙර කිසිකලෙක මෙබඳු මිහිරි ශබ්ද අසා තිබුණු බවක් නොදනිමි. ශ්‍රැතියෙන් (කට වචනයෙන්ද) අසා නොතිබුණෙමි.
සාරථිය, මෙය දැකීමෙන් මට සතුට උපදී. මාතලී දේවසාරථිය ඔබගෙන් අසන්නේ, යම් කෙනෙක් දෙව්ලොවට පැමිණ (මෙසේ) සතුටු ඔහු මිනිස්ව සිට කවර පිනක් කෙළේදැයි මට පහදා දෙන්න.
එසේ ඇසූ කල්හි (ඔවුන් කළ) පුණ්‍ය කර්මයන්හි විපාක දන්නා මාතලී දෙව්පුත් නොදන්නා නිමි රජුට මෙසේ ප්‍රකාශ කෙළේය.
(මහරජ) මේ තැනැත්තා පෙර බරණැස ගෘහපතියෙකි. (එසේම) දානපතියෙක් ද විය. ආරාම ද ළිංපොකුණු ද පැන්හල් ද (දුර්ග ස්ථානයෙන් එතරවීම සඳහා) ඒදඬු පාලම් ආදියද (කෙලෙස් ගිනි නිවා) සිහිල් වූ රහතුන් උදෙසා සකසා පිළියෙළකොට දින.
චීවර පිණ්ඩපාත ගිලන්පස හා සෙනසුන් ද පහන් සිතින් උජු ගණයෙන් යුතු රහතුන්ට පූජා කරන ලදී.
එසේම තුදුස්වක, පසළොස්වක සිට අටවක දක්වා ද ප්‍රාතිහාර්ය පක්‍ෂයෙහි ද (මහා පවාරණයෙන් සිට වූ පසළොසක් ඉක්ම යනතුරු) අෂ්ටාංග සීලය සමාදන්ව ආරක්‍ෂා කළේය.
හැමදා මනාකොට (පංච) සීලයෙහි පිහිටා, උපෝසථ සීලය ද රකිමින්, සංයමයෙන් මනා සංවිධානයෙන් යුතුව දන් දුන්නේය. (එම පුණ්‍යඵලවල විපාක වශයෙන්) මේ විමානයෙහි සතුටින් සිටින්නේය.
ඉන් ඉදිරියට ද රථය මෙහෙයවා උදෑහිරු සමාන රන්විමනක් දක්වා එහි වෙසෙන දිව්‍යපුත්‍රයාගේ සම්පත් ලැබීමට හේතු ඇසූ කල්හි ගෙනහැර දැක්වීය.
මහත්ව, රන්වන් පැහැයෙන් යුතුව උදාවන හිරුසේ, මේ විමන රනින් නිමවුණේය.
සාරථිය, මෙය දැක්මෙන් මට සතුට උපදී. මාතලී දේව සාරථිය, ඔබගෙන් අසන්නේ, දෙව්ලොව උපන් යම් කෙනෙක් මේ විමානයෙහි සතුටු වන්නේ ද ඔහු මිනිස්ලොවදී කෙබඳු පිනක් කළාදැයි මට පහදා දෙන්න.
එසේ ඇසූ කල්හි කළ පුණ්‍යකර්මයන්හි විපාක දන්නා මාතලී දෙව්පුත් නොදන්නා නිමිරජුට මෙසේ ප්‍රකාශ කළේය.
මොහු සැවැත්නුවර දානපති ගැහැවියෙක් විය. අරම් ද ළිංපොකුණුද පැන්හල් ද ඒදඬු පාලම්ද (කෙලෙස් ගිනි නිවා) සිහිල් වූ රහතුන් උදෙසා මනාව පිළියෙල කොට පිදීය.
සිවුරු, අහර, ගිලන්පස, සෙනසුන් ද, පහන් සිතින් අවංක වූ රහතුන් වෙත පිදීය.
එසේම තුදුස්වක පසළොස්වක අටවක යන දිනයන්හිද පාටිහාරිය පක්‍ෂයෙහි ද (මහා පවාරණයෙන් පසළොස් දිනක් ගතවනතුරු අටසිල් සමාදන්ව රැකීය.
මෙසේ උපොසථ සීලය රකිමින් සංවර වූ හෙතෙම සංවිභාග කොට දන් දුන්නේය. ඒ හේතුවෙන් මෙම විමානයෙහි දිව්‍ය සම්පත් විඳිමින් සතුටු වෙති.
එහි **උදය මාදිච්චොති** උදාවෙන හිරු මෙන් යනුයි. **සාවත්තියතෙති** කසුප් බුදුසස්න පැවැති කල සැවැත් නුවරයි.
මෙසේ ඔහු විසින් එම විමාන අට පිළිබඳ විස්තර ගෙනහැර දක්වන විට සක්දෙව් රජ මාතලී කල් ඉක්මවීයැයි වෙනත් අතිවේගී (ඉඳුබල ඇති) දෙව්පුතෙකුද යැවීය. එවිට මාතලී දෙව්පුත් කල්යැවීම සුදුසු නොවේ යැයි එක් පැදවීමකින්ම බොහෝ විමානයක් දැක්වීය. රජතුමා ද එහි සම්පත් විඳින්නවුන්ගේ කුසල කර්ම විමසන්නේ මෙසේ කීය.
රුවනින් නිමැවුණු අහස්හි පිහිටි මේ බොහෝ විමානයෝ මේ කුළු අතර විදුලිය සමූහයක් මෙන් දිලිසෙමින් බබළති.
සාරථිය, මේ විමානයන් දැකීමෙන් මට මහත් සතුටක් උපදී. මාතලී දේවසාරථිය, ඔබගෙන් අසන්නේ දෙව්ලොව උපන් යම් සත්ත්වයෝ මේ විමානයන්හි සතුටු වෙද්ද, මිනිස්ලොව සිටින කල්හි කෙබඳු පුණ්‍ය කර්මයක් කොට මෙසේ සතුටු වන්නාහුද?
මෙසේ ඇසූ කල්හි පුණ්‍යකර්මයන්ගේ විපාක දන්නා මාතලී දෙව්පුත් නොදන්නා නිමිරජුට මෙසේ ප්‍රකාශ කළේය.
සැදැහැයෙහි පිහිටා සම්මා සම්බුදුන් ගේ අනුශාසන වූ ධර්ම මාර්ගය පිළිපැද සද්ධර්මය ඉතා හොඳින් අවබෝධ කළ (සෝවාන්වලය) මේ දිව්‍ය පුත්‍රයන්ගේ විමානයන් දකින්නෙහිය.
එහි **ව‍ෙහාසයා** **මෙති** යනු අහසයි. මේ අහසෙහිම පිහිටා ඇති බැවින් ආකාසයෙහි පිහිටි විමානයන් මේවා යැයි කියනු ලැබේ. **විජ්ජු වබ්භඝනන්තරෙති** ගණ වලාවන් අතර හැසිරෙන විදුලිය මෙනි යනුයි. **සුනිවිට්ඨාති** (අනුගමනය කළ) ධර්ම මාර්ගය කරණ කොටගෙන ධර්මයෙහි මනා වූ පිහිටීමට (නොහොත් සෝවාන් ඵලයට පැමිණියාහු යනුයි.) මෙය කියන ලද්දේ මොහු පෙර නිර්වාණගාමිනී වූ බුද්ධශාසනයෙහි පැවිදිව පිරිසිදු සිල් ඇතිව මහණදම් පුරන්නෝ සෝවාන්ඵලය සාක්‍ෂාත් කරගෙන රහත්භාවයට පැමිණීමට නොහැකිව එම අත්බවින් චුත වී මේ රන්විමන්හි උපන්නාහුය. **එතෙසං** මේ කාශ්‍යප බුද්ධශ්‍රාවකයන්ගේ **තානි ඨානාති** **යානි** **ත්‍වං රාජ පස්සති** මහරජ ඔබ ඒවා (දිව්‍ය විමානයන් දක්නා ලන්දේය යනුයි.)
මෙසේ අහසෙහි පිහිටි විමානයන් දක්වා සක්දෙව් සමීපයට යාමට උත්සාහවත් වූයේ මෙසේ කීය.
මහරජ, ඔබ විසින් පළමුකොට පව් කළවුන් වසන තැන් ද ඉන්පසු පින් කළවුන් වසන තැන් ද දකින ලදී. රජතුමනි, දැන් සක්දෙව් රජ සමීපයට යනු මැනවි. (මාතලී දෙව්පුත් කීය.)
එහි **ආවාසන්ති** මහරජ, ඔබ පළමුවෙන් නිරිය වැසියන් වසන තැන් දැකගන්නා ලදී. දැන් වනාහි මේ ආකාසයෙහි පිහිටි (දිව්‍ය) විමානයන් දකින්නෙහිය. ඒවා නිසා **අථො කල්‍යාණා කම්මානං ඨානානි විදිතානි තෙ** යි දැක්වූ පරිදි යහපත් කුසල කර්මයන් විපාක දෙන තැන්ද දක්නා ලදී. දැන් සක්දෙව් රජ සමීපයෙහි සම්පත් දැකබලා ගැනීමට උත්සුක වන්න යනුයි.
මෙසේ කියා රිය ඉදිරියට මෙහෙයවා මහමෙර පිරිවර කොට පිහිටි සත්කුළු පව් පෙන්වාලීය. ඒ දැක රජතුමා මාතලීගෙන් ඇසූ ආකාරය ගෙනහැර දක්වමින් බුදුහු මෙසේ වදාළ සේක.
දහසක් අසුන් විසින් අදිනු ලබන දෙව් රියෙහි ගමන් කරන නිමිරජ තෙමේ සීදන්ත සාගරය කෙළවර පිහිටි පර්වත දුටුයේය. මේවා කිනම් පර්වතදැයි මාතලීගෙන් විමසීය.
එහි **භයවාහන්ති** අසුන් විසින් ඇදගෙන යනු ලබන යනුයි. **දිබ්බංයානං අධිට්ඨිතොති** දිව්‍ය ස්ථානයෙහි සිට යනුයි. **අද්දාති** යනු දැකීමයි. **සීදන්තරෙති** සීදන්ත මහ සයුර අතරෙහි එම සයුරෙහි ජලය ඉතා සියුම්ය. මොණරපිලක් වැටුනත් දියමත රඳා සිටීම නොවේ. ජලයෙහි සියුම් බව නිසාය. එනිසා එය මහාසීදන්ත සයුර යැයි කියනු ලැබේ. ඒ අතර පර්වතයෝ පිහිටියෝය. **නග‍ෙති** යනු පර්වතයි. **ක‍ෙනාමාති** කිනම් නම්වලින් මේ පර්වතයෝ හැඳින්වෙත්ද යනුයි.
මෙසේ ඇසූ කල්හි මාතලී දෙව්පුත් කීහ;
සුදස්සනයැ, කරවීකයැ, යුගන්‍ධරයැ, නෙමින්දරයැ, විනතකයැ අස්සකණ්ණයැ යන මොවුහු රුක් ගොමුවලින් ගහණ වූ සප්තකූල පර්වතයෝය.
සීදන්ත සයුරෙහි පිළිවෙළින් උඩට නැගී ඇත්තා වූ, මහරජ ඔබ දකින මේ පර්වතයෝ සතරවරම් දෙව්මහ රජවරුන්ගේ වාසස්ථානයෝ වන්නාහුය.
එහි **සුදස්සනොති** මහරජ, මෙම පර්වතය හැම අතින් බැහැරට පෙනෙන ආකාරයෙන්ම සුදර්ශන පර්වතය නම් වේ. එයට පසුව ඇත්තේ (ඇතුළත) කරවීක නම් පර්වතයයි. එය සුදර්ශන පර්වතයට වඩා උස්වන්නේය. මේ දෙක අතර තමන් සීදන්ත සයුරෙහි කරවීක පර්වතයෙන් ඇතුළත ඊසධර නම් පර්වතයයි. එයින් කරවීක පර්වතය උස්වේ. මේ අතරද තවත් සීදන්ත නම් සයුරකි. ඊසධර පර්වතය ඇතුළත යුගන්‍ධර නම් පර්වතයි. එයින් ඊසධර පර්වතය උස්වේ. ඒ අතර තවත් සීදන්ත නම් සයුරකි. යුගන්‍ධර පර්වතය ඇතුළතින් නෙමින්‍ධර නම් පර්වතය පිහිටා ඇත. මෙයින් යුගන්‍ධර පර්වත උස් වේ. ඒ අතර තවත් සීදන්ත නම් සාගරයකි. ඉන් අනතුරුව ඇත්තේ විනතක නම් පර්වතයයි. එය නෙමින්ද පර්වතයට වඩා උස්වේ. ඒ අතරද තවත් සීදන්ත නම් සයුරකි. විනතක පර්වතයට අනතුරුව අස්සකණ නම් පර්වතය පිහිටා ඇත. එය විනතක පර්වතයට වඩා උන්වේ. ඒ අතර තවත් සීදන්ත නම් සයුරකි. **අනුපුබ්බ සමුග්ගතාති** එකම සීදන්ත සයුරෙහි සක්කුළු පව් අනුපිළිවෙළින් උඩට නැගී සෝපාන පෙළක් මෙන් පිහිටියේය. **යානීති** මෙහි යම් පර්වත සමූහයක් යනුයි. මහරජ, ඔබ මෙහි කිසියම් පර්වත සමූහයක් දක්නේද ඒවාට සතරවරම් දෙව් මහරජවරු අධිගෘහිත වන්නෝය.
මෙසේ චාතුර්මහා රාජික දෙව්ලෝ දක්වා රිය ඉදිරිය මෙහෙයවා තව්තිසා භවනයෙහි චිත්‍රකූට කොටු දොරෙහි (දෙපස) පිරිවර කොට නෙළා ඇති ඉන්දු දෙවියාගේ (ශක්‍රයාගේ) ප්‍රතිමාවන් දැක්වීය. ඒවා දුටු රජතුමා කුමන ප්‍රතිමාදැයි අසා මෙසේ කීය;
සිත්කළු නොයෙක් රූපවලින් යුත් විවිධ චිත්‍ර පැහැදිලිව පෙනේ. සිංහ, ව්‍යාඝ්‍රයන් අරක්ගත් ශක්‍රයාගේ රූපයට බඳු රූප පෙනේ.
සාරථිය, මෙය දැල්ලෙන් මට සතුට උපදී. මාතලී දේව සාරථිය, ඔබගෙන් අසන්නේ මේ දොරටු කිනම් යැයි කියත්ද? (මේ දොරටු හඳුන්වන්නේ කුමන නමින්ද)
එසේ ඇසූ කල්හි මාතලී දෙව්පුත් නිමිරජුට මෙසේ ප්‍රකාශ කළේය.
සක්දෙව් රජු ඇතුල්වන පිටවන චිත්‍රකූට නමින් හැඳින්වෙන සුදර්ශන පර්වතයේ දොරටුව එසේ පෙනෙන්නේ ය.
නොයෙක් සිත්කළු රත්නයන්ගෙන් විසිතුරු වූ නොයෙක් දේවරූප ඇති, සිංහ, ව්‍යාඝ්‍රයන්ගෙන් වනයක් මෙන් සක්දෙවිඳුට සමාන ප්‍රතිමාවන්ගෙන් ගැවසීගත් මෙම දොරටුවෙන් අතිපාරිශුද්ධ (රන් රුවන් ආදියෙන් ගැවසී ගත් භූමිය ඇති බැවින් දූවිලි ආදියෙන් තොර වූ නිසා) භූමියට දිව්‍ය රථයෙන් ගමන් කරනු මැනවි.
එහි **අනෙක රූපන්ති** නොයෙක් වර්ගයන්ය. **නානා චිත්‍රන්ති** නොයෙක් රුවනින් විසිතුරු වූ යනුයි. **පකාසතීති** කුමක් මෙයින් ප්‍රකාශ වන්නේ ද යනුයි. **ආකිණ්ණංති** වටකොට හාත්පසින් ගැවසී ගත් බවයි. **ව්‍යග්ඝෙනිභෙව සුරක්ඛිතන්ති** යම් සේ සිංහ ව්‍යාඝ්‍රයන්ගෙන් මහා වනයක් (රැකෙන්ද) යම්සේ වන්නේ ද? එසේම එම දෙව්ලොව ඉන්‍ද්‍රයාගෙන් මෙන් රැකුනේ වේ. ඒ නිසා මේ ඉන්ද්‍ර ප්‍රතිමා ආරක්‍ෂාව සඳහා තැබුණේ වේ. ඒකක නිපාතයෙහි කුලාවක ජාතකයෙහි කීවාක් මෙනි. **කිමභිඤ්ඤමාහූති** කෙබඳු නමකින් හඳුන්වන්නේද යනුයි. **පවෙසනන්ති** නික්ම යෑමට හා පිවිසීමට සෑදු (දොරටුව) යනුයි. **සුදස්සනස්සාති** යනු මහමෙරයි. (සුදස්සන පර්වතයයි) **දවාරං හෙතන්ති** මෙසේ මහමෙර මුදුනෙහි පිහිටි දස දහසක් යොදුන් (දිගු පුළුලැති) දෙව්නුවරෙහි දොරටුව ගැන කී සේයි. වාසල් දොරටුව (නගරයට ඇතුළුවන ප්‍රධාන දොරටුව) ගැන මෙයින් කියවේ යනු අදහසයි. **පවිසෙතෙනාති **මේ දොරින් දෙව්නුවරට පිවිසි බවයි. **අජරං භූමිකම්මාති** (දූවිලි ආදියෙන් තොර) රන් රිදී හා මැණික්මය වූ නොයෙක් කුසුමින් ගැවැසුණු දිව්‍ය භූමියට (දිව්‍ය නගරයට) දිව්‍ය යානයෙන් ඇතුල්වන්න යනුයි.
මෙසේ කියා මාතලී දෙව්පුත් රජතුමා දෙව්නුවරට පිවිසෙව්වේය. ඒ සඳහා කියන ලදී.
දහසක් අසුන් යෙදූ දිව්‍ය යානාවෙහි සිටිමින් ගමන් කළ) රජතුමා (සුධර්මා) නම් දිව්‍යසභාව දුටුවේය.
හෙතෙම දෙව්රියෙහි සිට ගමන් කරන්නේ සුධර්මා දිව්‍ය සභාව දැක මාතලී රියදුරුගෙන් මෙසේ ඇසීය. ඔහුද පැහැදිලි කර දුන්නේය.
සරත් කල්හි නිල් අහස යම්සේ පෙනේ ද එසේ, වෙරළුමිණියෙන් මේ විමානය නිමවන ලද්දේය.
මාතලී දේව සාරථිය මේ විමානය දැක මට මහත් සතුටක් උපදී. දේව සාරථිය, ඔබගෙන් අසන්නේ මේ විමානය කිනම් වන්නේ ද යනුයි.
එසේ ඇසූ කල්හි නිමිරජුට මෙසේ විස්තර කළේය.
සුධර්මා දිව්‍ය සභාව යැයි යමක් හැඳින්වීද වෛධූර්යයෙන් කරන ලද නොයෙක් රත්නයෙන් විසිතුරු වූ මනාව නිමවුණු මේ සභාව පෙනේ.
අටැස් වූ මැනවින් කැටයම් කරන ලද වෙරළුමිණි ස්ථම්භයන්ගෙන් යුතු යම් දේව සභාවක ඉන්දු (සක්දෙවි) ගේ ප්‍රමාණත්වයෙන් තව්තිසා වැසි සියලු දෙවියෝ (රැස්වෙත්ද?)
දෙවි මිනිසුන්ගේ යහපත සිතන්නාහු (දෙවියෝ) එක්රැස්ව සතුට පවතින්නා වූ තැනට පිවිසෙනු මැනවි.
එහි **ඉදන්ති** යනු නිපාතයකි. දේව සභාව දුටුවේය යන්න සඳහා යෙදුණි. **පස්ස‍ෙසාති** මෙය බලව යනුයි. වෙළුරියා රුචිරාති සිත් ඇදගන්නා වෛඪූර්ය මැණික්ය, **චිත්‍රාති** නානාවිධ වූ රත්නයන්ගෙන් කළ විසිතුරුකම්ය. **ධාරන්තීති** මේ සභාව අටැස් වූ මනාකොට නිමවන ලද ස්ථම්භයන්ගෙන් දරා සිටින බවයි. **ඉන්‍ද්‍රපුරෝහිතාති** ශක්‍ර දේවේන්‍ද්‍රයා පෙරටු කොටගෙන පිරිවරා ගත් දෙවියෝ දෙවි මිනිසුන්ට යහපත සිතන්නේ මෙහි කල් ගෙවති. **පටිසෙතානාති** මේ ආකාරයෙන් දෙවියෝ ඔවුනොවුන් සතුටු වන්නෝ ද එම දේව සභාවට සතුටින් පිවිසෙන්න යනුයි.
දෙවියෝ වනාහි ඔහුගේ (නිමිරජුගේ) පැමිණි ම බලාපොරොත්තුවෙන් සිටියාහුය. ඔහු එම දෙවිවරු) රජතුමා පැමිණියේ යැයි ඇසූ සැනින් දිව්‍යමය ගඳ සුවඳ මල්ගත් අත් ඇතිව චිත්‍රකූට කොටු දොර වෙත පෙරගමන් කොට මහසත් හට සුවඳමල් ආදියෙන් උපහාර දක්වා සුධර්මා දිව්‍ය සභාව වෙත කැඳවාගෙන ආවේය. රජතුමා රියෙන් බැස දේව සභාව වෙත පියනැගීය. එහිදී දෙවිවරු එතුමාට ආසන පැවැරීමෙන්ම පිළිගැනීම් කළාහුය. (තම තමන්ගේ ආසනය පිළිගන්නා ලෙස ඇරයුම් කළ බවයි.) සක්දෙවි ආසනය පැවැරීමෙන් හා කාම සම්පත් විඳීමට කළ ඇරයුමෙන් ද පිළිගැනීම කළේය. මේ බව දැක්වීම සඳහා ශාස්තෲන් වහන්සේ මෙසේ වදාළ සේක;
එහි සැපත් (නිමි) රජු දැක දෙවියෝ සතුටට පැමිණියාහුය. මහරජ, ඔබගේ පැමිණීම ඉතා යහපති. එය අපට ඉතා සමීපය. (දෙවියන්ට නිමි රජුගේ පැමිණීම ඉතා සුහද පැමිණීමක් වූ බවයි.) මහරජ, දැන් සක්දෙව් රජ සමීපයෙහි හුන මැනවි.
මියුලු නුවර වාසස්ථාන කොට ඇති වේදේහ රජු දැක සක්දෙව් රජු ද සතුටු විය. සක්දෙව් රජ කම් සැපතින් ද, අසුනෙන් ද නිමිරජහු පැවැරිය. (තම අසුන පිළිගෙන කැමැති දේ භුක්ති විඳින ලෙස කී බවයි.)
දෙවියන් වෙසෙන තැනට ඔබගේ පැමිණීම ඉතා යහපත් දෙයකැයි කීය. සියලු කම්සැපතින් අනූන දෙව්ලොව වසනු මැනවි. තව්තිසා වැසි දෙවියන්ට ඇති, මිනිසුන් ළඟ නැති කාම සම්පත් අනුභව කළ මැනවැයි කීය.
එහි **පටිනන්‍දංසුති** ප්‍රියමනාපව පිළිගත්තාහුය. තුටු පහටුව පිළිගත්තාහුය. **සබ්බ කාම සමිද්ධිසුති** සියලුම දිව්‍ය සම්පත්වලින් සමෘද්ධිමත් බවයි.
මෙසේ සක්දෙවිඳු විසින් සියලු කාමසම්පත් අනුභව කරන්නට ඇරැයුම් කළ කල්හි රජතුමා ඒවා පිළිකෙව් කරමින් මෙසේ කීහ;
ඉල්වාගත් යානය යම්සේ වන්නේ ද ඉල්ලාගත් ධනයද එසේමය. අනුන්ගේ දානප්‍රත්‍ය (අනුන්ගෙන් ඉල්ලාගත් දාන ද්‍රව්‍ය) ද එසේමය. ඉල්ලාගත් දානයෙහි ආකාරය එසේය.
අනුන්ගේ දාන ප්‍රත්‍යයෙන් ලද යමක් ඇද්ද එය මම නොකැමැත්තෙමි. මා කළ යම්කිසි පුණ්‍යකර්මයෝ ඇද්ද එය මාගේ ආවේණික ධනය වන්නේය.
ඒ මම මිනිස් ලොවට ගොස් බොහෝ කුසල් කරමි. දන්දීමෙන් ද, සමචර්යාවෙන් ද, සිල් රැකීමෙන් ද, ඉන්‍ද්‍රිය දමනයෙන් ද යම්කිසි දෙයක් කොට සුවපත් වේද, පසුතැවීමක් නැද්ද එබඳු බොහෝ කුසල්දහම් කරමි.
එහි **යං පරතොදාන පච්චයා** යම් දාන වස්තුවක් අන්‍යයන්ට අයත් වේද, එය අන් සතු දාන වස්තුවකි. එය ලබාගෙන (ඉල්වාගෙන) දීමෙන් යම් පිනක් සිදු වුවත් එය සිඟමනක් හා සමානය. ඒ නිසා මම එබන්දක් නොකැමැත්තෙමි යනුයි. **සයං කතානීති** යනු යම් පුණ්‍යකර්මයක් මා විසින්ම කරනු ලැබුවේද (මගේ ධනයෙන්ම කරනු ලැබුවේද) එය මට අන්‍යයන් කෙරෙහි අසාධාරණ වූවක් වන්නේය. (එයට අන්‍යයන් සම්බන්ධ නොවූ බැවින් මාගේ ආවේණික ධනයෙන් කළ පුණ්‍ය කර්මයක් වන්නේය.) **සමචරියාතීති** තිදොරින් සම වූ පැවැතුම් ඇති බවයි. **සඤ්ඤමෙනාති** සිල් රැකීමෙන් යනුයි. **දමෙනාති** ඉන්‍ද්‍රිය දමනයෙන් යනුයි.
මෙසේ මහසත් දෙවියන්ට මිහිරි හඬින් ධර්මදේශනා කළහ. ධර්මය දේශනා කරන්නේ මිනිස්ලොව දින ගණනින් සත්දිනක් ඉක්මවීය. මෙසේ ධර්මදේශනා කොට දෙවියන් සතුටුකොට දෙවියන් මැද සිටම මාතලී දිව්‍ය පුත්‍රයාගේ ගුණ මෙසේ කීය.
යමෙක් පින් කළ සත්ත්වයින් වෙසෙන තැන් ද පව්කළ සත්ත්වයින් වෙසෙන තැන් ද මට පෙන්වී ද ඒ මේ මාතලී දෙව් රියදුරු මට මහත් උපකාර ඇත්තෙක් විය.
එහි **යොමෙ කල්‍යාණ කම්මානං පාපානි පටිදස්සයිති** මේ තැනැත්තේ පුණ්‍යකර්ම කළ දෙවියන් වෙසෙන තැන්ද පාපකර්ම කළ නෙරයික (අපාගත) සතුන් වසන තැන්ද පෙන්වීය යනු අර්ථයි.
ඉක්බිති නිමි රජතුමා සක්දෙවිඳු අමතා මහරජ, මම මිනිස් ලොව යාමට කැමැත්තෙමියි කීවේය.
එසේනම් මාතලිය, නිමි රජතුමා මිනිස්ලොව වෙත ගෙන යන්නැයි සක්දෙවිඳු කීහ. ඔහු යහපතැයි පිළිගෙන රථය ළඟට ගෙනාවේය. රජතුමා දෙවියන් සමග සතුටු සාමීචියෙහි යෙදී, දෙවියන් (නවතින්නැයි) වලක්වාලමින් සිටියදී රථයට නැංගේය. මාතලී දෙව්පුත් රිය පදවන්නේ පෙරදිගින් මිථිලා නුවරට සපැමිණියේය. මහජනයා දිව්‍ය රථය දැක අපගේ රජතුමා පැමිණෙන්නේයැයි එය ප්‍රමුදිත වූහ. මාතලී දෙව්පුත් (රථයෙන්) මිථිලා නුවර පැදකුණු කොට එම සීමැදුරු කවුළුව වෙතම (රජතුමා පිටත්ව ගිය) මහසත් බස්වා මහරජ, මම යන්නෙමැ’යි කියා තමන් වසන තැනටම ගියේය. මහජනයා රජතුමා වටකරගෙන දේවයිනි, දෙලොව කුමන ආකාරයදැයි පිළිවිසූහ. රජතුමා දෙවියන්ගේද සක්දෙවිඳුගේ ද පින්බලෙන් ලද සම්පත් වර්ණනා කොට ඔබලා දානාදි පින්කම් කරන්න. එසේ කොට දෙව්ලොව උපදින්න යැයි දහම් දෙසීය.
හෙතෙම (නිමි රජතුමා) පසුකලෙක කපුවා විසින් පැසුණු කෙස් හටගෙන ඇතැයි කී කල්හි පැසුණු කෙස්ගස ගෙන පසෙක තබා කපුවාට (කරණවෑමියාට) ගම්වරක් තෑගිකොට දී පැවිදිවනු කැමැතිව පුතුට රාජ්‍යය පවරාලීය. මෙසේ පැවිදිවීමට කරුණු කිම්දැයි පුතු විසින් ඇසූ කල්හි (මුලින් දැක්වූ),
[missing pali]
‘**උත්තමංගරූහාමය්හං’** යන ගාථාව කියා, පෙර රජදරුවන් මෙන් පැවිදි වී (එනුවර) අඹ වනයෙහි ම වැස සතර බ්‍රහ්ම විහරණයන් මෙත්තා, කරුණා, මුදිතා, උපේක්ෂා) වඩා බඹලොව උපන්නේය. ඔහුගේ පැවිදිවීම ගැන සඳහන් කරමින් ශාස්තෲන් වහන්සේ මෙසේ වදාළ සේක;
වේදේහ රටට අධිපතිව මියුලුනුවර වැසි නිමි රජතුමා මෙසේ කියා (උත්තමංගරූහාමය්හං යනාදි ගාථාව) බොහෝ දන් දී සීල සංයමයට පැමිණියේය.)
එහි **ඉදංවත්‍වාති** යනු ‘උත්තමංගරුහාමය්හං (=මාගේ හිසෙහි නරකෙසක් පහළවිය යනාදී ගාථාව) කියා යනුයි. **පුථුයඤ්ඤං යජිත්‍වානාති** මහදන් පවත්වා යනුයි. **සඤ්ඤමං අජ්ඣුපාගමිතී **සීලසංයමයට පැමිණි බවයි.
මොහුගේ පුතා (නිමි රජුගේ) කළාරජනක නම් වේ. හෙතෙම වංස පරම්පරාව කඩාබිඳ දමා පැවිදි නොවීය.
ශාස්තෲන් වහන්සේ මේ ධර්මදේශනාව ගෙනහැර දක්වා මහණෙනි, දැන් පමණක් නොව පෙරද තථාගතයන් වහන්සේ මහබිනික්මන් කළේයැයි වදාරා මේ නිමි ජාතකය නිමවා වදාළ සේක. එදා සක්දෙවිනම් අනුරුද්ධ මහතෙරහුය. මාතලී දෙව්පුත් ආනන්ද ස්ථවිරයෝය. අසූහාරදාහක් වූ පිරිස බුදු පිරිසයි. නිමිරජු වූයේ මම ම වේදැයි තමන්වහන්සේ දක්වා වදාළ සේක.
