විනය පිටකය
පරිවාර අටුවාව
සොළසමහාවාරො
වෙසෙසින් පිරිසිදු රහතුන් පිරිවරකොට ඇති ශීලස්කන්‍ධාදි ධර්‍ම ස්කන්‍ධ ශරීර කොට සිටි භගවතුන් වහන්සේගේ විනයපර්‍ය්‍යාප්ති ශාසනයෙහි ඛන්‍ධකයන්ට අනතුරුව පරිවාරයයි,
යම් විනයක් සඞ්ග්‍රහවට නගන ලද්දේ ද, ඒ විනය පිළිබඳ පෙර ආ නය හැරපියා දැන් අනුකතාර්‍ත්‍ථ වර්‍ණනාව කරන්නෙමි.
ඒ විනයෙහි - “**යන්තෙන භගවතා -පෙ- පඤ්ඤත්තං**” යනාදි නයින් පැවැති පෘච්ඡාවෙහි වනාහි මේ සඞ්ක්‍ෂෙපාර්‍ත්‍ථයයි. ඒ භාග්‍යවතුන් වහන්සේ ශාසනයාගේ චිරස්ථිතිය පිණිස ධර්‍මසෙනාපතිහු විසින් සද්ධර්‍ම ගෞරව බහුමාන වේගයෙන් මොනවට නැගුනු දොහොත හිසෙහි පිහිටුවා අයදනාලද සේක් ප්‍රයොජන දශයක් නිසා විනය ප්‍රඥප්තිය පණවා වදාළ සේක. ඒ ඒ ශික්‍ෂාපදය පිළිබඳ ප්‍රඥප්ති කාලය දන්නා වූ ඒ ඒ ශික්‍ෂාපදය පැණවීම පිළිබඳ දශවිධ ප්‍රයොජනය දක්නා වූ ඒ භාග්‍යවතුන් වහන්සේ විසින්, තවද පූර්‍වෙනිවෙශ ඥානාදියෙන් දන්නාවූ දිවැසින් දක්නා වූ ත්‍රිවිද්‍යාවෙන් හෝ ෂඩ් අභිඥාවෙන් දන්නා වූ හැමතැන නොපැකිල පවත්නා සමතැසින් දක්නාවූ සර්‍වධර්‍මයන් දැනීමෙහි සමර්‍ත්‍ථ වූ ප්‍රඥාවෙන් දන්නාවූ සියලු සත්ත්‍වයන්ගේ චක්‍ෂුර් විෂය ඉක්ම පවත්නාවූ බිත්ති ආදියෙන් පිටත පවත්නාවූද රූපයන් ඉතා පිරිසිදුවූ ප්‍රසාද චක්‍ෂුසින් දක්නාවූ ආත්මහිතසාධක වූ සමාධිපද ස්ථාන වූ ප්‍රතිවෙද ප්‍රඥාවෙන් දන්නාවූ පරහිතසාධකවූ කරුණාපද ස්ථාන වූ දෙශනා ප්‍රඥාවෙන් දක්නා වූ අර්‍හත් වූ සම්මා සම්බුදුරජාණන් වහන්සේ විසින් යම් ප්‍රථම පාරාජිකයක් පණවන ලදද ඒ ප්‍රථම පාරාජිකය **“කත්‍ථ පඤ්ඤත්තං, කං ආරබ්හ පඤ්ඤත්තං කිස්මිං වත්‍ථුස්මිං පඤ්ඤත්තං? අත්‍ථි තත්‍ථ පඤ්ඤත්ති -පෙ- කෙනාභතං**” යන
විචාරීම් විසඳීම්හි **“යන්තෙන භගවතා ජානතා පස්සතා අරහතා සම්මාසම්බුද්ධෙන පඨමං පාරාජිකං**” යන මෙය හුදෙක් විචාරීමෙන් ආවාවූ ආදිපදයාගේ ප්‍රත්‍යුද්ධාරමාත්‍රයෙක්මය. **“කත්‍ථ පඤ්ඤත්තන්ති, වෙසාලියං පඤ්ඤත්තං, කං ආරබ්හාති, සුදින්නං කලන්‍දපුත්තං ආරබ්හ**” යන මේ ආදීවූ නයින් වනාහි නැවැතද මේ පෘච්ඡා විසර්‍ජනයෙහි එක් එක් පදය විචාරාම විසඳන ලදී. “**එකා පඤ්ඤත්ති**” “යො පන භික්‍ඛු මෙථුනං ධම්මං පතිසෙවෙය්‍ය, පාරාජිකො හොති අසංවාසො” යන මෝතොමෝ එක් ප්‍රඥප්තියක් නම. “**දෙව අනුප්පඤ්ඤත්තියො**” “අන්තමසො තිරච්ඡානගතායපි”යිද, “සික්‍ඛං අපච්චක්‍ඛාය”යිද, මක්කටී වජ්ජිපුත්තක වස්තූන්ගේ වසයෙන් වදාරණ ලද මේ දෙදෙන අනුප්‍රඥප්ති නම. මෙපමණකින් “**අත්‍ථි තත්‍ථ පඤ්ඤත්ති අනුප්පඤ්ඤත්ති අනුප්පන්නපඤ්ඤත්ති”** යන මේ පෘච්ඡාව පිළිබඳ දෙකොටස විසඳන ලද්දාහු වෙත්. තෙවන කොටස විසඳන්නට “**අනුප්පන්නපඤ්ඤත්ති තස්මිං නත්‍ථි**”යි කියන ලදී. මේ අනුත්පන්න ප්‍රඥප්තිය නම් දොෂය නොඋපන්කල්හි පණවන ලදී. ඕතොමෝ අෂ්ටගරුධර්‍මයන්ගේ වශයෙන් මෙහෙණන්ටම ආවාය. අන්තැනෙක්හි නැත්තීය. එහෙයින් අනුත්පන්නප්‍රඥප්තිය එහි නැතැයි කියනලදී. **“සබ්බත්‍ථපඤ්ඤත්ති**” මද්ධ්‍යම දෙශයෙහිද ප්‍රත්‍යන්තජනපදයන්හිද යන හැමතැන්හි පැණවීමය. මෙය විනයධරයා පස්වැනිකොට ඇති ගණයා විසින් කටයුතු උපසම්පදාය. සිවුපටලයෙන් වැඩිවහන් දැරීමය. දිනපතා නෑමය. සම් ඇතිරියයි කියනලද අකැප සම්පරිහරණයද යන මේ ශික්‍ෂාපද සතර මද්ධ්‍යමදෙශයෙහිම පැවැත්විය යුතුය’යි පැණවීමය. මේ මද්ධ්‍යදෙශයෙහිම මේ ශික්‍ෂාපද සතරින් ඇවැත් වේ. ප්‍රත්‍යන්ත ජනපදයන්හි ඇවැත් නොවේ. සෙසු සියල්ලම සබ්බත්‍ථ පඤ්ඤත්ති නම.
“සාධාරණපඤ්ඤත්ති” මහණුන්ට හා මෙහෙණන්හටද සාධාරණ ප්‍රඥප්තියය. පිරිසිදු මහණුන්ට පමණක්ම හෝ පිරිසිදු මෙහෙණන්හට හෝ පණවන ලද ශික්‍ෂාපදය **අසාධාරණ ප්‍රඥප්ති** නම්වේ. මේ වනාහි මහණහු අරබයා උපන් වස්තුවෙහි “යා පන ඡන්‍දසො මෙථුනං ධම්මං පතිසෙවෙය්‍ය අන්තමසො තිරච්ඡානගතෙනපි පාරාජිකා හොති අසංවාසා”යි මෙහෙණන්හටද පණවන ලද්දේය. විනීත කථා මාත්‍රයක්ම ඒ මෙහෙණන්හට ඇත්තේය. ශික්‍ෂාපදය නැත්තේය. සාධාරණපඤ්ඤත්ති’යි එහෙයින් කියන ලදී. “**උභතො පඤ්ඤත්ති**” යෙහිද මේනයම වේ. මෙහි අක්‍ෂරමාත්‍රයම වෙනස් වේ. මහණුන්ට මෙහෙණන්හට සාධාරණ බැවින් සාධාරණ පඤ්ඤත්ති නම. මහණ මෙහෙණ දෙපසටම පණවන ලද බැවින් උභතොපඤ්ඤත්තියි. අර්‍ත්‍ථයෙහි භෙදයක් නැත්තේය.
“**නිදානොගධං**” “යස්ස සියා ආපත්ති සො ආවීකරෙය්‍ය” යන මෙහි සියලු ආපත්තීන්ට අනුප්‍රවිෂ්ට වූ බැවින් නිදානයෙහි ඇතුළත් වේ. නිදානයෙහි අනුප්‍රවිෂ්ටය යන අර්‍ත්‍ථයි. “**දුතියෙන උද්දෙසෙන**” නිදානයට ඇතුළත් වූයේද, නිදානපර්‍ය්‍යාපන්නද වූයේ “තත්‍රිමෙ පාරාජිකා ධම්මා” යනාදීවූ දෙවනවූම උද්දෙසයෙන් උදෙසීම පැමිණේ. “**චතුන්නං විපත්තීනං**” ශීලවිපත්ති ආදීන් අතුරහි ප්‍රථම ආපත්ති ස්කන්‍ධය **ශීලවිපත්ති** නම. සෙසු පස **ආචාරවිපත්ති** නම. මිත්‍ථ්‍යාදෘෂ්ටියද අන්ත්‍රාහික දෘෂ්ටියද **දිට්ඨිවිපත්ති** නම. ආජීවය හෙතුකොට පැණවූ ෂට්ශික්‍ෂාපද **ආජිවවිපත්ති** නම මෙසේවේ. චතුර්විධ විපත්තීන් අතුරෙහි මේ පාරාජිකය **ශීලවිපත්ති** නම්වේ.
**“එකෙන සමුට්ඨානෙන**” දෙඅඟක් ඇති එක් සමුට්ඨානයකින් මෙහි සිත අඞ්ගය වේ. කයින්වනාහි ඇවතට පැමිණේ. “කායතො ච චිත්තතො ච සමුට්ඨාති” එහෙයින් කියන ලදී. ද්විධශමථයෙන් ‘පැමිණියෙහි’යි හමුවෙහි විචාරණු ලබන්නේ එසේය. පැමිණියෙමි’යි පිළිදන්වයි. එපමණකින්ම භණ්ඩන කලහ විග්‍රහයෝ සන්සිඳුනාහු වෙත්. ඒ පුද්ගලයා බැහැරකොට උපොසථය හෝ පවාරණය හැක්කේද වේ. මෙසේ සම්මුඛාවිනයෙන්ද පටිඤ්ඤාත කරණයෙන්ද යන ද්විධ ශමථයෙන් සන්සිඳෙන්නේය. ඒ හේතුවෙන් කිසි උපද්‍රවයක් නොවේ. ප්‍රඥප්ති වර්‍ගයෙහි වනාහි යමක් කවර ශමථයකින් සන්සිදේදැ’යි කියන ලද්දේ ද ඒ ශමථයට බස්වා අනාපත්ති කරන්නට නොහැකිය යන මේ අර්‍ත්‍ථය සඳහා කියන ලදී.
“**පඤ්ඤත්ති විනයො”** “යො පන භික්‍ඛු” යනාදිනයින් වදාළ මාතෘකා තොමෝ ප්‍රඥප්තිවිනය යන අර්‍ත්‍ථයි. **විභත්ති** යනු පදභාජනය කියනු ලැබේ. විභත්ති යන මෙය විභඞ්ගයටද නමෙකි. “අසංවරො” යනු ශික්‍ෂාපද මැඩලීමය. “**යෙසං වත්තති**” යම් කෙනකුන්හට විනය පිටකය හා අර්‍ත්‍ථකථාව සියල්ල ප්‍රගුණද යන අර්‍ත්‍ථයි. “කෙ ධාරෙන්ති” කවරහු මේ ප්‍රථම පාරාජිකය පෙළවිසින් හා අරුත් විසින් දරත්ද, සියලු විනයපිටකය නොදන්නහු විසින් මේ ශික්‍ෂාපදයාගේ අර්‍ත්‍ථය දැනගන්නට නොහැක්කේය. **“කෙනාභතං”** මේ ප්‍රථම පාරාජිකය පෙළ විසින් අරුත් විසින් අද කල් දක්වා කවරක්හු විසින් ගෙනන ලද්දේ ද, **“පරම්පරාභතං**” පරපුරෙන් ගෙණෙන ලද්දේය.
දැන් යම් පරපුරකින් ගෙණෙන ලදද, එය දක්වන්නට “උපාලි දාසකොච” මේ ආදිනයින් පුරාණ මහාස්ථවිරයන් වහන්සේලා විසින් ගාථා තබන ලදී. එහි යමක් කියයුතුනම් එය නිදාන වර්‍ණනාවෙහිම කියනලදී. මේ නයින් දෙවන පාරාජිකා ආදීන්ගේ විචාරීම් විසදීම්හිද විනිශ්චය දතයුතුය.
මෙයින් පසු “**මෙථුනං ධම්මං පතිසෙවන්නො කති ආපත්තියො ආපජ්ජති”** යනාදි ප්‍රභෙද ඇත්තේ කතාපත්තිවාරයය. **“මෙථුනං ධම්මං පතිසෙවන්තස්ස ආපත්තියො චතුන්නං විපත්තීනං කති විපත්තියො භජන්ති”** යනාදි ප්‍රභෙද ඇත්තේ විපත්තිවාරයය. **“මෙථුනං ධම්මං පතිසෙවන්තස්ස ආපත්තියො සත්තන්නං ආපත්තික්‍ඛන්‍ධානං කතීහි ආපත්තික්‍ඛන්‍ධෙහි සඞ්ගානීතා”** යනාදි ප්‍රභෙද ඇත්තේ සඞ්ග්‍රහ වාරයය. **“මෙථුනං ධම්මං පතිසෙවන්තස්ස ආපත්තියො ඡන්නං ආපත්තිසමුට්ඨානානං කතීහි සමුට්ඨානෙහි සමුට්ඨභන්ති**” යනාදි ප්‍රභෙද ඇත්තේ සමුට්ඨාන වාරයය. **“මෙථුනං ධම්මං පතිසෙවන්තස්ස ආපත්තියො චතුන්නං අධිකරණානං කතමං අධිකරණං**” යනාදි ප්‍රභෙද ඇත්තේ අධිකරණ වාරයය. **“මෙථුනං ධම්මං පතිසෙවන්තස්ස ආපත්තියො සත්තන්නං සමථානං කතීහි සමථෙහි සම්මන්ති**” යනාදි ප්‍රභෙද ඇත්තේ සමථ වාරයය. එයට අනතුරුව සමුච්චය වාරයයි මේ සප්ත වාරයෝ ප්‍රකට අර්‍ත්‍ථ ඇත්තාහුමය.
එයින් පසු “**මෙථුනං ධම්මං පතිසෙවනප්පච්චයා පාරාජිකං කත්‍ථ පඤ්ඤත්තං**” යනාදි නයින් නැවත ප්‍රත්‍යය වශයෙන් එක් ප්‍රඥප්තිවාරයෙක ඔහුගේ වසයෙන් ප්‍රථමසදෘශවූම කතාපත්තිවාරාදීවූ සප්තවාරයෝයි මෙසේ අන්‍යවූද වාර අටක් කියනලදී. ඔවුහුද ප්‍රකට අර්‍ත්‍ථ ඇත්තාහුමය. මෙසේ පළමු අටය, මේ අටයයි මහාවිභඞ්ගයෙහි සොළොස් වාර කෙනෙක් දක්වන ලදහ. එයින් පසු ඒනයින්ම භික්‍ෂුණී විභඞ්ගයෙහිද සොළොස් වාර කෙනෙක් ආහයි මෙසේ උභතොවිභඞ්ගයෙහි මේ දෙතිස් වාරයෝ පාළිනයින්ම දතයුත්තාහ. මෙහි පෙර විනිශ්චය නොකළ කිසිවක් නම් නැත්තේය.
සමුට්ඨානසීසවණ්ණනා
එයට අනතුරුවූ සමුට්ඨානකථාවෙහි “**අනත්තා ඉති නිච්ඡයා**” නිර්‍වාණයද ප්‍රඥප්තියද අනාත්මයයි නිශ්චය කරණ ලදය. “**සභාගධම්මානං**” අනිත්‍යාකාරාදියෙන් ප්‍රත්‍යයයෙන් කරණලද සභාගධර්‍මයන්ගේ. **“නාමමත්තං න නායති”** නාමමාත්‍රයෙකුදු සර්‍වඥ නැමැති සූර්‍ය්‍යයා නොනැගි කල්හි නොපැනේ. “**දුක්‍ඛහානිං**” දුක් නසන. “**ඛන්‍ධකා යාච මාතිකා**” යම් ඛන්‍දයක්ද යම් මාතෘකාවක්ද යන අර්‍ත්‍ථයි. මෙම පාඨය හෝ වේ. **“සමුට්ඨාන නියතො කතං**” සමුට්ඨානය නියත වසයෙන් කරණලදී. “නියතකතං” යනු නියතසමුට්ඨානය යන අර්‍ත්‍ථයි. මෙයින් භූතාරොචන වොරිවුට්ඨාපන අනනුඤ්ඤාත යන ශික්‍ෂාපදත්‍රය පිළිබඳ සඞ්ග්‍රහය දතයුත්තේය. මේ ශික්‍ෂාපදතුන නියත සමුට්ඨානයහ. අන්‍ය ශික්‍ෂාපද සමග සංකරවිරහිත සමුට්ඨානයහ.
**“සම්භෙදනිදානඤ්චඤ්ඤං**” අන්‍යවූද, සමුට්ඨානයන්ගේ සංකරයද නිදානයද එහි සම්භෙද වචනයෙන් සමුට්ඨාන සංකරයාගේ ගැණීම දතයුතුය. එම ශික්‍ෂාපද තුන හැර සෙසු ශික්‍ෂාපද සඞ්කරසමුට්ඨානයහ. නිදානවචනයෙන් ශික්‍ෂාපදයන්ගේ ප්‍රඥප්තිදෙශසඞ්ඛ්‍යාත නිදානය දතයුතුය. **“සුත්තෙ දිස්සන්ති උපරි**” ශික්‍ෂාපදයන්ගේ සමුට්ඨානනියමය සම්භෙදය නිදානය යන මේ තුන සූත්‍රයෙහිම දක්නා ලැබෙත්. පැනෙත් යන අර්‍ත්‍ථයි. එහි “එකෙන සමුට්ඨානෙන සමුට්ඨාති කායතොච චින්තතො ච” යනාදි තන්හි පළමුකො ප්‍රථමනයින්ම සමුට්ඨානයෙන් නියමයද සම්භෙදයද දක්නා ලැබෙත්. අන්‍යය වනාහි නිදානනම්.
යි මෙසේ මතුවෙහි දක්නා ලැබේ. පසුභාගයෙහි ආ සූත්‍රයෙහි දක්නා ලැබේය’යි දතයුතුය.
**“විභඞ්ගෙ ද්විසු**” යන ගාථාවෙහි මේ අර්‍ත්‍ථය වේ. යම් ශික්‍ෂාපදයක් විභඞ්ග දෙක්හි පණවන ලද්දේ ද, ඒ ශික්‍ෂාපදය පොහෝදිනයෙහි මහණහුද මෙහෙණෝද උදෙසත්. උභතො විභඞ්ගයට ඇතුළත් ඒ ශික්‍ෂාපදයෙහි තතු ලෙසින් දතයුතු සමුට්ඨානය කියන්නෙමි. මාගේ ඒ කීම අසනු මැනැව.
“**සඤ්චරිත්තානුභාසනඤ්ච”** සඤ්චරිත්තසමුට්ඨානයද සමනුභාසන සමුට්ඨානයද, “**අතිරෙකඤ්ච චීවරං**” අතිරෙකචීවර සමුට්ඨානය, කඨිනසමුට්ඨානය යන අර්‍ත්‍ථයි. **“ලොමානි පදසො ධම්මො**” එළකලොම සමුට්ඨානයද, පදසොධම්ම සමුට්ඨානයද “**භූතං සංවිධානෙන**” භූතාරොචන සමුට්ඨානයද සංවිධාන කොටට අද්ධානපටිපජ්ජනසමුට්ඨානයද, **“ථෙය්‍යදෙසනාචොරිඤ්ච**” ථෙය්‍යසත්‍ථසමුට්ඨානයද නොගිලන්වූ ඡත්තපාණිහට දහම් දෙසීමද චොරිවුට්ඨානයද “**අනනුඤ්ඤාතාය තෙරස**” මවුපිය සැමි යන මොවුන් විසින්. අනනුඤ්ඤාතසමුට්ඨානය සමග මේ තෙළෙසක් සමුට්ඨානයෝ වෙත්. “**සදිසා ඉධ දිස්සරෙ**” මෙහි උභතො විභඞ්ගයෙහි මේ තෙළෙස් සමුට්ඨානයන් අතුරෙහි එකක් එකක්හි අන්‍යවූද සමාන සමුට්ඨානයෝ දක්නා ලැබෙත්.
දැන් ඒ සමුට්ඨානයන් දක්වනු පිණිස “**මෙථුනං සුක්කසංසග්ගො**” යනාදිය වදාරණ ලදී. එහි “**මෙථුනං**” යන මේ වනාහි ප්‍රථම පාරාජික නම් එක් සමුට්ඨාන ශීර්‍ෂයෙකි. සෙස්සෝ ඒ හා සදෘශයෝය. “**සුක්කසංසග්ගො**” සුක්කවිසට්ඨිය ද කායසංසග්ගයද යන මේ ශික්‍ෂාපද දෙක. **“අනියතා පඨමිකා**” ප්‍රථම අනියත ශික්‍ෂාපදය “**පුබ්බූපපරිපාචිතා**” “ජාතං පුබ්බූපගතං භික්‍ඛුං” යන ශික්‍ෂාපදයද භික්‍ඛුණිපරිපාවිත පිණ්ඩපාත ශික්‍ෂාපදයද **“රහො භික්ඛුණියා සහ**” මෙහෙණක සමග රහස්හි නිෂද්‍ය ශික්‍ෂාපදයද
“**සහොජන රහො ද්වෙ ච” **මෙවුන්දම් රාගයෙන් රත්වූ අඹු සැමියන් දෙදෙනකු ඇති කුලයෙහි අනුප්‍රවිෂ්ටව නිෂද්‍ය ශික්‍ෂාපදයද රහො නිෂද්‍යශික්‍ෂාපද දෙකද “**අඞ්ගුලි උදකෙ හසං**” අඞ්ගුලිපතොද ශික්‍ෂාපදයද උදකෙ හස්සධම්ම ශික්‍ෂාපදයද, “**පහාරෙ උග්ගිරෙ දෙව**” පහරදාන ශික්‍ෂාපදයද තලසත්තික - උග්ගිරණ ශික්‍ෂාපද දෙකද “**තෙ පඤ්ඤාසාච සෙඛියා**” ක්‍ෂුද්‍රක වර්‍ණනාවසානයෙහි වදාරණ ලද පරිමණ්ඩල නිවාසනාදීවූ ශෛක්‍ෂ්‍ය ශික්‍ෂාපද තෙපණසෙක්ද,
“**අධක්‍ඛං ගාමා වස්සුතා**” මෙහෙණන්ගේ අධක්‍ඛක ශික්‍ෂාපදයද, ගාමාන්තර ශික්‍ෂාපදයද රාගයෙන් ඇවිසුනු මෙහෙණක් තොමෝ රාගයෙන් ඇවිසුණු පුරුෂයක්හුගේ අතින් ඛාද්‍යග්‍රහණ ශික්‍ෂාපදයද, “**තලමට්ඨඤ්ච සුද්ධිකා**” තලඝාතක ශික්‍ෂාපදයද, ජතුමට්ඨ ශික්‍ෂාපදයද, උදකශුද්ධිකාදි යන ශික්‍ෂාපදයද, “**වස්සං වුත්‍ථා ච ඔවාදං**” **“වස්සං වුත්‍ථා ඡප්පඤ්චයොජනාති**” යන ශික්‍ෂාපදයද, ඔවාදාය අගමන ශික්‍ෂාපදයද
“**ඉමෙ සික්‍ඛා**” මේ ශික්‍ෂාවෝය. ලිඞ්ගවිපර්‍ය්‍යාසය කරණලදී. **“කායමානසිකා කතා**” කායචිත්තසමුට්ඨානයෝයයි කරණ ලදහ. මේ සත්සැත්තෑ ශික්‍ෂාපද ප්‍රථම පාරාජිකය සේ කායචිත්තයෙන් උපදින බැවින් කායචිත්තසමුට්ඨානැයි දතයුතුය.
“**අදින්නං**” මේ වනාහි අදින්නාදානයයි හෝ ද්විතීය පාරාජිකයයි හෝ එක් සමුට්ඨාන ශිර්‍ෂයෙකි. සෙස්සෝ එය හා සමානයෝය. එහි “**විග්ගහුත්තරීං**” මනුෂ්‍යවිග්‍රහ - උත්තරිමනුෂ්‍යධර්‍ම ශික්‍ෂාපදයෝය. “**දුට්ඨුල්ලං අත්තකාමිතං**” දුට්ඨුල්ලවාචා අත්තකාම පාරිචරිය ශික්‍ෂාපදයෝය. “**අමූලා අඤ්ඤභාගියා**” දුට්ඨදොස ශික්‍ෂාපද දෙකය. “**අනියතා දුතියිකා**” ද්විතීය අනියත ශික්‍ෂාපදය.
“**අච්ඡින්‍දන පරිණාමනෙ**” “සාමං චීවරං දත්‍වා අච්ඡින්‍දන ශික්‍ෂාපදයද. සඞ්ඝිකලාභය තමන්ට පරිණාමන ශික්‍ෂාපදයද. **“මුසා ඔමස පෙසුණා**” මුසාවාද ශික්‍ෂාපදයද ඔමසවාද ශික්‍ෂාපදයද භික්‍ඛුපෙසුඤ්ඤ ශික්‍ෂාපදයද. **“දුට්ඨුල්ලා පඨවිං ඛණෙ**” දුට්ඨුල්ලාපත්ති ආරොචන ශික්‍ෂාපදයද, පඨවිඛණන ශික්‍ෂාපදයද. “භූතං අඤ්ඤච උජ්ඣපෙ” භූතගාම - අඤ්ඤවාදක උජ්ඣාපනක ශික්‍ෂාපදද.
**“නික්කඩ්ඪනං සිඤ්චනඤ්ච**” වෙහෙරින් නික්කඩ්ඪන ශික්‍ෂාපදයද, දියෙන් තෘණාදිසිඤ්චන ශික්‍ෂාපදයද. “**ආමිසහෙතු භුත්තාවිං**” ආමිස හෙතුවෙන් මෙහෙණන්ට අවවාද කරති, යන ශික්‍ෂාපදයද, වලඳා අවසන් කළ මහණකු අනතිරික්ත ඛාදනීයාදියෙන් පවාරණශික්‍ෂාපදයද. “**එහි අනාදරියංහිංසා”** “එහාවුසොගාමං වා” යන ශික්‍ෂාපදයද, අනාදරිය ශික්‍ෂාපදයද, භිංසාපනක ශික්‍ෂාපදයද “**අපනිද්ධෙ ච ජිවිතං**” පාත්‍රාදිය සඟවා තැබීමෙහි ශික්‍ෂාපදයද, දැන දැන සතකු දිවියෙන් තොර කිරීමෙහි ශික්‍ෂාපදයද,
“**ජානං සප්පාණකං කම්මං**” දැන දැන සප්පාණක උදක ශික්‍ෂාපදයද, පුන කම්මාය උක්කොටන ශික්‍ෂාපදයද, “**ඌනසංවාසනාසනා**” ඌනවීසතිවස්ස ශික්‍ෂාපදයද, උක්‍ඛිත්තකයා සමග සංවාස ශික්‍ෂාපදයද, නාසිතකසාමණෙර සම්භොග ශික්‍ෂාපදයද, “**සහධම්මිකං විලෙඛා”** කරුණු සහිතව වුච්චමාන ශික්‍ෂාපදයද “විලෙඛාය සංවත්තති”යි ආගත ශික්‍ෂාපදයද “**මොහො අමූලකෙන**” මොහනකෙ පාචිත්තිය ශික්‍ෂාපදයද අමූලකෙන සඞ්ඝාදිසෙසෙන අනුද්ධංසන ශික්‍ෂාපදයද
“**කුක්කුච්ච ධම්මිකං චීවරං දත්‍වා**” කුක්කුච්ච උප්පාදන ශික්‍ෂාපදයද, ධම්මිකානං කම්මානං ඡන්‍දං දත්‍වා ඛී” යන ශික්‍ෂාපදයද, “චීවරං දත්‍වා ඛී” යන ශික්‍ෂාපදයද, “**පරිණාමෙය්‍ය පුග්ගලෙ**” සඞ්ඝික ලාභය පුද්ගලයක්හට පරිණාමන ශික්‍ෂාපදයද, **“කිං තෙ අකාලං අච්ඡින්‍දෙ**” “කිං තෙ අය්‍යෙ එසො පුග්ගලො කරිස්සති”යි ආගත ශික්‍ෂාපදයද, අකාල චීවරය කාලචීවරයයි ඉටා භාජාපන ශික්‍ෂාපදයද, මෙහෙණක සමග සිවුර පරිවර්‍තනයකොට අච්ඡින්‍දන ශික්‍ෂාපදයද, **“දුග්ගහිත නිරයෙන ච**” දුග්ගහිතෙන දූපධාරිතෙන පරං උජ්ඣාපන ශික්‍ෂාපදයද, නිරයෙන් හෝ බ්‍රහ්මචර්‍ය්‍යයෙන් හෝ අභිසපන ශික්‍ෂාපදයද,
**“ගණං විභඞ්ගං දුබ්බලං**” “ගණස්ස චීවරලාභං අන්තරායං කරෙය්‍ය” යන ශික්‍ෂාපදයද, “ධම්මිකං චීවරලාභං පටිබාහෙය්‍ය” යන ශික්‍ෂාපදයද, “දුබ්බලචීවරං පච්වාසාය චීවරකාලසමයං අතික්කමෙය්‍ය” යන ශික්‍ෂාපදයදැයි කියූ ශික්‍ෂාපදයෝද, “**කඨිනාඵාසුපස්සයං**” “ධම්මිකං කඨිනුද්ධාරං පටිබාහෙය්‍ය”යිද, “භික්‍ඛුණියා සඤ්චිච්ච අඵාසුකරෙය්‍ය”යිද, “භික්‍ඛුණියා උපස්සයං දත්‍වා කුපිතා අනන්තමනා නික්කඩ්ඪෙය්‍ය”යිදැයි කියනලද ශික්‍ෂා පදයෝද, “**අක්කොසචණ්ඩි මච්ඡරී**” “භික්‍ඛුං අක්කොසෙය්‍ය වා පරිභාසෙය්‍ය වා”යිද, “චණ්ඩීකතා ගණ පරිභාසෙය්‍ය”යිද “කුලමච්ඡරිනී අස්ස”යිදැයි කියන ලද ශික්‍ෂාපදයෝද “**ගබ්භිනිඤ්ච පායන්තියා**” “ගබ්භිනිං වුට්ඨාපෙය්‍ය, පායන්තිං වුට්ඨාපෙය්‍ය” යන ශික්‍ෂාපදයෝද,
“**ද්වෙ වස්ස සික්‍ඛා සඞ්ඝෙන**” “ද්වෙ වස්සාති ඡසු ධම්මෙසු අසික්‍ඛිතසික්‍ඛං සික්‍ඛ මානං වුට්ඨාපෙය්‍ය, සික්‍ඛිතසික්‍ඛං සික්‍ඛමානං සඞ්ඝෙන අසම්මතං වුට්ඨාපෙය්‍ය” යන ශික්‍ෂාපදයෝද “**තයො චෙව ගිහීගතා” **ඌන ද්වා දසවස්සං ගිහීගතං, පරිපුණ්ණද්වාදසවස්සං ගිහීගතං,” “දෙව වස්සානි ඡසුධම්මෙසු අසික්‍ඛිත සික්‍ඛං ද්වෙ වස්සානි සික්‍ඛිතසික්‍ඛං සඞ්ඝෙන අසම්මතං”යි වදාළ ශික්‍ෂාපදයෝද, **“කුමාරීභූතා නිස්සො”** ඌනවිසති වස්සං කුමාරීභූතං” යනාදිනයින් වදාළ තුන් ශික්‍ෂාපදයෝද, “**ඌනද්වාදසම්මතා**” “ඌනද්වාදසවස්සා වුට්ඨාපෙය්‍ය, පරිපුණ්ණද්වාදසවස්සා සඞ්ඝෙන අසම්මතා වුට්ඨාපෙය්‍ය”යි වදාළ ද්විධ ශික්‍ෂාපදයෝද,
“**අලන්තාව සොකාවස්සං**” “අලන්තාව තෙ අය්‍යෙ වුට්ඨාපිතෙන”යිද “චණ්ඩිං සොකාවස්සං සික්‍ඛාමානං වුට්ඨාපෙය්‍ය”යි දැයි වදාළ ද්විධ ශික්‍ෂාපදයෝද **“ඡන්‍දා අනුවස්සා ච දෙව”** පාරිවාසික ඡන්‍දාදානෙන සික්‍ඛාමානං වුට්ඨාපෙය්‍ය, අනුවස්සං වුට්ඨාපෙය්‍ය, එක වස්සං දෙව වුට්ඨපෙය්‍ය”යි වදාළ ත්‍රිවිධ ශික්‍ෂාපදයෝද, **“සමුට්ඨානා තිකා කතා**” ත්‍රික සමුට්ඨානහයි කරණ ලදහ.
මෙකියූ සත්තෑ ශික්‍ෂාපදයෝ ද්විතීය පාරාජිකය සේ කායචිත්තයෙන් හෝ වාචාචිත්තයෙන් හෝ කායවාචාචිත්තයෙන් හෝ සමුට්ඨානය වන බැවින් ත්‍රිකසමුට්ඨාන වෙති.
**“සංචරිකුටිවිහාරො**” සඤ්චරිත්ත ශික්‍ෂාපදය ද සඤ්ඤාචිකාය කුටිකරණ ශික්‍ෂාපදයද මහල්ලක විහාරකරණ ශික්‍ෂාපදයද “**ධොපනඤ්ච පටිග්ගහො**” නොනෑමෙහෙණක ලවා පුරාණවර ධොවාපන ශික්‍ෂාපදයද චීවර ප්‍රතිග්‍රහණ ශික්‍ෂාපදයද “**විඤ්ඤත්තුත්තරි අභිභට්ඨුං**” නොනෑගැහැවියකු චීවර විඥාපන ශික්‍ෂාපදයද තතුත්තම චීවරසාදි යන ශික්‍ෂාපදයද “**උභින්නං දූතකෙන වා”** “චීවරචෙතාපන්නං උපක්‍ඛටං හොති”යි ආ ද්විධශික්‍ෂාපදයෝද දූතයකු ලවා සිවුරුමිල පහිතශික්‍ෂාපදයද
**“කොසිකා සුද්ධ ද්වෙ භාගා ඡබ්බස්සානි නිසීදනං**” “**කොසියමිස්සකං සන්‍ථතං**” යනාදීවූ පඤ්චවිධ ශික්‍ෂාපදයෝද **“රිඤ්චන්නි රූපිකා චෙව**” විභඞ්ගයෙහි “රිඤ්චන්ති උද්දෙසං”යි ආ එළකලොම ධොවාපන ශික්‍ෂාපදයද රූපිය පටිග්ගහණ ශික්‍ෂාපදයද **“උහො නානප්පකාරකා**” රූපියසංවොහාර - කායවික්කය ශික්‍ෂාපද දෙකද
“**ඌනබන්‍ධනවස්සිකා**” ඌන පඤ්චබන්‍ධනපත්ත ශික්‍ෂාපදයද වස්සිකසාටික ශික්‍ෂාපදයද “**සුත්තං විකප්පනෙන**” හූ විණවා චීවර වායාපන ශික්‍ෂාපදයද රෙදි වියන්නන් කරා එළඹ චීවරයෙහි විකප්පාපජ්ජන ශික්‍ෂාපදයද **“ද්වාරදානසිබ්බනී ච**” ‘යාව ද්වාරකොසා අග්ගලට්ඨපනාය ‘අඤ්ඤාතිකාය භික්‍ඛුණියා චීවරං දදෙය්‍ය, චීවරං සිබ්බෙය්‍ය”යි වදාළ ශික්‍ෂාපද තුනද “**පූවපච්චයජොතිච**” පූයෙන් හෝ බැදි පිටියෙන් හෝ එළවා පවාරණ ශික්‍ෂාපදයද චතුමාසප්පච්චය පවාරණ - ජොතිසමාදහන ශික්‍ෂාපදයෝද,
“**රතනං සූචි මඤ්චො ච තුලං නිසීදන කණ්ඩුව වස්සිකාච සුගතෙන” **රතන ශික්‍ෂාපදයද සුචීඝර ශික්‍ෂාපදාදීවූ සප්ත ශික්‍ෂාපදයෝද, “**විඤ්ඤත්ති අඤ්ඤං චෙතාපනා ච ද්වෙ සඞ්ඝිකා මහාජනී ද්වෙ පුග්ගලා ලහුකා ගරූ”** “යාපන භික්‍ඛුණී අඤ්ඤං විඤ්ඤාපෙත්‍වා අඤ්ඤං විඤ්ඤාපෙය්‍ය” යනාදීවූ නව ශික්‍ෂාපදයෝද “**ද්වෙ විඝාසා ඝාටිකා ච”** “උච්චාරං වා පස්සාවං වා සඞ්කාරං වා විඝාසං වා තිරොකුඩ්ඩෙ වා තිරොපාකාරෙ වා ඡඩ්ඩෙය්‍ය වා ඡඩ්ඩාපෙය්‍ය වා”යි මෙසේ වදාළ ශික්‍ෂාපද දෙකද උදකසාටික ශික්‍ෂාපදයද “සමණචීවරෙන” “සමණචීවරං දදෙය්‍ය” යනු මේ එක් ශික්‍ෂාපදය සඳහා කියනලදී.
**“භෙදානුවත්ත දුබ්බච දූසදුට්ඨුල්ලදිට්ඨි ච**” සඞ්ඝභෙදානුවත්තක දුබ්බච කුලදූසක දුට්ඨුල්ලපටිච්ඡාදන දිට්ඨිඅප්පටිනිස්සජ්ජන ශික්‍ෂාපදයෝද “**ඡන්‍දඋජ්ජග්ඝිකා ද්වෙ**” ඡන්‍දය නොදී ගමන ශික්‍ෂාපදයද මහ හඬින් සිනාසෙමින් ඇතුළු ගමෙහි ගමන නිසීදන ශික්‍ෂාපද දෙකද “**දෙව ච සද්දා**” “අප්පසද්දො අන්තරඝරෙ ගමිස්සාමි, නිසීදිස්සාමි” යන ශික්‍ෂාපද දෙකද **“න ඛ්‍යාහර”** “න සකබලෙන මුඛෙන ව්‍යාහරිස්සාමි” යන ශික්‍ෂාපදයද
“**ඡමා නීචාසනෙ ඨානං පච්ඡතො උප්පථෙන ච**” බිම හිඳ පහත් අසුනෙක හිඳ සිටියහු විසින් හුන්නහුට, පස්සෙහි යන්නහු විසින් ඉදිරියෙහි යන්නහුට, නොමගින් යන්නහු විසින් මගින් යන්නහුට ධර්‍මදෙශනා ශික්‍ෂාපදයෝද, **“වජ්ජානුවත්තිගහණා**” වජ්ජපටිච්ඡාදන - උක්‍ඛිත්තානුවත්තන - හත්‍ථග්ගහණාදී සඞ්ඛ්‍යාතවූ තුන් පරිජීහුද, “**ඔසාරෙ පච්චාවික්‍ඛණ**” “අනපලොකෙත්‍වා කාරකසඞ්ඝං අනඤ්ඤාය ගණස්ස ඡන්‍දං ඔසාරෙය්‍යා”යිද, “බුද්ධං පච්චක්‍ඛාමි”යිද වදාළ ශික්‍ෂාපද දෙකද
“**කිස්මිං සංසට්ඨා දෙව වධි**” කිස්මිචිද්වෙ අධිකරණෙ පච්චාකතා”යිද, “භික්‍ඛුණියො පනෙව සංසට්ඨා විහරන්ති”යි ද, “යා පන භික්‍ඛුණී එවං වදෙය්‍ය සංසට්ඨාව අය්‍යෙ තුම්හෙ විහරථ”යි ද “අත්තානං වධිත්‍වා වධිත්‍වාරොදෙය්‍ය”යිද වදාළ ශික්‍ෂාපදයෝද “**විසිබ්බෙ දුක්‍ඛිතාය ච”** භික්‍ඛුනියා චීවරං විසිබ්බෙත්‍වා වා විසිබ්බාපෙත්‍වා වා”යිද “දුක්‍ඛිතං සහජීවනී”යිද වදාළ ශික්‍ෂාපද දෙකද **“පුන සංසට්ඨා න වූපසමෙ**” “සංසට්ඨා විහරෙය්‍ය ගහපතිනා වා ගහපතිපුත්තෙන වා”යි මෙසේ නැවැත වදාළ සංසට්ඨ ශික්‍ෂාපදයද “එහය්‍යෙ ඉමං අධිකරණං වූපසමෙහීති වුච්චමානා සාධුති පටිස්සුණිත්‍වා පච්ඡා අනන්තරායිකිනී නෙව වූපසමෙය්‍ය”යි වදාළ ශික්‍ෂාපදයද “**ආරාමඤ්ච පවාරණා**” “ජානං සභික්‍ඛුකං ආරාමං අනාපුච්ඡා පවිසෙය්‍ය”යිද, “උභතො සඞ්ඝෙ තීහි ඨානෙහි න පවාරෙය්‍ය”යිද වදාළ ශික්‍ෂාපද දෙකද
“**අන්‍වද්ධමාසං සහජීවී දෙව**” අන්‍වද්ධමාසං භික්‍ඛුණියා භික්‍ඛුසඞ්ඝතො ද්වෙ ධම්මා පච්චාසිංසිතබ්බා”යි වදාළ ශික්‍ෂාපදයද “සහජීවිනං වුට්ඨාපෙත්‍වා ද්වෙ වස්සානි නෙව අනුගණෙය්‍ය, සහජීවිනිං වුට්ඨාපෙත්‍වා නෙව වූපකාසෙය්‍ය” වදාළ ශික්‍ෂාපද දෙකද **“චීවරං අනුබන්‍ධනා”** “සචෙ මෙ ත්‍වං අය්‍යෙ චීවරං දස්සසි, එවාහන්තං වුට්ඨාපෙස්සාමි”යිද වදාළ ශික්‍ෂාපද දෙකද යන සත්තිස් ශික්‍ෂාපදයෝ සමනුභාසනය සේ කායවාවාචිත්තයෙන් උපදිත්. එකසමුටට්ඨානයහ.
**“උබ්භතං කඨිනං තීණි**” “නිට්ඨිතචීවරස්මිං භික්‍ඛුනා උබ්භතස්මිං කඨිනෙ”යි ආදියෙහි වදාළ ශික්‍ෂාපද තුනද **“පඨමං පත්තං භෙසජ්ජං**” “දසාහපරමං අතිරෙකපත්තො”යි වදාළ ප්‍රථම පාත්‍ර ශික්‍ෂාපදයද “පටිසායනීයානි භෙසජ්ජානි”යි වදාළ ශික්‍ෂාපදයද “**අච්චෙකඤ්චාපි සාසඞ්කං**” අච්චෙක චීවර ශික්‍ෂාපදයද එයට අනතුරුවූම සාසඞ්ක ශික්‍ෂාපදයද “**පක්කමන්තෙන වා දුවෙ”** “තං පක්කමන්නො නෙව උද්ධරෙය්‍ය”යි භූතගාම වර්‍ගයෙහි වදාළ ශික්‍ෂාපද දෙකද
“**උපස්සයං පරම්පරං**” “භික්‍ඛුණී උපස්සයං ගනත්‍වා භික්‍ඛුණියො ඔවදෙය්‍ය”යිද “පරම්පරභොජනෙ පාචිත්තියං”යිද වදාළ ශික්‍ෂාපද දෙකද “**අනතිරිත්තං නිමන්තණං**” “අනතිරිත්තං ඛාදනීයං වා භොජනීයංවා”යිද “නිමන්තිතො සහත්තො සමානා”යිද වදාළ ශික්‍ෂාපද දෙකද “**විකප්පං රඤ්ඤො විකාලෙ”** “සාමං චීවරං විකප්පෙත්‍වා”යිද “**රඤ්ඤො ඛත්තියස්ස**”යිද “විකාලෙ ගාමං පවිසෙය්‍ය”යි වදාළ ශික්‍ෂාපද තුනද. “**වොසාසාරඤ්ඤකෙන ච**” “වොසාසමානරූපා ඨිතා”යිද, “තථාරූපෙසු ආරඤ්ඤකෙසු සෙනාසනෙසු පුබ්බෙ අප්පටිසංවිදිතං”යිද, වදාළ ශික්‍ෂාපද දෙකද.
[missing trans] **“ද්වෙ ආවසථෙන ච”** “ආවසථචීවරං අනිස්සජිත්‍වා පරිභුඤ්ජෙය්‍ය, ආවසථං අනිස්සජිත්‍වා චාරිකං පක්කමෙය්‍ය”යි මෙසේ ආවසථය සමග වදාළ ශික්‍ෂාපදයෝද
**“ද්වෙ පසාඛෙ ආසනෙ චෙව**” “පසාඛෙ ජාතං ගණ්ඩං වා”යිද, “භික්‍ඛුස්ස පුරතො අනාපුච්ඡා ආසනෙ නිසීදෙය්‍ය”යිද වදාළ ශික්‍ෂාපද දෙකද යන එකුන්තිස් ශික්‍ෂාපදයෝ කඨින ශික්‍ෂාව හා දෙකද යන එකුන්තිස් ශික්‍ෂාපදයෝ කඨින ශික්‍ෂාව හා සමානයහ. ද්විසමුට්ඨානයහ.
**“එළකලොමා ද්වෙ සෙය්‍ය”** එළකලාම ශික්‍ෂාපදයද සහසෙය්‍ය ශික්‍ෂාපද දෙකද. “**ආහච්ම පිණ්ඩභොජනං**” ආහච්චපාදක ශික්‍ෂාපදයද, ආවසථපිණ්ඩභොජන ශික්‍ෂාපදයද. “**ගණවිකාල සන්නිධි**” ගණභොජන - විකාලභොජන - සන්නිධිකාරක ශික්‍ෂාපද තුනද. **“දන්තපොනෙනචෙලකා**”, දන්නපොන ශික්‍ෂාපදයද, අචෙලක ශික්‍ෂාපදයද **“උය්‍යුත්තං සෙනං උය්‍යොධි**” “උය්‍යුත්තං සෙනං දස්සනාය ගච්ඡෙය්‍ය, සෙනාය වසෙය්‍ය, උය්‍යොධිකංවා -පෙ- අණීකදස්සනං වා ගච්ඡෙය්‍ය”යි වදාළ ශික්‍ෂාපදතුනද. “**සුරා ඔරෙන නහායනා”** සුරාපාන ශික්‍ෂාපදයද. අඩමසකින් පිට නහාන ශික්‍ෂාපදයද. **“දුබ්බණ්ණා ද්වෙ දෙසතිකා**” “තිණ්ණං දුබ්බණ්ණකරණානං”යි වදාළ ශික්‍ෂාපදයද කියා ඉතිරි වූ පාටිදෙසනීය දෙකද. “**ලසුණු පතිට්ඨෙ නච්චනා”** ලසුණ ශික්‍ෂාපදයද. “භික්‍ඛුස්ස භුඤ්ජන්තස්ස පානීයෙන වා විධූපනෙනවා උපතිට්ඨෙය්‍ය”යි වදාළ ශික්‍ෂාපදයද. “නච්චං වා ගීත වාදිතං වා දස්සනාය ගච්ඡෙය්‍ය”යි වදාළ ශික්‍ෂාපදයද මෙයින් පසු පෙළ වරදවා ලියයි. අර්‍ත්‍ථය යම්සේ වේද, එසේ වර්‍ණනා කරන්නෙමු. එසේ මෙහි පිළිවෙළ දතයුත්තේය.
**“නහානං අත්‍ථරණං සෙය්‍යා**” “නග්ගා නහායෙය්‍ය, එකත්‍ථරණපාපුරණා තුවට්ටෙය්‍යුං, එකමඤ්චෙ තුවට්ටෙය්‍යුං”යි වදාළ ශික්‍ෂාපද තුනද “**අන්තො රට්ඨෙ තථා බහි**” “අන්තොරට්ඨෙ සාසඞ්කසම්මතෙ, තිරොරට්ඨො සාසඞ්ක සම්මතෙ”යි වදාළ ශික්‍ෂාපද දෙකද “**අන්තො වස්සං චිත්තාගාරං**” “අන්තො වස්සං චාරිකං පක්කමෙය්‍ය, රාජාගාරංවා මිත්තාගාරං වා පෙ- පොක්‍ඛරණිං වා දස්සනාය ගච්ඡෙය්‍ය”යි වදාළ ශික්‍ෂාපද දෙකද **“ආසන්‍දිං සුත්තකන්තනා” **“ආසන්‍දිං පල්ලඞ්කං ව, පරිභුඤ්ජෙය්‍ය, සුත්තං කන්තෙය්‍ය”යි වදාළ ශික්‍ෂාපද දෙකද,
“**වෙය්‍යාවච්චං සහත්‍ථා ච**” “ගිහිවෙය්‍යාවච්චං කරෙය්‍ය, අගාරිකස්ස වා පරිබ්බාජකස්ස වා පරිබ්බාජිකාය වා සහත්‍ථා ඛාදනීයං වා භොජනීයං වා දදෙය්‍ය”යි වදාළ ශික්‍ෂාපද දෙකද “**අභික්‍ඛුකාවාසෙන ච**” අභික්‍ඛුකෙ ආවාසෙ වස්සං වසෙය්‍ය” මේ එක් ශික්‍ෂාපදය සඳහා කියනලදී. “**ඡත්තං යානඤ්ච සංඝාණිං**” ඡත්තුපාහනං ධාරෙය්‍ය, යානෙන යායෙය්‍ය, සංඝාණිං ධාරෙය්‍ය”යි වදාළ ශික්‍ෂාපද තුනද. “**අලඞ්කාරං ගන්‍ධවාසිතං**” “ඉත්‍ථාලඞ්කාරං ධාරෙය්‍ය, ගන්‍ධචුණ්ණකෙන නහායෙය්‍ය, වාසිතකෙන පිඤ්ඤාකෙන නහාය්‍යෙ”යි වදාළ ශික්‍ෂාපද තුනද “**භික්‍ඛුණි**” භික්‍ඛුණී යනාදියෙන් “භික්‍ඛුනියා උම්මද්දාපෙය්‍ය” යනාදී වූ ශික්‍ෂාපද සතර වදාරණ ලදහ. “**අසංකච්චිකා ආපත්ති**” “අසංකච්චිකා ගාමං පවිසෙය්‍ය, පාචිත්තියං”යි මෙසේ වදාළ ඇවැතද. “**චත්තාරීසා චතුත්තරි”** “චත්තරීසා චතුත්තරි” යන මේ සියලුම සිවුසාළිස් ශික්‍ෂාපදයෝ
**“කායෙන න වාචාචිත්තෙන කායචිත්තෙන න වාචතො**” කයෙන්ද කායචිත්තයෙන්ද උපදිත්. වාචාචිත්තයෙන් නොඋපදිත්. වචනයෙන් නොවේය යන අර්‍ත්‍ථයි. “**ද්වෙ සමුට්ඨානිකා සබ්බෙ සමා එළකලොමිකා**” යන මෙය ප්‍රකට අර්‍ත්‍ථ ඇත්තේමය.
**“පදඤ්ඤත්‍ර අසම්මතා**” “පදසොධම්මං, මාතුගාමස්ස උත්තරිං ඡප්පඤ්චවාචාහි ධම්මං දෙසෙය්‍ය, අඤ්ඤෙත්‍ර විඤ්ඤුනා පුරිසවිග්ගහෙන, අසම්මතො භික්‍ඛුණියො ඔවදෙය්‍ය”යි වදාළ ශික්‍ෂාපද තුනද **“තථා අත්‍ථඞ්ගතෙන ච”** “අත්‍ථඞ්ගතෙසුරියෙ ඔවදෙය්‍ය”යි මෙය මේ ශික්‍ෂාපදය සඳහා කියනලදී. “තිරච්ඡාන විජ්ජා දෙව තිරච්ඡානවිජ්ජං පරියාපුණෙය්‍ය, වාචෙය්‍ය”යි මෙසේ වදාළ ශික්‍ෂාපද දෙකද “**අනොකාසෙ ච පුච්ඡනා”** “අනොකාසකතං භික්‍ඛුං පඤ්හං පුච්ඡෙය්‍ය”යි මෙය මේ සඳහා කියනලදී. මේ සත් ශික්‍ෂාපදයෝ පදසොධර්‍මය සමානයහ. කායචිත්තයෙන් වාචාචිත්තයෙන් උපදින බැවින් ද්විසමුට්ඨානයහ.
**“අද්ධානං නාවං පණීතං**” “භික්‍ඛුණියා සද්ධිං සංවිධාය එකද්ධානමග්ගං පටිපජ්ජෙය්‍ය, එකං නාවං අභිරුහෙය්‍ය, පණීත භොජනානි අගිලානො අත්තනො අත්‍ථාය විඤ්ඤාපෙත්‍වා භුඤ්ජෙය්‍ය”යි වදාළ ශික්‍ෂාපද තුනද “**මාතුගාමෙන සංහරෙ**” “මාතුගාමෙන සද්ධිං සංවිධාය ගමනං”යි වදාළ ශික්‍ෂාපදයද. “සම්බාධෙ ලොමං සංහරෙය්‍ය”යි වදාළ ශික්‍ෂාපදයද. “**ධඤ්ඤං නිමන්තිතා චෙව**” “ධඤ්ඤං විඤ්ඤාපෙත්‍වා”යි වදාළ ශික්‍ෂාපදයද. “නිමන්තිතා වා පවාරිතාවා ඛාදනීයං වා භොජනීයං වා ඛාදෙය්‍ය වා භුඤ්ජෙය්‍ය වා”යි වදාළ ශික්‍ෂාපදයද. “**අට්ඨ ච**” මෙහෙණන්හට වදාළ පාටිදෙසනීය අටද යන මේ පසළොස් ශික්‍ෂාපදයෝ අද්ධානගමන ශික්‍ෂාපදය මෙන් චතුසමුට්ඨානයහ.
**“ථෙය්‍ය සත්‍ථං උපස්සුති**” “ථෙය්‍යසත්‍ථෙන සද්ධිං සංවිධාය එකද්ධානගමනං”යි වදාළ ශික්‍ෂාපදයද. උපස්සුතිට්ඨාන ශික්‍ෂාපදයද, **“සූපං විඤ්ඤාපතෙන ච**” මෙය සූපොදනවිඤප්තිය සඳහා කියනලදී. “**රත්තිච්ඡන්නඤ්ච ඔකාසං**” “රත්තන්‍ධකාරෙ අප්පදීපෙ, පටිච්ඡන්නෙ ඔකාසෙ, අජ්ඣොකාසෙ පුරිසෙන සද්ධිං”යි මෙසේ වදාළ ශික්‍ෂාපද තුනද **“බ්‍යුහෙන සත්තමං**”යි මේ එයට අනතුරුවම “රථිකාය හා බ්‍යුහෙවා පුරිසෙන සද්ධිං” ආ ශික්‍ෂාපදය සඳහා කියනලදී. මේසත් ශික්‍ෂාපදයේ කායයෙන් හා චිත්තයෙන්ද උපදින බැවින් ද්විසමුට්ඨානයහ.
**“ධම්මදෙසනසමුට්ඨානා”** ඡත්ත -දණ්ඩ-සත්‍ථ-ආවුධ-පාදුක-උපාහන-යාන -සයන-පල්ලත්‍ථික-වෙඨින-ඔගුණ්ඨින යන මේ එකොළොස් ශික්‍ෂාපදයෝ ප්‍රකටම වෙත්. මේ ශික්‍ෂාපදයෝ වාචාචිත්තයෙන් උපදින බැවින් එකසමුට්ඨානයහ. මෙසේ වනාහි සම්භින්න සමුට්ඨානය දතයුතුය. නියත සමුට්ඨානය වනාහි තෙපරිදි වේ. ඒ නියතසමුට්ඨානය එක් එක්ම ශික්‍ෂාපදයට වේ. ඒ නියත සමුට්ඨානය වෙන්වම දක්වන්නට “**භූතං කායෙන ජායති**” යනාදිය කියනලදී. එය ප්‍රකටමය. “**නෙත්තිධම්මානුලොමිකං**” විනයපාළියට අනුලොම් වේ.
අන්තරපෙය්යාලං
දැන් ආපත්ති ආදි කොටස්හි දක්‍ෂභාවය පිණිස “**කති ආපත්තියො**” යනාදී නයින් මාතෘකාව තබා නිර්‍දෙශ ප්‍රතිනිර්‍දෙශ වශයෙන් විභඞ්ගය වදාරණ ලද්දේය.
එහි “කති ආපත්තියො” යනු මාතෘකාවෙහිද විභඞ්ගයෙහිද ආවාවූ ආපත්ති පෘච්ඡාවයි. දෙවන පදයෙහිද මේනයය. හුදෙක් මෙහි ආපත්තීහූම රාශිවශයෙන් **ඛන්‍ධ**යෝයි කියනලදහ. “**විනීතවත්‍ථුනි”** යනු ඒ ආපත්තීන්ගේ විනයපෘච්ඡාවයි. විනීත විනය වූපසමය යන මේ වනාහි අර්‍ත්‍ථවශයෙන් එකෙක විනීතයෝම විනීතවස්තූහුයි යනු මෙහි මේ පදාර්‍ත්‍ථය වේ. දැන් යමක් ඇති කල්හි ආපත්තීහු වෙත්ද, නැති කල්හි ආපත්තීහු නොවෙත්ද ඔවුන් දක්වාලන්නට “කති අගාරවා”යි පෘච්ඡා දෙකෙකි. “**විනීතවත්‍ථූනි**” යන මෙය ඒ අගෞරවයන්ගේ විනයවිචාරීමය. යම්හෙයකින් ඒ ආපත්තීහු විපත්තියට පැමිණියාහු නම් නැත්තාහුද, එහෙයින් **“කති විපත්තියො**” යන මෙය ආපත්තීන්ගේ විපත්තිභාවය විචාරීමය. “**කති ආපත්තිසමුට්ඨානානි”** යනු ඒ ආපත්තීන්ගේම සමුට්ඨාන විචාරීමය. “**විවාදමූලානි අනුවාදමූලානි**”යන මොවුහු “විවාදාධිකරණං අනුවාදාධිකරණං”යි ආවාවූ විවාදානුවාදයන්ගේ මුල් විචාරීමය. “**සාරාණියා ධම්මා**” යනු විවාදානුවාදමූලයන්ගේ අභාවකර ධර්‍මයන් පිළිබඳ විචාරීමය. “**භෙදකරවත්‍ථූනි**” යන මෙය “භෙදනසංවත්තතිකං වා අධිකරණං” යනාදිතන්හි වදාළ භෙදකිරීම් විචාරීමය. **“අධිකරණානි”** භෙදකරවස්තූන් ඇතිකල්හි උපදින ධර්‍මවිචාරීමය. “**සමථා**” ඔවුන් සන්සිඳීම වන ධර්‍මවිචාරීමය. “**පඤ්ච ආපත්තියො**” මාතෘකාවෙහි ආ ධර්‍මයන්ගේ වසයෙන් කියනලද්දාහුය. “**සත්තා”** යනු විභඞ්ගයෙහි ආගත වසයෙන් කියන ලද්දාහුය.
මේ පඤ්චොපත්තිකන්‍ධන්ගෙන් දුරුව ඇලේනුයි **“ආරති**” නම. නොහොත් තදින් ඇලේනුයි “**ආරති**” නම. මොවුන් කෙරෙන් වෙන්ව ඇලේනුයි “**විරති**” නම. වෙන් වෙන්ව, වෙන් වේනුයි “**පටිවිරති**” නම. රාගාදි අකුශල පක්‍ෂය වනසානුයි “වෙරමණී” නම. මේ ආපත්ති ස්කන්‍ධයෝ මේ කරණකොටගෙණ කරවනු නොලබන්නහුයි “**අකිරිය**” නම. මේ අක්‍රියාව නැති කල්හි යම් ආපත්තිස්කන්‍ධයන්ගේ කිරීමෙක් උපදින්නේ නම් එයට ප්‍රතිපක්‍ෂ හෙයින් “**අකරණ**” නම. ආපත්තිස්කන්‍ධයන්ට පැමිණීමට ප්‍රතිපක්‍ෂ හෙයින් අනජ්ඣාපත්ති නම. වනසන වන බැවින් **“වෙලා**” නම. වනසන හෙයින්ය යන අර්‍ත්‍ථයි. නිවනට පිවිසීම බඳියි වළකානුයි “සෙතු” නම ආපත්තිස්කන්‍ධයන්ට මේ නමෙකි. ඒ සෙතුව මේ ප්‍රඥප්තියෙන් නසනු ලබානුයි “**සෙතුඝාත**” නම. සෙසු විනීතවස්තු නිර්‍දෙශයන්හිද මෙම නයවේ.
**“බුද්ධෙ අගාරවා**” යනාදිතන්හි යම් මහණෙක් තෙමේ බුදුරජුන් දිවමන් කල්හි උපස්ථානයට නොයේද, පිරිනිවී කල්හි චෛත්‍යස්ථානයට බොධිස්ථානයට නොයේද, චෛත්‍යය හෝ බොධිය හෝ නොවදීද, චෛත්‍යාඞ්ගණයෙහි සැත්වහන් සහිතව හැසිරේද, මේ මහණහුට බුදුරජුන් කෙරෙහි ගෞරවයෙක් නැත්තේයයි දතයුතුය. යමෙක් තෙමේ හැකිවන්නේම ධර්‍ම ශ්‍රවණයට නොයේද, ස්වරය විහිදුවා මිහිරිහඬින් දහම් නොදෙසාද, ධර්‍මකථා නොකියාද, බොහෝ දෙන එකතුවහිද දහම් අසන කල්හි ඒ ධර්‍මශ්‍රවණසමාගම කෝපකොට බිඳ නැගිටයේද, වික්‍ෂිප්ත සිත් ඇත්තේ හෝ ආදර රහිතව හෝ හිඳීද, මේ මහණහුට ධර්‍මය කෙරෙහි ගෞරවයෙක් නැත්තේය. යමෙක් තෙමේ ස්ථවිර නවක මද්ධ්‍යමයන් කෙරෙහි බුහුමන් නොඑළවාද, උපොසථාගාර විතක්කමාලාකාදීන්හි කායක්‍රියාවන්හි බුහුටිබව දක්වාද, වැඩිමහලු පිළිවෙළින් නොවදීද, මේ මහණහුට සඞ්ඝයා කෙරෙහි ගෞරවයක් නැත්තේය. ත්‍රිවිධ ශික්‍ෂා සමාදන්ව නොහික්මෙනුයේ ශික්‍ෂාවෙහි අගෞරවය ඇත්තේයයි දතයුතුය. ප්‍රමාදයෙහිද ස්මෘති විප්‍රවාසයෙහි සිටියේම අප්‍රමාද ලක්‍ෂණය නොවඩනුයේ අප්‍රමාදයෙහි ගෞරවය නැත්තේයයි දතයුතුය. එසේ ආමිෂ ප්‍රතිසන්‍ථාරය ධර්‍මප්‍රතිසන්‍ථාරය නොකරණුයේම ප්‍රතිසන්‍ථාරයෙහි ගෞරවය නැත්තේයයි දතයුතුය. ගෞරව නිර්‍දෙශයෙහි උක්තවිපර්‍ය්‍යයෙන් අර්‍ත්‍ථය දතයුත්තේය.
**“විවාදමූල**” නිර්‍දෙශයෙහි “**සත්‍ථරිපි අගාරවො**” යනාදීන්ගේ අර්‍ත්‍ථය. බුදුරජුන් කෙරෙහි අගෞරවාදීන්හි කියූ නයින්ම දතයුතුය. “**අප්පතිස්සො”** යටත් පහත් පැවැතුම් නැත්තේ ශාස්තෲන් වහන්සේ දෙටුකොට නොවසයි. “**අජ්ඣත්තං වා”** සිය සතන්හි හෝ තමන්ගේ පක්‍ෂයෙහි හෝය. සිය පිරිසෙහි යන අර්‍ත්‍ථයි. “**බහිද්ධා”** අන් සතන්හි හෝ පරපක්‍ෂයෙහි හෝය. “**තත්‍ර තුම්හෙ**” ඒ ආධ්‍යාත්මික බාහිර ප්‍රභෙද පරසන්නානයෙහි හෝ සිය පර පිරිසෙහි හෝ “**පහාණාය වායමෙය්‍යාථ**” මෛත්‍රීභාවනාදි නයින් ප්‍රහාණය පිණිස වෑයම් කරමු. මෛත්‍රී භාවනාදීනයින් ඒ ෂඩ්විධ විවාදමූලය ආද්ධ්‍යාත්මික වූයේද, බාහිර වූයේද, ප්‍රහීණ වේ. “**අනවස්සවායා”** නොපැවැත්ම පිණිසය.
**“සන්‍දිට්ඨි පරාමාසි**” ස්වකීයදෘෂ්ටියම පරාමර්‍ෂණය කරයි. තමන්ගේ යම දෘෂ්ටියක් වේද මෙම සත්‍යය’යි ගණියි. “**ආධානගාහි**” දැඩිව ගන්නා සුලුය.
අනුවාදමූල නිර්‍දෙශය විවාදමූලනිර්‍දෙශය හා සමානම වේ. එහෙත් අටළොස් භෙදකර වස්තූන් නිසාද විවාද කරන්නන්ගේ ක්‍රොධ උපාහනාදීහු විවාදමූලයෝය. එසේ විවාද කරන්නාහු සීලවිපත්ති ආදීන් අතුරෙහි එක්තරා විපත්තියකට පැමිණ, ‘අසුවල් මහණතෙමේ අසුවල් නම් විපත්තියට පැමිණියේයයි හෝ ‘පාරාජිකාපත්තියට පැමුණුනේය හෝ සඞ්ඝාදිසෙසයට පැමිණුනේයයි හෝ චෝදනා කෙරෙත්. මෙසේ චෝදනා කරන්නවුන්ගේ ක්‍රොධ උපාහනාදීහු අනුවාදමූලයෝය යනු මෙහි මේ වෙනසය.
**සාරාණීයධර්‍ම** නිර්‍දෙශයෙහි මෙත් සිතින් කරණලද කායකර්‍මය මෛත්‍රීකායකර්‍ම නම. **“ආවී චෙව රහො ච”** සම්මුඛයෙහිද පරාමුඞ්ඛයෙහිද එහි නවකයන්ගේ චීවරකර්‍මාදියෙහි සහායභාවයට එළැඹීම සම්මුඛාකාරකර්‍ම නම, තෙරුන්ගේ පාදෙවුම් විජනිපවන්දීම් ආදි ප්‍රභෙදවූද සියලු සාමීචිකර්‍ම සම්මුඛාකායකර්‍ම නම. නවකයන් හා තෙරුන් විසින් නොමනාව දැමූ දැවදඬු ආදිය ඒ ස්ථවිරාදීන් කෙරෙහි අවඥා නොකොට තමන් විසින් නොමනාව දැමූ දැවදඬු ආදිය ඒ ස්ථවිරාදීන් කෙරෙහි අවඥා නොකොට තමන් විසින් නොමනාව දැමූ දැව දඬු ආදීන් තැන්පත් කිරීම සේ තැන්පත් කිරීම **පරාම්මුඛ මෛත්‍රී කායකර්‍ම** නම. “**අයම්පි ධම්මො සාරාණීයො**” මේ මෛත්‍රී කායකර්‍මසඞ්ඛ්‍යාත ධර්‍මය තෙමේ සිහිකටයුත්තේය. සිහිය උපදවන්නේය. යමෙක් තෙමේ ඒ කර්‍මය කෙරේද, ඒ පුද්ගලයා, යම් කෙනෙකුන්ට කරණ ලද්දේවේද, ඔවුහු පහන්සිත් ඇත්තාහු ‘අහෝ සත්පුරුෂය’යි සිහි කෙරෙත්ය යන අදහසය. “**පියකරණො**” ඒ පුද්ගලයා සබ්‍රහ්මචාරීන්ගේ ප්‍රේමයට ස්ථාන කරයි. **“ගරුකරණො**” ඒ පුද්ගලයා සබ්‍රහ්මචාරීන්ගේ ගෞරවයට ස්ථාන කරයි. **“සංගහාය”** යනාදිතන්හි සබ්‍රහ්මචාරීන් විසින් සඞ්ග්‍රහ කටයුතු බැවින්, ඔවුන් සමග විවාද නොකිරීම පිණිසද සමග්‍රභාවය පිණිසද එකීභාවය පිණිසද පවතී.
“**මෙත්තං වචීකම්මං**” යනාදිතන්හි දෙවදත්ත ස්ථවිර, තිස්ස ස්ථවිර’යි මෙසේ ගෙණකීම **සම්මුඛ මෛත්‍රි වචීකර්‍ම** නම. විහාරයෙහි නැතිකල්හි ඒ කර්‍මය විචාරන්නහුගේ ‘අපගේ දෙවදත්ත ස්ථවිර තෙමේ කොහිද, අපගේ තිස්සස්ථවිර තෙමේ කොහිද, කවදා එන්නේදැ’යි මෙසේ මමායනවචනය **පරාඞ්මුඛ මෛත්‍රිවචිකර්‍ම** නම. මෛත්‍රීස්නෙහයෙන් සිනිදුවූ ඇස් දල්වා පහන් මුහුනෙන් බැලීම **සම්මුඛ මෛත්‍රි මනසකර්‍ම** නම. ‘දෙවදත්ත ස්ථවිර තෙමේ තිෂ්‍ය ස්ථවිර තෙමේ නීරොග වේවා, ලෙඩ නැත්තේ වේවා’යි නැවැත නැවැත පහන් සිතින් සිහිකිරීම පරාඞ්මුඛ මෛත්‍රී මනස්කර්‍ම නම.
“**අප්පටිවිභත්තභොගී”** ආමිෂය බෙදා නොම අනුභව කරත්. පුද්ගලයා විභාග කොටද නොබුදිත්. යමෙක් වනාහි ‘මෙතෙක් අනුන්ට දෙන්නෙමි, මෙපමණ මම අනුභව කරන්නෙමි, අසුවලාටද අසුවලාටද මෙපමණ දෙන්නෙමි, මෙපමණ තමා අනුභව කරන්නෙමි’යි බෙදා අනුභව කෙරේද, මෙතෙමේ පටිවිභත්තභොගී නම. මෙතෙමේ වනාහි මෙසේ නොකොට ගෙණ එන ලද පිණ්ඩපාතය ථෙරාසනය පටන්දී ගන්නාලද අවශෙෂය වළඳයි. “**සීලවන්තෙහි**”යි කීහෙයින් දුසිල්හට නොදීමද වටියි. සාරාණීය ධර්‍මය පුරන්නහු විසින් සියල්ලන්ට දියයුතුමයයි කියන ලදී. ග්ලානග්ලානොපස්ථායක-ආගන්තුක-ගමික-චීවර කර්‍මාදියෙහි යෙදුනවුන්ට පරීක්‍ෂා කොටදීමද සුදුසු වේ. මොවුන් පරීක්‍ෂාකොට දෙන්නහු විසින් පුද්ගල විභාගය නොකරණ ලද්දේ වේ. මෙබන්දන් දුකසේ ලැබිය යුතු ලාභ ඇති බැවින් විශේෂයක් කටයුතුමයයි මෙතෙමේ කරන්නේය.
“**අඛණ්ඩානි**” යනාදිතන්හි යමක්හුගේ සප්ත ආපත්තිස්කන්‍ධයන්හි ආදියෙහි හෝ අන්තයෙහි හෝ ශික්‍ෂාපදයක් බිඳුනේවේද, ඔහුගේ ශීලය කෙළවර සිදීගිය සළුවක් මෙන් **ඛණ්ඩ** නම්වේ. යමක්හුගේ මද්ධ්‍යයෙහි ශික්‍ෂාපදයක් බිඳුනේ වේද, ඔහුගේ ශීලය මැද සිදුරුවූ සළුවක් මෙන් **ජිද්‍ර** නම්වේ. යමක්හුගේ පිළිවෙළින් ශික්‍ෂාපද දෙකක් තුනක් බිඳුනේ වේද, ඔහුගේ ශීලය පිටෙහි හෝ කුසෙහි හෝ නැගුනු විසභාග වර්‍ණයෙන් කාලරක්තාදීන් අතුරෙහි එක්තරා සිරුරු පැහැ ඇති ගවදෙන මෙන් **සබල** නම්වේ. යමක්හුගේ අතරින් අතර ශික්‍ෂාපදයේ බිඳුනාහු වෙත්ද, ඔහුගේ ශීලය අතරින් අතර විසභාග වර්‍ණ බින්‍දුවෙන් විසිතුරුවූ ගවදෙන මෙන් **කල්මාස** නම්වේ. යමක්හුගේ වනාහි ශීලයෙන් සියල්ලෙන් සියල්ල නොබිඳුනෝ වෙත්ද, ඔහුගේ ඒ ශීලයෝ **අඛණ්ඩ අච්ඡිද්‍ර අසබල අකලමාස** නම්වෙත්. ඒ මේ ශික්‍ෂාපදයෝ වනාහි තෘෂ්ණා දෘෂ්ටීන්ගෙන් මුදාලන බැවින් **භුජිස්ස**යහ. නුවණැත්තන් විසින් පසස්නා ලද බැවින් **විඤ්ඤූප්පසත්‍ථ**යහ. තෘෂ්ණාදෘෂ්ටීන් විසින් වැළඳ නොගත්බැවින් අපරාමට්ඨයහ. උපචාර සමාධිය හෝ අර්‍පණසමාධිය පවත්වත්නුයි **සමාධිසංවත්තනික**යහයි කියනු ලැබෙත්. “**සීල සාමඤ්ඤගතො විහරති**” ඒ ඒ දිසාභාගයන්හි වසන්නා වූ යහපත් සිල් ඇති මහණුන් සමග සමබවට පැමිණි සිල් ඇතිව වසයි.
“**යායං දිට්ඨි”** මාර්‍ගසම්ප්‍රයුක්ත සම්‍යක් දෘෂ්ටියය. “**අරියා**” නිර්දොෂය. “**නීයාති**” නෛර්‍ය්‍යාණිකය. “**තක්කරස්ස**” යමෙක් තථාකාරීවේද, හෙතෙමේය. **“දුක්‍ඛක්‍ඛායාය**” සියලු දුක්ක්‍ෂය කිරීම පිණිසය. සෙස්ස ශමථභෙදය කෙළවර දක්වා ප්‍රකට අර්‍ත්‍ථ ඇත්තේමය.
ඛන්ධකපුච්ඡාවාරො
**“උපසම්පදං පුච්ඡිස්සන්ති**” උපසම්පදක්‍ඛන්‍ධකය විචාරන්නෙමි. **“සනිදානං සනිද්දෙසං**” නිදානයද නිර්‍දෙශයද සමග විචාරමි. “**සමුක්කට්ඨපදානං කති ආපත්තියො**” ඒ උපසම්පදා ඛන්‍ධකයෙහි “න භික්‍ඛවෙ ඌනවීසති වස්සො පුග්ගලො උපසම්පාදෙතබ්බො” යනාදි නයින් යම් ශ්‍රෙෂ්ඨ වූ උත්තම වූ පදකෙනෙක් වදාරණ ලද්දාහුද, ඒ උත්කෘෂ්ට වූ උත්තම වූ පදයන්ගේ සඞ්ක්‍ෂෙප විසින් කෙතෙක් ඇවැත් වෙත්දැයි යම් යම් පදයකින් යම්යම් ඇවැතක් පණවන ලදද, ඒ ඒ ඇවැත ඒ ඒ පදයාගේ ආපත්තියයි කියනු ලැබේ. “සමුක්කට්ඨපදානං කති ආපත්තියො”යි එහෙයින් කියනලදී. “**ද්වෙ ආපත්තියො**” උනුවිසිවයස් ඇතියකු උපසපන් කරණ මහණහුට පාචිත්තිය වේ. සෙසු සියලු පදයන්හි දුක්කටය වේ.
“**තිස්සො**” “නස්සන්තෙ තෙ විනස්සන්තෙ තෙ, කො තෙහි අත්‍ථො”යි කියන මහණහුට බිඳීම පෙරටුකොට ගත්තවුන්ගේ පොහොය කිරීම නිමිතිකොට ථුල්ලච්චය වේ. බැහැර කළහු හා පොහොය කිරීම නිමිතිකොට පාචිත්තිය වේ. සෙසුතැන්හි දුක්කටය වේයයි. මෙසේ **උපොසථක්‍ඛන්‍ධකයෙහි** ඇවැත් තුනක් වේ. “**එකා**” වස්සූපනායිකක්‍ඛන්‍දකයෙහි එක් දුක්කටාපත්තියක්මය.
“**තිස්සො”** භෙදය පෙරටුකොටගෙණ පවාරණය කරණ මහණහුට ථුල්ලච්චය වේ. බැහැරකළහු සමග පවාරණය කරන මහණහුට පාචිත්තිය වේ. සෙස්සන්හි දුක්කටය වේයයි මෙසේ **පවාරණක්‍‍ඛන්‍ධක**යෙහි ඇවැත් තුනක් වේ.
“**තිස්සො” **ගවදෙනක අල්ලාගෙණ මරවන්නාවූ මහණුන්ට පාචිත්තිය වේ. රත්තචිත්තයෙන් අඞ්ගජාතය පැහැසීම නිමිතිකොට ථුල්ලච්චය වේ. සෙස්සන්හි දුක්කටය වේයයි මෙසේ **චම්මක්‍ඛන්‍ධක**යෙහිද ඇවැත් තුනක් වේ. **භෙසජ්ජක්‍ඛන්‍ධකයෙහි** වටින් දෑඟුල් පමණ තන්හි ථුල්ලච්චය වේ. බෙහෙත් යාගුව නිමිතිකොට පාචිත්තිය වේ. සෙසුතැන්හි දුක්කටයවේය’යි මෙසේ ඇවැත් තුනක් වේ.
“**කඨිනං**” කඨිනය හුදෙක් පණවන ලද්දේමය. එහි ඇවැතක් නැත්තීය. **චීවරක්‍ඛන්‍ධක**යෙහි කුසවැහැරිමුවා සිවුරු වාක වැහැරිමුවා සිවුරුවල ථුල්ලච්ච ය වේ. අතිරේක සිවුරෙහි නිස්සග්ගියපාචිත්තිය වේ. සෙසුතැන්හි දුක්කටය වේය’යි මේතුන් ඇවැත්හු වෙත්.
**චම්පෙය්‍යක්‍ඛන්‍ධක**යෙහි එක් දුක්කටාපත්තියක්ම වේ. **කොසම්බකකම්මක්‍ඛන්‍ධක පාරිවාසිකසමුච්චයක්‍ඛන්‍ධක**යන්හිද එක් දුක්කටාපත්තියක්මය.
**සමථක්‍ඛන්‍ධකයෙහි** ඡන්‍දදායක තෙමේ ඡන්‍දයදී නැවැත නුගුණ පහළ කෙරේ නම්, ඛීයනකපාචිත්තිය වේ. සෙසුතැන්හි දුක්කටය වේය’යි දෙඇවැත්හු වෙත්. **ඛුද්දකවත්‍ථුක්‍ඛන්‍ධකයෙහි** තමාගේ අඞ්ගජාතය සිඳීනම්, ථුල්ලච්චය වේ. රවන්තැලි නැගීමෙහි පාචිත්තිය වේ. සෙසුතැන්හි දුක්කටය වේය’යි මෙසේ මේ තුන් ඇවැත්හු වෙත්. **“සෙනාසනක්‍ඛන්‍ධක**යෙහි ගරුබඩු හැරදැමීමෙහි ථුල්ලච්චය වේ. සඞ්ඝික විහාරයෙන් නෙරපීමෙහි පාචිත්තිය වේ. සෙසුතැන්හි දුක්කටය වේය’යි මේතුන් ඇවැත්හු වෙත්.
සඞ්ඝභෙදකක්‍ඛන්‍ධකයෙහි භෙදකානුවර්‍තකයන්හට ථුල්ලච්චය වේ. ගණභොජනයෙහි පාචිත්තිය වේය’යි මේ දෙඇවැත්හු වෙත්. “**සමාචාරං පුච්ඡිස්සං**”යි විචාරණලද **වත්තක්‍ඛන්‍ධකයෙහි** එක් දුක්කටාපත්තියක්ම වේ. ඕතොමෝ සියලු වත්හි අනාදරියෙන් වේ. **පාතිමොක්‍ඛට්ඨපනක්‍ඛන්‍ධක**යෙහිද එසේමය. **භික්‍ඛුණීඛන්‍ධක**යෙහි පවාරණය නොකිරීමෙහි පාචිත්තිය වේ. සෙසුතැන්හි දුක්කටය වේය’යි මේ දෙඇවැත්හු වෙත්. **පඤ්චසතික - සත්තසතිකක්‍ඛන්‍ධක**යන්හි හුදෙක් ධර්‍මය තෙමේ සඞ්ග්‍රහයට නගන ලද්දේය. එහි ඇවැතක් නැත්තේය.
එකුත්තරිකනයො
**“ආපත්තිකරා ධම්මා ජානිතබ්බා**” යනාදීවූ එකුත්තරිකනයෙහි ආපත්තිකර ධර්‍මයෝ නම් ෂඩ් ආපත්තිසමුට්ඨානයෝය. යම්හෙයකින් මේ ෂඩ් ආපත්ති සමුට්ඨානයන්ගේ වසයෙන් පුද්ගලතෙමේ ඇවැතට පැමිණේද, එහෙයින් ආපත්තිකරැයි කියනලදහ. **අනාපත්තිකරධර්‍මයෝ** නම් සප්තශමථයෝය. “**ආපත්ති ජානිතබ්බා**” ඒ ශික්‍ෂාපදයෙහිද විභඞ්ගයෙහිද වදාරණ ලද ඇවැත් දැනගතයුතුය. **“අනාපත්ති”** “අනාපත්තිභික්‍ඛු අසාදියන්තස්ස” යනාදි නයින් අනාපත්ති දැනගතයුතුය. “**ලහුකා”** ලහුකවිනය කර්‍මයෙන් පිරිසිදුවන බැවින් පඤ්චවිධ ආපත්තීහු ලහුකයහ. **“ගරුකා**” ගරුකවිනය කර්‍මයෙන් පිරිසිදුවන බැවින් සඞ්ඝාදිසෙසාපත්තිය ගරුක නම. කිසි අයුරකින් නිරාපත්තිභාවයට පමුණුවන්නට නොහැකි බැවින් පාරාජිකාපත්තියද ගරුකනම. **“සාවසෙසා**” පාරාජිකාපත්තිය හැර සෙසු ආපත්තීහුය. “**අනවසෙසා”** පාරාජිකාපත්තියය. පාරාජික-සඞ්ඝාදිසෙස ආපත්තිස්කන්‍ධ දෙක **දුට්ඨුල්ල** නම. සෙසු පඤ්චාපත්තිස්කන්‍ධය **අදුට්ඨුල්ල **නම. **සප්පටිකම්මදුකය**, සාවසෙසදුකය සමානය. දෙසනාගාමිදුකය ලහුකදුකයෙහි සඞ්ග්‍රහකරණ ලද්දේය.
“**අන්තරායිකා**” සප්තාපත්තීහුම දැන සිතා ඉක්මවූවාහු ස්වර්‍ගාන්තරයද මොක්‍ෂාන්තරයද කරති’යි **අන්තරායික** නම්වෙත්. නොදන්නහු විසින් ඉක්මවූ ප්‍රඥප්තිවද්‍ය ආපත්ති තොමෝ ස්වර්‍ගාන්තරාය නොකරන්නීමය. මොක්‍ෂාන්තරාය නොකරන්නීය’යි **අනන්තරායිකා** නම. අන්තරායික ආපත්තියට පැමිණි දෙසනාගාමිනී ඇවැත දෙසා වුට්ඨානගාමිනී ඇවැතින් නැගිට ශුද්ධියට පැමිණියහුටද, සාමණේර භූමියෙහි සිටියහුටද ස්වර්‍ගමොක්‍ෂමාර්‍ගය නොවළකන ලද්දේය. “**සාවජ්ජපඤ්ඤත්ති”** ලොකවද්‍යප්‍රඥප්තිය. “**අනවජ්ජපඤ්ඤත්ති**” ප්‍රඥප්තිවද්‍යය. කිරියතො සමුට්ඨිතා නම්, කරන්නේ යම් ඇවැතකට පැමිණේ නම් ඕ තොමෝය. පාරාජිකාපත්තිය මෙනි. “**අකිරියතො**” නොකරන්නේ යම් ඇවතකට පැමිණේ නම් ඕ තොමෝය. සිවුරු නොඉටීමෙන් වන ඇවැත මෙහි **“කිරියාකිරියතො**” කරන්නේද නොකරන්නේද යම් ඇවැතකට පැමිණේ නම් ඕතොමෝය. කුටිකාරාපත්තිය මෙනි.
**පුබ්බාපත්ති** පළමු පැමිණි ඇවැතය. “**අපරාපත්ති**” පරිවාසිකාදීන් විසින් පසුව පැමිණි ඇවැතය. ‘මූලාය ප්‍රතිකර්‍ක්‍ෂණ විශුද්ධියෙහි අතර පැමිණි ඇවැත **පුබ්බාපත්තීනං අන්තරාපත්ති** නම. අග්ගසමොධාන විශුද්ධියෙහි අතර පැමිණි ඇවැත **අන්තරාපත්තීනං අන්තරාපත්ති** නම. **කුරුන්‍දි**යෙහි වනාහි ‘පළමු පැමිණි ඇවැත **පුබ්බාපත්ති** නමැයිද, මානතට සුදුසු කාලයෙහි පැමිණි ඇවත **අපරාපත්තීනං අන්තරාපත්ති** නමැ’යිද කියන ලදී. මෙය එක් අයුරකින් යෙදේ.
යම් ඇවතක් නැවැත නොපැමිණෙන්නෙමියි ධුරනික්‍ෂෙපකොට දෙසන ලද්දීවේද, ඕතොමෝ **දෙසිතා ගණනූපගා** නම. යම් ඇවැතක් ධුරනික්‍ෂෙප නොකොට අපිරිසිදුවූ නැවැතද පැමිණෙන්නෙමි’යි උත්සාහසහිත සිතින්ම දෙසන ලද්දීවේද, ඕතොමෝ **අගණනූපගා** නම. මේ ඇවැත වනාහි දෙසන ලද්දී ද දෙසූ ගණනට නොපැමිණෙන්නීය. අටවැනි වස්තුවෙහි මෙහෙණට පරිජිම වේ. **“පඤ්ඤත්ති ජානිතබ්බා**” යනාදී වූ නව පදයන්හි ප්‍රථම පාරාජික පෘච්ඡාවෙහි කියූනයින්ම විනිශ්චය දතයුතුය.
**ථුල්ලවජ්ජා **මහා දොෂයෙහි පණවනලද ගරුකාපත්තිය. **“අථුල්ලවජ්ජා**” ලහුකාපත්තිය. **“ගිහිපටිසංයුත්තා**” සුධම්ම තෙරහුගේ ආපත්තිය. දැහැමිවූ වැඩිහිටියන් කෙරෙහි යටත් පැවැතුම් ඇතියහුගේ අසත්‍යාපනයෙහි යම් ආපත්තියක් වේද, ඕතොමෝය. සෙසු ආපත්තීහු ගිහිප්‍රතිසංයුක්ත නොවෙති. පඤ්චානන්තර්‍ය්‍ය කර්‍මාපත්තීහු **නියත**යහ. සෙසු ආපත්තීහු **අනියත**යහ. “**ආදිකරො**” සුදින්නස්ථවිර ආදිකොට සිටි ආදිකර්‍මක තෙමේ. “**අනාදිකරො**” මක්කටී සමණාදීවූ අනුප්‍රඥප්තිකාරක තෙමේ. යමෙක් තෙමේ කිසිකලෙක්හි ඇවැතට පැමිණේද, හෙතෙමේ **අධිච්චාපත්තික** නම. යමෙක් තෙමේ නිතර ඇවතට පැමිණේද, හෙතෙමේ **අභිණ්හාපත්තික **නම.
යමෙක් තෙමේ වස්තුවෙන් හෝ ඇවතින් හෝ පරහට චෝදනා කෙරේද, හෙතෙමේ **චොදක** නම. යමෙක් තෙමේ මෙසේ චෝදනා කරණ ලද්දේ ද, හෙතෙමේ **චුදිතක** නම. “කාලෙන වක්‍ඛාමි, නොඅකාලෙන” යනාදීන් කියන ලද පඤ්චදශ ධර්‍මයන්හි නොපිහිටා අවිද්‍යාමාන වස්තුවෙන් චෝදනා කරණුයේ **අධර්‍මචොදක **නම. ඔහු විසින් එසේ චෝදනා කරණ ලද්දේ **අර්‍ධමචූදිතක** නම. විපර්‍ය්‍යයෙන් ධර්‍මචොදක චුදිතකයෝ දතයුත්තාහ. මිච්ඡත්තනියත වූ හෝ සම්මත්තනියතවූ හෝ ධර්‍මයන්ගෙන් යුක්තවූයේ **නියත** නම. විපරීත වූයේ **අනියත **නම.
ශ්‍රාවකයෝ **භව්‍යාපත්තික** නම්හ. බුදුවරයෝද පසේ බුදුවරයෝද **අභව්‍යාපත්තික** නම්භ. උත්ක්‍ෂෙපණීය කර්‍මය කරණ ලද්දේ **උත්ක්‍ෂිප්තක** නම. සෙසු චතුර්විධ තර්‍ජනීයාදී කර්‍ම කරණලද්දේ අනුත්ක්‍ෂිප්තක නම. මෙතෙමේ වනාහි උපොසථය හෝ පවාරණය හෝ ධර්‍මපරිභොගය හෝ ආමිෂ පරිභොගය හෝ කොප්‍ය නොකරයි. “මෙත්තියං භික්‍ඛුණිං නාසෙථ දූසකො නාසෙතබ්බො, කණ්ටකො සමණුද්දෙසො නාසෙතබ්බො”යි මෙසේ ලිඞ්ග-දණ්ඩකර්‍ම-සංවාසනාසනයන්ගෙන් නසනලද්දේම **නාසිතක** නම. සෙසු සියල්ලෝ **අනාසිතක** නම්හ. යමක්හු සමග උපොසථාදීවූ සංවාසය ඇත්තේද මෙතෙමේ **සමාන සංවාසක** නම. අන්‍ය තෙමේ **නානාසංවාසක** නම. හෙතෙමේ කර්‍මනානාසංවාසක-ලබ්ධිනානාසංවාසකයි දෙවැදෑරුම් වේ. “**ඨපනං ජානිතබ්බං”** “එකං භික්‍ඛවෙ අධම්මිකං පාතිමොක්‍ඛට්ඨපනං” යනාදිනයින් කියූ පාමොක් තැබීම දැනගත යුත්තේය යන අර්‍ත්‍ථයි.
**දුක**යන්හි සචිත්තකාපත්ති තොමෝ **සංඥාවිමොක්‍ෂා** නම. අචිත්තකාපත්ති තොමෝ **නොසංඥාවිමොක්‍ෂ** නම. ලද සමවත් ඇතියහුගේ ආපත්තිය නම් **භූතාරොචනාපත්ති** නම. නොලද සමවත් ඇතියහුගේ ආපත්තිය නම් **අභූතාරොචනාපත්ති** නම. පදසොධර්‍මාදිය **සද්ධර්‍ම ප්‍රතිසංයුක්තාපත්ති** නම. දුට්ඨුල්ලවාචාපත්ති තොමෝ **අසද්ධර්‍ම** **ප්‍රතිසංයුක්තාපත්ති** නම. නිස්සග්ගිය වස්තූන් නොනිසදා පරිභොගයෙහි, පාසිවුරු ආදිය බොහෝ වේලා අවුකැවීමෙහි, කිලිටිසිවුරු නොසේදීමෙහි, මලහටගත් පාත්‍රය නොපෑසීමෙහි, පිළිස්සීමෙහියි මෙසේ අයුතු පරිභොගයෙහි ආපත්තිය **සපරිෂකාරප්‍රතිසංයුක්තා** නම. සඟසතු ඇඳපුටු ආදිය එලිමහනෙහි ඇතිරීම් නොවිචාරා යෑම් ආදියෙහි පැමිණිය යුතු ආපත්තිය **පරපරිෂ්කාර ප්‍රතිසංයුක්තා** නම. ‘මොළොක් පිටු ඇති එල්බෙන අඞ්ගජාතය ඇතියහුගේ අඞ්ගජාතය කලවයෙන් පෙළන්නහුගේ යනාදිනයින් කියූ ආපත්තිය **සපුද්ගල ප්‍රතිසංයුක්තා** නම. මෛථුනධර්‍ම - කායසංසර්‍ග - ප්‍රහාරදානාදියෙහි වදාළ ආපත්තිය **පරපුද්ගල ප්‍රතිසංයුක්තා** නම. “සිඛරිණීසි” සත්‍යය කියන්නේ ගරුකාපත්තියට පැමිණේ. “සම්පජානමුසාවාදෙ පාචිත්තියං”යි බොරු කියන්නේ ලහුකාපත්තියට පැමිණේ. අභූතාරොචනයෙහි බොරු කියන්නේ ගරුකාපත්තියට පැමිණේ. භූතාරොචනයෙහි සත්‍යය කියන්නේ ලහුකාපත්තියට පැමිණේ. භූතාරොචනයෙහි සත්‍යය කියන්නේ ලහුකාපත්තියට පැමිණේ.
‘සඞ්ඝ කර්‍මය වග්‍ර කරන්නෙමි’යි සීමාව තුළ එකත් පසෙක හිඳිනේ භූමිගතව පැමිණේ නම. ඉදින් වනාහි ඇඟිල්ල පමණකුදු අහසෙහි සිටීනම් ඇවතට නොපැමිණෙන්නේය. “**නො චෙ වෙහාසගතො**”යි එහෙයින් වදාරණ ලදී. අහස් කිළියෙහි ඇඳවත විද පා සවිකර ඇණ නොගැසූ ඇඳක හෝ පුටුවක හෝ හිඳිනේ අහස්ගතව ඇවතට පැමිණේ නම. ඉදින් ඒ අසුන බිම පණවා හොවින්නේ නම් නොපැමිණෙන්නේය. **“නො භූමිගතො**”යි එහෙයින් වදාරණ ලදී. ගමිය තෙමේ ගමියවත නොපුරා යන්නේ නික්මෙන්නේ පැමිණෙන්නේ නම. පිවිසෙනුයේ නොපැමිණේ. ආගන්තුක තෙමේ ආගන්තුක වත නොපුරා සත් පාවහන් සහිතව පිවිසෙන්නේ, පිවිසෙන්නේ පැමිණේ නම. නොනික්මෙන්නේ ගන්නේ පැමිණේ නම.
මෙහෙණක් තොමෝ ඉතා ගැඹුරු වූ උදකශුද්ධිකය ගන්නී ගනිමින් පැමිණෙන්නී නම. දුර්‍වණීකරණය නොදී චීවරපරිභොගය කරණුයේ නොගනිමින් පැමිණේ නම. මූග්‍රව්‍රතාදී තීර්ථකව්‍රතයන් සමාදන් වන්නේ සමාදන් වෙමින් පැමිණේ නම. පාරිවාසිකාදීහු තර්‍ජනීයාදි කර්‍ම කරණලද්දාහු හෝ තමන්ගේ ව්‍රතය සමාදන් නොවන්නාහු පැමිණෙත් නම. ඔවුන් සඳහා “**අත්‍ථාපත්ති න සමාදියන්තො ආපජ්ජති**”යි වදාරණ ලදී. නොනෑ මෙහෙණකගේ සිවුර මසන්නේ, වෙදකම්, ගිහින්ගේ බඩු තැන්පත් කොට තැබීම්, ස්ත්‍රී පුරුෂාදි ප්‍රතිභාන චිත්‍රකර්‍ම හෝ කරන්නේ කරමින් පැමිණේ නම. උපාද්ධ්‍යායවත් ආදිය නොකරන්නේ නොකරමින් පැමිණේ නම. නොනෑ මෙහෙණකට සිවුරක් දෙන්නේ දෙමින් පැමිණේ නම. සද්ධිවිහාරික- අන්තෙවාසිකයන්ට සිවුරු ආදිය නොදෙන්නේ නොදෙමින් පැමිණේ නම. නොනෑ මෙහෙණකගෙන් සිවුරක් ගන්නේ පිළිගනිමින් පැමිණේ නම. “න භික්‍ඛවෙ ඔවාදෙන ගහෙතබ්බො”යි වදාළ බැවින් අවවාද නොගන්නේ නොපිළිගණිමින් පැමිණේ නම.
නිස්සග්ගිය වස්තුව නොනිසදා පරිභොග කරන්නේ පරිභොගයෙන් පැමිණේ නම. පස්දවසක් සඞ්ගාටිචාරය ඉක්මවන්නේ පරිභොග නොකිරීමෙන් පැමිණේ නම. සහගාරසෙය්‍යාවට රාත්‍රියෙහි පැමිණේ නම. දහවල නොපැමිණේ නම. දොර නොවසා සැතපෙන්නේ දහවල පැමිණේ නම. රාත්‍රියෙහි නොපැමිණේ නම. එක් රැයක් සරැයක් සත් දවසක් දසදවසක් මාසයක් ඉක්මීමෙහි කියනලද ඇවැතට පැමිණෙන්නේ අරුණකෙළවර පැමිණේ නම. පවරා බුදින්නේ අරුණ කෙළවර පැමිණේ නම.
භූතගාමයද අඞ්ගජාතයද සිඳින්නේ සිඳිමින් පැමිණේ නම. කෙසේ හෝ නිය හෝ නොසිඳින්නේ නොසිඳිමින් පැමිණේ නම. ඇවැත වසන්නේ වසමින් පැමිණේ නම. “තිණෙන වා පණ්ණෙනවා පටිච්ඡාදෙත්‍වා ආගන්තබ්බං, නත්‍වෙවනග්ගෙන ආගන්තබ්බං යො ආගච්ඡෙය්‍ය ආපත්ති දුක්කටස්ස” යන මේ ඇවැත නොවසන්නේ නොවසමින් පැමිණේ නම. කුසවැහැරිමුවා සිවුරු ආදිය දරන්නේ දරමින් පැමිණේ නම. “අයන්තෙ භික්‍ඛු පරිත්තා, යාව භෙදනාය ධාරෙතබ්බො” යන මේ ඇවැත නොදරන්නේ නොදරමින් පැමිණේ නම.
“අත්තනාව අත්තානං නානාසංවාසකං කරොති” යනු එක් සීමාවක සඞ්ඝයා දෙකොටසක්ව හුන්කල්හි එක් පක්‍ෂයෙක හිඳ පරපක්‍ෂය පිළිබඳ ලබ්ධිය ගණිමින් යම් පක්‍ෂයෙක හුන්නේද ඔවුන්ට තමාම තමන් නානාසංවාසක කෙරේ නම. යම්කෙනකුන්ගේ සමීපයෙහි හුන්නේද ඔවුන්ට ගණපූරයෙක්ව කර්‍මය කොප්‍යය කරයි. අන්‍යයන්ගේ අත්පසට නොපැමිණි බැවිනි. සමානසංවාසකයා කෙරෙහිද මෙම නයවේ. හෙතෙමේ යම් කෙනකුන්ගේ ලබ්ධිය රුචි කෙරේද, ඔවුන්ට සමානසංවාසක වේ. අන්‍යයන්ට නානාසංවාසක වේ. **“සත්තාපත්තියො සත්තාපත්තික්‍ඛන්‍ධා**” පැමිණිය යුතු බැවින් ආපත්තීහු නම. රාශ්‍යර්‍ත්‍ථයෙන් ස්කන්‍ධයෝයි. මෙසේ නම් දෙකක් වේයයි නාම වශයෙන් දෙකක් දක්වන ලදී. “**කම්මෙන වා සලාකගාහෙනවා**” යන මෙහි උද්දෙසයද කර්‍මයද එකෙක්මය. ව්‍යවහාරයට අනුශ්‍රාවණයද ශලාකග්‍රාහයද එකෙක්මය. ව්‍යවහාර අනුශ්‍රාවණ ශලාකග්‍රාහයෝය. පූර්‍වභාගයෝය. කර්‍මය හා උද්දෙසය ප්‍රමාණය.
**“අද්ධානහීනො**” අද්ධානහීන නම් උනුවිසිවයස් ඇත්තේය. **අඞ්ගහීන **නම් හස්තච්ඡින්නාදිප්‍රභෙද ඇත්තේය. **වස්තුවිපන්ත **නම් පණ්ඩකය - තිරච්ඡානය - උභතොඛ්‍යඤ්ජනකය යන මොවුහුය. සෙසු ථෙය්‍යසංවාසකාදී වූ අටදෙන අභව්‍ය පුද්ගලයෝය. **කරණ දුෂ්කෘතයෝ** නම් දුෂ්කෘත ක්‍රියා ඇත්තාහුය. දුෂ්කෘත කර්‍ම ඇත්තාහුය. මේ අත්බැව්හිම කරණලද තමන්ගේ කර්‍මයෙන් අභව්‍යස්ථානයට පැමිණියෝයි යන අර්‍ත්‍ථයි. **අපරිපූර** නම් නොපිරිපුන් පාසිවුරු ඇත්තේය. **නො ච යාචති** නම් උපසම්පදාව යාඥා නොකරයි. “**අලජ්ජිස්ස ච බාලස්ස ච**” අලජ්ජි තෙමේ ඉදින් ත්‍රිපිටකධරවේද, බාල තෙමේත් ඉදින් සැටවයස් ඇත්තේ වේද, දෙදෙනම ඇසුරුකොට නොවිසිය යුතුය. “**බාලස්ස ච ලජ්ජිස්ස ච යාචති**” යන මෙහි නිසගන්නා විධි නොදත් බාලයාහට ‘තෝ නිසා ගණුව’යි ඇණවීමෙන්ද නිස දිය යුතුය. ලජ්ජිහට යාඥා කරත්ම නිස දියයුතුය. “**සාතිසාරං**” දොස් සහිතවූයේය. යම් ශික්‍ෂාවක් ඉක්මවා හැසිරෙන්නේ ඇවැතට පැමිණේද, හේය.
**කායෙන පටික්කොසනා** නම් හස්තවිකාරාදියෙන් වැළැක්වීමයි. **උපඝාතිකා** නම් උපඝාතයෝය. **සික්‍ඛූපඝාතිකා** නම් ශික්‍ෂාඝාතනය කළෝය. **භොගුපඝාතිකා** නම් පරිභොගඝාතකයෝය. එහි ත්‍රිවිධ ශික්‍ෂාවෙහි නොහික්මීමෙන් සික්‍ඛූපඝාතිකහයි දතයුතුය. සඞ්ඝිකයක් හෝ පෞද්ගලිකයක් හෝ නින්‍දිතපරිභොගයක් කොට පරිභොග කිරීමෙන් භොගූපඝාතිකහයි දතයුතුය. **ද්වවෙනයිකා** අර්‍ත්‍ථ දෙකක් විනයෙහි සිද්ධය. **පඤ්ඤත්ත** නම් සියලු විනය පිටකයෙහි කැප නොකැප වසයෙන් පණවන ලද්දේය. **පඤ්ඤත්තානුලොම **නම් සිවුවැදෑරුම් වූ මහා ප්‍රදේශයන්හි දතයුතුය. “**සෙතුඝාතො**” ප්‍රත්‍යයඝාතනයයි. යම් සිතකින් යුක්තව අකැපය කරන්නේද, ඒ සිතෙහි නොඉපැත්මය යන අර්‍ත්‍ථයි. “**මත්තකාරිතා**” මාත්‍රයෙන් ප්‍රමාණයෙන් කිරීමය. පමණෙහි සිටීමය යන අර්‍ත්‍ථයි. **“කායෙන ආපජ්ජති**” කායද්වාරිකයට කයින් පැමිණේ. වාග්ද්වාරිකයට වචනයෙන් පැමිණේ. “**කායෙන උට්ඨාති**” තිණවත්‍ථාරක සමථයෙහි දෙශනාවෙන් වෙන්වද කයින්ම උට්ඨානය වේ. දෙසා නැගිටින්නේ වනාහි වචනයෙන් නැගී සිටියි. **අබ්භන්තරපරිභොග** නම් අනුභව කරණපරිභොගයයි**. බාහිර පරිභොග** නම් හිසගෑම් ආදියයි.
**“අනාගතං භාරං වහති**” ස්ථවිර නොවූයේ තෙරුන් විසින් ඉසිලියයුතු විජනග්‍රාහකධර්‍මජ්ඣෙසනාවූ බර උසුලයි. එය නිත්‍ථරණය කරන්නට වැර අරඹයි. **“ආගතං භාරං න වහති**” ස්ථවිරතෙමේ ස්ථවිර කෘත්‍යය නොකරයි. “අනුජානාමි භික්‍ඛවෙ ථෙරෙන භික්‍ඛුනා සාමං වා ධම්මං භාසිතුං, පරං වා අජ්ඣෙසිතුං” “අනුජානාමි භික්‍ඛවෙ ථෙරාධෙය්‍යං පාතිමොක්‍ඛං” යන මේ සියල්ල පිරිහෙලයි යන අර්‍ත්‍ථයි. “**න කුක්කුච්චායිතබ්බං කුක්කුච්චායති**” කුකුස් කටයුත්ත කුකුස් නොකොට කරයි. මේ දෙදෙනාහට දහවල්හිද රාත්‍රියෙහිද ආස්‍රවයෝ වැඩෙත්, යන අර්‍ත්‍ථයි. අනතුරු දුකයෙහිද උක්තවිපක්‍ෂ වශයෙන් අර්‍ත්‍ථය දතයුතුය. සෙස්ස ඒ ඒ තන්හි කියූ නය ඇති බැවින් ප්‍රකටමය.
ත්‍රිකයන්හි - “**අත්‍ථාපත්ති තිට්ඨන්තෙ භගවති ආපජ්ජති**” භාග්‍යවත්හු දිවමන්ව සිටින කල්හි යම් ඇවැතකට පැමිණේද එබඳු ආපත්තියක් ඇත, යන අර්‍ත්‍ථයි. සියලු තන්හි මේ නයයි. එහි රුධිරොත්පාදාපත්තියට දිවමන් කල්හි පැමිණේ. “එතරහි ඛො පනානන්‍ද භික්‍ඛු අඤ්ඤමඤ්ඤං ආවුසො වාදෙන සමුදාචරන්ති, න වො මමච්චයෙන එවං සමුදාචරිතබ්බං නවකෙන ආනන්‍ද භික්‍ඛුනා ථෙරො භික්‍ඛු” “භන්තෙ ති වා ආයස්මාති වා සමුදාචරිතබ්බො”යි වදාළ බැවින් තෙරහට ආවුසො වාදයෙන් ඇමතීම හෙතුකොට භාග්‍යවත්හු පිරිනිවි කල්හි ඇවතට පැමිණේ. දිවමන් කල්හි නොපැමිණේ. මේ ඇවැත් දෙක හැර සෙසු ඇවැත්වලට භාග්‍යවත්හු දිවමන් කල්හිද පිරිනිවන් පෑකල්හිද පැමිණේ.
පවරා අනතිරික්ත භොජනයක් බුදින්නේ කාලයෙහි ඇවතට පැමිණේ. විකාලයෙහි නොපැමිණේ. විකාල භොජනාපත්තියට විකාලයෙහි පැමිණේ. කාලයෙහි නොපැමිණේ. සෙසු ආපත්තීන්ට කාලයෙහිද විකාලයෙහිද පැමිණේ. සහගාරසෙය්‍යාවට රාත්‍රියෙහි පැමිණේ. දොර නොවසා හිඳීමෙන් වන ඇවැතට දහවල්හි පැමිණේ. සෙසු ඇවැතට රාත්‍රියෙහිද දහවල්හිද පැමිණේ. ‘දසවස් ඇත්තේ වෙමි, අයිරාදසවස් ඇත්තේ වෙමි’යි බාලවූ අව්‍යක්ත තෙමේ පිරිස ලවා උපස්ථාන කරවන්නේ දසවස් ඇතියේ පැමිණේ. උනුදසවස් ඇතියේ නොපැමිණේ ‘මම පණ්ඩිත වෙමි, ව්‍යක්ත වෙමි’යි නවකතෙමේ හෝ මද්ධ්‍යම තෙමේ හෝ පිරිස ලවා උපස්ථාන කරවන්නේ උනුදසවස් ඇතියේ පැමිණේ. දසවස් ඇතියේ නොපැමිණේ. සෙස්සට දසවස් ඇතියේද උනුදසවස් ඇතියේද පැමිණේ. ‘පස්වස් ඇත්තේ වෙමි’යි බාලවූ අව්‍යක්ත තෙමේ නිස නොගෙණ වසන්නේ පස්වස් ඇතියේ පැමිණේ. ‘මම පණ්ඩිත වෙමි, ව්‍යක්තවෙමි’යි නවක තෙමේ නිස නොගෙණ වසන්නේ උනුපස්වස් ඇතියේ පැමිණේ. සෙස්සට පස්වස් ඇතියේද උනුපස්වස් ඇතියේද පැමිණේ. අනුපසපනක්හට පදවශයෙන් ධර්‍මය කියන්නේ මාගමකට දහම් දෙසන්නේයි මෙබඳු ඇවතට කුසල්සිත් ඇතියේ පැමිණේ. පාරාජික - සුක්කවිසට්ඨි - කායසංසග්ග - දුට්ඨුල්ල - අත්තකාමපාරිචාරිය - දුට්ඨදොස - සඞ්ඝභෙද - පහාරදාන - කලසත්තිකාදිභෙද වූ ඇවැතට අකුසල සිත් ඇතියේ පැමිණේ. නොදැන නොසිතා සහාගාරසෙය්‍යාදියට අව්‍යාකෘත සිත් ඇතියේ පැමිණේ. රහත්වූයේ යම් ඇවතකට පැමිණේද ඒ සියල්ලට අව්‍යාකෘත සිත් ඇතියේම පැමිණේ. මෛථුන ධර්‍මාදිභෙදවූ ඇවැතට සුඛවේදනාවෙන් යුක්තවූයේ පැමිණේ. දුට්ඨදොසාදිභෙද වූ ඇවැතට දුක්‍ඛවෙදනාවෙන් යුක්තවූයේ පැමිණේ. සුඛවේදනාවෙන් යුක්තව යම් ඇවැතකට පැමිණේද එයටම මැදහත්ව පැමිණෙන්නේ අදුක්‍ඛමසුඛ වේදනාවෙන් යුක්ත වූයේ පැමිණේ.
**“තයො පටික්‍ඛෙපා**” භාග්‍යවත් බුදුරජාණන් වහන්සේගේ ප්‍රතික්‍ෂෙප තුනක් වේ. සිවුපසයෙහි මහිච්ඡතාය. අසන්තුට්ඨිතාය, කෙලෙස් සිඳලන පැවැතුම් පිළිවෙත නොරැකීම යන මේ ත්‍රිවිධ ධර්‍මයෝ භාග්‍යවත් වූ බුදුරජාණන් වහන්සේ විසින් ප්‍රතික්‍ෂෙප කරණලදහ. අප්පිච්ඡතාව ත්‍රිවිධ ධර්‍මයෝ භාග්‍යවත්වූ බුදුරජාණන් වහන්සේ විසින් අනුදන්නා ලදහ. එහෙයින් **“තයො අනුඤ්ඤාතා**”යි කියන ලදී.
‘දසවස් ඇත්තේ වෙමි’යි පිරිසලවා උපස්ථාන කරවන්නාවූ, ‘පස්වස් ඇත්තේ වෙමි’යි නිස නොගන්නාවූ බාලතෙමේ ඇවතට පැමිණේ. පණ්ඩිත තෙමේ නොපැමිණේ. උනුදසවස් ඇත්තේ “ව්‍යක්ත වෙමි”යි බහුශ්‍රැත බැවින් පිරිස ලවා උපස්ථාන කරවන්නේ, උනුපස්වස් ඇත්තේද, නිස නොගන්නා පණ්ඩිත තෙමේ ඇවතට පැමිණේ. බාලතෙමේ නොපැමිණේ. සෙස්සට පණ්ඩිත තෙමේද බාලතෙමේද පැමිණේ. වස් නොඑළඹෙන්නේ කාලපක්‍ෂයෙහි පැමිණේ. ශුක්ල පක්‍ෂයෙහි නොපැමිණේ. කාලපක්‍ෂයෙහි නොපැමිණේ. සෙස්සට කාල පක්‍ෂයෙහිද ශුක්ලපක්‍ෂයෙහිද පැමිණේ. වස් එළැඹීම කාල පක්‍ෂයෙහි කැපවේ. ශුක්ල පක්‍ෂයෙහි කැප නොවේ. මහාපවාරණයෙන් පැවරීම ශුක්ල පක්‍ෂයෙහි කැපවේ. කාලපක්‍ෂයෙහි කැප නොවේ. අනුදත් සෙස්ස කාලපක්‍ෂයෙහිද ශුක්ලපක්‍ෂයෙහිද කැප වේ.
ඉල්මස පසළොස්වක පැසුළු පෑළවිය දිනයෙහි විකපනයකොට තැබූ වැසි සළුව හඳින්නේ හේමන්තයෙහි පැමිණේ. **කුරුන්‍දි**යෙහි වනාහි ඉල් පෞණීමී දිනයෙහි පච්චුද්ධරණය නොකොට හෙමන්තයෙහි පැමිණේයයි කියන ලදී. භෙද කියන ලද්දේ මැනැවි. “චාතුමාසං අධිට්ඨාතුං තතොපරං විකප්පෙතුං”යි වදාරණලදී. ග්‍රීෂ්ම සෘතුවෙහි අතිරෙක මාසය ශෙෂව සිටි කල්හි සොයන්නේ අඩමසකට වැඩිකලක් ශෙෂව සිටි කල්හි හඳින්නේද, ග්‍රීෂ්ම සෘතුවෙහි පැමිණේ නම. වැසිසළුව ඇති කල්හි නග්නව කය තෙම්මන්නේ වැසි සාරමසෙහි පැමිණේ නම. පාරිසුද්ධි උපොසථය හෝ අධිට්ඨාන උපොසථය හෝ කරන්නේ සඞ්ඝතෙමේ ඇවැතට පැමිණේ. සූත්‍රාද්දෙශයද අධිෂ්ඨාන උපෞෂථයද කරන්නේ ගණයතෙමේ ඇවතට පැමිණේ. එකෙක් තෙමේ සූත්‍රාද්දෙශ උපෞෂථය කරන්නේ පුද්ගල තෙමේ ඇවැතට පැමිණේ. පවාරණයෙහිද මෙම නයවේ.
සඞ්ඝොපෞෂථයද සඞ්ඝපවාරණයද සඞ්ඝයාහටම කැපවේ. ගණොපෞෂථයද ගණපවාරණයද ගණයාහටම කැපවේ. අධිෂ්ඨානොපෞෂථයද අධිෂ්ඨානපවාරණයද පුද්ගලයාහටම කැපවේ. ‘පාරාජිකාපත්තියට පැමිණියේ වෙම්දැ’යි යනාදීන් කියන්නේ වස්තුව වසයි. ඇවැත නොවසයි. ‘මෙවුන්දම් පිළිසෙවීම් කෙළෙම්දැ’යි යනාදීන් ඇවැත වසයි. වස්තුව නොවසයි. යමෙක් වස්තුවත් ආපත්තියත් ආරොචනය නොකෙරේද මෙතෙමේ වස්තුවද වසයි. ආපත්තියද වසයි.
වැසීම කෙරේනුයි **පටිච්ඡාදී** නම. ගිනහල්ගෙයම වසානුයි. **ජන්තාඝරපටිච්ඡාදී **නම. අන්තන්හිද මෙම නය වේ. දොර වසා ගිනිහල් ගෙය තුළ සිටියහු විසින් පිරියම් කිරීම වටියි. දියට බැස්සහු විසින්ද මෙපමණක්ම වටියි. දෙතන්හි කෑමද බීමද නොවටියි. වස්ත්‍රපටිච්ඡාදි සියල්ල කැප බැවින් ප්‍රතිච්ඡන්නවූවහු විසින් සියල්ල කරන්නට වටියි. “**වහන්ති**” පමුණුවත්. නින්‍දාව හෝ දොස්කීම හෝ නොලබත්. සඳමඬල වලාකුළෙන් පිනියෙන් දුමින් රජසින් මොනවට මිදුනේ විවෘතවූයේම බබලයි. ඔවුන් අතුරෙහි එක්තරා එකෙකින් වැසුනේ නොබලයි. හිරුමඬලද එසේය. ධර්‍මවිනයද විවෘතකොට බෙදා දෙසනු ලබන්නේම බබලයි. වැසුනේ නොබබලයි.
අත් බෙහෙතකින් කෘත්‍යයක් ඇති කල්හි අනිකක් විණවන්නේ ගිලාන තෙමේ ඇවතට පැමිණේ. බෙහෙතකින් කෘත්‍යයක් ඇති කල්හි බෙහෙතක් නොවිණවන්නේ අගිලාන තෙමේ ඇවතට පැමිණේ. සෙසු ඇවැතට ගිලාන තෙමේද අගිලාන තෙමේද ඇවැතට පැමිණේ
“**අන්තො ආපජ්ජති නො බහි**” අනුප්‍රවිෂ්ටව ශයනය කරන්නේ ඇතුළතදී ඇවැතට පැමිණේ. පිටතදී නොපැමිණේ. **“**බහි ආපජ්ජති නො අන්තො” සඞ්ඝික ඇඳපුටු ආදිය එලිමහනෙහි අතුරා යන්නේ පිටතදී ඇවතට පැමිණේ. සෙස්සට ඇතුළතදීද, පිටතදීද පැමිණේ. “**අන්තො සීමායං**” ආගන්තුක තෙමේ ආගන්තුක වත නොදක්වා සත්පාවහන් සහිතව වෙහෙරට වදනේ උපචාරසීමාවට බැසීම් පමණක් ඇත්තේම ඇවතට පැමිණේ. “**බහි සිමාය**” ගමිකතෙමේ දැවමඩු තැන්පත් කිරීම් ආදීවූ ගමිකවත නොපුරා යන්නේ උපචාර සීමාව ඉක්මුනු පමණ ඇත්තේම සෙස්සට සීමාව තුළදීද සීමාවෙන් පිටතදීද ඇවැතට පැමිණේ. වෘද්ධතරයක් ඇති කල්හි නොඅණවන ලද්දේ දහම් දෙසන්නේ සඟමැදදී ඇවැතට පැමිණේ නම. ගණ මද්ධ්‍යයෙහිද පුද්ගලයා සමීපයෙහිද මෙම නය වේ. **“කායෙන වුට්ඨාති**” තිණවත්‍ථාරක සමථයෙන් නැගී සිටියි. කය නොසොල්වා වචනයෙන් දෙසන්නහුගේ වචනයෙන් ඇවැතින් නැගී සිටියි. වාක්සම්ප්‍රයුක්තකාය ක්‍රියාකොට දෙසන්නහුගේ කයින් හා වචනයෙන් ඇවැතින් නැගීසිටී නම. සඟමැද දෙශනා ගාමිනී ඇවැතද වුට්ඨානගාමිනී ඇවැතද නැගිටියි. ගණ පුද්ගල මද්ධ්‍යයෙහි දෙශනාගාමිනී ඇවතම නැගිටියි.
**“ආගාළ්හාය චෙතෙය්‍ය**” දැඩිබව පිණිස සිතන්නේය. තර්‍ජනීය කර්‍මාදිය කරනලද වත්නොපුරන්නහුට සඞ්ඝතෙමේ කැමැතිවන්නේ උත්ක්‍ෂෙපණීය කර්‍මය කරන්නේය යන අර්‍ත්‍ථයි. “**අලජ්ජිච හොති බාලො ච අපකතත්තො ච”** යන මෙහි බාලවූ මෙතෙමේ ධර්‍මාධර්‍මය නොදනීය’යිද, නොපියවිසැහැවි ඇත්තේ හෝ ආපත්ති අනාපත්ති නොදනීයයිද යන මෙපමණකින් කර්‍ම නොකටයුතුය. බාලබව මුල්කොටද පියවි සැහැවි නැති බව මුල්කොටද ඇවැතට පැමිණියහුට කර්‍මකටයුතුය යන අර්‍ත්‍ථයි. අධිසීලයෙහි සීලවිපන්න නම් පාරාජික සඞ්ඝාදිසෙස ආපත්තිස්කන්‍ධද්වයට පැමිණියේය. ආචාරවිපන්න නම් පඤ්චවිධ ආපත්තිස්කන්‍ධයන්ට පැමිණියේය. දිට්ඨිවිපන්න නම් අන්තග්‍රාහික දෘෂ්ටියෙන් යුක්ත වූයේය. ඇවැත් නොදක්නා වූ පිළියම් නොකරන්නාවූ දෘෂ්ටියද නොහරින්නාවූ ඔවුන්ටම කර්‍ම කටයුතුය.
**කායිකද්වය** නම්, පස ඇට ආදියෙන් දූකෙළීම් ආදිප්‍රභෙදවූ අනාචාරයය. **වාචසිකද්වය** නම්, මුවබෙර වැයීම් ආදී ප්‍රභෙදවූ අනාචාරයය. **කායිකවාචසිකද්වය** නම් නැටීම්, ගීකීම් ආදි ප්‍රභෙදවූ දෙදොරින් කරණලද අනාචාරයය. **කායික අනාචාරය** නම් කායද්වාරයෙහි පණනලද ශික්‍ෂාපද ඉක්මීමය**. වාචසික අනාචාරය** නම් වාග්වාරයෙහි පණවනලද ශික්‍ෂාපද ඉක්මීමය. **කායික වාචසික අනාචාරය** නම් කාය වාග්ද්වාර දෙක්හි පණවනලද ශික්‍ෂාපද ඉක්මීමය. “කායිකෙන උපඝාතිකෙන” කායද්වාරයෙහි පණවන ලද ශික්‍ෂාපදයෙහි නොහික්මීමෙන් යමෙක් තෙමේ ඒ ශික්‍ෂාපදයෙහි නොහික්මේද හෙතෙමේ ඒ ශික්‍ෂාපදය නසාලයි. එහෙයින් ඔහුගේ ඒ හික්මීම කායික උපඝාතිකයි කියනු ලැබේ. සෙසු පද දෙක්හිද මෙම නයවේ. “**කායිකෙන මිච්ඡාජීවෙන**” පණිවුඩ පණත් ගෙණ යෑම් ආදියෙන් හෝ ගෙඩි පැළීම් ආදියෙන් හෝ. වෙදකමින් හෝ “**වාචසිකෙන**” ශාසන උද්ග්‍රහණ ආරොචනාදියෙන් තෙවන පදය උභයසම්ප්‍රයොග වශයෙන් කියනලදී.
**“අලං භික්‍ඛු මා භණ්ඩනං**” ‘මහණ’ කම්නැත. ඩබර නොකරව, කලහ නොකරව විවාද නොකරව, යන අර්‍ත්‍ථයි. **“න වොහරිතබ්බං**” කිසිවක් නොකියයුතුය. කියන්නාවූද එබඳු වූවහුගේ වචනය නොඇසිය යුතුයයි හඟිත්. “**න කිස්මිඤ්චි පච්චෙකට්ඨානෙ**” විජිනි ගැන්වීම් ආදීහු කිසි එකද දෙටු තැනෙක්හි නොතැබිය යුතුය යන අර්‍ත්‍ථයි. **“ඔකාසං කාරෙන්තස්ස**” ආයුෂ්මත් තෙමේ අවකාශ කෙරේවා, මම තා කියනු කැමතියෙමි’යි මෙසේ අවකාශ කරණ මහණහට “**නාලං ඔකාසකම්මං කාතුං**” තෝ කුමක් කරන්නෙහිදැ’යි අවකාශ නොකටයුතුය. “**සවචනීයං න දාතබ්බං**” වචනය නොගතයුතුය. අලජ්ජීවූ බාලවූ නොපියවි සැහැවි ඇතියහුගේ වචනයද නොඇසිය යුතුය. යම්තැනෙක ගෙනයනු කැමැතිවේද එහි නොයායුතුය යන අර්‍ත්‍ථයි.
**“තීහඞ්ගෙහි සමන්නාගතස්ස විනයො”** හෙතෙමේ යමක් දනීද, එය ඔහුගේ විනය නම් වේ. හෙතෙමේ නොවිචාළයුතුය යන අර්‍ත්‍ථයි. “**අනුයොගො න දාතබ්බො**” මේ කැපදැයි විචාරන්නහුගේ විචාරීමට අවකාශ නොදිය යුතුය. අනිකකු විචාරව’යි කියයුතුය. යමෙක් තෙමේද ඔහු විචාරාද, හෙතෙමේ අනිකකු විචාරව’යි කියයුතුය. මෙසේ හෙතෙමේ නොම විචාළයුතුය. මොහුගේ පෘච්ඡාව නොඇසිය යුතුය, යන අර්‍ත්‍ථයි. **“විනයො න සාකච්ඡිතබ්බො**” විනය ප්‍රශ්නය සාකච්ඡා නොකටයුතුය. කප්පියාකප්පියකථා තොමෝ සංසන්‍දනය නොකටයුත්තීය.
“**ඉදමප්පහාය**” මේ බ්‍රහ්මචාරී ප්‍රතිඥාතාදීවූ ලබ්ධිය නොහැර “**සුද්ධං බ්‍රහ්මචාරිං”** ක්ෂීණාස්‍රව භික්‍ෂු “**පාතව්‍යතං ආපජ්ජති**” හෙලියයුතුබවට පතිසෙවනයට පැමිණේ. “**ඉදමප්පහාය”**යි වදාළ බැවින් ඒ බ්‍රහ්මචාරි ප්‍රතිඥාතය හැර ක්‍ෂීණාස්‍රවයා මාවිසින් බොරු කියනලදය. මට කමාවනු මැනැවැ’යි කමාකරවා ‘කාමයන්හි දොසක් නැතැ’යි යන ලබ්ධිය හැර ගතිවිශොධනය කරන්නේය. **“අකුසලමූලානි**” අකුශලයෝද මූලයෝද නොහොත් අකුශලයන්ගේ මූලයෝය. කුශල මූලයන්හිද මෙම නයය. නොමනා චරිතයෝ, විරූප වූ හෝ චරිතයෝ **දුච්චරිත**යෝය. මහාචරිතයෝ නොහොත් සුන්‍දර වූ චරිතයෝ **සුචරිත**යෝය. කයකරණකොට ගෙන කරණලද දුශ්චරිතය **කායදුච්චරිත** නම. සියලුතන්හි මේනයය. සෙස්ස ඒ ඒ තන්හි කියූ නය ඇති බැවින් ප්‍රකටමය.
**චතුෂ්කයන්හි -** **“සකවාචාය ආපජ්ජති** **පරවාචාය වුට්ඨාති**” වාගද්වාරික වූ පදසොධර්‍මාදිභෙදවූ ඇවතට පැමිණ තිණවත්‍ථාරක සමථස්ථානයට ගියේ පරහුගේ කර්‍මවාක්‍යයෙන් නැගිටියි. **“පරවාචාය ආපජ්ජති සකවාචාය වුට්ඨති”** ලාමක දෘෂ්ටිය නොහැරීමෙහි පරහුගේ කර්‍මවාක්‍යයෙන් පැමිණේ. පුද්ගලයා සමීපයෙහි දෙසන්නේ තමන්ගේ වචනයෙන් නැගිටියි. **“සකවාචාය ආපජ්ජති සකවාචාය වුට්ඨාති**” වාග්ද්වාරික පදසොධධර්‍මාදිභෙදවූ ඇවැතට තමන්ගේ වචනයෙන් පැමිණේ. දෙසා නැගිටින්නේ තමන්ගේ වචනයෙන් නැගිටියි. **“පරවාචාය ආපජ්ජති පරවාචාය වුට්ඨාති**” යාවතතියක සඞ්ඝාදිසෙසයට පරහුගේ කර්‍මවාක්‍යයෙන් පැමිණේ. නැගිටින්නේද පරහුගේ පරිවාස කර්‍මවාක්‍යාදියෙන් නැගිටියි. එයින් අන්‍යයන්හි කායද්වාරික ඇවැතට කයින් පැමිණේ. දෙසන්නේ වචනයෙන් නැගිටියි. වාග්වාරික ඇවතට වචනයෙන් පැමිණේ. තිණව‍ත්‍ථාරකයෙහිදී කයින් නැගිටියි. කායද්වාරික ඇවතට කයින් පැමිණේ. එයම තිණවත්‍ථාරිකයෙහි කයින් නැගිටියි. වාග්වාරික ඇවතට වචනයෙන් පැමිණේ. එයම දෙසන්නේ වචනයෙන් නැගිටියි. සඞ්ඝික ඇඳෙහි තමන්ගේ පසුතුරණ නොඅතුළේ කායස්පර්‍ශයෙහිදී ලොම් ගණනින් පැමිණිය යුතු ඇවැතටද සහගාරසෙය්‍යාපත්තියටද පැමිණේ. පිබිද ඇවැතට පැමිණි බව දැන දෙසන්නේ පිබිදියේ ඇවැතට පැමිණේ. නිදිගත්තේ නැගිටියි නම. පසුදෙපදයද කියූ අනුසරින්ම දතයුතුය.
අචිත්තකාපත්තියට අචිත්ත වූයේ පැමිණේනම. පසුව දෙසන්නේ සචිත්තකවූයේ නැගිටියි. සචත්තකාපත්තියට සචිත්තකවූයේ පැමිණේ නම. තිණවත්‍ථාරක සමථස්ථානයෙහි නිදන්නේ අචිත්තකවූයේ නැගිටියි. සෙසු පද දෙකද කියූ අනුසරින්ම දතයුතුය. යම් මහණෙක් තෙමේ සභාගාපත්තියක් දෙසාද, මෙතෙමේ දෙසීම හෙතුකොට දුක්කටයට පැමිණෙන්නේ පාචිත්තියාදීන් අතුරෙහි එක්තරා එකක් දෙසයි. එද දෙසන්නේ දුක්කටයට පැමිණේ. ඒ දුක්කටයට පැමිණෙන්නේ පාචිත්තියාදියෙන් නැගිටියි. පාචිත්තියාදියෙන්ද නැගිටින්නේ ඒ ඇවැතට පැමිණේ. මෙසේ එක් පුද්ගලයක්හුගේ එක්ම ප්‍රයෝගයක් සඳහා “**අත්‍ථි ආපජ්ජන්තො දෙසෙති**”යි මේ චතුෂ්කය කියන ලදැයි දතයුතුය.
කර්‍මචතුෂ්කයෙහි ලාමක දෘෂ්ටිය නොහැරීමෙන් පැමිණෙන ඇවතට කර්‍මයෙන් පැමිණේ. දෙසන්නේ අකර්‍මයෙන් නැගිටියි. විසට්ඨි ආදියට අකර්‍මයෙන් පැමිණේ. පරිවාසාදීවූ කර්‍මයෙන් නැගිටියි. සමනුභාසනයට කර්‍මයෙන්ම පැමිණේ. කර්‍මයෙන් නැගිටියි. සෙස්සට අකර්‍මයෙන් පැමිණේ අකර්‍මයෙන් නැගිටියි.
පරිෂ්කාර චතුෂ්කයෙහි තමන්ගේ පිරිකර ප්‍රථමය වේ. සඞ්ඝික පිරිකර දෙවැනි වේ. චෛත්‍යසන්තක පිරිකර තෙවැනි වේ. ගිහින් සතු පිරිකර සිවුවැනි වේ. ඉදින් ඒ ගිහිසතු පිරිකර, පා සිවුරු නවකම් බෙහෙත් ආදිය පිණිස ගෙනඑන ලද්දේවේද, ගබඩාවෙහි දොර ඇර ඇතුළත පිරිකර තැබීම පිණිස යතුර දීමද ඇතුළත තැබ්බවීමද වටියි.
සම්මුඛචතුෂ්කයෙහි ලාමකදෘෂ්ටිය නොහැරීමෙන් පැමිණෙන ඇවැතට සඞ්ඝයාගේ හමුවෙහිදීම පැමිණේ. නැගී සිටුනා කල්හි සඞ්ඝයා විසින් කෘත්‍යයක් නැත්තේයයි නොහමුවෙහි නැගිටියි. විසට්ඨිආදියට නොහමුවෙහි පැමිණේ. සඞ්ඝයා හමුවෙහි නැගිටියි. සමනුභාසනයට සඞ්ඝයා හමුවෙහිදීම පැමිණේ. හමුවෙහි නැගිටියි. සෙසු සම්පජානමුසාවාදාදි භෙදවූ ඇවැතට නොහමුවෙහිම පැමිණේ. නොහමුවෙහිම නැගිටියි. **අජානන්ත** චතුෂ්කය අචින්තකචතුෂ්කය සමානය.
**“ලිඞ්ගපාතුභාවෙන**” නිදිගත්තාවූම මහණක්හුගේ හෝ මෙහෙණකගේ හෝ ලිඞ්ගපරිවර්‍තනය වූ කල්හි සහගාරසෙය්‍යාපත්තිය වේ. දෙදෙනාගේම අසාධාරණාපත්තිය ලිඞ්ගපාතුභාවයෙන් නැගිටියි. මෙය මේ සඳහා කියනලදී. සහපටිලාභචතුෂ්කයෙහි යම් මහණක්හුගේ ලිඞ්ගපරිවර්‍තනය වේද, හෙතෙමේ ලිඞ්ගප්‍රතිලාභය සමග ප්‍රථමොත්පන්න වශයෙන්ද ශ්‍රෙෂ්ඨභාවයෙන්ද පළමු පුරුෂලිඞ්ගය හරියි. පශ්චිම ලිඞ්ගයෙහි පිහිටයි. පුරුෂක්‍රියා පුරුෂාකාරාදි වශයෙන් පැවැති කායවාග්විඥප්තීහු සංසිඳෙත්. මහණැයි හෝ පුරුෂැයි හෝ පැවති ප්‍රඥප්තීහු නිරුද්ධ වෙත්. මෙහෙණන් හා අසාධාරණවූ යම් ශික්‍ෂාපද සසතළිසක්වේද, එයින් අනාපත්තිම වේ. ද්විතීය චතුෂ්කයෙහි යම් මෙහෙණකගේ ලිඞ්ගපරිවර්‍තනය වේද, ඕතොමෝ පසුව සමුත්පත්තියෙන් හෝ හීනභාවයෙන් හෝ **පශ්චිමය** යන සඞ්ඛ්‍යාවට ගිය ස්ත්‍රීලිඞ්ගය හරියි. උක්ත ප්‍රකාරයෙන් **පුරිම**යි සඞ්ඛ්‍යාවට ගිය පුරුෂලිඞ්ගයෙහි පිහිටයි. උක්තවිපරීත විඥප්තීහු සංසිඳෙත්. මෙහෙණැයි හෝ ස්ත්‍රීයි හෝ මෙසේ පැවැති ප්‍රඥප්තීහු නිරුද්ධ වෙත්. මහණුන් හා අසාධාරණවූ යම් එක්සිය තිසක් ශික්‍ෂාපදයෝ වෙත්ද, එයින් අනාපත්තිම වේ.
“**චත්තාරො සාමුක්කංසා**” සතර මහා ප්‍රදේශයෝය. ඒ සතර මහාප්‍රදේශයෝ භාග්‍යවතුන් වහන්සේ විසින් නොඋපන් වස්තුවෙහි තුමූ උසස්කොට ඔසොවා තැබූ බැවින් සාමුක්කංසයි කියනු ලැබෙත්. “**පරිභොගා”** අනුභව කටයුතු පරිභොගයෝ. ජලය වනාහි කාලිකයක් නොවන බැවින් නොපිළිගත්තක් වටියි. යාවකාලිකාදී නොපිළිගත්තාහුද අනුභව කරන්නට සුදුසු නොවෙත්. සතර මහාවිකටයෝ කාලයෙහි උදෙසනලද බැවින් යථොක්ත කාලයෙහි වටිත්. **“උපාසකො සීලවා**” පඤ්චසීලය හෝ දස සීලය හෝ රක්නේය.
**ආගන්තුකා**දි චතුෂ්කයෙහි සත්පාවහන් සහිතව හිස වසා පොරොවනලදුව වෙහෙරට පිවිසෙන්නේ එහි හැසිරෙන්නේද ආගන්තුකවම පැමිණේ. ආවාසිකව නොපැමිණේ. ආවාසික වත නොකරන්නේ වනාහි ආවාසික තෙමේ පැමිණේ. ආගන්තුක තෙමේ නොපැමිණේ. සෙසු කායවාග්වාරික ආපත්තියට දෙදෙනම පැමිණෙත්. අසාධාරණ ආපත්තියට ආගන්තුක තෙමේ නොමපැමිණේ. ආවාසික තෙමේද නොපැමිණේ. ආවාසිකවත නොකරන්නාවූ ආවාසික තෙමේ පැමිණේ. ගමිකතෙමේ නොපැමිණේ. සෙස්සට දෙදෙනම පැමිණෙත්. අසාධාරණ ඇවැතට දෙදෙනම නොපැමිණත්. **වස්තුනානත්‍වාදි **චතුෂ්කයෙහි සතර පාරාජිකයන්ගේ ඔවුනොවුන් වස්තුනානාත්‍වයම වේ. ආපත්තිනානාත්‍වය නොවේ. ඒ සියල්ලම පාරාජිකාපත්තියමය. සඞ්ඝාදිසෙසාදීන්හිද මෙමනය වේ. මහණහුගේද මෙහෙණගේද ඔවුනොවුන් කායසංසර්‍ගයෙහිදී මහණහුට සඞ්ඝාදිසෙසය වේ. මෙහෙණට පාරාජිකයයි. මෙසේ ආපත්තිනානාත්‍වයම වේ. වස්තූනානාත්‍වය නොවේ. දෙදෙනාහටම කායසංසර්‍ගය වස්තුව වේ. එසේ ලූනු කෑමෙහි මෙහෙණට පාචිත්තිය වේ. මහණහුට දුක්කටය වේය’යි මෙහි මේ ආදී නයින්ද යොජනා තොමෝ දතයුත්තීය. තෙළෙස් සඞ්ඝාදිසෙසයන් සමග සතර පාරාජිකයන්ගේ වස්තුනානාත්‍වයද ආපත්තිනානාත්‍වයද වේ. අනියතාදීන් සමග සඞ්ඝාදිසෙසයන්ටද මෙසේය. මුලපටන් පරිජි සතරට එකට පැමිණෙන්නාවූ මහණ-මෙහෙණන්හට වස්තුනානාත්‍වයක් නැත්තේමය. ආපත්ති නානාත්‍වයක් නැත්තේය. වෙන්ව පැමිණෙන කල්හිද සෙසු සාධාරණාපත්තීන්ට පැමිණෙන කල්හිද මෙම නයවේ.
වස්තුසභාගාදී චතුෂ්කයෙහි මහණහුගේද මෙහෙණගේද කායසංසර්‍ගයෙහි වස්තු සභාගත්‍වය වේ. ආපත්තිසභාගත්වය නොවේ. සතර පාරාජිකයන්හි ආපත්තිසභාගත්‍වය වේ. වස්තුසභාගත්‍වය නොවේ. සඞ්ඝාදිසෙසාදියෙහිද මේනය වේ. මහණහුටද මෙහෙණහටද සතර පාරාජිකයන්හි වස්තුසභාගත්‍වයද ආපත්තිසභාගත්‍වයද වේ. සියලු සාධාරණාපත්තීන්හි මේනයවේ. අසාධාරණාපත්තියෙහි වස්තුසභාගත්‍වයක් නැත්තේමය. ආපත්තිසභාගත්‍වයෙක් නැත්තේය. පුරිම චතුෂ්කයෙහි යම් ප්‍රථම ප්‍රශ්නයක් වේද, ඒ ප්‍රථම ප්‍රශ්නය මෙහි දෙවැනි වේ. යම් ප්‍රථම ප්‍රශ්නයක් එහි දෙවැනිවේද, ඒ ප්‍රශ්නය මෙහි ප්‍රථමය වේ. තෘතීය චතුර්‍ත්‍ථ චතුෂ්කයන්හි වෙනසක් නැත්තේය.
උපාද්ධ්‍යාය චතුෂ්කයෙහි උපාද්ධ්‍යායයා විසින් සද්ධිවිහාරිකයාහට කටයුතුවත් නොකිරීමෙහි ඇවැතට උපාද්ධ්‍යාය තෙමේ පැමිණේ. සද්ධිවිහාරික තෙමේ නොපැමිණේ. උපාද්ධ්‍යායයාහට කටයුතුවත් නොකරන්නේ සද්ධිවිහාරික තෙමේ පැමිණේ. උපාද්ධ්‍යාය තෙමේ නොපැමිණේ. සෙස්සට දෙදෙනම පැමිණෙත්. අසාධාරණ ඇවතට දෙදෙනම නොපැමිණෙත්. **ආචාර්‍ය්‍ය **චතුෂ්කයෙහිද මෙමනයවේ.
**ආදියන්ත **චතුෂ්කයෙහි පාදයක් හෝ පාදයට වැඩියක් හෝ සියතින් ගන්නා මහණතෙමේ ගරුකයට පැමිණේ. ‘පාදයට අඩුවක් ගණුව’යි ඇණවීමෙන් අනිකකු යොදන මහණතෙමේ ලහුකයට පැමිණේ. මේනයින් සෙසු පදතුන දතයුතුය.
අභිවාදනාර්‍හ චතුෂ්කයෙහි මෙහෙණට වනාහි බොජුන් හලෙහි නවවන මෙහෙණපටන් උපාද්ධ්‍යායයාද අභිවාදනයට සුදුසුය. දුරදී දැක හුනස්නෙන් නැගිටීමට සුදුසු නොවේ. අවිශෙෂයෙන්ද යම්කිසි වෘද්ධතරයෙක් තෙමේ අඩාලකළ භොජනය ඇති සැටවයස්වූද පරිවාසිකයක්හුගේ සමීපයට ගියේ එදවස උපසපන්වූයේ නමුදු දැක හුනස්නෙන් නැගී සිටීමට සුදුසු වේ. අභිවාදනයට සුදුසුනොවේ. නොවළක්වනලද තන්හි වෘද්ධ තෙමේ නවකයාගේ අභිවාදනයට සුදුසුද වේ. දැක හුනස්නෙන් නැගීසිටීමට සුදුසුද වේ. නවක තෙමේ වනාහි මහල්ලාගේ අභිවාදනයට නොමසුදුසු වේ. දැක හුනස්නෙන් නැගී සිටීමට සුදුසුද නොවේ. ආසනාර්‍හ චතුෂ්කයෙහි ප්‍රථමපදය පුරිමචතුෂ්කයෙහි ද්විතීය පදය හා ප්‍රථමපදය හා අර්‍ත්‍ථ වශයෙන් සමානවේ.
**කාල**චතුෂ්කයෙහි පවරා බුදින මහණතෙමේ කාලයෙහි පැමිණේ. විකාලයෙහි නොපැමිණේ. විකාල භොජනාපත්තියට විකාලයෙහි පැමිණේ. කාලයෙහි නොපැමිණේ. සෙස්සට කාලයෙහිද විකාලයෙහිද පැමිණේ. අසාධාරණාපත්තියට කාලයෙහිද විකාලයෙහිද නොමපැමිණේ. **ප්‍රතිගෘහිත** චතුෂ්කයෙහි පෙරබත පිළිගත් ආමිෂ සහිතයක් කාලයෙහි කැපවේ. විකාලයෙහි කැපනොවේ. පානකය විකාලයෙහි කැපවේ. දෙවන දිනයෙහිද කාලයෙහි කැපනොවේ. සත්තාහකාලකියද යාවජීවිකයද කාලයෙහිද විකාලයෙහිද කැපවේ. තමතමන්ගේ කල්ඉක්ම ගිය යාවකාලිකාදි තුනද නොකැප මසද උග්ගහිතක අපටිග්ගහිතකද කාලයෙහි කැප නොවේ. විකාලයෙහිද කැප නොවේ.
ප්‍රත්‍යන්තිම චතුෂ්කයෙහි මුහුදෙහි සීමාබදින්නේ ප්‍රත්‍යන්ත ජනපදයන්හිදී පැමිණේ. මද්ධ්‍යම දෙශයෙහිදී නොපැමිණේ. පඤ්චවර්‍ග ගණයෙන් උපසපන් කරන්නේ ගණඞ්ගණූපාහනය ධුවනහානය නොකැප සම් ඇතිරීම යන මොවුන්ට මද්ධ්‍යම ජනපදයෙහිදී පැමිණේ. ප්‍රත්‍යන්ත ජනපදයන්හිදී නොපැමිණේ. මේ ප්‍රදේශ ප්‍රඥප්ති සතර මෙහි කැප නොවේයයි කියන්නේද ප්‍රත්‍යන්තජනපදයන්හිදී පැමිණේ. මෙහි කැපයයි කියන්නේ වනාහි මද්ධ්‍යමජනපදයන්හිදී පැමිණේ. සෙසු ඇවතට දෙතන්හිදී පැමිණේ. අසාධාරණ ඇවැතට කිසිතැනකදීත් නොපැමිණේ. ද්විතීය චතුෂ්කයෙහි පඤ්චවර්‍ගගණයා විසින්ද උපසම්පදාදීවූ සිවුවැදෑරුම්වූද වස්තුව ප්‍රත්‍යන්තජනපදයන්හි කැපවේ. ‘මේ කැපය’යි දැක්වීමද එහිම කැපවේ. මද්ධ්‍යම ජනපදයෙහි කැප නොවේ. මද්ධ්‍යම ජනපදයෙහි කැපවේ. ප්‍රත්‍යන්ත ජනපදයෙහි කැප නොවේ. සෙස්ස “අනුජානාමි භික්‍ඛවෙ පඤ්ච ලොණානි” යනාදිතන්හි ඒ අනුදන්නා ලද්ද දෙතන්හි කැපවේ. යමක් වනාහි අකැපැයි ප්‍රතික්‍ෂෙපකරණ ලද්දේද, එය දෙතන්හිම __නො__කැපවේ.
**අන්තො** ආදි චතුෂ්කයෙහි උපචාරයට පිවිස සයනය කිරීම් ආදියට ඇතුළතදී පැමිණේ. පිටතදී නොපැමිණේ. එලිමහනෙහි සඟසතු ඇඳපුටු ආදිය තබා යන මහණ තෙමේ පිටතදී පැමිණේ. ඇතුළතදී නොපැමිණේ. සෙස්සට ඇතුළතදීද පිටතදී ද පැමිණේ. අසාධාරණාපත්තියට ඇතුළතදීද පිටතදීද නොපැමිණේ. **අන්තො සීමාදි** චතුෂ්කයෙහි ආගන්තුකතෙමේ වත් නොපුරන්නේ සීමාව තුළදී පැමිණේ. ගමිය තෙමේ සීමාවෙන් පිටතදී පැමිණේ. මුසාවාදාදියට සීමාව තුළදීද පිටතදීද පැමිණේ. අසාධාරණාපත්තියට කිසිතැනකදී නොපැමිණේ. **ග්‍රාම**චතුෂ්කයෙහි අන්තරඝරප්‍රතිසංයුක්ත ශෛක්‍ෂප්‍රඥප්තියට ගමෙහිදී පැමිණේ. ආරණ්‍යයෙහිදී නොපැමිණේ. මෙහෙණ තොමෝ අරුණ නංවන්නී අරණ්‍යයෙහිදී පැමිණේ. ගමෙහිදී නොපැමිණේ. මුසාවාදාදියට ගමෙහිදීද අරණ්‍යයෙහිදීද පැමිණේ. අසාධාරණාපත්තියට කිසිතැනකදී නොපැමිණේ.
“**චත්තාරො පුබ්බකිච්චා**” ඇමදීම - පහන් දැල්වීම - පැන් එළවා තැබීම අසුන් පැනවීම යන මේ චතුර්විධකරණය පූර්‍වකරණයයි කියනු ලැබේ. ඡන්‍දපාරිසුද්ධි - උතුක්‍ඛාන - භික්‍ඛුගණනා - ඔවාද යන මේ සතර පූර්‍වකෘත්‍යයයි දතයුතුය. “**චත්තාරො පත්තකල්ලා**” ත්‍රිවිධ උපෞෂථ දිනයෙන් එකක්වේද, උපෞෂථ කර්‍මයට යම් පමණ භික්‍ෂූහු වෙත්නම් ඔවුහු පැමිණියාහු වෙත්ද, වස්තු සභාගාපත්තීහු නොවෙත්ද, අත්පසින් බැහැර කළයුතු පුද්ගලයෝ එහි නොවෙත්ද මෙසේ ඇති කල්හි උපෞෂථ කර්‍මය පැමිණි කල් ඇත්තේයයි කියනු ලැබේ. **“චත්තාරි අනඤ්ඤ පාචිත්තියානි**” “එතදෙව පච්චයං කරිත්‍වා අනඤ්ඤං පාචිත්තියං”යි මෙසේ වදාළ අනුපඛජ්ජසෙය්‍යාකප්පන ශික්‍ෂාපදය, “එහාවුසො ගාමං වා නිගමං වා” යන ශික්‍ෂාපදය, සංචිච්චකුක්කුච්චඋපදහන ශික්‍ෂාපදය, උපස්සුතිට්ඨාන ශික්‍ෂාපදය යන මේ සතර **“චතස්සො භික්‍ඛුසම්මුතියො**”. “එකරත්තම්පි චෙ භික්‍ඛු තිචීවරෙන විප්පවසෙය්‍ය අඤ්ඤත්‍ර භික්‍ඛු සම්මුතියා, “අඤ්ඤං නවං සන්‍ථතං කාරාපෙය්‍ය අඤ්ඤත්‍ර භික්‍ඛුසම්මුතියා, “තතො චෙ උත්තරිං විප්පවසෙය්‍ය අඤ්ඤත්‍ර භික්‍ඛුසම්මුතියා”, “දුට්ඨුල්ලං ආපත්තිං අනුපසම්පන්නස්ස ආරොචෙය්‍ය අඤ්ඤත්‍ර භික්‍ඛුසම්මුතියා”යි මෙසේ ආවා වූ තෙළෙස් සම්මුතියෙන් මුක්ත වූ සම්මුතීහුය. **ග්ලාන** චතුෂ්කයෙහි අන් බෙහෙතකින් කටයුතු ඇති කල්හි ලොල්බැවින් අනිකක් විණවන ග්ලාන තෙමේ පැමිණේ. බෙහෙතකින් වැඩක් නැති කල්හි බෙහෙතක් විණවන නොගිලන් තෙමේ පැමිණේ. දෙදෙනම මුසාවාදාදියට පැමිණෙත්. දෙදෙනම අසාධාරණාපත්තියට නොපැමිණෙත්. සෙස්ස සියලු තන්හි ප්‍රකටමය.
**පඤ්චකයන්හි** “**පඤ්ච පුග්ගලානියතා**” මේ ආනන්තරිකයන්ගේම ගැණීමය. **පඤ්ච ඡෙදනකා ආපත්ති** නම්, පමණ ඉකුත්වූ මඤ්චපීඨයෙහිද නිසීදනකණ්ඩුපටිච්ඡාදිවස්සිකසාටිකාවන්හිද සුගතචීවරයෙහිද දතයුතුය. “**පඤ්චහාකාරෙහි**” අලජ්ජිතා - අඤ්ඤාණතා - කුක්කුච්චපකතතා - අකප්පිය කප්පියසඤ්ඤිතා - කප්පිය අකප්පිය සඤ්ඤිතා යන මේ පසින්, පඤ්චාපත්තීහු වෙති. “**මුසාවාදපච්චයා**” පාරාජික - ථුල්ලච්චය - දුක්කට - සඞ්ඝාදිසෙස - පාචිත්තිය යන මොවුහුය. “**අනාමන්තචාරො”** “සන්තං භික්‍ඛුං අනාපුච්ඡා පුරෙ භත්තං වා පච්ඡාභත්තං වා කුලෙසු චාරිත්තං ආපජ්ජෙය්‍ය” යන මේ ශික්‍ෂාපදය පිළිබඳ විචාරා හැසිරීමෙහි අභාවයයි. “**අනධිට්ඨානං**” “ගණභොජනෙ අඤ්ඤත්‍ර සමයා”යි මෙහි කියනලද සමය ඉටා අනුභවය අධිට්ඨාන නම්, එසේ නොකිරීම අනධිට්ඨාන නම **අවිකප්පනා** නම් පරම්පර භොජනයෙහි යම් විකප්පනාවක් වදාරණ ලදද, ඒ විකප්පනාවගේ නොකිරීමය. මේ පස පිණ්ඩපාතිකයාගේ ධුතාඞ්ගයෙන් ප්‍රතික්‍ෂෙප කරණලද්දේය. “**උස්සඞ්කිතපරිසඞ්කිතො**” වෙසියාදි පඤ්ච අගොචරස්ථානයට යන්නවුන් යම් කෙනෙක් දකිත්ද, යම් කෙනෙක් අසත්ද ඔවුන් විසින් සැකකරණ ලද්දේ වේ. හැමතින් සැකකරණලද්දේ වේ. තවද, “**අකුප්පධම්මො**” අකොප්‍ය ධර්‍ම ඇත්තේය. ක්‍ෂීණාස්‍රව සමානම වේ. එහෙයින් අගොචරයෝ දුරුකටයුත්තාහ. මොවුන් කෙරෙහි පෙනෙන්නේ අයසයෙන් හෝ ගර්‍හායෙන් හෝ නොමිදෙන්නේය. **“සොසානිකං”** සොහොනෙහි වැටුනක්. “**පාපණිකං**” කඩපිළ වැටුනක්. “**ථූපචීවරං**” තුඹස වටකොට බිලියම් කරණලද්දක් “**ආභිසෙකිකං**” නානතැන හෝ රජුගේ අභිෂෙකස්ථානයෙහි හෝ දැමු සිවුර. “**ගතපච්චාගතං**” සොහොනට ගෙණ ගොස් නැවත ගෙන එන ලද්දක්.
“**පඤ්චාපත්තියො කායතො සමුට්ඨභන්ති**” ප්‍රථම ආපත්තිසමුට්ඨානයෙන් ඇවැත් පසකට පැමිණේ. “භික්‍ඛු කප්පියසඤ්ඤී සඤ්ඤවිකාය කුටිං කරොති”යි මෙසේ අන්තරපෙය්‍යාලයෙහි කියන ලද ආපත්තීහුය. “පඤ්චාපත්තියො කායතො ච වාචතො ච” යන මෙහි තෘතීය ආපත්ති සමුට්ඨානයෙන් පස් ඇවතකට පැමිණේ. එහිම කියනලද ආපත්තීන්ටය. “**දෙසනාගාමිනියො”** පාරාජිකයද සඞ්ඝාදිසෙසයද හැර සෙසු ඇවත්ය.
“**පඤ්ච කම්මානි**” තජ්ජනීය-නියස්ස පබ්බාජනීය-පටිසාරණීය යන සතරද, ත්‍රිවිධ උත්ක්‍ෂෙපණීය කර්‍මයද, යන එකෙකැයි පසය. “**යාවතතියකෙ පඤ්ච**” උත්ක්‍ෂිප්තයන්ට අනුවර්තිත වූ මෙහෙණට යාවතතිය සමනුභාෂණයෙන් නොහරින්නියට පාරාජික ථුල්ලච්චය-දුක්කටය යන තුන. භෙදකානුවර්‍තකාදිසමනුභාෂාණයන්හි සඞ්ඝාදියෙසය, ලාමක දෘෂ්ටිය නොහැරීමෙහි පාචිත්තිය යන මේ පසය. “**අදින්නං**” අනිකක්හු විසින් නොදෙන ලද්දක්. “**අවිදිතං**” පිළිගණිමි’යි චෙතනාවක් නැති බැවින් නොදන්නා ලද්දක්. “**අකප්පියං**” පඤ්චවිධ ශ්‍රමණකල්පයෙන් කැප නොකරණ ලද්දක්. යම්බඳු අන් අකැප මසක්, අකැප බොජුනක් වේද ඒය. “**අකතාතිරිත්තං**” පවරා ඉතිරි නොකරණ ලද්දක්. “**සමජ්ජදානං**” නටසමජ්ජාදිදානය. “**උසභදානං**” ගවසමූහයා අතුරෙහි වෘෂභයන් හැරීම. **“චිත්තකම්මදානං**” ආවාසයක් කරවා එහි සිතියම් කිරීම වටියි. මේ වනාහි ප්‍රතිභානචිත්‍ර කර්‍මය සඳහා කියනලදී. මේ පස ලෝකයා විසින් පුණ්‍යකර්‍මැයි සම්මතය. එහෙත් අපුණ්‍යය. අකුශලමය. **“උප්පන්නං පටිභාණං**” මෙහි පරිභාණං යනු කථෙතුකම්‍යතා තොමෝ කියනු ලැබේ. රාග, ද්වෙෂ, මෝහ, ප්‍රතිභාන ගමියසිත යන මේ පස. “**දුප්පටිවිනොදයා**” මැනැවින් දුරු නොකොට හැකිය. උපායයෙන් කාරණයෙන් අනුරූප ප්‍රත්‍යවෙක්‍ෂා අනුශාසනාදියෙන් දුරු කරන්නට නොහැකිය යන අර්‍ත්‍ථයි.
**“සකචිත්තං පසිදති**” යන මෙහි මේ වස්තුහුයි:- **කටකන්‍දරවාසී** වූ **ඵුස්සදෙව** ස්ථවිර තෙමේ සෑමළුව හැමද, උතුරුසඟ සිවුර එකස්කොට නිකමල් ඇතිරියක් මෙන් සමව විසුරුණු වැලි ඇති සෑමළුව බලමින් බුද්ධාලම්බන ප්‍රීති ප්‍රමොද්‍යය උපදවා සිටියේය. එකෙණෙහි මාර තෙමේ කඳුපාමුල උපන් කලු වඳුරකු මෙන් වී සෑමළුවෙහි ගොම විසුරුවමින් ගියේය. ස්ථවිර තෙමේ රහත්බවට පැමිණීමෙහි අපොහොසත් විය. හැමද ගියේය. පසුදාද මහළු ගොනෙක්ව එබඳුම විප්‍රකාරයක් කෙළේය. තෙවන දිනයෙහි කොර පා ඇති මිනිසත්බවක් මවා පා ඇද ඇද ගියේය. ස්ථවිර තෙමේ ‘මෙබඳු පිළිකුල් පුරුෂයෙක් වටින් යොදුනක් පමණ වූ ගොදුරුගම්හි නැත්තේය. මූ මාරයා විය යුතුයයි සිතා ‘තෝ මාරයා වෙහිදැ’යි විචාළේය. ‘ස්වාමිනි’ එසේය, මාරයා වෙමි, දැන් ඔබ වඤ්චිත කරන්නට නොහැකි වූයෙමි’යි කීය. ‘තා විසින් තථාගතයන් වහන්සේ පෙර දක්නා ලද්දාහුදැ’යි විචාළේය. ‘එසේය, පෙර දක්නා ලදහයි කීය. මාර නම් මහත් ආනුභාව ඇත්තේය. එබැවින් භාග්‍යවත් බුදුරජාණන් වහන්සේගේ ආත්මභාවය සදෘශ වූ ආත්මභාවයක් මවවයි කීයේය. ‘ස්වාමීනි එබඳුවූ රූපයක් මැවීමට නොහැකිය. එහෙත් ඒ සමාන වූ ප්‍රතිරූපයක් මවන්නෙමි’යි ස්වකීය ආත්මභාවය හැරපියා බුදුරුව වැනි අත්බැවින් යුක්තව පෙනී සිටියේය. ස්ථවිරතෙමේ මාරයා දෙස බලා, මෙතෙමේ වනාහි රාගදොස මොහ සහිතවූයේ මෙසේ හොබී. භාග්‍යවතුන් වහන්සේ කෙසේ වනාහි හොබනා සේක්ද උන්වහන්සේ මුළුමනින් පහවූ රාගදොස මෝහ ඇතිසේකැයි බුද්ධලම්බන ප්‍රීතිය පිළිලැබ විදර්‍ශනා වඩා රහත්බවට පැමිණියේය. මාරතෙමේ ස්වාමීනි, ඔබ විසින් මම රවටන ලද්දේ වෙමි’යි කීයේය. ස්ථවිර තෙමේද, මහලුමාර, තා වැනියකු රවටන්නට කිමැ’යි කීයේය. **ලෝකන්තර **විහාරයෙහිද විසූ **දත්ත** නම් දහර මහණෙක් තෙමේ සෑමිදුල හැමද, බලාසිටින්නේ ඔදාත කසිනය ලැබීය. අටසමවත් ඉපැදවීය. අනතුරුව විදර්‍ශනා වඩා ඵලත්‍රයක් සාක්‍ෂාත් කෙළේය.
“**පරචිත්තං පසිදති**” යන මෙහි මේ වස්තූහු දතයුත්තාහ:- තිස්සනම් දහර මහණෙක් තෙමේ දඹකොල සෑමලුව හැමද, කසල හැරදමන බඳුන අතින් ගෙන සිටියේය. එකෙණෙහි **තිස්සදත්ත** ස්ථවිර තෙමේ වනාහි නැවෙන් ගොඩබැස සෑමිදුල බලමින් වැඩූ සිත් ඇතියහු විසින් හමදින ලද තැනකැයි දැන ප්‍රශ්න දහසක් විචාළේය. අන්‍ය තෙමේ සියල්ල විසඳූයේය. එක්තරා විහාරයක ස්ථවිර නමක් සෑමළුව හැමද වත් කිරීම සම්පූර්‍ණ කෙළේය. **යොත් රටින්** සෑවැදීම පිණිස පැමිණි තෙරුන් සතර නමක් සෑමළුව දැක, ඇතුළට නොවැද, දොරකඩම සිට එක් ස්ථවිරනමක් අටකපක්ද, එක්නමක් සොළොස්කපක්ද එක්නමක් විසිකපක්ද එක් නමක් තිස් කපක්ද සිහි කෙළේය.
**“දෙවතා අත්තමනා හොන්ති**” යන මෙහි මේ වස්තුව දතයුතුය: එක් වෙහෙරෙක්හි එක් මහණ තෙමේ සෑමළුවද බෝමළුවද හැමද, නාන්නට ගියේය. දෙවියෝ මේ වෙහෙර ගොඩනැගු තැන්පටන් මෙසේ වත් පුරා පෙර හැමදි මහණක් නැතැයි පහන්සිත් ඇත්තාහු අතින්ගත් මල් ඇතිව සිටියහ. ස්ථවිර තෙමේ අවුත් කවර ගම්වැසියෝ වහුදැයි ඇසීය. ‘ස්වාමීනි, මෙහිම වසම්හ. මේ වෙහෙර ගොඩනැගු තැන්පටන් මෙසේවත් පුරා පෙර හැමදි මහණෙක් නැතැයි ස්වාමීනි, ඔබවහන්සේගේ වත්කිරීමෙහි පැහැද මල්ගත් අත් ඇතිව සිටියෝ වෙමුයි දෙවියෝ කීහ.
“**පාසාදිකසංවත්තතිකං**” යන මෙහි මේ වස්තුවයි:- එක් අමාත්‍ය පුත්‍රයකුද අභයස්ථවිරයන්ද ඇරඹ මේ කථාව පහළවිය. කිම අමාත්‍ය පුත්‍ර තෙමේ පාසාදිකද අභයස්ථවිර තෙමේ පාසාදිකදැයි ඒ දෙදෙනම එක් තැනකදී බලන්නෙමුයි නෑයෝ අමාත්‍ය පුත්‍රයා සරසාගෙන මහසෑය වන්දවන්නෙමුයි ගියහ. ස්ථවිරයන් වහන්සේගේ මව්තොමෝද, පැහැදීම එළවන සිවුරක් කරවා, මාගේ පුත්‍රතෙමේ කෙස් සින්දවා මේ සිවුර පොරවා භික්‍ෂු සංඝයාගෙන් පිරිවරන ලදුව මහසෑය වඳීවායි පුත්‍රයාට දන්වා යැවූය. අමාත්‍ය පුත්‍රතෙමේ නෑයන්ගෙන් පිරිවරන ලදුව පැදුම් දොරින් සෑමළුවට බැස්සේය. අභයස්ථවිර තෙමේ භික්‍ෂු සංඝයාගෙන් පිරිවරන ලදුව දකුණු දොරින් සෑමළුවට බැස සෑමිදුලෙහිදී ඔහු හා එක්ව, ඇවත කිම තෝ මහලු තෙරහු ඇමදිතැන කසල දමා මා සමග එකට එක කරන්නෙහිදැයි කීයේය. ඉකුත් අත්බැවෙහි අභයස්ථවිර තෙමේ මහලු තෙරනමක්ව ගොදුරුගම සෑමළුව හැමන්දේය. අමාත්‍යපුත්‍ර තෙමේ මහා උපාසකයෙක්ව හැමදි තන්හි කසළ ගෙන දැම්මේය.
**“සත්‍ථුසාසනං කතං හොති**” යන මේ හමදින වතනම් බුදුරදුන් විසින් පසස්නා ලද්දේය. එහෙයින් ඒ හැමදේම කරන්නහු විසින් ශාස්තෘ ශාසනය කරන ලද්දේ වේ. එහි මේ වස්තුවකි. ආයුෂ්මත් ශාරීපුත්‍ර ස්ථවිර තෙමේ හිමවතට ගොස් එක් නෙරාගිය කඳු තල්ලෙක නොහැමදාම නිරොධයට සමවැද හුන්නේය. බුදුරජාණන් වහන්සේ ආවර්‍ජනා කරණසේක් නොහැමද, හුන්බව දැක අහසින් වැඩ තෙරුන්ගේ ඉදිරියෙහි නොහැමදි තැන පාලකුණු දක්වා පෙරළා වැඩිය සේක. ස්ථවිර තෙමේ සමවතින් නැගී සිටියේ භාග්‍යවතුන් වහන්සේගේ පා ලකුණු දැක, බලවත් හිරිඔතප් උපදවා දණිත් සිට ‘ශාස්තෲන් වහන්සේ මා නොහැමද උන්බැව් එකාන්තයෙන් දත්සේක, සඟමැද දැන් චෝදනා කරන්නෙමි’යි බුදුරජාණන් වහන්සේ වෙත එළැඹ වැඳ හුන්නේය. භාග්‍යවතුන් වහන්සේ ‘ශාරිපුත්‍ර’ කොහි ගියෙහිදැයි වදාරා ‘දැන් මට අනතුරු තන්හි සිට හැසිරෙන්නාවූ තට නොහැමද ඉදීම නොසුදුසුය’යි වදාළ සේක. එතැන් පටන් ස්ථවිර තෙමේ ගණ්ඩිගැට මුදන තන්හි සිටින්නේ පයින් කසළ පහකොට සිටිමි’යි.
“**අත්තනො භාසපරියන්තං න උග්ගණ්හාති**” මේ වස්තුවෙහි මෙතෙක් සූත්‍ර ලැබේ. මෙපමණ විනිශ්චය ලැබේ. මෙපමණ සූත්‍රද විනිශ්චයද කියන්නෙමි’යි මෙසේ තමන්ගේ කථාපර්‍ය්‍යන්තය නොඋගණියි, ‘චොදකයාගේ මේ ප්‍රථමකථාය, මේ පශ්චිමකථාය, චුදිතකයාගේ මේ ප්‍රථමකථාය, මේ පශ්චිම කථාය, මෙපමණක් ගතයුතුය. මෙපමණක් නොගතයුතුයයි මෙසේ නොගන්නේ පරහුගේ කථාපර්‍ය්‍යන්තය නොඋගණී නම. “**ආපත්තිං න ජානාති**” - පාරාජිකය හෝ සඞ්ඝාදිසෙසය හෝයි සප්තාපත්තිස්කන්‍ධයන්ගේ වෙනස නොදනියි. “**මූලං**” කය ද වචනයදැයි ඇවැත් මුල් දෙකෙකි. ඒ ඇවැත් මුල්දෙක නොදනියි. “**සමුදයං**” සවැදෑරුම් ආපත්ති සමුට්ඨානයෝ ආපත්තිසමුදය නම. ඒ ආපත්තිසමුදය නොදනියි. පාරාජිකාදීන්ගේ වස්තුව නොදනීයයි කියනලද්දේ වේ. “නිරොධං” මේ ඇවැත දෙසීමෙන් නිරුද්ධ වේ. ව්‍යපශමනය වේ. මේ ඇවැත නැගීසිටීමෙනැයි මෙසේ ආපත්ති නිරොධය නොදනියි. සප්තවිධ ශමථය නොදන්නේ ආපත්ති නිරොධගාමිනී ප්‍රතිපදාව නොදනියි.
**අධිකරණ** පඤ්චකයෙහි අධිකරණ නම් චතුර්විධ අධිකරණයෝය. අධිකරණයට මුල්නම් ත්‍රයත්‍රිංශත් මූලයෝය. විවාදාධිකරණයට මුල් දොළොසෙකි. අනුවාදාධිකරණයට තුදුසෙකි. ආපත්තාධිකරණයට සයෙකි. කිච්චාධිකරණයට එකෙකි. ඒ මූලයෝ ඉදිරියෙහි පහළවන්නාහුය. අධිකරණ සමුදය නම් අධිකරණ සමුට්ඨානයයි. විවාදාධිකරණය අටළොස් භෙදකරවස්තූන් නිසා උපදියි. අනුවාදාධිකරණය සිවු විපත්තීන් නිසා උපදියි. ආපත්තාධිකරණය සප්තාපත්තිස්කන්‍ධය නිසා උපදියි. කිච්චාධිකරණය සිවුවැදෑරුම්වූ සඞ්ඝකෘත්‍යයන් නිසා උපදිය’යි මේ විභාගය දනීය, යන අර්‍ත්‍ථයි. **“අධිකරණනිරොධං න ජානාති**” ධර්‍මයෙන් විනයයෙන් ශාස්තෲශාසනයෙන් මූලාමූලයට ගොස් විනිශ්චයෙන් ශමථයට පමුණුවන්නට නොහැක්කේද, ‘මේ අධිකරණය ශමථ දෙකකින්, මේ අධිකරණය ශමථ සතරකින්, මේ අධිකරණය ශමථ තුනකින්, මේ අධිකරණය එක් ශමථයකින් සංසිඳේය’යි මෙසේ සප්තශමථයන් නොදන්නේ අධිකරණ නිරොධ-ගාමිනී-ප්‍රතිපදාව නොදනී නම. “**වත්‍ථුං න ජානාති**” ‘මෙය පාරාජිකයට වස්තුවය, මෙය සඞ්ඝාදිසෙසයට වස්තුවය’යි සප්තාපත්තිස්කන්‍ධයන්ගේ වස්තුව නොදනියි. **“නිදානං**” සත්වැදෑරුම් නිදානයන් අතුරෙහි මේ ශික්‍ෂාපදය මේ නිදානයෙහි පණවන ලද්දේය, මේ මෙහි පණවන ලදැ’යි නොදනියි. “**පඤ්ඤත්තිං න ජානාති**” ඒ ඒ ශික්‍ෂාපදයෙහි ප්‍රථම ප්‍රඥප්තිය නොදනියි. **“අනුප්පඤ්ඤත්තිං**” නැවත නැවත ප්‍රඥප්තිය නොදනියි. “**අනුසන්‍ධිවචනපථං”** කථානුසන්‍ධි විනිශ්චයානුසන්‍ධි වශයෙන් වස්තුව නොදනියි. “**ඤත්තිං න ජානාති**” සියල්ලෙන් සියල්ල ඤත්තිය නොදනියි. “**ඤත්තියාකරණං න ජානාති**” ඤත්තිකෘත්‍යය නොදනියි. ඔසරණාදීවූ නවතන්හි ඤත්තිකර්‍මය නම්වේ. ඤත්තිදුතිය ඤත්තිචතුර්‍ත්‍ථ කර්‍මයන්හි ඤත්තියෙන් කර්‍මප්‍රාප්තයෙක්ව සිටිය’යි නොදනියි. **“න පුබ්බාකුසලො හොති න අපරකුසලො**” පෙර කියයුත්තද පසුකියයුත්තද නොදනියි. ඤත්තිය නම් පූර්‍වයෙහි තැබිය යුතුය. පසුව නොතැබිය යුතුයයිද නොදනියි. **“අකාලඤ්ඤූ ච හොති” **කාලය නොදනියි. ආරාධනා නොකරණලද්දේ නොඉල්ලන ලද්දේ නොකියයි. ඤත්ති කාලයද ඤත්තික්‍ෂෙත්‍රයද ඤත්ති අවකාශයද නොදනියි.
**“මන්‍දත්තා මොමූහත්තා”** හුදෙක් නොදැන්මෙන් මුළාබැවින් ධුතාඞ්ගයෙහි අනුසස් නොදැන. “**පාපිච්ඡො**” ඒ අරණ්‍යවාසයෙන් ප්‍රත්‍යයලාභය පතමින් “**පවිවෙකං**” කායචිත්ත කාලයද ඤත්තික්ෂෙත්‍රයද ඤත්ති අවකාශයද නොදනියි. **“මන්‍දතතා මොහූභත්තා’** හුදෙක් නොදැක්මෙන් මුළාබැවින් ධුතාඞ්ගයෙහි අනුසස් නොදැන. “**පාපිච්ඡො**” ඒ අරණ්‍යවාසයෙන් ප්‍රත්‍යයලාභය පතමින් “**පවිවෙකං”** කායචිත්තඋපධිවිවෙකය. “**ඉදමත්‍ථං**” මේ කල්‍යාණප්‍රතිපත්තියෙන් අර්‍ත්‍ථය මොහුටනු’යි ඉදමත්‍ථි නම. ඉදමත්‍ථිහුගේභාවය ඉදමත්‍ථිතා නම. ඒ මේ අර්‍ත්‍ථභාවයම නිසා වෙසෙයි. අන්කිසි ලොකාමිෂයක් නිසා නොවේය යන අර්‍ත්‍ථයි.
“**උපොසථං න ජානාති**” නවවිධ උපෞෂථය නොදනියි. “**උපොසථකම්මං**” අධර්‍මයෙන් වර්‍ගවාදිභෙදවූ චතුර්විධ උපෞෂථකර්‍මය නොදනියි. “**පාතිමොක්‍ඛං**” ද්විධමාතෘකා නොදනියි. “**පාතිමොක්‍ඛුද්දෙසං”** සියලුම නවවිධ ප්‍රාතිමොක්‍ෂාද්දෙශය නොදනියි. “**පවාරණං**” නවවිධ පවාරණය නොදනියි. පවාරණකර්‍මය උපෞසථ කර්‍මය සමානය.
**අපාසාදික** පඤ්චකයෙහි. **“අපාසාදිකං**” කායදුශ්චරිතාදි අකුශල කර්‍මය කියනු ලැබේ. “**පාසාදිකං”** කායසුචරිතාදි කුශලකර්‍මය කියනු ලැබේ. “**අතිවෙලං**” කල් ඉක්මවා බොහෝ කාලයක් තුලයන්හි මදක් වාසය කරයි යන අර්‍ත්‍ථයි. “**ඔතාරො**” කෙලෙසුන්ගේ ඇතුළත්හි බැසීම. “**සඞ්කිලිට්ඨං**” දුට්ඨුල්ලාපත්ති කායසංර්‍ගාදිභෙදය. විශුද්ධි පඤ්චකයෙහි පවාරණග්‍රහණයෙන් නවවැදෑරුම්වූ පවාරණය දතයුතුය. සෙස්ස සියලුතන්හි ප්‍රකටමය.
**ෂට්කයන්හි **“**ඡ සාමීචියො**” ‘සො ච භික්‍ඛු අනබ්භිතො. තෙ ච භික්‍ඛූ ගාරය්හා. අයං තත්‍ථ සාමීචි. “යුඤ්ජන්තායසමන්තො සකං, මා වො සකං විනස්සාති අයං තත්‍ථ සාමීචි” “අයං තෙ භික්‍ඛු පත්තො යාව භෙදනාය ධාරෙතබ්බොති අයං තත්‍ථ සාමීචි” “තතො නීහරිත්‍වා භික්‍ඛූහි සද්ධිං සංවිභජිතබ්බං, අයං තත්‍ථ සාමීචි, “අඤ්ඤාතබ්බං පරිපුච්ඡිතබ්බං පරිපඤ්හිතබ්බං අයං තත්‍ථ සාමීචි” “යස්ස භවිස්සති සො හරිස්සනීති අයං තත්‍ථ සාමීචි”යි මෙසේ මේ ෂට් සාමීචීහු භික්‍ෂු ප්‍රාතිමොක්‍ෂයෙහිම ආවාහුය. **“ඡ ඡෙදනකා”** පඤ්චකයෙහි කියනලද පසය, මෙහෙණන්ගේ ජලසාටිකාව සමග සයෙක. “**ඡහාකාරෙහි**” අලජ්ජිතා අඤ්ඤාණතා කුක්කුච්චපකතතා - අකප්පියෙ කප්පියසඤ්ඤිතා - කප්පියෙ අකප්පියසඤ්ඤිතා - සතිසම්මොසා යන මොවුහුය. එහි එක් රැයක් සත් දවසක් ඉක්මීම් ආදියෙහි සිහිමුළාබැවින් ඇවැතට පැමිණේ. සෙස්ස කියනලදනයමය. **“ඡ ආනිසංසා විනයධරෙ**”යි පඤ්චකයෙහි කියනලද පසය. ‘උපෞෂථය ඔහුට අයත්ය යන මේ හා සමග සයෙකි.
**“ඡ පරමානි**” “දසාහපරමං අතිරෙකචීවරං ධාරෙතබ්බං “ඡ මාසපරමං තෙන භික්‍ඛුනා තං චීවරං නික්‍ඛිපිතබ්බං” සත්තරුත්තපරමං තෙන භික්‍ඛුනා තතො චීවරං සාදිතබ්බං “ඡක්‍ඛත්තු පරමං තුණ්හීභූතෙන උද්දිස්ස ඨාතබ්බං” “නවං පන භික්‍ඛුනා සත්තුතං කාරාපෙත්‍වා ජබ්බස්සානි ධාරෙතබ්බං, ඡබ්බස්සපරමං තං ධාරෙතබ්බං” තියොජනපරමං සහත්‍ථා ධාරෙතබ්බානි” “දසාහපරමං අතිරෙකපත්තො ධාරෙතබ්බො” “සත්තාහපරමං සන්නිධිකාරකං පරිභුඤ්ජිතබ්බං” “ඡාරත්තපරමං තෙන භික්‍ඛුනා තෙන චීවරෙන විප්පවසිතබ්බං”, “චතුක්කංසපරමං අඩ්ඪතෙය්‍යකංසපරමං, ද්වඞ්ගුලපබ්බපරමං ආදාතබ්බං, අට්ඨඞ්ගුලපබ්බපරමං මඤ්චපටිපාදකං, අට්ඨඞ්ගුලපරමං දන්ත කට්ඨං”යි මෙසේ මොවුහු තුදුස් පරමයෝය. එහි පළමුසය එක් ෂට්කයෙකි. එයින් එකක් ඉවත්කොට සෙස්සන්හි එක එක බහා, යනාදි නයින් අනිකුදු ෂට්කයෝ දතයුත්තාහ.
**“ඡ ආපත්තියො**” ෂට්කතුනක් අන්තරපෙයාලයෙහි කියන ලදහ. “**ඡ කම්මානි**” තජ්ජනීය - නියස්ස - පබ්බාජනීය - පටිසාරණීය යන කර්‍ම සතරය. ඇවැත් නොදැක්මෙහිද ඇවැතට පිළියම් නොකිරීමෙහිද කියූ දෙකද එකෙක. ලාමක දිටු නොහැරීමෙහි එකෙකැයි සයෙක. “**නහානෙ**” අඩමසින් මොබ නෑමෙහි. විප්පකත චීවරය ආදිකොට ඇති ෂට්කද්වය කඨිනක්‍ඛන්‍ධකයෙහි දක්වන ලද්දේය. සෙස්ස සියලු තන්හි ප්‍රකටමය.
**සප්තකයන්හි** - “**සත්තසාමිචියො**” පෙර කියනලද සතැන්හි ‘සා ච භික්‍ඛුණි අනබ්හිතා, තා ච භික්‍ඛුණියො ගාරය්හා, අයං තත්‍ථ සාමීචි” යන මෙය බහා සත දතයුතුය. “සත්ත අධම්මිකා පටිඤ්ඤත කරණා” “මහණෙක් තෙමේ පාරාජිකාපත්තියට පැමිණියේවේද, පාරාජිකාපත්තියෙන් චෝදනා කරනු ලබන්නේ ‘සඞ්ඝාදිසෙසයට පැමිණියේ වෙමි’යි පිළිදන්වාද, සඞ්ඝ තෙමේ ඔහු සඞ්ඝාදිසෙසයෙන් කරවාද, අධාර්මික ප්‍රතිඥාතකරණය’යි මෙසේ සමථක්‍‍ඛන්‍ධකයෙහි දක්වන ලදී. ධාර්මික ප්‍රතිඥාතයෝද එහිම දක්වන ලදහ. **“සත්තන්නං අනාපත්ති සත්තාහකරණීයෙන ගන්තුං**”යි වස්සූපනායිකක්‍‍‍ඛන්‍ධකයෙහි වදාරණලදී. **“සත්තානිසංසා විනයධරෙ**” ‘උපෞෂථපවාරණ ඔහුට අයත්’යි යන මොවුන් සමග පඤ්චකයෙහි කියනලද පස සතක් වේ. “**සත්තපරමානි**” යන ෂට්කයෙහි කියන ලද්දාහුම සප්තක වශයෙන් යෙදිය යුත්තාහ. “**කතචීවරං**” යනාදි සප්තක දෙක කඨිනක්‍ඛන්‍ධකයෙහි දක්වන ලදී.
“**භික්‍ඛුකුස්ස න හොති ආපත්ති දට්ඨබ්බා, භික්‍ඛුස්ස හොති ආපත්ති දට්ඨබ්බා, භික්‍ඛුස්ස හොති පටිකාතබ්බා”** යන මේ සප්තක තුනය. දෙකක් අධාර්මිකය. එකක් ධාර්මිකය. ඒ තුනද චම්පෙය්‍යක්‍ඛන්‍ධකයෙහි දක්වන ලද්දේය. “**අසද්ධම්මා**” අසත් පුරුෂයන්ගේ ධර්‍මයෝ නොහොත් අයහපත් ධර්‍මයෝය. අශොභනවූ හීනවූ ලාමකවූ ධර්‍මයෝය යන අර්‍ත්‍ථයි. “**සද්ධම්මා**” ශාන්ත වූ බුද්ධාදීන්ගේ ධර්‍මයෝය. නොහොත් යහපත්වූ ධර්‍මයෝය. සුන්දර වූ උත්තම ධර්‍මයෝය යන අර්‍ත්‍ථයි. සෙස්ස සියලු තන්හි ප්‍රකටමය.
**අෂ්ටකයන්හි - “අට්ඨානිසංසෙ**” “න මයං ඉමිනා භික්‍ඛුනා සද්ධිං උපොසථං කරිස්සාම, විනා ඉමිනා භික්‍ඛුනා උපොසථං කරිස්සාම, න මයං ඉමිනා භික්‍ඛුනා සද්ධිං පවාරෙස්සාම, සඞ්ඝකම්මං කරිස්සාම, ආසනෙ නිසීදිස්සාම, යාගුපානෙ නිසීදිස්සාම, භත්තග්ගෙ නිසීදිස්සාම, එකච්ඡන්නෙ වසිස්සාම, යථාඛුඩ්ඪං අභිවාදනං පච්චුට්ඨානං අඤ්ජලිකම්මං සාමීචිකම්මං කරිස්සාම, විනා ඉමිනා භික්‍ඛුනා කරිස්සාම”යි මෙසේ කොසම්බකක්‍ඛන්‍ධකයෙහි කියනලද අනුසස්. දෙවන අෂ්ටකයෙහිද මේනයම වේ. භෙද එපරිද්දෙන්ම කොසම්බකක්‍ඛන්‍ධකයෙහි වදාරණ ලදී.
“**අට්ඨ යාවතතියකා**” තෙරස සඞ්ඝාදිසෙස කාණ්ඩයෙහි මහණුන්ට සතරය. සත්තරස සඞ්ඝාදිස්සෙකාණ්ඩයෙහි මෙහෙණක්හට මහණුන් හා අසාධාරණවූ සතරයයි අටය. “**අට්ඨහාකාරෙහි කුලාහි දූසෙති”** පුෂ්පයෙන් හෝ ඵලයෙන් හෝ සුණෙන් හෝ මැටියෙන් හෝ දැහැටියෙන් හෝ හුණයෙන් හෝ වෙදකමින් හෝ පණිවුඩ පණත් ගෙණ යෑමෙන් හෝයයි මේ අටින් කුලයන් දූෂිත කරයි. මාතෘකා අටක් චීවරක්‍ඛන්‍ධකයෙහිද අන්අටක් කඨිනක්‍ඛන්‍ධකයෙහිද වදාරණ ලදහ. “**අට්ඨහි අසද්ධම්මෙහි**” ලාභයෙන් අලාභයෙන් යසසින් අයසසින් සත්කාරයෙන් අසත්කාරයෙන් පාපෙප්සායෙන් පාපමිත්‍රතාවෙන් යන අසත් දහම් අටින්. **අෂ්ටලොකධර්‍ම** නම් ලාභයෙහි ඇලීම හා අලාභයෙහි ප්‍රතිවිරොධයය. යසසෙහි අයසයෙහි ප්‍රශංසාවෙහි නින්‍දාවෙහි සුඛයෙහි දුඃඛයෙහි එසේ ඇලීම හා ප්‍රතිවිරොධයය. “**අට්ඨඞ්ගිකො මුසාවාදො**” ‘විනිධාය සඤ්ඤං’ යන මෙය හා පෙළෙහි ආ සතසමගයයි අෂ්ටාඞ්ගයෙන් අටඟ ඇත්තේ වේ.
“අට්ඨ උපොසථඞ්ගානි” යනු,
යි මෙසේ වදාරණ ලද අඞ්ග අටය. “**අට්ඨදූතෙය්‍යඞ්ගානි**” “ඉධ භික්‍ඛවෙ භික්‍ඛු සොතා ච හොති සාවෙතා ච” යනාදි නයින් සඞ්ඝභෙදකයෙහි වදාරණලද අෂ්ට දූතෙය්‍යඞ්ගයෝය. තීර්ථකවත් මහාක්‍ඛන්‍ධකයෙහි දක්වන ලදී. අනතිරික්තයද අතිරික්තයද පවාරණ ශික්‍ෂාපදයෙහි දක්වන ලදය. **“අට්ඨන්නං පච්චුපට්ඨාතබ්බං**” බොජුන් හලෙහි මහලු මෙහෙණන්හට. ආසනයද ඔවුන්ටම දියයුතුය. “**උපාසිකා**” විශාඛා තොමෝය. “**අට්ඨානිසංසා විනයධරෙ**” පඤ්චකයෙහි කියූ පසෙහි, “තස්සාධෙය්‍යො උපොසථො පවාරණ සඞ්ඝකම්මං” යන මේ තුන බහා අට දතයුතුය. “**අට්ඨපරමානි”** පෙර කියනලද පරමයෝම අෂ්ටක වශයෙන් යොදා දතයුත්තාහ. “අට්ඨසු ධම්මෙසු සම්මා වත්තිතබ්බං” “න පකතත්තස්ස භික්‍ඛුනො උපොසථො ඨපෙතබ්බො න පවාරණා ඨපෙතබ්බා” යනාදි නයින් සමථක්‍ඛන්‍ධකයෙහි දක්වන ලද අටෙහි සෙස්ස සියලු තන්හි ප්‍රකටමය.
**නවකයන්හි - “නව ආඝාතවත්‍ථූනි**” “අනත්‍ථං මෙ අචරි” යනාදීවූ නවයයි. “**නව ආඝාතපටිවිනයා**” “අනත්‍ථං මෙ අචරි තං කුතෙත්‍ථ ලබ්භාති, ආඝාතං පටිවිනෙති” යනාදි නවයයි. “නව විනීතවත්‍ථූනි” නවවිධ ආඝාත වස්තුන්ගෙන් වැළකීමය. වෙසෙසින් වැළකීය. දුරුකිරීමය. කරුණු නැසීමය. “**නවහි සඞ්ඝො භිජ්ජති**” “නවන්තං උපාලි අතිරෙක **නවන්තං වා සඞ්ඝා භිජ්ජති**” “නවන්තං උපාලි අතිරෙකනවන්තං වා සඞ්ඝරාජි චෙව හොති සඞ්ඝභෙදො ච” යන මොවුහුය. “**නව පරමානි**” පෙර කියූ පරමයෝම නවක වශයෙන් යොදා දතයුත්තාහ. නව තෘෂ්ණ මූලකයෝ නම්, එෂණ තෘෂ්ණාව නිසා රූපාදි අරමුණු සෙවීම වේ. සෙවීම නිසා රූපාදි අරමුණු ලැබීම වේ. ලැබීම නිසා ඥාන-තෘෂ්ණා-දෘෂ්ටි-විතර්‍ක යන විනිශ්චයන් අතුරෙහි ඥානවිනිශ්චය වේ. විනිශ්චය නිසා ඡන්‍දරාගය වේ. ඡන්‍දරාගය නිසා මමය, මාගේයයි බලවත් සන්නිට්ඨානය වේ. සන්නිට්ඨානය නිසා තෘෂ්ණා දෘෂ්ටි වශයෙන් පිළිගැනීම වේ. පිළිගැණීම නිසා මාත්සර්‍ය්‍ය වේ. මාත්සර්‍ය්‍ය නිසා රැකීම වේ. ආරක්‍ෂාධිකරණය නිසා දණ්ඩාදාන ශාස්ත්‍රාදාන කලහ විග්‍රහ විවාද තුව තුවං පෛශුන්‍ය මෘෂාවාදයෝය යන මොවුහුය. **“නවවිධ මානානි**” “සෙය්‍යස්ස සෙය්‍යො හමස්මි” යනාදීවූ මානයෝය. **“නව චීවරානි**” “තිචීවරං”යිද “වස්සිකසාටිකා”යිදැයි යනාදි නයින් කියන ලද්දාහුය. **“න විකප්පෙතබ්බානි**” ඉටූකල්හි පටන් විකපනය නොකටයුත්තාහුය. “**නව අධම්මිකානි**” සඞ්ඝයාහට පිරිනමන ලද්දක් අන් සඞ්ඝ කොටසක්හට හෝ සෑයකට හෝ පුද්ගලයක්හට හෝ පිරිනමාද, සෑයකට පිරිනමන ලද්දක් අන් සෑයකට හෝ සඞ්ඝයාහට හෝ පුද්ගලයක්හට පිරිනමාද, පුද්ගලයක්හට පිරිනමන ලද්දක් අන් පුද්ගලයක්හට හෝ සඞ්ඝයාහට හෝ සෑයකට හෝ පිරිනමාදැයි මෙසේ කියන ලද්දාහුය.
**“නව පටිග්ගහා-පරිභොගා**” මෙම දානයන්ගේ ප්‍රතිග්‍රහණයෝද පරිභොගයෝද යන මොවුහුය. **“තීනි ධම්මිකානි දානානි**” සඞ්ඝයාහට පිරිනැමුනක් සඞ්ඝයාහටම දේද, සෑයකට පිරිනැමුනක් සෑයකටම දේද, පුද්ගලයක්හට පිරිනැමුනක් පුද්ගලයක්හටම දේද යන මේ තුන වේ. ප්‍රතිග්‍රහ පරිභෝගයෝද ඔවුන්ගේ ප්‍රතිග්‍රහයෝද පරිභොගයෝද වෙති. “**නව අධම්මිකා පඤ්ඤත්තියො**” අධම්මවාදී පුග්ගලො, අධම්මවාදී සම්බහුලා, අධම්මවාදී සඞ්ඝො”යි මෙසේ ත්‍රිකතුනෙක් සමථක්‍ඛන්‍ධකයෙහි දක්වන ලද්දේය. “**ධම්මිකා පඤ්ඤත්තියො**” ධාර්මික ප්‍රඥප්තීහුද ‘ධම්මවාදීපුග්ගලො’ යනාදි නයින් එහිම දක්වන ලදහ. “**අධම්ම කම්මෙ ද්වෙ නවකානි**” ඔවාදවර්‍ගයෙහි ප්‍රථම ශික්‍ෂාපද නිර්‍දෙශයෙහි දුක්කට වසයෙන් වදාරණ ලද්දාහුය. “**ධම්මකම්මෙ ද්වෙ නවකානි**” එහිම පාචිත්තිය වසයෙන් වදාරණ ලද්දාහුය. සෙස්ස සියලු තන්හි ප්‍රකටමය.
**දශකයන්හි - “දස ආඝාත වත්‍ථූනි”** නවකයෙහි කියනලද නවය, “අට්ඨානෙ වා පන ආඝාතො ජායති” යන මෙය සමග දසයෙක් වේ. **“ආඝාතපටිවිනයා**” ආඝාතප්‍රතිවිනයකරණයෝද එහි කියනලද නවයම. “අට්ඨානෙ වා පන ආඝාතො ජායති, තං කුතෙත්‍ථ ලබ්භාති ආඝාතං පටිවිනෙති” යන මෙය සමග දසය දතයුතුය. **“දසවිනීත වත්‍ථූනි**” යනු දශවිධ ආඝාත වස්තූන්ගෙන් විරතිසඞ්ඛ්‍යාතදශයය. “**දස වත්‍ථුකා මිච්ඡා දිට්ඨි**” යනු “නත්‍ථි දින්නං” යනාදි වසයෙන් දතයුතුය. “අත්‍ථි දින්නං” යනාදි වසයෙන් සම්‍යක් දෘෂ්ටිය දතයුතුය. **“සස්සතො ලොකො” **යනාදි වසයෙන් **අන්තග්‍රාහිකාදෘෂ්ටිය** දතයුතුය. **“දස මිච්ඡත්තා”** මිථ්‍යාදෘෂ්ටිය ආදිකොට මිත්‍ථ්‍යා විමුක්තිය කෙළවරකොට සිටි විපරීතයෝය. සම්මතයෝද සලාකගාහයෝද සමථක්‍ඛන්‍ධකයෙහි දක්වන ලදහ.
“**දසභඞ්ගෙහි සමන්නාගතො භික්‍ඛු උබ්බාහිකාය සම්මන්නිතබ්බො**” “සීලවා හොති” යනාදිනයින් සමථක්‍ඛන්‍ධකයෙහි වදාළ දසයෙන් රාජන්තෙපුරප්‍රවෙශනයෙහි දශ ආදීනවයෝ රාජශික්‍ෂාපදයෙහි දක්වන ලදහ. “**දසදානවත්‍ථුනි**” ආහාර-පාන-වස්ත්‍ර-යාන -මාලා -ගන්‍ධ-විලෙපන-සෙය්‍යා-ආවස්ථ-පදීපෙය්‍ය යන මොවුහුය. **“දසරතනානි**” මුතු මැණික වෙරළු මිණි ආදීහුය. **“දස පංසුකුලානි”** සොහොනෙහිලූ වත - කඩදොරකඩ දැමූ වත මීයන් කෑවත - වේයන් කෑවත - ගවයන් කෑවත - එළුවන් කෑවත - තුඹස් මත දැමූ වත - නානතොට හෝ අභිෂෙකස්ථානයෙහි ලූවත - සොහොනට ගොස් අවුත් නාහැරදැමූ කිලිටිවත. මේ වස්ත්‍රයන්හි උපසම්පන්නයා විසින් උත්සාහ කටයුතුය. **“දස චීවරධාරණ”** “සබ්බනීලකානි චීවරානි ධාරෙන්ති”යි කියනලද්දාවුන්ගේ වසයෙන් දසයයි. **කුරුන්‍දියෙහි** කියනලදී. **මහාර්‍ත්‍ථකථාවෙහි** වනාහි නව කැප චීවරයන්හි දියසළුව හෝ තනවෙළුම හෝ බහා දසයයි කියනලදී.
නොවැන්දයුතු පුද්ගලයෝ සෙනාසනක්‍ඛන්‍ධකයෙහි දක්වන ලද්දාහුය. දශආක්‍රොශ වස්තූහු ඔමසවාදයෙහි දක්වන ලද්දාහුය. දශ ආකාරයෝ පෙසුඤ්ඤ ශික්‍ෂාපදයෙහි දක්වන ලද්දාහුය. “**දස සෙනාසනානි**” ඇඳ පුටු බිසි කොට්ට පිරියම් කළබිම පැහැය රකිනු පිණිස කළ ඇතිරි ඊමතු ඇතිරී තටු සම්කඩ හිඳින රෙදිකඩ පසතුරුණ තණඇතිරි පන්ඇතිරි යන මොවුහු. “**දසවරානි යාචිංසු**” විශාඛා තොමෝ අටක් සුද්ධෝදන මහරජතෙමේ එකක්, ජීවකතෙමේ එකකැයි වරදසයක් ඉල්ලූහ. යාගු ආනිසංසයෝද අකප්පිය මාංසයෝද භෙසජ්ජක්‍ඛන්‍ධකයෙහි දක්වන ලද්දාහුය. සෙස්ස සියලු තන්හි ප්‍රකටමය.
**එකාදශකයන්හි - “එකාදස”** පණ්ඩකාදි එකොළොසය. “**එකාදසපාදුකා**” රුවණින් කළ දසයෙක. කාෂ්ටමය පාදුකා එකක. තෘණපාදුකා මුඤ්චපාදුකා බබ්බජපාදුකාදීහු කාෂ්ට පාදුකසඞ්ග්‍රහයටම යෙත්. “**එකාදස පත්තා**” තම්බලොහමය පාත්‍රය සමග හෝ දාරුමය පාත්‍රය සමග හෝ දශරත්නමය පාත්‍රයෝය. “**එකාදසචීවරානි”** සියල්ල නිල් පැහැති සිවුර ආදී වූ එකොළොසය. “**එකාදසයාවත්තියකා**” උක්‍ෂිප්තානුවර්තිකා භික්‍ෂුණිය, සඞ්ඝාදිසෙස අටය. අරිට්ඨය චණ්ඩකාලීය යන එකොළොසය. “**නසි අනිමිත්තා**” යනාදීහු අන්තරායිකයෝ නම්හ “**එකාදස චීවරානි අධිට්ඨාතබ්බානි**” තුන්සිවුර වැසිසළු සිවුර හිඳින සිවුර පසතුරුණ කස් පිළිසන මුවපිස්නාසේල පිරිකරසේල දියසළු තනවෙළුම යන මොවුහුය. **“න විකප්පෙතබ්බානි”** මේ සිවුරු එකොලොසම ඉටූ කල්පටන් විකප්පනය නොකට යුතුය. ගණ්ඨීහුද වීඨයෝද හූමය ගණිඨිකවීඨය සමග එකොළොස වෙති. ඒ සියල්ලෝ ඛුද්දකවත්‍ථුදුක්‍ඛන්‍ධකයෙහි දක්වන ලදහ. පෘථිවීහු පෘථිවි ශික්‍ෂාපදයෙහි දක්වන ලදහ. නිශ්ශ්‍රය ප්‍රතිප්‍රශ්‍රබ්ධීනු උපාද්ධ්‍යායයා කෙරෙන් පසය, ආචාර්‍ය්‍යයා කෙරෙන් සයයි මෙසේ එකොළොසෙකි. නොවැන්දයුතු පුද්ගලයෝ නග්නයා සමග එකොළොස් දෙනෙකි. ඒ සියල්ලෝ සෙනාසනක්‍ඛන්‍ධකයෙහි දක්වන ලදහ. එකාදසපරමයෝ පෙර කියූ තුදුස අතුරෙහි එකාදසක වසයෙන් යොදා දතයුත්තාහ. “එකාදසවරානි” යනු මහාප්‍රජාපතිය විසින් ඉල්ලූ වරය සමග පෙර කියූ දසයයි. “**එකාදස සීමා දොසා**” “අතිඛුද්දකං සීමං සම්මන්නති’ යනාදි නයින් කර්‍මවර්‍ගයෙහි එන්නාහුය.
ආක්‍රොශක පරිභාෂක පුද්ගලයා කෙරෙහි පවත්නා එකොළොස් ආදීනවයෝ නම් ‘මහණෙනි’ යම්ඒ මහණෙක් තෙමේ සබ්‍රම්සරුන්ට ආක්‍රොශ පරිභව කෙරේද, ආර්‍ය්‍යොපවාදීවේද හෙතෙමේ එකොළොස් වැදෑරුම් වූ ව්‍යසනයන්ගෙන් එක්තරා ව්‍යසනයකට නොපැමිණෙන්නේය යන යමක්වේද, මෙය කරුණු රහිතය. අවකාශ රහිතය. කවරනම් එකොළොසකින්ද, යත්:- නොපැමිණි ගුණයට නොපැමිණේ. පැමිණි ගුණයෙන් පිරිහේ. ඔහුට සද්ධර්‍මය පිරිසිදු නොවේ. සද්ධර්‍මය කෙරෙහි හේ අධිමානික වේ. ආලය නැතියෙක්ව හෝ බඹසර හැසිරේ. එක්තරා කිලිටි වූ ඇවැතකට හෝ පැමිණේ. ශික්‍ෂා ප්‍රත්‍යඛ්‍යානයකොට හෝ ගිහි බවට පැමිණේ. දැඩි රොගාබාධයක් හෝ පහසන්නේය. උමතුබවට හෝ පැමිණේ. චිත්තවික්‍ෂෙපයට හෝ පැමිණේ. සිහිමුළාව කලුරිය කෙරේ. කරජකායයාගේ භෙදයෙන් මරණින් මත්තෙහි සැපසෙන් පහවූ දුකට පිහිට වූ විවසව ජනිතවන නිරයෙහි උපදී, යනුයි. මෙහිද සද්ධර්‍මයි බුද්ධ වචනය අදහස් කරණලදී.
“**ආසෙවිතාය**” මුලපටන් සෙවුනාලද. “**භාවිතාය**” නිපදවනලද නොහොත් වඩනලද. “**බහුලීකතාය**” නැවත නැවැත කරණලද. “**යානීකතාය**” මොනවට යෙදූ යානයක් මෙන් කරණලද. “**වත්‍ථුකතාය**” යම්සේ පිහිටවේද, එසේ කරණලද, “**අනුමට්ඨිතාය**” පුන පුනා පවත්වනලද, නිතර ඉටනලද, යන අර්‍ත්‍ථයි. “**පරිචිතාය**” හාත්පසින් රැස්කරණලද සියලු දිසාවන්හි රැස් කරන ලද නොඉතිරිකොට රැස්කරණලද භාවිත වූ මොනවට වඩනලද යන අර්‍ත්‍ථයි. “**සුසමාරද්ධාය**” මොනවට අරඹන ලද, වශීභාවයට පමුණුවන ලද යන අර්‍ත්‍ථයි. **“න පාපකං සුපිණං**” ලාමකවූ සිහිනයක්ම නොදකියි. යහපත්වූ වැඩීමට කරුණක්ම දකියි. “**දෙවතා රක්‍ඛන්ති**” ආරක්‍ෂක දෙවියෝ ධාර්මික වූ ආරක්‍ෂාව එළවත්. **“තුවටං චිත්තං සමාධියති**” වහා සිත සමාධිගත වේ. **“උත්තරිං අප්පටිවිජ්ඣන්තො**” මෛත්‍රීධ්‍යානයෙන් මත්තෙහි රහත්බව සාක්‍ෂාත් නොකරන්නේ ශෛක්‍ෂයෙක්ව හෝ පෘථග්ජනයෙක්ව හෝ කලුරිය කරන්නේ බඹලොවට පැමිණෙන්නේ වේ. සෙස්ස සියලු තන්හි ප්‍රකටමය.
උපොසථාදිපුච්ඡාවිස්සජ්ජනා
**“උපොසථකම්මස්ස කො ආදි”** යනාදීවූ පෘච්ඡාවන්ගේ විසඳීමෙහි “**සාමග්ගි ආදි**” යනු ‘උපෞෂථය කරන්නෙමු’යි සීමාව ශුද්ධකොට ඡන්‍දපාරිසුද්ධිය ගෙණවුත් රැස්වූවන්ගේ කායසාමග්‍රිය ආදියය. “**කිරියාමජ්ඣෙ**” පූර්‍වකෘත්‍යයකොට ප්‍රාතිමොක්‍ෂ ඔසාරණ ක්‍රියා මද්ධ්‍යයෙහිය. “**නිට්ඨානං පරියොසානං**” “සබ්බහෙව සමග්ගෙහි සම්මොදමානෙහි අවිවදමානෙහි සික්‍ඛිතබ්බං” යන මෙය පාතිමොක්‍ඛනිට්ඨානයයි. කෙළවරය. **“පවාරණකම්මස්ස සාමග්ගි ආදි**” ‘පවාරණය කරන්නෙමු’යි සීමාව ශුද්ධකොට ඡන්‍දපවාරණය ගෙණවුත් රැස්වූවන්ගේ කාය සාමග්‍රිය ආදියය. “**කිරියාමජ්ඣෙ**” පවාරණ ඤත්තියද පවාරණකථාවද මද්ධ්‍යයෙහිය. සඞ්ඝනවකයාගේ “**පස්සන්තො පටිකරිස්සාමි**” යන වචනය පර්‍ය්‍යාවසානයයි. තර්‍ජනීය කර්‍මාදීන් අතුරෙහි වස්තුනම්, යම් වස්තුවකින් කර්‍මාහවේද, ඒ වස්තුවය. “**පුග්ගලො**” යමකු විසින් ඒ වස්තුව කරණලද්දේ ද ඒ පුද්ගල තෙමේය. “**කම්මවාචා පරියොසානං**” “කතං සඞ්ඝෙන ඉත්‍ථන්නාමස්ස භික්‍ඛුනො තජ්ජනීයකම්මං ඛමති සඞ්ඝස්සා තස්මා තුණ්හී, එවමෙතං ධාරයාමි”යි මෙසේ ඒ ඒ කර්‍මවාක්‍යයාගේ කෙළවර වචනය පර්‍ය්‍යාවසානයයි. සෙස්ස සියලුතන්හි ප්‍රකටමය.
අත්ථවසපකරණාවණ්ණනා
අර්‍ත්‍ථවශප්‍රකරණයෙහි - “**දස අත්‍ථවසෙ**” යනාදිතන්හි යමක් කිය යුතුද එය ප්‍රථමපාරාජික වර්‍ණනාවෙහිම කියනලදී. “**යං සඞ්ඝසුට්ඨු තං සඞ්ඝඵාසු**” යනාදිතන්හි උපරිම උපරිමපදය යට යන පදයාගේ අර්‍ත්‍ථයයි.
**“අත්‍ථසතං ධම්මසතං**” යනාදියෙහි වනාහි දසපදයන්හි යම්මේ එකක් එකක් මුල්කොට දසවරක් යොජනාවෙන් පදසියයක් කියනලදද, එහි පශ්චිමපදයාගේ වසයෙන් ධර්‍මසියයක් දතයුත්තේය. නොහොත් යම් දශඅර්‍ත්‍ථ වශයෙන් නිසා තථාගතයන් වහන්සේ විසින් ශ්‍රාවකයන්ට ශික්‍ෂාපදයක් පණවන ලද්දේ ද, පෙර කියූ ප්‍රථම පාරාජික වර්‍ණනාවෙහි එහි සඞ්ඝසුට්ඨුතා නම් සඞ්ඝයාට හිතබවය. “සුට්ඨු දෙව”යි ආතන්හි වෙත්. “සුට්‍ඨු භන්තෙ” යනු වචන පිළිගැණීමය. යමෙක් තෙමේ තථාගතයන් වහන්සේගේ වචන පිළිගණීද, ඔහුට ඒ වචන පිළිගැණීම බොහෝ කාලයක් මුළුල්ලෙහි හිත පිණිස සැප පිණිස වේද, එහෙයින් සඞ්ඝයාට “සුට්ඨු භන්තෙ” යන මාගේ වචනය පිළිගන්නා පිණිස පණවන්නෙමි. නොපිළිගැණීමෙහි ආදීනවයත් පිළිගැණීමෙහි ආනිසංසයත් දක්වාය. බලාත්කාරයෙන් අභිභවනය කොට නොවේය”යි මේ කරුණ ප්‍රකාශ කරමින් “**සඞ්ඝසුට්ඨුතාය**” යනු වදාළ සේකැයි මේ ආදිනයින් යම් දශඅර්‍ත්‍ථ කෙනෙක් වර්‍ණනා කරණලද්දාහුද ඔවුන් මෙහි දසවරක් ආබැවින් අර්‍ත්‍ථසියයක්, තදර්‍ත්‍ථදෙපාතකවූ පදයන්ගේ වසයෙන් ධර්‍මසියයක් දතයුත්තේය. දැන් අර්‍ත්‍ථ ප්‍රකාශක නිරුක්තීන්ගේ වසයෙන් නිරුක්ති සියයෙක, ධර්‍මභූතවූ නිරුක්තීන්ගේ වසයෙන් නිරුක්ති සියයකැ’යි නිරුක්ති දෙසියයක්, අර්‍ත්‍ථසියයෙහි ඥානසියයෙක, ධර්‍මසියයෙහි ඥානසියයෙක, නිරුක්ති දෙසියයෙහි ඥානදෙසියයෙකැ’යි ඥානහාරසියයෙක්ද දතයුතුය.
යි මෙසේ යමක් වදාරණ ලද්දේ ද, මෙය මේ සඳහා වදාරණ ලද්දේය.
පඨමගාථාසඞ්ගණිකං
“**එකංසං චීවරං කත්‍වා**” එක් අංශයෙක සිවුරකොට මනාකොට උත්තරාසඞ්ගයකොට, යන අර්‍ත්‍ථයි. **“පග්ගණ්භිත්‍වාන අඤ්ජලිං**” “දසනඛසමොධානයෙන් බබලන ඇඳිලි ඔසොවා. **“ආසිංසමානරූපොව**” පතන රූ ඇත්තකු මෙන්. **“කිස්ස ත්‍වං ඉධ මාගතො**” කවර කරුණක් නිසා කිනම් වැඩක් පතමින්, ‘උපාලි’ තෝ මෙහි ආයෙහිද, කවරෙක් මෙසේ වදාළේද, යත්:- සම්‍යක් සම්බුද්ධ තෙමේය. කවරක්හට මෙසේ වදාළේද, යත්:- ආයුෂ්මත් උපාලිස්ථවිරයන්හටය. මෙසේ ආයුෂ්මත් උපාලි ස්ථවිර තෙමේ භාග්‍යවතුන් වහන්සේ කරා එළැඹැ “**ද්වීසු විනයෙසු” **යන මේ ගාථාව විචාළේය. ඉක්බිතිව භාග්‍යවතුන්වහන්සේ මොහුට “**භද්දකො තෙ උම්මග්ගො**” යනාදිය වදාරා එය විසඳූ සේක. සියලුතන්හි මේ නයය. මෙසේ සියලු ප්‍රශ්නයන් බුද්ධකාලයෙහි උපාලි ස්ථවිර තෙමේ විචාළේය. භාග්‍යවතුන් වහන්සේ ප්‍රකාශ කළසේක. සඞ්ගීති කාලයෙහි මහාකාශ්‍යප ස්ථවිර තෙමේ විචාළේය. උපාලි ස්ථවිරතෙමේ ප්‍රකාශ කෙළේය.
එහි “**භද්දකො තෙ උම්මග්ගො**” තාගේ ප්‍රඥාව යහපත්ය. ප්‍රඥා තොමෝ වනාහි අවිද්‍යාන්‍ධකාරයෙන් ඉල්ප සිටි බැවින් උම්මග්ගයි කියනු ලැබේ. “**තග්ඝ**” යනු කරණාර්‍ත්‍ථයෙහි නිපාතයෙකි. යම්හෙයකින් මා විචාරහිද, එහෙයින් තට කියන්නෙමි, යන අර්‍ත්‍ථයි. සම්පටිච්ඡනාර්‍ත්‍ථයෙහි හෝය. “තග්ඝ” යන මෙයින් වචනය පිළිගෙණ කියන්නෙමි’යි වදාළ සේක. “සමාදභිත්‍වා, විසිබ්බෙන්ති, සාමිසෙන සසිත්‍ථකං” යන මේ තුන් ශික්‍ෂාපදයෝ භග්ගජනපදයෙහිදී පණවන ලද්දාහුය.
**“යං තං ආපුච්ඡිම්හ**” තෝ යමක් විචාළමෝද, “**අකිත්තයී**” වදාළ සේක. “**නො**” අපට **“තං තං බ්‍යාකතං**” යමක් යමක් විචාරණ ලද්දේ ද, එය එයම ප්‍රකාශ කරණලද්දේය. “**අනඤ්ඤථා**” අන්පරිදි නොකොට ප්‍රකාශකරණ ලද්දේය.
**“යෙදුට්ඨුල්ලා සා සීලවිපත්ති**” මෙහි කිසිසේත් සීලවිපත්ති නම් ප්‍රශ්නයෙක් නැත්තේය. එහෙත් දුට්ඨුල්ලය විසඳනු කැමැති බැවින් මෙය වදාරණ ලදී. සිවුවිපත් අතුරෙහි දුට්ඨුල්ලය එක් විපත්තියක් හා සඞ්ග්‍රහ කරණලද්දේය. අදුට්ඨුල්ලාය විපත් තුනක් හා සඞ්ග්‍රහ කරණලද්දේය. එහෙයින් “යෙ දුට්ඨුල්ලා සා සීලවිපත්ති” වදාරා එයම විස්තර වශයෙන් දක්වන්නට “**පාරාජිකං සඞ්ඝාදිසෙසො සීලවිපත්තීති වුච්චති**” යනු වදාළ සේක.
දැන් තුන් විපත්තීන්ගේ වසයෙන් අදුට්ඨුල්ලය දක්වන්නට “**ථුල්ලච්චයං**” යනාදිය වදාළසේක. එහි “**යො චායං අක්කොසති හාසාධිප්පායො**” යන මෙය දුර්‍භාෂිතය පිළිබඳ වස්තුව දක්වනු පිණිස වදාරණ ලදී.
**“අබ්හාචික්‍ඛන්ති**” “තථාහං භගවතා ධම්මං දෙසිතං, ආජානාමි”යි කියමින් ගර්‍හා කෙරෙත්.
“**අයං සා ආජීවවිපත්ති සම්මතා”** මෝ ආජීවවිපත්ති තොමෝ ශික්‍ෂාපද සයකින් සඞ්ග්‍රහ කරණලදී. ආජීවවිපත්ති නම් සිවුවන විපත්තියයි සම්මත කරන ලදී. මෙපමණකින් “අදුට්ඨුල්ලං” යන මෙය විසඳන ලද්දේය.
දැන් “**යෙ ච යාවතතියකා**” ප්‍රශ්නය විසඳන්නට “එකාදස” යනාදිය වදාළසේක.
යම්හෙයකින් වනාහි “යෙච යාවතතියකා” යන මේ ප්‍රශ්නය “එකාදස යාවත්තියකා”යි සඞ්ඛ්‍යා වශයෙන් විසඳන ලදද, එහෙයින් සඞ්ඛ්‍යානුසන්‍ධි වශයෙන්ම “**කති ඡෙදනකානි**” යනාදීවූ අන් අතුරු ප්‍රශ්නයන් විචාළේය. ඒ ප්‍රශ්නයන් විසදනු පිණිස **“ඡ ඡෙදනකානි**” යනාදිය කියනලදී. එහි “**එකං භෙදනකං එකං උද්දාලනකං -පෙ- සොදස ජානත්ති පඤ්ඤත්තා**” යන මේ ම පෙර නොවීය. සෙස්ස මහාවග්ගෙහි විභාගකරණ ලද්දේමය. යම් මේ පෙර නොවූවක්වේද, එහි “**එකං භෙදනකං**” යනු හිඳිගේය. **“එකං උද්දාලනකං**” යනු පුළුන් එළා මැසූ ඇඳපුටුය. “**සොදස**” යනු සොළොසය. **“ජානන්ති පඤ්ඤත්තා**” “ජාතං”යි මෙසේ කියා පණවන ලද්දාහුය. ඔවුහු මෙසේ දතයුත්තාහ. “ජානං සඞ්ඝිකං ලාභං පරිණතං අත්තනො පරිණාමෙය්‍ය, ජානං පුබ්බූපගතං භික්‍ඛුං අනුපඛජ්ජ නිසජ්ජං කප්පෙය්‍ය, ජානං සප්පාණකං උදකං තිණං වා මත්තිකං වා සිඤ්චෙය්‍ය වා සිඤ්චොපෙය්‍ය වා, ජානං භික්‍ඛුණීපරිපාචිතං පිණ්ඩපාතං භුඤ්ජෙය්‍ය, ජානං ආසාදනාපෙක්‍ඛා භුත්තස්මිං පාචිත්තියං, ජානං සප්පාණකං උදකං පරිභුඤ්ජෙය්‍ය, ජානං යථාධම්මං නිහතාධිකරණං, ජානං දුට්ඨුල්ලං ආපත්තිං පටිච්ඡාදෙය්‍ය, ජානං ඌනවීසතිවස්සං පුග්ගලං උපසම්පාදෙය්‍ය, ජානං ථෙය්‍යසන්‍ථෙන සද්ධිං, ජානං තථාවාදිනා භික්‍ඛුනා අකතානුධම්මෙන, ජානං තථානාසිතං සමණුද්දෙසං, ජානං සඞ්ඝිකං ලාභං පරිණතං පුග්ගලස්ස පරිණාමෙය්‍ය, ජානං පාරාජිකං ධම්මං අජ්ඣාපන්නං භික්‍ඛුණිං නෙව අත්තනා පටිචොදෙස්සං, ජානං චොරිං වජ්ඣං විදිතං අනපලොකෙත්‍වා, ජානං සභික්‍ඛුකං ආරාමං අනාපුච්ඡා පවිසෙය්‍ය” යන මේ සොළොසය.
දැන් “**සාධාරණං අසාධාරණං**” මේ පුරිම ප්‍රශ්නය විසඳමින්, **“වීසං ද්වෙ සතානි**” යනාදිය කීහ. එහි මෙහෙණන් හා අසාධාරණ තන්හි, “**ඡ සඞ්ඝාදිසෙසා**” සුක්කවිසට්ඨි-කායසංසග්ග- දුට්ඨුල්ල-අත්තකාම-කුටිකාර-විහාරකාර යන සයය. “ද්වීහි අනියතෙහි අට්ඨ” අනියත දෙක සමග අටය.
මේ නිසගිදොළොසය -
“ධොවනඤ්ච පටිග්ගහො කොසෙය්‍ය සුද්ධ ද්වෙභාගා, ඡබ්බස්සානි නිසීදනං, දෙවලොමා පඨමො පත්තො වස්සිකාරඤ්ඤකෙන ච”යි
“**ද්වාවීසති ඛුද්දකා**” -
සියලු භික්‍ෂුණී වර්‍ගය, පරම්පරභොජනය, අනතිරිත්ත භොජනය, අභිහට භොජනය, ප්‍රණීතභොජනය, අචෙලකය, විකාලයෙහි ගාමප්පවෙසය, දැන දුට්ඨුල්ලච්ඡාදනය,
මාගමක හා සංවිධානකොට ගමනය, අනික්‍ඛන්තරාජකය, විද්‍යමාන මහණහු නොවිචාරා විකාලයෙහි ගාමප්පවෙසනය,
නිසීදනයෙහි යම් ශික්‍ෂාවක්, යම් වස්සිකසාටිකා ශික්‍ෂාවක් කියනලදද, යන මේ දෙවිසි ශික්‍ෂාවෝ ක්‍ෂුද්‍රක වස්තුවෙහි මොනවට ප්‍රකාශ කරණලද්දාහුය.
මොවුහු මෙහෙණන් හා සාධාරණ නොවූ මහණුන්ට පණවන ලද ශික්‍ෂාපදයෝය. මහණුන් හා අසාධාරණ ශික්‍ෂාපදයන්හි “**සඞ්ඝම්හා දස නිස්සරෙ**” “සඞ්ඝම්හා නිස්සාරීයති”යි මෙසේ විභඞ්ගයෙහි කියන ලද මාතෘකාවෙහි වනාහි “නිස්සාරණීයං සඞ්ඝාදිසෙසං”යි ආ දසයය. **“නිස්සග්ගියානි ද්වාදස**” භික්‍ෂුණී විභඞ්ගයෙහි විභාගකරණලද නිසගිහුමය. ක්‍ෂුද්‍රශික්‍ෂාවෝද එහි භික්‍ෂුණි විභඞ්ගයෙහි විභාග කරණලද ක්‍ෂුද්‍ර ශික්‍ෂාවෝමය. එසේ සතර පාටිදෙසනීයයෝය. මෙසේ එක්සිය තිසක් ශික්‍ෂාවෝ විභඞ්ඝයෙහි මෙහෙණන්හට මහණුන් හා අසාධාරණයෝය. සෙස්ස, මේ සාධාරණ අසාධාරණයන් විසදීමෙහි ප්‍රකටමය.
දැන් විපත්තීහුද **“යෙහි සමථෙහි සම්මන්ති**” යන මේ ප්‍රශ්නය විසඳනසේක් “**අට්ඨෙව පාරාජිකා**” යනාදිය වදාළසේක. එහි “**දුරාසදා**” යන මෙයින් ඒ අෂ්ට පාරාජිකාවන් ප්‍රතිභයසහිතබව දක්වාලන්නෝය. මොවුහු කෘෂණ සර්‍පාදීන් මෙන් නොපැමිණිය යුත්තාහුය. නොඑළැඹිය යුත්තාහුය. නොලංවිය යුත්තාහුය. ලංවනු ලබන්නාහු මූලච්ඡෙදය පිණිස පවත්නාහුය. “**තාලවත්‍ථුසමූපමා”** සියලු තල් උදුරා දමා තල්වත්ත පමණක් කිරීම හා සමඋපමා ඇත්තාහුය. යම්සේ වස්තුව පමණක් කළ තල්රුක නැවැත පියවිසැහැවි ඇත්තේ නොවේද, මෙසේ නැවත පියවි සැහැවි ඇත්තෝ නොවෙති.
මෙසේ සාධාරණ උපමා දක්වා නැවත එකක් එකක්හට වදාළ උපමා දක්වන සේක්. “**පණ්ඩුපලාසො**” යනාදිය වදාළසේක. “**අවිරූළ්හි භවන්ති තෙ**” යම්සේ මේ පඬු පැහැති කොළපත් ආදී වස්තු නැවැත නිල් පැහැතිවීම් ආදිභාවයෙන් නොවැඩෙන සැහැවි ඇත්තාහු වෙත්ද, එසේ පරිජි ඇවතට පැමිණියාහුද නැවැත පියවි සිල් නොලැබීමෙන් නොවැඩෙන සැහැවි ඇත්තාහු වෙත්ය යන අර්‍ත්‍ථයි. මෙපමණකින් “විපත්තියො ච යෙහි සමථෙහි සම්මන්ති” යන මෙහි අටවැදෑරුම් පාරාජික විපත්තීහු කිසියම් සමථයකින් සමථය නොවෙත්යයි මෙසේ දක්වන ලද්දේ වේ. යම් විපත්තීහු සමථය වෙත්ද, ඔවුන් දක්වනු පිණිස “**තෙ වීසති සඞ්ඝාදිසෙසා**” යනාදිය කියනලදී. එහි “**තීහි සමථෙහි”** යන මෙය සර්‍වසඞ්ග්‍රාහිකවචනයි. සඞ්ඝාදිසෙසයෝ සමථ දෙකකින් සමථයට පැමිණෙත්. තිණව‍ත්‍ථාරකයෙන් සමථයට නොපැමිණෙත්. සෙස්සෝ තුන් සමථයෙන්ම සමථයට පැමිණෙත්.
“**ද්වෙ උපොසථා ද්වෙ පවාරණා**” යන මෙය මහණුන්ගේද මෙහෙණන්ගේද වසයෙන් වදාරණ ලදි. විභක්තිය පමණක් දැක්වීම් වසයෙන්ම මේ වදාරණලදය. සමථයන්ගෙන් සන්සිඳීම් වසයෙන් නොවදාරණලදය. භික්‍ෂුඋපෞෂථය, භික්‍ෂුණි උපෞෂථය, භික්‍ෂු පවාරණය. භික්‍ෂුණි පවාරණය යන මේ සිවු විභක්තීහු විභජනයෝය යන අර්‍ත්‍ථයි. **“චත්තාරී කම්මානි**” අධර්‍මයෙන් ව්‍යාග්‍රාදීවූ උපෞෂථ කර්‍මයෝය. “**පඤ්චෙව උපොසථා චතුරො භවන්ති අනඤ්ඤථා”** මහණුන්හට උද්දෙස පසෙක්ද, මෙහෙණන්හට උද්දෙස සතරෙක්ද වෙත්. අන් අයුරකින් නොවෙත්. මේ අන්‍යවූද විභක්තීහු වෙත්. “**ආපත්තික්‍ඛන්‍ධා ච භවන්ති සත්ත අධිකරණානි චත්තාරි**” මේ විපත්තීහු වනාහි සමථයන්ගෙන් සමථයට පැමිණෙති. එහෙයින් **“සත්තහි සමථෙහි**” යනාදිය වදාළ සේක. නොහොත් “ද්වෙ උපොසථා ද්වෙ පවාරණා චත්තාරි කම්මානි පඤ්චෙව උද්දෙසා චතුරො භවන්ති අනඤ්ඤථා” යන මේ විභක්තීන් නිසාද “නස්සන්තෙ තෙ විනස්සන්තෙ තෙ” යනාදි නයින් යම් ආපත්තීහු උපදිත්ද ඒ ආපත්තීහු යම්හෙයකින් උක්තප්‍රකාරවූම සමථයන්ගෙන් සන්සිඳෙත්ද, එහෙයින් එය මූලක වූ ආපත්තීන්ගේ සමථය දක්වනු පිණිසද ඒ විභක්තීහු දක්වනලදහයි දතයුතුය. **“කිච්චං එකෙන**” කෘත්‍යාධිකරණය එක් සමථයකින් සන්සිඳෙන්නේය.
මෙසේ පෘච්ඡානු ක්‍රමයෙන් සියලු ප්‍රශ්න විසදා, දැන් “**ආපත්තික්‍ඛන්‍ධො ච භවන්ති සත්ත**” යන මෙහි සඞ්ගාහිත ආපත්ති ස්කන්‍ධයන්ගේ වෙන්ව නිර්‍වචන මාත්‍රයක් දක්වනසේක්. “**පාරාජිකං**” යනාදිය වදාළ සේක. එහි “**පාරාජිකං**” යන ගාථාවෙහි මේ අර්‍ත්‍ථයයි:- යම් මේ පුද්ගල ආපත්ති ශික්‍ෂාපද පාරාජිකාවන්හි ඇවත, පාරාජිකා නමැයි කියන ලදද, එයට පැමිණෙන පුද්ගල තෙමේ, යම්හෙයකින් පාරාජික වූයේ පරාජයට පැමිණියේ සද්ධර්‍මයෙන් ච්‍යුත වූයේ පැරදුනේ සසුනෙන් ගිලිහුනේ දුරුකටයුත්තේද වේ. ඒ පුද්ගලයා දුරු නොකළ කල්හි නැවැත උපෞෂථ පවාරණාදි ප්‍රභෙදවූ සංවාසය නැත්තේය. “**තෙනෙතං ඉති වුච්චති**” ඒ කාරණයෙන් මේ ඇවැත පාරාජිකැයි කියනු ලැබේ. මේ මෙහි සඞ්ක්‍ෂෙපාර්‍ත්‍ථයයි. යම්හෙයකින් පාරාජික වූයේද එහෙයින් මෙය පාරාජිකයි කියනු ලැබේ.
ද්විතීය ගාථාවෙහිද ව්‍යඤ්ජනය නොගෙණ අර්‍ත්‍ථය පමණක්ම දක්වන්නට “**සඞ්ඝොව දෙති පරිවාසං”** යනාදිය කියනලදී. මේ මෙහි අර්‍ත්‍ථයයි. මේ ඇවැතට පැමිණ නැගී සිටිනු කැමැත්තහුගේ යම් ඒ ඇවතින් නැගී සිටීමක් වේද, ඒ මහණහුට පිරිවෙස් දීම පිණිස ආදියෙහිද ආදියෙන් සෙස්සෙහි මානතදීම පිණිස, මූලාය පටිකස්සනය සමග හෝ මානතදීම පිණිස මද්ධ්‍යයෙහිද, අබ්හානය පිණිස අවසානයෙහිද සඞ්ඝතෙමේ කැමැති වියයුත්තේය. මෙහි සඞ්ඝයාගෙන් වෙන්ව එකද කර්‍මයක් කරන්නට නොහැකියයි සඞ්ඝ තෙමේ ආදියෙහිද මද්ධ්‍යයෙහිද සෙස්සෙහිද කැමැතිවිය යුත්තේ මෝහටනුයි **සඞ්ඝාදිසෙස** නම.
තෘතීය ගාථාවෙහි “**අනියතො**” යම්හෙයකින් නියත නොවේද, එහෙයින් අනියතය. මේ ආපත්ති ස්කන්‍ධය යන අර්‍ත්‍ථයි. කවර කරුණකින් නියත නොවේද, යත්:- **“අනෙකංසිකතං පදං**” යම්හෙයකින් මේ ශික්‍ෂාපදය නොසනිටුහන් කරණලද්දේ ද යන අර්‍ත්‍ථයි. අනෙකාන්තයෙන් කරණලද්දේය. “**තිණ්ණමඤ්ඤතරං ඨානං**” පරිජි, සඟවෙසෙස්, පචිති යන තුන් ධර්‍මයන් අතුරෙන් එක්තරා එකකින් කරවිය යුත්තේමයයි එහි කියන ලදී. එහෙයින් **“අනියතොති පවුච්චති**” ඒ ආපත්තිස්කන්‍ධය තෙමේ අනියතයයි කියනු ලැබේ. එකාන්තයෙන් සනිටුහන් නොකොට හැකි පරිජි, සඟවෙසෙස්, පචිති යන ඇවැත් තුනින් උපදින ඇවැත අනියතය යන අදහසි. තුන් ධර්‍මයන් අතුරෙන් එක්තරා ස්ථානයකට යම්සේද, ධර්‍මදෙකක් අතුරෙන් එක්තරා ස්ථානයකට යම්සේද, ධර්‍මදෙකක් අතුරෙන් එක්තරා ස්ථානයකටද මෙසේයයි යම්තැනෙක්හි කියන ලද හෙද අනියතයමය.
චතුර්‍ත්‍ථ ගාථාවෙහි “**අච්චයො තෙන සමො නත්‍ථි**” දෙසනාගාමී වූ වරද අතුරෙහි ඒ හා සමාන මහත් වරදක් නැත්තේය. “**තෙනෙතං ඉති වුච්චති**” වරද මහත් බැවින් මෙය ථුල්ලච්චයයි කියනු ලැබේය යන අර්‍ත්‍ථයි.
පඤ්චම ගාථාවෙහි “**නිස්සජිත්‍වාන දෙසෙති තෙනෙතං**” නිසදී දෙසිය යුතු බැවින් “නිස්සග්ගිය”යි කියනු ලැබේය යන අර්‍ත්‍ථයි.
සවන ගාථාවෙහි “**පාතෙති කුසලං ධම්මං**” සිතා දැන පැමිණෙන්නහුගේ කුශලධර්‍මසඞ්ඛ්‍යාත වූ කුශලචිත්තය හෙලයි. එහෙයින් සිත හෙලානුයි පාචිත්තිය නම. යමකට සිත හෙලාද ඒ සිත යම්හෙයකින් ආර්‍ය්‍ය මාර්‍ගය වරදවාද සිත මුළාකිරීමට කරුණකුත් වේද, එහෙයින් “**අරියමග්ගං අපරජ්ඣති චිත්තසම්මොහනට්ඨනං**”යිද කියනලදී.
පාටිදෙසනීය ගාථාවන්හි “ගාරය්හං ආවුසො ධම්මං ආපජ්ජි”යි කියනලද ගර්‍හා කටයුතු බව පිළිබඳ කරුණු දක්වනු පිණිසම “**භික්‍ඛු අඤ්ඤාතකො සන්තො**” යනාදිය කියනලදී. පිළිදෙසියයුතු බැවින් ඒ ආපත්ති තොමෝ “පාටිදෙසනීය”යි කියනු ලැබේ.
දුක්කට ගාථාවෙහි **“අපරද්ධං විරුද්ධං ඛලිතං**” යන මේ සියල්ල “යඤ්ච දුක්කටං”යි මෙහි කියනලද දුක්කටයාගේ පර්‍ය්‍යාය වචනයි. යමක් වනාහි නොමනාව කරණලදද, විරූපව හෝ කරණලදද ඒ **දුක්කට** නම. ඒ මේ දුක්කටය. යම්සේ ශාස්තෘහු විසින් වදාරණ ලද්දේද, එසේ නොකළබැවින් **අපරද්ධ** නම. කුසලය වරදවා පැවැති බැවින් **විරුද්ධ** නම. ආර්‍ය්‍යයවෘත්ත ප්‍රතිපදාවට නොනැගි බැවින් **ඛලිත** නම. “**යං මනුස්සො කරෙ”** යන මෙය වනාහි මෙයට උපමා දැක්වීමය. ඒ පිළිබඳ අර්‍ත්‍ථය මෙසේය:- යම්සේ ලෝකයෙහි මනුෂ්‍යයෙක් තෙමේ ප්‍රකටව හෝ රහස්හි හෝ යම් පාපයක් කෙරේද, එය දුක්කටයයි කියත්. මෙසේ මෙද බුදුරජුන් විසින් පිළිකුල් කළ ලාමක භාවයෙන් පැවැති පාපයෙකි. එහෙයින් දුක්කටැයි දතයුතුය.
දුබ්භාසිත ගාථාවෙහි **“දුබ්භාසිතං දුරාභට්ඨං**” නපුරුකොට කියන ලද්දේනුයි දුරාභට්ඨ නම. යමක් නපුරුකොට කියනලද්දේද, එය දුර්භාෂිතය යන අර්‍ත්‍ථයි. තවද බොහෝසේ සකිලිටි වූ යම් පදයක්වේද, එය **සංකිලිට්ඨ** නම. යම්හෙයකින් ඒ පදය වේය යන අර්‍ත්‍ථයි කීයේය, යත්:- **“යඤ්ච විඤ්ඤූ ගරහන්ති**” යම්හෙයකින් එයට නුවණැත්තෝ ගරහත්ද යන අර්‍ත්‍ථයි**. “තෙනෙතං ඉති වුච්චති**” ඒ සකිලිටි බැවින්ද, නුවණැත්තන්ගේ ගැරහීමෙන්ද මේ අයුරින් මෙය කියනු ලැබේ. දුර්‍භාෂිතයයි මෙසේ කියනු ලැබේය යන අර්‍ත්‍ථයි.
සෙඛිය ගාථාවෙහි “**ආදිචෙතං චරණඤ්ච**” යනාදිනයින් ශෛක්‍ෂ්‍යයා සතුබව දක්වාලන්නේය. එහෙයින් ශෛක්‍ෂ්‍යයාගේ මේය යන අර්‍ත්‍ථයෙන් සෙඛියයි මෙහි මේ සඞ්ක්‍ෂෙපාර්‍ත්‍ථය වේ. මෙය “**ගරුකං ලහුකං චාපි**” යනාදි වූ ප්‍රශ්නයන් හා සඞ්ග්‍රහ නොකරණ ලද “**හන්‍ද වාක්‍යං සුණොම තෙ**” යන ආයාචන වචනය හා සඞ්ග්‍රහ කරණ ලද අර්‍ත්‍ථය දක්වනු පිණිස කියන ලදැයි දතයුතුය.
**“ඡන්නමතිවස්සති**” යනාදියෙහිද මෙමනය වේ. එහි “**ඡන්නමතිවස්සති**” ගෘහය වනාහි තණපත් ආදියෙන් නොවසන ලද්දේ වැසිදියෙන් තෙමෙයි. මේ ආපත්ති සඞ්ඛ්‍යාතවූ ගෘහය වසන ලද්දේ නැවත නැවැත ඇවතට පැමිණීම් වසයෙන් ඉදින් තෙමෙයි. මුල් ඇවැත වසන්නේ අන් අලුත් ඇවතකට පැමිණේ. **“විවටං නාතිවස්සති**” ගෘහය විවෘත නොකරණලද්දේ මනාකොට වසන ලද්දේ වැසිදියෙන් තදින් ආපත්ති සඞ්ඛ්‍යාතවූ වැසිදියෙන් නොතෙමේ. මූලාපත්තිය විවෘත කරන්නේ දෙසනාගාමිනී ඇවැත දෙසා වුට්ඨානගාමිනී ඇවතින් නැගීසිට සුද්ධාන්තයෙහි පිහිටයි. මත්තෙහි සංවරය කරන්නේ ඇවැතකට නොපැමිණේ. “**තස්මා ඡන්තං විවරෙථ**” ඒ කාරණයෙන් දෙසනාගාමිනී ඇවැත දෙසමින් වුට්ඨානගාමිනී ඇවැතින්ද නැගී සිටිනුයේ පිළිසන් ඇවැත විවෘත කරන්නේය**. “එවං තං නාතිවස්සති**” එසේ ඇතිකල්හි මේ ඇවැත ඇවැත්වැසි නොවැස්වැසි යන අර්‍ත්‍ථයි.
“**ගති මිගානං පවනං**” එලිමහන්හි ව්‍යාධාදීන් විසින් හෙලනු ලබන මුවන්ගේ වනලැහැබ, රුක් ආදියෙන් ගැවසීගත් වනයට යෑම පිළිසරණ වේ. ඒ වනයට වැද ඒ මෘගයෝ ආශ්වාස කෙරෙත්. මෙම නයින් පක්‍ෂීන්ට අහස අස්වැසුම් ලබන තැනය. අවශ්‍යයෙන් එළැඹීමේ අර්‍ත්‍ථයෙන් වනාහි **“විභවො ගති ධම්මානං**” ප්‍රත්‍යයයෙන් කරන ඒ සියලු ධර්‍මයන්ගේ විනාශය තෙමේ අස්වැසීමයි. ඔවුහු විනාශයට පැමිණෙන්නාහු සිටින්නට නොහැකිවෙත්. බොහෝ කලක් සිට ද ක්‍ෂීණාශ්‍රව රහත් වූවහුට අනුපාදිශෙෂ නිර්‍වාණධාතුව එකාන්තයෙන් ප්‍රතිෂ්ඨාස්ථානය යන අර්‍ත්‍ථයි.
අධිකරණභෙදං
අධිකරණභෙදයෙහි “**ඉමෙ දස උක්කොටා**” අධිකරණයන්ගේ උගුළුවීම කියා නැවැත අධිකරණයන්ගේ උගුළුවීමෙන් සමථයන්ගේ උගුළුවීම දක්වන්නට **“විවාදාධිකරණං උක්කොටෙන්තො කති සමථෙ උක්කොටෙති” **යනාදිය කීහ. එහි **“විවාදාධිකරණං උක්කොටෙන්තො ද්වෙ සමථෙ උක්කොටෙති**”යි සම්මුඛාවිනයද යෙභුය්‍යසිකයද යන මේ දෙක උගුල්වාලයි. වළකාලයි. ප්‍රතික්‍රොෂණය කෙරේය යන අර්‍ත්‍ථයි. “**අනුවාදාධිකරණං උක්කොටෙන්තො චත්තාරො**”යි සම්මුඛාවිනයද සතිවිනයද අමූළ්හවිනයද තස්සපාපිය්‍යසිකයද යන මේ සිවු සමථයන් උගුල්වාලයි. “**ආපත්තාධිකරණං උක්කොටෙන්තො තයො**”යි සම්මුඛාවිනයද පටිඤ්ඤාතකරණයද තිණවත්‍ථාරකයද යන මේ තුන් සමථයන් උගුල්වාලයි. “**කිඤ්චාධිකරණං උක්කොටෙන්තො එකං**”යි සම්මුඛාවිනය යන මේ එක් සමථයක් උක්කොටනය කරයි.
“**කති උක්කොටා**” යනාදි පෘච්ඡාවන්ගේ විසඳීමෙහි වනාහි දොළොස් උක්කොට අතුරෙහි “**අකතං කම්මං”** යනාදීවූ උක්කොට තුනක් විශෙෂයෙන් දෙවන අනුවාදාධිකරණයෙහි ලැබෙත්. **“අනීහතං කම්මං**” යනාදීවූ තැන ප්‍රථමවිවාදාධිකරණයෙහි ලැබෙත්. “**අවිනිච්ඡිතං**” යනාදී වූ තුන තෙවන ආපත්තියි කරණයෙහි ලැබෙත්. “**අවූපසන්තං”** යනාදීවූ තුන සිවුවන කිච්චාධිකරණයෙහි ලැබෙත්. තවද උක්කොට දොළොසම එක් එක් අධිකරණයෙහි ලැබෙත්මය.
“**තත්‍ථ ජාතකං අධිකරණං උක්කොටෙති**” යම් විහාරයෙක්හි ‘මොහු විසින් මාගේ පාත්‍රය ගන්නා ලද්දේය, සිවුරක් ගන්නා ලද්දේය, යනාදි නයින් පාසිවුරු ආදිය පිණිස අධිකරණයක් උපන්නේවේද, එම විහාරයෙහිම ආවාසිකයෝ රැස්ව ‘ඇවැත්නි’ පාසිවුරු ආදිය නිසා ඩබර කිරීමෙන් කම්නැතැ’යි විවාදාදියෙහි දොස් දැක්වීම පමණකින් තම සතුරන්ට හඟවා ඔවුනොවුන් කමාකරවා පාලිමුක්තක විනිශ්චයෙන්ම ඒ අධිකරණය සන්සිඳවත්ද, මේ තත්‍ථජාතකඅධිකරණ තම. යම් විනිශ්චයකින් සන්හිඳවන ලද්දේද, හෙද එක් සමථයෙක්මය. මේ අධිකරණය උගුළුවන මහණහුටද පාචිත්තිය වේ.
“**තත්‍ථ ජාතකං වූපසන්තං**” ඉදින් ඒ අධිකරණය නෙවාසිකයෝ සන්සිඳවන්නට නොහැකි වෙත්ද, නැවැත අන් විනයධරයෙක් තෙමේ අවුත් ‘කිම, මේ විහාරයෙහි උපෞෂථය හෝ පවාරණය හෝ සිටියාහුදැ’යි විචාරාද, ඔවුන් විසින්ද ඒ කාරණය කියූකල්හි ඒ අධිකරණය ඛන්‍ධකයෙන්ද පරිවාරයෙන්ද ගෙණ සූත්‍රයකින් විනිශ්චයකොට සන්සිඳුවයි. මෙය තත්‍ථ ජාතක අධිකරණය සන්සිඳුනේ නම.
“**අන්තරාමග්ගෙ**” ඒ තම සතුරෝ ‘අපි මොහුගේ විනිශ්චයෙහි නොසිටුම්හ, මෙතෙමේ විනයෙහි දක්‍ෂනොවේ, අසුවල් නම් ගමෙහි විනයධර තෙරහු වසත්, එහි ගොස් විනිශ්චය කරන්නෙමු’යි යන්නාහු අතරමගදීම කරුණ සලකා ඔවුනොවුන් හෝ හඟවත්ද, අන්‍යයෝ හෝ ඒ මහණුන්ට අවබෝධ කරවත්ද, මෙය සන්සිඳුනේම වේ. අතරමගදී මෙසේ සන්සිඳුනු අධිකරණය යමෙක් තෙමේ උගුළුවාද, ඔහුටද පාචිත්තියම වේ.
**“අන්තරාමග්ගෙ වූපසන්තං**” ඔවුනොවුන්ට හැඟීමෙන් හෝ සභාග භික්‍ෂූන්ගේ අවබෝධ කරවීමෙන් හෝ සන්සිඳුනේ නොමවේද, එතකුදු වුවත් පෙරමගට එන්නා වූ එක් විනයධරයෙක් තෙමේ ඔවුන් දැක ‘ඇවැත්නි’ කොතැන්හි යහුදැ’යි විචාරා අසුවල් ගමටය, මෙනම් කරුණ නිසාය’යි කියූකල්හි ‘කම් නැත. ඇවැත්නි’ එහි යෑමෙන් කිම්දැ’යි එහිදීම ධර්‍මයෙන් විනයෙන් ඒ අධිකරණය සන්සිඳවාද, මෙය අතරමගදී සන්සිඳුනේ නම. මේ අධිකරණය උගුළුවන මහණහුටද පාචිත්තියම වේ.
**“තත්‍ථ ගතං**” ඉදින් ‘ඇවැත්නි’ කම්නැත. එහි යෑමෙන් කිමැ’යි කියනු ලබන්නාහුද, ‘අපි එහිම ගොස් විනිශ්චයට පමුණු වන්නෙමු’යි විනයධරයාගේ වචනය නොගෙණයෙත්මය. ගොස් සභාග භික්‍ෂූන්ට මේ කරුණ සැලකෙරෙත්. සභාග භික්‍ෂූහු ‘කම්නැත, ඇවැත්නි’ සඞ්ඝ සන්නිපාතය නම් ගරුකය’යි එහිම හිඳුවා විනිශ්චයකොට හඟවාලත්. මෙද සන්සිඳුනේම වේ. මෙසේ සන්සිඳුනාවූ එහි පැමිණි අධිකරණය යමෙක් උගුළුවාද ඔහුටත් පාචිත්තිය වේ.
**“තත්‍ථ ගතං වූපසන්තං**” සභාගභික්‍ෂූන්ගේ හැඟීමෙන් සන්සිඳුනේ නොමවේද, එහෙත් සඞ්ඝයා රැස්කරවා සැලකෙරේද, විනයධරයෝ සඟමැදදී ඒ අධිකරණය සන්සිඳුවත්ද, මෙය එහි පැමිණි අධිකරණය සන්සිඳුනේ නම. මේ අධිකරණය උගුළුවන මහණහුටද පාචිත්තියම වේ.
“**සතිවිනයං**” ක්‍ෂීණාස්‍රවයාහට දුන් සතිවිනය උගුළුවාද පාචිත්තියම වේ. උන්මත්තකයාහට දුන් අමූළ්හවිනයෙහිද පාපොත්සන්නයාහට දුන් **තස්ස පාපිය්‍යසිකාවෙහිද** මෙම නය වේ.
**“තිණවත්‍ථාරකං උක්කොටෙති”** සඞ්ඝයා විසින් තිණවත්‍ථාරකසමථයෙන් සන්සිඳුවනලද අධිකරණයෙහි ආපත්තිය නම් එක් මහණකු කරා එළැඹ උක්කුටිකයෙන් හිඳ ඇඳිලි බැඳගෙණ දෙසනු ලබන්නී නැගීසිටියි. යම් මේ වනාහි නිදන්නහුගේද ආපත්තිවුට්ඨාන නම. මෙය මට රුචිනොවේය’යි මෙසේ කියන්නේද තිණවත්‍ථාරකය උගුළුවා නම. ඔහුටද පාචිත්තියම වේ.
“**ඡන්‍දාගතිං ගච්ඡන්නො අධිකරණං උක්කොටෙති**” විනයධරව තමන්ගේ උපාද්ධ්‍යායාදීහු නිසා ‘අධර්‍මයධර්‍මය වේය’, යනාදිය දක්වා පෙර විනිශ්චය කරණලද අධිකරණය දොළොස් උක්කොට අතුරෙහි යම්කිසිවකින් උගුළුවා නම. අත්තපච්චත්‍ථික දෙදෙන අතුරෙහි එකතුකෙරෙහි “අත්‍ථං මෙ අචරි” යනාදි නයින් උපන් ආඝාතය ඇත්තේ ඔහුට පරාජය ආරොපණය කිරීම පිණිස “**අධම්මං ධම්මො**” යනාදිය දක්වා පෙර විනිශ්චයය කරණලද අධිකරණය දොළොස් උක්කොටයන් අතුරෙහි යම්කිසිවකින් උගුළුවන්නේ ද්වෙෂයෙන් අගතියට යෙමින් අධිකරණය උගුළුවා නම. මඳවූයේ මුළාවූයේ මුළාවූ බැවින්ම “අධම්මං ධම්මො” යනාදිය දක්වා කියූනයින්ම උගුළුවන්නේ මොහයෙන් අගතියට යෙමින් අධිකරණය උඟුළුවා නම. ඉදින් අත්තපච්චත්‍ථික දෙදෙනා අතුරෙහි එකෙක් විෂමවූ කායකර්‍මාදිය ග්‍රහණ සඞ්ඛ්‍යාත මිත්‍ථ්‍යාදෘෂ්ටිය බලවත්වූ ප්‍රසිද්ධවූ පක්‍ෂාන්තරික භික්‍ෂූන් නිඃශ්‍රිත බැවින් විෂම නිඃශ්‍රිත වූයේ ග්‍රහණ නිඃශ්‍රිතවූයේ බලවතුන් නිඃශ්‍රිතවූයේද වේ. ඔහුට බියෙන් ‘මෙතෙමේ මාගේ ජීවිතයට අන්තරායක් හෝ බ්‍රහ්මචර්‍ය්‍යයට අන්තරායක් හෝ කරන්නේය’යි “අධම්මං ධම්මො” යනාදිය දක්වා කියූනයින්ම උගුළුවන්නේ බියෙන් අගතියට යෙමින් අධිකරණය උගුළුවා නම.
**“තදහූපසම්පන්නො**” එක් හෙරණක් තෙමේ ව්‍යක්තවූයේ බහුශ්‍රැතවූයේ වේද, හෙතෙමේ විනිශ්චයයෙහි පරාජයට පැමිණ මකු මහණුන් දැක ‘කුමක්හෙයින් මකුවූවාහුදැ’යි විචාරයි. ඔවුහු ඒ හෙරණහුට ඒ අධිකරණය සැලකෙරෙත්. ඒ හෙරණතෙමේ ඒ මහණුන්ට ‘වේවා ස්වාමීනි’ මා උපසපන් කරණු මැනැව, මම ඒ අධිකරණය සන්සිඳවන්නෙමි’යි මෙසේ කියයි. ඒ භික්‍ෂූහු ඔහු උපසම්පදා කරත්. හෙතෙමේ දෙවන දිනයෙහි බෙරගස්වා සඞ්ඝයා රැස්කරන්නේය. ඉක්බිති මහණුන් විසින් ‘කවරකු විසින් සඞ්ඝයා රැස් කරවන ලද්දේදැ’යි විචාළ කල්හි ‘මා විසිනැ’යි කියයි. ‘කුමක් හෙයින් රැස්කරවන ලද්දේදැ’යි විචාළ කල්හි ‘ඊයේ අධිකරණය වැරදි ලෙසට විනිශ්චය කරණලද්දේය, මම එය විනිශ්චය කරන්නෙමි’යි කියයි. ‘තෝ ඊයේ කොතැන ගියෙහිදැ’යි විචාළ කල්හි ‘ස්වාමීනි’ මම අනුපසම්පන්න වීමි, අද උපසපන්වීමි’යි කියයි. එකල්හි හෙතෙමේ ‘ඇවැත’ තොප වැනියන්ට භාග්‍යවත්හු විසින් “තදහූපසම්පන්නො උක්කොටෙති, උක්කොටනකං පාචිත්තියං”යි මේ ශික්‍ෂාපදය පණවන ලද්දේය, යව, ඇවැත දෙසව’යි කියයුත්තේය. ආගන්තුකයා කෙරෙහිද මෙම නය වේ.
**“කාරකො**” සඞ්ඝයා සමග එක් අධිකරණයක් විනිශ්චයකොට පරිවෙණට ගියක්හට පැරදි භික්‍ෂූහු ‘ස්වාමීනි’ කුමක්නිසා යුෂ්මතුන් විසින් අධිකරණය මෙසේ විනිශ්චය කටයුතු නොවේදැ’යි කියත්. හෙතෙමේ ‘කුමක් හෙයින් පළමුකොටම මෙසේ නොකීවහුදැ’යි කියා ඒ අධිකරණය උගුළුවයි. මෙසේ යම් කාරකයක් උගුළුවා නම් ඔහුටද උක්කොටනය නිමිතිකොට පාචිත්තිය වේ. “**ඡන්‍දදායකො**” එක් මහණෙක් තෙමේ අධිකරණ විනිශ්චයයෙහිදී ඡන්‍දය දී පරාජයට පැමිණ පැමිණි මකුවූ සභාගභික්‍ෂූන් දැක ‘දැන් හෙට මම විනිශ්චය කරන්නෙමි’යි සඞ්ඝයා රැස්කරවා ‘කුමක් හෙයින් රැස්කරවුයෙහිදැ’යි කියන ලද්දේ ඊයේ අධිකරණය නොමනාව විනිශ්චය කරණලද්දේය, මම අද ඒ අධිකරණය විනිශ්චය කරන්නෙමි’යි කියා නම්, ‘ඊයේ තෝ කොතැන ගියෙහිදැ’යි විචාළයුතුය. ‘ඡන්‍දයදී හුන්නෙමි’යි කියානම්, හෙතෙමේ ‘ඇවැත’ තොප වැනියවුන්ට භාග්‍යවත්හු විසින් “ඡන්‍දදායකො උක්කොටෙති උක්කොටනකපාචිත්තියං” යන මේ ශික්‍ෂාපදය පණවන ලද්දේය, යව, ඇවැත දෙසව’යි කියයුතුය.
“**විවාදාධිකරණං කිංනිදානං**” යනාදිතන්හි කිනම් නිදානයක් මෝහටදැයි කිංනිදාන නම. කවරය සමුදයෙක් මෝහටදැයි **කිංසමුදය** නම. කවර ජාතියක් මෝහටදැයි **කිංජාති** නම. කවර ප්‍රභවයෙක් මෝහටදැයි **කිම්පභව **නම. කවර සම්භාරයෙක් මෝහටදැයි **කිංසමුට්ඨාන** නම. මේ සියල්ල කාරණවෙවචනයෝමය.
**“විවාදනිදානං**” යනාදිතන්හිද, අට්ඨාරස භෙදකරවස්තුසඞ්ඛ්‍යාත විවාදය නිදානය මෝහටනුයි විවාදාධිකරණ නම. විවාදය නිසා උපදින විවාදයාගේ වසයෙන් කියනලදී. අනුවාදය නිදානය මෝහටනුයි **අනුවාදනිදාන **නම. මෙද අනුවාදනිදානය නිසා උපදින අනුවාදයාගේ වසයෙන් කියන ලදී. **ආපත්තිනිදානය** මොහටනුයි ආපත්තිනිදාන නම. ආපත්තාධිකරණය ප්‍රත්‍යයයෙන් ඇවැත් සතරකට පැමිණේයයි මෙසේ ආපත්තිය නිසා උපදින ආපත්තියගේ වසයෙන් මෙය කියනලදී. කෘත්‍යය නිදානය මෝහටනුයි **කිච්චයනිදාන** නම. චතුවිධ සඞ්ඝකර්‍මය කාරණය මෝහටය යන අර්‍ත්‍ථයි. උක්‍ඛිත්තානුවත්තික වූ මෙහෙණගේ තුන්යල දක්වා සමනුභාසනාදීන්ගේ කෘත්‍යය නිසා උපදින කෘත්‍යයන්ගේ වසයෙන් මෙය කියනලදී. මේ සිවුවැදෑරුම් අධිකරණයන්ගේ විසර්‍ජන පක්‍ෂයෙහි එක් පදයක්හුගේ යෝජනාය. මේ අනුසාරයෙන් සියලු පද යෙදිය යුතුය.
ද්විතීය පෘච්ඡාවෙහි “**හෙතුනිදානං**” යනාදියෙහි විසර්‍ජනයෙහි නවවිධ කුශලාකුශලාව්‍යාකෘත හේතූන්ගේ වසයෙන් හේතුනිදානාදිභාවය දතයුතුය. තෘතීයපෘච්ඡා විසර්‍ජනයෙහි ව්‍යඤ්ජනය පමණක් වෙනස් වේ. හෙතුවම මෙහි ප්‍රත්‍යයයි කියනලදී.
මූලපෘච්ඡාවිසර්‍ජනයෙහි “**ද්වාදසමූලානි**” ක්‍රොධ උපනාහ යුගලකාදී වූ විවාදමුල් සයය, ලෝභ, ද්වෙෂ, මෝහ තුනය. අලෝභ, අද්වෙෂ, අමෝහ තුනය යන මොවුහු ආද්ධ්‍යාත්මිකසන්තානයෙහි පැවැති මුල් දොළොස වෙත්. **“චුද්දස මූලානි**” ඒ මුල් දොළොසම කායවාචා දෙක සමග තුදුසක් වෙත්. “**ඡමූලානි**” කායාදී වූ සවැදෑරුම් සමුට්ඨානයෝය.
සමුට්ඨාන පෘච්ඡාවිසර්‍ජනයෙහි අටළොස් භෙදකර වස්තූහු සමුට්ඨානයෝය. ඒ වස්තුව වනාහි මේ අටළොස් භෙදකරවස්තූන් අතුරෙහි නගියි. කාරණභූත වූ මොවුන් කෙරෙන් හෝ උපදියි. ඒ කාරණයෙන් මොවුහු, මොහුට සමුට්ඨානයෝයි කියනු ලැබෙත්. සියලු තන්හි විවාදාධිකරණාපත්ති යනාදි භෙදයෙහි මෙම නය වේ.
“**විවාදාධිකරණං ආපත්ති**” යනාදි භෙදයෙහි “**එකෙන අධිකරණෙන කිච්චාධිකරණෙන**” යන මෙය, අධිකරණයන් අතුරෙහි යම් අධිකරණයකින් සන්සිඳේද, එය දක්වන්නට කියනලදී. මොවුහු වනාහි එකාන්තයෙන් කෘත්‍යාධිකරණයෙන් පමණක්ම නොනසන්සිඳෙන්. පුද්ගලයක්හු සමීපයෙහි දෙසන්නහුට කෘත්‍යාධිකරණයෙක් නම් නොම ඇත්තේය.
**“න කතමෙන සමථෙන”** සාවශෙෂාපත්තිය මෙන් නොසන්සිඳේ. එය දෙසට එයින් නැගිට සුද්ධන්තයෙහි පිහිටන්නට නොහැකිය.
**“විවාදාධිකරණං හොති අනුවාදාධිකරණං**” යනාදී වූ නයතෙමේ ප්‍රකටමය.
ඉන් ඔබ්බෙහි “**යත්‍ථ සතිවිනයො**” යනාදීවූ සම්මුඛාවිනය නොමුදා යමක පෘච්ඡාසයක් කියන ලදහ. ඔවුන්ගේ විසර්‍ජනයෙන්ම අර්‍ත්‍ථය ප්‍රකාශ කරන ලද්දේය.
සංසෘෂ්ටාදි පෘච්ඡාවන්ගේ විසර්‍ජනයෙහි “**සංසට්ඨා**” සතිවිනය පිළිබඳ කර්‍මවාක්‍යක්‍ෂණයෙහිම සමථද්වය සිද්ධ බැවින් සම්මුඛාවිනයයි හෝ සතිවිනයයි හෝ මේ ධර්‍මයෝ ගැටුනාහ. නොගැටුනාහු නොවෙත්. යම්හෙයකින් වනාහි කෙහෙල් කඳෙහි පත්වැටිමෙන් ඔවුන් වෙන්කොට වෙන්කිරීම දක්වන්නට නොහැක්කාහ. **“න ච ලබ්හා ඉමෙසං ධම්මානං විනිබ්භුජිත්‍වා නානාකරණං පඤ්ඤාපෙතූං”**යි එහෙයින් කියනලදී. හැමතන්හි මෙමනය වේ.
**“කිං නිදානා”** යන පෘච්ඡාවිසර්‍ජනයෙහි නිදානය මෝහටනුයි නිදාන නම. එහි සඞ්ඝසම්මුඛතා ධම්මාසම්මුඛතා විනයසම්මුඛතා පුග්ගලසම්මුඛතා යන මෙය සම්මුඛාවිනයට නිදානයයි. ස්මෘතිවිපුලත්‍වයට පැමිණි ක්‍ෂීණාස්‍රව තෙමේ ලැබූ අපවාද ඇත්තේ සතිවිනයට නිදානයයි. උන්මත්තක භික්‍ෂුතෙමේ අමූළ්හවිනයට නිදානයයි. යමෙක් දෙසාද, යමකුහට දෙසාද, දෙදෙනාගේ සම්මුඛභාවය පටිඤ්ඤාතකරණයට නිදානයයි. උපන්ඩබර ඇත්තවුන්ගේ අධිකරණය සන්සිඳවන්නට නොහැකිබව යෙභුය්‍යසිකාවට නිදානයයි. පාපොත්සන්ත පුද්ගල තෙමේ තස්සපාපිය්‍යසිකාවට නිදානයයි. උපන්ඩබර ඇත්තවුන්ගේ බොහෝවූ අශ්‍රමණ අද්ධ්‍යාචාරය තෙමේ තිණවත්‍ථරකයට නිදානයයි හෙතුප්‍රත්‍යයවාරයෝ කියනලද නය ඇත්තාහුමය.
මූලපෘච්ඡාවිසර්‍ජනය ප්‍රකටමය. සමුට්ඨානපෘච්ඡාවෙහි කිසිසේත් ‘සත් සමථයන්ගේ සතිස් සමුට්ඨනයෝ කවරහුදැයි කියනලද්දාහු සම්මුඛාවිනය පිළිබඳ කර්‍මසඞ්ග්‍රහාභාවයෙන් සමුට්ඨානභාවයෙන් ෂට් සමථයන්ගේම සමුට්ඨනසයක් විභාගකරණ ලදහ. එහි “**කම්මස්ස ක්‍රියා**”යි ඤත්තිය දතයුතුය. “**කරණං**” එම ඤත්තිය තැබියයුතු කාලයෙහි තැබීමය. “**උපගමනං**” තමන්ගේ එළැඹීමය. තමන් විසින්ම එම කර්‍මය කිරීමය යන අර්‍ත්‍ථයි. “**අජ්ඣූපගමනං**” ආරාධනයට පැමිණීමය. අන්‍යවූ සද්ධිවිහාරිකාදීන්ට ‘මේ කර්‍මය කරව’යි ආරාධනා කිරීමය යන අර්‍ත්‍ථයි. “**අධිවාසනා**” ‘රුච්චති මෙ එතං කරොතු සඞ්ඝො”යි මෙසේ ඉවසීමය. ඡන්‍දය දීමය යන අර්‍ත්‍ථයි. “**අප්පටික්කොසනා”** “නමෙතං ඛමති මා එවං කරොථ”යි නොවැළකීමය. මෙසේ ෂට්ප්‍රකාර ෂට්කයන්ගේ වසයෙන් සතිස්සමුට්ඨානයෝ දතයුත්තාහ.
නානාර්‍ත්‍ථපෘච්ඡා විසර්‍ජනය ප්‍රකටමය. අධිකරණපෘච්ඡා විසර්‍ජනයෙහි “**අයං විවාදො නො අධිකරණං**” යනු මව්පුත් ආදීන්ගේ විවාදය විරුද්ධවාද බැවින් විවාදනම් වේ. සමථයන්ගෙන් සන්සිඳවියයුතුබවක් නැති බැවින් අධිකරණ නොවේ. අනුවාදාදීන් කෙරෙහිද මෙමනය වේ. සෙස්ස සියලු තන්හි ප්‍රකටමය.
දුතියගාථාසඞ්ගණිකං
දෙවන ගාථාසඞ්ග්‍රහයෙහි “**චොදනා**” වස්තුවද ආපත්තියද දක්වා චොදනා කිරීමය. “**සාරණා**” දොසය සිහිකිරීමය. “**සඞ්ඝො කිමත්‍ථාය**” සඞ්ඝ සන්නිපාතය කුමක් පිණිසද, “**මතිකම්මං පන කිස්ස කාරණා**” මන්ත්‍ර ග්‍රහණය මතිකර්‍මැයි කියනු ලැබේ. ඒ කවර කරුණක් නිසාද, යන අර්‍ත්‍ථයි.
“**චොදනා සාරණත්‍ථාය”** උක්තප්‍රකාරවූ චොදනාය. ඒ චුදිතක පුද්ගලයා විසින් කළ දොසය සිහිකරවන පිණිසය. **“නිග්ගහත්‍ථාය සාරණා**” දොසය සිහිකරවීම වනාහි ඒ පුද්ගලයාහට නිග්‍රහය පිණිසය. “**සඞ්ඝො පරිග්ගහත්‍ථාය**” එහි රැස්වූ සඞ්ඝ තෙමේ විනිශ්චයයෙහි ධාර්මික අධාර්මිකභාවය දැනගනු පිණිසය. ධර්‍මාධර්‍මදෙක තුලනය කිරීම පිණිසය. මැනැවින් විනිශ්චය කරණලද්ද නොමැනැවින් විනිශ්චය කරණලද්ද දැනගනු පිණිසය යන අර්‍ත්‍ථයි. **“මතිකම්මං පන පාටියෙක්කං**” සූත්‍රාන්තික ස්ථවිරවරුන්ගේද විනයධරස්ථවිරවරුන්ගේද මන්ත්‍රග්‍රහණය වෙන්වෙන්ව විනිශ්චය නිමවනු පිණිසය.
“**මා ඛො පටිඝං**” චුදිතකයා කෙරෙහි හෝ චොදකයා කෙරෙහි හෝ කොපයක් නොඋපදව “**සචෙ අනුවිජ්ජකො තුවං**” ඉදින් තෝ සඟමැදට බට අධිකරණය විනිශ්චය කරන්නට හුන් විනයධරතෙමේය.
“**විග්ගාහිකං**” ‘තෝ මේ ධර්‍මවිනය නොදනිහි, යනාදිනයින් පැවැති කලහඋපදවන කථාවක්. “**අනත්‍ථ සංහිතං**” යම් කථාවක් අනර්‍ත්‍ථ උපදවාද, පිරිස කළඹා නැගිටුවාද මෙබඳුවූ කථාවක් නොකියව. “**සුත්තෙ විනයෙ ච**” යනාදිතන්හි **සූත්‍ර** නම් උභතොවිභඞ්ගයය. **විනය** නම් ඛන්‍ධකය. **අනුලොම **නම් පරිවාරය. **ප්‍රඥප්ත** නම් සියලු විනයපිටකය. **අනුලොමික** නම් සතරමහාප්‍රදෙශය.
**“අනුයොගවත්තං නිසාමෙථ**” විනිශ්චය කරන්නවුන් විසින් යෙදිය යුතුවත ශ්‍රවණය කරවු. “**කුසලෙන බුද්ධිමතා කතං**” දක්‍ෂ වූ පණ්ඩිතවූ ඥානයෙහි කෙළවරට පැමිණියාවූ භාග්‍යවත්හු විසින් ගෙනහැර තබනලදී. “**සුවුත්තං**” මොනවට පණවන ලදී. “**සික්‍ඛාපදානුලොමිකං”** ශික්‍ෂාපදයන්ට අනුලොම්වූ එම අනුයොගවත. මේ වනාහි මෙහි පදාර්‍ත්‍ථයයි. මේ මෙහි අභිප්‍රායසහිත වූ සඞ්ක්‍ෂිප්ත වර්‍ණනාය:- “ඉදින් අනුවිජ්ජකු වූ ඔබ ඉක්මන්ව නොබෙණෙව, අනර්‍ත්‍ථ එළවන විග්‍රාහිකකථා නොබෙණව, දක්‍ෂ වූ බුද්ධිමත් ලොකනාථයන් විසින් මේ සූත්‍රාදියෙහි යම් අනුයොග වතක් කරණ ලද්දේ ද, මොනවට පණවන ලද්දේ ද, සියලු ශික්‍ෂාපදයන්ට අනුලොම්වූ ඒ ප්‍රඥප්ත අනුයොගවත අසව. විමසව. “**ගතිං න නාසෙන්තො සම්පරායිකං**” තමාගේ පරලෙව්හි ගතිය ඉපැත්ම නොනසමින් අනුයොගවත අසව. යමෙක් එය නොඅසා අනුයොග කෙරේනම් හෙතෙමේ තමාගේ පරලොව ගතිය නසයි. එහෙයින් ඔබ ඒ අනුයොගවත නොනසමින් අසව, යන අර්‍ත්‍ථයි. දැන් ඒ අනුයොගවත දක්වන්නට “**හිතෙසී**” යනාදිය කීහ. එහි “**හිතෙසී**” යනු හිතය සොයමින් ගවෙෂණය කරමින් මෛත්‍රියද මෛත්‍රී පූර්‍වභාගයද එළවා යන අර්‍ත්‍ථයි. “**කාලෙන**” යුක්තප්‍රයුක්ත කාලයෙහි ආරාධනා කළ කාලයෙහිම තට භාරකළ කල්හි විනිශ්චය කරව, යන අර්‍ත්‍ථයි.
“**සහසා වොහාරං මාපධාරෙසි**” මොවුන් යම් ඉක්මන් කථාවක්වේද, ඉක්මන්කොට කියන ලද්දක්වේද, එය නොපවරව. නොගණුව.
**“පටිඤ්ඤා නුසන්‍ධිතෙන කාරයෙ**” යන මෙහි “**අනුසන්‍ධිතං**”යි කථානුසන්‍ධිය කියනු ලැබේ. එහෙයින් ප්‍රතිඥානුසන්‍ධියෙන් කරවන්නේය. කථානුසන්‍ධිය සලකා ප්‍රතිඥාවෙන් කරන්නේය යන අර්‍ත්‍ථයි. නොහොත් ප්‍රතිඥාවෙන්ද, කථානුසන්‍ධියෙන්ද, කරන්නේය. ලජ්ජියා ප්‍රතිඥාවෙන් කරන්නේය. අලජ්ජියා වත්තානුසන්‍ධියෙන්ය, යන අර්‍ත්‍ථයි. එහෙයින්ම **“පටිඤ්ඤාලජ්ජීහු**” යන ගාථාව කීහ. එහි **“වත්තානුසන්‍ධිතෙන කාරයෙ**” වත්තානුසන්‍ධියෙන් කරන්නේය. මොහුගේ ව්‍රතානුසන්‍ධිය සමග යම් ප්‍රතිඥාවක් ගැළපේද ඒ ප්‍රතිඥාවෙන් කරන්නේය, යන අර්‍ත්‍ථයි.
“**සඤ්චිච්ච**” දන්නේ පැමිණේ. “**පරිගූහති**” වසයි. නොදෙසයි. ඇවැතින් නොනැගිටියි.
“**සච්චං අහම්පි ජානාමි”** තොප විසින් යමක් කියන ලද්දේ ද, ඒ සත්‍යය මමද ඒ කීම එපරිද්දෙන්ම දනිමි. “**අඤඤ්ඤච්තාහං”** අනිකුදු ඇත, එය මම විචාරමි.
“**පුබ්බාපරං න ජානානි**” පළමුකියන ලද්ද ද, පසුව කියන ලද්ද ද නොදනියි. **“අකොවිදා”** ඒ පූර්‍වාපර දෙක්හි අදක්‍ෂ වූයේ “**අනුසන්‍ධිවචනපථං න ජානාති**” චුදිතක - අනුවිජ්ජක දෙදෙනාගේ කථාවෙහි අනුසන්‍ධියුක්තවචනද අනුවිජ්ජකයා විසින් කරණලද ආපත්ති - අනාපත්ති විනිශ්චය පිළිබඳ අනුසන්‍ධියුක්ත වචනද නොදනියි.
“**සීලවිපත්තියා චොදෙති**” පාරාජික - සඞ්ඝාදිසෙස යන ඇවැත් කඳු දෙකින් චොදනා කරයි. “**ආචාරදිට්ඨියා**” ආචාර විපත්තියෙන්ද දෘෂ්ටිවිපත්තියෙන්ද, ආචාර විපත්තියෙන් චොදනා කරන්නේ ඇවැත් කඳුපසින් චොදනා කරයි. දෘෂ්ටිවිපත්තියෙන් චොදනා කරන්නේ මිත්‍ථ්‍යාදෘෂ්ටියෙන්ද, අන්තග්‍රාහික දෘෂ්ටියෙන්ද චොදනා කරයි. “**ආජිවෙනපි චොදෙති**” ආජීව හෙතුවෙන් පණවන ලද සිකපද සයින් චොදනා කරයි. සෙස්ස සියලු තන්හි ප්‍රකටමය.
චොදනාකණ්ඩං
දැන් චොදනාවක් උපන්කල්හි විනයධරයා විසින් කටයුතු කෘත්‍යය දක්වන්නට **“අනුවිජ්ජකෙන**” යනාදිය ආරබ්ධය. එහි “**දිට්ඨං දිට්ඨෙන**” යන ගාථාවෙහි මේ අර්‍ත්‍ථයි:- එකකු විසින් මාගමක සමග එක් තැනකින් නික්මෙන්නාවූ හෝ පිවිසෙන්නාවූ හෝ එකෙක් දක්නාලද්දේද, හෙතෙමේ ඔහුට පාරාජිකයෙන් චෝදනා කෙරේද, අනිකෙක් තෙමේ ඔහුගේ දැක්ම අනුදනියි. ඒ දැකීම නිසා පාරාජිකයට නොපැමිණේ. නොපිළිදනි. මෙසේ මෙහි ඔහු විසින් යමක් දක්නා ලද්දේද, ඔහුගේ එය “දිට්ඨො මයා” යන දිට්ඨවචනය හා එක්වේ. යම්හෙයකින් අන්‍යතෙමේ ඒ දැකීම නිසා දොසය නොපිළිදනීද, එහෙයින් අපිරිසිදුයයි සැක කරණලද්දේ වේ. මුල්නැතිව සැක කරණලද්දේ වේ යන අර්‍ත්‍ථයි. ඒ පුද්ගලයාගේ ‘මම පිරිසිදුවෙමි, යන ප්‍රතිඥාවෙන් ඔහු සමග උපෞෂථය කටයුත්තේය. සෙසු ගාථා දෙකෙහිද මෙමනය වේ. සෙසු සියලු තන්හි ප්‍රකටමය.
“**චොදනාය කො ආදි”** යනාදි පෘච්ඡාවන්ගේ විසර්‍ජනයෙහි “**සච්චෙ ච අකුප්පෙ ච”** සත්‍යයෙහිද අකොප්‍යයෙහිද පිහිටිය යුතුයි. යමක් කරණලද්දේ හෝ නොකරණලද්දේ හෝ ඒම කියයුතුය. චොදකයා කෙරෙහි හෝ අනුවිජ්ජකයා කෙරෙහි හෝ සඞ්ඝයා කෙරෙහි හෝ කොපය නොඉපදවිය යුතුය. “**ඔතිණ්ණානොතිණ්ණං ජානිතබ්බං”** චොදක චුදිතක දෙදෙනා විසින් කියූ නොකියූ වචන දැනගත යුතුය. එහිමේ දැනගන්නා විධියයි:- චොදකයාගේ මෙපමණ වූ පූර්‍වකථාය, මෙපමණවූ පශ්චිමකථාය, චුදිතකයාගේ මෙපමණවු පූර්‍වකථාය, මෙපමණවූ පශ්චිමකථායි දතයුතුය. චොදකයාගේ ප්‍රමාණය ගතයුතුය. චුදිතකයාගේ ප්‍රමාණය ගතයුතුය. අනුවිජ්ජකයාගේ ප්‍රමාණය ගතයුතුය. අනුවිජ්ජක තෙමේ ඇවත ටිකකුත් පිරිහෙලනේ නම් ‘ඇවැත’ නොපිරිහෙලමින් සලකා සෘජුකොට ගෙණව’යි කියයුතුය. විනිශ්චස්ථානයට පැමිණි සඞ්ඝයා විසින් මෙසේ පිළිපැදිය යුතුය. “**යෙන ධම්මෙන යෙන විනයෙන යෙන සත්‍ථූසාසනෙන තං අධිකරණං වූපසම්මති**” යන මෙහි “**ධම්මො”** යනු විද්‍යමාන වස්තුවය. **“විනයො”** යනු චොදනාව හා දොසය සිහිකරවීමය. “**සත්‍ථුසාසනං**” යනු ඤත්තිසම්පත්තිය හා අනුසාවන සම්පත්තියය. මෙම ධර්‍මයෙන්ද විනයයෙන්ද ශාස්තෘශාසනයෙන්ද අධිකරණය සන්සිඳුවයි. එහෙයින් අනුවිජ්ජකයා විසින් විද්‍යමාන වස්තුවෙන් චොදනාකොට ඇවැත සිහිකරවා ඤත්තිසම්පත්තියෙන්ද අනුසාවනසම්පත්තියෙන්ද ඒ අධිකරණය සන්සිඳවිය යුතුය. අනුවිජ්ජකයා විසින් මෙසේ පිළිපැද්දයුතුය.
“**උපොසථො කිමත්‍ථාය**” යනාදි පෘච්ඡාවිසර්‍ජනද ප්‍රකටමය. අවසාන ගාථාවන්හි “**ථෙරෙ ච පරිභාසති**” අවමන් කරමින් ‘මොවුහු කුමක් දනිත්දැ’යි පරිභව කරයි. “**ඛතො උපහතින්‍ද්‍රියො**” ඒ ඡන්‍දාදියට පැමිණවීමෙන්ද, ඒ පරිභව බිණීමෙන්ද තමන් විසින්ම තමන් කැණූ බැවින්ද, **ඛත** නමි. ශ්‍රද්ධාදි ඉන්‍ද්‍රියයන් නැසූ බැවින් **උපහතින්‍ද්‍රිය **නමි. “**නිරයං ගච්ඡති දුම්මෙධො න ච සික්‍ඛාය ගාරවො**” කණින ලද කුසල් මුල් ඇති, නසන ලද ශ්‍රද්ධාදි ඉන්‍ද්‍රියන් ඇති, ප්‍රඥාව නැති බැවින් දුර්‍මෙධ වූ ත්‍රිවිධ ශික්‍ෂාවන්හි නොහික්මෙන බැවින් ශික්‍ෂාගෞරව නැත්තාවූ හෙතෙමේ කායභෙදයෙන් නිරයටම පැමිණේ. එහෙයින් “**න චාමිකං හි නිස්සාය පෙ- යථා ධම්මො තථා කරෙ**”යි කියන ලදී. එහි අර්‍ත්‍ථය මෙසේය: ආමිෂය නිසා නොකරන්නේය. චුදිතක-චොදකයන් අතුරෙහි එක්තරා එකකු විසින් දෙන ලද චීවරාදි ආමිෂය ගන්නේ ආමිෂය නිසා කරයි. එසේ නොකරන්නේය. “**න ච නිස්සාය පුග්ගලං**” ‘මේ මාගේ උපාද්ධ්‍යායයි හෝ ආචාර්‍ය්‍යයි හෝ යනාදිනයින් ඡන්‍දාදියෙන් අගතියට යන්නේ පුද්ගලයා නිසා කරයි. මෙසේ නොකරන්නේය. තවද මේ ආමිෂ පුද්ගල දෙදෙන දුරුකොට යම්සේ විනිශ්චය ධර්‍මය සිටියේද, එපරිද්දෙන්ම කරන්නේය.
“**උපකණ්ණකං ජප්පති**” මෙසේ කළකල්හි වනාහි ‘මෙසේ කියව, මෙසේ නොකියවය’යි කණමුලට කොඳුරයි. “**ජිම්හං පෙක්‍ඛති**” දොසම සොයයි. “**වීතිහරති”** විනිශ්චය පිරිහෙළයි. “**කුම්මග්ගං පටිසෙවති**” ඇවැත සේවනය කරයි. පවසයි.
“**අකාලෙනච චොදෙති**” අනවකාශයෙහි නො අණවන ලද්දේ චොදනා කරයි. **“පුබ්බාපරං න ජානානි**” පූර්‍වකථාවද, පශ්චිම කථාවද නොදනියි
“**අනුසන්‍ධිවචනපථං න ජානාති**” කථානුසන්‍ධිවිනිශ්චයානු - සන්‍ධිවචනපථය නොදනියි. සෙස්ස සියලු තන්හි ප්‍රකටමය.
චූළසඞ්ගාමො
චූලසඞ්ග්‍රාමයෙහි - “**සඞ්ගාමාවචරෙන භික්‍ඛුනා**” අධිකරණ විනිශ්චය පිණිස සඞ්ඝසන්නිපාතය ස‍ඞ්ග්‍රාමයි කියනු ලැබේ. එහි තමන්ගේ සතුරෝද, ශාසනයට සතුරෝද ධර්‍මයෙන් පහවූවක් කොට විනයයෙන් පහවූවක් කොට ශාසනය දක්වමින් රැස්වෙත්. විශාලා නුවරවැසි වජ්ජිපුත්‍රකයන් මෙනි. ඒ මහණතෙමේ ඒ සතුරන්ගේ ලබ්ධිය මැඩ ස්වකීයවාදය දක්වනු පිණිස එහි හැසිරෙයි. වැද විනිශ්චය පවත්වයි. හෙතෙමේ සඞ්ගාමාවචර නම. යස ස්ථවිරයන් මෙනි. ඒ සඞ්ගාමාවචර මහණහු විසින් සඞ්ඝයා වෙත එළැඹෙන්නහු නීච සිතින් සඞ්ඝයා වෙත එළැඹිය යුතුය. “**නීච චිත්තෙන”** මානද්ධජය හෙළ පහවූ මානය ඇති සිතින්. “**රජොහරණ සමෙන”** පාපිස්නක් සමව රජස් හරණ පාපිස්නට කිලිටිවූ හෝ නොකිලිටිවූ හෝ පය පිස්නා කල්හි රාගයක් නොමවේද ද්වෙෂයක් නොඋපදීද, එසේ ඉෂ්ටානිෂ්ට වස්තූන්හි නොඇලෙන්නහු විසින් දූෂිත නොවන්නහු විසින්ය යන අර්‍ත්‍ථයි. “**යථා පතිරූපෙ ආසනෙ”** සුදුසු අසුනක් දැන තමාට පැමිණෙන තැන ස්ථවිර භික්‍ෂූන්ට පිටු නොපා හිඳිය යුතුය. “**අනානාකථිකෙන**” නන්වැදෑරුම් වූ ඒ ඒ අනර්‍ත්‍ථකථා නොකියන්නහු විසින්. “අතිරච්ඡානකථිකෙන” දිට්ඨ-සුත-මුතවූද රාජකථාදිකවූ තිරච්ඡානකථා නොකියන්නහු විසින්. “**සාමං වා ධම්මො භාසිතබ්බො**” සඞ්ඝසන්නිපාතස්ථානයෙහි කප්පියාකප්පිය නිඃශ්‍රිත වූ හෝ රූපාරූප පරිච්ඡෙද සමථාචාර විදර්‍ශනාචාර ස්ථානනිෂද්‍යා දී නිඃශ්‍රිතවූ හෝ කථාතොමෝ **ධර්‍ම** නම. මෙබඳු වූ ධර්‍මය තෙමේ තමන් විසින් හෝ බිණිය යුතුය. “**පරො වා අජ්ඣෙසිතබ්බො**” යම් මහණෙක් තෙමේ එබඳු කථා කියන්නට පොහොනේද, ‘ඇවැත’ සඟමැද ප්‍රශ්නයක් උපන්කල්හි ඔබ කියව’යි හෙතෙමේ කියයුතුය. “**අරියො වා තුණ්හීභාවො නාතිමඤ්ඤිතබ්බො”** නොබැණ හිඳින ආර්‍ය්‍යයෝ බාලපෘථග්ජනයන් මෙන් නොහිඳිත්. එක්තරා කර්‍මස්ථානයක් ගෙණම හිඳිත්. මෙසේ කමටහන් මෙනෙහි කිරීම් වසයෙන් තුණ්හීභාවය. ආර්‍ය්‍යතුෂ්ණීම්භාව නම. එය ඉක්මවා නොසිතිය යුතුය. ‘කර්‍මස්ථානානුයොගයෙන් කිමැ’යි අවමන් නොකටයුතුය. තමන්ට සුදුසුවූ කර්‍මස්ථානයක් ගෙණම හිඳිය යුතුය, යන අර්‍ත්‍ථයි.
**“න උපජ්ඣායො පුච්ඡිතබ්බො**” ‘තාගේ උපාද්ධ්‍යාය තෙමේ කිනම්දැ’යි නොවිචාළ යුතුය. හැමතන්හි මේනය වේ. “**න ජාති**” ‘තෝ ක්‍ෂත්‍රියජාති ඇතියෙහිද, බ්‍රාහ්මණජාති ඇතියෙහිදැ’යි මෙසේ ජාතිය නොවිචාළ යුතුය. “**න ආගමො**” තෝ දීඝභාණකයෙහි ද, මජ්ඣිමභාණකයෙහිදැ’යි මෙසේ ආගම නොවිචාළ යුතුය. “**කුලප්පදෙසො**” ක්‍ෂත්‍රිය කුලාදීන්ගේ වසයෙන් දතයුතුය. “**අත්‍රස්ස පෙමං වා දොසො වා**” මේ පුද්ගලයා කෙරෙහි මේ කරුණු අතුරෙහි එක්තරා එකක්හුගේ වසයෙන් ප්‍රේමය හෝ ද්වෙෂය හෝ වන්නේය.
“**නොපරිසකප්පියෙන”** පිරිස ගැණ කල්පනා කරන්නකු, පිරිසට අනුව විධාන කරන්නකු නොවිය යුතුය. පිරිසට යමක් රුස්නේද, එයම සිතා කල්පනාකොට නොකියයුතුය යන අර්‍ත්‍ථයි. “**න හත්‍ථ මුද්දා දස්සෙතබ්බො**” කියයුත්තෙහිද, නොකියයුත්තෙහිද හැඟීම උපදවනු පිණිස හස්තවිකාරය නොකටයුතුය.
**“අත්‍ථං අනුවිධියන්තෙන**” විනිශ්චය ප්‍රතිවෙධයම සලකන්නහු විසින් ‘මේ සූත්‍රය ලැබේ, මේ විනිශ්චයයෙහි මෙය කියන්නෙමි’යි තීරණය කරන්නහු විසින් හිඳිය යුතුය යන අර්‍ත්‍ථයි. “**න ච ආසනා වුට්ඨාතබ්බං**” අසුනෙන් නැගිට රැස්වන මඩුල්ලෙහි නොහැසිරිය යුතුය. විනයධරයා නැගිටිකල්හි සියලු පිරිස නැගිටියි. “**න වීතිහාතබ්බං”** විනිශ්චය නොපිරිහෙළිය යුතුය. “**න කුමග්ගො සෙවිතබ්බො**” ඇවැත නොදැක්විය යුතුය. “**අසාහසිකෙන භවිතබ්බං**” වහාකරණ සුල්ලකු නොවිය යුතුය. වහා නොමනා වචන නොකිය යුතුය, යන අර්‍ත්‍ථයි. “**වචනක්‍ඛමෙන”** නොමනා වචන ඉවසන සුල්ලහු විසින් **“හිතපරිසඞ්කිතා**” හිත සොයන්නහු විසින්, හිතගවෙෂණය කරන්නහු විසින් කරුණාවද කරුණා පූර්‍වභාගයද එළවිය යුතුය යනු මේ පදදෙක්හිද මේ අභිප්‍රායය. “**අනසුරුත්තෙන”** සුදුසු වචන නොකියන්නහු විසින්, විග්‍රාහික කථා සඞ්ඛ්‍යාත වූ අයහපත් වචනය අසුරුත්තයි කියනු ලැබේ. එය නොකිය යුතුය යන අර්‍ත්‍ථයි. “**අත්තා පරිග්ගහෙතබ්බො**” ‘විනිශ්චය කරන්නට සන්සිඳවන්නට හැකිවන්නෙම්ද, නොහැකිවන්නෙම්දැ’යි මෙසේ ආත්ම පරිග්‍රහය කටයුතුය. තමාගේ පමණ දැනගත යුතුය, යන අර්‍ත්‍ථයි. “**පරො පරිග්ගහෙතබ්බො**” මේ පිරිස ලජ්ජීද, හඟවන්නට හැක්කීද, නොහොත් නොහැක්කීදැ’යි මෙසේ අන්‍ය තෙමේ පරිග්‍රහ කටයුතුය.
“**චොදකො පරිග්ගහෙතබ්බො” **ධර්‍මචොදකයෙක් වේද, නොවේදැ’යි මෙසේ චොදක තෙමේ පරිග්‍රහ කටයුතුය. “**චුදිතකො පරිග්ගහෙතබ්බො**” ධර්‍මචුදිතකයෙක් වේද, නොවේදැ’යි මෙසේ චුදිතකතෙමේ පරිග්‍රහ කටයුතුය. “**අධම්මචොදකා පරිග්ගහෙතබ්බො**” යනු ඔහුගේ පමණ දැනගත යුතුය යනුයි. සෙස්සෙහි මේනයම වේ. **“වුත්තං අහාපෙන්තෙන**” චොදක-චුදිතකයන් විසින් කියන ලද වචනය නොපිරිහෙළන්නහු විසින්. “**අවුත්තං අප්පකාසෙන්තෙන**” නොබට වස්තුව ප්‍රකාශ නොකරන්නහු විසින් “**මන්‍දො පහාසෙතබ්බො**” මඳවූ මුළාවූ මහණතෙමේ උපස්තම්හ කටයුතුය. ‘යුෂ්මත්තෙමේ කුලපුත්‍රයෙක් නොවෙහිදැ’යි තෙද ගන්වා අනුයොගවත ඔහු ලවා කියවා ඔහුගේ අනුයොගය ගතයුතුය. **“භීරු අස්සාසෙතබ්බො**” සඟමැදට හෝ ගණයා මැදට පෙර නොබට බැවින් යමක්හට තැතිගැන්මෙක් උපදීද, එබඳු තෙමේ ‘බිය නොවෙව, නොසැකව කියව, අපි තට උපස්තම්භක වන්නෙමු’යි අනුයොගවත කියවිය යුතුය. “**චණ්ඩො නිසෙධෙතබ්බො”** චණ්ඩතෙමේ වැළකිය යුතුය, පහකටයුතුය. තැතිගැන්විය යුතුය. “**අසුචි විභාවෙ තබ්බො”** අලජ්ජියා ප්‍රකාශකොට ඇවැත දෙසවිය යුතුය. “**උජු මද්දවෙන**” යම් මහණෙක් තෙමේ සෘජුවේද, සිල්වත් වේද, කායවකාදියෙන් තොර වේද, හෙතෙමේ මොළොක්වූවහු විසින්ම හැසිරිය යුතුය. “**ධම්මෙසු ච පුග්ගලෙසු ච”** යන මෙහි යමෙක් ධර්‍මගරුක වේද, පුද්ගලගරුක නොවේද, මෙතෙම ධර්‍මයෙහිද, පුද්ගලයන් කෙරෙහිද, මැදහත්යයි දතයුතුය.
**“සුත්තං සංසන්‍දනත්‍ථාය**” යනාදිතන්හි මෙසේ සබ්‍රහ්මචාරීන්ට ප්‍රියමනාපගරුභාවනීය වූ ඒ අනුවිජ්ජකයා විසින් සූත්‍රාදිය එළවන ලද කල්හි සූත්‍රය සසඳනු පිණිස, ආපත්ති අනාපත්තීන්ගේ සංසන්‍දනය පිණිසැයි දතයුතුය. “**ඔපම්මං නිදස්සනත්‍ථාය**” උපමාව අර්‍ත්‍ථය දක්වනු පිණිසය. “**අත්‍ථො විඤ්ඤාපනත්‍ථාය**” අර්‍ත්‍ථය තෙමේ දැන්වීම පිණිසය. “**පටිපුච්ඡා ඨපනත්‍ථාය**” පෘච්ඡාතොමෝ පුද්ගලයාගේ පිහිටුවීම පිණිසය. **“ඔකාසකම්මං චොදනත්‍ථාය**” වස්තුවෙන් හෝ ඇවැතින් හෝ චොදනා කිරීම පිණිසය. “**චොදනා සාරණත්‍ථාය**” දොස් නිදොස් සිහිකරවනු පිණිසය. “**සාරණා සච්චනීයත්‍ථාය**” දොසාදොස සිහිකරවීම සවචනය කරණු පිණිසය. “**සච්චනීයං පළිබොධත්‍ථාය**” සවචනීය ‘මේ ආවාසයෙන් පියවරකුත් නොයව’යි මෙසේ පළිබොධය පිණිසය. “**පළිබොධො විනිච්ඡයත්‍ථාය**” පළිබොධය විනිශ්චයට පැමිණවීම පිණිසය. **“විනිච්ඡයො සන්තීරණත්‍ථාය**” විනිශ්චය දොසාදොස සන්තීරණය පිණිසය. තුලනය පිණිසය. “**සන්තීරණං ඨානාඨාන ගමනත්‍ථාය”** සන්තීරණය ආපත්ති අනාපත්ති ගරුකලහුක ආපත්ති දැනීම පිණිසය. **“සඞ්ඝො සම්පරිග්ගහ -පෙ- සම්පටිච්ඡනත්‍ථාය”**, මනාවූ විනිශ්චය පිළිගැනීම පිණිස, මනානොමනා විනිශ්චය දැන ගන්නා පිණිසය යන අර්‍ත්‍ථයි. “**පච්චෙකට්ඨායිනො අවිසංවාදකට්ඨායිනො” **ඓශ්චර්‍ය්‍යාධිපත්‍ය ජ්‍යෙෂ්ඨකස්ථානයෙහිද, අවිසංවාදක ස්ථානයෙහිද සිටියාවූ ඔවුහු පහනොකොට යුත්තාහ යන අර්‍ත්‍ථයි.
දැන් යම් කෙනෙක් තුමූ මදනුවණැත්තාහුද, ඔවුහු ‘විනය නම් කවර ප්‍රයොජනයක් පිණිසදැ’යි මෙසේ කියන්නාහු නම් ඔවුන්ගේ වචනාවකාශය වසාලනු පිණිස අර්‍ත්‍ථය දක්වන්නට “විනයො සංවරත්‍ථාය” යනාදිය වදාළසේක. එහි “**විනයො සංවරත්‍ථාය**” සියලු විනයප්‍රඥප්ති තොමෝ කායවාග්ද්වාර සංවරය පිණිස ආජීව විශුද්ධිය කෙළවර කොට සිටි ශීලයට උපනිශ්‍රය වේ. ප්‍රත්‍යයවේය, යන අර්‍ත්‍ථයි. සියලු තන්හි මේනය වේ. තවද මෙහි “**අවිප්පටිසාරො**” පව්පින් කළ නොකළ වසයෙන් සිත්හි විපිළිසර නැතිබව. **“පාමොජ්ජං**” දුර්‍වලවූ තරුණ ප්‍රීතිය. “**පීති**” බලවත් බහලප්‍රීතිය. “**පස්සද්ධි**” කායචිත්තදාහයන්ගේ සන්සිඳීම. “**සුඛං**” කායික චෛතසික සුඛය. එය දෙවැදෑරුම් වූයේ සමාධියට උපනිඃශ්‍රය ප්‍රත්‍යය වේ. “**සමාධි**” සිතෙහි එකඟබව. “**යථාභූතඤාණදස්සනං**” තරුණ විදර්‍ශනාය. උදයව්‍යයඥානයට මේ නමෙකි. සිතෙහි එකඟබව තරුණ විදර්‍ශනාවට ප්‍රත්‍යය වේ. “**නිබ්බිදා**” කෙළපැමිණි වුට්ඨානගාමිනී බලවත් විදර්‍ශනාය. “**විරාගො**” ආර්‍ය්‍ය මාර්‍ගය. “**විමුත්ති**” අර්‍හත්ඵලය. සිවුවැදෑරුම්වූද, ආර්‍යමාර්‍ගය අර්‍හත්වයට උපනිඃශ්‍රය ප්‍රත්‍යය වේ. **“විමුත්තිඤාණදස්සනං**” ප්‍රත්‍යවෙක්‍ෂාඥානය. **“විමුත්තිඤාණදස්සනංඅනුපාදාපරිනිබ්බාණත්‍ථාය**” අප්‍රත්‍යය පරිනිර්‍වාණය පිණිස. අප්‍රත්‍යය පරිනිර්‍වාණයට ඒ ප්‍රත්‍යය වේ. එයට පැමිණි කල්හි ඒකාන්තයෙන් පිරිනිවියයුතු හෙයිනි. “**එතදත්‍ථා කථා**” මේ විනයකථා නම්. මේ අර්‍ත්‍ථය පිණිසය. “**මන්තණා**” විනයමන්ත්‍රණයමය. “**උපනිසා**” මේ “විනයො සංවරත්‍ථාය” යනාදිවූ පරම්පරප්‍රත්‍යයතාවද මේ අර්‍ත්‍ථය පිණිසය. **“සොතාවධානං”** මේ පරම්පරප්‍රත්‍යය කථාවට කන්යොමු කිරීමය. මේ කථාව අසා යම් ඥානයෙක් උපදීද, එද මේ පිණිසය. **“යදිදං අනුපාදා චිත්තස්ස විමොක්‍ඛො**” සිවුඋපාදානයන්ගෙන් අල්වානොගෙණ සිත පිළිබඳ අර්‍හත්ඵල සඞ්ඛ්‍යාත වූ යම් මේ විමොක්‍ෂයක් වේද, එද මේ පිණිසය. අප්‍රත්‍යය පරිනිර්‍වාණය පිණිසමය, යන අර්‍ත්‍ථයි.
අනුයොගවත්තගාථා අතුරෙහි ප්‍රථමගාථා තොමෝ කියූ අර්‍ත්‍ථ ඇත්තේමය.
**“වත්‍ථුං විපත්තිං ආපත්තිං නිදානං ආකාරඅකොවිදො පුබ්බාපරං න ජානාති”** මෙහි “**වත්‍ථුං**” යනාදීන්ගේ. “**න ජානානි**” යන පදය හා සම්බන්‍ධ වේ. “**අකොවිදො**” යන පද “**සචෙ තාදිසකො**” යන මේ හා සම්බන්‍ධය වේ. එහෙයින් මෙහි මේ යොජනාය. යම්මහණෙක් තෙමේ පාරාජිකාදීන්ගේ **වස්තුව** නොදනීද, සිවුවැදෑරුම්වූ **විපත්නිය** නොදනීද, සත්වැදෑරුම් **ආපත්තිය **නොදනීද, ‘මේ ශික්‍ෂාපදය අසුවල් නම් නුවරෙහිදී පණවන ලදැ’යි මෙසේ නිදානය නොදනීද, ‘මේ ප්‍රථමවචනය, මේ පශ්චිමවචනය’යි **පූර්‍වාපරය** නොදනීද, ‘මෙය කරණලද්දේය, මෙය නොකරණ ලද්දේය’යි කතාකතය නොදනීද, **“සමෙන ච**” පූර්‍වාපරය නොදන්නහුගේ සමව පැවැති නොදැන්මෙන් කළනොකළ කථාව නොදනීයයි කියන ලද්දේ වේ. මෙසේ වනාහි “න ජානාති” යන පදය සමග සම්බන්‍ධය දතයුතුය. **“ආකාර අකොවිදො**” ඒ මේ යමක් කියන ලද්දේද, එහි **“ආකාර අකොවිදො**” කාරණාකාරණයෙහි අදක්‍ෂය. මෙසේ යම් ඒ මහණක් තෙමේ වස්තු ආදියත් නොදනීද, ආකාරය පිළිබඳ අදක්‍ෂ වේද, “**ස චෙ තාදිසකො භික්‍ඛු අප්පටිපක්‍ඛො” **එකාන්තයෙන් එබඳුවූ ඒ මහණතෙමේ නොබලා පිළිකෙව් කටයුතුය’යි කියනු ලැබේ.
“**කම්මඤ්ච අධිකරණඤ්ච**” යන මේ පදයන්ගේ “**න ජානාති”** යන පදය හා ම සම්බන්‍ධ වේ. මේ මෙහි යොජනාය:- එහිම යම් මේ මහණෙක් තෙමේ කර්‍මයත් නොදනීද, අධිකරණයත් නොදනීද, සත්වැදෑරුම් වූ සමථයෙහිත් දක්‍ෂනොවේද, රාගාදියෙන් රත්වූයේද දූසිතවූයේද මුඪ වූයේද බියකරණකොට බියෙන් අගතියට යේද, මොහය කරණකොට මොහයෙන් අගතියටයේද, රාගයෙන් රත්වූ බැවින්ද, ද්වේෂයෙන් දූෂිත බැවින්ද ඡන්‍දයෙන් හා ද්වෙෂයෙන් අගතියට යේද, මෙරමාහට හඟවන්නට අවබොධ කරන්න නොසමත්බැවින් අන්හට දැන්වීමෙහි දක්‍ෂනොවේද, කරුණු නොකරුණු දැක්මෙහි නොසමත් බැවින් අවබොධ කරවීමෙහිත් දක්‍ෂ නොවේද, තමාට සමාන පිරිස් ලද බැවින් ලද පක්‍ෂ ඇත්තේ වේද, ලජ්ජාවෙන් පරිබාහිර බැවින් ලජ්ජානැත්තේද, කෘෂ්ණකර්‍මයන්ගෙන් යුක්තබැවින් කෘෂ්ණකර්‍ම ඇත්තේවේද, ධර්‍මාදරිය පුද්ගලාදරිය නැති බැවින් ආදරය නැත්තේ වේද, “**සවෙ තාදිසකො භික්‍ඛු අප්පටික්‍ඛො**”යි කියනු ලැබේ. නොබැලිය යුතුය. සම්මතකොට ඓශ්චර්‍ය්‍යාධිපත්‍ය ජ්‍යෙෂ්ඨස්ථානයෙහි නොතැබි යුතුය, යන අර්‍ත්‍ථයි. ශුක්ලපක්‍ෂ ගාථාවන්ගේද යෙදුම්ක්‍රමය කියූනයින්ම දතයුතුය.
මහාසඞ්ගාමො
මහාසඞ්ග්‍රාමයෙහි - **“වත්‍ථුතො වා වත්‍ථුං සඞ්කමති**” ‘ප්‍රථමපාරාජික වස්තුව මාවිසින් දක්නා ලද්දේය’යි හෝ අසනලද්දේය’යි හෝ කියා නැවැත විචාරණු ලබන්නේ ගටනු ලබන්නේ ‘මාවිසින් ප්‍රථමපාරාජිකවස්තුව නොදක්නා ලද්දේය, නොඅසන ලද්දේය, ද්විතීය පාරාජිකවස්තුව දක්නාලද්දේය’යි හෝ අසනලද්දේය’යි හෝ කියාද, මේනයින්ම සෙසු වස්තූන්ගේ සඞ්ක්‍රමණය, විපත්ති වසයෙන් විපත්ති සඞ්ක්‍රමණයද, ආපත්ති වසයෙන් ආපත්ති සඞ්ක්‍රමණයද දතයුතුය. යම් මහණෙක් තෙමේ ‘මා විසින් නොදක්නා ලද්දේමය, නොඅසන ලද්දේය’යි කියා පසුව ‘මෙය මා විසින්ද දක්නා ලද්දේය’යි හෝ අසන ලද්දේය’යි හෝ කියාද, දක්නා ලද්දේය’යි හෝ අසන ලද්දේය’යි හෝ කියා පසුව ‘නොදක්නා ලද්දේය’යි හෝ නොඅසන ලද්දේය’යි හෝ කියාද, මෙතෙමේ අවජානනය කොට ප්‍රතිජානනය කරයි. ප්‍රතිජානනය කොට අවජානනය කෙරේය’යි දතයුතුය. මෙතෙමේම අනිකකින් අනිකක් වසා නම.
“**වණ්ණාවණ්ණා**” නීලාදිවර්‍ණාවර්‍ණ වශයෙන් සුක්කවිසට්ඨි ශික්‍ෂාපදය කියනලදී. **“වචනමනුප්පදානං**”යි සඤ්චරිත්ත ශික්‍ෂාපදය කියනලදී. කායසංසර්‍ගාදි තුන ස්වරූපයෙන්ම කියනලදී.
**“චත්තාරි අපලොකනකම්මානි**” අධර්‍මයෙන් ව්‍යාග්‍රාදීහුය. සෙස්සන්හිද මෙමනය වේ. මෙසේ සතර චතුෂ්කයෝ සොළොසෙක් වෙත්.
“**බහුජන අහිතාය පටිපන්නො හොති**” විනයධරයා විසින් වනාහි මෙසේ ඡන්‍දාගතියෙන් අධිකරණය විනිශ්චය කළ කල්හි ඒ විහාරයෙහි සඞ්ඝ තෙමේ දෙකොටසකට බිඳෙයි. අවවාදයට එළඹ ජීවත්වන මෙහෙණෝද දෙකොටසක් වෙත්. උපාසකයෝද උපාසිකාවෝද ලදරුවෝද, ලදැරියෝද, දෙකොටසක් වෙත්. ඔවුනගේ ආරක්‍ෂක දෙවතාවෝද එසේම බිඳෙත්. ඉක්බිති භූම්‍යස්ථ දෙවියන් ආදිකොට අකනිටා බඹලොව බ්‍රහ්මයන් දක්වා දෙකොටසක්ම වෙති. එහෙයින් “**බහුජන අහිතාය පටිපන්නො හොති -පෙ- දුක්‍ඛාය දෙවමනුස්සානං**” කියනලදී.
**“විසමනිස්සිතො”** විෂම වූ කායකර්‍මාදිය ඇසුරුකළේ වේද, **“ගහනනිස්සිතො**” මිත්‍ථ්‍යාදෘෂ්ටි අන්තග්‍රාහික දෘෂ්ටිසඞ්ඛ්‍යාත ග්‍රහණ ඇසුරුකළේ වේද, **“බලවනිස්සිතො**” බලවත් ප්‍රකට භික්‍ෂූන් ඇසුරු කළේ වේද,
**“තස්ස අවජානන්නො**” ඔහුගේ වචනයට අවමන් කරමින්, උපයොගාර්‍ත්‍ථයෙහි හෝ සම්බන්‍ධ වචනයි. එයට අවමන් කරමින් යන අර්‍ත්‍ථයි.
“**__තං__ අත්‍ථාය**” යමක් පිණිසය. “**තං අත්‍ථං**” යනු ඒ අර්‍ත්‍ථය තෙමේය. සෙස්ස සියලු තන්හි ප්‍රකටමය.
කථිනභෙදං
කඨිනයෙහි - “අට්ඨ මාතිකා” පක්කමනන්තිකා ආදි අට ඛන්‍ධකයෙහි කියනලදහ. පළිබොධ හා ආනිසංසයෝද පෙර කියනලද්දාහුමය.
“පයොගස්ස” චීවරධොවනාදී වූ සප්තවිධ පූර්‍වකරණය පිණිස පැන් ගෙන්වීම් ආදීවූ යම් ප්‍රයොගයෙක් කරණු ලැබේද, ඒ ප්‍රයොගයට “**කතමෙ ධම්මා අනන්තරපච්චයෙන පච්චයො”** අනාගත වසයෙන් අනන්තරව කවර ධර්‍මකෙනෙක් ප්‍රත්‍යයයෝ වෙත්ද, යන අර්‍ත්‍ථයි. **“සමනන්තරපච්චයෙන”** මනාවූ අනන්තරප්‍රත්‍යයයෙන් අනන්තරප්‍රත්‍යයම ආසන්නතරකොට විචාරයි. **“නිස්සයපච්චයෙන**” උපදින ප්‍රයොගයට. නිඃශ්‍රයයට ආධාරභාවයට එළඹුනහු මෙන්ම වී කවරධර්‍ම ප්‍රත්‍යයවෙත්ද, යන අර්‍ත්‍ථයි. “**උපනිස්සයපච්චයෙන**” යුක්ත වූ නිඃශ්‍රය ප්‍රත්‍යයෙන් නිඃශ්‍රය ප්‍රත්‍යයම අතිශයින් එළඹියක් කොට විචාරයි. “**පුරෙජාතපච්චයෙන”** මෙයින් පළමුව උපන්නහුගේ ප්‍රත්‍යයභාවය විචාරයි. **“පච්ඡාජාතපච්චයෙන**” මෙයින් පසුව උපදින්නහුගේ ප්‍රත්‍යයභාවය විචාරයි. “**සහජාතපච්චයෙන”** මෙයින් පෙරපසුනොව උපදින්නවුන්ගේ ප්‍රත්‍යයභාවය විචාරයි. “**පුබ්බකරණස්ස**” ධොවනාදි පූර්‍වකරණයට **“පච්චුද්ධාරස්ස**” පුරාණසඞ්ඝාටි ආදින්ගේ පච්චුද්ධරණයට. “**අධිට්ඨානස්ස**” කඨින චීවරාධිෂ්ඨානයට. **“අත්‍ථාරස්ස**” කඨිනත්‍ථාරයට. “**මාතිකානඤ්ච පළිබොධානඤ්ච**” අටවැදෑරුම්වූ මාතෘකාවන්ට හා දෙවැදෑරුම් වූ පළිබොධයන්ට. “**වත්‍ථුස්ස**” සඞ්ඝාටි ආදීකඨින වස්තුවට. සෙස්ස කියූනය ඇත්තේම වේ.
මෙසේ යමක් ලැබේද, යමක් නොලැබේද, සියල්ල විචාරා දැන් යමක් යමකට ලැබේද, එයම දක්වනුයේ “**පුබ්බකරණං පයොගස්ස**” යනාදි නයින් විසර්‍ජනය කියයි. ඔහු පිළිබඳ අර්‍ත්‍ථය:- “පයොගස්ස කතමෙ ධම්මා” යනාදි යමක් කියන ලද්දේද එහි කියනු ලැබේ. ප්‍රයොගයට පූර්‍වකරණය අනන්තර ප්‍රත්‍යයයෙන් ප්‍රත්‍යය වේ. සමනන්තර-නිඃශ්‍රය - උපනිඃශ්‍රය ප්‍රත්‍යයයෙන් ප්‍රත්‍යය වේ. ප්‍රයොගය පිළිබඳව වනාහි සත්වැදෑරුම් වූ පූර්‍වකරණය-යම්හෙයකින් ඒ ප්‍රයොගයෙන් නිෂ්පාදනය කටයුතු වූ පූර්‍වකරණය පිණිස ප්‍රයොගය තෙමේ කරණු ලැබේද, එහෙයින් මේ චතුර්විධ ප්‍රත්‍යයයෙන් ප්‍රත්‍යය වේ. මේ පුරෙජාතප්‍රත්‍යය වනාහි උදෙසනලද ධර්‍මයන් අතුරෙහි එක්ධර්‍මයකුදු නොලබයි. ඒකාන්තයෙන් ඒ පූර්‍වකරණයට තෙමේ පුරෙජාත ප්‍රත්‍යය වේ. ප්‍රයොගය ඇති කල්හි පූර්‍වකරණය නිපැදෙන බැවිනි. “**පයොගො පුබ්බකරණස්ස පුරෙජාතපච්චයෙන පච්චයො**”යි එහෙයින් කියනලදී. පශ්චාජ්ජාත ප්‍රත්‍යය වනාහි ලබයි. **“පුබ්බකරණං පයොගස්ස පච්ඡාජාතපච්චයෙන පච්චයො**”යි එහෙයින් කියන ලදී. පසුව උපදින්නාවූම පූර්‍වකරණය පිණිස ඒ ප්‍රයොගය කරනු ලැබේ. සහජාත ප්‍රත්‍යය වනාහි මාතෘකාපරිබොධානිශංස සඞ්ඛ්‍යාත වූ පසළොස් ධර්‍මයන් හැර ප්‍රයොගාදීන් අතුරෙහි අන්එකද ධර්‍මයෙක් නොලබයි. ඒ පසළොස් ධර්‍මයෝම කඨිනත්‍ථාරය සමග එකට නිපදිතියි ඔවුනොවුන්ට සහජාත ප්‍රත්‍යයයෝ වෙත්. “**පණ්ණරසධම්මා සහජාතපච්චයෙන පච්චයො**”යි එහෙයින් කියන ලදී. මේ උපායයෙන් සියලු පදයන්ගේ විසර්‍ජනයෝ දතයුත්තාහ.
“**පුබ්බකරණං කින්නිදානං**” යනාදී ප්‍රශ්න විසර්‍ජනය ප්‍රකටමය.
“**පයොගො කින්නිදානො**” යනාදි ප්‍රශ්න දෙක පිළිබඳ විසර්‍ජනයන්හි “**හෙතු නිදානො පච්චයනිදානො**” යන මෙහි සවැදෑරුම් චීවරයෝ හෙතුද ප්‍රත්‍යයද වෙතියි දතයුත්තාහ. සියලු පූර්‍වප්‍රයොගාදීන්ටද ඔවුහුම හෙතුයහ. ඔවුහු ප්‍රත්‍යයයහ. සවැදෑරුම් සිදුරු නැති කල්හි ප්‍රයොගය නොම ඇත්තේය. පූර්‍වකරණාදීහුද නැත්තාහ. එහෙයින් “**පයොගො හෙතුනිදානො**” යනාදිය කියනලදී.
සඞ්ග්‍රහ වාරයෙහි - “**වචීභෙදෙන**” “ඉමාය සඞ්ඝාටියා, ඉමිනා උත්තරාසඞ්ගෙන, ඉමිනා අන්තරවාසකෙන කඨිනං අත්‍ථරාමි” යන මේ වාග්භෙදයෙනි. කතිමූලාදිප්‍රශ්න විසර්‍ජනයෙහි - “**කිරියා මජ්ඣෙ**” පච්චුද්ධාරයද අධිෂ්ඨානයද
“**වත්‍ථු විපන්නං හොති**” අකැප වතක් වේද හෝය. **කාලවිපන්න** නම් අද දාසකයන් විසින් දෙන ලද්ද සඞ්ඝතෙමේ හෙට කඨිනත්‍ථාරකයාහට දෙන්නේය යනුයි. **කරණවිපන්න** නම් එදවසම සිඳ නොකරණ ලද්දය.
**“කඨිනං ජානිතබ්බං**” යනාදි ප්‍රශ්නය විසඳීමෙහි. **“තෙසඤ්ඤෙව ධම්මානං**” යම් රූපාදිධර්‍මයක් විද්‍යමාන කල්හි කඨිනය නම් වේද, ඔවුන්ගේ සමොධානය. මිශ්‍රභාවය. **“නාමං නාමකම්මං**” යනාදියෙන් වනාහි ‘කඨිනං’ යන මෙය බොහෝ ධර්‍මයන්හි නාමමාත්‍රයෙකි. පරමාර්‍ත්‍ථ වශයෙන් එකද ධර්‍මයක් නැතැ’යි දක්වයි.
“**චතුවිසතියො ආකාරෙහි**” “න උල්ලිඛිත මත්තෙන” යනාදීවූ පෙර කියූ කරුණුවලින් “සත්තරසහි ආකාරෙහි” “අහතෙන අත්‍ථතං හොති කඨිනං” යනාදීවූ පෙර කියූ කරුණුවලින් නිමිත්ත කර්‍මාදීන් අතුරෙහි යමක් කියයුතුද, ඒ සියල්ල කඨිනක්‍ඛන්‍ධක වර්‍ණනාවෙහි කියනලදී.
“**එකුප්පාදා එකනිරොධා**” උපදින්නාහුද එකට උපදිත්. නිරුද්ධ වන්නාහුද එකටම නිරුද්ධ වෙත්. “**එකුප්පාදා නානානිරොධා**” උපදින්නාහු එකට උපදිත්. නිරුද්ධ වන්නාහු වෙන්වෙන්ව නිරුද්ධ වෙත්යි කුමක් කියනලද්දේවේද, :- සියල්ලෝම අත්‍ථාරය සමග එකට උපදිත්. අත්‍ථාරය ඇති කල්හි උද්ධාරයෙක් නම්වේ. මෙහි වනාහි නිරුද්ධ වන්නාහු ප්‍රථම වූ පක්කමනන්තිකාදි උද්ධාර දෙක අත්‍ථාරය සමග එකට නිරුද්ධ වෙත්. උද්ධාරභාවයට පැමිණෙත්. අ‍ත්‍ථාරයාගේ නිරොධය වනාහි මොවුන්ගේ උද්ධාරභාවයද එක කෙණෙහි වේ. අන්‍යයෝ වෙන්වෙන්ව නිරුද්ධ වෙත්. ඔවුන්ද උද්ධාරභාවයට පැමිණි කල්හි අත්‍ථාරය නවත්නේමය. සිටීමය. සෙස්ස සියලු තන්හි ප්‍රකටමය.
උපාලිපඤ්චකං
**උපාලි **ප්‍රශ්නයන්හි - “**කතිහි නු ඛො භන්තෙ**” යන මේ ප්‍රශ්නයෙහි මේ සම්බන්‍ධය වේ. **උපාලි **ස්ථවිරතෙමේ වනාහි රහසිගතවූයේ මේ සියලු පඤ්චකයන් ආවර්‍ජනයකොට ‘දැන් භාග්‍යවත්හු විචාරා මේ ඇසුරෙහි වසන ආදීන්ට වැඩපිණිස පෙළ තබන්නෙමි’යි භාග්‍යවතුන්කරා එළැඹ **“කතිහි නු ඛො භන්තෙ**” යනාදි නයින් ප්‍රශ්න විචාළේය. ඔවුන් විසඳීමෙහි **“උපොසථං න ජානානි**” නවවිධ උපෞෂථය නොදනියි. “**උපොසථකම්මං න ජානාති” **අධර්‍මයෙන් ව්‍යාග්‍රාදිභෙද වූ චතුවිධ උපෞෂථකර්‍මය නොදනියි. **“පාතිමොක්‍ඛං න ජානාති**” ද්විධ මාතෘකා නොදනියි. “**පාතිමොක්‍ඛුද්දෙසං න ජානාති**” මහණුන්ට පස්වැදෑරුම්වූද, මෙහෙණන්ට සිවුවැදෑරුම්වූද යන නවවිධ ප්‍රාතිමොක්‍ෂාද්දෙශය නොදනියි.
**“පවාරණං න ජානාති**” නවවිධ පවාරණය නොදනියි. “**පවාරණකම්මං න ජානාති**” අධර්‍මයෙන් ව්‍යාග්‍රාභෙදවූ චතුර්විධ පවාරණකර්‍මය නොදනියි.
“**ආපත්තානාපත්තිං න ජානාති”** ඒ ඒ ශික්‍ෂා පදයෙහි දක්වන ලද ආපත්තියද අනාපත්තියද නොදනියි.
**“ආපත්තිං ආපන්නො කම්මකතො**” ඇවැතට පැමිණියේ ඒ ප්‍රත්‍යය කොටගෙනම සඞ්ඝයා විසින් කර්‍මය කරණ ලද්දේ වේ.
**“කම්මං න පටිප්පස්සම්හෙතබ්බං**” යම්හෙයකින් මෙතෙමේ අනුලොම් වතෙහි නොපවතීද, එහෙයින් මොහුගේ කර්‍මය නොසන්සිඳවිය යුතුය. රැහණ සහිතවම හැරිය යුත්තේය යන අර්‍ත්‍ථයි.
“**සචෙ උපාලි සඞ්ඝො සමග්ගකරණීයානි කම්මානි කරොති”** ඉදින් සමගියට පැමිණියවුන් විසින් කටයුතුවූ උපෞෂථාදි කර්‍ම කෙරේද, උපෞෂථපවාරණ තැබූ කල්හි ‘අපිද පොහොය කරන්නෙමු’ යනාදීවූ කලහයට රුකුල් නොදිය යුතුය. ඉදින් සඞ්ඝ තෙමේ වරද දෙසවා සඞ්ඝ සාමග්‍රිය කෙරේද, තිණවත්‍ථාරකසමථය හෝ කොට උපෞෂථපවාරණය කෙරේද, මෙබඳුවූයේ සමගියෙන් කටයුතු වූ කර්‍ම නම් වේ. **“තත්‍ර චෙ**” ඉදින් එබඳු කර්‍මයෙහි මහණහුට නොරුස්නේද, “**න මෙතං ඛමති”** දෘෂ්ටිය ප්‍රකාශ කොටද, එබඳුවූ සාමග්‍රිය තොමෝ එළඹවිය යුත්තීමය. විරුද්ධ ග්‍රහණයෙක් නොගතයුතුය. යම්තැනෙක්හි ශාසනය ධර්‍මයෙන් පහවූවක්කොට විනයයෙන් පහවූවක් කොට දක්වත්ද, එහි දෘෂ්ටාවිෂ්කර්‍මය නොවටියි. වළකා යායුතුය.
**“උස්සිකමන්ති ච**” එස වූ කථා ඇත්තේ. ලොභද්වෙෂ මොහමානොත්සන්න වචන කියන්නේ කෘෂ්ණවචන ඇත්තේ අනර්‍ත්‍ථ දක්වන්නේය. “**නිස්සිතජප්පී**” තමන්ගේ ධර්‍මතාවෙන් උත්සදයුක්තයක් කියන්නට නොහැක්කේය. එහෙත් ‘රජතෙමේ මාසමග මෙසේ කීයේය, අසවල් මහමැති තෙමේ මෙසේ කීයේය, මාගේ අසවල් ආචාර්‍ය්‍යයා හෝ උපාද්ධ්‍යායයා හෝ ත්‍රිපිටකධරයා හෝ මාසමග මෙසේ කීයේය’යි මෙසේ අන්හු ඇසුරුකොට කියයි. “**න ච භාසානුසන්‍ධිකුසලො**” කථානුසන්‍ධිවචනයෙහිද අදක්‍ෂ වේ. “**න යථාධම්මෙ යථාවිනයෙ”** විද්‍යමාන වස්තුවෙන් ඇවැත සිහිකරවා චොදනා නොකරන්නේ වේ.
“**උස්සාදෙතා හොති”** අපගේ ආචාර්‍ය්‍ය තෙමේ මහාත්‍රිපිටකධරය, පරමධර්‍මකථිකය, යනාදිනයින් ඇතැමකු උසස් කරයි. දෙවන පදයෙහි ‘කිම හෙතෙමේ දනීදැ’යි යනාදි නයින් ඇතැමකු පහකරයි. “**අධම්මං ගණ්හාති**” අනෛර්‍ය්‍යාණික පක්‍ෂයක් ගණියි. **“ධම්මං පටිබාහති”** නෛර්‍ය්‍යාණික පක්‍ෂය ප්‍රතිබාහනය කරයි. **“සම්ඵං ච බහු භාසති**” බොහෝ නිරර්‍ත්‍ථක කථා කියයි.
“**පසය්හ පවත්තා හොති”** නො අණවන ලද්දේ. භාරය නොනැගු කල්හි හුදෙක් මානය නිසා යටපත්කොට තමන්ට අයත් නොවූවෙහි නෙකරුණෙහි කියන්නේ වේ. **“අනොකාසකම්මං කාරෙත්‍වා**” ‘අවකාශ කර්‍මය නොකරවා, කියන්නේ වේ. **“න යථාදිට්ඨියා බ්‍යාකත්නා හොති”** යමක්හට තමන්ගේ දෘෂ්ටිය වේද, ඒ දෘෂ්ටිය පෙරටුකොට ප්‍රකාශ නොකරන්නේ ලබ්ධිය බහාතබා යථා ස්වභාව නොවූ අධර්‍මවාදීන් අතුරෙහි ධර්‍මාදිලබ්ධි ඇතියෙක්ව කියන්නේ වේය, යන අර්‍ත්‍ථයි.
“**ආපත්තියා පයොගං න ජානාති**” මේ ආපත්ති තොමෝ කායප්‍රයොගයෙන් පැමිණිය යුත්තීය, මේ ආපත්ති තොමෝ වාක්ප්‍රයොගයෙන් පැමිණිය යුත්තීය’යි නොදනියි. **“ආපත්තියා වූපසමං න ජානාති**” මේ ආපත්ති තොමෝ දෙශනාවෙන් සන්සිඳේ. මේ ආපත්ති තොමෝ වුට්ඨානයෙන් සන්සිඳේ’යි නොදනියි. “ආපත්තියා න විනිච්ඡය කුසලො හොති” ‘මේ වස්තුවෙහි මේ ආපත්තිය’යි නොදනියි. දොසයට අනුරූපව ඇවැත උදුරා පිහිටුවන්නට නොහැක්කේය.
“**අධිකරණසමුට්ඨානං න ජානාති**” මේ අධිකරණය අටළොස් භෙදකර වස්තූන් නිසා උපදියි. මේ අධිකරණය සිවුවිපත් නිසා උපදියි. මේ අධිකරණය ඇවැත්කඳු පස හෝ සත නිසා උපදියි. මේ අධිකරණය චතුර්විධසඞ්ඝකෘත්‍යය නිසා උපදියි නොදනියි. “**පයොගං න ජානාති**” මේ අධිකරණය දොළොස් මුල් හා යෙදීම් ඇත්තේය, මේ අධිකරණය තුදුස් මුල් හා යෙදීම් ඇත්තේය, මේ අධිකරණය මුල්සයක් හා යෙදීම් ඇත්තේය, මේ අධිකරණය එක් මුලක් ප්‍රයොගකොට සිටියේය’යි නොදනියි. අධිකරණයන්ට වනාහි තමා අයත් අර්‍ත්‍ථයි. **“වූපසමං න ජානාති**” “මේ අධිකරණය සමථ දෙකෙකින් සන්සිඳේ, මේ අධිකරණය සමථ තුනකින් සන්සිඳේ. මේ අධිකරණය සමථ සතරකින් සන්සිඳේ. මේ අධිකරණය එක් සමථයකින් සන්සිඳේ’යි නොදනියි. **“න විනිච්ඡයකුසලො හොති”** අධිකරණය විනිශ්චයකොට සමථයට පමුණුවන්නට නොදනියි.
**“කම්මං න ජානාති**” තර්‍ජනීයාදි සප්තවිධ කර්‍මය නොදනියි. “**කම්මස්ස කරණං න ජානාති**” ‘මේ කර්‍මය මේ නියායෙන් කටයුතුය’යි නොදනියි. “**කම්මස්ස වත්‍ථුං න ජානාති**” මෙය තර්‍ජනීය කර්‍මයට වස්තුය, මෙය නියස්සාදියට වස්තුය’යි නොදනියි. “**වත්තං**” සප්තවිධ කර්‍මයන්හි යට චතුර්විධ කර්‍මයන්ට අටළොස් වැදෑරුම්වූද, ත්‍රිවිධ උත්ක්‍ෂෙපණීයට තෙසාළිස් වැදෑරුම්වූද වත නොදනියි. “**කම්මස්ස වූපසමං න ජානාති**” යම් මහණෙක් වතෙහි පැවත යාඥා කෙරේද, ඔහුගේ කර්‍මය සන්සිඳවිය යුතුය. වරද දෙසවිය යුතුය’යි නොදනියි.
“**වත්‍ථුං න ජානාති**” සප්තවිධ ආපත්ති ස්කන්‍ධයන්ගේ වස්තුව නොදනියි. “**නිදානං න ජානාති**” මේ ශික්‍ෂාපදය මේ නුවරෙහිදී පණවන ලද්දේය. මේ ශික්‍ෂාපදය මෙහිදීය’යි නොදනියි. “**පඤ්ඤත්තිං න ජානාති**” ප්‍රඥප්ති අනුප්‍රඥප්ති අනුත්පන්නප්‍රඥප්ති වශයෙන් ත්‍රිවිධවූ ප්‍රඥප්තිය නොදනියි. “**පදපච්චාභට්ඨං න ජානාති**” හමුවෙහි කටයුතු වූ පදය නොදනියි. **“බුද්ධො භගවා**”යි කියයුත්තෙහි “භගවා බුද්ධො”ය යටපදය මතුවෙහි සිටියත් කොට යොදයි.
“**අකුසලො ච විනයෙ**” විනයපාළියෙහිද අර්‍ත්‍ථකථාවෙහිද අදක්‍ෂ වේ.
“**ඤත්තිං න ජානාති”** සැකෙවින් “එසාඤත්ති”යි මෙසේ දක්වන ලද්දාවූද නොදක්වන ලද්දාවූද ඤත්තිතොමෝ දෙවැදෑරුම්ය. එහි යම් ඤත්තියක් තොමෝ නොදක්වන ලද්දීද, ඕතොමෝ **කම්මඤත්ති** නම් වන්නීය. යම් ඤත්තියක් තොමෝ මෙසේ දක්වන ලද්දී ද, ඕතොමෝ **කම්මපාදඤත්ති** නම් වන්නීය. සියල්ලෙන් සියල්ල ඒ ඤත්තිය නොදනියි. “**ඤත්තියා කරණං න ජානාති**” ඔසරණාදීවූ නවතන්හි කම්මඤත්තියෙහි කරණය නොදනියි. ඤත්තිදුතිය - ඤත්තිචතුත්‍ථ යන මේ දෙතැන කම්මපාදඤත්තියෙහි කරණය නොදනියි. **“ඤත්තියා අනුසාවණං”** මේ ඤත්තියගේ එක් අනුසාවණයෙක, මේ ඤත්තියගේ අනුසාවණ තුනෙකැයි නොදනියි. **“ඤත්තියා සමථං න ජානාති**” යම්මේ සතිවිනය - අමූළ්හවිනය - තස්සපාපිය්‍යසිකා - තිණවත්‍ථාරක යන චතුර්විධ සමථයෙක් වේද, එය ඤත්තියෙන් වෙන්ව නොවේ. එය ඤත්තියගේ සමථය’යි නොදනියි. **“ඤත්තියා වූපසමං න ජානාති**” යම් අධිකරණයෙන් මේ සිවුවැදෑරුම් වූ ඤත්තිසමථයෙන් සන්සිඳේද, ඒ අධිකරණයාගේ ඒ සන්සිඳීම ‘මේ සන්සිඳීම ඤත්තියෙන් කරණලද්දේය’යි නොදනියි.
“**සුත්තං න ජානාති”** උභතොවිභඞ්ගය නොදනියි. “**සුත්තානුලොමං න ජානාති**” චතුර්විධ මහාප්‍රදෙශයන් නොදනියි. “**විනයං න ජානාති**” ඛන්‍ධකයන් හා පරිවාරය නොදනියි. **“විනයානුලොමං න ජානාති**” මහාප්‍රදෙශයන්ම නොදනියි. “**න ච ඨානාඨානකුසලො**” කාරණාකාරණයන්හි දක්‍ෂ නොවේ.
“**ධම්මං න ජානාති**” විනය පිටකය හැර සෙසු පිටක දෙක නොදනියි. “**ධම්මානුලොමං න ජානානි**” සූත්‍රාභිධර්‍මපිටක දෙක්හි අනුදන්නාලද ප්‍රතික්‍ෂෙප කරණලද සූත්‍රානුලොම වශයෙන් නය හෙයින් ගතයුතු චතුර්විධ අර්‍ත්‍ථ නොදනියි. **“විනයං න ජානාති**” ඛන්‍ධක - පරිවාරය නොදනියි. “**විනයානුලොමං න ජානාති**” චතුර්විධ මහාප්‍රදෙශයන් නොදනියි. මෙහි වනාහි උභතොවිභඞ්ගයෝ සඞ්ග්‍රහ නොකරණ ලද්දාහු වෙත්. එහෙයින් කුරුන්‍දියෙහි **“විනයන්ති සකලං විනයපිටකං න ජානාති**” යමක් කියනලද්දේ ද, ඒ නොගතයුතුය. “**න ච පුබ්බපරකුසලො හොති**” පූර්‍වකථාවෙහි පශ්චාත් කථාවෙහි දක්‍ෂ නොවේ. සෙස්ස සියලු තන්හි කියනලද්දට ප්‍රතිපක්‍ෂ වශයෙන් දතයුතු බැවින්ද, පැවසූ බැවින්ද, ප්‍රකටමය.
දෘෂ්ටාවිෂ්කර්‍ම වර්‍ගයෙහි - “**දිට්ඨාවිකම්මා”** දෘෂ්ටීන්ගේ ප්‍රකාශ කිරීමය. ලබ්ධිය ප්‍රකාශ කරන්නාවූ ආපත්තිදෙශනා සඞ්ඛ්‍යාත විනයකර්‍මයන්ට මේ නමෙකි. “**අනාපත්තියා දිට්ඨිං ආවීකරොති**” අනාපත්තියම ආපත්තියයි දෙසාය යන අර්‍ත්‍ථයි. **“අදෙසනාගාමිනියා**” ගරුකාපත්තිය පිළිබඳ දෘෂ්ටිය පවසයි. සඞ්ඝාදිසෙසයද පාරාජිකයද දෙසාය යන අර්‍ත්‍ථයි. “**දෙසිතාය**” ලහුකාපත්තිය දෙසූකල්හි දෘෂ්ටිය පවසයි. දෙසූ ඇවැත නැවැත දෙසාය, යන අර්‍ත්‍ථයි.
“**චතුහි පඤ්චහි දිට්ඨිහි**” යම්සේ පැවසූ කල්හි එක්වූ සතරපස්දෙනකුන් විසින් එක් පුද්ගලයක්හුගේ සමීපයෙහි ඇවැත දෙසන ලද්දී වේ. මෙසේ පවසා නම් සතර පස්දෙනෙක් එක්ව ඇවැත් දෙසත්ය, යන අර්‍ත්‍ථයි. **“මනො මානසෙන**” මනසඞ්ඛ්‍යාත වූ මානසින් දෘෂ්ටිය ප්‍රකාශ කරයි. වාග්භෙද නොකොට සිතින්ම ඇවැත දෙසාය, යන අර්‍ත්‍ථයි.
“**නානාසංවාසකස්ස”** ලබ්ධිනානාසංවාසකයාගේ හෝ කර්‍මනානාසංවාසකයාගේ හෝ සමීපයෙහි දෘෂ්ටිය ප්‍රකාශ කරයි. ඇවැත දෙසාය, යන අර්‍ත්‍ථයි. “**නානාසීමාය” **නානාසංවාසකවූද නානාසීමාවක සිටියක්හුගේ සමීපයෙහි ප්‍රකාශ කෙරෙයි. බද්ධසීමාවක සිටියකු විසින් සීමන්තරිකයෙහි සිටියක්හුගේ සීමන්තරිකයෙහි හෝ සිටියකු විසින් මහා සීමාවෙහි සිටියක්හුගේ සමීපයෙහි ඇවැත දෙසීම නොවටියි. “අපකතත්තස්ස” උත්ක්‍ෂිප්තයාගේ හෝ යමක්හුගේ හෝ උපෞෂථ පවාරණයෝ තබනලද්දාහු වෙත්ද, ඔහුගේ සමීපයෙහි හෝ දෙසාය, යන අර්‍ත්‍ථයි.
“**නාලං ඔකාසකම්මං කාතුං**” ප්‍රමාණවත් නොකරන්නට. නොකටයුතුය යන අර්‍ත්‍ථයි. මෙහිද පියවිසැහැවි නැත්තේ හෝ උත්ක්‍ෂිත වූයේ හෝ තබනලද පොහෝපවුරුණු ඇත්තේ හෝ වේද, හේය. “වාචනාධිප්පායො” සසුනෙන් ච්‍යුත කරවනු කැමැත්තේය.
“**මන්‍දන්තා මොමූහන්තා**” මන්‍දභාවයෙන් මොමූහභාවයෙන් විසඳන ලද්ද දැනගන්නට අසමර්‍ත්‍ථ වූයේ, හුදෙක් තමන්ගේ මුළාබව පවසමින්ම උමතු එකකුමෙන් විචාරයි. “**පාපිච්ඡො**” ජනතෙමේ මෙසේ කල්හිම සම්භාවනා කරන්නේයයි පාපෙප්සාවෙන් විචාරයි. “**පරිභවා**” පරිභවය නගනු කැමැතියෙක්ව විචාරයි. රහත්බව පැවසීමෙහිද මේනයම වේ. සෙස්ස සියලු තන්හි ප්‍රකටමය.**අත්තාදාන** වර්‍ගයෙහිද **ධුතඞ්ග** වර්‍ගයෙහිද යමක් කියයුතු වන්නේ නම් ඒ සියල්ල යටකියන ලද්දේමය.
**මුසාවාද** වර්‍ගයෙහි - පාරාජිකයට යේනුයි **පාරාජිකගාමීය**. පාරාජිකාපත්තිභාවයට පැමිණේය, යන අර්‍ත්‍ථයි. අන්තන්හිද මෙමනයය. එහි අවිද්‍යමාන උත්තරිමනුෂ්‍යධර්‍මාරොචණ මෘෂාවාදය **පාරාජිකගාමීය.** අමූලකපාරාජිකාපත්තියෙන් අනුද්ධංසන මෘෂාවාදය **සඞ්ඝාදිසෙසගාමීය. ** “සො තෙ විහාරෙ වසති” යනාදීවූ පරියායෙන් දන්නකුට කියූ මෘෂාවාදය **ථූල්ලච්චයගාමීය** නොදන්නකුට කියූ මෘෂාවාදය **දුක්කටගාමීය**. “**සම්පජාන මුසාවාදෙ පාචිත්තියං**”යි ආයේ පාචිත්තියගාමීය’යි දතයුතුය.
“**අදස්සනෙන”** විනයධරයාගේ නොදැක්මෙන්. කැප අකැපයන්හි කුකුසක් උපන්කල්හි විනයධරයකු දැක කැප අකැප බව පිළිවිස අකැපය හැර කැපය කරන්නේය. ඒ විනයධරයා නොදක්නේ වනාහි අකැපයද කැපයයි ගෙණ කරන්නේ ඇවැතට පැමිණේ. මෙසේ පැමිණිය යුතු ඇවතට විනයධරයාගේ දැකීමෙන් නොපැමිණේ. නොදැක්මෙන්ම පැමිණේ. “අදස්සනෙන”යි එහෙයින් කියනලදී. **“අස්සවණෙන**” එක් වෙහෙරෙහිද වසන්නේ විනයධරයාහට උපස්ථානයට ගොස් කැප අකැප විචාරා හෝ අන්‍යයන්හට කියනලද්ද නොඅසන්නේ ඇවතට පැමිණේමය. “අස්සවණෙන” යනු එහෙයින් කියනලදී. **“පසුත්තකතා**” නිදනබැවින්. සහාගාර සෙය්‍යාවට වනාහි නිදන බැවින්ද පැමිණේ. අකැපයෙහි කැපය යන සංඥා ඇතිබැවින් පැමිණෙන්නේ වනාහි එසේ සංඥා ඇත්තේ පැමිණේ. සිහිමුළාවෙන් එක් රැයක් ඉක්මවීම් ආදිවසයෙන් පැමිණිය යුත්තට පැමිණේ. සෙස්ස සියලු තන්හි ප්‍රකටමය.
භික්‍ඛුණී වර්‍ගයෙහි - “**අලාභාය**” සිවුපසය නොලැබීම පිණිස. යම්සේ සිවුපසය නොලබත්ද, එසේ උත්සාහ කරයි. වෑයම් කෙරේය’ යන අර්‍ත්‍ථයි. “**අනත්‍ථාය**” අනර්‍ත්‍ථයක් ලාමක හස්නක් නංවමින් උත්සාහ කරයි. “**අවාසාය**” නොවිසීම පිණිස. යම් ග්‍රාමක්‍ෂෙත්‍රයෙක්හි වසත්ද, එයින් බැහැර කිරීම පිණිස. “**සම්පයොජෙති”** අසද්ධර්‍මප්‍රතිසෙවනය පිණිස යොදයි.
**“කතිහි නු ඛො භන්තෙ අඞ්ගෙහි සමන්නාගතාය භික්‍ඛුණීයා කම්මං කාතබ්බං”** සත්වැදෑරුම් වූ කර්‍මයන්ගෙන් එක්තරා එකක් සඳහා විචාරයි.
**“න සාකච්ඡාතබ්බො**” කප්පියාකප්පිය නාමරූප පරිච්ඡෙදසමථවිපස්සානාදි භෙද ඇති කථාමාර්‍ගය නොකියයුතුය. යම්හෙයකින් වනාහි ක්‍ෂීණාශ්‍රව භික්‍ෂුතෙමේ විසංවාදනය නොකෙරේද එබඳුවූ කථාමාර්‍ගයට ස්වාමියෙක්ව කියාද, අනිකෙක් තෙමේ එසේ නොකියාද, එහෙයින් ප්‍රථම පඤ්චකයෙහි “**න අසෙක්‍ඛෙන**”යි ප්‍රතික්‍ෂෙපකොට ද්විතීය පඤ්චකයෙහි **“අසෙක්‍ඛෙන”** යනාදිය කියනලදී.
**“න අත්‍ථපටිසම්භිදාප්පත්තො**” අර්‍ත්‍ථකථාවෙහි ප්‍රතිසම්භිදාවට පැමිණියේ. ප්‍රභෙදගතඥානප්‍රාප්ත වූයේ නොවේ. **“න ධම්මපටිසම්භිදාප්පත්තො**” පාලි ධර්‍මයෙහි ප්‍රතිසම්භිදාවට පැමිණියේ නොවේ. “**න නිරුත්තිපටිසම්භිදාප්පත්තො**” ව්‍යවහාර නිරුත්තියෙහි ප්‍රතිසම්භිදාප්‍රාප්ත වූයේ නොවේ. **“න පටිභානපටිසම්භිදාප්පත්තො**” යම් ඒ ප්‍රතිභානසඞ්ඛ්‍යාත වූ අර්‍ත්‍ථප්‍රතිසම්භිදාදි ඥානයෝ වෙත්ද, ඔවුන් විෂයයෙහි ප්‍රතිසම්භිදාප්‍රාප්ත වූයේ නොවේ. “**යථා විමුත්තං චිත්තං න පච්චචෙක්‍ඛිතා”** චතුර්විධ ඵලවිමුත්තීන්ගේ වසයෙන් නිසිසේ මිදුනු සිත එකුත් විසිවැදෑරුම්භෙද ඇති ප්‍රත්‍යවෙක්‍ෂණයෙන් ප්‍රත්‍යවෙක්‍ෂා කරන්නේ වේ. සෙස්ස සියලුතන්හි ප්‍රකටමය.
උබ්බාහික වර්‍ගයෙහි “**න අත්‍ථකුසලො**” අර්‍ත්‍ථකථාවෙහි දක්‍ෂ නොවේ. අර්‍ත්‍ථොද්ධාරයෙහි දක්‍ෂ නොවේ. **“න ධම්මකුසලො”** ආචාර්‍ය්‍ය මුඛයෙන් නොඋගත්බැවින් පාලියෙහි දක්‍ෂ නොවේ. පාලියෙහි ශුර නොවේ. **“න නිරුත්තිකුසලො**” භාෂාන්තර ව්‍යවහාරයෙහි දක්‍ෂ නොවේ. “**න බ්‍යඤ්ජනකුසලො**” සිථිල ධනිතාදීන්ගේ වසයෙන් පරිමණ්ඩල ව්‍යඤ්ජනාරොපණයෙහි දක්‍ෂ නොවේ. අකුරු පිරිසිඳ දැනීමෙහි දක්‍ෂ නොවේය, යන අර්‍ත්‍ථයි. “**න පුබ්බාපරකුසලො**” අර්‍ත්‍ථපූර්‍වාපරයෙහි ධර්‍මාපූර්‍වාපරයෙහි නිරුක්ති පූර්‍වාපරයෙහි බ්‍යඤ්ජන පූර්‍වාපරයෙහි පූර්‍වකථා පශ්චිමකථාවන්හි දක්‍ෂ නොවේ.
**“කොධනො”** යනාදීහු, යම්හෙයකින් ක්‍රොධාදියෙන් මඩනා ලද්දේ කරුණු නොකරුණු නොදනීද, විනිශ්චය කරන්නට නොහැකිවේද, එහෙයින් කියන ලදහ. “**පසාරෙතා හොති නො සාරෙතා**” මුළාකරන්නේ වේ. සිහිය උපදවන්නේ නොවේ. චොදක - වුදිතකයන්ගේ කථාව මුළාකරයි. වසාලයි. සිහි නොකෙරේය’ යන අර්‍ත්‍ථයි. මේ උබ්බාහික වර්‍ගයෙහි සෙස්ස ප්‍රකටමය.
අධිකරණවූපසම වර්‍ගයෙහි - “**පුග්ගලගරු හොති**” ‘මෙතෙමේ මාගේ උපාද්ධ්‍යායය, මෙතෙමේ ආචාර්‍ය්‍ය, යනාදිය සිතා ඔහුට ජය කැමැත්තේ ‘අධර්‍මය ධර්‍මය’යි දක්වයි. -පෙ- “**සඞ්ඝගරු හොති**” ධර්‍මයද විනයද නොමුදා විනිශ්චය කරන්නේ **සඞ්ඝගරු** නම් වේ. සිවුරු ආදිය ගෙණ විනිශ්චය කරන්නේ **ආමිසගරු** නම් වේ. ඒ සිවුරු ආදිය නොගෙන ධර්‍මය ලෙසින් විනිශ්චය කරන්නේ **සද්ධම්මගරු** නම් වේ.
“**පඤ්චහි උපාලි ආකාරෙහි**” කරුණු පසකින් “**සඞ්ඝො භිජ්ජති කම්මෙන උද්දෙසෙන** **වොහරන්තො අනුසාවණෙන සලාකග්ගාහෙන**” යන මෙහි “**කම්මෙන**” අපලොකනාදී වූ චතුර්විධ කර්‍මයන් අතුරෙහි එක්තරා කර්‍මයකින්. “**උද්දෙසෙන**” පස්වැදෑරුම් වූ ප්‍රාතිමොක්‍ෂාද්දෙශයන් අතුරෙහි එක්තරා උද්දෙශයකින්. **“වොහරන්තො**” කියමින් ඒ ඒ උපත්තීන්ගෙන් ‘අධර්‍මය ධර්‍මය, යනාදී වූ අටළොස් භෙදකර වස්තූන් දක්වමින්. “**අනුසාවණෙන”** ‘මා උසස් කුලයෙන් නික්ම පැවිදි වූ බව, මාගේ බහුශ්‍රැතභාවය තෙපි නොදනිහුද, මා වැන්නකු ධර්‍මයෙන් පහවූවක්කොට, විනයයෙන් පහවූවක්කොට ශාස්තෘශාසනය ගන්වන්නේය’යි සිතකුත් උපදවන්නට යුෂ්මතුන්ට සුදුසුවේද, කිම, මට අවීචිය නිලුපුල්වනයක් මෙන් සිහිල් වේද, කිම, මම අපායට බිය නොවෙම්ද, යනාදිනයින් කන්මුල වාග්භෙදකොට ඇස්වීමෙන් “**සලාකග්ගාහෙන”** මෙසේ අස්වා ඔවුන්ගේ සිත පිටිවහල් කොට අනිවර්‍ත ධර්‍මයන් කොට ‘මේ සලාකය ගණිවු’යි ලහගැන්වීමෙන්.
මෙහිද කර්‍මයම හෝ උද්දෙශය හෝ ප්‍රමාණ වේ. ව්‍යවහාර අනුශ්‍රාවණ - සලාකග්‍රහයෝ වනාහි පූර්‍වභාගයෝය. අටළොස් වස්තු දැක්වීම් වසයෙන් වනාහි ව්‍යවහාර කරන්නහු විසින් එහි රුචිය උපදින පිණිස අස්වා සලාකය ගැන්වූ කල්හිද සඞ්ඝතෙමේ නොබිඳුනේම වේ. යම්කලෙක වනාහි සිවුදෙනෙක් හෝ ඉන් වැඩිදෙනෙක් හෝ සලාක ගන්වා වෙන්ව කර්‍මය හෝ උද්දෙශය හෝ කෙරෙත්ද, එකල්හි සඞ්ඝතෙමේ බිඳුනේ නම්වේ. මෙසේ යමක් සඞ්ඝභෙදක්‍ඛන්‍ධ වර්‍ණනාවෙහි කීමුද ‘මෙසේ අටළොස් වස්තූන් අතුරෙහි යම්කිසි එක් වස්තුවකුදු දක්වා ඒ ඒ කරුණෙන් ‘මේ ගණිවු, මෙය රුචි කරවු’යි හඟවා සලාක ගන්වා වෙන්ව සඞ්ඝකර්‍ම කළ කල්හි සඞ්ඝතෙමේ බිඳුනේ වේ. **පරිවාර**යෙහි වනාහි ‘පඤ්චහි උපාලි ආකාරෙහි සඞ්ඝො භිජ්ජති”යි වදාරණ ලද්දේය. ඒ පිළිබඳ මෙහි කියනලද මේ සඞ්ඝභෙද ලක්‍ෂණය හා අර්‍ත්‍ථවශයෙන් වෙනසක් නැත්තේය. මෙහි යම් වෙනස්බවක් ඇත්තේද එය එහිම පවසන්නෙමු’යි ඒ මෙය ප්‍රකාශකරණ ලද්දේ වේ.
**“පඤ්ඤත්තෙතං**” මෙය පණවන ලද්දේය. කොතැන්හි පණවන ලද්දේ ද, වත්තක්‍ඛන්‍ධකයෙහිය. එහි වනාහි කඳුවත් තුදුසෙක් පණවන ලදය. “පඤ්ඤත්තෙතං උපාලි මයා ආගන්තුකානං භික්‍ඛූනං ආගන්තුකවත්තං” යනාදිය එහෙයින් වදාළ සේක. “**එවම්පි ඛො උපාලි සඞ්ඝරාජි හොති, නො ච සඞ්ඝභෙදා**” මෙපමණකින් වනාහි සඞ්ඝරාජීය පමණක්ම වේ. සඞ්ඝභෙදය වනාහි නොවේ. පිළිවෙළින් වනාහි මේ සඞ්ඝරාජී තොමෝ වැඩෙන්නී සඞ්ඝභෙදය පිණිස පවතී’යි යන අර්‍ත්‍ථයි “**යථාරත්තිං**” රාත්‍රි ප්‍රමාණයට අනුරූපව, තෙරුන්ට අනුරූපව, යන අර්‍ත්‍ථයි. “ආවෙණිවග්ගං කරිත්‍වා” වෙන්ව ව්‍යවස්ථාකොට. “**කම්මාකම්මානි කරොන්ති”** අපරාපරසඞ්කර්‍ම නිසා කුඩාවූද මහත්වූද කර්‍ම කරත් මේ අධිකරණ වූපසමවර්‍ගයෙහිද සෙස්ස ප්‍රකටමය.
සඞ්ඝභෙද වර්‍ගදෙක්හි - “**විනිධාය දිට්ඨිං කම්මෙන**” මේ අධර්‍මවාදීන් අතුරෙහි අර්‍ධමාදිහු මොවුහු’යි මෙසේ දෘෂ්ටි ඇතියෙක්ව ඒ දෘෂ්ටිය පිහිටුවා ඒ අධර්‍මයන් ධර්‍මාදිවශයෙන් දක්වා වෙන්ව කර්‍මකරයි. මෙසේ යම් දෘෂ්ටියක් පිහිටුවා පවසා කර්‍මකෙරේද, මෙසේ කළ ඒ විනිධාය දෘෂ්ටිකර්‍මය හා පස් අඞ්ගයෝ වෙත්. **“ඉමෙහි ඛො උපාලි පඤ්චභඞ්ගෙහි”** යන මෙය එක් පඤ්චකයෙක්හි අර්‍ත්‍ථයොජනාය. මේ නයින් සියලු පඤ්චකයෝ දතයුත්තාහ. මෙහිද ව්‍යවහාරාදි අඞ්ගතුන පූර්‍වභාග වශයෙන්ම කියනලදී. කර්‍මොද්දෙශ වශයෙන්ම වනාහි පිළියම් නොකට හැකිබව දතයුතුය. සෙස්ස සියලු තන්හි ප්‍රකටමය. මෙහි කිසි පෙරනොකියූ නයක් නැත්තේමය.
ආවාසික වර්‍ගයෙහි - **යථාභතං නික්‍ඛිත්තො** ගෙණවුත් තබන ලද්දක් යම්සේද (එසේය)
“**විනයබ්‍යාකරණා”** විනයප්‍රශ්නය විසඳීම්ය. **“පරිණාමෙති**” නියමකරයි. දක්වයි. කියයි. මෙහි සෙස්ස ප්‍රකටමය.
කඨිනත්‍ථාර වර්‍ගයෙහි - “**ඔතමසිකො**” අඳුරට පැමිණියෙක්. ඔහුට වඳින්නහුගේ නලළ ඇඳපා ආදියෙහි හැපෙන්නේය. වදින්නේය. “**අසමන්නාභරන්තො**” කටයුතුවල ව්‍යාවෘත වූ බැවින් වැඳීම නොසලකන්නේ. **“සුත්තො**” නින්දට බැස්සේ. “**එකාවත්තො”** එක්ක ගති පක්‍ෂයට පෙරළුනේ. සතුරු පක්‍ෂයෙහි සිටි වෛරී විෂභාගපුද්ගල තෙමේ කියනු ලැබේ. මෙතෙමේ නොවැඳිය යුත්තේය. මෙතෙමේ වනාහි නැමී වඳිනු ලබන්නේ පාදයෙනුදු ගසන්නේය. **“අඤ්ඤවිහිතො**” අනිකක් සිතන්නේ.
**“ඛාදන්තො**” පිටිකැවිලි ආදිය කරන්නේ. මල-මූත්‍ර කරන්නේ යන මොවුහු අනවකාශයට ගිය බැවින් නොවැන්ද යුත්තාහ. “**උක්‍ඛිත්තකො**” ත්‍රිවිධවූද, උත්‍ෂෙපණීය කර්‍මයෙන් උත්ක්‍ෂිප්තක තෙමේ නොවැන්දයුතුය. තර්‍ජනීයාදිකර්‍ම කළ සිවුදෙන වනාහි වැන්දයුත්තාහ. උපෞෂථපවාරණයෝද ඔවුන් හා ලබත්. මුල පටන් කියූ නොවැන්ද යුත්තන් අතුරෙහි නග්නයාහටද උත්ක්‍ෂිප්තකයාහටද වඳින්නහුටම ඇවැත් වේ. අන්‍යයන්හට වනාහි නොසරුප් තැන්හිද අතරැකියූ කරුණෙන්ද වැදීම ප්‍රතික්‍ෂෙප කරණලදී. මෙයින් අන්‍යය, පසුව උපසම්පන්නාදීවූ දසදෙන ආපත්තිවස්තුභාවය නිසාම නොවැන්දයුත්තාහ. ඔවුන් වඳින්නහුට වනාහි නියමයෙන්ම ඇවැත් වේ. මෙසේ මේ පඤ්චක පසෙහි තෙළෙස් දෙන වඳින්නහුට ඇවැත් නොවේ. දොළොස් දෙනා වදින්නහුට වැඳීම නිමිතිකොට ඇවැත් වේ.
**“ආවරියො වන්‍දියො**” ප්‍රව්‍රජ්‍යාචාර්‍ය්‍ය උපසම්පදාචාර්‍ය්‍ය-නිඃශ්‍රයාචාර්‍ය්‍ය උද්දෙශාචාර්‍ය්‍ය-අවවාදාචාර්‍ය්‍ය යන මේ පස්වැදෑරුම්වූද ආචාර්‍ය්‍ය තෙමේ වැඳිය යුතුය. සෙස්ස සියලු තන්හි ප්‍රකටමය.
ආපත්තිසමුට්ඨානවණ්ණනා
“**අචිත්තකො ආපජ්ජති**” යනාදි තන්හි සහසෙය්‍යාදි ප්‍රඥප්තිවද්‍ය ඇවැතට නොසිතා පැමිණෙන්නේ අචිත්තකව පැමිණේ. දෙසන්නේ සචිත්තකව නැගී සිටියි. යම්කිසිවකට සිතා පැමිණෙන්නේ සචිත්තකව පැමිණේ. තිණවත්‍ථාරක සමථයෙන් නැගී සිටින්නේ අචිත්තකව නැගී සිටියි. සහසෙය්‍යාදිප්‍රඥප්තිවද්‍යය පෙරකියන ලද්දේමය. තිණවත්‍ථාරක සමථයෙන් නැගී සිටින්නේ අචිත්තකව පැමිණේ. අචිත්තකව නැගී සිටියි. අන් සචිත්තක ඇවැත දෙසන්නේ සචිත්තකව පැමිණේ. සචිත්තකව නැගී සිටියි. “ධර්‍මදානය කරමි”යි පදවසයෙන් ධර්‍මය කීම් ආදිය කරන්නේ කුසල්සිත් ඇතිව පැමිණේ. ‘බුදුරජුන්ගේ අනුශාසනය කරමි’යි ඔදවැඩි සිත් ඇතිව දෙසන්නේ කුසල සිත් ඇතිව නැගීසිටියි. දොම්නස් ඇතිව දෙසන්නේ අකුසල සිත් ඇතිව නැගීසිටියි. තිණවත්‍ථාරක සමථයෙන් නිද්‍රාගතව නැගී සිටින්නේ අව්‍යාකෘත සිත් ඇතිව නැගී සිටියි. බිය ගැන්වීම් ආදිය කොට ‘බුදුරජුන්ගේ අනුශාසනාව කරමි’යි සොම්නස් ඇතිව දෙසන්නේ අකුසල සිත් ඇතිව පැමිණේ. කුසලසිත් ඇතිව නැගී සිටියි. දොම්නස් ඇතිවම දෙසන්නේ අකුසල සිත් ඇතිව නැගී සිටියි. කියූනයින්ම තිණව‍ත්‍ථාරක සමථයෙන් නැගී සිටින්නේ අව්‍යාකෘත සිත් ඇතිව නැගී සිටියි. නිද්‍රාවට බටකාලයෙහි සහාගාරසෙය්‍යාට පැමිණෙන්නේ අව්‍යාකෘත සිත් ඇතිව පැමිණේ. මෙහි කියූනයින්ම “කුසලචිත්තො වුට්ඨාති” යනාදිය දතයුතුය.
“**පඨමපාරාජිකං කතීහි සමුට්ඨානෙහි**” යනාදිය පෙරකියූ නය ඇති බැවින් ප්‍රකටමය.
**“චත්තාරො පාරාජිකා තීහි සමුට්ඨානෙහි” **යනාදි තන්හි උත්කෘෂ්ට පරිච්ඡෙදයෙන් යම් යම් සමුට්ඨානයෙන් යමක් යමක්හට ලැබේද, ඒ සියල්ල කියනලද්දේම වේ.
අපරදුතියගාථාසඞ්ගණිකං
“**කති ආපත්තියො කායිකා**” යනාදි ගාථාවන් විසඳීමෙහිදී **“ඡ ආපත්තියො කායිකා**” යන අන්තර‍පෙය්‍යාලයෙහි සිවුවැනි ආපත්ති සමුට්ඨානයෙන් ඇවැත් සයකට පැමිණේ. “භික්‍ඛු මෙථුනං ධම්මං පතිසෙවති, ආපත්ති පාරාජිකස්ස” යනාදිනයින් කියන ලද ආපත්තීහුය. කායද්වාරයෙහි උපන්බැවින්ම මොවුහු කායිකයි කියනුලබත්. “**ඡ වාචසිකා**” ඒ අන්තරපෙය්‍යාලයෙහිම පස්වැනි ආපත්තිසමුට්ඨානයෙන් ඇවැත් සයකට පැමිණේ. “භික්‍ඛු පාපිච්ඡො ඉච්ඡාපකතො” යනාදිනයින් කියනලද ආපත්තීහුය. **“ඡාදෙන්තස්ස තිස්සො**” පාරාජිකවරද වසන මෙහෙණහට පාරාජිකය. මහණහුට සඞ්ඝාදිසෙසය වැසීමෙහි පාචිත්තියයි. තමන්ගේ දුට්ඨුල්ලාපත්තිය වැසීම නිමිතිකොට දුක්කටය. “**පඤ්ච සංසග්ග පච්චයා**” මෙහෙණහට කායසංසර්‍ගය නිමිතිකොට පාරාජිකය. මහණහුට සඞ්ඝාදිසෙසය. කයින් කය ප්‍රතිබද්ධයෙහි ථුල්ලච්චයය. නිසගියකින් කය පිළිබඳයෙහි දුක්කටය. අඞ්ගුලිපතොදකයෙහි පාචිත්තිය, යන මේ ඇවැත්හු කායසංසර්‍ගප්‍රත්‍යයයෙන් වෙත්.
**“අරුණුග්ගෙ තිස්සො**” එක් රැයක් ස රැයක් සත්දවසක් දසදවසක් මාසයක් යන මොවුන්ගේ ඉක්මීම් වසයෙන් නිස්සග්ගිය පාචිත්තියය, මෙහෙණහට රාත්‍රිවිප්‍රවාසයෙහි සඞ්ඝාදිසෙසය, ‘ප්‍රථමයාමයෙහි වසාද, දෙවැනි-තෙවැනි යාමයෙහි වසාද, අරුණ නැගි කල්හි ඇවැත වසන ලද්දී වේ, යමෙක් තෙමේ වසාද, හෙතෙමේ දුක්කටය දෙසවිය යුත්තේය’යි අරුණ නැගි කල්හි මේ තුන් ඇවැතට පැමිණේ. **“දූවෙ යාවතතියකා”** එකොළොස් යාවතතියකයෝ නම් ප්‍රඥප්ති වශයෙන් භික්‍ෂූන් පිළිබඳ යාවතතියකය. භික්‍ෂුණීන්ගේ යාවතතියකයයි දෙකක් වෙත්. **“එකෙත්‍ථ අට්ඨවත්‍ථුකා**” භික්‍ෂුණීන්හටම මේ ශාසනයෙහි එක් අෂ්ටවස්තුකා නම් පාරාජිකාය. “**එකෙන සබ්බසඞ්ගහො**” “යස්ස සියා ආපත්ති සො ආවීකරෙය්‍ය” යන මේ එක් නිදානොද්දෙශයෙන් සියලු ශික්‍ෂාපදයන්ගේද, සියලු ප්‍රාතිමොක්‍ෂාද්දෙශයන්ගේද, සඞ්ග්‍රහය වේ.
**“විනයස්ස ද්වෙ මූලානි**” කයද වචනයද වේ. “**ගරුකා ද්වෙ වුත්තා**” පාරාජිකසඞ්ඝාදිසෙසයෝය. “**ද්වෙ දුට්ඨුල්ලච්ඡාදනා”** වරද වසාලන මෙහෙණට පාරාජිකය. සඞ්ඝාදිසෙසය මහණහට පාචිත්තියයි. මේ දෙක දුට්ඨුල්ලාච්ඡාදනාපත්තීහු නම්වෙත්.
**“ගාමන්තරෙ චතස්සො**” මහණතෙමේ මෙහෙණ හා සංවිධානය කෙරේ නම් දුක්කටය වේ. අන්ගමක උපචාරයට බසින්නේ නම් පාචිත්තිය වේ. ගාමාන්තරයට යන මෙහෙණට වටකරණලද ගමෙහි ප්‍රථම පාදයෙහි ථුල්ලච්චය වේ. දෙවැනි පාදයෙහි සඞ්ඝාදිසෙසය වේ. නොවටකළ ගමෙහි ප්‍රථමපාදයෙන් උපචාරයට බැසීමෙහි ථුල්ලච්චය වේ. දෙවැනි පාදයෙහි සඞ්ඝාදිසෙසය වේ, මොවුහු දුක්කට - පාචිත්තිය - ථුල්ලච්චය -සඞ්ඝාදිසෙස වසයෙන් සිවුඇවතක් වේ. **“චතස්සො නදීපාරප්පච්චයා”** මහණ, මෙහෙණ හා සංවිධානය කෙරේනම් දුක්කටය වේ. නැවට නැගේ නම් පාචිත්තිය වේ. ගඟ එතෙර යන මෙහෙණට එතෙර වන කල්හි ප්‍රථම පාදයෙහි ථුල්ලච්චයද දෙවැනි පාදයෙහි සඞ්ඝාදිසෙසයයි මේ සතර වෙත්. “**එකමංසෙ ථුල්ලච්චයං**” මිනීමසෙහි ථුල්ලච්චයය. නව මාංසයෙහි දුක්කටය යනු සෙසු අකැප මාංසයන්හි දුක්කටය වේ.
**“දුවෙ වාචසිකා රත්තිං**” මෙහෙණ තොමෝ පහන්ඵලිය නැති අඳුරෙහි පුරුෂයකු හා අත්පසෙහි සිටියා කථාකෙරේ නම් පාචිත්තියටද අත්පස හැර සිටියා කථාකෙරේනම් දුක්කටයටද පැමිණේ. “**දුවෙ වාචසිකා දිවා” **මෙහෙණ තොමෝ දහවල පිළිසන් අවකාශයෙහි පුරුෂයකු සමග අත්පසෙහි සිටියා කථා කෙරේනම් පාචිත්තියටද අත්පස හැර කථාකෙරේනම් දුක්කටයටද පැමිණේ. “**දදමානස්ස තිස්සො**” මරණ අදහස් ඇතිව මිනිසකුට විෂයක් දෙයි. හෙතෙමේ එයින් මැරේනම් පාරාජිකයටද, යක්‍ෂප්‍රේතාදීන්ට දෙයි. ඔවුහු එයින් මැරෙත්නම් ථුල්ලච්චයටද, තිරිසන්ගියක්හට දෙයි. හෙතෙමේ එයින් මැරේනම් පාචිත්තියටද පැමිණේ. නොනෑමෙහෙණක්හට සිවුරක් දේනම් පාචිත්තියට පැමිණේය’යි මෙසේ දෙන්නහුට තුන් ඇවැතක් වේ. “**චත්තාරො ච පටිග්ගහෙ**” හස්තග්‍රහණ ගෙතූ නොගෙතූ කෙශග්‍රහණයන්හි සඞ්ඝාදිසෙසය වේ. මුඛයෙන් අඞ්ගජාතය ගැණීමෙහි පාරාජිකයද වේ. නොනෑමෙහෙණක අතින් සිවුරු පිළිගැනීමෙහි නිස්සග්ගිය පාචිත්තිය වේ. රාගරක්ත පුරුෂයකු අතින් කෑයුත්තක් හෝ බිඳියයුත්තක් හෝ පිළිගන්නා රාගරක්ත මෙහෙණහට ථුල්ලච්චය වේ. මෙසේ පිළිගැණීමෙහි ඇවැත් කඳු සතරෙක් වේ.
“**පඤ්ච දෙසනා ගාමිනියො**” ලහුකවූ ඇවැත් කඳුපසය. “**ඡ සප්පටිකම්මා**” පාරාජිකාපත්තිය හැර සෙසු ආපත්තීහුය. “**එකෙත්‍ථ අප්පටිකම්මා**” පාරාජිකාපත්තියය.
“**විනයගරුකා ද්වෙ වුත්තා**” පාරාජිකයද සඞ්ඝාදිසෙසයද, “**කායවාචසිකානිච”** සියලුම ශික්‍ෂාපදයෝ කායවාචසිකයහ. මනොද්වාරයෙහි පැණවූ එකද ශික්‍ෂාපදයෙක් නැත්තේය. **“එකො විකාලෙ ධඤ්ඤරසො**” ලොණසොවීරකය. මේ එක්ම ධාන්‍යරසය විකාලයෙහි වටියි. “**එකා ඤත්තිචතුත්‍ථෙන සම්මුති**” භික්‍ඛුනොවාදකසම්මුතියය. ඤත්තිචතුර්‍ත්‍ථකර්‍මයෙන් අනුදත් එකම සම්මුතිය මේමය.
“**පාරාජිකා කායිකා ද්වෙ**” මහණුන්හට මෛථුනධර්‍මපාරාජිකාය. මෙහෙණන්හට කායසංසර්‍ග පාරාජිකාය. “**ද්වෙ සංවාස භූමියො**” තෙමේම තමන් සමානසංවාසය කරයි. සමග්‍ර සඞ්ඝතෙමේ හෝ උක්‍ෂිප්තකයා ඇතුළත් කරයි. **කුරුන්‍දි**යෙහි වනාහි සමානසංවාසික භූමියද, නානසංවාසභූමියදැයි මෙසේ සංවාස භූමි දෙකක් කියන ලද්දේය. “**ද්වින්නං රත්තිච්ඡෙදො**” “පරිවාසිකයාහටද, මානත්තචාරිකයාහටද පණවනලද රාත්‍රිච්ඡෙදයය. “**පඤ්ඤත්තා ද්වඞ්ගුලා දෙව**” “ද්වඞ්ගුලපබ්බපරමං ආදාතබ්බං” යන මේ එකෙක. ද්වඞ්ගුලා වා ද්වෙ මාසං වා” යන මේ එකෙකැයි ද්වඞ්ගුලප්‍රඥප්තීහු දෙකක් වෙත්.
**“ද්වෙ අත්තානං වධිත්‍වාන**” මෙහෙණ තොමෝ තමන්ට පහරදී ඇවැත් දෙකකට පැමිණේ. පහරදේද, අඩඅඩාද පාචිත්තියාපත්තිය වේ. පහරදේද, නොඅඩාද, දුක්කටාපත්තිය වේ. “**ද්වීහි සඞ්ඝො භිජ්ජති**” කර්‍මයෙන්ද, සලාක ගැන්වීමෙන්ද. “**ද්වෙත්‍ථ පඨමාපත්තිකා**” මෙහි සියලු විනය පිටකයෙහි උභයප්‍රඥප්තීන්ගේ වසයෙන් ප්‍රථමාපත්ති දෙකෙක අන් අයුරකින් වනාහි මහණුන්හට නවයෙක. මෙහෙණන්හට නවයෙකැයි අටළොසක් වෙත්. **“ඤත්තියා කරණා ද්වෙ**” කර්‍මයද කර්‍මාපාදකයදැයි ඤත්ති කෘත්‍ය දෙකක් වේ. නවතැනෙක කර්‍මය වේ. දෙතැනෙක කර්‍මයට පාදකභාවයෙන් සිටියි.
“**පාණාතිපාතෙ තිස්සො**” නොඋදෙසා වළක් කණීද, ඉදින් මිනිසෙක් මැරේද, පාරාජිකය. යක්‍ෂප්‍රෙතයන්ගේ මරණයෙහි ථුල්ලච්චයය. තිරිසන් ගියහුගේ මරණයෙහි පාචිත්තියය යන මේ තුන වෙත්. “**වාචා පාරාජිකා තයො**” වරද වසන්නියට උක්‍ඛිත්තයාහට, අනුව පවතින්නියට, අෂ්ටවස්තුකාවට. **කුරුන්‍දි**යෙහි වනාහි ඇණවීමෙන් සොරකම්හි, මිනීමැරුම්හි, උතුරු මිනිස්දම් උල්ලපනයෙහි’යි මෙසේ තුනක් කියනලදහ. **“ඔභාසනා තයො**” වසමග පසමග උදෙසා ගුණගුණ කීමෙහි සඞ්ඝාදිසෙසය. වසමග පසමග හැර අකුයෙන් යට දණමඩලින් උඩ උදෙසා ගුණාගුණ කීමෙහි ථුල්ලච්චය. අකුයෙන් උඩ දණමඩලින් යට උදෙසා ගුණාගුණ කීමෙහි දුක්කටය. “**සඤ්චරිත්තෙන වා තයො**” පිළිගණියි. විමසයි. නැවත ගෙණඑයි. සඞ්ඝාදිසෙසාපත්තිය වේ. පිළිගණියි විමසයි. නැවත නොගෙණෙයි. ථුල්ලච්චයාපත්තිය වේ. පිළිගනියි. නොවිමසයි. නැවත නොගෙණයි. දුක්කටාපත්තිය වේය’යි මෙසේ සඤ්චරිත්තය කරුණුකොට ආපත්ති ස්කන්‍ධ තුනක් වෙත්.
“**තයො පුග්ගලා න උපසම්පාදෙතබ්බා**” උනුවිසිවයස් ඇත්තේය. අවයව හීන වූයේය. අභව්‍ය තෙමේය යන තිදෙන උපසපන් නොකටයුත්තේය. ඔවුන්ගේ වෙනස කියන ලද්දේමය. තවද මෙහි යමෙක් පාසිවුරෙන් සම්පූර්‍ණ නොවූයේද, පරිපූර්‍ණවූයේ යාඥා නොකෙරේද, මොවුහුද අඞ්ගහීන වචනයෙන්ම සඞ්ග්‍රහ කරණ ලදහ. මාතෘඝාතකාදීහුද, ක්‍රියාදුෂ්කෘතයෝය, පණ්ඩක උභතොබ්‍යඤ්ජනක තිරච්ඡානගත සඞ්ඛ්‍යාතවූ වස්තුවිපත්තියන් හා ම සඞ්ග්‍රහ කරණ ලදහ’යි දතයුත්තාහ. මෙම **කුරුන්‍දියෙ**හි කියනලද්දේය. **“තයො කම්මානං සඞ්ගහා**” ඤත්තිකප්පනාය විප්පකතපච්චත්තය - අතීතකරණයයි. එහි “දදෙය්‍ය කරෙය්‍ය” යනාදිභෙදයෝ **ඤත්තිකප්පනාය.** “දෙති කරොති” යනාදි භෙදය **විප්පකතපච්චත්ත**යයි. “දින්නං කතං” යනාදි භෙදය **අතීතකරණ** නම. මේ තුනෙන් කර්‍මයෝ සඞ්ග්‍රහ කරණු ලබත්. අන් තුනකින්ද කර්‍මයෝ සඞ්ග්‍රහ කරණු ලබත්. වස්තුවෙන්ද ඤත්තියෙන්ද අනුශ්‍රාවණයෙන්ද යන මෙයිනි. වස්තු සම්පූර්‍ණවූයේ ඤත්ති සම්පූර්‍ණ වූයේ අනුශ්‍රාවණ සම්පූර්‍ණවූයේ කර්‍මනම් වේ. “**තයො කම්මානං සඞ්ගහා**”යි එහෙයින් කියනලදී. නාසිතකයෝ තිදෙන නම් “මෙත්තියං භික්‍ඛුණිං නාසෙථ, දූසකො නාසෙතබ්බො, දසභඞ්ගෙහි සමන්නාගතො සාමණෙරො නාසෙතබ්බො, කණ්ටකං සාමණෙරං නාසෙථ” මෙසේ ලිඞ්ගනාශන - දණ්ඩකර්‍මනාශන - සංවාසනාශන යන මොවුන්ගේ වසයෙන් නැසිය යුතු තිදෙන දතයුත්තාහ. “**තිණ්ණන්නං එකවාචිකා**” “අනුජානාමි භික්‍ඛවෙ ද්වෙ තයො එකානුසාවණෙ කාතුං”යි වදාළ වචනයෙන් තුන් දෙනකුන්ට එක් උපාද්ධ්‍යායයා විසින් වෙන් වෙන් ආචාර්‍ය්‍යයා විසින් එක් අනුශ්‍රාවණය වටියි.
**“අදින්නාදානෙ තිස්සො**” පාදයෙහි හෝ අතිරෙකපාදයෙහි හෝ පාරාජිකය. මස්සකට වැඩියෙහි ථුල්ලච්චයය. මස්සෙහි හෝ අඩුමස්සෙහි හෝ දුක්කටය. “**චතස්සො මෙථුනපච්චයා**” ක්‍ෂය නොවූ නිමිත්තෙහි පාරාජිකය. සිවු කොටසින් තුන්කොටසක් ක්‍ෂයවූ නිමිත්තෙහි ථුල්ලච්චයය. විවෘත කළ මුවෙහි දුක්කටය. ජතුමට්ටකයෙහි පාචිත්තියය. “**ජින්‍දන්තස්ස තිස්සො**” මෙරමා අයත් වනදෙටු රුකක් සිඳින්නහුට පාරාජිකය. භූතගාමයෙහි පාචිත්තියය. අඞ්ගජාතය සිඳීමෙහි ථුල්ලච්චයය. **“පඤ්ච ඡඩ්ඩිතපච්චයා**” නොඋදෙසා විෂයක් දමාද, ඉඳින් එයින් මිනිසෙක් මැරේද, පාරාජිකයය. යක්‍ෂප්‍රේතයන් කෙරෙහි ථුල්ලච්චයය. තිරිසනකු මළකල්හි පාචිත්තියය. සුක්කවිසට්ඨියෙහි සඞ්ඝාදිසෙසය. ශෛක්‍ෂ්‍යයන්හි නිල් තණමතුවෙහි මලමූ දැමීමෙහි දුක්කටය යන මොවුහු දැමූ හෙතුවෙන්වූ පඤ්චාපත්තීහුය.
**“පාචිත්තියෙන දුක්කටා කතා**” භික්‍ඛුනොවාදක වර්‍ගයෙහි දස ශික්‍ෂාපදයන් අතුරෙහි පාචිත්තිය සමග දුක්කටාපත්තීහු ප්‍රකාශ කරණලද්දාහුමය යන අර්‍ත්‍ථයි. **“චතුරෙත්‍ථ නවකා වුත්තා”** ප්‍රථමශික්‍ෂාපදයෙහිම අධර්‍මකර්‍මයෙහි දෙකෙක, ධර්‍මකර්‍මයෙහි දෙකෙකැ’යි මෙසේ නවක සතරක් කියනලද්දාහුය, යන අර්‍ත්‍ථයි. **“ද්වින්නං චීවරෙන**” මහණුන් හමුවෙහි උපසපන් මෙහෙණක්හට සිවුරු දෙන්නහුට පාචිත්තියය. මෙහෙණන් හමුවෙහි උපසපන් මෙහෙණක්හට සිවුරු දෙන්නහුටදැයි මෙසේ මෙහෙණින් දෙදෙනකුට සිවුරු දෙන මහණහුට සිවුර කරණකොට ඇවැත් වේය, යන අර්‍ත්‍ථයි.
**“අට්ඨ පාටිදෙසනීයා**” පෙළෙහි ආවාහුමය. “**භුඤ්ජන්තාමකධඤ්ඤෙන පාචිත්තියෙන දුක්කටා කතා**” අමුධාන්‍යය විණවා අනුභව කරන්නියට අනුභවයෙහි පාචිත්තිය හා පූර්‍වප්‍රයොගයෙහි දුක්කට වදාරණ ලද්දාහුමය.
“**ගච්ඡන්තස්ස චතස්සො**” මෙහෙණක සමග හෝ මාගමක සමග හෝ සංවිධානයකොට යන්නහුට දුක්කටය. ග්‍රාමොපචාරයට බැසීමෙහි පාචිත්තියය. යම් මෙහෙණක් තොමෝ එකලාව අන් ගමකට යේ නම්, ග්‍රාමොපචාරයට බස්නා වූ ඒ මෙහෙණහට ප්‍රථම පාදයෙහි ථුල්ලච්චයය. දෙවැනි පාදයෙහි සඞ්ඝාදිසෙසයයි යන්නහුට මේ සිවු ඇවැත්හු වෙත්. **“ඨිතස්ස චාපි තත්තිකා**” සිටියහුටද මේ ඇවැත් සතර වෙත්මය යන අර්‍ත්‍ථයි. කීයේය, යත්:- මෙහෙණ තොමෝ අඳුර ඇත්තාවු හෝ පිළිසන්වූ හෝ අවකාශයෙහි මිත්‍රසන්‍ථව වශයෙන් පුරුෂයකුගේ අත්පස සිටීද, පාචිත්තියය. අත්පස හැර සිටීද දුක්කටය. අරුණ නගින කල්හි දෙවැන්නකගේ අත්පස හරිමින් සිටීද, ථුල්ලච්චයය. හැරසිටීද සඞ්ඝාදිසෙසයයි. “**නිසින්නස්ස චතස්සො ආපත්තියො නිපන්නස්සාපි තත්තිකා**” ඉදින්වනාහි ඕතොමෝ හිඳියි හෝ නිදයි හෝ මේ ඇවැත් සතරට පැමිණේ.
**“පඤ්ච පාචිත්තියානි**” ගිතෙල් ආදි පස් බෙහෙත් පිළිගෙණ නන් බඳුන්හි හෝ එක් බඳුනෙක හෝ එක් නොකොට තබනලද්දාහු වෙත්ද, සත්දවස ඉක්මීමෙහි ඒ මහණතෙමේ සියලු නානාවස්තුක වූ ඇවැත් පසකට එකවිට පැමිණේ. ‘මෙයට පළමු පැමිණියේය, මෙයට පසුව පැමිණියේය’යි නොකියයුතුය.
“**නව පාචිත්තියානි**” යම් මහණෙක්තෙමේ, නව ප්‍රණීත භොජනයන් විණවා ඔවුන් සමග එකට එක් පිඩක් මැඩ මුවෙහි බහා ගෙලෙන් පහළ ඉක්මවා නම් මෙතෙමේ නානාවස්තුක වූ පාචිත්තිය නවයකට එකවිට පැමිණේ. “මෙයට පළමුව පැමිණියේය, මෙයට පසුව පැමිණියේය’යි නොකියයුතුය. “එකවාචාය දෙසෙය්‍ය” “අහම්භන්තෙ පඤ්ච භෙසජ්ජානි පටිග්ගහෙත්‍වා සත්තාහං අතික්කමිත්‍වා පඤ්ච ආපත්තියො ආපන්නො, තා තුම්හමූලෙ පටිදෙසෙමි”යි මෙසේ එක්වචනයෙන් දෙසන්නේ නම් දෙසනලද්දාහුම වෙති. වචන දෙකකින් තුනකින් කෘත්‍යයෙක් නම් නැත්තේය. ද්විතීය විසර්‍ජනයෙහිද “අහම්භන්තෙ නව පණීතභොජනානි විඤ්ඤාපෙත්‍වා භුඤ්ජිත්‍වා නව ආපත්තියො ආපන්නො, තා තුම්හමූලෙ පටිදෙසෙමි”යි කියයුතුය.
**“වත්‍ථූං කිත්තෙත්‍වා දෙසෙය්‍ය**” අහම්භන්තෙ පඤ්ච භෙසජ්ජානි පටිග්ගහෙත්‍වා සත්තාහං අතික්කමෙසිං යථා වත්‍ථුකං තං තුම්හමූලෙ පටිදෙසෙමි”යි මෙසේ වස්තු කීර්‍තනයකොට දෙන්නේනම්, ඇවැත් දෙසන ලද්දාහුම වෙත්. ඇවතෙහි නම ගැණීමෙන් වැඩෙක් නැත්තේය. ද්විතීය විසර්‍ජනයෙහිද “අහම්භන්තෙ නව පණීතභොජනානි විඤ්ඤාපෙත්‍වා භුත්තො, යථා වත්‍ථුකං තා තුම්හමූලෙ පටිදෙසෙමි”යි කියයුතුය.
**“යාවතතියකා තිස්සො**” උක්‍ඛිත්තානුවර්‍තක භික්‍ෂුණියට පාරාජිකය භෙදානුවර්‍තක **කොකාලිකාදීන්ට **සඞ්ඝාදිසෙසය. ලාමක දෘෂ්ටිය නොදුරලීමෙහි **චණ්ඩකාලිකා** භික්‍ෂුණියටද පාචිත්තියයි මොවුහු තෙවනවර කීම් අවසානයෙහි ඇවැත්හු වෙත්. **“ඡ වොහාරප්පච්චයා**” ප්‍රයුක්තවාක්ප්‍රත්‍යයයෙන් ඇවැත් සයකට පැමිණේය, යන අර්‍ත්‍ථයි. යත්:- ආජීවය හෙතුකොට ආජීවය කරුණුකොට පාප්සො ඇතියේ ඊප්සාවෙන් මඩනා ලද්දේ අවිද්‍යාමානවූ නොවූ උතුරුමිනිස්දම් පවසාද, පාරාජිකාපත්තියට පැමිණීම වේ. ආජීවය හෙතුකොට ආජීවය කරුණුකොට සඤ්චරණයට පැමිණේද, සඞ්ඝාදිසෙසාපත්තියට පැමිණීම වේ. ආජීවය හෙතුකොට ආජීවය කරුණුකොට ‘තාගේ විහාරයෙහි යමෙක් වෙසේද -පෙ- ථුල්ලච්චයාපත්තියට පැමිණීම වේ. ආජීවය හෙතුකොට ආජීවය කරුණුකොට මහණතෙමේ තමන් පිණිස ප්‍රණීත භොජනයන් විනවා වළඳාද, පාචිත්තියාපත්තියට පැමිණීම වේ. ආජීවය හෙතුකොට ආජීවය කරුණුකොට මෙහෙණතොමෝ ප්‍රණිතභොජනයන් තමන් පිණිස විනවා වළඳාද, පාටිදෙසනීයාපත්තියට පැමිණීම වේ. ආජීවය හෙතුකොට ආජීවය කරුණුකොට නොගිලන්ව තමන් පිණිස සූපයක් හෝ ඔදනයක් හෝ විනවා වළඳාද දුක්කටාපත්තියට පැමිණීම වේ.
“**ඛාදන්තස්ස තිස්සො**” මිනීමසෙහි ථුල්ලච්චයය. සෙසු අකැපමසෙහි දුක්කටය. මෙහෙණට ලූණු කෑමෙහි පාචිත්තියය. “**පඤ්චභොජනප්පච්චයා**” තොමෝ කෙලෙසුන්ගෙන් තෙත්ව කෙලෙසුන්ගෙන් තෙත්වූ පුරුෂයකු අතින් බොජුන් පිළිගෙණ එහිම මිනීමස් සුදුලූණු තමන් පිණිස විනවාගෙණ, ගත් ප්‍රණීත භොජනද සෙසු අකැපමස්ද බහා මිශ්‍රකොට මැඩ බුදින්නී සඞ්ඝාදිසෙස, ථුල්ලච්චය, පාචිත්තිය, පාටිදෙසනීය, දුක්කට යන මේ පස් ඇවැතුන්ට භොජන හෙතුවෙන් පැමිණෙන්නීය.
“**පඤ්ච ඨානානි**” තුන් යලක් සමනුභාසනය තෙක් නොහරින්නාවූ උක්‍ඛිත්තානුවත්තක භික්‍ෂුණියට ඤත්තියෙන් දුක්කටය. කර්‍මවාක්‍ය දෙකින් ථුල්ලච්චයය. කර්‍මවාක්‍යයාගේ අවසානයෙහි පාරාජිකාපත්තිය වන්නීය. සඞ්ඝභෙදයට උත්සාහ කිරීම් ආදියෙහි සඞ්ඝාදිසෙසය. ලාමක දෘෂ්ටිය නොහැරීමෙහි පාචිත්තිය’යි මෙසේ සියලු යාවතතියකයෝ පස්තැනකට යෙත්. “**පඤ්චන්නඤ්චෙව ආපත්ති**” ආපත්තිය නම් පස්සහ දැහැමියන්ට වේ. එහි භික්‍ෂු - භික්‍ෂුණී දෙදෙනාහට නිෂ්පර්‍ය්‍යායයෙන් ඇවැත්මය. සික්‍ඛමානා-සාමණේර-සාමණෙරීන්ට වනාහි අකැප බැවින් නොවටියි. මේ පර්‍ය්‍යායයෙන් ඔවුන්ගේ ඇවැත් නොදෙසවිය යුත්තීය. ඔවුන්ට දඬුවම් කටයුතුය. “**පඤ්චන්නං අධිකරණෙන ච”** අධිකරණයද පස්දෙනකුන්හටය, යන අර්‍ත්‍ථයි. මේ පස්දෙනාගේම පාසිවුරු ආදිය පිණිස විනිශ්චය ව්‍යවහාරය අධිකරණයයි කියනු ලැබේ. ගිහින්ගේ වනාහි අට්ටකර්‍ම නම් වේ.
**“පඤ්චන්නං විනිච්ඡයො හොති**” පස්සහ දැහැමියන්ගේම විනිශ්චය නම් වේ. “**පඤ්චන්නං වූපසමෙන ච**” මේ පස්සහ දැහැමියන්ගේම අධිකරණය විනිශ්චය කරණලද්දේ සන්සිඳුනේ නම් වේය යන අර්‍ත්‍ථයි. “**පඤ්චන්නං එව අනාපත්ති**” මේ පස් දෙනාහටම ඇවැතක්නම් නොවේය, යන අර්‍ත්‍ථයි. “**තීහි ඨානෙහි සොභති**” සඞ්ඝ-ගණ-පුද්ගල යන තුන් කරුණින් හොබියි. කළ ව්‍යතික්‍රම ඇති පුද්ගල තෙමේ ප්‍රතිකර්‍මසහිත ඇවැත සඟමැද හෝ ගණමැද හෝ පුද්ගලයකු වෙත හෝ ප්‍රකාශකොට අලුතින් උපන් සිල් ඇත්තේ වේ. නැවත ප්‍රකෘතිමත් වේ. එහෙයින් තුන් කරුණෙන් හොබීයයි කියනු ලැබේ.
“**ද්වෙ කායිකා රත්තිං**” මෙහෙණ තොමෝ රෑ අඳුරෙහි පුරුෂයකුගේ අත්පස සිටීමි හිඳීම් නිදීම් කරන්නී පාචිත්තියටද අත්පස හැර සිටීම් ආදිය කරන්නී දුක්කටයටදැයි කායද්වාරයෙහි උපදින ඇවැත් දෙකට රාත්‍රියෙහි පැමිණෙන්නීය. **“ද්වෙ කායිකා දිවා**” මේ උපායයෙන්ම දාවල පිළිසන් අවකාශයෙහි ඇවැත් දෙකට පැමිණෙන්නීය. **“නිජ්ඣායන්තස්ස එකා ආපත්ති**” “න ච භික්‍ඛවෙ සාරත්තෙන මාතුගාමස්ස අඞ්ගජාතං උපනිජ්ඣායිතබ්බං යො උපනිජ්ඣායෙය්‍ය, ආපත්ති දුක්කටස්ස” වදාළ බැවින් අසුවල් තැන ඇතැයි බලන්නහුට මේ එක් දුක්කටයෙක් වේ. “**එකා පිණ්ඩපාතපච්චයා**” “න ච භික්‍ඛවෙ පිණ්ඩපාතදායිකාය මුඛං ඔලොකෙතබ්බං” යන මෙහි වදාළ දුක්කටාපත්තිය වේ. යටත් පිරිසයින් කැඳ හෝ ව්‍යඤ්ජන හෝ දෙන හෙරණහුගේ මූණ බලන මහණහුට දුක්කටයම වේ. **කුරුන්‍දි**යෙහි වනාහි “එකා පිණ්ඩපාතපච්චයා”යි මෙහෙණ විසින් පිසූ පිණ්ඩපාතය වළඳන මහණහට පාචිත්තියයි කියන ලදී.
“**අට්ඨානිසංසෙ සම්පස්සං**” කොසම්බකක්‍ඛන්‍ධකයෙහි වදාළ එකට පොහොය කිරීම් ආදීවූ අනුසස් **“උක්‍ඛිත්තකා තයො වුත්තා**” ඇවිත් නොදැක්මෙහි පිළියම් නොකිරීමෙහි ලාමකදෘෂ්ටිය නොහැරීමෙහි “**තෙ චත්තාළීස සම්මා වත්තනා**” ඒ උක්‍ඛිත්තකයන්ගේම මෙපමණ වත්හි පැවැත්මයි.
“**පඤ්චට්ඨානෙ මුසාවාදො**” පාරාජික-සඞ්ඝාදිසෙස-ථුල්ලච්චය-පාචිත්තිය-දුක්කට සඞ්ඛ්‍යාතවූ පස්තැනට මුසාවාදය යෙයි. “**චුද්දස පරමන්ති වුච්චති**” දසාහපරමාදි නයින් යටකියනලදී. **“ද්වාදස පාටිදෙසනිකා**” භික්‍ෂූන්ට සතරෙක. භික්‍ෂූණීන්ට අටෙක. “**චතුන්නං දෙසනාය ච”** සිවුදෙනකුන්ගේ වරද දෙසීමෙන්, යන අර්‍ත්‍ථයි. ඕ කවරීද, යත්:- **දෙව්දත්හු** විසින් යොදනලද දුනුගත්තවුන්ගේ වරද දෙසීම. අනුරුද්ධ තෙරුන් උපස්ථායිකාවගේ වරද දෙසීම. **වඩ්ඪ ලිච්ඡවිහුගේ** වරද දෙසීම. **වාසභගාමීය තෙරුන්ට** උත්ක්‍ෂෙපණීය කර්‍මයකොට ආවාවූ භික්‍ෂූන්ගේ වරද දෙසීම සිවුදෙනාගේ වරද දෙසීම නම.
**“අට්ඨඞ්ගිකො මුසාවාදො**” “පුබ්බෙවස්ස හොති මුසාභණිස්සං” යනු ආදිකොට “විනිධාය සඤ්ඤං” යනු කෙළවරකොට ඇති අටඟින් අඞ්ග අටක් ඇත්තේය. “**උපොසථඞ්ගානි**” “පාණං නහානෙ” යනාදි නයින් වදාරණ ලද්දාහුමය. “**අට්ඨ දූතෙය්‍යඞ්ගානි**” “ඉධ භික්‍ඛවෙ භික්‍ඛු සොතා ච හොති සාවෙතා ච” යනාදිනයින් සඞ්ඝභෙදකක්‍ඛන්‍ධකයෙහි වදාරණ ලද්දාහුය. තීර්ථකවත් අට මහාක්‍ඛන්‍ධකයෙහි වදාරණ ලද්දාහුය.
**“අට්ඨවාචිකා උපසම්පදා**” භික්‍ෂුණීන්ගේ උපසම්පදාව සඳහා වදාරණ ලදී. **“අට්ඨන්තං පච්චුට්ඨාතබ්බං**” බත්හලෙහි මෙහෙණන් අටදෙනාහට අන්‍යයන් විසින් නැගිට අසුන දියයුතුය. **“භික්‍ඛුනොවාදකො අට්ඨහි**” අටඟින් යුත් භික්‍ෂුතෙමේ, භික්‍ෂුණීන්ට අවවාද කරන්නකු කොට සම්මත කටයුත්තේය.
“**එකස්ස ඡෙප්පං**” යන ගාථාවෙහි නවදෙනකුන් අතුරෙහි යමෙක් සලාක ගන්වා සඞ්ඝයා බිඳීද, ඔහුටම ඡෙද්‍යය වේ. **දෙව්දත්හු **මෙන් පාරාජිකයට පැමිණේ. භෙදානුවර්තිකවූ සිවුදෙනාහට කොකාලිකාදීන්ට මෙන් ථුල්ලච්චය වේ. ධර්‍මවාදීවූ සිවුදෙනාහට අනාපත්තිමය. මේ ඇවැත්හු වනාහි සියල්ලන්හට එකවස්තුකයහ. සඞ්ඝභෙදවස්තුකමයහ.
**“නව ආඝාතවත්‍ථුනි**” යන ගාථාවෙහි භික්‍ෂූන් නවදෙනකුන් විසින් සඞ්ඝ තෙමේ බිඳේ. “**ඤත්තියා කරණා නවා”** ඤත්තියෙන් කටයුතුකර්‍ම නවයෙක, යන අර්‍ත්‍ථයි. සෙස්ස ප්‍රකටමය.
“**දස පුග්ගලා නාභිවාදෙතබ්බා**” සෙනාසනක්‍ඛන්‍ධකයෙහි වදාළ දස දෙනය. “**අඤ්ජලීසාමිචෙන ච**” සාමීචිකර්‍මය සමග අඤ්ජලීකර්‍මයද ඔවුන්ට නොකටයුතුය. පැන් පිළිවිසීම් තල්වැට ගැණීම් ආදී වූ කඳුවත් ඔවුන්ට නොදැක්විය යුතුය. ඇඳිලි නොබැන්දයුතුය, යන අර්‍ත්‍ථයි. **“දස්සනං දුක්කටං**” ඒ දස දෙනාහටම මෙසේ කරන්නහුට දුක්කටය වේ. **“දස චීවරධාරණං**” දස දවසක් වැඩිසිවුරක් දැරීම අනුදන්නා ලදය, යන අර්‍ත්‍ථයි.
“**පඤ්චන්නං වස්සං වුත්‍ථානං දාතබ්බං ඉධ චීවරං**” පස්සහ දැහැමියන්ට හමුවම දියයුතුය. “**සත්තන්නං සන්තෙ”** දිසාගියේය. උමතු වූයේය. විකලසිත් ඇත්තේය. වේදනාවෙන් පෙළුනේය. යන මොවුන්ටද, උක්‍ඛිත්තක තිදෙනාහටද යන මේ සත්දෙනාගෙන් සුදුසු ගන්වන්නකු ඇති කල්හි නොහමුවෙහිද දියයුතුය. “**සොළසන්නං න දාතබ්බං**” චීවරක්‍ඛන්‍ධකයෙහි වදාළ සෙසු පණ්ඩකාදී වූ සොළොස් දෙනාහට නොදිය යුතුය.
**“කති සතං රත්තිසතං ආපත්තියො ඡාදයිත්‍වාන**” කොපමණ සිය ගණනක් ඇවැත් රාත්‍රි සිය ගණනක් වසා. **“දසසතං රත්තිසතං ආපත්තියො ඡාදයිත්‍වාන**” දහසක් ඇවැත් රෑ සියයක් වසා මේ මෙහි සඞ්ක්‍ෂෙපාර්‍ත්‍ථයයි: යමෙක් දවසක් දවසක් පාසා සියය සියය සඞ්ඝාදිසෙසාපත්තීන්ට පැමිණ දසදවසක් දසදවසක් වසාද, ඔහු විසින් රෑසියයක් ඇවැත් දහසක් වසන ලද්දේ වේ. හෙතෙමේ ඒ සියලු ඇවැත්ම “දසාහපටිච්ඡන්නා”යි පිරිවෙස යාඥාකොට දසරැයක් වැසම ඒ පාරිවාසිකතෙමේ මිදෙන්නේය.
**“ද්වාදස කම්මදොසා වුත්තා**” අපලොකනකර්‍මය අධර්‍මයෙන් ව්‍යග්‍රය. අධර්‍මයෙන් සමග්‍රය. ධර්‍මයෙන් ව්‍යාග්‍රය. එසේ ඤත්තිකර්‍මය. ඤත්තිද්විතීය කර්‍මය - ඤත්තිචතුර්‍ත්‍ථකර්‍මය යන මොවුහුදැ’යි මෙසේ එක් එක් කර්‍මයෙහි තුන තුනකොට ද්වාදශ කර්‍ම දොෂයෝ කියන ලදහ.
“චතස්සො කම්මසම්පත්තියො” අපලොකන කර්‍මය ධර්‍මයෙන් සමග්‍රය. සෙස්සෝද එසේය’යි මෙසේ කර්‍මසම්පත්තීහු සතරක් කියනලදහ.
**“ඡ කම්මානි**” අධර්‍මයෙන් ව්‍යග්‍රකර්‍මය, අධර්‍මයෙන් සමග්‍රකර්‍මය, ධර්‍මප්‍රතිරූපකයෙන් ව්‍යග්‍රකර්‍මය, ධර්‍මප්‍රතිරූපකයන් සමග්‍රකර්‍මය, ධර්‍මයෙන් ව්‍යග්‍රකර්‍මය, ධර්‍මයෙන් සමග්‍ර කර්‍මය’යි මෙසේ කර්‍මසයක් වදාරණ ලදහ. “**එකෙත්‍ථ ධම්මිකා කතා**” එක් කර්‍මයෙක් ධර්‍මයෙන් සමග්‍රකර්‍මය මැයි මෙහි ධාර්මිකය කරණ ලදැයි යන අර්‍ත්‍ථයි. ද්විතීයගාථා විසර්‍ජනයෙහිද මෙම ධාර්මිකය.
**“යං දෙසිතා**” යමක්හු දෙසන ලද්දාහුද වදාරණ ලද්දාහුද ප්‍රකාශකරණ ලද්දාහුද. (ඔවුහුය) “**අනන්තජිනෙන”** යනාදි තන්හි පර්‍ය්‍යන්ත පරිච්ඡෙද භාවරහිත බැවින් නිවන අනන්තයි කියනු ලැබේ. භාග්‍යවතුන් වහන්සේ විසින් ඒ නිවන රජකු සතුරුසෙනග මැඩගත් රාජ්‍යය මෙන් ක්ලෙශ ගණය මැඩ දිනන ලද්දේය. වෙසෙසින් දිනන ලද්දේය. අවබොධ කරණ ලද්දේය. පැමිණෙන ලද්දේය. එහෙයින් භාග්‍යවතුන් වහන්සේ “අනන්තජින”යි කියනු ලැබෙත්. උන්වහන්සේම ඉෂ්ටානිෂ්ට වස්තූන්හි නිර්විකාර බැවින් **තාදී** සේක. වික්‍ඛම්භන-තදඞ්ග-සමුච්ඡෙද-පටිප්පස්සද්ධි-නිස්සරණවිවෙක සඞ්ඛ්‍යාත විවෙක පඤ්චකය දුටහයි **විවෙකදස්සී** සේක. අනන්තජිනවූ තාදීවූ විවෙකදර්ශීවූ ඒ භාග්‍යවතුන් වහන්සේ විසින් යම් ආපත්තිස්කන්‍ධ කෙනෙක් දෙසන ලද්දාහුද, “**එකෙත්‍ථ සම්මති විනා සමථෙහි**” යන මෙහි මේ පදසම්බන්‍ධයය:-ශාස්තෘන් වහන්සේ විසින් යම් සප්තාපත්ති ස්කන්‍ධ කෙනෙක් දෙසන ලද්දාහුද, එහි එකද ඇවැතකුදු සමථයන්ගෙන් වෙන්ව සමථයන් හැර නොසන්සිඳේ. එහෙත් සමථ සය, අධිකරණ සතර යන මේ සියලු ධර්‍මයෝ සම්මුඛා විනයයෙන් සන්සිඳෙත්. සමායොගයට පැණෙත්. මෙහි වනාහි එක් සම්මුඛාවිනයද සමථයන්ගෙන් වෙන්ව සන්සිඳේ. සන්සිඳීමට යයි. ඒ සමථයෙහි අන්සමථයකින් වෙන්ව නොනිපැත්මෙක් නම් නැත්තේය. “එකෙත්‍ථ සම්මති විනාසමථෙහි”යි එහෙයින් කියන ලදී. මේ අභිප්‍රායයෙන් අර්‍ත්‍ථකථාවන්හි අර්‍ත්‍ථය කියන ලද්දේය. අපි වනාහි **“විනා**” යන නිපාතයාගේ ප්‍රතිෂෙධමාත්‍ර අර්‍ත්‍ථයක් ගෙණ “එකෙත්‍ථ සම්මති විනාසමථෙහි” යනු මේ සප්තාපත්ති ස්කන්‍ධයන් අතුරෙහි එක් පාරාජිකාපත්ති ස්කන්‍ධය සමථයන්ගෙන් වෙන්ව සන්සිඳේය, යන මේ අර්‍ත්‍ථය රුචි කරම්හ. “යා සා ආපත්ති අනවස්සො, සා ආපත්ති න කතමෙන අධිකරණෙන කතම්මහි ඨානෙ න කතමෙන සමථෙන සම්මති”යි මෙද කියන ලද්දේය.
**“ඡ ඌනදියඩ්ඪසතා**” “ඉධ උපාලි භික්‍ඛු අධම්මං ධම්මොති දීපෙති, තස්මිං අධම්මදිට්ඨිභෙදෙ අධම්මදිට්ඨි, තස්මිං අධම්මදිට්ඨිභෙදෙ ධම්මදිට්ඨි, තස්මිං අධම්මදිට්ඨිභෙදෙ වෙමතිකො, තස්මිං වෙමතිකභෙදෙ වෙමතිකො”යි මෙසේ අටළොස් අට්ඨක කෙනෙක් සඞ්ඝභෙදක්‍ඛන්‍ධකයෙහි වදාරණ ලද්දාහුද, ඔවුන්ගේ වසයෙන් සයක් අඩු එකසිය පණසක් ආපායිකයෝයි දතයුත්තාහ.
**“අට්ඨාරස අනාපායිකා**” “ඉධ උපාලි භික්‍ඛු අධම්මං අධම්මොති දීපෙති, තස්මිං ධම්මදිට්ඨිභෙදෙ ධම්මදිට්ඨි, අවිනිධාය දිට්ඨිං අවිනිධාය ඛන්තිං අවිනිධාය රුචිං අවිනිධාය භාවං අනුසාවෙති, සලාකං ගාහෙති, අයං ධම්මො, අයං විනයො, ඉදං සත්‍ථුසාසනං, ඉමං ගණථ, ඉමං රොචෙථාති, අයම්පි ඛො උපාලි සඞ්ඝභෙදකො න ආපායිකො න නෙරයිකො න කප්පට්ඨො න අතෙකිච්ඡො”යි මෙසේ එක් එක් වස්තුවෙහි එක එකකොට සඞ්ඝභෙදක්‍ඛන්‍ධකාවසානයෙහි වදාළ අටළොස් දෙන, අටළොස් අෂ්ටකයෝ සයක් අඩු එක්සියපණස විසඳීමෙහි කියනලද්දාහුමය.
“කතිකම්මානි” යනාදී වූ සියලු ගාථාවන්ගේ විසර්‍ජනය ප්‍රකටමය.
සෙදමොචනගාථා
සෙදමොචන ගාථාවන්හි - “**අසංවාසො**” උපෞෂථපවාරණාදි සංවාසයෙන් සංවාසයක් නැත්තේය. “**සම්භොගො එකච්චො තහිං න ලබ්හති**” අකැප සම්භොගය නොලැබේ. නෑවීම් කැවීම් ආදීවූ පොෂණය මව විසින්ම කරන්නට ලැබේ. “**අවිප්පවාසෙන අනාපත්ති**” සහාගාරශෙය්‍යාවෙන් ඇවැත් නොවේ. **“පඤ්හොමෙසා කුසලෙහි චින්තිතා**” මේ ප්‍රශ්නය දක්‍ෂවූ පණ්ඩිතයන් විසින් සිතන ලද්දේය. මේ ප්‍රශ්න විසර්‍ජනය ලදරුවාගේ මවවූ මෙහෙණ කෙරෙහි දතයුතුය. ඇයගේ පුත්‍රයා සඳහාම මෙය කියන ලද්දේය.
අවිස්සජ්ජික ගාථාතොමෝ ගරුබඩුවකින් ගරුබඩුවක් පරිවර්‍තනය කිරීම සඳහා කියනලදී. මෙහි අර්‍ත්‍ථය ගරුභාණ්ඩ විනිශ්චයෙහි කියන ලද්දේමය.
“**දස පුග්ගලෙ න වදාමි**” සෙනාසනක්‍ඛන්‍ධකයෙහි වදාරණ ලද දශ පුද්ගලයන් නොකියමි. “**එකාදස වජ්ජියා”** මහාක්‍ඛන්‍ධකයෙහි යම් දුරු කටයුතු එකොළොස් පුද්ගල කෙනෙක් වදාරණ ලද්දාහුද, ඔවුන්ද නොකියමි. මේ ප්‍රශ්නය නග්න මහණහු සඳහා කියනලදී.
**“කථන්නු සික්‍ඛාය අසාධාරණො**” යන ප්‍රශ්නය පෙර කරනෑවැමිවූ මහණහු සඳහා කියනලදී. මෙතෙමේ වනාහි කරබඩු පරිහරණය කරන්නට නොලබයි. අන්‍යයෝ ලබත්. එහෙයින් ශික්‍ෂාවෙහි අසාධාරණය වේ.
“**තං පුග්ගලං කතමං වදන්ති බුද්ධා**” යන මේ ප්‍රශ්නය නිර්මිත කළ බුදුන් සඳහා කියන ලදී.
**“අධොනාභි විවජ්ජිය**” නාභියෙන් යටහැර. මේ ප්‍රශ්නය තෙමේ හිස නැති යම් කවන්‍ධයක්වේද, යමක්හුගේ ලයෙහි ඇස්ද මුඛයද වේද, ඔහු සඳහා කියනලදී.
“**භික්‍ඛු සඤ්ඤාචිකාය කුටිං**” යන මේ ප්‍රශ්නය තණසෙවෙණි කිළිය සඳහා කියනලදී. ද්විතීය ප්‍රශ්නය සියල්ල මැටිමුවා කිළිය සඳහා කියනලදී.
**“ආපජ්ජෙය්‍ය ගරුකං ඡෙජ්ජවත්‍ථුං**” යන මේ ප්‍රශ්නය වරද වසන මෙහෙණ සඳහා කියනලදී. ද්විතීය ප්‍රශ්නය පණ්ඩකාදි අභව්‍ය පුද්ගලයන් සඳහා කියනලදී. ඒ එකොළොස් දෙන ගිහිභාවයෙහිදීම පාරාජිකයට පැමිණියෝය.
**“වාචා**” වචනයෙන් නොකියමින් “**ගිරං නො ච පරෙ භණෙය්‍ය**” ‘මොවුහු මෙසේ අසත්ය’යි පරපුද්ගලයන් සඳහා ශබ්දයකුදු නොපතුරු වන්නේය, යන මේ ප්‍රශ්නය “සන්තිං ආපත්තිං නාවීකරෙය්‍ය සම්පජාන මුසාවාදස්ස හොති” යන මුසාවාදය සඳහා කියන ලදී. අධාර්මික ප්‍රතිඥාවෙන් නොබැණහුන් ඒ මහණහුට වනාහි මනොද්වාරයෙහි ඇවැතක් නම් නැත්තේය. යම්හෙයකින් ප්‍රකාශකටයුත්ත ප්‍රකාශ නොකෙරේද, එයින් මොහුගේ වාග්ද්වාරයෙහි අක්‍රියාවෙන් මේ ඇවැත උපදීය’යි දතයුතුය.
**“සඞ්ඝාදිසෙසා චතුරො**” මේ ප්‍රශ්නය අරුණ නගින කල්හි ග්‍රාමාන්තරයට ඇතුළත් ගඟඑතෙරට බස්නාවූ මෙහෙණ සඳහා කියනලදී. ඕතොමෝ වනාහි සියගමින් අලුයම් කාලයෙහි නික්ම අරුණනගින කල්හි කියූ ආකාරවූ ගඟඑතෙරට බැසීම පමණ ඇත්තීම රත්තිවිප්පවාස - ගාමන්තරනදීපාර - ගණම්හාඔහී යන යන චතුර්විධ ලක්‍ෂණයෙන් එකවිටම සඞ්ඝාදිසෙස සතරකට පැමිණෙන්නීය.
“**සියා ආපත්තියො නානා**” මේ ප්‍රශ්නය එකට උපසපන් වූ මෙහෙණන් දෙදෙනක සඳහා කියනලදී. ඔවුන් අතුරෙහි මහණුන් වෙත එක් පක්‍ෂයෙන් උපසපන්වූ මෙහෙණක අතින් ගන්නහුට පාචිත්තිය වේ. මෙහෙණන් වෙත එක් පක්‍ෂයකින් උපසපන්වූ මෙහෙණක අතින් ගන්නහුට දුක්කටය වේ.
“**චතුරො ජනා සංවිධාය**” ආචාර්‍ය්‍ය තෙමේද, අතැවැසියන් තිදෙනද මසුහයක් වටිනා බඩුවක් සොරාගත්හ. ආචාර්‍ය්‍යයාහට මසුතුනක් සාහත්‍ථිකය. ඇණවීමෙන්ද තුනක්ම වෙති. එහෙයින් ථුල්ලච්චයට පැමිණේ. අන්‍යයන්හට සාහත්‍ථික එකෙක, ආණත්තික පසෙක එහෙයින් පාරාජිකයට පැමිණියහ. මේ මෙහි සඞ්ක්‍ෂෙපයය. විස්තරය වනාහි අදින්නාදාන පාරාජිකයෙහි සංවිධාවහාර වර්‍ණනාවෙහි කියන ලදී.
**“ඡිද්දං තස්මිං ඝරෙ නත්‍ථි”** යන මේ ප්‍රශ්නය වස්ත්‍රකුටි ආදියද සත්‍ථතපෙය්‍යාලයද සඳහා කියනලදී.
“**තෙලං මධු ඵාණිතං”** යන ගාථාව ලිඞ්ග පරිවර්‍තනය සඳහා කියනලදී.
“**නිස්සග්ගියෙන**” යන ගාථාව පිරිනැමීම සඳහා කියනලදී. යමෙක් තෙමේ සඞ්ඝයාහට පිරිනැමූ ලාභයෙන් එක් සිවුරක් තමන්හටය, එක් සිවුරක් අන්හටැයි සිවුරු දෙකක්, ‘එකක් මටය, එකක් ඔහුට දෙව’යි එක් ප්‍රයොගයකින් පිරිනම්වාද, හෙතෙමේ නිස්සග්ගිය පාචිත්තියටද, ශුද්ධිකපාචිත්තියටද එකවිට පැමිණේ.
“**කම්මඤ්ච තං කුප්පෙය්‍ය වග්ගපච්චයා**” යන මේ ප්‍රශ්නය දොළොස් යොදුන් පමණ වූ බාරාණාසී ආදි නගරයන්හි ග්‍රාමසීමාව සඳහා කියනලදී.
**“පදවීතිහාරමත්තෙන**” යන ගාථාව සඤ්චරිත්තය සඳහා කියනලදී. මේ ගාථාවෙහි අර්‍ත්‍ථයද සඤ්චරිත්ත වර්‍ණනාවෙහිම කියනලදී.
“**සබ්බානි තානි නිස්සග්ගියානි**” මේ ප්‍රශ්නය නොනෑමෙහෙණක ලවා සිවුරු සේදවීම සඳහා කියනලදී. ඉදින් තුන් සිවුරෙහි කවුඩන් මල පැහැරූ හෝ මඩ තැවරුණු හෝ කොණක් ගෙණ මෙහෙණ තොමෝ ජලයෙන් සෝදාද, මහණහුගේ කායගතවූම නිසගීහු වෙත්.
**“සරණගමනම්පි න ච තස්ස අත්‍ථි**” සරණගමන උපසම්පදාවද ඔහුට නැත්තීය. මේ ප්‍රශ්නය වනාහි **මහාප්‍රජාපතියගේ** උපසම්පදාව සඳහා කියනලදී.
“**හනෙය්‍ය අනරියං මන්‍දො**” ආර්‍ය්‍ය නොවූ ඒ ස්ත්‍රියක හෝ පුරුෂයකු හෝ නසන්නේය. මේ ප්‍රශ්නය ලිඞ්ගපරිවර්‍තනයෙන් ස්ත්‍රී වූ පියාද, පුරුෂ වූ මවද සඳහා කියනලදී.
“**න තෙනානන්තරං ඵුසෙ**” මේ ප්‍රශ්නය මෘගශෘඞ්ගතාපසසිංහ කුමාරාදීන්ගේ මෙන් තිරිසන් මවුපියන් සඳහා කියනලදී.
“**අචොදයිත්‍වා”** යන ගාථාව පණ්ඩකාදීන්ගේ උපසම්පදාව සඳහා කියනලදී. **කුරුන්‍දියෙ**හි වනාහි ප්‍රථමගාථාව අෂ්ට සම්මුඛාකර්‍මද දෙවන ගාථාව අනාපත්තිකයාහට කරන තර්‍ජනීයාදිකර්‍මද සඳහා කියන ලදැ’යි ආයේය.
**“ඡින්‍දන්තස්ස ආපත්ති**” මෙරමා සතුවන දෙටුරුකක් සිඳින්නහුට පාරාජිකය වේ. තණවැල් ආදිය සිඳින්නහුට පාචිත්තිය වේ. අඞ්ගජාතය සිඳින්නහුට ථුල්ලච්චය වේ. **“ඡින්‍දන්තස්ස අනාපත්ති**” කෙස්ද නියද සිඳින්නහුට ඇවැත් නොවේ. “**ඡාදෙන්තස්ස ආපත්ති**” තමන්ගේ ඇවැත වසන්නහුට අන්‍යයන්ගේ හෝ ඇවැත් වසන්නහුට ඇවැත් වේ. **“අනාපත්ති”** ගෘහාදියෙහි වසන්නහුට ඇවැත් නොවේ.
**“සච්චං භනන්තො**” යන ගාථාවෙහි පිටතට නිකුත් ඇතිමස ඇත්තීයෙහි, උභතොබ්‍යඤ්ජනයෙහි’යි සැබෑ බස් කියන්නේ ගරු ඇවැතට පැමිණේ. සම්පජානමුසාවාදයෙහි වනාහි බොරු කියන්නහුට ලහුකාපත්තිය වේ. අභූතාරොචනයෙහි බොරු කියන්නේ ගරු ඇවතට පැමිණේ. භූතාරොචනයෙහි සැබෑ කියන්නහුට ලහුකාපත්තිය වේ.
**“අධිට්ඨිතං**” යන ගාථාව නිසගිවූ සිවුර නොනිසදා පරිභොග කරන්නහු සඳහා කියනලදී.
**“අත්‍ථඞ්ගතෙ සුරියෙ**” යන ගාථාව රවන්තලු නැගීම සඳහා කියනලදී.
**“න රත්තචිත්තො**” යන ගාථාවෙහි මේ අර්‍ත්‍ථය වේ. රාගයෙන් රත් සිත් ඇත්තේ මෛථුනධර්‍මපරාජිකයට පැමිණේ. සොරසිත් ඇත්තේ අදින්නාදානපාරාජිකයට පැමිණේ. මෙරමා නසනු පිණිස සිතන්නේ මනුෂ්‍යවිග්‍රහ පාරාජිකයට පැමිණේ. සඞ්ඝභෙදකතෙමේ වනාහි රාගයෙන් රත්වූ සිත් නැත්තේ සොරසිතද නැත්තේ මෙරමා නසනු පිණිසද නොසිතුයේය. සලාක දෙන ඒ මහණහුට ජෙද්‍ය පාරාජිකාපත්තිය වේ. සලාකය ගන්නාවූ භෙදානානුවර්‍තකයාහට ථුල්ලච්චය වේ.
“**ගච්ඡෙය්‍ය අද්ධයොජනං**” යන මේ ප්‍රශ්නය සුප්‍රතිෂ්ඨිත නිග්‍රොධ වෘක්‍ෂය වැනි එක් කුලයක රුක්මුලක් සඳහා කියන ලදී.
**“කායිකා**” යන මේ ගාථාව බොහෝ ස්ත්‍රීන්ගේ කෙස් හෝ ඇඟිලි හෝ එකට ගන්නහු සඳහා කියනලදී.
“**වාචසිකා”** යන මේ ගාථාව “සබ්බෙ තුම්හෙ සිඛරිණියො” යනාදි නයින් දුළුල් කියන්නහු සඳහා කියනලදී.
**“තිස්සිත්‍ථියො මෙථුනං**” මිනිස් අමිනිස් තිරිසන් වසයෙන් යම් ස්ත්‍රීන් තිදෙනෙක් කියනලද්දාහුද, ඔවුන් අතුරෙහි යම් ඒ මෛථුනයෙක් වේද, එය සෙවනය නොකරයි. “**තයො පුරිසෙ**” මිනිස් නොමිනිස් තිරිසන් පුරුෂයන් තිදෙන කරා ගොස්ද, මෛථුනය සෙවනය නොකරයි. “**තයො ච අනරියපණ්ඩකෙ**” උභතො ඛ්‍යඤ්ජනකසඞ්ඛ්‍යාත අනාර්‍ය්‍යයන් තිදෙන හා පණ්ඩකයන් තිදෙනද මේ සදෙන කරාද ගොස් මෛථුනය සෙවනය නොකරයි. “**න චාචරෙ මෙථුනං බ්‍යඤ්ජනස්මිං**” ලම්බී මුදුපිට්ඨිකාදීවූ අනුලොම පාරාජිකා වසයෙන්ද මෛථුනයෙහි නොහැසිරෙයි. “**ඡෙජ්ජං සියා මෙථුන ධම්ම පච්චයා**” මෛථුනධර්‍මප්‍රත්‍යයයෙන් පාරාජික වන්නේය. මේ ප්‍රශ්නය අෂ්ටවස්තුකය සඳහා කියනලදී. මෛථුනධර්‍මයට පූර්‍වභාග කායසංසර්‍ගයට පැමිණෙන්නට ව්‍යායාම කරණ ඇයට ජෙද්‍යය වේ. පාරාජිකය වේ.
“**මාතරං චීවරං**” යන මේ ගාථාව ඉල්මස පසළොස්වක පටන් පොසොන් පසළොස්වක තෙක් ඇති සත්මස නම් වූ පිට්ඨිසමයයෙහි වැසිසළු සිවුර සඳහා සිහිය උපදවනු සඳහා කියන ලදී. මෙහි විනිශ්චය වනාහි වස්සිකසාටික ශික්‍ෂාපද වර්‍ණනාවෙහිම කියනලද්දේය.
“**කුද්ධො ආරාධකො හොති**” යන ගාථාව තීර්ථකවත සඳහා කියනලදී. තීර්ථක තෙමේ වනාහි වත පුරන්නේ තීර්ථකයන්ගේ ගුණය කියනු ලබන කල්හි කිපුනේ, ගර්හා කරන්නේ වේ. තෙරුවන් ගුණ කියනකල්හි සතුටු වේ. ඒ පිළිබඳ විස්තරය එහිම කියන ලද්දේ වේ. ද්විතීයගාථාවද ඒ සඳහාම කියනලද්දීය.
“**සඞ්ඝාදිසෙසං**” යනාදි ගාථාව යම් මෙහෙණක් තොමෝ රාගයෙන් තෙත්ව රාගයෙන් තෙත්වූ පුරුෂයකු අතින් පිණ්ඩපාතය ගෙණ මිනීමස් සුදුලූණු පිණිබොජුන් සෙසු අකැපමස් යන මොවුන් හා අනා අනුභව කෙරේනම්, එය සඳහා කියනලදී.
**“එකො උපසම්පන්නො එකො අනුපසම්පන්නො**” යන ගාථාව අහස්ගතයා සඳහා කියනලදී. ඉදින් හෙරණුන් දෙදෙනකුන් අතුරෙහි එක් හෙරණෙක් සෘද්ධියෙන් කෙසගක් පමණකුදු පෘථිවිය හැර පෘථිවියෙන් ඉවත්ව හුන්නේ වේද, හෙතෙමේ, අනුපසම්පන්න නම් වේ. සඞ්ඝයා විසිනුදු අහසෙහි හිඳ භූමිගතයාහට කර්‍ම නොකටයුතුය. ඉදින් කෙරේනම් කර්‍මය කොප්‍ය වේ.
“**අකප්පකතං**” යන ගාථාව අසිඳගත් සිවුරු ඇති මහණහු සඳහා කියනලදී. ඒ ගාථාව පිළිබඳ විනිශ්චයද ඒ ශික්‍ෂාපදයෙහිම විස්තර විසින් කියන ලද්දේය.
**“න දෙති න පටිගණ්හාති**” මෙහෙයුණු මෙහෙණ තොමෝ නොදෙයි. මෙහෙයුණු මෙහෙණ තොමෝ ඒ පුරුෂයාගේ අතින් නොපිළිගණියි. “**පටිග්ගහො තෙන න විජ්ජති**” ඒ කාරණයෙන්ම මෙහෙයුණු මෙහෙණ අතින් මෙහෙයුණු මෙහෙණගේ පිළිගැන්මෙක් නැත්තේය. “**ආපජ්ජති ගරුකං**” මෙසේ ඇතිකල්භිද රාගයෙන් තෙත්වූවකු අතින් පිණ්ඩපාතය ගැණීමෙහි යෙදෙන්නී සඞ්ඝාදිසෙසාපත්තියට පැමිණේ. “**තඤ්ච පරිභොගපච්චයා**” ඒ ඇවතටද පැමිණෙන්නී ඒ මෙහෙයනලද මෙහෙණගේ පරිභොග හෙතුවෙන් පැමිණේ. බුදීම් කෙළවර ඒ මෙහෙයනලද මෙහෙණට සඞ්ඝාදිසෙසය වේ. ද්විතීය ගාථාවද ඇයගේම දියදැහැටි ගැණීමෙහි යෙදීම සඳහා කියනලදී.
“**න භික්‍ඛුණි නො ච ඵුසෙය්‍ය වජ්ජං**” සතළොස් සඞ්ඝාදිසෙස අතුරෙහි එක්තරා ඇවැතකට පැමිණ අනාදරය හෙතුකොට වසන්නාවූද මෙහෙණ තොමෝ වැසීම් හෙතුවෙන් වරදට නොපැමිණේ. අන් අලුත් ඇවැතකට නොපැමිණේ. පිළිසන්වූ හෝ නොපිළිසන් වූ හෝ ඇවැතට පක්‍ෂමානන්තයම ලබයි. මෝතොමෝ මෙහෙණක්ද නොවේ. සාවසෙසවූද, ගරුඇවැතට පැමිණ වසා වරද නොපහසයි. “**පඤ්හාමෙසා කුසලෙහි චින්තිතා**” මේ ප්‍රශ්නය උක්‍ඛිත්තක භික්‍ෂුව සඳහා කියන ලදී. යම්හෙයකින් ඔහු සමග විනයකර්‍මයෙක් නැත්තේද, එහෙයින් යමෙක් සඞ්ඝාදිසෙසයට පැමිණ, වසන්නෝම වරද නොපහසයි.
පඤ්චවග්ගො
කර්‍මවර්‍ගයෙහි - චතුර්විධ කර්‍මයන්ගේ නානාකරණය සමථක්‍ඛන්‍ධකයෙහි කියන ලද්දේමය. එසේ කියනලද්දේ නමුත් මේ කර්‍ම විනිශ්චය නම් මුලපටන් කියනු ලබන්නේ ප්‍රකට වේ. එහෙයින් මුලපටන්ම මෙහි කියයුත්ත කියන්නෙමු. **“චත්තාරි”** යන මෙය කර්‍මයන්ගේ ගණන් පිරිසිඳීමෙහි වචනයි. “කම්මානි” යනු පිරිසිඳින ලද කර්‍මයන්ගේ දැක්වීමය. **අපලොකනකර්‍ම** නම්, සීමාවෙහි සිටි සඞ්ඝයා අත්පසට ගෙන්වීම් වසයෙන් ශුද්ධකොට ඡන්‍දාර්‍හයන්ගේ ඡන්‍දයගෙණ සමගි සඞ්ඝයාගේ අනුමතියෙන් කැමැත්තෙන් තුන්යලක් අස්වා කටයුතු කර්‍මයයි. **ඤත්තිකර්‍ම** නම්, කියූනයින්ම සමගි සඞ්ඝයාගේ අනුමතියෙන් එක් ඤත්තියකින් කටයුතු කර්‍මයයි. **ඤත්තිදුතියකර්‍ම** නම් කියූනයින්ම සමගි සඞ්ඝයාගේ අනුමතියෙන් එක් ඤත්තියකින්ද එක් අනුසාවණයකින්දැයි මෙසේ ඤත්තිය දෙවැනිකොට ඇති අනුසාවණයකින් කටයුතු කර්‍මයයි. **ඤත්තිචතුත්‍ථකර්‍ම** නම් කියූනයින්ම සමගි සඞ්ඝයාගේ අනුමතියෙන් එක් ඤත්තියකින්ද අනුසාවණ තුනකින්දැ’යි මෙසේ ඤත්තිය සතරවැනිකොට ඇති අනුසාවණ තුනකින් කළයුතු කර්‍මයයි.
එහි අපලොකනකර්‍මය අපලොකනයකොටම කටයුතුය. ඤත්ති කර්‍මාදීන්ගේ වසයෙන් නොකටයුතුය. ඤත්තිකර්‍මයද එක් ඤත්තියක් තබාම කටයුතුය. අපලොකන කර්‍මාදීන්ගේ වසයෙන් නොකටයුතුය. ඤත්තිදුතියකර්‍මය වනාහි අපලොකනය කොට කටයුත්තේද ඇත්තේය.
සීමාසම්මුති - සීමාසමූහනය - කඨිනදාන - කඨිනුද්ධාර - කුටිවත්‍ථුදෙසනා - විහාරවත්‍ථුදෙසනා යන මේ කර්‍මසය ගරුකයහ. අපලොකනය කොට කිරීම නොවටිත්. ඤත්තිදුතිය කර්‍මවාක්‍ය අස්වාම කටයුත්තාහ. සෙසු තෙළෙස් සම්මුතීහුද සෙනාසනග්ගාහක. මතකචීවරදානාදි සම්මුතීහුදැයි යන මොවුහු ලහුකකර්‍මයහ. අපලොකනය කොටද කිරීම වටිත්. ඤත්තිකර්‍ම වශයෙන් කරනු ලබන්නේ ඉතා දැඩිවේ. එහෙයින් කටයුතුයයි ඇතැම් කෙනෙක් කියත්. මෙසේ ඇති කල්හි වනාහි කර්‍මසඞ්කර වේ. එහෙයින් නොකටයුතු යයි ප්‍රතික්‍ෂෙප කරන ලද්දේමය. ඉදින් වනාහි අක්‍ෂරයන්ගේ පිරිහීමෙක් හෝ පදයන්ගේ පිරිහීමෙක් හෝ වැරදි ලෙසට කියූ පදයෙක් හෝ වේනම්, එහි ශුද්ධිය පිණිස නැවත නැවත කීම වටියි. මෙය අකොප්‍යකර්‍මයට දළ්හීකර්‍මය වේ. කොප්‍යකර්‍මයෙහි කර්‍මය වී සිටියි.
ඤත්තිචතුර්‍ත්‍ථකර්‍මය ඤත්තියද කර්‍මවාක්‍යතුනද අස්වාම කටයුතුය. අපලොකන කර්‍මාදීන්ගේ වසයෙන් නොකටයුත්තේය. **“පඤ්චහාකාරෙහි විපජ්ජන්ති**” කරුණු පසකින් විපත්තිය පැමිණේ.
**“සම්මුඛා කරණීයං කම්මං අසම්මුඛා කරොති වත්‍ථුවිපන්නං අධම්මකම්මං**” යන මෙහි හමුවෙහි කටයුතු කර්‍මයෙක් ඇත්තේය. නොහමුවෙහි කටයුතු කර්‍මයෙක් ඇත්තේය. එහි නොහමුවෙහි කටයුතු කර්‍මනම් දුතෙනුපසම්පදා - පත්තනික්කුජ්ජන - පත්තුක්කුජ්ජන - උමතු මහණහුට දියයුතු උම්මත්තකසම්මුති - සෙඛකුලයන්ට දියයුතු සෙක්‍ඛසම්මුති, ඡන්න භික්‍ෂූහට දෙනලද බ්‍රහ්මදණ්ඩ - දෙව්දත්හටමෙන් පකාසනීය කර්‍මය නොපැහැදියයුත්ත දක්වන මහණහට භික්‍ෂුසඞ්ඝයා විසින් කටයුතු අවන්‍දනීය කර්‍මයයි අටවැදෑරුම් වේ. ඒ සියල්ල ඒ ඒ තන්හි කියූනයින්ම දතයුත්තේය. මේ අටවැදෑරුම්වූද කර්‍මය නො හමුවෙහි කරණලද්දේ මැනැවින් කරන ලද්දේ අකොප්‍ය වේ.
සෙසු සියලු කර්‍මයෝ හමුවෙහිම කටයුත්තාහ. සඞ්ඝසම්මුඛතා - ධම්මසම්මුඛතා - විනයසම්මුඛතා - පුග්ගලසම්මුඛතා යන මේ සිව්වැදෑරුම්වූ සම්මුඛාවිනයට එළවාම කටයුත්තාහ. මෙසේ කරණලද ඒ කර්‍මයෝ වනාහි මනාව කරණලද්දාහු වෙත්. මෙසේ නොකරණලද ඒ කර්‍මයෝ මේ සම්මුඛාවිනය සඞ්ඛ්‍යාත වස්තුව හැර කළ බැවින් **වත්‍ථුවිපන්න** නම් වෙත්. “සම්මුඛාකරණීයං කම්මං අසම්මුඛා කරොති, වත්‍ථුවිපන්නං අධම්මකම්මං”යි එහෙයින් කියනලදී.
පටිපුච්ඡාකරණීයාදීන් අතුරෙහිද ප්‍රතිපෘච්ඡාකරණයම වස්තුනම. ඒ වස්තුව හැර කළ බැවින් ඔවුන්ගේද වස්තු විපන්නභාවය දතයුතුය. මේ මෙහි වචනාර්‍ත්‍ථමාත්‍රයයි. **“පටිපුච්ඡාකරණීයං අප්පටිපුච්ඡා කරොති” **විචාරා චොදනාකොට දොෂය සිහිකරවා කටයුත්ත නොවිචාරා චොදනා නොකොට දොෂය සිහි නොකරවා කරයි. “**පටිඤ්ඤාය කරණීයං අප්පටිඤ්ඤාය කරොති**” ප්‍රතිඥාවට නගා දෙනලද ප්‍රතිඥාව පරිදි කටයුත්ත අප්‍රතිඥාවෙන් හඬන්නහුට විලාප කියන්නහුට බලාත්කාරයෙන් කරයි. “**සතිවිනයාරහස්ස**” දබ්බමල්ලපුත් තෙරුන් වැනි ක්‍ෂීණාස්‍රවයක්හට. **“අමූළ්හවිනයාරහස්ස**” ගර්‍හභික්‍ෂුව සමාන උමතුවූවක්හට, “**තස්සපාපිය්‍යසිකා කම්මාරහස්ස**” උපචාල භික්‍ෂුව සමාන උත්සන්න වූ පව් ඇත්තක්හට සියලුතන්හි මේනය වේ.
“අනුපොසථෙ උපොසථං කරොති” අනුපොසථ දිනයෙහි උපෞෂථය කරයි. උපෞෂථදිනය නම් ඉල්මස හැර සෙසු එකොළොස් මාසයන්හි භින්න වූ සඞ්ඝයාගේ සාමග්‍රිදිනයද, යථොක්ත චතුර්දශී පෞර්‍ණමීහුද, මෙසේ තුන්ආකාරවූද උපෞෂථ දිනය හැර අනික් දිනයෙක්හි පොහොය කරන්නේ අනුපොසථයෙහි පොහොය කෙරේ නම. යම්තැනෙක්හි පාසිවුරු ආදිය පිණිස ස්වල්පමාත්‍ර කාරණයක් නිසා විවාද කරන්නාහු උපෞෂථය හෝ පවාරණය හෝ තබත්ද, එහි ඒ අධිකරණය විනිශ්චය කළ කල්හි සමගිවූම්හයි අතර සමගි පොහොය කරන්නට නොලබත්. කරන්නවුන් විසින් අනුපොසථයෙහි උපොසථය කරණලද්දේ නම් වේ.
“**අප්පවාරණාය පවාරෙනි**” නොපැවරිය යුතු දිනයෙහි පවරයි. පවාරණ දිනය නම්, එක් ඉල්මසෙක්හි භින්න සඞ්ඝයාගේ සමගිදිනයද ඉදිරියට ඇද තැබූ දිනයද පූර්‍වකාර්තික පෞණිමිය හා පශ්චිම කාර්තික පෞණිමියද යන දෙකදැයි මෙසේ චතුර්විධ පවාරණ දිනය හැර අන් දිනයෙක්හි පවරන්නේ පවාරණ නොකටයුතු දිනයෙක්හි පවාරණය කෙරේ නම. මෙහිද ස්වල්පමාත්‍ර විවාදයක්හුගේ සන්සිඳීමෙහි සමගි පවාරණය කරන්නට නොලබත්. කරන්නවුන් විසින් පවාරණය නොකටයුතු දිනයෙහි පවාරණය කරණලද්දේ වේ. තවද උනුවිසිවයස් ඇත්තකු හෝ පෙර අන්තිම වස්තුවට පැමිණියකු හෝ එකොළොස් අභව්‍යපුද්ගලයන් අතුරෙහි එක්තරා උපසපන් කරන්නහුගේද, වස්තුවිපන්න අධර්‍මකර්‍ම වේ. මෙසේ වස්තුවෙන් කර්‍මයෝ විපත්තියට පැමිණෙත්.
ඤත්තියෙන් විපත්තියෙහි වනාහි **“වත්‍ථුං න පරාමසති**” යමක්හට උපසම්පදාදිකර්‍ම කෙරේද, ඔහු පරාමර්‍ශනය නොකෙරෙයි. ඔහුගේ නාමය නොගණියි. “සුණතු මෙ භන්තෙ සඞ්ඝො අයං ධම්මරක්‍ඛිතො බුද්ධරක්‍ඛිතස්ස උපසම්පදාපෙඛො”යි කියයුත්තෙහි “සුණතු මෙ භන්තෙ සඞ්ඝො ආයස්මතො බුද්ධරක්‍ඛිතස්ස උපසම්පදාපෙඛො”යි කියානම් මෙසේ වස්තුව පරාමර්‍ශනය නොකරයි.
“**සඞ්ඝං න පරාමසති**” සඞ්ඝයාගේ නම නොගණියි. “සුණාතු මෙ භන්තෙ සඞ්ඝො අයං ධම්මරක්‍ඛිතො”යි කියයුත්තෙහි “සුණතු මෙ භන්තෙ අයං ධම්මරක්‍ඛිතො”යි කියා නම් මෙසේ සඞ්ඝයා පරාමර්‍ශනය නොකරයි.
“පුග්ගලං න පරාමසති” යමෙක් උපසම්පදාපෙක්‍ෂකයාගේ උපාද්ධ්‍යාය වේද, ඔහු පරාමර්‍ශනය නොකරයි. ඔහුගේ නාමය නොගණියි. “සුණාතු මෙ භන්තෙ සඞ්ඝො අයං ධම්මරක්‍ඛිතො ආයස්මතො බුද්ධරක්‍ඛිතස්ස උපසම්පදාපෙඛො”යි කියයුත්තෙහි “සුණාතු මෙ භන්තෙ සඞ්ඝො අයං ධම්මරක්‍ඛිතො උපසම්පදාපෙඛො”යි කියානම් මෙසේ පුද්ගලයා පරාමර්‍ශනය නොකරයි.
**“ඤත්තිං න පරාමසති**” සියල්ලෙන් සියල්ල ඤත්තිය පරාමර්‍ශනය නොකරයි. ඤත්තිදුතිය කර්‍මයෙහි ඤත්තිය නොතබා දෙවරක් කර්‍මවාක්‍යයෙන්ම අනුශ්‍රාවණකර්‍මය කරයි. ඤත්තිචතුත්‍ථ කර්‍මයෙහි ඤත්තිය නොතබා සිවුවරක් කර්‍ම වාක්‍යයෙන්ම අනුශ්‍රාවණ කර්‍මය කරයි. මෙසේ ඤත්තිය පරාමර්‍ශනය නොකරයි.
“**පච්ඡා වා ඤත්තිං ඨපෙති**” පළමුකොට කර්‍මවාක්‍යයෙන් අනුශ්‍රාවණ කර්‍මය කොට “එසා ඤත්ති”යි කියා “ඛමති සඞ්ඝස්ස, තස්මා තුණ්හී එවමෙතං ධාරයාමි” කියා නම්, මෙසේ පසුව ඤත්තිය තබයි. මෙසේ මේ පස්අයුරෙන් ඤත්තියෙන් කර්‍මයෝ විපත්තියට පැමිණෙත්.
අනුශ්‍රාවණයෙන් විපත්තියෙහි වනාහි වස්තු ආදීහු කියූනයින්ම දතයුත්තාහ. මෙසේ වනාහි ඔවුන්ගේ අපරාමර්‍ශනය වේ. “සුණාතු මෙ භන්තෙ සඞ්ඝො”යි ප්‍රථමානුශ්‍රාවණයෙහිද, “දුතියම්පි එකමත්‍ථං වදාමි, තතියම්පි එකමත්‍ථං වදාමි, සුණතු මෙ භන්තෙ සඞ්ඝො”යි ද්විතීය තෘතීය අනුශ්‍රාවණයන්හි හෝ “අයං ධම්මරක්‍ඛිතො ආයස්මතො බුද්ධරක්‍ඛිතස්ස උපසම්පදාපෙඛො”යි කියයුත්තෙහි “සුණාතු මෙ භන්තෙ සඞ්ඝො ආයස්මතො බුද්ධරක්‍ඛිතස්ස”යි කියන්නේ වස්තුව පරාමර්‍ශනය නොකෙරේ නම. “සුණාතු මෙ භන්තෙ සඞ්ඝො අයං ධම්මරක්‍ඛිතො”යි කිය යුත්තෙහි “සුණාතු මෙ භන්තෙ අයං ධම්මරක්‍ඛිතො”යි කියන්නේ සඞ්ඝයා පරාමර්‍ශනය කොකෙරේ නම. “සුණාතු මෙ භන්තෙ සඞ්ඝො අයං ධම්මරක්‍ඛිතො ආයස්මතො බුද්ධරක්‍ඛිතස්ස”යි කියයුත්තෙහි “සුණාතු මෙ භන්තෙ සඞ්ඝො අයං ධම්මරක්‍ඛිතො උපසම්පදාපෙඛො”යි කියන්නේ පුද්ගලයා පරාමර්‍ශනය නොකෙරේ නම.
“**අනුසාවණං හාපෙති**” සියල්ලෙන් සියල්ල කර්‍මවාක්‍යයෙන් අනුශ්‍රාවණය නොකෙරෙයි. ඤත්තිදුතියකර්‍මයෙහි දෙවරක් ඤත්තියම තබයි. චතුර්‍ත්‍ථ කර්‍මයෙහි සතරවරක් ඤත්තියම තබයි. මෙසේ අනුශ්‍රාවණය පිරිහෙළයි. යමෙක් තෙමේ ඤත්තිදුතිය කර්‍මයෙහි එක් ඤත්තියක් තබා එක් කර්‍මවාක්‍යයක් අනුශ්‍රාවණය කරන්නේ අකුරක් හෝ හරීද, පදයක් හෝ හරීද, දුරුක්ත හෝ කරයිද, මෙය අනුශ්‍රාවණය පිරිහෙළාමය. ඤත්ති චතුර්‍ත්‍ථකර්‍මයෙහි වනාහි එක් ඤත්තියක් තබා වරක්ම හෝ දෙවරක් හෝ කර්‍මවාක්‍යයෙන් අනුශ්‍රාවණය කරන්නේද අකුරක් හෝ පදයක් හෝ හරින්නේද, දුරුක්ත හෝ කරන්නේද, අනුශ්‍රාවණය පිරිහෙළාමය’යි දතයුතුය.
“දුරුක්තං කරොති” යන මෙහි වනාහි මේ විනිශ්චය වේ. යමෙක් වනාහි අන් අකුරක් කියයුතු තන්හි අන් අකුරක් කියාද, මේ දුරුක්ත කෙරේ නම. එහෙයින් කර්‍මවාක්‍යය අස්වන්නා වූ මහණහු විසින් යම්මේ -
ශිථිල ධනිතයද දීර්‍ඝභ්‍රස්වයද ගරුකලහුකයද නිග්ගහීතයද සම්බන්‍ධයද ව්‍යවස්ථිකයද විමුක්තයදැයි දශප්‍රකාරයෙන් අක්‍ෂරොත්පාදක චිත්තයාගේ ප්‍රභෙදය වේයි
කියන ලද්දේ ද මේ අක්‍ෂරප්‍රභෙදය මනාකොට සැලකිය යුත්තේය. එහි කවර්‍ගාදි වර්‍ගපසෙහි ප්‍රථම-තෘතීය අක්‍ෂර සිථිල නම. ඒ වර්‍ගයන්හිම ද්විතීය-චතුර්‍ත්‍ථාක්‍ෂර **ධනිත** නම. මාත්‍රා දෙකක් පමණ දීර්‍ඝකාලයෙන් කියයුතු ආකාරාදිය **දීර්‍ඝ** නම. එයින් අඩකලකින් කියයුතු අකාරාදිය භ්‍රස්ව නම. දීර්‍ඝයම ගරුක නම. යමක් “ආයස්මතො බුද්ධරක්‍ඛිතත්‍ථෙරස්ස” “යස්ස න ක්‍ඛමති”යි මෙසේ සංයොගය පරකොට කියනු ලැබේ, එද දීර්‍ඝනම. භ්‍රස්වයම ලහුකයයි. යමක් “ආයස්මතො බුද්ධරක්‍ඛිතත්‍ථෙරස්ස, යස්ස න ක්‍ඛමති”යි මෙසේ අසංයොග පරකොට කියනු ලැබේද, එද භ්‍රස්වයයි. යමක් කරණය පෙළා නොහැර විවෘතනොවූ මුඛයෙන් අනුනාසිකකොට කියයුත්තේද ඒ නිග්ගහීතයය. යමක් පරපදය හා සම්බන්‍ධකොට “තුණ්හිස්ස”යි හෝ “තුණ්හිස්ස”යි හෝ කියනු ලැබේද ඒ **සම්බන්‍ධයය**. යමක් පරපදය හා සම්බන්‍ධ නොකොට විසඳ වෙන්කොට “තුණ්හී අස්ස”යි හෝ “තුණ්හ අස්ස”යි හෝ කියනු ලැබේද, ඒ ව්‍යවස්ථිනයය. යමක් අකුරු උපදින තැන් නිග්‍රහ නොකොට විසඳා විවෘත මුඛයෙන් අනුනාසික නොකොට කියනු ලැබේද, ඒ විමුක්තයය.
එහි “සුණාතු මෙ”යි කියයුත්තෙහි ත කාරයට ථකාරය කොට “සුණාථු මෙ”යි කීම සිථිලයට ධනිතය කිරීම නම. එසේ “පත්තකල්ලං, එසා ඤත්ති”යි කියයුත්තෙහි “පත්‍ථකාලා එසා ඤත්‍ථි”යි යනාදිය කීමද “භන්තෙ සඞ්ඝෙ”යි කියයුත්තෙහි භකාරඝකාරයන්ට, බකාරගකාරයන්කොට “බන්තෙ සඞ්ගො”යි කීමද ධනිතයට සිථිලය කිරීම නම. “සුණාතු මෙ”යි විවෘත මුඛයෙන් කියයුත්තෙහි “සුණංතුමෙ”යි හෝ” “එසා ඤත්ති”යි කියයුත්තෙහි “එසං ඤත්ති”යි හෝ විවෘතනොවූ මුඛයෙන් අනුනාසිකකොට කීම විමුක්තයට නිග්ගහීතය කීම නම. “පත්තකල්ලං”යි විවෘත නොවූ මුඛයෙන් අනුනාසිකකොට කියයුත්තෙහි “පත්තකල්ලා”යි විවෘතමුඛයෙන් අනුනාසික නොකොට කීම නිග්ගහීතයට විමුක්තය කීම නම.
මෙසේ සිථිලය කියයුත්තෙහි ධනිතය, ධනිතය කියයුත්තෙහි සිථිලය, විමුක්තය කියයුත්තෙහි නිග්ගහීතය, නිග්ගහීතය කියයුත්තෙහි විමුක්තය”යි මේ බ්‍යඤ්ජන සතර කර්‍මවාක්‍යය තුළ කර්‍මය දූෂණය කරත්. මෙසේ කියන්නේ අන් අකුරක් කිය යුත්තෙහි අන් අකුරක් කියාද, දුරුක්ත කෙරේය’යි කියනු ලැබේ. අන්‍ය වූ දීර්‍ඝභ්‍රස්වාදි ෂට් බ්‍යඤ්ජනයන්හි දීර්‍ඝ ස්ථානයෙහි දීර්‍ඝයමය. භ්‍රස්වස්ථානයෙහි භ්‍රස්වයමයයි මෙසේ යථාස්ථානයෙහි ඒ ඒ අක්‍ෂරයම කියන්නහු විසින් පාල්‍යර්‍ත්‍ථ කථාවන්හි පිළිවෙළින් පැමිණි ප්‍රවෙණිය නොනස්නහු කර්‍මවාක්‍යය කටයුතුය. ඉදින් වනාහි මෙසේ නොකොට දීර්‍ඝය කියයුත්තෙහි භ්‍රස්වය, භ්‍රස්වය කියයුත්තෙහි දීර්‍ඝය කියානම්, එසේ ගරුකය කියයුත්තෙහි ලහුකය. ලහුකය හෝ කියයුත්තෙහි ගරුකය. කියාද, සම්බන්‍ධය හෝ කියයුත්තෙහි ව්‍යවස්ථිතය, ව්‍යවස්ථිතය හෝ කියයුත්තෙහි සම්බන්‍ධය කියාද, මෙසේ කියූ කල්හිද, කර්‍මවාක්‍යය කොප්‍ය නොවේ. මේ ෂට් බ්‍යඤ්ජනයෝ කර්‍මය කොප්‍ය නොකරත්.
සෞත්‍රාන්තික ස්ථවිරවරු දකාරය තකාරයට පැමිණේ, තකාරය දකාරයට පැමිණේ. චකාරය ජකාරයට පැමිණේ. ජකාරය චකාරයට පැමිණේ. යකාරය කකාරයට පැමිණේ. කකාරය යකාරයට පැමිණේ, එහෙයින් දකාරාදීන් කියයුත්තෙහි තකාරාදිය කීම විරුද්ධ නොවේයයි යමක් කියත්ද, එය කර්‍මවාක්‍යයට පැමිණ නොවටියි. එහෙයින් විනයධරයා විසින් දකාරය තකාරය නොමකටයුතුය. -පෙ- කකාරය යකාරයද නොකටයුතුය. පෙළපරිදි නිරුක්තිය ශුද්ධකොට දශවිධ ව්‍යඤ්ජන නිරුක්තියෙහි කියූ දොස් දුරු කරන්නන් විසින් කර්‍මවාක්‍යය කටයුතුය. අන් පරිද්දෙකින් වනාහි ශ්‍රාවණය පිරිහෙළා නම.
“**අකාලෙ වා සාවෙති**” ඇස්වීමට නොකල්හි අනවකාශයෙහි ඤත්තිය නොතබා පළමුකොටම අනුශ්‍රාවණ කර්‍මයකොට පසුව ඤත්තිය තබයි. මෙසේ මේ පස් ආකාරයෙන් අනුශ්‍රාවණයෙන් කර්‍මයෝ විපත්තියට පැමිණෙත්.
සීමාවෙන් වන විපත්තියෙහි වනාහි, **අතිඛුද්දකසීමා** නම් යම් සීමාවක් තොමෝ එක් විසිනමක් භික්‍ෂූන් නොගණීද, ඕතොමෝය. **කුරුන්‍දියෙ**හි වනාහි ‘යම්තැනක එක්විසිනමක් භික්‍ෂූහු හිඳින්නට නොහැකිවෙත්ද, ඕතොමෝයයි කියන ලදී. එහෙයින් මෙබඳු යම් සීමාවක් තොමෝ සම්මතකරණ ලද්දීත් අසම්මතය. ග්‍රාමක්‍ෂෙත්‍රය සමාන වන්නීය. එහි කළ කර්‍මය කොප්‍ය වේ. සෙසු සීමාවන්හිද මේනය වේ. මෙහි වනාහි අතිමහත් සීමානම් යම්සීමාවක් තොමෝ කෙසගක් පමණකුදු තුන්යොදුන ඉක්මවා සම්මත කරන ලද්දීවේද, ඕතොමෝය. **ඛණ්ඩනිමිත්ත සීමා** නම් නොගැටූ නිමිති නිමිත්ත ඇති සීමාය කියනුලැබේ. පූර්‍වදිශාවෙහි පළමු කීර්තනය කළ නිමිත්ත නැවත කීර්තනය කොට තැබීම වටියි. මෙසේ කළ කල්හි **අඛණ්ඩනිමිත්තා** නම් වන්නීය. ඉදින්වනාහි පිළිවෙළින් ගෙණ අවුත් උතුරුදිග නිමිත්ත කීර්තනය කොට එහිම තබා නම් **ඛණ්ඩනිමිත්තා** නම් වන්නීය. අනිකුදු ඛණ්ඩනිමිත්තාවක් නම් යම් සීමාවක් නිමිත්ත යට නොසුදුසු තචසාර රුකක් හෝ කණුවක් හෝ පස්රැස වැලිරැස යන මොවුන්ගෙන් එක්තරා හෝ එකක් අතර එකක් නිමිත්තකොට සම්මත කරණලද්දී වේද, ඕතොමෝය. **ඡායානිමිත්තසීමා** නම් යම් සීමාවක් තොමෝ කඳු සෙවනැලි ආදීන් අතුරෙහි යම්කිසි ඡායාවක් නිමිත්තකොට සම්මත කරණලද්දීවේද, ඕතොමෝය. **අනිමිත්තසීමා** නම් යම් සීමාවක් තොමෝ සියල්ලෙන් සියල්ල නිමිත්තයන් කීර්තනය නොකොට සම්මත කරණලද්දී වේද, ඕතොමෝය.
**“බහිසීමෙ ඨිතො සීමං සම්මන්නති**” නම් නිමිත්තයන් කීර්තනය කොට නිමිත්තයන්ගේ පිටත සිටියේ සම්මත කෙරේද ඕතොමෝය. **“නදියා, සමුද්දෙ, ජාතස්සරෙ, සීමං සම්මන්නති**” මේ නදී ආදියෙහි යම් සීමාවක් සම්මත කෙරේද, ඕතොමෝ මෙසේ සම්මතකරණ ලද්දීද, “සබ්බා භික්‍ඛවෙ නදීඅසීමා, සබ්බො සමුද්දො අසීමො, සබ්බො ජාතස්සරො අසීමො”යි වදාළ බැවින් සම්මත නොකරණ ලද්දීම වේ. “**සීමාය සීමං සම්භින්‍දති**” තමගේ සීමාවෙන් අනුන්ගේ සීමාව බිඳියි. **“අජ්ඣොත්‍ථරති”** තමන්ගේ සීමාව අනුන්ගේ සීමාව යටපත්කරයි. එහි සම්භෙදයද අජ්ඣොත්‍ථරණයද යම්සේවේද, ඒ සියල්ල උපොසථක්‍ඛන්‍ධකයෙහි කියනලද්දේමය. මෙසේ මේ එකොළොස් සීමාවෝද අසීමාවෝය. ග්‍රාමක්‍ෂෙත්‍රය සමානමයහ. ඒ සීමාවන්හි හිඳ කළ කර්‍මය කොප්‍ය වේ. “**ඉමෙහි එකාදසහි ආකාරෙහි සීමතො කම්මාති විපජ්ජන්ති**”යි එහෙයින් කියන ලදී.
පිරිස් විසින් කර්‍මවිපත්තියෙහි වනාහි කිසිත් අප්‍රකටයක් නම් නැත්තේය. එහි යම් කර්‍මප්‍රාප්ත ඡන්‍දාර්‍හ ලක්‍ෂණයෙන් කියයුතුවන්නේද, එද පසුභාගයෙහි “**චත්තාරො භික්‍ඛූ පකතත්තා කම්මප්පත්තා”** යනාදිනයින් කියන ලද්දේමය. එහි “පකතත්තා කම්මප්පත්තා”යනු චතුවග්ගික සඞ්ඝයා විසින් කටයුතු කර්‍මයෙහි පියවි සැහැවි ඇති උත්ක්‍ෂෙපනීය කර්‍මය නොකළ බැහැර නොකළ පිරිසිදු සිල් ඇති භික්‍ෂූහු සතර නමක් කර්‍මයට පැමිණියාහු කර්‍මයට අර්‍හ වෙති. සුදුසු සහ ස්වාමීහුය. ඔවුන්හැර ඒ කර්‍මය කරණු නොලැබේ. ඔවුන්ගේ ඡන්‍දය හෝ පාරිශුද්ධිය හෝ නොඑයි. සෙස්සෝ වනාහි දහසක් පමණ වූවාහු වෙත්ද, ඉදින් සමානසංවාසකයෝ, සියල්ලෝ ඡන්‍දාර්‍හයෝ වෙත්. ඡන්‍දපාරිශුද්ධියදී එත්වා, හෝ නොඑත්වා හෝ කර්‍මය සිටියි. සඞ්ඝතෙමේ යමක්හට පිරිවෙස් ආදිකර්‍මයක් කෙරේද, හෙතෙමේ කර්‍මයට නොම පැමිණියේය. ඡන්‍දය ගෙන්වීමටද සුදුසු නොවේ. තවද යම්හෙයකින් ඒ පුද්ගලයා වස්තුවකොට කර්‍මය කරයි නම්, කර්‍මාර්‍හයයි කියනු ලැබේ. සෙසු කර්‍මයන්හිද මේනයම වේ.
නැවැත **“චත්තාරි කම්මානි**” යනාදිය තෙමේ පණ්ඩකාදීන්ගේ අවස්තුකභාවය දක්වනු පිණිස කියන ලද්දේය. මෙහි සෙස්ස ප්‍රකටමය.

දැන් ඒ කර්‍මයන්ගේ ප්‍රභෙදය දක්වනු පිණිස “**අපලොකනකම්මං කති ඨානානි ගච්ඡති**” යනාදිය වදාළසේක. එහි “**අපලොකනකම්මං පඤ්ච ඨානානි ගච්ඡති, ඔසාරණං, නිස්සාරණං, භණ්ඩුකම්මං, බ්‍රහ්මදණ්ඩං කම්මලක්‍ඛණඤ්ඤෙව පඤ්චමං”** යන මෙහි “**ඔසාරණං නිස්සාරණං**” මෙය පදයන්ගේ සිලුටුබව පිණිස කියනලදී. පළමුකොට වනාහි නිස්සාරණය වේ. පසුව ඔසාරණය වේ. එහි **කණ්ටක** සාමණේරයාගේ යම් දණ්ඩකර්‍ම නාශනයෙක් වීද, එය “නිස්සාරණා”යි දතයුතුය. එහෙයින් දැන් ඉදිනුදු හෙරණක් තෙමේ බුදුන්ගේ හෝ ධර්‍මයෙහි හෝ සඞ්ඝයාගේ හෝ අගුණ කියාද, අකැපය කැපය’යි දක්වාද, මිත්‍ථ්‍යාදෘෂ්ටික වේද, අන්ත‍ග්‍රාහික දෘෂ්ටියෙන් යුක්තවේද, හෙතෙමේ තුන්යල තෙක් වළකා ඒ ලබ්ධිය හැරවිය යුත්තේය. ඉදින් නොහරී නම් සඞ්ඝයා රැස්කරවා “හරුව”යි කියයුතුය. නොහරීනම්, ව්‍යක්ත භික්‍ෂූන් විසින් අපලොකනකර්‍මය කොට සඟමැදින් පහකටයුතුය. මෙසේ වනාහි කර්‍මය කටයුත්තේය.
“සඞ්ඝං භන්තෙ පුච්ඡාමි, අයං ඉත්‍ථන්නාමො සාමණෙරො බුද්ධස්ස ධම්මස්ස සඞ්ඝස්ස අවණ්ණවාදී මිච්ඡාදිට්ඨිකො, යං අඤ්ඤෙ සාමණෙරා ලභන්ති දිරත්තතිරත්තං භික්‍ඛූහි සද්ධිං සහසෙය්‍යං, තස්ස අලාභාය නිස්සාරණා රුච්චති සඞ්ඝස්සාති. දුතියම්පි -පෙ- තතියම්පි භන්තෙ සඞ්ඝං පුච්ඡාමි - අයං ඉත්‍ථන්නාමො සාමණෙරො බුද්ධස්ස -පෙ- රුච්චති සඞ්ඝස්සති චර පරෙ විනස්ස”යි.
ඒ හෙරණතෙමේ අන්කලෙක්හි “අහම්භන්තෙ බාලතාය අඤ්ඤාණතාය. අලක්‍ඛිකතාය එවං අකාසිං, ස්වාහං සඞ්ඝං ඛමාපෙමි”යි කමාකරවන්නේ තුන්යල තෙක් යාඥා කරවා අපලොකන කර්‍මයෙන්ම ඇතුළත් කටයුතුය. මෙසේ වනාහි ඇතුළත් කටයුතුය:-
“සඞ්ඝං භන්තෙ පුච්ඡාමි අයං ඉත්‍ථන්නාමො සාමණෙරො බුද්ධස්ස ධම්මස්ස සඞ්ඝස්ස අවණ්ණවාදී මිච්ඡාදිට්ඨිකො, යං අඤ්ඤෙ සාමණෙරා ලභන්ති භික්‍ඛූහි සද්ධිං ද්විරත්තතිරත්තං සහසෙය්‍ය, තස්ස අලාභාය නිස්සාරිතො, ස්වායං ඉදානි සොරතො නිවාතවුත්ති ලජ්ජීධම්මං ඔක්කන්තො හිරොත්තප්පෙ පතිට්ඨිතො කතදණ්ඩකම්මො අච්චයං දෙසෙති, ඉමස්ස සාමණෙරස්ස යථාපුරෙ කායසම්භොගසාමග්ගිදානං රුච්චති සඞ්ඝස්ස”යි
මෙසේ අපලොකන කර්‍මය ඔසාරණයටද, නිස්සාරණයටද යයි. **භණ්ඩුකර්‍මය **මහාක්‍ඛන්‍ධක වර්‍ණනාවෙහි කියනලද්දේමය. බ්‍රහ්මදණ්ඩය පඤ්චසතිකක්‍ඛන්‍ධකයෙහි කියනලද්දේමය. හුදෙක් මේ බ්‍රහ්මදණ්ඩය ඡන්නස්ථවිරයන්ටම පණවන ලද්දේ නොවේ. යම් අන් මහණෙක් තෙමේද, දොඩමලුවේද, මහණුන්ට දුරුත්තවචනයෙන් ගටමින් ආක්‍රොශ කරමින් ගර්‍හාකරමින් වෙසේද, ඔහුටද දියයුත්තේය. මෙසේද වනාහි දියයුතුය:- -පෙ- සඟමැද ව්‍යක්ත භික්‍ෂූන් විසින් සඞ්ඝයාගේ අනුමැතියෙන් ඇස්විය යුතුය.
“භන්තෙ ඉත්‍ථන්නාමො භික්‍ඛු මුඛරො භික්‍ඛු දුරුත්තවචනෙහි ඝට්ටෙන්තො විහරති, සො භික්‍ඛු යං ඉච්ඡෙය්‍ය, තං වදෙය්‍ය, භික්‍ඛූහි ඉත්‍ථන්නාමො භික්‍ඛු නෙව වත්තබ්බො න ඔවදිතබ්බො න අනුසාසිතබ්බො සඞ්ඝං භන්තෙ පුච්ඡාමි ඉත්‍ථන්නාමස්ස භික්‍ඛුනො බ්‍රහ්මදණ්ඩස්ස දානං, රුච්චති සඞ්ඝස්ස”යි “දුතියම්පි පුච්ඡාමි -පෙ- තතියම්පි පුච්ඡාමි -පෙ ඉත්‍ථන්නාමස්ස භන්තෙ භික්‍ඛුනො බ්‍රහ්මදණ්ඩස්ස දානං, රුච්චති සඞ්ඝස්ස”යි.
ඉන් මෑත කාලයෙහි මොනවට පැවැත්මෙන් කමාකරවන්නාවූ ඔහුට බ්‍රහ්මදණ්ඩය සන්සිඳවිය යුතුය:- ව්‍යක්ත භික්‍ෂූන් විසින් සඟමැද ඇස්විය යුතුය.
“භන්තෙ භික්‍ඛුසඞ්ඝො අසුකස්ස භික්‍ඛුනො බ්‍රහ්මදණ්ඩං අදාසි. සො භික්‍ඛු සොරතො නිවාතවුත්තී ලජ්ජිධම්මං ඔක්කන්තො හිරොත්තප්පෙ පතිට්ඨිතො, පටිසඞ්ඛා ආයතිං සංවරෙ තිට්ඨති. සඞ්ඝං භන්තෙ පුච්ඡාමි තස්ස භික්‍ඛුනො බ්‍රහ්මදණ්ඩස්ස පටිප්පස්සද්ධිං, රුච්චති සඞ්ඝස්ස”යි.
මෙසේ තුන්යල තෙක් කියා අපලොකන කර්‍මයෙන්ම බ්‍රහ්මදණ්ඩය සන්සිඳවිය යුත්තේය.
**“කම්මලක්‍ඛණඤ්ඤෙව පඤ්චමං**” භාග්‍යවතුන් වහන්සේ විසින් භික්‍ඛුණීක්‍ඛන්‍ධකයෙහි “තෙන ඛො පන සමයෙන ඡබ්බග්ගියා භික්‍ඛු භික්‍ඛුණියො කද්දමොදකෙන ඔසිඤ්චන්ති, අප්පෙවනාම අම්හෙසු සාරජ්ජෙයුන්ති, කායං විවරිත්‍වා භික්‍ඛුණීනං දසෙන්ති, ඌරුං විවරිත්‍වා භික්‍ඛුණීනං දස්සෙන්ති, අඞ්ගජාතං විවරිත්‍වා භික්‍ඛුණීනං දස්සෙන්ති, භික්‍ඛුණියො ඔභාසෙන්ති, භික්‍ඛුණීහි සද්ධිං සම්පයොජෙන්ති, අප්පෙවනාම අම්හෙසු සාරජ්ජෙය්‍යුං” යන මේ වස්තූන්හි ඒ භික්‍ෂූන්ට දුක්කටය පණවා, “අනුජානාමි භික්‍ඛවෙ තස්ස භික්‍ඛුනො දණ්ඩකම්මං කාතුං” යම් ඒ දණ්ඩකර්‍මයක් පණවන ලද්දේ ද, එකල්හි මෙහෙණන්ට දණ්ඩකර්‍මය කෙසේ කටයුතුදැයි මෙබඳු සිතෙක් වූයේය. භාග්‍යවතුන් වහන්සේට මේ කාරණය සැළ කළහ. එකල්හි “අවන්‍දියො සො භික්‍ඛවෙ භික්‍ඛු භික්‍ඛුණී සඞ්ඝෙන කාතබ්බො”යි මෙසේ අවන්‍දිය කර්‍මය අනුදන්නා ලද්දේය. ඒ පස්වැනිකොට ඇති කර්‍මලක්‍ෂණයම මේ අපලොකන කර්‍මයට ස්ථාන වේ. ඒ අපලොකන කර්‍මයට වනාහි කර්‍මයම ලක්‍ෂණය වේ. ඔසරණාදීහු ලක්‍ෂණ නොවෙත්. එහෙයින් කර්‍මය ලක්‍ෂණකොට ඇත්තේයයි කියනු ලැබේ. ඒ අවන්‍දිය කර්‍මය කරණ සැටි එහිම කියනලදී. එසේද වුවත් එය සන්සිඳීම සමග විස්තර විසින් දක්වන්නට මෙහිද කියම්හ. මෙහෙණවරෙහි රැස්වූ භික්‍ෂුණී සඞ්ඝයාගේ අනුමතියෙන් ව්‍යක්ත භික්‍ෂුණියක විසින් ඇස්විය යුතුය.
“අය්‍යෙ අසුකො නාම අය්‍යො භික්‍ඛුණීනං අපසාදිකං දස්සෙති, එතස්ස අය්‍යස්ස අවන්‍දියකරණං රුච්චතීති භික්‍ඛුණීසඞ්ඝං පුච්ඡාමි. දුතියම්පි -පෙ- තතියම්පි භික්‍ඛුණිසඞ්ඝං පුච්ඡාමි”යි
මෙසේ තෙවරක් අස්වා අපලොන කර්‍මයෙන් අවන්‍දිය කර්‍මය කටයුතුය.
එතැන්පටන් ඒ මහණතෙමේ මෙහෙණන් විසින් නොවැඳිය යුතුය. ඉදින් නොවඳිනු ලබන්නේ හිරිඔතප් උපදවා මනාව පවතීද, ඔහු විසින් මෙහෙණෝ කමා කරවිය යුත්තාහ. කමා කරවන්නහු විසින් මෙහෙණවරට නොගොස් විහාරයෙහිම සඞ්ඝයා හෝ ගණයා හෝ එක්මහණකු කරා හෝ එළැඹ උක්කුටිකයෙන් හිඳ ඇඳිලිබැඳ “අහං භන්තෙ පටිසඞ්ඛා ආයතිං සංවරෙ තිට්ඨාමි, න පුන අපසාදිකං දස්සෙස්සාමි, භික්‍ඛුණීසඞ්ඝො මය්හං ඛමතු”යි කමාකරවිය යුතුය. ඒ සඞ්ඝයා විසින් හෝ ගණයා විසින් හෝ එක් මහණහු විසින් හෝ තමාම ගොස් මෙහෙණන්ට කියයුතුය:- “අයං භික්‍ඛු පටිසඞ්ඛා ආයතිං සංවරෙ ඨිතො, ඉමිනා අච්චයං දෙසෙත්‍වා භික්‍ඛුණීසඞ්ඝො ඛමාපිතො, භික්‍ඛුණීසඞ්ඝො ඉමං වන්‍දියං කරොතු”යි ඒ මහණ වැඳියයුත්තෙක් කටයුතුය. මෙසේද වනාහි කටයුතුය:- මෙහෙණවරෙහි රැස්වූ භික්‍ෂුණී සඞ්ඝයාගේ අනුමතියෙන් ව්‍යක්ත භික්‍ෂුණියක විසින් ඇස්විය යුතුය:-
“අයං අය්‍යෙ අසූකොනාම අය්‍යො භික්‍ඛුණීනං අපසාදිකං දස්සෙතීති භික්‍ඛුණීසඞ්ඝෙන අවන්‍දියො කතො, සො ලජ්ජිධම්මං ඔක්කමිත්‍වා පටිසඞ්ඛා ආයතිං සංවරෙ ඨිතො, අච්චයං දෙසෙත්‍වා භික්‍ඛුණීසඞ්ඝං පුච්ඡාමි”යි
තෙවරක් කියයුතුය. මෙසේ අපලොකන කර්‍මයෙන්ම වැඳියයුත්තෙක් කටයුතුය.
මෙහි වනාහි මේ පාලිමුක්තවූද, කර්‍මලක්‍ෂණ විනිශ්චයය:- මේ කර්‍මලක්‍ෂණය වනාහි භික්‍ෂුණී සඞ්ඝයා මුල්කොට පණවන ලද්දේය. භික්‍ෂු සඞ්ඝයාහටද මේ ලැබේමය. භික්‍ෂුසඞ්ඝතෙමේ සලාකදෙන තැන කැඳ බත් දෙන තැන පොහොය කරන තැන යන මෙතන්හි යම් අපලොකන කර්‍මයක් කෙරේද, මෙද කර්‍මලක්‍ෂණයමය. අසිඳගත් සිවුරු දිරූසිවුරු නටසිවුරු ඇත්තන්හටද සඞ්ඝයා රැස්කරවා ව්‍යක්ත භික්‍ෂූන් විසින් තුන්යල තෙක් අස්වා අපලොකන කර්‍මයකොට සිවුරක් දීම වටියි. සඟසතු සුලුදෙය සුදුසු පරිදි දීමෙහි සම්මතය ලද්දහු විසින් වනාහි සිවුරක් කරන මහණහට සෙනාසනක්‍ඛන්‍ධක වර්‍ණනාවෙහි උක්තප්‍රභෙද ඇති හිඳිආදිය අපලොකනය නොකොටද දියයුතුය. ඔවුන් දීමෙහි හෙතෙමේම ඉසුරුය. ඉන් වැඩියක් දෙන්නහු විසින් අපලොකනයකොට දියයුතුය. එයින් වැඩියක් දීමෙහි සඞ්ඝ තෙමේ ඉසුරුය. ගිලන් බෙහෙත්ද එහි කියූ ලෙසින් තමන්ම දියයුතුය. වැඩියක් කැමැත්තහුට අපලොකනය කොටදියයුතුය. දුර්‍වලවූ හෝ සුන් ඉරියවු ඇත්තාවූ හෝ සුන් පිඬුපිණිස හැසිරීමෙහි මං ඇත්තාවූ හෝ මහත් සේ ගිලන්වූ හෝ යමෙක් වේද, ඔහුට මහා ආවාසයන්හි එහි උපන්ගෙයින් දිනපතා නැළියක් හෝ අඩනැළියක් හෝ එක්දවසකටම හෝ පසක් හෝ දසයක් හෝ සහල්නැළි දෙන්නහු විසින් අපලොකන කර්‍මයකොටම දියයුතුය. පෙසල භික්‍ෂූහුහට එහි උපන්දෙයින් ඉණපළිබොධයටද, බහුශ්‍රැත වූ සඞ්ඝයාගේ බර උසුලන භික්‍ෂූන්හටද, නොනැගිටවියයුතු සෙනසුනද, සඞ්ඝකෘත්‍යය කරන කප්පිය කාරකාදීන්ට බත්වැටුප්ද අපලොකන කර්‍මයෙන් දීම වටියි.
සිවුපසයෙන් දුන් එහි උපන් දෙයින් සඞ්ඝික ආවාසය පිළිදැගුම් කිරීම වටියි. ‘මේ මහණතෙමේ ඉසුරුමත් බැවින් විචාරය කෙරේය’යි කථාව සිඳිනු පිණිස සලාක බෙදන තැන් ආදියෙහි හෝ අතර රැස්වීමෙහි හෝ සඞ්ඝයා විචාරා දැගුම් කරවිය යුතුය. චීවර පිණ්ඩපාතය පිණිස උදෙසා දුන් එහි උපන් දෙයින්ද අපලොකනයකොට ආවාසය දැගුම් කරවිය යුතුය. අපලොකනය නොකොටද වටියි. ‘මේ මහණතෙමේ එකාන්තයෙන් ශුරයෙක, චීවර පිණ්ඩපාතය පිණිස දුන් දෙයින් ආවාසය දැගුම් කරවාය’යි මෙසේ උපදින කථාව පසිඳිනු පිණිස අපලොකන කර්‍මයමකොට දැගුම් කරවියයුතුය.
සෑයෙහි සතක් හෝ සෑයෙහි සිවුරැස් කොටුව හෝ බෝගෙය හෝ අසුන්ගෙය හෝ නොකරණලද්දක් හෝ කරන්නහු විසින් දිරණලද්දක් හෝ පිළිසකර කරන්නහු විසින් සුණුකම් හෝ කරන්නහු විසින් මිනිසුන් සමාදම් කරවා කිරීම වටියි. ඉදින් කරන්නෙක් නැත්තේ නම්, සෑයෙහි නවකම් පිණිස එළවා තුබූ සෑය සතු දෙයින් කරවිය යුතුය. සෑසතුදෙයක්ද නැති කල්හි අපලොකනකර්‍මය කොට එහි උපන් දෙයින් කරවිය යුතුය. සඞ්ඝිකයෙන්ද අපලොකනයකොට සෑකම් කිරීම වටියි. සෑසතු දෙයින් අපලොකනය කොටද සඞ්ඝකෘත්‍යය කිරීම නොවටියි. තාවකාලික කොටගෙණ වනාහි ප්‍රකෘතිමත් කිරීම වටියි.
සෑයෙහි සුණුකම් ආදිය කරන්නවුන් විසින් වනාහි භික්‍ෂාචාරයෙන් හෝ සඞ්ඝයාගෙන් හෝ යැපෙන පමණක් නොලබන්නවුන් විසින් සෑසතු දෙයින් යැපෙන පමණක් ගෙණ පරිභොග කරන්නවුන් විසින් වත්කිරීම වටියයි. ‘වත් කරමු’යි මත්ස්‍යමාංශාදිය සමග සඟබත් කිරීම නොවටියි. විහාරයෙහි රොපිත ඵලවෘක්‍ෂයෝ සඞ්ඝයා විසින් පරිගෘහීත වෙත්නම්, දැගුම්කම් ලබත්. යම් වෘක්‍ෂයන්ගේ ඵල ගෙඩිය ගසා බෙදාගෙණ වළඳත් නම්, ඒ වෘක්‍ෂයන්හි අපලොකන කර්‍මය නොකටයුතුය. යම් වෘක්‍ෂයෝ පරිගෘහීත නොවෙත්ද, ඒ වෘක්‍ෂයන්හි අපලොකන කර්‍මය කටයුතුය. ඒ වනාහි සලාක බෙදන තැන කැඳ බෙදන තැන බත් බෙදන තැන අතර රැස්වන තැන යන මෙතන්හිද කිරීම වටියි. පොහෝකරන තන්හිදී වටීමය. එහි වනාහි නොආවුන්ගේද ඡන්‍දපාරිශුද්ධිය ගෙනෙනු ලැබේ. එහෙයින් ඒ මනාකොට ශුද්ධ කරණලද්දේ වේ.
මෙසේද වනාහි කටයුතුය. ව්‍යක්ත භික්‍ෂූන් විසින් භික්‍ෂු සඞ්ඝයාගේ අනුමැතියෙන් ඇස්විය යුතුය:
“භන්තෙයං ඉමස්මිං විහාරෙ අන්තොසීමාය. සඞ්ඝසන්තකං මූලතචපත්තඅඞ්කුර පුප්ඵඵලඛාදනීයාදි අත්‍ථි තං සබ්බං ආගතාගතානං භික්‍ඛූනං යථා සුඛං පරිභුඤ්ජිතුං රුච්චතීති සඞ්ඝං පුච්ඡාමි”යි තෙවරක් විචාළයුතුය.
සතරපස් නමක් විසින් කරන ලද්දේද, මැනැවින් කරණලද්දේමය. යම් විහාරයෙක දෙතුන් දෙනෙක් වසත්ද, ඔවුන් හිඳ කරණලද්දේ ද සඞ්ඝයා විසින් කරණලද්ද සමානම වේ. යම් විහාරයක එක් භික්‍ෂුනමක් වේද, ඒ මහණහු විසින් පොහොය දවසෙහි පූර්‍වකරණ පූර්‍වකෘත්‍යය කොට හුන්නහු කළ කතිකාවතද සඞ්ඝයා විසින් කරණලද සමානම වේ.
කරන්නහු විසින් වනාහි ඵලවාරයෙන් කරන්නටද සිවුමස් සමස් එක් අවුරුද්දක්යි මෙසේ පිරිසිඳද නොපිරිසිඳද කරන්නට වටියි. පිරිසිඳ කල්හි පිරිසිඳි සේ පරිභොගකොට නැවත කටයුතුය. නොපිරිසිඳි කල්හි වෘක්‍ෂයෝ දරත්ද ඒතාක් වටීමය. ඒ වෘක්‍ෂයන්ගේ බීජයෙන් යම් අන්‍යවෘක්‍ෂයෝ රෝපණය කරණලද්දාහු වෙත්ද, ඒ රුක්වලටද ඒ කතිකාමය.
ඉදින් වනාහි අන් විහාරයක රොපණය කරණලද්දාහු වෙත්ද, ඔවුන්ගේ බිජුවට යම් විහාරයෙක රොපණය කරණලද්දාහු වෙත්ද, ඒ විහාරයෙහි සඞ්ඝ තෙමේ ස්වාමි වේ. අනික් තැනකින් යම් බිජුවට ගෙණවුත් පළමු විහාරයෙහි පසුව රොපණය කරණලද්දාහුද, ඒ වෘක්‍ෂයන්හි අන්‍යකතිකාවක් කටයුත්තීය. කතිකාව කළකල්හි පෞද්ගලික ස්ථානයෙහි සිටිත්. සුවසේ ඵලාදිය පරිභොග කිරීම වටියි. ඉදින් වනාහි මෙහි ඒ ඒ අවකාශය වටකොට පිරිවෙන්කොට දැගුම් කෙරෙත්ද, ඒ මහණුන්ට පෞද්ගලික ස්ථානයෙහි සිටිත්. අන්‍යයෝ පරිභොග කරන්නට නොලබත්. ඒ දැගුම් කළවුන් විසින් සඞ්ඝයාහට දසවන කොටසදී පරිභොග කටයුත්තාහ. යමෙක් තෙමේ විහාරය මැද රුක් අතුවලින් වටකොට රකීද, එයටද මෙම නයවේ.
පුරාණ විහාරයකට ගිය සම්භාවනීයවූ මහණක්හුහට ‘ස්ථවිර තෙමේ ආයේය’යි කුදුමහත් ඵල ගෙණඑත්ද, ඉදින් එහි එම විහාරයෙහි ආදිකාලයෙහි පර්‍ය්‍යාප්තිධර බහුශ්‍රැත භික්‍ෂුනමක් වාසය කළේය. මෙහි ‘එකාන්තයෙන් දිග කතිකාවක් කරණලද්දී වන්නීය’යි කුකුස් නැතිව පරිභොග කටයුතුය. විහාරයෙහි කුදුමහත්ඵල පිණ්ඩපාතිකයන්ටද වටියි. ධුතාඞ්ගය කොප්‍ය නොකරයි. සාමණේරයෝ තමන්ගේ ආචාර්‍ය්‍යොපාද්ධ්‍යායයන්ට බොහෝ ඵලදෙත්. අන්‍ය භික්‍ෂූහු නොලබන්නාහු නුගුණ කියත්ද, මෙය නුගුණ කීම් පමණෙක්ම වේ.
ඉදින් වනාහි දුර්භික්‍ෂයෙක් වේනම්, එක් කොස්ගසක් නිසා සැටදෙනෙක් ජීවත් වෙත්ද, එබඳු කාලයෙහි සියල්ලන්ට සඞ්ග්‍රහ කරනු පිණිස බෙදාගෙන කෑයුතුය. මේවතය. යම්තාක් කතිකාවත නොසන්සිඳේද, ඒතාක් යම් කෙනකුන් විසින් කන ලද්දේ ද, මැනැවින් කන ලද්දේ වේමය. කවදා වනාහි කතිකාවත සන්සිඳේද, යත්:- යම් කලෙක සමග්‍ර වූ සඞ්ඝතෙමේ රැස්වී ‘මෙතැන් පටන් බෙදාගෙණ කත්වා’යි අස්වාද, එක් මහණකු ඇති විහාරයෙහි එකකු විසින් අස්වනලද කල්හි පළමු කතිකාව සන්සිඳේමය. ඉදින් කතිකාව සන්සිඳුනු කල්හි සාමණේරයෝ රුකෙන් නොම හෙළත්ද, බිම වැටුනක් ගෙණ භික්‍ෂූන්ට නොදෙත්ද, බිමවැටුනු ගෙඩිවලට පයින් ගසමින් හැසිරෙත්ද, ඔවුන්ට දසවන කොටස පටන් යම්තාක් ගෙඩි අඩ කොටසකින් වැඩීම කටයුතුය. එකාන්තයෙන් වැඩීමෙහි ලොභයෙන් ගෙණ අවුත් දෙත්ද, නැවැත සුභික්‍ෂය වූ කල්හි කැපකරුවන් අවුත් ශාකාපරිවාරාදියකොට රුක් රකිනකල්හි හෙරණුන්ට ඵාතිකර්‍මය නොදියයුතුය. බෙදා පරිභොග කටයුතුය.
විහාරයෙහි කුදුමහත්ඵල ඇත්තේයයි අසල ගම්වලින් මිනිස්සු අවුත් ගිලනුන්ට හෝ ගැබිනියන්ට හෝ ප්‍රයොජනය පිණිස ‘එක් පොල්ගෙඩියක් දුනමැනැවි, අඹගෙඩියක් දුන මැනැවි, දෙල්ගෙඩියක් දුන මැනැවැ’යි ඉල්ලත් නම්, දියයුතුද, නොදියයුතුද, යත්:- දියයුතුය. නොදෙනුකල්හි ඔවුහු නොසතුටුවෙත්, දෙන්නහු විසින් වනාහි සඞ්ඝයා රැස්කරවා තුන්යල තෙක් අස්වා අපලොකන කර්‍මය කොටම දියයුතුය. කතිකාවත හෝ කොට හෝ තැබිය යුතුය. මෙසේද කටයුතුය: ව්‍යක්ත භික්‍ෂූන් විසින් සඞ්ඝයාගේ අනුමතියෙන් ඇස්විය යුතුය:-
“සාමන්තගාමෙහි මනුස්සා ආගනත්‍වා ගිලානං අත්‍ථාය ඵලාඵලං යාචන්ති, ද්වෙ නාලිකෙරානි, ද්වෙ තාලඵලානි, ද්වෙ පනසානි, පඤ්ච අම්බානී, පඤ්ච කදලීඵලානි ගණ්භන්තානං අනිවාරණං, අසුකරුක්‍ඛතොච, අසුකරුක්‍ඛතොච ඵලං ගණ්භන්තානං අනිවාරණං රුච්චති සඞ්ඝස්ස”යි තෙවරක් කියයුතුය.
එතැන් පටන් ගිලන් ආදීන්ගේ නම් ගෙණ ඉල්ලන්නාහු ‘ගණිවු’යි නොකිය යුත්තාහ. වතම කියයුතුය:- නාලිකෙරාදිය වේනම් පරිච්ඡෙදයෙන් අසුවල් රුකින්ද අසුවල් රුකින්ද පලගන්නාවුන්ට නොවැළක්ම කරන ලද්දේය’යි පසු පසු හැසිර ‘මේ මිහිරිපල ඇති අඹරුකය, මෙයින් ගණිවු’යි නොකියයුතුය. පලබෙදන කාලයෙහි වනාහි ආවුන්ට සම්මතය ලද්දහු විසින් මහණහුට දියයුතු කොටසින් අඩ කොටසක් දියයුතුය. සම්මත නොකරණ ලද්දහු විසින් අපලොකනයකොට දියයුතුය.
ක්‍ෂයවූ මාර්‍ගොපකරණ ඇත්තෙක් හෝ මගයන සාර්‍ත්‍ථවාහකයෙක් හෝ අන් ඉසුරෙක් හෝ අවුත් ඉල්ලාද, අපලොකනයකොට දියයුතුය. බලාත්කාරයෙන් ගෙණ කන්නේ නොවැළකිය යුතුය. කිපියාවූ හෙතෙමේ රුක්ද සිඳින්නේය. අනිකුදු අනර්‍ත්‍‍ථ කරන්නේය. පෞද්ගලික පිරිවෙණකට අවුත් ගිලනක්හුගේ නාමයෙන් ඉල්වන්නේද, ‘අප විසින් සෙවන ආදිය පිණිස රොපණය කරණ ලද්දේය, ඉදින් තිබේනම්, තෙපිම දනිවු’යි කියයුතුය. ඉදින් රුක් පලබරවූවාහුම වෙත්ද, කටුබැඳ පලවාරයෙන් කත්ද, ඔවුන්ගෙන් යමක් බලාපොරොත්තු නොවන්නහු විසින් දියයුතුය. බලාත්කාරයෙන් ගන්නේ නොවැළකිය යුතුය. මෙහි කරුණ පෙර කියන ලද්දේමය.
සඞ්ඝයාගේ ඵලාරාමයෙක් වේ. පිළිදැගුම් නොලබයි. ඉදින් කිසිවෙක් එය වත්හිසින් පොෂණය කෙරේද, සඞ්ඝයාහටම වේ. නැවැතද කිසි ප්‍රතිබල භික්‍ෂුනමක් හට ‘සත්පුරුෂය, මේ ආරාමය දැගුම්කොට දෙව’යි සඞ්ඝතෙමේ භාරකෙරේද, හෙතෙමේ වත්හිසින් දැගුම් කෙරේද, මෙසේ ඇතිකල්හිද සඞ්ඝයාහටම වේ. ඵාතිකර්‍මය බලාපොරොත්තු වන්නහුට වනාහි තුන්වැනි කොටසින් හෝ අඩ කොටසින් හෝ ඵාතිකර්‍මය කටයුතුය. කර්‍මය බරයයි කියා මෙපමණකින් නොකැමැතිවන්නේ වනාහි සියල්ල ඔහුම සතුකොට ‘මුල් කොටස දසවැනි කොටස පමණදී දැගුම් කරව’යි කියයුතුය. ගරුභාණ්ඩයක් බැවින් මුල්සිඳීම් වසයෙන් නොදිය යුතුය. හෙතෙමේ මුල්කොටසදී කන්නේ එයින් උපන් අයෙක් නොකළ ආවාසයක් හෝ කොට, කළ ආවාසයක් හෝ දැගුම්කොට නිඃශ්‍රිතකයන්හට ආරාමය පාවාදේද, ඔවුන් විසිනුදු මුල්කොටස දියයුතුමය. යම්කලෙක භික්‍ෂූහු තුමූ පිළිදැගුම් කරන්නට සමර්‍ත්‍ථවෙත්ද, එසේ කල්හි ඔවුන්ට පිළිදැගුම් කරන්නට නොදිය යුතුය. පිළිදැගුම් කළ කාලයෙහිද නොවැළකිය යුතුය. පිළිදැගුම් කරණ කාලයෙහිම වැළක්විය යුතුය. ‘තොප විසින් බොහෝ කනලද්දේය, දැන් දැගුම් නොකරවු, භික්‍ෂුසඞ්ඝ තෙමේම දැගුම් කරන්නේයයි කියයුතුය.
ඉදින් වනාහි වත්හිසින් දැගුම් කරන්නෙක් නොම ඇත්තේද, ඵාතිකර්‍ම විසින් රකින්නෙක් නැත්තේද, සඞ්ඝතෙමේ දැගුම් කරන්නට සමර්‍ත්‍ථනොවේද, එකෙක් නොවිචාරාම දැගුම්කොට දැගුම් කිරීම නිසා ගතයුතු කොටස වැඩිකොට බලාපොරොත්තුවේද, අපලොකන කර්‍මයෙන් ගොපනය නිසා දියයුතු කොටස වැඩි කොට දියයුත්තේය. මෙසේ මේ සියල්ල කර්‍මලක්‍ෂණයම වේ. අපලොකන කර්‍මය මෙසේ පස්තැනකට යයි.
**ඤත්ති කර්‍මයාගේ** ස්ථානභෙදයෙහි “සුණාතු මෙ භන්තෙ සඞ්ඝො, ඉත්‍ථන්නාමො ඉත්‍ථන්නාමස්ස ආයස්මතො උපසම්පදාපෙක්‍ඛො අනුසිට්ඨො සො මයා, යදිසඞ්ඝස්ස පත්තකල්ලං ඉත්‍ථන්නාමො ආගච්ඡෙය්‍ය, ආගච්ඡාහීති වත්තබ්බො”යි මෙසේ උපසම්පදාපෙක්‍ෂකයාගේ කැඳවීම **ඔසාරණා** නම.
“සුණාතු මෙ ආයස්මන්තො, අයං ඉත්‍ථන්නාමො භික්‍ඛු ධම්මකථිකො, ඉමස්ස නෙව සුත්තං ආගච්ඡති, නොසුත්තවිභඞ්ගො සො අත්‍ථං අසල්ලක්‍ඛෙත්‍වා බ්‍යඤ්ජනච්ඡායාය අත්‍ථං පටිබාහති, යදා යස්මන්තානං පත්තකල්ලං ඉත්‍ථන්නාමං භික්‍ඛුං වුට්ඨාපෙත්‍වා අවසෙසා ඉමං අධිකරණං වූපසමෙය්‍ය”යි මෙසේ උබ්බාහික විනිශ්චයෙහි ධර්‍මකථික භික්‍ෂුවගේ සඟමැදින් පහකිරීම **නිස්සාරණ** නම.
“සුණාතු මෙ භන්තෙ සඞ්ඝො අජ්ජුපොසථො පණ්ණරසො, යදි සඞ්ඝස්ස පත්තකල්ලං සඞ්ඝො උපොසථං කරෙය්‍ය”යි මෙසේ උපෞෂථකර්‍ම වශයෙන් තැබූ ඤත්තිතොමෝ **උපොසථ** නම.
“සුණතු මෙ භන්තෙ සඞ්ඝො අජ්ජ පවාරණා පණ්ණරසී, යදි සඞ්ඝස්ස පත්තකල්ලං සඞ්ඝො පවාරෙය්‍ය”යි මෙසේ පවාරණ කර්‍මවශයෙන් තැබූ ඤත්තිතොමෝ **පවාරණ** නම.
“සුණාතු මෙ භන්තෙ සඞ්ඝො ඉත්‍ථන්නාමො ඉත්‍ථන්නාමස්ස ආයස්මතො උපසම්පදාපෙක්‍ඛො, යදි සඞ්ඝස්ස පත්තකල්ලං, අහං ඉත්‍ථන්නාමං අනුසාසෙය්‍යං, “යදි සඞ්ඝස්ස පත්තකල්ල ඉත්‍ථන්නාමො ඉත්‍ථන්නාමං අනුසාසෙය්‍ය, “යදි සඞ්ඝස්ස පත්තකල්ලං අහං ඉත්‍ථන්නාමං අන්තරායිකෙ ධම්මෙ පුච්ඡෙය්‍යං,” යදි සඞ්ඝස්ස පත්තකල්ලං ඉත්‍ථන්නාමො ඉත්‍ථන්නාමං අන්තරායිකෙ ධම්මෙ පුච්ඡෙය්‍යං” “යදි සඞ්ඝස්ස පත්තකල්ලං අහං ඉත්‍ථන්නාමං විනයං පුච්ඡෙය්‍යංන්ති” “යදි සඞ්ඝස්ස පත්තකල්ලං ඉත්‍ථන්නාමො ඉත්‍ථන්නාමං විනයං පුච්ඡෙය්‍ය” “යදි සඞ්ඝස්ස පත්තකල්ලං අහං ඉත්‍ථන්නාමෙන විනයං පුට්ඨො විසජ්ජෙය්‍ය,” “යදි සඞ්ඝස්ස පත්තකල්ලං ඉත්‍ථන්නාමො ඉත්‍ථන්නාමෙන විනයං පුට්ඨො විස්සජ්ජෙය්‍ය” මෙසේ තමන් හෝ අන්හු හෝ සම්මත කිරීමට තැබූ ඤත්තිතොමෝ **සම්මුති** නම.
“සුණාතු මෙ භන්තෙ සඞ්ඝො ඉදං චීවරං ඉත්‍ථන්නාමස්ස භික්‍ඛුනො නිස්සග්ගියං, සඞ්ඝස්ස නිස්සට්ඨං, යදි සඞ්ඝස්ස පත්තකල්ලං, සඞ්ඝො ඉමං චීවරං ඉත්‍ථන්නාමස්ස භික්‍ඛුනො දදෙය්‍ය, යදායසමන්තානං පත්තකල්ලං, ආයස්මන්තා ඉමං චීවරං ඉත්‍ථන්නාමස්ස භික්‍ඛුනො දදෙය්‍යුං” මෙසේ නිසදනලද පාසිවුරු ආදීන්ගේ දීම **දාන** නම.
“සුණාතු මෙ භන්තෙ සඞ්ඝො අයං ඉත්‍ථන්නාමො භික්‍ඛු ආපත්තිං සරති. විචරති. උත්තානී කරොති. දෙසෙති. යදිසඞ්ඝස්ස පත්තකල්ලං, අහං ඉත්‍ථන්නාමස්ස භික්‍ඛුනො ආපත්තිං පටිග්ගණ්හෙ” “යදායස්මාන්තානං පත්තකල්ලං, අහං ඉත්‍ථන්නාමස්ස භික්‍ඛුනො ආපත්තිං පටිග්ගණ්හෙය්‍යං”යි. ඔහු විසින් “පස්සසි”යි කියයුතුය. “ආම පස්සාමි”යිද “ආයතිං සංවරෙය්‍යාසි”යිද මෙසේ ඇවැත් පිළිගැණීම **පටිග්ගහ** නම.
“සුණන්තු මෙ ආයස්මන්තා ආවාසිකා, යදායස්මන්තානං පත්තකල්ලං, ඉදානි උපොසථං කරෙය්‍යාම. පාතිමොක්‍ඛං උද්දිසෙය්‍යාම. ආගමෙ කාලෙ පවාරෙය්‍යාමති, තෙ ච භික්‍ඛවෙ භික්‍ඛු භණ්ඩනකාරකා කලහකාරකා විවාදකාරකා සඞ්ඝෙ අධිකරණකාරකා, තං කාලං අනුවදෙය්‍යුං, ආවාසිකෙන භික්‍ඛුනා බ්‍යත්තෙන පටිබලෙන ආවාසිකා භික්‍ඛූ ඤපෙතබ්බා සුණන්තු මෙ ආයස්මන්තා ආවාසිකා යදා යදා යස්මන්තානං පත්තකල්ලං, ඉදානි උපොසථං කරෙය්‍යාම. පාතිමොක්‍ඛං උද්දිසෙය්‍යාම, ආගමෙ ජුණ්හෙ පවාරෙය්‍යාම”යි මෙසේ කළ පවාරණයාගේ පසුඇදීම **පච්චුකඩ්ඪනා** නම.
සියල්ලන් විසින්ම එක් තැනකට රැස්විය යුතුය. රැස්වී ව්‍යක්ත ප්‍රතිබල භික්‍ෂුනමක් විසින් සඞ්ඝතෙමේ දැන්විය යුතුය. “සුණාතු මෙ භන්තෙ සඞ්ඝො: අම්හාකං භණ්ඩනජාතානං කලහජාතානං විවාදාපන්නානං විහරතං බහු අස්සාමණකං අජ්ඣාචිණ්ණං භාසිතපරිකන්තං සචෙ මයං ඉමාහි ආපත්තීහි අඤ්ඤමඤ්ඤං කාරෙස්සාම, සියාපි තං අධිකරණං කක්‍ඛලත්තාය වාළත්තාය භෙදාය සංවත්තෙය්‍ය, යදිසඞ්ඝස්ස පත්තකල්ලං, සඞ්ඝො ඉමං අධිකරණං තිණවත්‍ථාරකෙන වූපසමෙය්‍ය, ඨපෙත්‍වා ථුල්ලවජ්ජං ඨපෙත්‍වා ගිහීපටිසංයුත්තං”යි මෙසේ තිණවත්‍ථාරක සමථයෙන්කොට සියල්ලට ප්‍රථම වූ සර්‍වසඞ්ග්‍රාහික ඤත්තිතොමෝ කම්මලක්‍ඛණ නම.
එසේ නයින් අන්‍යවූ එක් එක් පක්‍ෂයෙහි එක එක කොට ඤත්ති දෙකෙකැයි මෙසේ යථොක්ත ප්‍රභෙදවූ ඔසාරණ-නිස්සාරණ -පෙ- කර්‍මලක්‍ෂණයම නවවැනි කොට ඇත්තේයයි ඤත්තිකර්‍මය මෙසේ නව තැනට පැමිණේ.
ඤත්තිද්විතීය කර්‍මයාගේ ස්ථානභෙදයෙහි වනාහි වඩ්ඪ නම් ලිච්ඡවීහට පත්තනික්කුජ්ජන වසයෙන් ඛන්‍ධකයෙහි වදාළ නිස්සාරණයද, ඒ වඩ්ඪලිච්ඡවීහටම පත්තුක්කුජ්ජන වසයෙන් වදාළ ඔසාරණයද දතයුතුය.
සීමාසම්මුති - තිචීවරෙන අවිප්පවාසසම්මුත්ති - සත්‍ථතසම්මුති - භත්තුද්දෙසක - සෙනාසනග්ගාහාපක භාණ්ඩාගාරිය - චීවරපටිග්ගාහක - චීවරභාජක - යාගුභාජක - ඵලභාජක - ඛජ්ජභාජක - අප්පමත්තකවිස්සජ්ජක - සාටියග්ගාහාපක - පත්තග්ගාහාපක - ආරාමිකපෙසක - සාමණෙරපෙසකසම්මුති යන මේ සම්මුතීන්ගේ වසයෙන් **සම්මුති** දතයුතුය. කඨිනචීවරදාන - මතකචීවරදාන වසයෙන් **දානය **දතයුතුය.
කඨිනොද්ධාර වසයෙන් **උද්ධාරය** දතයුතුය. කුටිවත්‍ථු - විහාරවත්‍ථු දෙසනා වසයෙන් **දෙසනා** දතයුතුය. තිණව‍ත්‍ථාරක සමථයෙහි සර්‍වසඞ්ග්‍රාහික ඤත්තියද එක් එක් පක්‍ෂයෙක්හි එක් එක් ඤත්තියදැයි යම් ඤත්ති තුනක් තබා නැවත එක් පක්‍ෂයෙක එකෙක, එක් පක්‍ෂයෙක එකෙකැයි ඤත්තිද්විතීය කර්‍මවාක්‍ය දෙකක් වදාරණ ලදද, ඔවුන්ගේ වසයෙන් **කර්‍මලක්‍ෂණය** දතයුතුය. මෙසේ ඤත්තිද්විතීය කර්‍මය මේ සත් තැනට යයි.
ඤත්ති චතුර්‍ත්‍ථ කර්‍මයාගේ ස්ථානභෙදයෙහි වනාහි තර්‍ජනීයාදීවූ සප්තවිධ කර්‍මයන්ගේ වසයෙන් **නිස්සාරණාච**, එම කර්‍මයන්ගේ සන්සිඳීම් වසයෙන් **ඔසාරණාව** දතයුතුය. භික්‍ඛුනොවාදකසම්මුති වාසයෙන් **සම්මුතිය** දතයුතුය. පරිවාසදාන - මානත්ත දාන වසයෙන් දානය දතයුතුය. මූලාය පටිකස්සන කර්‍මවශයෙන් **නිග්‍රහය **දතයුතුය. උක්‍ඛිත්තානුවත්තිකා - අට්ඨයාවතතියකා - අරිට්ඨ හා චණ්ඩකාළීද යන ඒ මොවුහු යාවතතියකහ’යි මේ එකොළොස් සමනුභාසනයන්ගේ වසයෙන් **සමනුභාසනාව** දතයුත්තීය. උපසම්පදාකර්‍ම අබ්හාන කර්‍මයන්ගේ වසයෙන් **කර්‍මලක්‍ෂණය** දතයුතුය. මෙසේ ඤත්තිචතුර්‍ත්‍ථකර්‍මය මේ සත්තැනට යයි.
මෙසේ කර්‍මයන්ද කර්‍ම විපත්තියද විපත්තිරහිත කර්‍මයන්ගේ ස්ථානප්‍රභෙදගමනද දක්වා දැන් ඒ කර්‍මකාරක සඞ්ඝයාගේ පරිච්ඡෙදය දක්වනසේක්. නැවැත “**චතුවග්ගකරණේ කම්මෙ”** යනාදිය වදාළ සේක. ඒ පිළිබඳ අර්‍ත්‍ථය පිරිසෙන් වන කර්‍මවිපත්ති වර්‍ණනාවෙහි කියනලදනයින්ම දතයුතුය.
දැන් ඒ කර්‍මයන්ට වස්තු වූ යම් ඒ ශික්‍ෂාපදයෝ වෙත්ද, ඔවුන්ගේ ප්‍රඥප්තියෙහි අනුසස් දක්වන්නට “**ද්වෙ අත්‍ථවසෙ පටිච්ච**” යනාදිය පටන්ගන්නා ලදය. එහි “**දිට්ඨධම්මිකානං වෙරානං සංවරාය**” පාණාති පාතාදීවූ පඤ්චවිධ දෘෂ්ට ධාර්මික පාපයන්ගේ සංවරය පිණිස වැසීම පිණිස. “**සම්පරායිකානං වෙරානං පටිඝාතාය”** වෛරොත්පත්ති විපාක දුඃඛසඞ්ඛ්‍යාත සාම්පරායික වෛරයන්ගේ ඝාතනය පිණිස, සිඳීම පිණිස, අනුත්පාදය පිණිස, “**දිට්ඨධම්මිකානං වජ්ජානං සංවරාය**” ඒ පස්වැදෑරුම් වූ වෛරයන්ගේ සංවරය පිණිස “**සම්පරායිකානං වජ්ජානං**” ඒ විපාකදුඃඛයන්ගේම විපාකදුඃඛයෝම මෙහි වර්‍ජනය කළයුතු බැවින් වජ්ජයි කියනලදහ. “**දිට්ඨධම්මිකානං භයානං”** ගර්‍හා-උපවාද තර්‍ජනීයාදිකර්‍ම උපොසථ පවාරණයන්ගේ තැබීම, අකිත්තිපකාසනීය කර්‍මද යන මොවුහු දෘෂ්ටධාර්මික භය නම. මොවුන්ගේ සංවරය පිණිස. සාම්පරායිකභය වනාහි විපාකදුඃඛයෝය. ඔවුන්ගේ නැසීම පිණිස. “**දිට්ඨධම්මිකානං අකුසලානං**” පඤ්චවෛරදශ අකුශල කර්‍මපථ ප්‍රභෙදවූ අකුශලයන්ගේ සංවරය පිණිස. විපාකදුඃඛයෝම අක්‍ෂෙමාර්‍ත්‍ථයෙන් පරෙලොවදී වින්දයුතු අකුශලයෝයි කියනු ලැබෙත්. ඔවුන්ගේ නැසීම පිණිස. **“ගිහීනං අනුකම්පාය**” ගිහින්ගේ ශ්‍රද්ධාව රැකීම් වසයෙන් අනුකම්පනය පිණිස. “**පාපිච්ඡානං පක්‍ඛුපච්ඡෙදාය**” ලාමක අදහස් ඇති පුද්ගලයන්ගේ ගණබන්‍ධනය බිඳීම පිණිස. ගණභොජන ශික්‍ෂාපදයෙහි පණවන ලද්දේය. හැමතන්හි සෙස්ස ප්‍රකටමය. මෙහි යමක් කියයුතු වන්නේද, ඒ සියල්ල ප්‍රථම පාරාජික වර්‍ණනාවෙහිම කියනලද්දේය.
ප්‍රාතිමොක්‍ෂාදීන් අතුරෙහි **“පාතිමොක්‍ඛුද්දෙසො**” ප්‍රාතිමොක්‍ෂොද්දෙශය භික්‍ෂූන්ට පස්වැදෑරුම්ය. භික්‍ෂුණීන්ට සිවුවැදෑරුම්ය. පරිවාසදානාදීන් අතුරෙහි “**ඔසාරණීයං පඤ්ඤත්තං**” අටළොස් වැදෑරුම් වූ හෝ තෙසාළිස් වැදෑරුම් වූ හෝ වත්හි පවත්නාවූ මහණහුට ඔසාරණීය කර්‍මය පණවන ලද්දේය. යම් කර්‍මයකින් කැඳවනු ලැබේ, ඒ කර්‍මය පණවන ලදය, යන අර්‍ත්‍ථයි. “**නිස්සාරණීයං පඤ්ඤත්තං”** භණ්ඩන කාරකාදීහු යම් කර්‍මයකින් බැහැර කරණු ලැබෙත්ද, ඒ කර්‍මය පණවන ලදය, යන අර්‍ත්‍ථයි.
“**අපඤ්ඤත්තෙ**” යනාදි තන්හි “**අපඤ්ඤතෙන පඤ්ඤත්තං**” යනු සප්තාපත්ති ස්කන්‍ධයෝ කකුසඳ සම්මාසම්බුදුහු කොනාගමන සම්මා සම්බුදුහු කසුප් සම්මාසම්බුදුහු හැර මේ කල්පයෙහි මුලපටන් අප භාග්‍යවතුන් වහන්සේගේ සම්‍යක්සම්බොධි තෙක් අතර කාලයෙහි කිසිවකු විසින් ශික්‍ෂාපද නොපණවනලද කල්හි පණවන ලද්දේ නම. මක්කටීවත්‍ථු ආදී විනීතකථාවෝ ශික්‍ෂාපද පණවනලද කල්හි අනුප්‍රඥප්ති ශික්‍ෂාපදය හැමතන්හි. සෙස්ස ප්‍රකටමය.
දැන් සියලු ශික්‍ෂාපදයන්ගේ එක් එක් අයුරෙන් නවාකාරයකින් සඞ්ග්‍රහය දක්වන්නට **“නව සඞ්ගහා**” යනාදිය කීහ. එහි “**වත්‍ථුසඞ්ගාහො**” යනු වස්තුව හා සඞ්ග්‍රහය. සෙසුතැන්හිද පදාර්‍ත්‍ථය මෙසේ දතයුතුය. මේ වනාහි මෙහි අර්‍ත්‍ථයෝජනාය. යම් හෙයකින් එක් ශික්‍ෂාපදයකුදු අවස්තුවෙහි පණවන ලද්දේ නැත්තේද, එහෙයින් සියලු ශික්‍ෂාපදයෝ වස්තුව හා සඞ්ග්‍රහ කරණලදහ’යි මෙසේ වනාහි **වස්තුසඞ්ග්‍රහය** දතයුතුය.
යම්හෙයකින් වනාහි පාරාජික-සඞ්ඝාදිසෙස යන ආපත්තිස්කන්‍ධදෙක සීලවිපත්ති යන වචනයෙන් සඞ්ග්‍රහ කරණලදද, සෙසු පඤ්චාපත්ති ස්කන්‍ධය ආචාරවිපත්ති යන වචනයෙන් සඞ්ග්‍රහ කරණ ලදද, ෂඩ් ශික්‍ෂාපද කෙනෙක් **ආජීවවිපත්තියා** යන වචනයෙන් සඞ්ග්‍රහ කරණලදද, එහෙයින් සියලුම ශික්‍ෂාපදයෝ විපත්තියා යන වචනයෙන් සඞ්ග්‍රහ කරණලදහ’යි මෙසේ **විපත්තිසඞ්ග්‍රහය** දතයුතුය.
යම්හෙයකින් ඇවැත් සතින් මිදුනු එක් ශික්‍ෂාපදයෙකුදු නැත්තේද, එහෙයින් සියලු ශික්‍ෂාපදයෝ ආපත්තියා යන වචනයෙන් සඞ්ග්‍රහ කරණලදහ’යි මෙසේ **ආපත්තිසඞ්ග්‍රහය** දතයුතුය.
සියලු ශික්‍ෂාපදයෝ නගර සතෙක්හිදී පණවන ලදහ, එහෙයින් නිදාන යන වචනයෙන් සඞ්ග්‍රහ කරණලදහ’යි මෙසේ **නිදානසඞ්ග්‍රහය** දතයුතුය.
යම්හෙයකින් වනාහි ශික්‍ෂාපද ව්‍යතික්‍රමණය කරන පුද්ගලයකු නැති කල්හි, එක් ශික්‍ෂාපදයෙකුදු පණවන ලද්දේ නැත්තේද, එහෙයින් සියලු ශික්‍ෂාපදයෝ පුග්ගල යන වචනයෙන් සඞ්ග්‍රහ කරණලදහ’යි මෙසේ **පුග්ගල සඞ්ග්‍රහය** දතයුතුය.
යම්හෙයකින් වනාහි ශික්‍ෂාපද ව්‍යතික්‍රමණය කරන පුද්ගලයකු නැතිකල්හි ශික්‍ෂාපදයෙකුදු පණවන ලද්දේ නැත්තේද, එහෙයින් සියලු ශික්‍ෂාපදයෝ පුග්ගල යන වචනයෙන් සඞ්ග්‍රහ කරණලදහ. සියලු ශික්‍ෂාපදයෝ චතුර්විධ අධිකරණයන් අතුරෙහි ආපත්තාධිකරණ යන වචනයෙන් සඞ්ග්‍රහ කරණලදහ. සියලු ශික්‍ෂාපදයෝ සප්තවිධ සමථයෙන් සමථයට යෙත්ය’යි **සමථ** යන වචනයෙන් සඞ්ග්‍රහ කරණ ලදහ. මෙසේ ඛන්‍ධ - අධිකරණ - සමුට්ඨාන සමථ සඞ්ග්‍රහයෝද දතයුත්තාහ. සෙස්ස පෙර කියූනය ඇත්තේමය.
නිගමනකථා
මෙපමණකින්ද,
ලොකස්වාමීවූ විනය කටයුතු, සත්ත්‍වයන් හික්මවන්නා වූ ජිත පඤ්චමාරතෙමේ උභතොවිභඞ්ග ඛන්‍ධකපරිවාරයෙන් විභාගකරණලද විනය පිටකය වදාළේය.
ඒ විනය පිටකය සම්බන්‍ධ සත්විසි දහසකට අධික වූ ග්‍රන්‍ථයෙන් යුත් සමන්තපාසාදිකා නම් සංවර්‍ණනාතොමෝ සමාප්ත වූවාය.
එහි මේ සමන්තපාසාදිකාවෙහි සමන්තපාසාදිකත්‍වයයි.
ආචාර්‍ය්‍ය පරම්පරාවෙන් නිදාන වස්තු ප්‍රභෙද දැක්වීමෙන්, පරලබ්ධි දුරුකිරීමෙන්, ස්වසමය පිහිටුවීමෙන්,
ව්‍යඤ්ජන පරිශොධනයෙන්, පදාර්‍ත්‍ථ දැක්වීමෙන්, පාලියොජනා ක්‍රමයෙන්, ශික්‍ෂාපද විනිශ්චයෙන්, විභඞ්ගනය භෙද දැක්වීමෙන්, නුවණැසින් මොනවට බලන්නාවූ නුවණැත්තවුනට මේ සමන්තපාසාදිකාවෙහි නොපැහැදුම් එළවන කිසිවක් යම්හෙයකින් නොදක්නා ලැබේද, එහෙයින් හික්මවිය හැකි සත්ත්‍වයන් දැමීමෙහි දක්‍ෂ වූ, ලොවට අනුකම්පා කරන්නාවූ ලොකනාථයන් වහන්සේ විසින් වදාළ විනය ප්‍රවෘත්ති ඇත්තාවූ මේ සංවර්‍ණනා තොමෝ සමන්තපාසාදිකාමැයි.


[missing trans]














[missing trans]


