අභිධම්ම පිටකය
සම්මොහ විනෝදනී නම් වූ
විභංග අටුවාව
1. ස්කන්‍ධ විභංගය
සූත්‍රාන්ත භාජනීය වර්ණනාව
පඤ්චක්ඛන්‍ධා; රූපක්ඛන්‍ධො......විඤ්ඤාණක්ඛන්‍ධො මෙය විභංග ප්‍රකරණයේ ආරම්භ වූ ස්කන්‍ධ විභාගයෙහි සූත්‍රාන්ත භාජනිය නම් වේ. පඤ්ච යනු ගණනය. ඊට වඩා අඩු හෝ වැඩි නැති බව එයින් දක්වයි. ඛන්‍ධ යනු වෙන්කළ ධර්ම කොටසයි. ඛන්‍ධ ශබ්දය බොහෝ අර්ථවල වැටේ. රාසිගුණයෙහි පැනවීම ආරෝපනය කරති. මහණෙනි, මහා සමුද්‍රයෙහි ජලය ප්‍රමාණ කිරීම පහසු නොවන්නා සේ ජලය ලාස් මෙපමණ යයි කියා හෝ ජලය ලාස් සියයකැයි කියා හෝ ජලය ලාස් දහසකැයි කියා හෝ ජලය ලාස් දසදහසකැයි කියා හෝ මහා ජලස්කන්‍ධය නොගිණිය හැකි අප්‍රමාණ බවට පැමිණේ. ජලය ස්වල්පයක් උදක ස්වල්පයක් ජලස්ඛන්ධය නොවේ. එසේම දූවිලි ස්වල්පයක් රජස්ඛන්ධ නොවේ. ගවයන් ටික දෙනෙක් ගවස්ඛන්ධ නොවේ. පින් ස්වල්පයක් පුණ්‍යස්කන්ධ නොවේ. සෙබළුන් ටිකදෙනෙක් බලස්කන්ධ නොවේ. බොහෝ දූවිලි රජස්කන්ධ නොවේ. බොහෝ ගවාදීහු ගවස්කන්ධ වේ. බොහෝ පින් පුණ්‍යස්කන්‍ධ වේ. බොහෝ සෙබළුන් බලස්කන්ධ වේ. සීලක්ඛන්‍ධ, සමාධික්ඛන්‍ධ ආදියෙහි ගුණ වශයෙන් ස්කන්ධ නම් වේ. “මහා දාරුස්කන්ධයක් ගංගා නදියෙහි සැඩපහරට පාවී යනවා බුදුන්වහන්සේ දුටු සේක.” මෙහි පැණවීමෙන් ස්කන්ධ නම් වේ. යං චිත්තං මනො මානසං..... විඤ්ඤාණං විඤ්ඤාණාක්ඛන්‍ධො ආදියෙහි රූඪි වශයෙන් ස්කන්‍ධ නම් වේ. මෙහිදී රාසි වශයෙන් යයි අදහස් වේ. මෙය වනාහි ස්කන්ධ (අර්ථය), සමූහ, රැස්කිරීම රාසි යන අර්ථවල යෙදේ. එහෙයින් රාසි ලක්‍ෂණය ඛන්ධ යයි දතයුතු. කොටස යන අර්ථය කීමද වටියි. ලෝකයා ණය ගෙන චෝදනා කරන කල්හි ඛන්ධ දෙකකින් තුනකින් දෙන්නේ යයි කියයි. මෙසේ කොටස ඛන්ධ යයි කීම වටී. මෙහි රූපස්කන්ධය යනු රූප රාසියයි. රූප කොටසයි. වේදනාක්ඛන්‍ධය වේදනා රාසියයි. වේදනා කොටසයි. සංඛාරාදීන්ගේ අර්ථය ද මේ ක්‍රමයෙන් දතයුතුයි.
මෙපමණකින් සම්මා සම්බුදුරජාණන් වහන්සේ සතරමහා භූතයෝද සතර මහාභූත නිසා පවත්නා රූපද අතීත අනාගත සහ පවත්නා කාලයෙහි එකොළොස් වැදෑරුම් බෙදන ලද පස්විසි රූප කොටස් ද සයානුරූප කොටස් ද මෙසේ ප්‍රභේද වූ රූප රාසිය යන ඒ සියල්ලම පිඬුකොට රූපස්කන්ධ යයි දැක්වූහ. සැප වේදනාව දුක් වේදනාව අදුක්ඛමසුඛ වේදනාව යන එකොළොස් වැදෑරුම්ව කාලය අනුව බෙදන ලද චතුභූමක වේදනා රාසිය පිඬුකොට වේදනාස්කන්ධයයි දැක්වූහ. එකොළොස් වැදෑරුම්ව අවකාශයෙහි බෙදන ලද චතුභූමක සඤ්ඤා රාසිය පිඬුකොට සංඥා ස්කන්‍ධ යයි දැක්වූහ. එකොළොස් වැදෑරුම් අවකාශයෙහි බෙදන ලද චතුභූමක සංඛාර රාසිය පිඬුකොට සංස්කාර ස්කන්‍ධ යයි දැක්වූහ. එකොළොස් වැදෑරුම් කාලයෙහි බෙදන ලද චිත්ත රාසිය පිඬුකොට විඥානස්කන්‍ධ යයි දැක්වූහ.
චතුභූමක රූපය රූපස්කන්ධ යයිද තවද මෙහි චතුභූමක කාමාවචර කුසල සිත්අට ආදි වශයෙන් අසූ නවයක් සිත් සමග එකට උපදින වේදනාව වේදනාස්කන්ධයයි ද සඤ්ඤාව සඤ්ඤාස්කන්‍ධ යයිද ඵස්සාදි චෛතසිකයන් සංස්කාරාස්කන්ධ යයිද අසූනවයක් වූ සිත් විඥානස්කන්‍ධ යයිද මෙසේ ස්කන්‍ධ පසෙහි ධර්ම කොටස් දතයුතුය.
දැන් ඒ රූපස්කන්ධාදිය විභාගකොට දැක්වීම සඳහා **තත්‍ථ කතමො රූපක්ඛන්‍ධො** ආදිය කීහ. එහි තත්‍ථ යනු පඤ්ච ස්කන්‍ධයන් අතරින් කවරක්දැයි කියනු කැමතිව නැගූ ප්‍රශ්නයයි. **රූපක්ඛන්‍ධ** යනු ඇසූ ප්‍රශ්නයට ධර්ම පිළිතුරයි. දැන් එය විභාග කරන්නේ **යං කිංචි රූපං** යනාදිය කීහ. එහි **යං කිංචි** නිරවශේසයෙන් ගැනීමයි. **රූපංති** දැඩිකොට යෙදීමේ නියමයයි. මෙසේ පද දෙකෙන්ම රූපයේ නිරවශේෂ ගැනීම කළා වේ.
එහි කුමන අර්ථයකින් රූප වේද? වෙනස්වීම් අර්ථයෙන් රූප වේ. භාග්‍යවතුන් වහන්සේ විසින් එහෙයින් කියන ලදි.
“මහණෙනි, කුමකට රූපය කියයිද මහණෙනි, වෙනස්වීමටය. එහෙයින් රූපය යයි කියනු ලැබේ. කුමකින් කුමක් වේද? සීතලෙන් වෙනස් වෙයි. උෂ්ණයෙන් වෙනස් වේ. සාගින්නෙන් වෙනස් වේ. පිපාසයෙන් වෙනස් වේ. මැසිමදුරු, වාතය, අව්ව, විසකුරු සතුන් ස්පර්ශ වීමෙන්ද වෙනස් වේ. මහණෙනි, ඒ නිසා වෙනස්වීම රූපයයි කියයි.
එහි **කිං** යනු කරුණු විමසීමයි. කුමන කරුණකින් රූපයයි කියයිද? කුමන කරුණකින් එය රූපය නම් වේද යන අරුතය. **රුප්පතීති** යන මෙහි **ඉති** යනු හේතුව දැක්වීමයි. යම් හෙයකින් වෙනස්වේද එහෙයින් රූප යයි කියයි යන අර්ථයයි. රුප්පත යනු කිපේ, ගැටේ, පෙළයි, බිඳෙයි යන අර්ථයි. මෙසේ මෙපමණකින් වෙනස්වීම් අර්ථයෙන් රූපය කියන ලදි. වෙනස්වන ලක්‍ෂණයෙන් ද රූපයයි කීම වටී. එසේම වෙනස්වන ලක්‍ෂණය යන මෙය
**සීතෙන’පි රුප්පති** යනාදියෙහි සීතලෙන් වෙනස්වීම් පළමුකොට ලෝකාන්තරික නරකයෙහි ප්‍රකටය. සක්වලවල් තුනෙන් තුනට ලෝකාන්තරික නරකයක් වේ. එහි යට පොළොවක් නැත. උඩ සඳ හිරු පහන් මැණික් ආලෝක නැත. නිරන්තර අඳුරය. එහි ඉපදුනු සත්ත්වයින්ගේ තුන්ගව් පමණ ශරීර වේ. ඔවුහු වවුලන් මෙන් දික්වූද? පළල් වූද නියවලින් කඳු බෑවුම අල්වා හිස පහතට එල්බගෙන සිටිති. යම්කලක ඔවුනොවුන් අත් පසයට ගියවිට කෑමට දෙයක් ලැබුණේ යයි සිතමින් කැරකී ලොව දරණ ජලයෙහි වැටෙති. සීතල වායු පහරින් පැසුණු මීගෙඩි මෙන් පැලී ජලයෙහි වැටෙති. වැටුණු කෙනෙහි අතිශයින් සීත වූ ලුණු වතුරෙන් ඉරුණු සමින් නහර මස් ඇට බිඳෙන කල්හි තෙලෙහි වැටුණු පිටි පිඬක් මෙන් පට පට නදින් විනාශ වෙති. මෙසේ සීතලෙන් වෙනස්වීම ලෝකාන්තරික නිරයෙහි ප්‍රකටය. මහිංසක රටවල් ආදියෙහි හිම වැටෙන ප්‍රදේශවල මෙය ඉතා ප්‍රකටය. එහි සත්ත්වයෝ සීතලෙන් සිඳුණු බිඳුණු ශරීර ඇත්තෝ මරණයට ද පත්වෙති.
උෂ්ණයෙන් වෙනස්වීම අවීචිමහා නිරයෙහි ප්‍රකටය. එහි රත්වූ ලෝහ පොළොවෙහි හොවවා පස් ආකාර වූ බැඳීම් කරන කල්හි සත්ත්වයෝ මහත්වූ දුකක් විඳිති.
සාගින්නෙන් වෙනස්වීම ප්‍රේත ලෝකයෙහි සහ දුර්භික්‍ෂ කාලයෙහි ප්‍රකටය. ප්‍රේත ලෝකයෙහි වනාහි බුද්ධාන්තර දෙකතුනකින්වත් කිසිම ආහාරයක් අතින් ගෙන කටෙහි දමා ගැනීමක් ඇති සත්ත්වයෝ නොවෙති. බඩ ඇතුළත ගිනි ඇවිළගත් සිදුරු සහිත ගසක් මෙන් වෙයි. දුර්භික්‍ෂ කාලයෙහි කැඳ පමණකුදු නොලබා මරණයට පත්වන්නන්ගේ ප්‍රමාණයක් නැත.
පිපාසයෙන් වෙනස්වීම කාලකඤ්ජිකාදියෙහි ප්‍රකටය. එහි සත්ත්වයෝ බුද්ධාන්තර දෙකතුනක්වත් හෘදය තෙමෙන පමණකුදු, දිව තෙමෙන පමණකුදු දියබිඳක් ලබන්නට නොහැකි වෙති. ජලය පානය කරන්නෙමු යයි ගංගාවට ගියවුන්ටද ගං හෝ සිඳී වැලි මතු වෙයි. මහා සමුදුරට පැනගත්තවුන්ට ද මහා සාගරය සමතලා ගල්තලාවක් වෙයි. ඔවුහු වියළෙමින් මහත් වූ දුකෙන් පෙළෙමින් හැසිරෙති.
එක් කාලකඤ්ජික අසුරයෙක් පිපාසය ඉවසීමට නොහැකිව යොදුනක් ගැඹුරු සහ පළල ඇති මහා ගංගාවකට බැස්සේය. ඔහු ගිය ගිය තැන ජලය සිඳී දුම් මතුවෙයි. ගල් තලාවක සක්මන් කරන කලක් මෙන් වෙයි. ජලහඬ අසා ඔබිනොබ හැසිරෙමින් රාත්‍රිය ගෙවීය. ඉක්බිති උදෑසනම පිඬුසිඟා වඩින භික්‍ෂූන් වහන්සේ තිස්නමක් ඔහු දැක, සත් පුරුෂය ඔබ කවරෙක්දැයි විචාළහ. ස්වාමීනි, ප්‍රේතයෙක්මි. කුමක් සොයන්නේද? ස්වාමීනි, බීමට ජලයයි. මේ ගඟ පිරිලා පේන්නෙ නැද්ද? ස්වාමීනි, ළඟට නොපැමිණේ. එසේනම් ගං වෙරලේ දිගාවෙන්න. මුවට පැන් ඉසිමු යයි කීහ. හේ වැලිතලාවේ උඩුකුරුව හොත්තේය. භික්‍ෂූහු පාත්‍ර තිහකින් ජලය ගෙන ඔහුගේ මුවට වත් කරමින් සිටියහ. එසේ කරන භික්‍ෂූන් වහන්සේට පිඬු සිඟන වේලාව සමීප විය. සත් පුරුෂය, අපට පිඬු සිඟා යන වේලාව පැමිණ ඇත. කෙසේද? ඔබ ආශ්වාද මාත්‍රයක්වත් ලැබුවේදැයි ඇසූහ. හේ අල්ලක් පමණ ජලය උගුරට ගියායයි කීය. ප්‍රේත ආත්මභාවයෙන් මිදීමක් නැතැයි කීය. මෙසේ පිපාසයෙන් වෙනස්වීම ප්‍රේත විෂයෙහි ප්‍රකටය.
මැසි ආදීන්ගේ ස්පර්ශයෙන් ඇතිවන වෙනස්වීම මැසි මදුරුවන් බහුල ප්‍රදේශවල ප්‍රකටය. මෙහි **ඩංසො** යන පිඟුවන් මැස්සෝය. **මකසා **යනු මදුරුවෝය. වාතා යනු කුසේ වාත පිටේ වාත ආදි වශයෙන් දතයුතුය. ශරීරයෙහි වාතරෝග ඉපදී අත් පා පිට ආදිය බිඳී කණ කරයි. කුදු කරයි. අත් පා කොර කරයි. **ආතපා** යනු හිරු තාපයයි. මෙයින් වෙනස්වීම වැලිකතර ආදියෙහි ප්‍රකටය. එක් ස්ත්‍රියක් සමූහයා සමග රාත්‍රියෙහි වැලිකතරේ නොගොස් දිවා කාලයේ හිරු උදාවන කල්හි වැලිවලින් තැවී පාතැබීමට නොහැකිව හිසින් පැසගෙන තබා පා තැබුවාය. ක්‍රමයෙන් පැස රත්වී සිටීමට නොහැකිව ඒ මතුවෙහි සාටකය තබා පා තැබුවාය. එයද රත්වන විට ඇකයෙන් ගත් පුතා මුනින් හොවා අඬමින් මැඩ ඔහු සමග උෂ්ණයෙන් තැවී මරණයට පත්වූවාය.
සිරිංසප යනු දිග දෑ සත්ත වෙසෙසක් වෙති. ඔවුන්ගේ ස්පර්ශයෙන් වෙනස්වීම විෂකුරු සතුන් දෂ්ට කිරීම ආදියෙන් දත යුතුය.
දැන් යං කිංචි රූපං පදයෙන් සංගෘහිත වූ පස්විසි කොටසෙහි සයානු කොටස් ප්‍රභේදයෙන් සියළු රූප අතීතාදි කොටස්වල බහා දැක්වීමට **අතීතානාගත පච්චුප්පන්න** යනාදිය කීහ. ඊට පසුව එය අධ්‍යාත්ම දුක්ඛාදී සතර දුකෙහි බහා දැක්වීමට **අජ්ඣත්තං වා බහිද්ධා** යනාදිය කියන ලදි. ඉන්පසුව මේ සියල්ල එකොළොස් ප්‍රදේශයෙහි හාත්පසින් ගෙන දක්වන ලද රූපය එකක් වශයෙන් පිඬුකොට දැක්වීමට **තදෙකජ්ඣං** යනාදිය කියන ලදි.
එහි **තදෙකජ්ඣ** යනු එය එකතුවී යනුයි. අභිසඤ්ඤාහිත්‍වා යනු එක්තැන් කොට. **අභිසංඛිපිත්‍වා** යනු සංක්‍ෂෙප කොට, මෙය කියන ලදි. සියළු ආකාරයෙන් කියන ලද මේ රූපය වෙනස්වන ලක්‍ෂණයෙන් ඒකවිධභාවයට පමුණුවා රූපස්කන්‍ධයයි කියනු ලැබේ. රූපයෙන් අනිකක් රූපස්කන්‍ධය නම් නොවේ. වේදනාව ද රූපය මෙනි. වේදයිත ලක්‍ෂණයෙහි රාසි භාවයට පැමිණ වේදනාස්කන්‍ධ යයි කියනු ලැබේ. වේදනාදියෙන් අනිකක් වේදනාස්කන්‍ධය නොවේ.
දැන් එක් එක් කාලයෙහි බහා තබන රූපය වෙන වෙනම විභාගකොට දක්වමින් **කත්‍ථ කතමං රූපං අතීතං** යනාදිය කීහ. එහි **තත්‍ථ** යනු එකොළොස් වැදෑරුම් කාලයෙහි බහා තබන ලද මාතෘකා භූමියයි. මෙය කියන ලද්දේ වෙයි. අතීත අනාගත වර්තමාන ආදිනයින් තබන ලද මාතෘකාවෙන් අතීත රූපයක් දක්වන ලදද එය කවර දෙයක්ද යනුයි. මෙම උපාය මගින් සියළු විමසීම්වල අර්ථය දත යුතුය. **අතීතං නිරුද්ධං** ආදී පද බහා තැබූ කොටසෙහි කියන ලදි. චත්තාරො මහා භූතා මෙය අතීතයයි කියන ලද රූපයේ ස්වභාව නිදර්ශනයයි. සියළු තන්හි මෙසේමය. අතීත රූපද මහාභූතද, භූත දැඩි සේ ගෙන පවත්නා රූපයෙන් අන්‍ය රූපයක් නොමැත.
වෙනත් න්‍යායක්, අතීතංසෙන සංගහිතං යනු අතීත කොටසින්ම සංග්‍රහ කරන ලදි. මෙහිම රූපය කුමක්දැයි ගණන ඇතුළත්ය. සතර මහාභූත සහ සතර මහාභූත දැඩි සේ ගත් රූප කුමක්දැයි සියළු තන්හි අර්ථ මෙසේ දතයුතුයි. අනාගත, වර්තමාන නිදර්ශන පදද යට කියන ලද්දේය.
අතීත, අනාගත, වර්තමාන යන මෙය සූත්‍රාන්ත අභිධර්ම යයි දෙයාකාර වෙයි. සූත්‍රාන්ත පරියායෙන් භවයෙන් වෙන්කරන ලදි. ප්‍රතිසන්ධියෙහි සිට අතීත භවවල උපන්රූප අනන්තර භවයෙහි හෝ කප්කෙළ සියදහස් ගණන් මත්තෙහි හෝ උපන් සියළු රූප අතීත නම් වේ. චුති පටිසන්‍ධි අතරෙහි උපදින රූප හෝ අනන්තර භවයෙහි හෝ කප්කෙළ සියදහස් ගණන් මතුවෙහි පහළවන රූප සියල්ල අනාගත නම් වේ. අභිධර්ම පරියායෙහි වනාහි ක්‍ෂණයෙකින් රූපය දක්වන ලදි. රූපයේ ඉපදීම, පැවතීම, බිඳීයෑම යැයි ක්‍ෂණ තුනකි. මේ ක්‍ෂණ තුනට පැමිණ නිරුද්ධ වූ රූපය සමීපයෙහි හෝ අතීත කප් කෙළ සියදහස් ගණන් මතුයෙහි හෝ නිරුද්ධ වන්නේ ද ඒ සියල්ලම අතීත නම් වේ. ක්‍ෂණ තුනට නොපැමිණි එක් චිත්තක්‍ෂණයක් මතුවෙහි හෝ අනාගතයෙහි කප්කෙළ සියදහස් ගණන් මතුවෙහි හෝ නොපැමිණි රූප සියල්ල අනාගත නම් වේ. මෙම ක්‍ෂණ තුනට පැමිණි රූප වනාහි වර්තමාන වේ. එහි මේ කිසිවක් සූත්‍රාන්ත භාජනීය වේ. එසේ වුවත් අතීත අනාගත වර්තමාන රූප අභිධර්ම නිර්දේශයෙන් ම දක්වන ලදැයි දතයුතුය.
තවත් න්‍යායක්, අද්ධාන සන්තති සමය බණ වශයෙන් සිව් ආකාර වූ මේ රූපය අතීත නම් වේ. අනාගත සහ වර්තමානයද එසේය. කෙනෙකුගේ එක් භවයක ප්‍රතිසන්‍ධියෙන් පෙර ඒතාක් මාර්ග වශයෙන් අතීතය. චුතියෙන් පසු අනාගතයයි. ඒ දෙක අතර වර්තමානයයි. පරම්පරා වශයෙන් සෘතුවෙන් හටගත් එක් රූපයක්ද ආහාරයෙන් හටගත් එක් රූපයක්ද පූර්ව අපර වශයෙන් සමානව පැවතීම වර්තමානයයි. එයින් පෙර විසමව පැවති සෘතු ආහාර රූප අතීතයයි. එයින් පසුව පැවතියේ අනාගත යයි. චිත්තජ වූ එක් චිත්ත වීථියක එක් ජවන් සිතක එක් සමාධියක හටගත් රූපය වර්තමානයයි. එයින් පෙර අතීත යයි. එයින් පසු අනාගත යයි. කර්මයෙන් හටගත් වෙන් වෙන්වූ රූපයේ අතීතාදි භේද නැත. ඒවායෙහි සෘතු, ආහාර, චිත්ත හටගත් රූපයන්ගේ උපස්ථම්භ වශයෙන් අතීතාදි භේද දැනගත යුතුය. කාලය වශයෙන් එක් මොහොත, පෙරවරු, පස්වරු, රාත්‍රිය, දවාල යන කාලවල චිත්ත පරම්පරා වශයෙන් පවත්නා ඒ ඒ කාල වර්තමානය නම් වේ. එයින් පෙර අතීතයයි. එයින් පසු අනාගතයයි. ක්‍ෂණ වශයෙන් උප්පාද ආදි ක්‍ෂණ තුන ඇතුළත් වූයේ වර්තමාන යයි. එයින් පෙර අතීතයයි. එයින් පසු අනාගතයයි.
තවද, ඉකුත් වූ හේතුඵල කෘත්‍යය අතීතයයි. නොනිමි හේතුඵල කෘත්‍යය වර්තමානයයි. නොපැමිණි හේතුඵල කෘත්‍යය අනාගතයයි. තමා අයත් ක්‍ෂණය හෝ වර්තමානයයි. ඉන් පෙර අතීතයයි. ඉන්පසු අනාගතයයි. මේ ක්‍ෂණය ආදී කතා නිෂ්පරියායය. (වෙනස්කළ නොහැකි) සෙස්ස පරියායයි. ඒවා අතරින් නිෂ්පරියාය කතා මෙහි අදහස් කෙරේ. අජ්ඣත්ත (සත්තානං පරසත්තානං) දෙකේ නිර්දේශ පදයට අජ්ඣත්තික නිර්දේශයෙහි කියන ලද අර්ථය වෙයි. ඕලාරිකාදි රූප කොටස වර්ණයයි කියන ලද අර්ථය වේ.
හීන, දුක නිර්දේශයෙහි **තෙසං තෙසං සත්ත නිකායෙ** බොහෝ සත්ත්වයන් අතරෙහි ඡට්ඨි වචනයයි. **අපරස්සාපි අපරස්සාපිති හි** කියන කල්හි දවසද කල්ප ලක්‍ෂයද කියමින් මෙපමණක් කියන්නේය. මෙසේ ශාස්තෲන් වහන්සේ පද දෙකකින් සෙසු සියළු සතුන් ගන්නේ තෙසං තෙසං සත්තානං යයි කීහ. මෙපමණකින්ම අන්‍ය සියල්ලන්ම දැක්වීම සිදුවීය. උඤ්ඤාතං යනු අවමන් කිරීමය. **අවඤ්ඤාතං** යනු පහත්කොට දැකීමයි. **රූපං** යනු දන්නා ලදි. **හීළිතං** යනු නොගතයුතුය යන අර්ථයෙන් ඉවත දැමූ විසිකළ පිළිකුල් කළ යනුද කියති. පරිභූතං මෙය කුමක්දැයි වචනයෙන් පරිභව කිරීමය. **අවිත්තීකතං** යනු ගරු නොකිරීමයි. **හීනමතං** හීන යයි හැඟීම ලාමකකොට දැනීම. **හීනං** ලාමකය. **හීන සම්මතං** ලෝකයෙහි හීනයයි සම්මත දේ. හීනයන් විසින් හෝ සම්මත දේ. ගූථ භක්ෂකයන් විසින් ගූථ මෙනි. **අනිට්ඨං** ප්‍රිය නොවූ ලබාගැනීම සඳහා නොයැවීම. යමෙක් සොයානම් සෙවීමේ අරමුණ මෙම නමින් කියයි. **අකං **නොකැමති නිසරු හෝ **අමනාපං** සිතේ අර්පණය නොවන එබඳු අරමුණ සිතට ආරෝපණය නොවේ. **මනාපං** සිතට මනසට අර්පණය වේ.
තවද අන්‍ය න්‍යායකි. අනිට්ඨං සම්පත් නොමැතිවීමය. එය කර්ම හටගැනීම් අතරින් ඒකාන්තයෙන් අකුසල කර්ම නිපැත්මකි. අකන්තං සැපයේ අහේතුකභාවයයි. අමනාපය දුකෙහි හේතු භාවයයි. රූප, ශබ්ද යනු මෙය එහි ස්වභාවය පෙන්වීමයි. මේ පදයෙහි අකුසල කර්මයෙන් ඉපදීම් වශයෙන් අනිෂ්ට වූ පස්ක්ම ගුණයෙහි බෙදන ලදි. අකුසල කර්මයෙන් ඉපදීමෙන් ඉෂ්ට වූ දෙයක් නම් නැත. සියල්ලම අනිෂ්ටය.
ප්‍රණීත පද නිර්දේශයෙහි කියන ලද්ද ප්‍රතිපක්‍ෂ වශයෙන් දතයුතුය. මේ පදයෙහි කුශල කර්මයෙන් ඉපදීම් වශයෙන් ඉෂ්ට වූ පස්කම් ගුණයෙහි බෙදන ලදි. කුසල කර්මයෙන් ඉපදීම්වල අනිෂ්ටයක් නම් නැත. සියල්ලම ඉෂ්ටමය. සෘතුවලින් හටගැනීමෙහිද කර්මයෙහි මෙන් ඉටු අනිටු ඇත. මෙසේ මේ දෙකෙහි ඉටු අනිටු අරමුණු බෙදන ලදැයි දතයුතුය. මෙය ආචාර්යවරයන්ගේ සමාන අර්ථ කථාය. විතණ්ඩවාදීහු මෙසේ කීහ. ඉටු අනිටු නම් වෙන් වෙන්ව බෙදීමක් නැත. ඔවුනොවුන්ගේ රුචි වශයෙන් කියන ලදි.
“මහරජ, පංචකාම ගුණයන් මනාපය කෙළවරකොට ඇතැයි මම කියමි. මහරජ, ඒ රූපයෝ සමහරුනට මනාප වෙති. සමහරුනට අමනාප වෙති. මහරජ, ඒ ශබ්ද ගන්‍ධ රස ස්පර්ශයෝ සමහරුනට මනාප වෙති. සමහරුනට අමනාප වෙති.”
එහෙයින් ඒ රූපාදියම කෙනෙක් ආශ්වාද කෙරෙති. සතුටු වෙති, එහි ලෝභය උපදවති. කෙනෙක් කිපෙති. ගැටෙති. එහි තරහ උපදවති. ඇතැමෙකුට ඉෂ්ට ප්‍රියමනාප වෙති. ඇතැමෙකුට අනිෂ්ට අමනාප වෙති. කෙනෙක් ඉෂ්ටප්‍රිය මනාපයයි දකුණතින් ගනිති. කෙනෙක් අනිෂ්ට අප්‍රිය අමනාප යයි වමතින් ගනිති. එනිසා ඉටු අනිටු නම් වෙන් වෙන්ව බෙදීමක්නැත. ප්‍රත්‍යන්තවාසීන්ට ගැඩවිලාද ඉෂ්ට ප්‍රියමනාප වෙයි. මධ්‍යදේශවාසීහු ඊට අතිශයින් පිළිකුල් කරති. ඔවුන්ට මොණරමස් ආදිය ඉෂ්ටප්‍රිය වෙයි. අන් අයට ඒවා ඉතා පිළිකුල් වේ.
ඔප ඉටුනිටු අරමුණ වෙන් වෙන් වශයෙන් බෙදීමක් නැතැයි කියන්නේද? ඔව්. නැතැයි කීහ. නැවත තුන්වන වාරය දක්වා එසේම ප්‍රශ්නය අසා පිහිටුවා ගතයුතුය. නිවන ඉෂ්ටද? නැතහොත් අනිෂ්ටද? දන්නා තැනැත්තා ඉෂ්ට යයි කියයි. ඉදින් නොකියන්නේ නම් නොකියව. නිවන ඒකාන්තයෙන් ඉෂ්ටය. කෙනෙක් නිවන වර්ණනා මුඛයෙන් කියන කල්හි ඔබ කිපී නිවන වර්ණනා කෙරේද? නොකෙරේද? කිම, එහි ආහාරපාන මල් ගඳ විලවුන් සයන ඇඳුම් සමෘද්ධ පස්කම් ගුණ තිබේදැයි ඇසූවිට නැතැයි කී කල්හි ඔබේ නිවනෙන් කමක් නැත. නිවන වණන විට කිපී දෙකොනම පියයි-වසයි යන අර්ථයයි. මේ ආදි වශයෙන් ඔබේ වාදයෙහි නිවන අනිෂ්ට නම් වේ. මෙයමෙසේ නොගත යුතුය. මේ තෙමේ විපරීත සංඥාවෙන් කියයි. සංඥා විපර්යාස වශයෙන් කෙනෙකුට ඉෂ්ට වේ. කෙනෙකුට අනිෂ්ට වේ.
ඉටුනිටු අරමුණු වනාහි වෙන වෙනම බෙදිය යුතුව ඇත. කවරෙකුගේ වශයෙන් බෙදා ඇත්තේද මධ්‍යම අයෙකුගේ වශයෙනි. ඉතා ඉසුරුමත් මහා සම්මත මහා සුදස්සන ධර්මාශෝක ආදීන්ගේ වශයෙන් මෙය නොබෙදන ලදි. ඔවුන්ට දිව්‍ය සමාන අරමුණුද අමනාපව වැටහෙන දුලබ අහරපැන් නැති දුක්ඛිත වූවන්ගේ වශයෙන්ද නොබෙදන ලදි. ඔවුන්ට වනාහි සුං සහල් බත් තුළද කුණු මස් රසයද ඉතා මිහිරි අමෘතය හා සමාන වෙයි. ගණක අමාත්‍ය සිටුවරු කෙළෙඹියන් වෙළෙන්දන් ආදි මධ්‍යමිකයන්ගේ වශයෙන් ඉටු අනිටු බෙදන ලදි. ඔවුන්ට වනාහි කාලයකට ඉෂ්ටද කාලයකට අනිෂ්ටද වේ. මේ ආකාරයෙන් ඉෂ්ට අනිෂ්ට වශයෙන් වෙන් කිරීමට හැකි වේ.
**තිපිටක චූලනාග** තෙරුන් වහන්සේ මෙසේ කීහ. “ඉෂ්ට අනිෂ්ට නම් විපාක වශයෙන් වෙන් කරන ලදි. ජවන වශයෙන් නොවේ. ජවනය වනාහි සංඥා විපර්යාස වශයෙන් ඉෂ්ට අරමුණෙහිම ඇලෙයි. ඉෂ්ට අරමුණෙහිම කිපෙයි. අනිෂ්ට අරමුණෙහි ඇලෙයි. අනිෂ්ට අරමුණෙහි කිපෙයි. විපාක වශයෙන් මෙය ඒකාන්තයෙන් වෙන් කරයි. විපාක සිතට වංචාකළ නොහැකිය. අරමුණ ඉෂ්ට වේනම් කුසල විපාක උපදියි. අරමුණ අනිෂ්ට වේනම් අකුසල විපාක උපදියි. කිසියම් මිථ්‍යාදෘෂ්ටිකයෙක් බුදුන් සඟුන් මහසෑ ආදී උතුම් අරමුණු දැක ඇස්පියා ගනිති. දොම්නසට පැමිණෙති. දහම් හඬ අසා කන් වසා ගනිති. ඔවුන්ගේ චක්ඛු විඤ්ඤාණ ශෝත විඤ්ඤාණ වනාහි කුසල විපාකම වෙති.
කිසියම් ගූථ සූකරාදීහු ගූථ ගන්ධය ආඝ්‍රාණයකොට කෑමට ලැබෙන්නේ යයි සොම්නස් වූවෝ වෙති. ගූථ දර්ශනයෙහි ඔවුන්ගේ චක්ඛුවිඤ්ඤාණයද ඒ ගඳ ආඝ්‍රාණයේදී ඝාණ විඤ්ඤාණයද රස ආශ්වාදනයෙහි ජිව්හා විඤ්ඤාණයේද අකුසල විපාකද වෙයි. බැඳ හොඳ ඇඳක නිදිකරවූ ඌරාද කිසියම් හඬක් නගයි. සංඥා විපර්යාසයෙන් ඌගේ ජවනයෙහිම දොම්නසක් උපදී. කාය විඤ්ඤාණය කුසල විපාකම වෙයි. කුමක් හෙයින්ද? අරමුණෙහි ඉෂ්ට බැවිනි.
තවද, ද්වාර වශයෙන් ඉටුනිටු දතයුතුය. සැප ස්පර්ශ ඇති ගූථ කලලය චක්ඛු ද්වාර ඝාන ද්වාර ආදියෙහි අනිෂ්ට වේ. කාය ද්වාරයෙහි ඉෂ්ට වේ. සක්විති රජුගේ මිණිරුවනින් තලනු ලබන්නහුටද රන් උලෙහි උල තැබූ ඔහුටද මිණිරුවන රන් උල චක්ඛු ද්වාරයෙහි ඉෂ්ට වේ. කාය ද්වාරයෙහි අනිෂ්ට වේ. කුමක් හෙයින්ද මහ දුකක් උපදවන හෙයිනි. මෙසේ ඉටු අනිටු වශයෙන් විපාකයෙහි ඒකාන්තයෙන් වෙන්කරනු ලැබේ යයි දතයුතුය.
**තං තං වා පන** යනු මෙහි යට දක්වන ලද න්‍යාය නොබැලිය යුතුය. භාග්‍යවතුන් වහන්සේ සම්මුති මනාප නොබිඳිති. පුද්ගල මනාප බිඳිති. එහෙයින් ඒ ඒ ආකාරයෙන් පිළිවෙලින් ගෙන හීන පණීත බව කිවයුතුය. නිරයවාසීන්ගේ රූපය කෙළවරට පැමිණි හීන නම් වේ. ඒ අල්වාගෙන තිරිසනුන් අතරෙහි නාගගුරුළු ආදීන්ගේ රූපය ප්‍රණීත නම් වේ. එය දැඩිසේ ගෙන ඔවුන්ගේ රූපය හීනය. ප්‍රේතයින්ගේ රූපය ප්‍රණීතය. එය ගෙන ඔවුන්ගේ රූපය හීනය. ජානපදිකයන්ගේ රූපය ප්‍රණීතය. එය ගෙන ඔවුන්ගේ රූපය හීනය. ගම්මුළාදෑනීන්ගේ රූපය ප්‍රණීතය. එය ගෙන ඔවුන්ගේ රූපය හීනය. ජනපද හිමියන්ගේ රූපය ප්‍රණීතය. එය ගෙන ඔවුන්ගේ රූපය හීනය. ප්‍රදේශ රජුන්ගේ රූපය ප්‍රණීතය. එය ගෙන ඔවුන්ගේ රූපය හීනය. චක්කවත්ති රජවරුන්ගේ රූපය ප්‍රණීතය. එය ගෙන ඔවුන්ගේ රූපය හීනය. භූමාටු දෙවියන්ගේ රූපය ප්‍රණීතය. එය ගෙන ඔවුන්ගේ රූපය හීනය. භූමාටු දෙවියන්ගේ රූපය ප්‍රණීතය. එය හීනය. එය ගෙන චාතුර්මහාරාජික දෙවියන්ගේ රූපය ප්‍රණීතය. එය හීනය. තාවතිංස දෙවියන්ගේ රූපය ප්‍රණීතය. අකනිට්ඨ දෙවියන්ගේ රූපය ඉහළම ප්‍රණීත රූපය වෙයි.
දුර සන්තික දෙක නිර්දේශයෙහි ඉත්ථි ඉන්‍ද්‍රියාදිය යට බෙදා දක්වන ලදි. මේ දෙකෙහි අල්වා ගැනීමට අපහසු යන අර්ථයෙන් හා ලක්‍ෂණ දැනගැනීමට අපහසු හෙයින් සුඛුම රූපය දූරෙ යයි කියන ලදි. අල්වා ගැනීමට පහසුය යන අර්ථය හා ලක්‍ෂණ පහසුවෙන් දැනගත හැකි හෙයින් ඕළාරික රූපය සන්තික යයි කියන ලදි. කබලිංකාර ආහාර අවසානයෙහි පැමිණවිය යුතු යන අර්ථයෙන් මේ රූපය දූරයයිද එය නොපමුණුවයි. කුමක් හෙයින්ද දූරනම් ලක්‍ෂණ වශයෙන් සහ අවකාශ වශයෙන් දෙවැදෑරුම්ය. ලක්‍ෂණ වශයෙන් දුර නොකියන ලදි. අවකාශ වශයෙන් කිවයුතුය. ඒ ඕළාරික රූප අවකාශ වශයෙන් දැක්වීමට නොපැමිණවීමම **යංවාපනඤ්ඤම්පි** යනාදිය කීහ. සන්තික පද නිර්දේශයෙහිද මේ නියමයම වේ. එහි **අනාසත්ති** යනු සමීපයෙහි නොවේ. **අනුපකට්ඨ** යනු හරනා ලද්දේය. **දූරෙති** ඈතයි. **අසන්තිකෙ** සමීපයෙහි නොවේ. **ඉදං වුච්චති රූපං දුරං** මේ පසළොස් ආකාර වූ සුඛුම රූප ලක්‍ෂණ වශයෙන් දුරය. දසවිධ වූ ඕළාරික රූප අනිත් ධර්මයන්ගේ වශයෙන් අවකාශයෙන් දුර යයි කියයි. සමීප පද නිර්දේශයේ අර්ථ ප්‍රකටය.
**ඉදං වුච්චති රූපං සන්තිකෙ** මෙය දසවිධය. ඕළාරික රූප ලක්‍ෂණ වශයෙන් සමීපය. පසළොස් ආකාර සුඛුම රූප අනිත් ධර්මයන්ගේ වශයෙන් අවකාශයෙන් සමීපයයි කියයි. රූපය අවකාශ වශයෙන් කොපමණක සිට සමීප වේද? කොපමණක සිට දුර වේද? ප්‍රකෘති කථාවෙන් කියන්නේ දොළොස් රියනකින් ශ්‍රවණ උපචාරය වේ. එයින් මෙපිට රූප සමීපය. එයින් එපිට රූප දුරය. එහි සුඛුම රූප දුර වූයේ නම් ලක්‍ෂණ වශයෙන්ද අවකාශ වශයෙන්ද දුර වෙයි. සමීප වූයේ නම් අවකාශ වශයෙන් සමීප වෙයි. ලක්‍ෂණ වශයෙන් නොවේ. ඕළාරික රූප සමීප වූයේ ලක්‍ෂණ වශයෙන්ද අවකාශ වශයෙන්ද සමීප වෙයි. දුර වූයේ නම් අවකාශ වශයෙන් දුර වෙයි. ලක්‍ෂණ වශයෙන් නොවේ.
**තං තං වා** පන මෙහි පහළම නියාය නොබැලිය යුතුය. මෙහි ලක්‍ෂණ වශයෙන් දුර රූප නොබිඳෙයි. අවකාශ වශයෙන් දුර රූප බිඳෙයි. දුර සමීප දෙකම ගෙන මෙහි දක්වන ලදි. තමන්ගේ රූප සමීප වෙයි. අනුන්ගේ කුස තුළ රූප දුරය. තමාගේ කුස තුළ රූප සමීපය. පිටත සිටියවුන්ගේ රූප දුරය. එක ඇඳේ නිදා සිටියහුගේ රූපය සමීපය. පිටත නිදා ගත්තහුගේ රූප දුරය. තම කාමරය තුළ සමීපය. පිටත දුරය. සංඝාරාමය තුළ රූපය සමීපය. පිට සංඝාරාමවල රුප දුරය. සීමාව තුළ සමීපය. සීමාවෙන් පිටත දුරය. ගම තුළ සමීඵය. ඉන් පිට දුරය. ජනපදය තුළ සමීපය. පිටත දුරය. රාජ්‍යය සීමාව තුළ සමීපය. පිටත දුරය. මූද තුළ සමීපය. සාගරයෙන් පිටත දුරය. ඇතුළු සක්වල සමීපය. පිට සක්වල දුරය.
වේදනාස්කන්‍ධ නිර්දේශාදියෙහි යට කියන ලද සමාන ඒවා හැර පෙර නොකියන ලද ඒවා පමණක් වර්ණනා කරමි. **යාකාචි වෙදනා** චතුභූමක වේදනා ගනු ලැබේ. සැප වේදනා ආදිය අතීතාදි වශයෙන් විස්තර කළ වේදනාව ස්වභාව වශයෙන් දැක්වීමට කියන ලදි. එහි සැප වේදනාව කායික චෛතසික වශයෙන් නැත. දුක් වේදනාවද එසේය. අදුක්ඛමසුඛ වේදනාව චක්‍ෂු ආදී ප්‍රසාද කාය නිසා කායිකව සහ චෛතසිකව ඇත. එහි සියළු කායික වේදනා කාමාවචරය. චෛතසික දුක්වේදනාද එසේය. චෛතසික සැප වේදනා වනාහි ත්‍රෛභූමිකය. (කාම, රූප, අරූප) අදුක්ඛමසුඛ වේදනාව චතුභූමිකය. එහි සියළු ආකාර පරම්පරා වශයෙන් ක්‍ෂණ ආදී වශයෙන් අතීතාදිභාවය දතයුතුය.
එහි පරම්පරා වශයෙන් එක් චිත්ත වීථියක එක් ජවනයක එක් සමාධියක ඇතුළත් එක් විෂයක යෙදුනේ වර්තමානය. එයින් පෙර අතීතය. එයින් පසු අනාගතය. ක්‍ෂණාදී වශයෙන් ක්‍ෂණත්‍රයට ඇතුළත් පෙර අපර මැදට ගිය කෘත්‍යයක නියැළි වේදනාව වර්තමානය. ඉන් පෙර අතීතය. එයින් පසු අනාගතය. [missing trans]
ඕලාරික සුඛුම විවරණයෙහි **අකුසලා වේදනා** ආදිය ජාති වශයෙන් ඕලාරික බව දැක්වීමට කියන ලදි. **දුක්ඛා වේදනා ඔලාරිකා** ආදිය ස්වභාව වශයෙනි. **අසමාපන්නස්ස වෙදනා** ආදිය පුද්ගල වශයෙන් දැක්වීමට කියන ලදි. **සාසවා** ආදිය ලෞකික ලෝකෝත්තර වශයෙන් ඕලාරික සුඛුම බව දැක්වීමට කියන ලදි. එහි අකුසල සිත් තැවුල් අර්ථයෙන්ද දුක් විපාක අර්ථයෙන්ද ඕලාරික වෙයි. කුසල සිත් තැවුල් නැති අර්ථයෙන්ද සැප විපාක අර්ථයෙන්ද සුඛුම වෙයි. අව්‍යාකෘත සිත් නිරුත්සාහ අර්ථයෙන්ද අවිපාක අර්ථයෙන්ද සුඛුම වේ. කුසල අකුසල උත්සාහ සහිත හා විපාක සහිත අර්ථයෙන් ඕලාරික වේ. අව්‍යාකෘත කලින් කී නයින් සුඛුමය.
දුක් අමිහිරි සහ දුක් යන අර්ථයෙන් ඕලාරිකය. සැප මිහිරි සහ සැප යන අර්ථයෙන් සුඛුමය. අදුක්ඛම සුඛ ශාන්ත සහ ප්‍රණීත අර්ථයෙන් සුඛුමය. සැප දුක් කැළඹීම් සහ පැතිරීම් අර්ථයෙන් ඕලාරිකය. සැප වේදනාවද කැළඹෙයි. පැතිරෙයි. දුක් වේදනාවද එසේය. සැප උපදින විට සියළු සිරුර කළඹමින්, අළලමින් මත් කරමින් සඟවමින් සිහිල් දියැති කලයකින් දිය ඉසින්නාක් මෙන් උපදියි. දුක් උපදින විට රත්වූ තලියක් ඇතුළට පිවිසවන්නාක් මෙන් ගිනි හුළකින් බාහිර ශරීරය දමන්නාක් මෙන් උපදියි. අදුක්ඛමසුඛ කී ආකාරයෙන් සුඛුමය. අසමාහිත වේදනා නොයෙක් අරමුණුවල වික්‍ෂිප්ත භාවයෙන් ඕලාරිකය. සමාහිත වේදනා එක් අරමුණක හැසිරෙන නිසා සුඛුම වේ. ආශ්‍රව සහිත රූප ආශ්‍රව උත්පත්ති හේතුවෙන් ඕලාරික වේ. ආශ්‍රව හැසිරීම ඒකාන්තයෙන් ඕලාරිකය. අනාශ්‍රව කියන ලද ආකාරයට වෙනස් නිසා සුඛුම වේ.
එහි කෙනෙක් කුසලත්‍රිකයෙහි දක්‍ෂ නොවේ. වේදනාත්‍රිකයෙහිද දක්‍ෂ නොවේ. හේ කුසලත්‍රිකය රකිමියි වේදනාත්‍රිකය බිඳියි. වේදනාත්‍රිකය රකිමියි කුසලත්‍රිකය බිඳියි. කෙනෙක් ත්‍රිකය රකිමින් භූමි අන්තරය බිඳී. කෙනෙක් නොබිඳිති. කෙසේද? සැප දුක් වේදනා ඕලාරිකය. අදුක්ඛමසුඛ වේදනා සුඛුම යයි වේදනාත්‍රිකයෙහි කියන ලදි. සියළු අදුක්ඛමසුඛ සුඛුම නොවේයයි කෙනෙක් එය ප්‍රතික්‍ෂේප කරති. එහි කුසල්ද අකුසල්ද අව්‍යාකෘතද ඇත. එහි කුසල අකුසල ඕලාරිකය. අව්‍යාකෘත සුඛුමය. කුමක් හෙයින්ද? කුසලත්‍රික පෙළෙහි ආ බැවිනි. මෙසේ කුසලත්‍රිකය රැක්කේ වෙයි. වේදනාත්‍රිකය බිඳී ගියේය.
කුසල අකුසල වේදනා ඕලාරිකය. අව්‍යාකෘත වේදනා සුඛුමයයි කුසලත්‍රිකයෙහි කියන ලද්ද අව්‍යාකෘත සියල්ල සුඛුම නොවේයයි එකෙක් ඒ ප්‍රතික්‍ෂේප කරයි. එහි සැපද දුක්ද අදුක්ඛම සුඛද ඇත. එහි සැප දුක් ඕලාරිකය. අදුක්ඛමසුඛ සුඛුමය. කුමක් හෙයින්ද? වේදනාත්‍රික පෙළෙහි ආ බැවිනි. මෙසේ වේදනාත්‍රිකය රැක්කේය. කුසල ත්‍රිකය බින්දේය. කුසලත්‍රිකය පැමිණි තැන වේදනාත්‍රිකය නොබලා වේදනාත්‍රිකය පැමිණි තැන කුසලත්‍රිකය නොබලා කුසලාදීන්ගේ කුසලත්‍රික ලක්‍ෂණයෙන් සැප ආදියෙහි වේදනාත්‍රික ලක්‍ෂණයෙන් ඕලාරික සුඛුම බව කියන්නේ නම් නොබිඳේ.
කුසල අකුසල වේදනා ඕලාරිකය. අව්‍යාකෘත වේදනා සුඛුමයයි කුසලත්‍රිකයෙහි කියන ලද නිසා කුසල ලෝකෝත්තර වේදනා ද ඕලාරිකය. යටත් පිරිසෙයින් දෙපස් විඤ්ඤාණ සහජාත විපාකයෝද සුඛුම වේයයි කෙනෙක් කියති. හේ මෙබඳු වූ ශාන්ත ප්‍රණීත ලෝකෝත්තර වේදනාව ඕලාරික කරමින් දෙපස් විඤ්ඤාණයෙන් යුක්ත වූ අහේතුක හීන ජඩ වූ වේදනාව සුඛුම යයි කරමින් ත්‍රිකය රැක්කෙමියි අන්තර් භූමි බිඳියි. ඒ ඒ භූමිවල කුසලය ඒ ඒ භූමි විපාකයන්හි යොදා කියන්නේ නම් නොබිඳින්නේ වෙයි. මේ එහි නයයි. කාමාවචර කුසල ඕලාරිකය. කාමාවචර විපාක සුඛුමය. රූපාවචර, අරූපාවචර ලෝකෝත්තරික කුසල ඕලාරිකය. රූපාවචර අරූපාවචර, ලෝකෝත්තර විපාක සුඛුම යයි මේ ආකාරයට කියන්නේ නම් නොබිඳී.
ත්‍රිපිටක **චූලනාග** තෙරුන් වහන්සේ මෙසේ කීහ. අකුසලයෙහි ඕලාරික සුඛුම බව නොකිව යුතුය. එය ඒකාන්ත ඕලාරිකය. ලෝකෝත්තරයෙහිද ඕලාරික සුඛුම බව නොඑසවිය යුතුය. ඒ ඒකාන්ත සුඛුම වේ. මේ කථාව ගෙනහැර දක්වා ත්‍රිපිටක **චූලාභය** තෙරුන් වහන්සේ මෙසේ කීහ. සම්මා සම්බුදුරජාණන් වහන්සේ විසින් අභිධර්මයට පැමිණ න්‍යාය දියයුතු සෑම පදයකටම න්‍යායක් දෙන ලද්දේමය. මෙහි එක් ආචාර්යවරයෙක් මම දන්නවා යයි හැසිරෙමින් අකුසලයෙහි ඕලාරික සුඛුම බව පෙන්වයි. සම්මා සම්බුදුන් ලෝකෝත්තරයෙහිද ඕලාරික සුඛුම බව පෙන්වූහයි සැක කරයි. එසේ කියා මේ සූත්‍රය දැක්වූහ. “ස්වාමීනි, එහි යම් ප්‍රතිපදාවක් දුක්ද පමාවී දැනගනියිද ස්වාමීනි, මේ සම්පදා දෙකම දුක් බැවින් පමා බැවින් හීනයයි කියයි. මෙහි සතර පටිපදා ලෞකික ලෝකෝත්තර මිශ්‍රව කියන ලදි.
**තං තං වා පන** මෙහිදී යටකියන ලද න්‍යාය නොලැබිය යුතුය. ඒ ඒ ආකාරයෙන් කිවයුතුය. ලෝභ සහගත සහ දෝෂ සහගත යයි අකුසලය දෙආකාරය. එහි දෝස සහගත වූයේ ඕලාරිකය. ලෝභ සහගත වූයේ සුඛුමය. නියත අනියත වශයෙන් දෝස සහගතයද දෙ ආකාරය. එහි නියත වූයේ ඕලාරිකය. අනියත සුඛුමය. කල්පයක් සිටින්නේ ඕලාරිකය. කල්පයක් නොසිටින්නේ සුඛුමය. කල්පයක් සිටින අසංඛාරිකය ඕලාරිකය. සසංඛාරිකය සුඛුමය. ලෝභ සහගතය. දිට්ඨි සම්පයුක්ත හා දිට්ඨි විප්පයුත්තයයි දෙයාකාරය. දිට්ඨි සම්පයුක්ත වූයේ ඕලාරිකය. දිට්ඨි විප්පයුක්ත වූයේ සුඛුමය. දිට්ඨි සම්පයුක්තයේ නියතය ඕලාරිකය. අනියත සුඛුමය. එහිද අසංඛාරිකය ඕලාරිකය. සසංඛාරිකය සුඛුමය.
සංක්‍ෂේපයෙන් අකුසලයට පැමිණ යම් විපාකයක් බොහෝකොට දේද එය ඕලාරිකය. යම් විපාකයක අඩුවෙන් දේද එය සුඛුමය. කුසලයට පැමිණි අල්ප විපාකය ඕලාරිකය. බහු විපාකය සුඛුමය. සතරවැදෑරුම් කුසලයෙහි කාමාවචර කුසලය ඕලාරිකය. රූපාවචර කුසලය සුඛුමය. එය ඕලාරිකය. අරූපාවචරය සුඛුමය. එය ඕලාරිකය. ලෝකෝත්තර සුඛුමය. මෙය භූමිවල අභේද නයයි.
භේද වශයෙන් කාමාවචර කුසලය දාන ශීල භාවනා වශයෙන් ත්‍රිවිධය. එහි දානමය කුසලය ඕලාරිකය. ශීලමය කුසලය සුඛුමය. එයද ඕලාරිකය. භාවනාමය කුසල සුඛුමය. කුසලයද ද්විහේතුක ත්‍රිහේතුක යයි ද්විධය. ද්විහේතුකය ඕලාරිකය. ත්‍රිහේතුකය සුඛුමය. ත්‍රිහේතුකයද සසංඛාරික අසංඛාරික වශයෙන් ද්විධය. සසංඛාරික ඕලාරිකය. අසංඛාරික සුඛුමය. රූපාවචරයෙහි ප්‍රථමධ්‍යාන කුසල වේදනාව ඕලාරිකය. ද්විතීය ධ්‍යාන කුසල වේදනාව සුඛුමය. එයද ඕලාරිකය. තෘතීය ධ්‍යාන කුසල වේදනාව සුඛුමය. එයද ඕලාරිකය. චතුර්ථධ්‍යාන කුසල වේදනාව සුඛුමය. එය ඕලාරිකය. ආකාසානඤ්චායතනය සුඛුමය. එය ඕලාරිකය. විඤ්ඤාණඤ්චායතන ආකිඤ්චඤ්ඤායතන නේවසඤ්ඤා නාසඤ්ඤායතන වේදනා සුඛුමය. ඒවාද ඕලාරිකය. විපස්සනා සහජාත කුසලය සුඛුමය. එයද ඕලාරිකය. සෝවාන් මග හා උපන් කුසලය සුඛුමය. එයද ඕලාරිකය. සකෘදාගාමී කුසලය සුඛුමය. එයද ඕලාරිකය. අනාගාමි කුසලය සුඛුමය. එයද ඕලාරිකය. අරහන්ත මග්ග කුසලය සුඛුමය.
සතර වැදෑරුම් විපාකයෙහි කාමාවචර විපාක වේදනාව ඕලාරිකය. රූපාවචර වේදනාව සුඛුමය. එයද ඕලාරිකය. අරූපාවචර විපාක වේදනාව සුඛුමය. එයද ඕලාරිකය. ලෝකෝත්තර විපාක වේදනාව සුඛුමය. මෙසේ තවම අභේද වශයෙනි.
බේද වශයෙන් කාමාවචර විපාක අහේතුක සහේතුක වශයෙන් ඇත. සහේතුකද ද්විහේතුක ත්‍රිහේතුක වශයෙන් ඇත. එහි අහේතුකය ඕලාරිකය. සහේතුකය සුඛුමය. එහිද ද්විහේතුක ඕලාරිකය. ත්‍රිහේතුක සුඛුමය. එහිද සසංඛාරික ඕලාරිකය. අසංඛාරික සුඛුමය. ප්‍රථමධ්‍යාන විපාක ඕලාරිකය. ද්විතීයධ්‍යාන සුඛුමය. එයද ඕලාරිකය. තෘතීය........ චතුර්ථ ධ්‍යාන විපාක සුඛුමය. එයද ඕලාරිකය. ආකාසානඤ්චායතනකිරිය වෙදනා සුඛුමය. එයද ඕලාරිකය. [missing trans]
[missing trans] විඤ්ඤාණඤ්චායතන ආකිඤ්චඤ්ඤායතන නේවසඤ්ඤානාසඤ්ඤායතන කිරියවෙදනා සුඛුමය. යමක් ඕලාරික ද එය හීනය. යමක් සුඛුමද එය ප්‍රණීතය.
දූර දුක නිර්දේශයෙහි අකුසල වේදනාව විසභාග අර්ථයෙන්ද වෙන්වූ අර්ථයෙන්ද කුසල අව්‍යාකෘතවලින් දූරය. මේ ක්‍රමයෙන් සියළු පදවල දුර දතයුතුය. අකුසලාදී වේදනාවලින් සහ දුක්ඛාදී වේදනාවලින් යුක්තව තුන් තුන්දෙනා එක ඇඳක සිටියෝ වෙති. ඔවුන්ගේ ඒ වේදනා විෂභාග අර්ථයෙන් හා වෙන්වූ අර්ථයෙන් දුර නම් වන්නේය. පැමිණි වේදනාදියෙන් යුක්ත වූවෙහි ද මෙම නයමයි. අකුසල් වනාහි අකුසල්වලින් සමාන වූ යන අර්ථයෙන්ද ගැලපෙන අර්ථයෙන්ද සමීප නම් වේ. සියළු පදවල සමීප බව මෙනයින් දතයුතුය. අකුසලාදි වේදනාවලින් යුක්ත වූ තුන්දෙනා අතරින් එක් කෙනෙක් කාම භවයෙහි ද එක්කෙනෙක් රූප භවයෙහිද එක් කෙනෙක් අරූපභවයෙහි ද වේ. ඔවුන්ගේ ඒ වේදනා සහගත අර්ථයෙන් සහ සමාන අර්ථයෙන් සමීප වන්නේය. කුසලාදියෙන් යුක්ත වූ වේදනාවන් ද මේ නයමය.
**තං තං වා පන** යන මෙහි යට නය නොබලා ඒ ඒ ආකාරයෙන් කිව යුතුය. දුරින් සමීපය නොකිව යුතුය. සමීපයෙන් දුර කිව යුතුය. ලෝභ සහගත දෝස සහගත වශයෙන් අකුසල් දෙයාකාරය. එහි ලෝභ සහගත අකුසල් ලෝභ සහගත අකුසල්වලින් සමීපය. දෝස සහගත අකුසල්වලින් දුර වේ. දෝස සහගත අකුසල් දෝස සහගත අකුසල්වලින් සමීප වේ. ලෝභ සහගත අකුසල් දුර වේ. දෝස සහගත නියත අකුසල් නියත අකුසල්වලින් සමීපය. අනියතද මෙසේය. කල්පස්ථායි සහ කල්පස්ථායි නොවූ අසංඛාරික සසංඛාරික භේදයද ලෝභ සහගත ආදියෙහි දිට්ඨි සම්පයුක්ත ආදි භේදයද ඕලාරික දුක නිර්දේශයෙහි විස්තර කළ ආකාරයෙන් අනුගමනය කොට එක් එක් කොට්ඨාශ වේදනා ඒ ඒ කොට්ඨාශවේදනාවලින් සමීපය. සෙසු වේදනා සෙසු වේදනාවලින් දුරය.
සංඥා ස්කන්‍ධ නිර්දේශයෙහි **යා කාචි සඤ්ඤා** චතුභූමක සඤ්ඤා ගනු ලැබේ. **චක්ඛු සම්ඵස්සජා සඤ්ඤා** යනාදියෙහි අතීතාදි වශයෙන් දක්වන ලද සංඥා ස්වභාව වශයෙන් දැක්වීමට කියන ලදි. එහි චක්‍ෂු ස්පර්ශයෙන් හෝ චක්‍ෂු ස්පර්ශයෙහි හටගන්නේ චක්ඛු සම්පස්සජා නම් වේ. සෙස්සෙහිද මෙම නයයි. මෙහි මුලින් පස චක්‍ෂු ප්‍රසාදාදි වස්තුය. මනෝසම්ඵස්ස සංඥාව හෘදය වස්තුව ඇතිව හෝ නැතිව උපදියි. සියළු චතුභූමක සංඥා
ඕලාරික දුක නිර්දේශයෙහි පටිඝසම්ඵස්ස සංඥා පටිඝ සහිත චක්‍ෂු ප්‍රසාද වස්තුකොට රූපාදිය අරමුණුකොට උපන්නාහු ස්පර්ශය පටිඝ ස්පර්ශ නම් වේ. එයින් උපන්නේ හෝ එහි උපන්නේ පට්ඝ සම්ඵස්සජා නම් වේ. චක්ඛු සම්ඵස්ස සංඥාව සහ කාය සම්ඵස්ස සංඥා එම වස්තුවලින් ඇති වේ. රූප සංඥා-ඵොට්ඨබ්බ සංඥා ද එම අරමුණුවලින්ම නම් වේ. මේ වනාහි වස්තු අරමුණුවලින් නම් වේ. පටිඝ සහිත වස්තූන් නිසා පටිඝ සහිත අරමුණු අරභයා උපන් හෙයින් මෙය පටිඝ සම්ඵස්සජා සංඥා යයි කියන ලදි. මනෝ සම්ඵස්සජා ද එයින් හටගත් ස්පර්ශය මනෝ සම්ඵස්ස නම් වේ. ඒ මනෝ ස්පර්ශයෙහි වූ ඒ ස්පර්ශයෙන් උපන්නේ මනෝ සම්ඵස්සජා නම් වේ. එසේම සෝත, ඝාන, ජිව්හා, කාය, විඤ්ඤාණ, මනෝ නම් වේ. ඒවායින් එක්ව උපන් ස්පර්ශය මනෝ සම්ඵස්ස නම් වේ. ඒ මනෝ ස්පර්ශයෙහි හෝ ඒ මනෝ ස්පර්ශයෙන් උපන්නේ මනෝ සම්ඵස්සජාය.
අධිවචන සම්ඵස්සජා සංඥාවද පර්යාය වශයෙන් මෙයටම නමකි. අරූපි ස්කන්‍ධ තුන තමා පිට තමා වැටී සමග ඉපදුනු සංඥාවෙන් අධිවචන සම්ඵස්සජා සංඥායයි නමක් කරයි. නිෂ්පර්යාය වශයෙන් පටිඝ සම්ඵපස්සජ ද සංඥා නම් පඤ්චද්වාරික සංඥා වේ. අධිවචන සම්ඵස්සජා සංඥා නම් මනෝද්වාරික සංඥාය. එහි පඤ්චද්වාරික සංඥා බලා දැනගැනීමට හැකි ඕලාරිකය. සිත අළවා නැවත සිහිකරන්නේ නැවත සිහිකරන්නේ යයිද කිපී නැවත සිහිකරන්නේ යයි දැකම දැනගනියි.
එයට නිදසුන් කථාවකි. ගැහැණු දෙදෙනෙක් හිඳගෙන නූල් කටිති. තරුණ භික්‍ෂු දෙනමක් ගමේ හැසිරෙන්නේ ඉදිරියෙන් යන්නා එක් ස්ත්‍රියක දෙස බැලුවේය. අනික් තැනැත්තා කුමක් හෙයින් ඇය බැලීදැයි විචාළේය. මම ඇය ගැහැණියක යන සිතින් නොබැලුයෙමි. කණිටු සොයුරියක යන සංඥාවෙන් බැලුවෙමි. ඔවුහුද ගමේ හැසිර අවුත් ආසන ශාලාවේ හිඳගත්විට අනික් භික්‍ෂුව ඒ භික්‍ෂුවගෙන් ඇසීය. ඔබ විසින් ඒ ස්ත්‍රිය බලනු ලැබීද? ඔව් මවිසින් බලන ලදි. කුමක් හෙයින්ද? මගේ නැගණිය සමානකොට ඇය බැලීමි යයි කීය. මෙසේ පඤ්චද්වාරික සංඥාවෙන් බලනවිට දැන ගැනීමට හැකිය. එය වනාහි ප්‍රසාද වස්තු වේ. ඇතමෙක් ජවනයෙහි පවත්නේ යයි විස්තර කරති. මනෝද්වාරික සංඥා වනාහි එක ඇඳක හෝ එක පුටුවක හුන්නේද අනිකක් සිතන්නේ ඔහු සිතුවේ කුමක්දැයි විතර්ක කොට කුමක් සිතුවේදැයි අසා ඔහුගේ වචනයෙන්ම දැනගත යුතු සේ සියුම්ය. සෙස්ස වේදනාස්කන්‍ධය හා සමානය.
සංස්කාරාස්කන්‍ධ නිර්දේශයෙහි **යෙ කෙචි සංඛාරා** යන චතුභූමක සංස්කාරයෙහි ගනු ලැබේ. **චක්ඛු සම්ඵස්සජා චේතනා** යනාදිය අතීතාදි වශයෙන් නිර්දිෂ්ට සංස්කාරයෙහි ස්වභාවය දැක්වීමට කියන ලදි. **චේතනා** යටත් පිරිසෙයින් ප්‍රධාන සංස්කාර වශයෙන් කියන ලදි. යටත් පිරිසෙයින් චක්ඛු විඥානය සමග පෙළෙහි පැමිණ අඩු වශයෙන් සංස්කාරයෝ සතර දෙනෙක් උපදිති. ඒවා අතර චේතනාව ප්‍රධානය. රැස්කිරීම් අර්ථයෙන් ප්‍රකටය. ඒ නිසා මෙයම ගන්නා ලදි. එය හා සම්ප්‍රයුක්ත සංස්කාරයන් එය ගැනීමෙන් ගන්නා ලද්දේ වේ. මෙහිද පෙරපස චක්‍ෂු ප්‍රසාදාදි වස්තුමය. මනෝ සම්ඵස්සජය හෘදය වස්තුව ඇතුවද, නැතුවද උපදියි. සියල්ල චතුභූමක චේතනාය.
විඥානස්කන්‍ධ නිර්දේශයෙහි **යංකිඤ්චි විඤ්ඤාණං** චතුභූමක විඤ්ඤාණය ගනු ලැබේ. විඤ්ඤාණ ආදිය අතීතාදි වශයෙන් දක්වන ලද විඤ්ඤාණය ස්වභාව වශයෙන් දැක්වීමට කියන ලදි. එහි චක්ඛු විඤ්ඤාණාදි පස චක්‍ෂු ප්‍රසාද වස්තුමය. මනෝ විඤ්ඤාණය හෘදය වස්තුව ඇතිවද නැතිවද මේ සියල්ල චතුභූමක විඤ්ඤාණය වේ.
දැන් පඤ්චස්කන්‍ධයෙහි ප්‍රභවය වහයෙන් පෙරපර වශයෙන් මාර්ගය පිරිසිඳීමෙන් එකට ඉපදී නොයෙක් නිරුද්ධවීම් වශයෙන් නොයෙක් ඉපදීම් එකට නිරුද්ධවීම් වශයෙන් එකට ඉපදී එකට නිරුද්ධවීම් වශයෙන් වෙනම ඉපදී වෙනම නිරුද්ධවීම් වශයෙන් අතීත අනාගත වර්තමාන වශයෙන් අධ්‍යාත්ම බාහිර වශයෙන් ඕලාරික සුඛුම වශයෙන් හීන ප්‍රණීත වශයෙන් දුර සමීප වශයෙන් ප්‍රත්‍ය හටගැනීම් වශයෙන් ඉපදීම් වශයෙන් සංඛත වශයෙන් දහසය ආකාරය වශයෙන් ප්‍රකීර්ණකය දතයුතුය.
එහි පහළවීම් දෙයාකාරය. මව්කුසින් හා ඕපපාතික වශයෙනි. එහි මව්ගැබින් ඉපදීම මෙසේ දතයුතුය. මව්කුසින් බිහිවන සත්ත්‍වයින්ගේ පිළිසිඳගත් ක්‍ෂණයෙහි පෙරපසු නොවී පඤ්චස්කන්‍ධය එකට පහළ වේ. ඒ ක්‍ෂණයෙහි පහළ වූ කළල සංඛ්‍යාත රූප පරම්පරාව ඉතා සියුම් ඉඳිකටුවක් තෙලෙහි බහා ඔසවනවිට වැගිරීඅග රැඳුනු බිංදුව පමණයයි කියන ලදි. එයද අත්හැර කෙස්ගසක් තෙලෙහි බහා ඔසවා වැගිරී අග පිහිටි බිංදු මාත්‍රයයි කියන ලදි. එයද හැර මේ ජනපදයේ මිනිසුන්ගේ කෙස්ගසක් අටට පළා එයින් එක් කොටසක් පමණක් උතුරුකුරු දිවයින් වැසියන්ගේ කෙස්ගසක් පමණ වේ. එය ප්‍රසන්න තෙලෙහි බහා එසවූ විට අග රැඳුණු බිංදු මාත්‍රායයි කියන ලදි. එයද හැරදමා සියළු ලෝමයෙන් අංශුවක් තලතෙලෙහි බහා ඔසවා වැගිරී අග රැඳුණු බිංදු මාත්‍රයයි කියන ලදි. එය ඉතා පිරිසිදුය. ප්‍රසන්නය. නොකැළඹුනේය. පිරිසිදු ප්‍රසන්න තලතෙල් බිඳුවල වර්ණයට සමානයයි කියන ලද්දේය.
මෙසේ ඉතා අල්ප වූ රූප පරම්පරාවේ වස්තු දසකය කාය දසකය ස්ත්‍රියගේ ස්ත්‍රීඉන්‍ද්‍රිය පුරුෂයාගේ පුරුෂ ඉන්‍ද්‍රිය වශයෙන් භාව දසකයයි පරම්පරා ශීර්ෂ තුනක් වේ. එහි වස්තු රූපය එය ඇසුරුකරන මහාභූත සතර එය ඇසුරු කරන වර්ණ ගන්ධ රස ඕජා ජීවිතේන්‍ද්‍රිය යයි යන දසය වස්තු දසක වේ. කාය ප්‍රසාදය එය ඇසුරුකරන මහාභූත සතර එය ඇසුරු කරන වර්ණ ගන්ධ රස ඕජා ජීවිතේන්‍ද්‍රිය යන දහය කාය දසක වේ. ස්ත්‍රියගේ ස්ත්‍රීභාව ඉන්‍ද්‍රිය පුරුෂයාගේ පුරුෂභාව ඉන්‍ද්‍රිය එය ඇසුරු කරන මහාභූත සතර ඒවා ඇසුරු කරන වර්ණ ගන්ධ රස ඕජා ජීවිතේන්‍ද්‍රිය යන දහය භාවදසක නම් වේ.
මෙසේ මව්කුසින් උපදින්නවුන්ගේ ප්‍රතිසන්‍ධියෙහි උත්කෘෂ්ඨ වශයෙන් සමතිස් කර්මජ රූපයන් රූපස්කන්‍ධ නම් වේ. ප්‍රතිසන්‍ධි සිත සමග එකට උපන් වේදනාව වේදනාස්කන්‍ධ නම් වේ. සංඥාව සංඥාස්කන්‍ධ නම් වේ. සංස්කාරය සංස්කාරස්කන්‍ධ නම් වේ. විඥානය විඤ්ඤාණස්කන්‍ධය නම් වේ. මෙසේ මව්කුසින් බිහිවන්නවුන්ගේ ප්‍රතිසන්‍ධි ක්‍ෂණයෙහි පඤ්චස්කන්‍ධය සම්පූර්ණ වෙයි. නපුංසක ප්‍රතිසන්‍ධියක් වෙන්ම් භාවදසකය පිරිහේ. දසක දෙකක් වශයෙන් සමවිසි කර්මජරූප රූපස්කන්‍ධය නම් වේ. වේදනාදිය කියන ලද ආකාරයෙන්මය. මෙසේ මව්කුසින් බිහිවන්නහුගේ ප්‍රතිසන්‍ධි ක්‍ෂණයෙහි පඤ්චස්කන්‍ධය සම්පූර්ණ වේ.
මේ ස්ථානයේ සුදුසු සේ සම්බන්ධ ඇති ගැලපීම් තුන්ආකාර හටගැන්ම කිවයුතු වන්නේය. එය නොකියා ඕපපාතික හටගැන්ම දක්වන ලදි. පිරිපුන් ආයතන ඇතිව ඕපපාතිකව උපදින්නවුන්ගේ යටකියන ලද දසක තුන සහ චක්ඛු ශෝත ඝාන ජිව්හා දසකද සමග රූප පරම්පරා හතක් පහළ වේ. එහි වත්‍ථු දශක ආදිය කාය දශකය හා සමානය. නපුංසකයින්ට භාවදසකය නැත. මෙසේ පිරිපුන් ආයතන ඇති ඕපපාතිකයන්ට හැත්තෑවක් හෝ හැටක් වූ කර්මජරූප රූපස්කන්‍ධය නම් වේ. වේදනාස්කන්‍ධය ආදිය කියන ලද ආකාරයෙනි. ඕපපාතිකයන්ගේ ප්‍රතිසන්‍ධි ක්‍ෂණයෙහි පඤ්චස්කන්‍ධය සම්පූර්ණ වේ. මේ ඔපපාතික පහළවීම නම් වේ. මෙසේ මෙපමණකින් පඤ්චස්කන්‍ධ පහළවීම දතයුතුය.
පුබ්බාපරතො මෙසේ මව්කුසින් බිහිවන අයගේ පෙරපසු නොවී පඤ්චස්කන්‍ධය පහළවන කල්හි කුමන රූපයක් පළමුවන රූපය වශයෙන් හටගනීද නැතහොත් අරූපවේද? රූපය රූපයෙන්ම හටගනියි. අරූප නොවේ. කුමක් හෙයින්ද? පටිසන්‍ධි සිතට රූප ඉපදවිය නොහැක. සියළු සතුන්ගේ ප්‍රතිසන්‍ධි සිත, ක්‍ෂීණාශ්‍රවයාගේ චුති සිත, දෙපස් විඤ්ඤාණය, සතර ආරුප්ප විපාක සොළොස් සිත් රූප නූපදවයි. එහි පටිසන්‍ධි සිත එපමණකින් වස්තුවල දුර්වල බැවින් නොපිහිටි බැවින් ප්‍රත්‍ය අඩු බැවින්ද ආගන්තුක බැවින්ද රූප නූපදවයි. එහි සහජාත වස්තු උපදින ක්‍ෂණයෙහි දුබල වේයයි වස්තුවල දුබල බැවින් රූප නූපදවයි. පර්වතයෙන් වැටෙන මිනිසෙකුට වෙන කෙනෙකුට පිහිටවීමට නොහැකි වන්නා සේ මෙයද කර්මජ වේගයෙන් දවන ලද බැවින් පර්වතයෙන් වැටෙන්නාක් මෙන් පිහිටක් නැත.
මෙසේ කර්මවේගයෙන් දවන ලද බැවින් පිිහිටක් නැති නිසා රූප නූපදවයි. පටිසන්ධි සිතද වස්තුව සමග පෙරපසු නොවී ඉපදී ඒ වස්තුවට පෙර ඉපදී ප්‍රත්‍යවීමට හැකි නොවේ. එසේ හැකිවන්නේ නම් රූප උපදවන්නේය. යම්සේ වස්තු පෙර ඉපදී ප්‍රත්‍යවීමට හැකිනම් එවිට ප්‍රවේණිය හා ගැටෙයි. එහිද සිත අංග වශයෙන් නොපිරිහීම රූප උපදවයි. සිත ස්ථිති ක්‍ෂණයෙහි හෝ භංග ක්‍ෂණයෙහි රූප උපදවන්නේ නම් පටිසන්‍ධි සිතද රූප උපදවන්නේය. සිත ඒ ක්‍ෂණ දෙකෙහි රූප උපදවන්නේ නැත. යම් සේ නයි හතු මොට්ටුව පොළොවෙන් නැගෙන්නේ පස් ටිකක් ගෙන නැගෙයි. මෙසේ සිත පෙර හටගත් වස්තු නිසා උත්පාද ක්‍ෂණයෙහි අටරූපයක් ගෙන නැගෙයි. පටිසන්‍ධි චිත්ත ක්‍ෂණයෙහිම වස්තු පෙර ඇතිවී ප්‍රත්‍ය වීමට නොහැකි වේ. ප්‍රත්‍ය අඩු බැවින් පටිසන්‍ධි සිත රූප නූපදවයි.
ආගන්තුක පුරුෂයෙක් නොගිය දිසාවකට ගොස් අන්‍යයන්ට තොපගේ ඇතුළු ගමේ ආහාරපාන මල්ගඳ ආදිය දක්වන්නෙමි යයි කියන්නට නොහැකි වේද? තමාගේ විෂයය නොවන නිසා පළපුරුදු නොවන නිසා එසේ වෙයි. පටිසන්‍ධි සිතද එසේ ආගන්තුක නිසා තමාගේ ආගන්තුක බැවින් රූප නූපදවයි. තවද සමතිස් කර්මජ රූප චිත්ත සමුට්ඨාන රූපයන්ගේ තැනගෙන සිටීයයි පටිසන්‍ධි සිත රූප නූපදවයි.
ක්‍ෂීණාශ්‍රවයාගේ චුති සිත සසර හේතු නැති කළ නිසා රූප නූපදවයි. උන්වහන්සේ වනාහි සියළු භවවල සසර මුල් ව්‍යපසමනය කළ නිසා ඉපදීමට භව්‍ය නොවන බැවින් පුනර්භවයෙහි ප්‍රවේණියක් නැත. සෝවාන් පුද්ගලයාගේ භව සතක් හැර අටවන භවයෙහි සසර මුල් සංසිඳේ. ඒ නිසා ඔහුගේ චුතිසිත භව හතක රූප උපදවයි. සකෘදාගාමී පුද්ගලයාගේ භව දෙකකි. අනාගාමි පුද්ගලයාගේ එක භවයකි. රහතන් වහන්සේගේ සියළු භවවල සසරමුල් සංසිඳී ඇති නිසා චුති සිත රූප නොඋපදවයි.
දෙපස් විඥානයෙහි ධ්‍යානාංග නැත. මාර්ගාංග නැත. හේතු නැත. සිතේ අංග නැතැයි දුබල වන නිසා රූප නොඋපදවයි. අරූප විපාක සතර ඒ භවයෙහි රූප නැති බැවින් රූප නූපදවයි. එපමණක් නොව ඒ භවයෙහි වෙනත් කාමාවචර කුසල් අට අකුසල දහය කිරිය සිත් නවය අරූප කුසල් හතර අරූප කිරිය සිත් හතර මාර්ග සිත් තුන ඵල සිත් හතර යන දෙසාලිස් සිත් උපදියිද, එහි රූප නැති බැවින් ඒවාද රූප නූපදවයි. පටිසන්‍ධි සිත මෙසේ රූප නූපදවයි.
සෘතුව වනාහි පළමුවන රූපය උපදවයි. සෘතු යනු කුමක්ද? ප්‍රතිසන්‍ධි ක්‍ෂණයෙහි උපන් සමතිස් කර්මජ රූප අභ්‍යන්තරයෝ තේජෝ ධාතුවයි. එය එතනට පැමිණ රූප උපදවයි. උතු නම් මෙය පමාවී නිරුද්ධ වෙයි. සිත වහා නිරුද්ධ වේ. සෘතු රූපය පවතින විටම සොළොස් සිත් ඉපිද නිරුද්ධ වේ. ඒවා අතර පටිසන්‍ධියට අනතුරුව පළමුවන භවංග සිත උපදින කෙනෙහි රූප අට උපදවයි. ශබ්දයේ උත්පත්ති කාලයේදීම උතුසිත් ශබ්ද නවකය උපදවන්නේය. කබලිංකාර ආහාරය ද ස්ථානගතව රූප අට උපදවයි. මේ කියන ලදි.
මෙසේ කුසට ගිය දරුවා මව විසින් ගිලින ලද ආහාරපාන ඕජාවෙන් යැපේ. එයද ස්ථානයට පැමිණ රූප අට උපදවයි. එම ඕජාව කර්කශ නොවේද වස්තු සියුම්ද එහි කෙසේ පිහිටයිද පළමුව ඒතාක් නොපිහිටයි. පළමු දෙවන හෝ සත්වන දවසක කාලයේදී පිහිටයි. එයින් පෙර හෝ පසුව හෝ පිිහිටයි. යම් වේලාවක මව ගිලින ලද ආහාරපාන ඕජාව දරුවාගේ ශරීරයෙහි පිහිටයිද ඒ වේලාවේ රූප අට උපදියි.
ඕපපාතිකයන් ප්‍රකෘතියෙන් පිළියෙල කළ කෑම් බීම් ඇති තැනක උපදින නිසා ඒවා ගෙන ගිලීමෙන් ස්ථානයට පැමිණි ඕජා රූපය රූප උපදවයි. යමෙක් ආහාරපාන නැති කාලයක උපදියිද මහා බඩගිනිකාරයෙක් වේ. තමාගේ දිවෙන් කෙල පෙරලා ගිලියි. එහිද ස්ථානගත ඕජාව රූප උපදවයි.
මෙසේ පස්විසි කොට්ඨාසවල රූප රූප උපදවයි. තේජෝ ධාතුවද කබලිංකාරාහාරයද. අරූපයෙහිද සිත සහ චේතනා යන ධර්ම දෙකින් රූප උපදවයි. එහි උත්පාද භංග ක්‍ෂණවල රූප දුබලය. ස්ථිති ක්‍ෂණයෙහි බලවත් වේ. ස්ථිති ක්‍ෂණයෙහි රූප උපදවයි. කර්ම චේතනා නිරුද්ධ වීමෙන්ද ප්‍රත්‍ය වේ. අතීතයෙහි කල්පකෝටි ලක්‍ෂයක් එහා රැස්කරන ලද කර්ම දැන් ප්‍රත්‍ය වේ. දැන් රැස්කරන කර්ම අනාගතයෙහි කල්පකෝටි ලක්‍ෂයක් අවසානයේද ප්‍රත්‍ය වේ. පුබ්බඅපර වශයෙන් මෙසේ දත යුතුයි.
කාලය පිරිසිඳීමෙහි රූපය කොපමණ වේලාවක් තිබේද? අරූපය කොපමණද? ගරු පරිණාම වූ රූපය සෙමින් නිරුද්ධ වේ. අරූපය වහා පරිණාම වේ. රූපය පවතිනවිටම සොළොස් සිත් ඉපිද නැතිවෙයි. රූපය දහහත්වෙනි සිතත් සමග නිරුද්ධ වේ. මිනිසෙක් ගෙඩි කඩා කන්නෙමියි පොල්ලකින් ගසක අත්තකට ගසයිද ගෙඩි සහ කොළ එකවිට නැට්ටෙන් මිදී ගෙඩි බර නිසා පළමුව පොළවට වැටේ. මෙසේ පොලු පහරින් ගෙඩිද කොළද එකවර නැට්ටෙන් මිදෙන සේ ප්‍රතිසන්ධි ක්‍ෂණයෙහි රූපාරූප ධර්ම එකවර පහළ වේ. ගෙඩි බර බැවින් පළමුව පොළවට වැටෙන්නාක් මෙන් රූපය පවතිනවිටම සොළොස් සිත් ඉපිද නැතිවෙයි. කොළවල ලුහුබව නිසා පසුව පොළවට වැටෙන්නාක් මෙන් රූපය දාහත්වෙනි සිත සමග නිරුද්ධ වේ.
එහි කිසියම් රූපයක් පමාවී නිරුද්ධ වේ. ගරු පරිණාම වේ. සිත ලුහු පරිණාම නිසා වහා නිරුද්ධ වේ. රූපය වනාහි අරූපය, අරූපය රූපය හැරදමා පවතින්නට නොහැකි වේ. දෙකම එක පමණට පවතී. මේ එහි උපමාවයි. එක් පුරුෂයෙක් කෙටි පා ඇත්තෙකි. තව පුරුෂයෙක් දිගු පා ඇත්තෙකි. ඔවුන් එකතුව මග යනවිට දිගු පා ඇත්තා එක් පියවරක් තබනවිට කෙටි පා ඇත්තා සොළොස් පියවරක් තබයි. කෙටි පා ඇත්තා සොළොස් පියවරක් තබනවිට දිගු පා ඇත්තා එක් පියවරක් තබයි. මෙසේ එකෙක් අනිකා ඉක්මවන්නට නොහැකි වේ. දෙදෙනාගේම ගමන එක ප්‍රමාණ වේ. මෙය මෙසේ දතයුතුය. අරූපය කෙටි පා ඇත්තා මෙනි. රූපය දිගු පා ඇත්තා මෙනි. දිගු පා ඇත්තා එක පියවරක් තබනවිට කෙටි පා ඇත්තා සොළොස් පියවරක් තබනවා මෙන් රූපය පවතිනවිට අරූපය වූ සිත සොළොස් සිත් උපදවා නිරුද්ධ වේ. කෙටි පා ඇත්තාගේ සොළොස් පියවරට දිග පා ඇත්තා එක පියවරක් තබනවා මෙන් දාහත්වන සිත සමග රූපය නිරුද්ධ වේ. පුරුෂයන් දෙදෙනා ඔවුනොවුන් නොඉක්මවා එකපමණට ගමන් කරනවා මෙන් අරූපය රූපයද රූපය අරූපයද හැර නොදමා එක පමණට පවතී. මෙසේ ඇතිවන පිරිසිඳීම දතයුතුය.
එකුප්පාද නානා නිරොධ යන මෙය පැසුළු කර්මජ රූපය හැර දැක්විය යුතුය. පළමුව ප්‍රතිසන්ධි සිත දෙවනුව භවාංග සිත තෙවනුව භවාංග සිත...... සොළොස්වෙනුව භවාංග සිත. ඒවායේ එකඑකෙහි උප්පාද ඨිති භංග වශයෙන් ක්‍ෂණ තුනකි. එක එක සිතක තුන් තුන් ක්‍ෂණවල තිහ තිහ කර්මජ රූප උපදී. ප්‍රතිසන්ධි සිත උපන් කෙණෙහි උපදින කර්මජ රූප දාහත්වන භවාංග සිත ඉපදුණු කෙණෙහි නිරුද්ධ වේ. ඨිති ක්‍ෂණයෙහි උපන් රූප ඨිති ක්‍ෂණයෙහිද භංග ක්‍ෂණයෙහි උපන් කර්මජරූප භංග ක්‍ෂණයෙහිද නිරුද්ධ වේ. මෙසේ දෙවන භවාංග සිත මුල්කොට තම තමාගේ දාහත්වන සිත සමග යොදා නය පැමිණවිය යුතුය. මෙසේ සොළොසේ සිට හතලිස් අටක් වේ. මෙහි කර්මජ රූප හතලිස් අට ප්‍රවේණි නම් වේ. ඒවා වනාහි රාත්‍රියේද දහවලද කනවිටද බොනවිටද නිදනවිටද පමාවනවිටද ගංගා ජලයක් මෙන් ඒකාන්තයෙන් පවතී. මෙසේ එකුප්පාද නිරෝධය දතයුතුය.
නානා උප්පාද ඒකනිරෝධ පැසුළු කර්මජ රූපයෙන් දැක්විය යුතුය. එහි ආයුසංස්කාර අවසානයෙහි සොළොස් සිත්වල වාරය ඇතිකල්හි යට සොළොසද මතු සොළොසද එකට යෙදිය යුතුය. යට සොළොසෙහි පළමු සිත ඉපදුණු කෙණෙහි හටගත් සමතිස් කර්මජ රූප මත සොළොසෙහි පළමු සිත උපන් කෙණෙහිම නිරුද්ධ වේ. එහි ඨිති ක්‍ෂණයෙහි උපන් කර්මජ රූප ඨිති ක්‍ෂණයෙහිද භංග ක්‍ෂණයෙහි උපන් කර්මජ රූප භංග ක්‍ෂණයෙහිද නිරුද්ධ වේ. යට සොළොසෙහි දෙවන සිතේ සිට සොළොස්වන සිත උපන් කෙණෙහි ඉපදුණු සමතිස් කර්මජ රූප චුති සිත උපන් කෙණෙහි නිරුද්ධ වේ. එහි චුති සිතේ ඨිති ක්‍ෂණයෙහි උපන් කර්මජ රූප ඨිති ක්‍ෂණයෙහිද, භංග ක්‍ෂණයේ උපන් රූප භංග ක්‍ෂණයේද නිරුද්ධ වේ. එතැන් පටන් කර්මජ රූප පරම්පරාව නොපවතී. පවතින්නේ නම් සත්ත්වයෝ ව්‍යය නොවන අජර අමර වන්නාහුය.
මෙහි දාහත්වන භවාංග සිතේ උත්පාද ක්‍ෂණයෙහි නිරුද්ධ වේයයි ආදි නයින් එක් සිතක උප්පාද ක්‍ෂණයෙහි උපන් රූප අනිත් සිතක උප්පාද ක්‍ෂණයෙහි නිරුද්ධ වේයයි අර්ථ කථාවෙහි ආ බැවින් කියන ලදි. එය යමෙකුගේ කාය සංස්කාර නිරුද්ධ වේද ඔහුගේ චිත්ත සංස්කාර නිරුද්ධ වේ. යන පෙළට විරුද්ධ වේ. කෙසේද? කාය සංස්කාර යනු සිතෙන් හටගත් ආශ්වාස ප්‍රශ්වාස වාතයයි. සිතින් හටගත් රූපද සිත ඉපදෙන කෙණෙහි ඉපදී අනිත් සොළොස් සිත් උපදිනතුරු සිටී. ඒ සොළොස් සිත්වල අවසාන සිත සමග නිරුද්ධ වේ. මෙසේ යම් සිතක් සමග උපදීද එතැන් පටන් සිට දාහත්වැනි සිත සමග නිරුද්ධ වේ. කිසියම් සිතක උප්පාද ඨිති ක්‍ෂණවල නිරුද්ධ නොවේ. ඨිති හෝ භංග හෝ ක්‍ෂණවල නූපදී. මෙය සිතින් හටගත් රූපවල ධර්මතාව යන නියමයෙන් චිත්ත සංස්කාර සමග ඒකක්‍ෂණයෙහි නිරුද්ධවීමෙන් ‘එසේ ය’යි කියන ලදි.
සිතින් හටගත් රූපවල ක්‍ෂණ නියමයයි යමක් කියන ලදද කර්මාදියෙන් හටගත් රූපවල ක්‍ෂණ නියමයද එසේය. එනිසා ප්‍රතිසන්ධි සිත සමග උපන් කර්මජ රූප එතැන් පටන් දාහත්වන සිත සමග නිරුද්ධ වේ. ප්‍රතිසන්ධි සිතේ ඨිති ක්‍ෂණයෙහි උපන් රූප දහඅටවන සිතේ උප්පාද ක්‍ෂණයෙහි නිරුද්ධ වේ. ප්‍රතිසන්ධි සිතේ භංග ක්‍ෂණයෙහි උපන් රූප දහඅටවන සිතේ ඨිති ක්‍ෂණයෙහි නිරුද්ධ වේ. යන මේ නය මෙහි යෙදිය යුතුමය. ඉන්පසුව සෘතුවෙන් හටගත් රූප පරම්පරාව පවතී. බැහැර කොට පුළුස්සනුයි කිවයුතු වේ. මෙසේ නා නා උප්පාද ඒක නිරෝධය දතයුතුය.
ඒකුප්පාද ඒක නිරෝධ රූපය වනාහි රූපය සමග එකට ඉපදී එකට නිරුද්ධ වේ. අරූපය අරූපය සමග එකට ඉපදී එකට නිරුද්ධ වේ. එකට ඉපදී එකට නිරුද්ධ වීම මෙසේ දතයුතුය.
නානා උප්පාද නානා නිරෝධ වනාහි සන්තති රූප සතරෙන් දැක්විය යුතුය. මෙහි පාදයෙන් උඩ කේස මස්තකයෙන් යට සම කෙළවර කොට ඇති ශරීරයේ ඒ ඒ තැන චතු සන්තති රූප ඝනව පිඬුවීමෙන් පවතී. මෙසේ පැවතුණත් එකට ඉපදුනේ යයි නොසැලකිය යුතුය. වේ පාරක් හෝ කූඹි පාරක් බලනවිට ඒකාබද්ධව පෙනේ. නමුත් ඒකාබද්ධ නැත. අනිකකුගේ හිස ළඟ අනිකකුගේ හිස බඩ පා ඇත. මෙසේම චතු සන්තති රූපවල අනිකකුගේ උප්පාද ක්‍ෂණයෙහි අනිකකුගේ ඉපදීම ඨිතිය හා භංගය ද වේ. මෙසේ මෙහි නානුප්පද නා නා නිරෝධ දතයුතුය.
අතීතාදි දුරදුක අවසාන පෙලෙහි ආවේය. ප්‍රත්‍ය හටගැනීම ද කර්මජ කර්මප්‍රත්‍ය සෘතු ප්‍රත්‍ය හටගැනීම් ආදි නයින් යට කියන ලදි. ස්කන්ධ පහ පරිනිෂ්පන්න වේ. අපරිනිෂ්පන්න නොවේ. සංඛත වේ. අසංඛත නොවේ. තවද නිෂ්පන්නද වේ. ස්වභාව ධර්මවල නිවන අපරිනිෂ්පන්නද අනිෂ්පන්නද වේ. නිරෝධ සමාපත්තිය වනාහි ප්‍රඥප්තියකි. කෙසේද? නිරෝධ සමාපත්තිය ලෞකික ලෝකෝත්තර හෝ සංඛත අසංඛත හෝ පරිනිෂ්පන්න අපරිනිෂ්පන්න හෝ නොකිව යුතුය. සමාපත්ති අන්තයෙහි නිෂ්පන්න වේ. සමාපත්තියෙන් නොවේ. ප්‍රඥප්තියද එසේය. එය ලෞකිකාදි භෙද නොලබයි. නිෂ්පන්න වේ. අනිෂ්පන්න නොවේ. නම් ගැනීම ගන්නාම ගනියි.
මෙසේ ප්‍රකීර්ණ වශයෙන් ස්කන්ධ දැන,
එහි කමතො යන මෙහි උත්පත්ති ක්‍රම, ප්‍රහාන ක්‍රම, ප්‍රතිපත්ති ක්‍රම, භූමි ක්‍රම, දේශනා ක්‍රම යන ක්‍රම බොහෝ ආකාරය.
**“පඨමං කලලං හොති කලලං හොති අබ්බුදං”** මේ ආදිය උත්පත්ති ක්‍රම වේ. දැකීමෙන් කෙලෙස් දහම් ප්‍රහාණ කළයුතුය. භාවනාවෙන් කෙලෙස් ප්‍රහාණ කළයුතුය. මේ ආදිය ප්‍රහාණ ක්‍රම වේ. සීල විසුද්ධි චිත්ත විසුද්ධි ආදිය ප්‍රතිපත්ති ක්‍රම වේ. කාමාවචර රූපාවචර ආදිය භූමි ක්‍රම වේ. සතර සතිපට්ඨාන සතර සම්මප්පධාන හෝ දාන සීල කතාදිය දේශනා ක්‍රම වේ. ඒවා අතර මෙහි උත්පත්ති ක්‍රමය නොයෙදේ. කලලාදිය මෙන් ස්කන්‍ධයන්ගේ පෙර අපර වෙන් කිරීමෙන් නොඉපදවීම් වශයෙන්ද කුසල අව්‍යාකෘත ප්‍රහාණ නොකිරීම් වශයෙන් ප්‍රහාණ ක්‍රමය නොයෙදේ. අකුසල හා පිළිපැදීම් වශයෙන් ප්‍රතිපත්ති ක්‍රමය නොයෙදේ. වේදනාදියේ චතුභූමක ඇතුළත් හෙයින් භූමි ක්‍රමය නොයෙදේ.
දේශනා ක්‍රමය වනාහි යෙදේ. පංච ස්කන්ධයෙහි අභේදයෙන් ආත්ම යයි ගැනීම කළ විනේය ජනයන් ඝන සමූහය වෙන්කිරීම දැකීමෙන් ආත්ම ග්‍රහණයෙන් මුදවනු කැමති භාග්‍යවතුන් වහන්සේ හිතකාමීව ඒ ජනයින්ට සුවසේ ගැනීම පිණිස චක්‍ෂු ආදියට විෂය වූ ඕලාරික වූ රූප ස්කන්‍ධය පළමුව දේශනා කළ සේක. ඉක්බිතිව ඉටු අනිටු රූප සංවේදී වූ වේදනාවද යමක් විඳගනීද එය දැනගනී යන මෙසේ වේදනා විෂයේ ආකාර ගන්නා සංඥාවද සංඥාව විසින් අභිසංස්කාර වූ සංස්කාරයද ඒ වේදනාදියට නිශ්‍රය වූ අධිපති වූ විඤ්ඤාණය ද දේශනා කළහ. මෙසේ ක්‍රම වශයෙන් විනිස දතයුතුය.
ස්කන්ධද උපාදානස්කන්‍ධද විශේෂ වේ. ඒවායේ විශේෂය කුමක්ද? මෙතෙක් ස්කන්‍ධ අවිශේෂයෙන් කියන ලදි. උපාදානස්කන්‍ධය ආශ්‍රව සහිතව ගැනීමේ හේතුවෙන් වෙසෙසා කීහ.
“මහණෙනි, මේ පංච උපාදාන ස්කන්‍ධයෙහි ස්කන්‍ධ පහ දේශනා කරමි. එය අසන්න. මහණෙනි, පංචස්කන්‍ධය කවරේද? මහණෙනි, අතීත අනාගත වර්තමාන...... සමීප හෝ යම් රූපයක් වේද මහණෙනි, මෙය රූපස්කන්‍ධ යයි කියනු ලැබේ. යම්කිසි වේදනාවක් වේද...... යම්කිසි සංඥාවක් වේද..... යම්කිසි සංස්කාරයක් වේද...... යම්කිසි විඤ්ඤාණයක් වේද. මෙය විඤ්ඤාණ ස්කන්‍ධ යයි කියනු ලැබේ. මහණෙනි, මෙය පංචස්කන්‍ධ යයි කියනු ලැබේ. මහණෙනි, පංච උපාදානස්කන්‍ධය කවරේද? මහණෙනි, යම්කිසි රූපයක්...... සමීප වූ හෝ ආසව සහිතව දැඩිව ගනීද මහණෙනි, මෙය රූපඋපාදානස්කන්‍ධයයි. යම්කිසි වේදනාවක්....... යම්කිසි සමීප වූ හෝ විඤ්ඤාණයක් ආසව සහිතව දැඩිව ගනීද මහණෙනි, මෙය විඤ්ඤාණ උපාදානස්කන්‍ධයයි. මහණෙනි, මෙය පංචඋපාදානස්කන්‍ධයයි.
මෙහි වේදනාදියෙහි අනාශ්‍රවද ආශ්‍රවද ඇත. මෙසේ රූපය නොවේ. රාශි අර්ථයෙන් ස්කන්‍ධභාවය යෙදේද? එහෙයින් ස්කන්‍ධවල කියන ලදි. රාශි අර්ථයෙන් ආශ්‍රව අර්ථයෙන් උපාදානස්කන්‍ධභාවය යෙදේද? එහෙයින් උපාදානස්කන්‍ධවල කියන ලදි. වේදනාදිය අනාශ්‍රවම ස්කන්‍ධවල කියන ලදි. උපාදානස්කන්‍ධවල ආශ්‍රව සහිතව කියන ලදි. උපාදානස්කන්‍ධ යන මෙහි දැඩිව ගැනීමට ගොදුරුවන ස්කන්ධ උපාදානස්කන්‍ධ යයි දතයුතුය. මෙහි සියල්ල එක්තැනක කොට ඛන්ධයයි අදහස් කෙරේ.
**අනුනාධිකතො** නොඅඩුව නොවැඩිව ස්කන්ධ පසක්ම භාග්‍යවතුන් වහන්සේ විසින් කුමක් හෙයින් දේශනා කරන ලදද? සියළු ස්වභාවය එක් සංග්‍රහයක් වශයෙන් තම තමාට අයත් කරගත් වස්තු අවසන් කොට ඇති හෙයින් අන්‍යයන්ට ද එය අවහිරවීමෙන් නොයෙක් ප්‍රභේද වූ සංඛත ධර්මවල සමාන පැවතුම් ඇති ඒවා සංග්‍රහ කරනු ලබන කල්හි රූපය, රූප සමාන පැවතුම් ඇති සංග්‍රහය වශයෙන් එක් ස්කන්‍ධයක් වේ. වේදනාව සමාන පැවතුම් ඇති සංග්‍රහය වශයෙන් එක් ස්කන්‍ධයක් වේ. සංඥාදියද මෙම නයයි. එහෙයින් සමාන පැවතුම් ඇති සියළු සංඛත ධර්මවල සංග්‍රහය වශයෙන් පහක්ම කියන ලදි. “මහණෙනි, රූපය ඇතිකල්හි රූපයට පිවිස (අභිනිවේශව) මෙවැනි දෘෂ්ටියක් ඇතිවේ. මෙය මමය. මෙය මම වෙමි. මෙය මගේ ආත්මයයි යනුවෙනි. වේදනා-සඤ්ඤා-සංඛාර-විඤ්ඤාණ ඇතිකල්හිද විඤ්ඤාණය දැඩිව ගෙන විඤ්ඤාණයට පිවිස මෙවැනි දෘෂ්ටියක් උපදී. මෙය මමය. මෙය මම වෙමි. මෙය මගේ ආත්මයයි. මෙසේ තමා තමාට අයත්කොට ගන්නා වස්තු අවසන්කොට ඇත්තේ පහක්ම යයි කියන ලදි යයි මෙසේ අනුනාධික විනිස දතයුතුය.
උපමා වශයෙන් මෙහි ගිලන්හලක් උපමාකොට ඇත. ගිලාන සාලාව රූපස්කන්‍ධයට උපමා වේ. ගිලනා විඤ්ඤාණක්ඛන්ධයටද ගිලන්බව වේදනාස්කන්‍ධයටද ආබාධය සංඥාස්කන්‍ධයටද අසප්පාය සේවනාදිය සංස්කාරාස්කන්‍ධයටද ගිලන්බවට නිදානය වේදනාව වේ. වේදනාව වේදනාව පිණිසම අභිසංස්කරණය කරන ලදැයි කියන ලදි. එසේම අකුසල කර්ම කළබැවින් රැස්කළ බැවින් විපාක කාය විඤ්ඤාණය උපන්නේය. මෙසේ උපමා වශයෙන් විනිස නය දතයුතුය.
සංක්‍ෂේප විස්තර වශයෙන් දෙයාකාරයකින් විනිස දැනගත යුතුය. පංචස්කන්‍ධය සංක්‍ෂේපයෙන් ආසිවිසෝපම සූත්‍රයේ කී අයුරින් හැරදමන ලද නාගයා සතුරකු කරන ලදි. භාර සූත්‍රයේ බරක් වශයෙනි. කෑයුතු දේ ඇතුළත් නිසා කන්නෙකු වශයෙන්ද යමක සූත්‍රයට අනුව අනිත්‍ය දුක්ඛ අනාත්ම සංඛ්‍යාත වධකයකු වශයෙන්ද දැකිය යුතුය.
විස්තර වශයෙන් රූපය පෙනපිඬක් මෙන් වේදනාව දිය බුබුළක් මෙන් සඤ්ඤාව මිරිඟුවක් මෙන් සංඛාර කෙසෙල්කඳක් මෙන් විඤ්ඤාණය මායාමක් මෙන් දැකිය යුතුය. මෙය කියනලදි:-
එහි රූපාදිය පෙණපිඬු ආදිය සමග සමානවන අයුරු මෙසේ දතයුතුය. පෙණපිඬ නිසරුමය. රූපයද නිත්‍ය ස්තිර ආත්මවලින් බැහැරවන නිසා නිසරුමය. පාත්‍රයක් හෝ තැටියක් හෝ සඳහා ගැනීමට නොහැකිය. ගත්තම එම ප්‍රයෝජනය නොලබයි. එය බිඳෙයි. මෙසේ රූපය නිත්‍ය යයි හෝ ස්ථිරයයි හෝ මම යයි හෝ මගේ යයි හෝ ගැනීමට නොහැක. ගත්තේ වී නමුත් එසේ නොසිටී. අනිත්‍ය දුක්ඛ අනාත්ම අසුභම වේ. මෙසේ පෙණපිඬට සමාන වේමය.
පෙණපිඬ සිදුරු කුඩා සිදුරුවලින් යුත් නොයෙක් සන්ධිවලින් ගැටුණු බොහෝ ජල සර්පාදීන්ට නිවාසයකි. රූපයද එසේ සිදුරු කුඩා සිදුරුවලින් යුත් නොයෙක් සන්ධිවලින් ගැටුණු කුල වශයෙන් මෙහි අසූ පණුකුල වෙසෙති. එසේම ඒවා තිඹිරි ගෙයක්ද වැසිකිළියක්ද ගිලන්හලක්ද සොහොනක්ද වේ. ඔව්හු අන්තැනක නොගොස් දරුවන් බිහිකිරීම් ආදිය කරති. මෙසේද පෙණපිඬකට සමානය. පෙණපිඬ මුලින් මසන් ගෙඩියක් පමණ වී අනුපිළිවෙලින් පර්වත ශිඛරයක් පමණ වේ. රූපයද මුලින් කළලය පමණක්වී අනුපිළිවෙලින් බඹයක් පමණ ද ගව මහිස ඇත් ආදීන්ගේ වශයෙන් පර්වත ශිඛර පමණ ද වේ. මස් කැසුබු ආදීන්ගේ වශයෙන් නොයෙක් යොදුන් සියගණන් වේ. මෙසේද පෙණපිඬට සමානය. පෙණපිඬ නැගි සැනින් බිඳේ. ටික දුරක් ගොස් හෝ මුහුදට වැටී හෝ අවශ්‍යයෙන්ම බිඳේ. රූපය ද මෙසේම කළල අවස්ථාවේ ද බිඳේ. අර්බුද අවස්ථාවේද බිඳේ. අතරතුර නොබිඳුනොත් සියක් අවුරුදු ආයු ඇත්තාට අවුරුදු සියයට පැමිණ හෝ අවශ්‍යයෙන්ම බිඳේ. මරණ මුඛයෙහි සුණු විසුණු වේ. මෙසේද පෙණපිඬට සමානය.
දියබුබුල අසාර මෙන් වේදනාවද අසාරය. එය දුර්වලය. ගැනීමට නොහැක. නිත්‍ය හෝ සදාකාලික යයි ගත නොහැක. ගත්තද නොසිටි. ඒ ඒ දියබුබුළුවලින් බුබුළු ඉපදී නිරුද්ධ වේ. ස්ථිර පැවැත්මක් නැත. එක් අසුරු සැණයක කෝටි ලක්ෂ සංඛ්‍යාත ඉපදී නිරුද්ධ වේ. දියබුබුල දියතලය දියබිඳුව දියජල්ලිය ඇදගෙන ගොටුවක් කරන වාතය යන කරුණු සතරින් උපදී. මෙසේ වේදනාව වස්තුව අරමුණ කෙලෙස්දැල ස්පර්ශ-ගැටුම යන කරුණු සතරක් නිසා උපදී.
සඤ්ඤාව අසාර අර්ථයෙන් මිරිඟුව හා සමානය. ගත නොහැකි යන අර්ථයෙන් ද එය ගෙන බීමට නෑමට හා භාජන පුරවා ගැනීමට නොහැකිය. මිරිඟුව සැලෙන නිසා හටගත් රැළි වේගයක් සේ හැඟේ. නීල සඤ්ඤාදි භේදද මෙසේය. නීලාදි සඤ්ඤා අනුභවන අර්ථයෙන් සැලේ. මිරිඟුව පිරුණු වැවක් පිරුණු නදියක් මෙන් මහජනයා රවටයි. මෙසේ සඤ්ඤාව ද මෙය නිල්ය සුබය නිත්‍යය යයි කියවයි. කහවර්ණ ආදියෙහිද මෙසේය.
සංස්කාරයද අසාර අර්ථයෙන් කෙසෙල්කඳක් හා සමානය. කෙසෙල් කඳින් කිසිවක් ගෙන ගොනැස් ආදී ප්‍රයෝජනයට ගතහැකි නොවේ. ගත්තත් එසේ කළහැකි නොවේ. එසේම සංස්කාරාදිය නිත්‍ය වශයෙන් ගැනීමට නොහැකිය. ගත්තද එසේ නොවේ. කෙසෙල්කඳ බොහෝ පතුරුවලින් යුක්තය. එසේම සංස්කාර ස්කන්‍ධය බොහෝ ධර්මවලින් යුක්තය. කෙසෙල් නොයෙක් ලක්‍ෂණවලින් යුක්තය. බාහිර වර්ණය අභ්‍යන්තර වර්ණයෙන් වෙනස් වේ. එසේම සංස්කාර ස්කන්‍ධය ද ස්පර්ශ ලක්‍ෂණය අනිකකි. වේදනාදිය අනිකකි. සමූහ වශයෙන් එකතුකර සංස්කාර ස්කන්‍ධයයි කියනු ලැබේ.
විඤ්ඤාණය අසාරය යන අර්ථයෙන් මායාවකට සමානය. ගතනොහැකි අර්ථයෙන්ද එසේය. මායාව ස්වල්ප සුළු වැටහීමකි. විඤ්ඤාණයද එසේය. එය එයින්ද ස්වල්පතම ලුහුතර වැටහීමකි. ඒ සිතින්ම මිනිසෙක් ආවා මෙන් ගියා මෙන් සිටියා මෙන් හිඳගත්තා මෙන් වේ. අනිත් කෙනෙකු පැමිණෙන කල සිත අන් ගමන කාලාදියෙහි වේ. මායාවද මහජනයා වංචා කරයි. යම් කිසිවක්ම මෙය රත්රන්ය. මෙය රිදීය මෙය මුතුය කියා පෙන්වයි. විඤ්ඤාණයද මහජනයා රවටයි. ඒ සිතින්ම එනවා මෙන් යනවා මෙන් සිටිනවා මෙන් හිඳිනවා මෙන් පෙන්වයි. සුභ අරමුණද ඕලාරික වූ අජ්ඣත්තික රූපය අසුභ යයි දතයුතුය. වේදනාව තුන් දුකින් නොමිදුනේය. සඤ්ඤා සංඛාර අකීකරු බැවින් ආත්ම නොවේ. විඤ්ඤාණය උදය ව්‍යය වශයෙන් අනිත්‍ය යයි දතයුතුය.
මෙසේ බලන්නහුට අර්ථ සිද්ධිය වේ. මෙසේ සංක්‍ෂේප විස්තර වශයෙන් බැලීමෙන් ප්‍රයෝජනයක් වන නිසා විනිස දතයුතුය. කෙසේද? සංක්‍ෂේපයෙන් පංචඋපාදානස්කන්‍ධය හැරදැමූ නයා සතුරකු සේ දකින්නා ස්කන්‍ධවලින් නොවෙහෙසේ. විස්තර වශයෙන් රූපාදිය පෙණපිඬට සමානයයි දකින්නා අසාරයෙහි සරුසේ නොදකියි. අධ්‍යාත්මික රූප අසුභ වශයෙන් බලන්නේ කබලිංකාර ආහාරය විශේෂයෙන් දැනගනී. අසුභයෙහි සුභය යන විපර්යාසය දුරුකරයි. කාම සැඩපහරින් එතෙර වෙයි. කාමයෝගයෙන් වෙන්වෙයි. කාමාශ්‍රවයන්ගෙන් මිදේ. දැඩි ලෝභ කායික ගැටගැසීම බිඳියි. කාම උපාදානය නොගනී. වේදනාව දුක් වශයෙන් බලන්නේ ස්පර්ශ ආහාරය විශේෂයෙන් දැනගනී. අනාත්මයෙහි ආත්ම වශයෙන් හා දුකෙහි සැප වශයෙන් දැකීම දුරුකරයි. භව සැඩපහරින් එතෙර වේ. භව යෝගය වෙන්කරයි. භවආශ්‍රවයන් නැතිකරයි. ව්‍යාපාද කාය ග්‍රන්ථය බිඳියි. සීල ව්‍රත උපාදානය නොගනියි. සඤ්ඤාව හා සංඛාරය අනාත්ම වශයෙන් දකින්නා මනෝසංචේතනා ආහාරය විශේෂයෙන් දකියි. අනාත්මයෙහි ආත්ම දෘෂ්ටිය අත්හරියි. දෘෂ්ටි ඕඝය තරණය කරයි. දෘෂ්ටි යෝගයෙන් වෙන් වේ. දෘෂ්ටි ආශ්‍රවය දුරුකරයි. මෙය සත්‍යයයි යන කාය ග්‍රන්ථය අත්හරියි. ආත්මවාද උපාදානයෙන් බැහැර වේ. විඤ්ඤාණය අනිත්‍ය වශයෙන් බලන්නා විඤ්ඤාණ ආහාරය විශේෂයෙන් දැනගනී. අනිත්‍යයෙහි නිත්‍ය යන විපර්යාසය දුරුකරයි. අවිද්‍යා ඕඝයෙන් එතෙර වේ. අවිද්‍යා යෝගයෙන් වෙන් වේ. අවිද්‍යා ආශ්‍රවයෙන් අනාශ්‍රව වේ. සීලව්‍රත කාය ග්‍රන්ථ අත්හරියි. දෘෂ්ටි උපාදානයෙන් බැහැර වේ.
අභිධර්ම භාජනීය වර්ණනාව
දැන් අභිධර්ම භාජනීය වේ. එහි රූප ස්කන්ධ නිර්දේශය යට රූප කාණ්ඩයෙහි විස්තර කළ ආකාරයෙන් දතයුතුය.
වේදනා ස්කන්ධ නිර්දේශයෙහි එකවිටෙක එක් ආකාරයකින් ඵස්ස සම්පයුත්තොති ස්පර්ශයෙන් යුක්ත වූ සියළු චතුභූමක වේදනා සහේතුක දුකයෙහි සහේතුක චතුභූමක වේදනා අහේතුක කාමාවචර කුසලාදියෙන් කියන ලද වේදනා මේ උපායෙන් දතයුතුය. තවද මේ වේදනා ස්කන්ධය එක් ආකාරයකින් ස්පර්ශය හා යුක්තවූයේ යයි දක්වන ලදි. සහේතුක අහේතුක වශයෙන් දෙයාකාරයකින් ජාති වශයෙන් තුන් ආකාරයකින් අන්තර්භූමි වශයෙන් සතරාකාරයකින් ඉන්‍ද්‍රිය වශයෙන් පස් ආකාරයකින් වේ. එහි සුඛ දුක්ඛ ඉන්‍ද්‍රිය කාය ප්‍රසාද වස්තු කාමාවචරය. සොම්නස් ඉන්‍ද්‍රිය සවැනි වූ වස්තුව හෝ අවස්තුව හෝ ත්‍රෛභූමිකය. දොම්නස් ඉන්‍ද්‍රිය සවැනි වස්තුව හා අවස්තුවද සිව්භූමකය. වස්තු වශයෙන් සයාකාරකින් දක්වන ලදි. එහි පෙර පංච වේදනා පංච ප්‍රසාද වස්තු කාමාවචරය.
එහි මනෝ සම්ඵස්සජ භේදයෙන් සත් ආකාරයකින් දක්වන ලදි. කාය සම්ඵස්සජ භේදයෙන් අට ආකාරයකින් දක්වන ලදි. සත්තවිධ භේදයෙහි මනෝ විඤ්ඤාණධාතු සම්ඵස්සජ භේදයෙන් නව ආකාරයකින් දක්වන ලදි. අටවිධි භේදයෙහි මනෝ විඤ්ඤාණධාතු භේදයෙන් දස ආකාරයකින් දක්වන ලදි. මේ සප්තවිධ භේදයෙහි මනෝ සම්ඵස්සජා, මනෝධාතු සම්ඵස්සජා, මනෝ විඤ්ඤාණධාතු සම්ඵස්සජා යයි තුන් ආකාරයකින් බිඳුනේය. අෂ්ටවිධ භේදයෙහි ඒවා සමග කාය සම්ඵස්සජයද සැප දුක් වශයෙන් දෙයාකාරයකට බිඳුනේය. නවවිධ හා සප්තවිධ භේදයෙහි කියන ලද මනෝ විඤ්ඤාණධාතු ස්පර්ශයෙන් උපන් වේදනාව කුසලාදි වශයෙන් තුන් ආකාරයකට බිඳුනේය. දසවිධ අටවිධ භේදවල කියනලද මනෝ විඤ්ඤාණධාතු ස්පර්ශයෙන් උපන් වේදනාව කුසලාදී වශයෙන්ම තුන් ආකාරයකට බිඳුනේය.
මෙහි කුසලත්‍රිකය පූර්ණ අර්ථයෙන්ම කියන ලදි. හත අට නවය ආකාර බේදවල න්‍යාය දීමට සුදුසු තැන්වල න්‍යාය දෙන ලදි. අභිධර්මයට පැමිණි තථාගතයන් වහන්සේ න්‍යාය දියයුතු තැන්වල න්‍යාය නුදුන්නේ නොවෙති. මෙය දුක මූලයෙහි ඒකවාරයයි.
මේ අභිධර්ම භාජනීයෙහි වේදනා ස්කන්ධය බෙදන බුදුහු ත්‍රිකය ගෙන දුකයෙහි තැබූහ. දුකය ගෙන ත්‍රිකයෙහි තැබූහ. ත්‍රිකයෙහිද දුකයෙහිද දෙකම වැඩෙන ආකාරයෙන් ගෙනහැර දැක්වූහ. සත් ආකාරයකින් සූවිසි ආකාරයකින් තිස් ආකාරයකින් බොහෝ ආකාරයකින් යයි සියළුම ආකාරවලින් වේදනා ස්කන්ධය දෙසූහ. කුමක් හෙයින්ද? පුද්ගල අදහසින් හා දේශනා විලාසය වශයෙනි. ධර්මශ්‍රවණය කළ දෙව්පිරිසෙහි ඇතැම් දෙව්පුත් කෙනෙක් ත්‍රිකය ගෙන දුකයෙහි බහා කියන්නේ අවබෝධ කිරීමට හැකිවෙති. ඔවුන්ගේ සත්පාය වශයෙන් එසේ දෙසූහ. යමෙක් අනිත් ආකාරයෙන් කියනු ලබන්නේ අවබෝධ කිරීමට හැකිවෙති. ඔවුන්ට තුන් ආකාරයකින් දේශනා කළහ. මෙය මෙහි පුද්ගල අධ්‍යාශයෙනි. බුදුන් වහන්සේගේ මහා විෂයපථය නිසා ත්‍රිකය දුකෙහි බහා දුකය ත්‍රිකයෙහි බහා දෙකම වැඩීමෙන් හෝ සප්තවිධ නයින් හෝ යම්සේ කැමති වේද එසේ දේශනා කිරීමට හැකිවෙති. ඒ නිසා මේ ආකාරයෙන් දේශනා කරති. මෙය දේශනා විලාසයයි.
එහි ත්‍රිකය ගෙන දුකයෙහි බහා කළ දේසනාවාරය තිකමූලක නම් වේ. දුකය ගෙන තිකයෙහි බහා කළ දේසනාවාරය දුකමූලක නම් වේ. දුකයද තිකයද දෙකම වඩා කළ දේසනාවාරය උභතෝවර්ධිත නම් වේ. සප්තවිධාදිවාර බහුවිධවාර නම් වේ. මේ එතෙක් සතර මහා වාරයයි.
එහි දුක මූලකයෙහි දුකයෙහි ලැබෙමින් එකිනෙක දුකය සමග තිකයෙහි නොලැබෙන වේදනා තික පීති තික සනිදස්සන තික ඉවත්කොට එකුන්විසි තිකයෙහි යොදා දෙවැනි දුක පළමුවැනි තික යෝජනා වාරාදිය නවසිය පනස්වාරයක් වේ. ඒ සියල්ල පෙළෙහි සංක්‍ෂේප කොට ඒ ඒ දැක්විය යුත්ත දක්වා කියන ලදි. මුළා නොවන්නහු විසින් විස්තර වශයෙන් දතයුතුය.
තිකමූලකයෙහිද තිකයෙහි ලැබෙන එක එක තිකය සමග දුකයෙහි ලැබෙන පළමු දුකාදි දුක හැර සෙසු ලැබෙන සහේතුක දුකාදිය පනස් දුකයෙහි යොදා පළමු තික දෙවන දුක යෝජනා වාරාදිය වාර නවසිය පනහක් වේ. ඒ සියල්ල පෙලෙහි සංක්‍ෂේප කොට ඒ ඒ දැක්විය යුත්තෙහි දක්වා කියන ලදි. මුළා නොවන්නහු විසින් විස්තර වශයෙන් දතයුතුය.
උභය වර්ධනයෙහි ද්විධ භේදයෙහි දෙවන දුකයද ත්‍රිවිධ භේදයෙහි ද පළමු තික ආදිකොට ලැබෙන එකුන්විසි දුකින් ලැබෙන එකුන්විසි තිකයෙහි යොදා දුතිය දුක පඨම තික යෝජනාවාරාදිය එකුන්විසි වාරය කියන ලදි. මේ දුක තික වශයෙන් උභය වශයෙන් වර්ධනය කළ බැවින් උභය වර්ධිත නම් තුන්වන මහා වාරයයි.
බහුවිධ වාරයේ සප්තාකාර නිර්දේශයෙහි මුලපටන් ලැබෙන එකුන්විසි තිකයෙහි එක එක සමග සතර භූමියක් යොදා එකුන්විසි සප්තාකාර වාර කියන ලදි. සිව්විසිවන නිර්දේසයෙහිද ඒ තික වශයෙන්ම එකුන්විසි වාර කියන ලදි. බහුවිධ වාරයෙහිද එසේය. තිස් ආකාර වාරය එකමයයි සියල්ල අටපනස් වාරයක් වේ. මෙය මෙහි වාර වෙන්කිරීම් වශයෙන් පෙළ වර්ණනාවයි.
දැන් අර්ථ වර්ණනා වේ. එහි සප්තවිධ නිද්දේසය සරලය. සූවිසිවිධ නිද්දේසයෙහි චක්ඛුසම්ඵස්ස ප්‍රත්‍යයෙන් වේදනා ස්කන්ධය - **අත්ථි කුසලොති** කාමාවචර කුසල් සිත් අට වශයෙන් දතයුතුය. **අත්ථි අකුසලො** අකුසල් සිත් දොලොස වශයෙන් දතයුතුය. **අත්ථි අව්‍යාකතො** මනෝධාතු තුන අහේතුක මනෝ විඤ්ඤාණධාතු තුන මහා විපාක සිත් අට කාමාවචර කිරිය සිත් දහය යයි සූවිසි සිත් වශයෙන් දතයුතුය.
එහි කුසල් අට අකුසල් දොලහ ද ජවන වශයෙන් ලැබේ. කිරිය මනෝධාතු ආවර්ජන වශයෙන් ලැබේ. මනෝධාතු විපාක දෙක පිළිගැනීම් වශයෙන් ලැබේ. මනෝ විඤ්ඤාණධාතු විපාක තුන සන්තීරණ තදාරම්මණ වශයෙන් ලැබේ. අහේතුක කිරිය මනෝ විඤ්ඤාණධාතු වොත්ථපන වශයෙන් ලැබේ. මහා විපාක සිත් අට තදාරම්මණ වශයෙන් ලැබේ. කිරිය සිත් නවය ජවන වශයෙන් ලැබේ. සෝත ඝාන ජිව්හා කාය ද්වාරවලද මෙම නයමයි.
මනෝ ද්වාරයෙහි වනාහි **අත්ථි කුසලො** චතුභූමක කුසල් වශයෙන් කියන ලදි. **අත්ථි අකුසලො** අකුසල් සිත් දොළහ වශයෙන් **අත්ථි අව්‍යාකතො** කාමාවචර විපාක සිත් එකොළහ කිරිය සිත් දහය රූපාවචර අරූපාවචර කිරිය සිත් නවය සාමඤ්ඤඵල සතර යයි සූතිස් චිත්තුප්පාද වශයෙන් කියන ලදි. එහි චතුභූමක කුසලද අකුසලද ජවන වශයෙන් ලැබේ. කිරියවලින් අහේතුක මනෝවිඤ්ඤාණධාතු ආවර්ජන වශයෙන් විපාක සිත් එකොළහ තදාරම්මණ වශයෙන් ත්‍රෛභූමක කිරියද සාමඤ්ඤඵලද (සෝවාන් ආදී) ජවන වශයෙන් ලැබේ. ඒ සප්තාකාරාදියෙහි යම්කිසි තැනක සිට කීමට වටී. තිස් ආකාරයෙහි සිට විස්තර කරන්නේ සුවසේ දැක්වීම වේයයි තිස් ආකාරයෙහි සිටම දැක්වූහ.
මේ සියළුම සිත් චක්‍ෂුද්වාරයෙහි උපනිශ්‍රය කෙළවරින් සමතික්‍රම වශයෙන් භාවනා වශයෙන් තුන් ආකාරයකින් ලැබේ. සෝතද්වාර මනෝද්වාරයෙහිද එසේය. ඝාන ජිව්හා කාය ද්වාරවල සමතික්‍රමණ භාවනා වශයෙන් දෙආකාරයකින් ලැබේයයි දතයුතුය. මෙහි භික්‍ෂුව විහාර චාරිකාවේ යෙදෙන්නේ කසිණ මණ්ඩලය දැක මෙය කුමක්දැයි අසා කසිණ මණ්ඩලයයි කීකල්හි මෙයින් කුමක් කෙරේදැයි අසයි. ඉක්බිති ඔහුට මෙසේ කියයි. මෙය වඩා ධ්‍යාන උපදවා සමාපත්ති පදනම් කරගෙන විදර්ශනා වඩා රහත්බවට පැමිණිය හැකිය. ඊට අදහස් ඇති කුලපුත්‍රයා මෙය බැරෑරුම් කොට නොසලකා මා විසින්ද මෙබඳු ගුණ උපදවන්නට වටීයයි වැදහෙව නිදාගන්නාට මෙය නොහැකියයි මුලින් වීර්ය කරන්නේ සීලය පිරිසිදු කරන්නට වටී යයි සිතා සීලය පිරිසිදු කොට සීලයෙහි පිහිටා පළිබෝධ දහය අත්හැර තුන් සිවුරෙන් පමණක් සන්තෝෂයෙන් සතුටුව ආචාර්ය උපාධ්‍යායන්ගේ වත්පිළිවෙත් කොට කමටහන් උගෙන කසිණ පරිකර්මකොට සමාපත්ති උපදවා සමාපත්ති පදනම්කර විදර්ශනා වඩා රහත්බවට පැමිණේ. එහි සියළු පරිකර්ම වේදනා කාමාවචරය. අෂ්ට සමාපත්ති වේදනා රූපාවචර සහ අරූපාවචරය. මාර්ගඵල වේදනා ලෝකෝත්තරය. මෙසේ චක්ඛු විඤ්ඤාණය චතුභූමක වේදනා ඉපදවීමෙන් බලවත් ප්‍රත්‍ය උපනිශ්‍රය වශයෙන් ලැබේ.
චක්ඛු ද්වාරයට රූපය පැමිණි කල්හි ඉෂ්ට අරමුණෙහි රාගයද අනිෂ්ට අරමුණෙහි ද්වේෂයද විසමව බැලීමෙන් මෝහයද බැඳීමෙන් මානයද උපදී. සිතින් දැඩිසේ ගැනීමෙන් දෘෂ්ටියද වික්‍ෂේපයට පැමිණීමෙන් උද්ධච්චයද තීරණය නොකිරීමෙන් විචිකිච්ඡාවද වීර්යගතියේ අනුශයද උපදී. විමසීමේ සිටි කුලපුත්‍රයා තමාගේ කෙලෙස් උපන්බව දැන මගේ මේ කෙලෙසුන් වැඩෙන්නේ ව්‍යසනය පිණිස පවතින්නේය. එසේ නම් ඔවුන්ට නිග්‍රහ කරමි. වැතිරී නිදාගෙන කෙලෙසුන්ට නිග්‍රහ කළ නොහැකි යයි සිතා මුලින්ම වීර්ය කිරීම වටීයයි සීලය පිරිසිදු කළයුතුය යනාදී යට කී ආකාරයෙන් පිළිපැද රහත්බවට පැමිණේ. එහි සියළු පරිකර්ම වේදනා කාමාවචරය. අෂ්ට සමාපත්ති වේදනා රූපාවචර හා අරූපාවචරය. මාර්ගඵල වේදනා ලෝකෝත්තර යයි මෙසේ රූපාරම්මණයෙහි උපන් කෙලෙස් සමතික්‍රමණය කොට ගිය චතුභූමක වේදනා චක්ඛුසම්ඵස්ස ප්‍රත්‍ය නම් වේ. මෙසේ සමතික්‍රමණය වශයෙන් ලැබේ.
චක්‍ෂුද්වාරයෙහි රූපය ආපාථගත වූ විට කෙනෙක් මෙසේ විමසීම පිහිටුවති. මේ රූපය කුමක් නිශ්‍රය කෙරේද? ඉක්බිති එය භූත නිශ්‍රිත යයි දැන සතරමහා භූත දැඩි සේ ගත් රූපයද රූපය යයි පරීක්‍ෂා කරයි. තදාරම්මණ ධර්මයෙහි අරූපයයි පරීක්‍ෂා කරයි. ඉක්බිති රූපය ප්‍රත්‍ය සහිතයයි පරීක්‍ෂා කොට ත්‍රිලක්‍ෂණ නගා විදර්ශනා පිළිවෙලින් සංස්කාරයන් විමසා බලා රහත්බවට පැමිණේ. එහි සියළු පරිකර්ම වේදනා කාමාවචරය. අෂ්ට සමාපත්ති වේදනා රූපාවචර අරූපාවචරය. මාර්ගඵල වේදනා ලෝකෝත්තර යයි මෙසේ රූප අරමුණ විමසා නිපන්නේය යන මේ වේදනාව චක්ඛුසම්ඵස්ස ප්‍රත්‍ය නම් වේ. මෙසේ භාවනා වශයෙන් ලැබේ.
කසිණ පරිකර්ම කොට සමාපත්ති උපදවා සමවත් පදනමේ විදසුන් වඩා රහත්බවට පැමිණියේ යයි වෙනත් භික්‍ෂු නමක් අසයි. ඊට අදහස් ඇති කුලපුත්‍රයෙක් මෙය බැරෑරුම් යයි නොසලකා අප විසින්ද මෙබඳු ගුණ ඉපදවීම යටී යයි පෙරකී ක්‍රමයෙන් පිළිපැද රහත්බවට පැමිණේ. එහි සියළු පරිකර්ම වේදනා කාමාවචරය. අෂ්ට සමාපත්ති වේදනා රූපාවචර අරූපාවචරය. මාර්ගඵල ලෝකෝත්තර යයි [missing trans]
[missing trans] මෙසේ සෝත විඤ්ඤාණය චතුභූමක වේදනා නිපදවීමට බලවත් ප්‍රත්‍ය වේයයි චතුභූමක වේදනා සෝතසම්ඵස්ස ප්‍රත්‍ය නම් වේ. මෙසේ සමතික්‍රමණ වශයෙන් ලැබේ.
සෝතද්වාරයට ශබ්දය පැමිණි කල්හි කෙනෙක් මෙසේ විමසා බලති. මේ ශබ්දය කුමක් නිශ්‍රිතද? සියල්ල චක්‍ෂුද්වාරයේ කීලෙසින් දතයුතුය. මෙසේ ශබ්ද අරමුණ විමසා උපන් මෙම වේදනාව සෝතසම්ඵස්ස ප්‍රත්‍ය නම් විය. මෙසේ භාවනා වශයෙන් ලැබේ.
ඝාන ජිව්හා කාය ද්වාරවල ගන්ධාරම්මණාදිය පැමිණි කල්හි මට ඉෂ්ට වූ අරමුණෙහි රාගය උපන්නේ යයි සියල්ල චක්‍ෂුද්වාරයෙහි කී නයින් දතයුතුය. මෙසේ ගන්ධාරම්මණ ආදියෙහි උපන් කෙලෙස් සමතික්‍රමණය කොට ගියේ යයි චතුභූමික වේදනාව ඝාන ජිව්හා කාය සම්ඵස්ස ප්‍රත්‍ය නම් වේ. මෙය ද්වාරයෙහි සමතික්‍රමණ වශයෙන් ලැබේ.
ඝාන ද්වාරාදියෙහි ගන්ධාදිය පැමිණි කල්හි කෙනෙක් මෙසේ විමසා බලති. මේ ගන්ධය රසය ස්පර්ශය කුමක් නිශ්‍රිතද? සියල්ල චක්‍ෂුද්වාරයෙහි කී නයින් දතයුතුය. මෙසේ ගන්ධාදි අරමුණු විමසා නිපදුණු වේදනාව ඝාන ජිව්හා කාය සම්ඵස්ස ප්‍රත්‍ය නම් වේ. මෙසේ භාවනා වශයෙන් ලැබේ.
මනෝද්වාරයෙහි වනාහි තුන් ආකාරයෙන්ම ලැබේ. ඇතමෙක් ජාතිය (ඉපදීම) බිය වශයෙන් දකිති. ජරාව ව්‍යාධිය මරණය බිය වශයෙන් දකිති. බිය වශයෙන් දැක ජාති ජරා ව්‍යාධි මරණවලින් මිදීම වටී යයි සිතා වැතිරී නිදාගෙන ජාති ආදියෙන් මිදීමට නොහැකි යයි මුලින් වීර්ය කොට සීලය පිරිසිදු කිරීම වටී යයි සිතා චක්‍ෂුද්වාරයෙහි කීනයින් පිළිපැද රහත්බවට පැමිණේ. එහි සියළු පරිකර්ම වේදනා කාමාවචරය. අෂ්ට සමාපත්ති වේදනා රූපාවචර අරූපාවචරය. මාර්ගඵල වේදනා ලෝකෝත්තරය. මෙසේ ජාති ජරා ව්‍යාධි මරණ චතුභූමික වේදනා නිපදවීමට බලවත් ප්‍රත්‍ය වේයයි චතුභූමික වේදනා මනෝසම්ඵස්ස ප්‍රත්‍ය නම් වේ. මෙසේ උපනිශ්‍රය වශයෙන් ලැබේ.
මනෝද්වාරයෙහි ධම්මාරම්මණය පැමිණිකල්හි සියල්ල චක්‍ෂුද්වාරයෙහි කී නයින් දතයුතුය. මෙසේ ධම්මාරම්මණයෙහි උපන් කෙලෙස් සමතික්‍රමණය කොට ගිය චතුභූමික වේදනා මනෝසම්ඵස්ස ප්‍රත්‍ය නම් වේ. මෙසේ සමතික්‍රමණ වශයෙන් ලැබේ.
මනෝද්වාරයෙහි ධම්මාරම්මණය පැමිණි කල්හි කෙනෙක් මෙසේ විමසති. මේ ධම්මාරම්මණය කුමක් නිශ්‍රිතද? වස්තු නිශ්‍රිතය. වස්තු කුමක් නිශ්‍රිතද? මහාභූත නිශ්‍රිත යයි සතරමහා භූත උපාදාය රූපයද රූපය යයි පරීක්‍ෂා කරති. තදාරම්මණ ධර්මයන් අරූපයයි පරීක්‍ෂා කරති. ඉක්බිතිව ප්‍රත්‍ය සහිත නාමරූප පරීක්‍ෂා කොට ත්‍රිලක්‍ෂණයට නගා විදසුන් පිළිවෙලින් සංස්කාරයන් විමසා බලා රහත්බවට පැමිණේ. එහි සියළු පරිකර්ම වේදනා කාමාවචරය. අෂ්ට සමාපත්ති වේදනා රූපාවචර අරූපාවචරය. මාර්ගඵල වේදනා ලෝකෝත්තරය. මෙසේ ධම්මාරම්මණ විමසා නිපන් මෙම වේදනාව මනෝසම්ඵස්ස ප්‍රත්‍ය නම් වේ. මෙසේ භාවනා වශයෙන් ලැබේ. මේ සියල්ල සූවිසි අයුරු වූ වාර අවසානයෙහි චක්ඛුසම්ඵස්සජ වේදනා මනෝසම්ඵස්සජ වේදනා යයි වේදනා සය සය කියන ලදි. ඒවා සම්ප්‍රයුක්ත ප්‍රත්‍ය වශයෙන් කියන ලදි.
සංඥා ස්කන්ධ ආදියද මෙම උපායෙන් දතයුතුය. සංඥාස්කන්ධ නිද්දේසයේ ත්‍රිකයෙහි වේදනා ත්‍රික ප්‍රීති ත්‍රික ද ලැබේ. දුකයෙහි සුඛ සහගත වූ දුක ආදියද සංඛාර ඛන්ධ නිද්දේසයේ ඵස්සයද සංඛාර ස්කන්ධයට ඇතුළත් බැවින් ඵස්ස සම්ප්‍රයුක්ත යයි නොකියා චිත්ත සම්ප්‍රයුක්තයයි කියන ලදි. මෙහි දුකයෙහිද හේතු දුක ආදිය ලැබේ. ත්‍රිකය සංඥා ස්කන්ධය හා සමානය. විඥාන ස්කන්ධ නිර්දේශයෙහි චක්ඛු සම්ඵස්සජාදිභාවය නොකියා චක්ඛුවිඤ්ඤාණ ආදිය කියන ලදි. විඤ්ඤාණය මනෝසම්ඵස්සජ යයි නිර්දේශ කිරීමට නොහැකිය. මෙහි සෙස්ස සංඥා ස්කන්ධයෙහි කියන ලද්ද හා සමාන වේමය. මේ ස්කන්ධ තුනේ නිද්දේසයෙහිම වේදනා ස්කන්ධ නිද්දේසයෙහි අතිරේක වූ තික දුක ලැබුනේය. ඔවුන්ගේ වශයෙන් වාර ප්‍රභේද දතයුතුය.
ප්‍රශ්න විචාරක වර්ණනාව
දැන් ප්‍රශ්න විචාරීම වේ. පංචස්කන්‍ධයන්ගේ කුසල් කීයද? අකුසල් කීයද? අව්‍යාකෘත කීයද? ආදී නයින් යමක් ලැබේද යමක් නොලැබේද ඒ සියල්ල විචාරා විසඳීමෙහි රූපස්කන්‍ධය අව්‍යාකෘත යයි යමක් ලැබේද එයම ඉදිරූහයි (දැක්වීයයි) දතයුතුය. යම් යම් ස්ථානවල එක් ස්කන්‍ධයකැයි හෝ ස්කන්‍ධ දෙකකැයි හෝ වෙන් නොකොට උපන්නේ වන්නේය. නූපන්නේ වන්නේය ආදි නයින් පෙළෙහි තබන ලදි. ඒ ඒ තැන පංචස්කන්‍ධ ගැනීම දතයුතුය. සෙසු ඒ ඒ ස්කන්‍ධයන්ගේ කුසලාදි විභාගය ධම්මසංගහ අටුවාවේ කියන ලද්දේමය.
අරමුණු ත්‍රිකයෙහි වනාහි ස්කන්‍ධ පස්පනස් කාමාවචර ධර්මයන් අරබයා ඇලෙන්නාට ගැටෙන්නාට මුළාවන්නාට සංවර වන්නාට විමසන්නාට ප්‍රත්‍යවේක්‍ෂා කරන්නාට අල්ප අරමුණක් වේ. සත්විසි රූපාවචර අරූපාවචර ධර්මනය් අරබයා ඇලෙන්නාට ගැටෙන්නාට මුළාවන්නාට සංවර වන්නාට විමසීම පිහිටුවන්නාට මහග්ගත අරමුණු මාර්ගඵල නිවන් ප්‍රත්‍යවේක්‍ෂා කරන්නාට අප්‍රමාණ අරමුණකි. ප්‍රඥප්තිය ප්‍රත්‍යවේක්‍ෂා කරන කාලයෙහි නොකිවහැකි අරමුණකි.
එයම සෙඛඅසෙඛයින්ට මාර්ගය ප්‍රත්‍යවේක්‍ෂා කරන කාලයෙහි මාර්ග අරමුණු වේ. මාර්ග කාලයෙහි සහජාත හේතුවෙන් මාර්ග හේතුක වේ. මාර්ගය ගරුකොට ප්‍රත්‍යවේක්‍ෂා කාලයෙහි ආරම්මණ අධිපති මාර්ග අධිපති වේ. සඳදෙටු වනාහි සිත්දෙටු වඩන්නාට නොකිවයුතු අරමුණක් වේ. [missing trans]
අතීත වූ ස්කන්‍ධ ධාතු ආයතන අරබයා ඇලෙන්නාට ගැටෙන්නාට මුළාවන්නාට සංවර වන්නාට විමසන්නාට අතීත අරමුණු වේ. අනාගතය අරබයා අනාගත අරමුණු වේ. වර්තමානය අරබයා වර්තමාන අරමුණු වේ. ප්‍රඥප්තිය හෝ නිවණ හෝ ප්‍රත්‍යවේක්‍ෂා කරන්නාට නොකිවහැකි අරමුණු වේ.
එසේම තමාගේ ස්කන්‍ධ ධාතු ආයතන අරබයා ඇලෙන්නා ගැටෙන්නාට මුළාවන්නාට සංවර වන්නාට විමසීම පිහිටුවන්නාට අධ්‍යාත්ම අරමුණක් වේ. අනුන්ගේ ස්කන්‍ධ ධාතු අරබයා මෙසේ පවත්වන්නාට බාහිර අරමුණක් වේ. ප්‍රඥප්ති නිර්වාණ ප්‍රත්‍යවේක්‍ෂා කාලයෙහිද බාහිර අරමුණක්ම වේ. කලෙක අධ්‍යාත්ම කලෙක බාහිර ධර්ම කෙරෙහි මෙසේ පවත්වන්නහුට අධ්‍යාත්ම බාහිර අරමුණක් වේ. ආකිඤ්චඤ්ඤායතන කාලයෙහි නොකිවහැකි අරමුණකැයි දතයුතුය.
මෙසේ භාග්‍යවතුන් වහන්සේ මේ ඛන්ධ විභාගය සූත්‍රාන්ත භාජනීය වශයෙන් තිපරි වෘත්තයෙහි ගෙනහැර දක්වා බෙදා දැක්වූහ. තිපරි වෘත්තයෙහි එකම වෙන්කිරීමකි. රූපස්කන්‍ධය සියළු තන්හි කාමාවචරය. චතුභූමික වූ ස්කන්‍ධ සතර ලෞකික ලෝකෝත්තර මිශ්‍රව කියන ලදි.
2. ආයතන විභංගය
සූත්‍රාන්ත භාජනීය වර්ණනාව
ඉන් අනතුරුව ආයතන විභංග නිද්දේසයෙහි සූත්‍රාන්ත භාජනීය දක්වන්නේ **ද්වාදසායතනානි චක්ඛායතනං රූපායතනං** ආදිය කීහ. එහි පාලි මුක්තකයෙහි නය විසින්:-
එහි විශේෂයෙන් **චක්ඛතීති චක්ඛු** රූපය ආශ්වාද කරයි ප්‍රකාශ කරයි යන අර්ථයයි. රූපයතීති රූපං වර්ණ විකාරයට පැමිණෙමින් හදවතට ගියබව ප්‍රකාශ කරතියි යන අර්ථයි. **සුණාතීති **සොතං ඇසීම සෝතයයි. **සප්පතීති** ගමන් කෙරේනුයි ශබ්ද වේ. ප්‍රකාශ කරයි යන අර්ථයයි ආඝ්‍රාණය කෙරේනුයි **ඝාණං.** ගඳ සුවඳ ගෙන දේ යනු **ගන්ධො.** තමාගේ වස්තු ප්‍රකාශ කරයි යන අර්ථයයි. ජීවිතය කැඳවයි යනු ජිව්හා ය. රස යනු එය තෘප්ත කිරීමයි. ආශ්වාද කෙරේ යන අර්ථයයි. පිළිකුල් වූ ආශ්‍රව ධර්මයන්ගේ පැමිණීම කාය වේ. ආය යනු ඉපදෙන පෙදෙසයි. ස්පර්ශ කෙරේනුයි ඵොට්ඨබ්බ. සිතානුයි මනො. තමාගේ ලක්‍ෂණ දරානුයි ධම්ම.
අවිශේෂයෙන් ආයතනයෙන් ඉපදීම ඇතිකරන නිසා ඇතුළට පමුණුවන නිසා ආයතනයයි දතයුතුය. චක්‍ෂු රූපාදියෙහි ඒ ඒ ද්වාර අරමුණු වූ චිත්ත චෛතසික ධර්ම අනුභව කිරීම් ආදි කෘත්‍යයෙන් ආයතනයයි උපදී ගැටේ වෙහෙසේ යයි කියන ලද්දේ වෙයි. එය වනාහි එකතු වූ ධර්ම මෙයින් කෙරේනුයි විස්තර කෙරේනුයි කියන ලදි. මෙයද කෙළවරක් නැති සසරෙහි පවතින ඉතා පළල් වූ සසර දුක නවත්වන තුරු පමුණුවයි පවත්වයි කියන ලදි. මේ සියළු දහම් ආයතනයෙන් ඉපදීම් ලබන හෙයින් ආයතනයට පමුණුවන හෙයින් ආයතන ආයතනයයි කියනු ලැබේ.
තවද නිවාස ආකර එක්තැන් කිරීම හටගැනීම දේසය හේතුව යන අර්ථවලින්ද ආයතන දතයුතුය. එසේම ලෝකයෙහි ඊශ්වරායතනය වාසුදේවායතනය යන ආදියෙහි නිවාස ස්ථාන ආයතනයයි කියනු ලැබේ. සුවණ්ණායතන රත්නායතන ආදියෙහි ආකරයයි. සාසනයෙහි මනොරමෙ ආයතනෙ සෙවන්ති නං විභංගමා ආදියෙහි ඒකරාශී වීම්ද දක්ඛිණාපථො ගුන්නං ආයතනං ආදියෙහි ඉපදීමේ දේශයද තත්‍ර තත්‍රෙව සක්ඛි භබ්බතං පාපුණාති සති සති ආයතනෙ ආදියෙහි හේතුවද [පාළි බලන්න]
චක්‍ෂු ආදියෙහි ඒ ඒ ධර්ම වෙසෙයි. ඒවාට අයත් වෘත්තියෙහි යෙදෙන නිසා චක්‍සු ආදිය ඒවායේ නිවස ස්ථාන වේ. චක්‍ෂු ආදියෙහි ඒ ධර්ම ගැවසීගත් බැවින් නිශ්‍රය හා අරමුණු වූ බැවින් චක්‍ෂු ආදිය ඒවායේ ආකර වේ. චක්‍ෂු ආදිය ඒවායේ එකතුවන තැන එහි වස්තු අරමුණු වශයෙන් එකතුවීමෙන් චක්‍ෂු ආදිය ඒවායේ ඉපදෙන දේශයයි. එය නිශ්‍රය අරමුණු බැවින් එහිම ඉපදීමෙන් ද චක්‍ෂු ආදිය ඒවායේ හේතුව වේ. ඒවායේ අභාවයෙන් අභාවයට පත්වේයයි මෙසේ නිවාස ස්ථාන ආකර එක්කාසුවීම ඉපදීම් දේශය හේතුව යන අර්ථවලින් මේ ධර්මායතන ආයතනයයි කියනු ලැබේ. එසේ හෙයින් කියන ලද අර්ථයෙන් ඇස ද ඒ ආයතන ද චක්ඛායතන වේ. ධර්මය ද ඒ ආයතනය ද ධම්මායතන වේ. මෙසේ අර්ථ වශයෙන් විනිස දතයුතුය.
ලක්‍ෂණ වශයෙන්ද චක්‍ෂු ආදීන්ගේ මෙහි ලක්‍ෂණ දතයුතු වේ. ඒවායෙහි ලක්‍ෂණ යට රූප කාණ්ඩ නිද්දේසයෙහි කියන ලද නයින් දතයුතුය.
**තාවත්වතො** යනු ඒ තාක් වීම් වශයෙන් මෙය කියන ලද්දේ වෙයි. චක්‍ෂු ආදියද ධර්මයෝමය. මෙසේ ඇතිකල්හි ධර්මායතනයයි නොකියා කවර හෙයින් ද්වාදසායතනයයි කියන ලදද? විඤ්ඤාණ කාය සය උප්පත්ති ද්වාර අරමුණු වෙන් කිරීම් වශයෙනි. මෙහි විඤ්ඤාණ කාය සයේ ද්වාර ආරම්මණ භාවයෙන් වෙන් කිරීම් වශයෙන් මෙන්ම බෙදීම් දොළහක් වේයයි කියන ලදි. චක්ඛු විඤ්ඤාණ වීථියට ඇතුළත් චක්ඛු ආයතනයම චක්ඛු උත්පත්ති ද්වාරයයි. රූපායතනයම ද්වාර අරමුණයි. සෙසු ඒවාද එසේය. සවැන්නේ භවාංග මනස සංඛ්‍යාත මනෝ ආයතනයෙහි ඒක දේසයක්ම උත්පත්ති ද්වාරය වේ. ධර්මායතන අරමුණු අසාධාරණ වේ. මෙසේ විඤ්ඤාණ ආයතන සය උත්පත්ති ද්වාර අරමුණු වෙන්වීමෙන් දොළහක් යයි කියන ලදි.
කමතො යන මෙහිද පෙර කියන ලද උත්පත්ති ක්‍රමාදියෙහි දේශනා ක්‍රමයම යෙදේ. ආධ්‍යාත්ම ආයතනවල නිදර්ශන සහිත ගැටීම් සහිත විෂය බැවින් චක්ඛු ආයතනය ප්‍රකටයයි පළමුව දේශනා කරන ලදි. ඉක්බිතිව පෙන්විය නොහැකි ගැටීම් සහිත සෝතාදිය දේශනා කරන ලදි. නොහොත් දැකීමේ ඇසීමේ සෙටබව මුල්වීම හේතුකොටගෙන බොහෝ උපකාර වන බැවින් අජ්ඣත්ත චක්ඛු සොත ආයතන පළමුව දේශනා කරන ලදි. පසුව ඝාණ ආදී ආයතන තුන දේශනා කරන ලදි. ගෝචර විසය පහේ කෙළවර මනායතනයද චක්ඛු ආදීන්ගේ ගොදුරු බැවින් ඒ ඒ අතර රූපාදි ආයතනද දේශනා කරන ලදි. තවද විඤ්ඤාණය උත්පත්ති හේතු නියමයෙන්ද එසේ දේශනා කරන ලදි. මෙය ඒවායෙහි ක්‍රමයයි දතයුතුයයි කියන ලදි. ඇසද රූපයද නිසා චක්ඛු විඤ්ඤාණය උපදී, මනසද දහමද නිසා මනෝ විඤ්ඤාණය උපදීයයි මෙසේ ක්‍රම වශයෙන් මෙහි විනිස දතයුතුය.
සංක්‍ෂෙපයෙන් මනායතනයද ධම්මායතනයෙන් එක් කොටසක්ද නාමයෙන් හා සෙසු ආයතන රූපයෙන් යුක්ත බැවින් දොළොස් ආයතන ද නාමරූප පමණක් වේ.
විස්තර වශයෙන් අධ්‍යාත්මික චක්ඛු ආයතනය ජාති වශයෙන් චක්‍ෂු ප්‍රසාද මාත්‍රයම වේ. ප්‍රත්‍යය ගති නිකාය පුද්ගල බෙදීම් වශයෙන් අනන්ත ප්‍රභේද ඇත. සෝත ආයතනාදි සතරෙහිද එසේය. මනායතනය ත්‍රෛභූමක කුසල අකුසල විපාක කිරිය විඤ්ඤාණ වශයෙන් අසූඑකක් භේද ඇත. වස්තු ප්‍රතිපදාදි අනන්ත භේද වේ. රූප ගන්ධ රස ආයතන හටගැනීමේ භේද සතරක් වේ. සද්දායතනය භේද දෙකකි. සභාග විසභාග භේදයෙන් සියල්ල අනන්ත භේද වේ. ඵොට්ඨබ්බ ආයතනය පඨවි තේජෝ වායෝ ධාතු වශයෙන් බෙදීම් තුනක් වේ. හටගැනීම් වශයෙන් බෙදීම් සතරක් වේ. සභාග විසභාග වශයෙන් බෙදීම් අනන්ත වේ. ධම්මායතනය ත්‍රෛභූමක ධර්ම අරමුණු වශයෙන් නොයෙක් බෙදීම් වේ. මෙසේ සංක්‍ෂේප විස්තර විනිස දතයුතුය.
දට්ඨබ්බතො යන මෙහි නොයෑමෙන් ද නොඒමෙන් ද දතයුතුය. ඒවා පෙර කොහෙන් පහළවී පැමිණියේද නොවේ. නිරුද්ධ වී කොහේ යනවාද නොවේ. ඒවා ඇතිවී කොහෙන් ආවාද නැතිවී කොහේ යනවාද නොවේ. පෙර පහළවී නොලැබූ ස්වභාවය ක්‍ෂයව බිඳුනු ස්වභාවය පෙරඅපර මැද ප්‍රත්‍යයේ පැවතීමේ ස්වභාවය අවසානයට පැමිණේ. එහෙයින් නොයෑම නොඒම වශයෙන් දතයුතුය. අකම්ප්‍ය හා අව්‍යාපාර වශයෙන්ද එසේය. චක්ඛු රූපාදිය එසේ නොවේ. අපගේ සමගියෙන් විඤ්ඤාණය නම් උපදින්නේය. විඤ්ඤාණයේ ඉපදීම පිණිස ඒවා වස්තු ද්වාර ආරම්මණභාවයෙන් විතර්ක නොකෙරේ. ව්‍යාපාරවලට නොපැමිණේ. චක්ඛු රූපාදියේ සමගියෙන් විඤ්ඤාණාදියෙහි පහළවීම ධර්මතාවකි. ඒ නිසා නිරුත්සාහ වශයෙන් හා අව්‍යාපාර වශයෙන් දතයුතුය. තවද අජ්ඣාතිකාදිය ස්ථිර සැප ආත්ම විරහිත හෙයින් ශූන්‍ය ගමක් මෙන් දැක්ක යුතුය. අජ්ඣත්තිකයන්ගේ ඝාතනයක් නැති බැවින් බාහිර රූපාදිය ගාම ඝාතක සොරෙකු මෙනි. මෙය කියන ලදි. “මහණෙනි, මනාප අමනාප රූපවලින් ඇස නසයි.” තවද අජ්ඣත්තික චක්ඛු ආදිය ප්‍රාණීන් සදෙනෙකු මෙන් දැකිය යුතුය. බාහිර රූපාදිය ඔවුන්ගේ ගොදුරු මෙනි. මෙසේ මෙහි දැකීමෙන් විනිස දතයුතුය.
දැන් ඔවුන් දැකිය යුතු ආකාරය දැක්වීමට චක්ඛුං අනිච්චං ආදිය ඇරඹූහ. එහි ඇස පැවත අභාවයට යන අර්ථයෙන් අනිත්‍යයයි දතයුතුය. තවත් කරුණු සතරකින් අනිත්‍ය වේ. ඉපදීම, නැතිවීම, වෙනස්වීම, තාවකාලිකවීම, නිතර ප්‍රතික්‍ෂේප කිරීම යනුවෙනි.
එයම පෙරළීම් අර්ථයෙන් දුක් වේ. එය ඉපිද පැවතීම ජරාවෙන් පෙළයි. ජරාවට අවශ්‍යයෙන් බිඳේ. එනිසා නිතර පීඩනයෙන් දුකෙන් දුක් වස්තුවෙන් සැප අත්හැරවීමෙන් යන මේ කරුණු සතරින්ද දුක් වේ.
වසඟ නොවී පවතින අර්ථයෙන් අනාත්ම වේ. මෙය ඉපදී ඨිතියට නොපැමිණේවායි ඨිතියට පැමිණ නොදිරාවයි ජරාවට පැමිණ නොබිඳේවායි තමා කැමති සේ පැවතීමක් නැත. ඒ වසඟව නොපවත්නා ආකාරයෙන් ශූන්‍ය වේ. එනිසා ශූන්‍යයෙන් අස්වාමික භාවයෙන් නොකැමති දේ කිරීමෙන් තමා ප්‍රතික්‍ෂෙප කිරීමෙන් යන මේ කරුණු සතරින් අනාත්ම වේ.
භව විනාශයෙන් පෙරඅපර වශයෙන් භව සංක්‍රමණ ගමන වශයෙන් ප්‍රකෘතිභාවය අත්හැරීමෙන් වෙනස්වන ස්වභාවය ඇති මෙය අනිත්‍යයට පර්යාය වචනයකි. රූපය අනිත්‍යය ආදියෙහිද මෙය නියමයමයි. ඇස හැර ත්‍රෛභූමක ධර්ම අනිත්‍ය වේ. ඇස නොවේ. ඇස වනාහි ඇසම අනිත්‍ය වේ. එසේම සෙසු ධර්ම දුක් වේ. ඇස නොවේ. ඇස වනාහි ඇසම දුක් වේ. සෙසු ධර්ම අනාත්ම වේ. ඇස නොවේ. ඇස වනාහි ඇසම අනාත්ම වේ. රූපාදියෙහිද මෙම නයයි.
මේ සූත්‍රාන්ත භාජනියෙහි තථාගතයන් වහන්සේ කුමක් දක්වන සේක්ද? දොළොස් ආයතනයන්ගේ අනිත්‍ය ලක්‍ෂණයයි. සම්මා සම්බුදුන් වහන්සේ අනාත්ම ලක්‍ෂණය දක්වන්නේ අනිත්‍යයෙන් හෝ දක්වති. දුක්ඛයෙන් හෝ දක්වති. අනිත්‍ය හා දුක්ඛයෙන් හෝ දක්වති. එහි “මහණෙනි, ඇස ආත්මයයි යමෙක් කියයිද එය එසේ නොවේ. ඇසේ ඉපදීම හා අභාවයද පෙනේ. යමක ඉපදීමද අභාවයද පෙනේ නම් මගේ ආත්මය උපදීද නැද්දැයි හේ විපිලිසර බවට පත්වේ. එනිසා ආත්මය නූපදී.” මේ සූත්‍රයෙන් අනිත්‍යයෙන් අනාත්මය දැක්වූහ. “මහණෙනි, මේ රූපය අනාත්ම වේ. මහණෙනි, මේ රූපය ආත්ම වන්නේ නම් ආබාධ පිණිස නොපවතින්නේය. මේ රූපය මෙසේ වේ. මේ රූපය මෙසේ යයි ලැබෙන්නේද? නැත. මහණෙනි, රූපය අනාත්ම වේ. ඒ නිසා ආබාධ පිණිස පවතී. “මේ සූත්‍රයෙන් දුකෙන් ආත්ම ලක්‍ෂණ දැක්වූහ. “මහණෙනි, රූපය අනිත්‍ය වේ. යමක් අනිත්‍ය නම් එය දුක් වේ. යමක් දුක් නම් එය අනාත්ම වේ. යමක් අනාත්ම නම් එය මගේ එය මම නොවෙමි. එය මගේ ආත්මය නොවේ.” ආදියෙහි අනිත්‍ය හා දුක්ඛයෙන් අනාත්ම ලක්‍ෂණය දැක්වූහ. කුමක් හෙයින්ද? අනිත්‍ය දුක්ඛ ප්‍රකට බැවිනි.
තැටියක් හෝ කෝප්පයක් හෝ කිසිදෙයක් අතින් ගිලිහී වැටුණුවිට අහෝ අනිත්‍යයයි කියති. මෙසේ අනිත්‍ය ප්‍රකටය. ශරීරයෙහි ගඩු බිබිලි නැගුණුවිට කනු කටු ඇනුණුවිට අහෝ දුකයයි කියති. මෙසේ දුක ප්‍රකටය. අනාත්ම ලක්‍ෂණය වනාහි අප්‍රකටය. අඳුරුය. අවිභූතය. දැනගැනීමට අපහසුය. දැක්වීමට අපහසුය. පැණවීමට අපහසුය. බුදුවරුන් නැත්නම් අනාත්ම ලක්‍ෂණය නොපෙනේ. බුද්ධෝත්පාදයෙහිම පෙනේ. මහත් සෘද්ධි ඇති මහත් ආනුභාව ඇති තාපස පරිබ්‍රාජකයෝද සරභංග ස්ථවිර ආදීහුද අනිත්‍ය දුක්ඛ දෙසීමට සමත් වෙති. අනාත්මය දෙසීමට අසමත් වෙති. පැමිණි පිරිසට අනාත්මය දේශනා කිරීමට ඔවුන්ට හැකි වේනම් පැමිණි පිරිසට මාර්ගඵල අවබෝධ වන්නේය. අනාත්ම ලක්‍ෂණය පැවසීම අන් කිසිවෙකුට විෂය නොවේ. සර්වඥ බුදුවරයන්ටම විෂය වේ. මෙසේ මේ අනාත්ම ලක්‍ෂණය අප්‍රකටය. ඒ නිසා ශාස්තෲන් වහන්සේ අනාත්ම ලක්‍ෂණය දක්වන්නේ අනිත්‍යයෙන් හෝ දුක්ඛයෙන් හෝ අනිත්‍ය හා දුක්ඛයෙන් හෝ දක්වතියි දැනගත යුතුය.
මේ ලක්‍ෂණයෝ කුමක් මෙනෙහි නොකිරීමෙන් කුමක් ප්‍රතිවේධ නොකිරීමෙන් කුමකින් වැසී ඇති නිසා නොවැටහේද? අනිත්‍ය ලක්‍ෂණය උදය ව්‍යය මෙනෙහි නොකිරීමෙන් අනවබෝධයෙන් පරම්පරාවෙන් වැසී ඇති බැවින් නොවැටහේ. දුක්ඛ ලක්‍ෂණය නිතර පෙළීමෙන් මෙනෙහි නොකිරීමෙන් අනවබෝධයෙන් ඉරියව්වලින් වැසී ඇති බැවින් නොවැටහේ. උදය ව්‍යය විමසා පැවතීම කඩාබිඳ දැමීමෙන් අනිත්‍ය ලක්‍ෂණය යථාවකාශයෙන් වැටහේ. නිතර පීඩනය මෙනෙහි කිරීමෙන් ඉරියව් මාරු නොකරන කල්හි දුක්ඛ ලක්‍ෂණය යථාවකාශයෙන් වැටහේ. අනාත්ම ලක්‍ෂණය නොයෙක් ධාතු වෙන්වීමෙන් මෙනෙහි නොකිරීමෙන් අනවබෝධයෙන් සමූහයෙන් වැසී ඇති බැවින් නොවැටහේ. නොයෙක් ධාතු වෙන්කොට සමූහය වෙන්කළ කල්හි අනාත්ම ලක්‍ෂණය යථාවකාශයෙන් වැටහේ.
අනිත්‍යය අනිත්‍ය ලක්‍ෂණය දුක දුක්ඛ ලක්‍ෂණය අනාත්මය අනත්ත ලක්‍ෂණය යන මෙම විභාගය දතයුතුය. එහි අනිත්‍ය යනු ස්කන්‍ධ පංචකයයි. කුමක් හෙයින්ද? ඉපද ව්‍යයයව අනන තත්ත්වයට පත්ව අභාවයට යෑමෙන් හෝ ආකාරය වෙනස්වීමෙන් හෝ යමක් අනිත්‍ය නම් එය දුක් යන වචනයෙන් ඒ ස්කන්ධ පංචකයම දුක් වේ. කුමක් හෙයින්ද? නිතර පෙළීමෙන් නිතර පෙළෙන ආකාරය දුක්ඛ ලක්‍ෂණයයි. යමක් දුක නම් එය අනාත්මය වේ යන වචනයෙන් ඒ පංචස්කන්ධයම අනාත්ම වේ. කවර හෙයින්ද? අවසඟ බැවින් අවසඟ වන ආකාරය අනාත්ම ලක්‍ෂණය වේ යන අනිකක්ම අනිත්‍ය දුක්ඛ අනාත්ම වේ. අනිකක්ම අනිත්‍ය දුක්ඛ අනාත්ම ලක්‍ෂණ වේ. පංචස්කන්ධය, දොළොස් ආයතන, අටලොස් ධාතු යන මේ සියල්ල අනිත්‍ය දුක්ඛ අනාත්ම වේ. කියන ලද ආකාරය වෙනස්වීමෙන් අනිත්‍ය දුක්ඛ අනාත්ම ලක්‍ෂණ වේ.
මෙහි සංක්‍ෂෙපයෙන් ආයතන දහයක් කාමාවචරය. දෙකක් ත්‍රෛභූමකය. විමසා බලන සියළු වාර කියන ලදැයි දතයුතුය.
අභිධර්ම භාජනීය වර්ණනාව
අභිධර්ම භාජනියෙහි යට කියන ලද සේ විදර්ශනා වඩන්නවුනට උපකාර පිණිස චක්ඛායතන රූපායතන යුගල වශයෙන් ආයතනයයි කියන ලදි. එසේ නොකියා අජ්ඣතීතික බාහිර සියළු ආකාරයෙන් ස්වභාවය දැක්වීම සඳහා චක්ඛායතන සෝතායතනයයි මෙසේ අජ්ඣත්තික බාහිර විභාග කිරීමේ නයින් කියන ලදි.
ඔවුන්ගේ නිර්දේශ වාරයෙහි එහි චක්ඛායතනය කවරේදැයි ආදිය යට කියන ලද ක්‍රමයෙන් දතයුතුය.
මේ ධම්මායතන නිද්දේසයෙහි එහි අසංඛත ධාතු කවරේද? රාග ක්‍ෂයය ද්වේෂය ක්‍ෂයය මෝහ ක්‍ෂයය යයි කියන ලදි. එහි අර්ථය මෙසේය. අසංඛත ධාතු යනු අසංඛත ස්වභාව වූ නිවනය. රාගාදිය මෙයට පැමිණ ක්‍ෂය වේ. එහෙයින් රාගක්‍ෂය ද්වේෂක්‍ෂය මෝහක්‍ෂය යයි කියන ලදි. මෙය ආචාර්යවරුන්ගේ සමානාර්ථ වූ කථාවය.
විතණ්ඩවාදීහු මෙසේ කීහ. වෙන් වෙන්වූ නිවනක් නැත. කෙලෙසුන් ක්‍ෂය කිරීමම නිවනයි. සූත්‍ර දක්වවයි කීකල්හි ඇවැත්නි, සාරිපුත්ත, නිවන නිවනයයි කියයි. ඇවැත්නි, නිවන කවරේද? ඇවැත්නි යමෙක් රාගක්‍ෂය දෝෂක්‍ෂය මෝහක්‍ෂය කෙරේද එය නිවනයි. මේ ජම්බුඛාදක සූත්‍රය ගෙනහැර දක්වා වෙන වෙන නිවනක් නැත. කෙලෙසුන් ක්‍ෂය කිරීමම නිවනයි කීය. කිම මේ සූත්‍රයේ යථා අර්ථයදැයි ඇසිය යුතුය. ඒකාන්තයෙන් එසේ යයි ද සූත්‍රය හැර අර්ථයක් නැතැයිද කියයි. ඉක්බිතිව මේ ඒ සූත්‍රයයි. ඊළඟ සූත්‍රය දක්වවයි කිවයුතුය. ඊළඟ සූත්‍රය නම් ඇවැත්නි, සාරිපුත්ත, රහත් රහත් යයි කියයි. ඇවැත්නි, රහත් නම් කවරේද? ඇවැත්නි, යමෙක් රාගක්‍ෂය, දෝසක්‍ෂය, මෝහක්‍ෂය කෙරේද එය රහත් යයි කියයි. මෙය ඊට අනතුරුව හැර දැක්වූ සූත්‍රයයි.
මේ සූත්‍රයෙහි නිවන නම් ධම්මායතනයට ඇතුළත් ධර්මයයි. රහත් නම් සතර ස්කන්‍ධ යයි කීහ. නිවන සාක්‍ෂාත් කොට වෙසෙන ධම්මසේනාපති නිවන ඇසූවිටද රහත්වීම ඇසූවිටද කෙලෙසුන් ක්‍ෂය කිරීමයයි කීහ. කිම නිවනද රහත්වීමද එකමද? නැතහොත් වෙනස්ද? එකම හෝ වෙනස් හෝ වේවා. ඔබ විසින් බොහෝ සෙයින් සුණුකරන අර්ථය මෙහි කොහෙද? ඔබ එකම හෝ වෙනස්බව නොදනී. දැනගැනීම හොඳ නොවේදැයි නැවත නැවත ඇසූවිට වංචා කිරීමට නොහැකිව කීය. රාගාදිය ක්‍ෂීණ වූ කල්හි උපන් හෙයින් රහත්වීම රාගක්‍ෂය, දෝසක්‍ෂය, මෝහක්‍ෂය යයි කියනු ලැබේ. ඉක්බිති ඔබ විසින් මහා කර්මයක් කරන ලදි. අල්ලසක් දුන්නත් මෙයම කියන්නේ යයි ඔහුට කිවයුතුය. මෙය යථා පරිදි බෙදා ඔබ විසින් කියන ලදි. මෙසේ මෙයද සලකන්න. නිවනට පැමිණ රාගාදිය ක්‍ෂීණ වේයයි නිවන රාගක්ඛය, දෝසක්ඛය, මෝහක්ඛය යයි කියන ලදි. මේ වචන තුනම නිවනට සමාන වචන වේ.
මෙසේ කීකල්හි අවබෝධ වේ නම් යෙහෙකි. එසේ නොවුවහොත් ඔහු නිවන් බව කරවිය යුතුය. කෙසේද? පළමුව මෙසේ ඇසිය යුතුය. රාගක්ඛය රාගයේ ක්‍ෂයවීමක්ද? නැතහොත් දෝස මෝහවල ක්‍ෂයවීමක්ද? දෝසක්ඛය දෝසයේ ක්‍ෂය වීමක්ද? නැතහොත් රාග මෝහවල ක්‍ෂය වීමක්ද? මෝහක්ඛය මෝහයේ ක්‍ෂය වීමක්ද? නැතහොත් රාග දෝෂවල ක්‍ෂය වීමක්ද? ඒකාන්තයෙන් කියයි. රාගක්ඛය රාගයේම ක්‍ෂයවීමයි. දෝසක්ඛය දෝසයේම ක්‍ෂයවීමයි. මෝහක්ඛය මෝහයේම ක්‍ෂයවීමයි.
ඉක්බිතිව කිවයුතුයි. ඔබේ වාදයෙහි රාගක්ඛය එක නිවනක් දෝසක්ඛය එක නිවනක් මෝහක්ඛය එකක්දැයි අකුසල මුල් තුන ක්‍ෂයවීමෙන් නිවන් තුනක් වේ. සතර උපාදාන ක්‍ෂය වීමෙන් සතරක්ද පංච නීවරණ ක්‍ෂයවීමෙන් පහක්ද සවැදෑරුම් තෘෂ්ණා කය ක්‍ෂයවීමෙන් සයක්ද අනුසය සත ක්‍ෂයවීමෙන් සතක්ද මිථ්‍යා අට ක්‍ෂයවීමෙන් අටක්ද තෘෂ්ණාමුල් නවය ක්‍ෂයවීමෙන් නවයක්ද සංයෝජන දහය ක්‍ෂයවීමෙන් දහයක්ද කෙලෙසුන් එක්දහස් පන්සියය ක්‍ෂයවීමෙන් වෙන් වෙන්වූ නිවන්දැයි බොහෝ නිවන් වේ. ඒ නිවන්වල ප්‍රමාණයක් නැත. මෙසේ නොගෙන නිවනට පැමිණ රාගාදිය ක්‍ෂීණ වේයයි එකම නිවන රාගක්ඛය දෝසක්ඛය මෝහක්ඛය යයි කියනු ලැබේ. මේ තුනම නිවනට සමාන වචන යයි ගන්න.
මෙසේ කියන කල්හිද නොසලකා නම් ඕලාරික බව කරවිය යුතුය. කෙසේද? අඳබාලයෝ වලස්මුව වඳුරු ආදීහු කෙලෙස් නැගිවිට කාම වස්තු සේවනය කරති. සේවනය අවසානයේ කෙලෙසුන් සන්සිඳේ. ඔබේ වාදයෙහි වලස් දිවි මුව වඳුරු ආදීහු නිවනට පැමිණියෝ නම් වෙති. ඔබේ නිවන ඕලාරිකය. මහත් වූ නිසා කනේ පැළඳිය නොහැක. මෙසේ නොගෙන නිවනට පැමිණ රාගාදිය ක්‍ෂීණ වේයයි ද එකම නිවනට රාගක්ඛය දෝසක්ඛය මෝහක්ඛ යයි කියනු ලැබේ. මේ තුනම නිවනේ සමාන වචනයයි ගන්න.
මෙසේ කීවිටත් නොසලකා නම් ගෝත්‍රභුවෙන් කරවිය යුතුය. කෙසේද? මුලින් මෙසේ ඇසිය යුතුය. ගොත්‍රභූ ඇතැයි ඔබ කියයිද? ඔව් කියමි. ගොත්‍රභූ ක්‍ෂණයෙහි කෙලෙස් ක්‍ෂය වීද ක්‍ෂය වේද ක්‍ෂය වන්නේද? ක්‍ෂීණ වූයේ නොවේ ක්‍ෂීණ වෙයිද නොවේ. එසේ වුවත් ක්‍ෂීණ වන්නේය. ගොත්‍රභූ කුමක් අරමුණු කෙරේද? නිවන. ඔබේ ගොත්‍රභූ ක්‍ෂණයෙහි කෙලෙස් ක්‍ෂීණ වූයේ නොවේ. ක්‍ෂීණ වෙයිද නොවේ. ඉක්බිති ක්‍ෂය වන්නේය. ඔබ කෙලෙස් ක්‍ෂීණ නොවූ කල්හිම නිවන පනවයි. අනුසය ප්‍රහීන නොවූ කල්හි නිවන පනවයි. එය එයින් සමනය නොවේ. මෙසේ නොගෙන නිවනට පැමිණ රාගාදිය ක්‍ෂීණ වේයයිද එකම නිවන රාගක්ඛය දෝසක්ඛය මෝහක්ඛයයි කියනු ලැබේ. මේ තුනම නිවනට සමාන වචනයයි ගන්න.
මෙසේ කීකල්හිත් නොසලකා නම් මාර්ගයෙන් කරවිය යුතුය. කෙසේද? පළමුව මෙසේ ඇසිය යුතුය. ඔබ මාර්ගය කියනවාද? ඔව් කියමි. මාර්ගක්‍ෂණයෙහි කෙලෙස් ක්‍ෂීණවීද ක්‍ෂීණ වෙයිද ක්‍ෂීණ වන්නේද? දන්නේ නම් කියයි. ක්‍ෂීණ වීයයි හෝ ක්‍ෂීණ වන්නේ යයි කීමට නොවටී. ක්‍ෂීණ වෙයි යනු කීමට වටී. මෙසේ මාර්ගයේ කෙලෙස් ක්‍ෂයවීම, නිවන කවරේද? මාර්ගයෙන් ක්‍ෂයවන කෙලෙස් කවරේද? මාර්ගය කවර කෙලෙස් ක්‍ෂයව නිවන අරමුණුකර කවර කෙලෙස් ක්‍ෂය කෙරේද? එනිසා මෙසේ නොගන්න. නිවනට පැමිණ රාගාදිය ක්‍ෂය වෙයි. එකම නිවනට රාගක්ඛය, දෝසක්ඛය, මෝහක්ඛයයි කියනු ලැබේ. මේ හේතු තුන නිවනෙහි පර්යාය වචන වේ.
මෙසේ කීකල්හි මෙසේ කීය. ඔබ පැමිණ පැමිණේයයි කියයිද? එසේම කියමි. ආගම්ම නාමය ඔබට කොහෙන් ලැබුණේද? සූත්‍රයෙන් ලැබුණෙමි. සූත්‍රය දක්වන්න. මෙසේ අවිද්‍යාවට තෘෂ්ණාවට ඔහු පැමිණ එහි ක්‍ෂීණව එහි බිඳී කිසිදිනක කිසිවක් නොවීය. මෙසේ කීකල්හි පරවාදිය නිශ්ශබ්දතාවයට පැමිණේ.
මෙහිද ආයතන දහයක් කාමාවචරය. දෙකක් චතුභූමකය. ලෞකික ලෝකෝත්තර මිශ්‍ර යයි දතයුතුය.
ප්‍රශ්න විචාරක වර්ණනාව
මෙහිද ප්‍රශ්න විචාරකයෙහි යමක් ලබයිද යමක් නොලබයිද ඒ සියල්ල විචාරා ලැබෙන ලෙසින්ම විසඳුම කියන ලදි. මෙහි පමණක් නොව සියළු ප්‍රශ්න විචාරීම්වල මෙම නයයි. මෙහි ආයතන දහය වනාහි රූප අභාවයෙන් අව්‍යාකෘත යයි දැනගත යුතුය. ආයතන දෙකේ (චක්ඛු රූප) ස්කන්ධ විභංගයෙහි ස්කන්ධ සතර මෙන් කුසලාදි බව දතයුතුය. හුදු ස්කන්ධ සතර ප්‍රත්‍ය සහිතද සංඛතද වේ. ධම්මායතනය ප්‍රත්‍ය රහිතද අසංඛතයට පැමිණියේද වන්නේය. ආරම්මණ ත්‍රිකයෙහි ද ආරම්මණ රහිත වූ සුඛුම රූපයයි කියන ලද ධම්මායතනය නොකිවයුතු කොටස භජනය කරයි. එයද අනාරම්මණ බැවින් අල්පාදි බැවින් ධම්මාරම්මණ බැවින් නොකිවයුතු වේ. මෙය මෙහි විශේෂයයි. සෙස්ස එලෙසමය. ස්කන්ධ සතර මෙන් මෙහිද දොළොස් ආයතන පස් පනස් කාමාවචර ධර්ම අරභයා ඇලෙන්නට ගැටෙන්නට මුළාවන්නට හික්මෙන්නට විමසන්නට පස් විකන්නාටද අල්පවූ අරමුණයයි සියල්ල ස්කන්ධවල කියන ලද සේය.
3. ධාතු විභංගය
සූත්‍රාන්ත භාජනීය වර්ණනාව
ධාතු විභංගයෙහි සියළු ධාතු, ධාතු සය හකුළුවා ඡක්ක ත්‍රිකයක් සූත්‍රාන්ත භාජනියෙහි දක්වන්නේ **ඡ ධාතුයො** ආදිය කීහ. ඡ යනු ගණන දැක්වීමය. **ධාතුයො **සීමිත ගණන අයත් ධර්ම දැක්වීමය. පඨවි ධාතු ආදියෙහි ධාතු අර්ථය ස්වභාව අර්ථයි. ස්වභාව අර්ථය නම් ශූන්‍ය අර්ථයයි. ශූන්‍ය අර්ථය නම් ආත්මයක් නැත යන අර්ථයයි. මෙසේ ස්වභාව ශූන්‍ය අනාත්ම අර්ථයෙන් පෘථිවි ධාතුව **පඨවි ධාතු** වේ. ආපෝ ධාතු ආදියෙහි ද මෙම නයයි. මෙසේ මෙහි පද සමාසය දැන මෙසේ අර්ථ දතයුතුය. **පඨවි ධාතු** යනු පෘථිවියට ආධාර වන ධාතු වේ. **ආපෝ ධාතු** සම්බන්ධය ඇතිකරන ධාතු වේ. **තේජෝ ධාතු** මේරීමට සලස්වන ධාතු වේ. **වායෝ ධාතු** පුම්බවන ධාතු වේ. **ආකාස ධාතු** ස්පර්ශ නොකළ ධාතු වේ. **විඤ්ඤාණ ධාතු** දැනගන්නා ධාතු වේ.
පඨවි ධාතු ද්වයං මේ පඨවි ධාතු දෙකය. මේ පඨවි ධාතු නම් එකක් නොව අජ්ඣත්තික බාහිර භේදයෙන් දෙකක් වේ යන අර්ථයි. එහෙයින් කීහ:- **“අත්ථි අජ්ඣත්තිකා අත්ථි බාහිරා”**ති. එහි **අජ්ඣත්තික** යනු සත්ව සන්තානය ඇතුළත් ස්වකීය ආධ්‍යාත්මය වේ. **බාහිරා** යනු සංස්කාර සන්තානය ඇතුළත් ඉන්‍ද්‍රියබද්ධ නොවූ. **අජ්ඣත්ත පච්චත්තං** මේ දෙකම ස්වකීය අජ්ඣත්තයට පර්යාය වචනයි. දැන් එය ස්වභාව ආකාරයෙන් දැක්වීමට කක්ඛලං ආදිය කියන ලදි. එහි **කක්ඛළං **යනු තදබවයි. **ඛරිගතං** යනු රළුය. **කක්ඛළත්තං** රළු බවේ ස්වභාවය. **කක්ඛළභාවො** රළු ස්වභාවය. **අජ්ඣත්තං උපාදින්නං** යනු ස්වකීය අජ්ඣත්තයයි කියන ලද උපාදින්නය. උපාදින්න නම් ශරීරයෙහි පිහිටි, කර්මයෙන් හටගත් හෝ නැති ශරීරයෙහි පිහිටි. ඒ නිසා උපාදින්න ඇත. අනුපාදින්නද ඇත. සිතින් දැඩිව ගන්නා ලද වශයෙන් දැක්වීමට මේ සියල්ල උපාදින්නයයි දැක්වීමට අජ්ඣත්තං උපාදින්න යයි කීහ.
දැන් එම පඨවි ධාතුව වස්තු වශයෙන් දැක්වීමට **සෙය්‍යථීදං** කෙසා ලොමා යනාදිය කියන ලදි. එහි සෙය්‍යථීදං යනු නිපාතයකි. යම් ඒ අජ්ඣත්තික පඨවි ධාතු ඒ කවරේද? යම් ඒ අධ්‍යාත්ම වෙන්වූ කැකුළු වූ ඒ කවරේද? **කෙසා ලොමා** ආදිය ඒ අජ්ඣත්තික පඨවි ධාතුවේ වස්තු වශයෙන් මේ ප්‍රභේද දැකීම කියන ලදි. කෙස් නම් තමාගේ යයි සිතාගත් ශරීරයෙහි පිිහිටි කැකුළු බව ඇති ලක්‍ෂණ වේ. එය මේ ශරීරයේ වෙන්වූ කොටසකි. ලොම් නම්......... මල නමි. මෙහි නොකියන ලද පටිසම්භිදා මාර්ගයෙහි පෙලට නගනලද හිස්මොලය අධ්‍යාත්මිකයයි ගන්නා ලද ශරීරයේ පිහිටි කැකුළු ලක්‍ෂණ ඇති මේ ශරීරයෙහි වෙන්ව පිහිටි කොටසකි. පසුව වූ ආපෝ ධාතු ආදි නිද්දේසයෙහි පිත්තාදියද මෙම නයයි.
මෙයින් කුමක් දක්වන ලදද? ධාතු මෙනෙහි කිරීමයි. මේ ධාතු මෙනෙහි කිරීමේ යෙදී විදර්ශනාව පිහිටුවා උත්තම වූ අර්හත්භාවයට පැමිණෙනු කැමැත්තා විසින් කුමක් කළයුතුද? සිව්පිරිසිදු සිල් පිරිසිදු කළයුතුය. සිල්වත් වීමෙන් කමටහන් භාවනා සාර්ථක වේ. පිරිසිදුවන පිළිවෙල විසුද්ධි මාර්ගයෙහි කියන ලද ක්‍රමය අනුව දැනගත යුතුය. විසුද්ධ ශීලයෙන් සීලයෙහි පිහිටා පූර්ව පළිබෝධ දහය සිඳදැමිය යුතුය. ඒවා සිඳදමන ක්‍රමය විසුද්ධි මාර්ගයෙහි කීනයින් දතයුතුය. සිඳින ලද පළිබෝධ ඇත්තා ධාතු මෙනෙහි කිරීමේ කර්මස්ථානය උගත යුතුය. ආචාර්යයන් වහන්සේ විසින්ද ධාතු මෙනෙහි කිරීමේ කර්මස්ථානය උගන්වන්නේ සප්තවිධ උද්ග්‍රහ දක්‍ෂතා දසාකාර මෙනෙහි කිරීමේ දක්‍ෂතා දැක්විය යුතුය. අන්තේවාසිකයාද ආචාර්යයන් වහන්සේ සමීපයෙහි බොහෝ වාරයක් සජ්ඣායනා කොට කර්මස්ථානය අවුල් රහිතව ප්‍රගුණ කළ යුතුය. ජරා මරණයෙන් මිදෙනු කැමති ආදිකම්මික භික්‍ෂුව සත් ආකාරයකින් ඉගෙනීමේ දක්‍ෂතා කැමතිවිය යුතුය.
එහි වචනයෙන් මනසින් වර්ණයෙන් සටහනින් දිසාවෙන් අවකාශයෙන් වෙන්කිරීමෙන් යන මේ සත් ආකාරයෙන් මෙම ධාතු මනසිකාරයෙහි කුසලතා ඇතිකර ගතයුතුය. අනුපිළිවෙලින් ඉක්මන් නොවීමෙන් පමා නොවීමෙන් නොකැළඹීමෙන් පැනවීම් ඉක්මවීමෙන් අනුපූර්ව මිදීමෙන් ලක්‍ෂණයෙන් තුන් සූත්‍රාන්තයෙන් යන දස ආකාරයෙන් මෙනෙහි කිරීමේ කුසලතා ලබාගත යුතුය. ඒ දෙකම සතිපට්ඨාන විභංගයෙහි පසුව එන්නේය.
මෙසේ කර්මස්ථානය ඉගෙනීමෙන් විසුද්ධි මාර්ගයෙහි කියනලද අටළොස් සේනාසන දොස් හැර අංග පහකින් යුත් සෙනසුනේ වෙසෙමින් තමාගේ පස්ආකාර වීර්යයෙන් යුක්තව පිඬුසිඟා වැළඳීමෙන් පසුව, විවේකයට සෙනසුනට ගොස් කමටහන මෙනෙහි කළ යුතුය. මෙනෙහි කරන්නේ වර්ණ සටහන් දිසා අවකාශ පරිච්ඡේද වශයෙන් නොව කේසාදියෙහි එක එක කොටස් මෙනෙහි කොට අවසානයෙහි මෙනෙහි කිරීම පවත්වා ගතයුතුය. මෙම කෙස් නම් ඔලුකටුව වෙළන සමෙහි හටගත්තේය. හුඹස් මුදුනේ හටගත් කුන්ථ තණකොළ, තමා මත ඒවා හටගත්තේ යිය හුඹස් මුදුන නොදනී. හුඹස් මුදුනේ හටගත්තෙමු යයි තණකොළ නොදනී. එසේම හිස්කටුව වෙළන සම මා කෙරෙහි කෙස් හටගත්තේ යයි නොදනී. අපි ඔලකටුව වෙළන සමෙහි හටගත්තෙමු යයි කෙස් නොදනී. මේ ධර්ම ඔවුනොවුන් පරිහරණය කරන දේ පිළිබඳ ප්‍රත්‍යවේක්‍ෂා රහිතය. කෙස් නම් මේ ශරීරයෙහි වෙන්වූ කොටසකි. චේතනා රහිතය. අව්‍යාකෘතය. ශූන්‍යය. අනාත්මය. තදවූ පඨවි ධාතුව වේ.
ලොම් ශරීරය වෙළන සමෙහි හටගත්තේය. එහි ජනශූන්‍ය ගමක හටගත් දබ්බතණ, අපි ජනශූන්‍ය ගමක හටගත්තෙමු යයි නොදනී. එසේම ශරීරය වෙළන සම මා කෙරෙහි ලොම් හටගත්තේ යයි නොදනී. මේ ධර්ම ඔවුනොවුන් පරිහරණය කරන දේ පිළිබඳ ප්‍රත්‍යවේක්‍ෂා රහිතය. ලොම් නම් මේ ශරීරයෙහි වෙන්වූ කොටසකි. චේතනා රහිතය. අව්‍යාකෘතය. ශූන්‍යය. අනාත්මය. තදවූ පඨවි ධාතුවය.
නිය ඇඟිලි අග හටගත්තේය. ළමයි දඬුවලින් මීඇට විද සෙල්ලම් කරති. අප කෙරෙහි මීඇට තිබුණේ යයි දඬු නොදනී. අපි දඬු මත තබන ලද්දෙමු යයි මීඇට නොදනී. එසේම අපේ අග නිය හටගත්තේ යයි ඇඟිලි නොදනී. අපි ඇඟිලි අග හටගත්තෙමුයි නිය නොදනී. මේ ධර්මයෝ ඔවුනොවුන් ආභෝග ප්‍රත්‍යවෙක්‍ෂා රහිතයහ. නිය නම් මේ ශරීරයේ වෙන්වූ කොටසකි. චේතනා රහිතය. අව්‍යාකෘතය, ශූන්‍යය, අනාත්මය. තදවූ පඨවි ධාතුවකි.
දත් හකුඇටවල හටගත්තේය. වඩුවන් විසින් ගල්වංගෙඩි ටැඹක බැඳ තබන ලදි. අපි ටැඹෙහි සිටිමුයි වංගෙඩි නොදනී. මම වංගඩෙි සහ සිටිමියි ටැඹ නොදනී. එමෙන්ම අපගෙන් දත් හටගත්තේ යයි හකුඇට නොදනී. අපි හකුඇටවලින් හටගත්තෙමුයි දත් නොදනී. මේ ධර්ම ඔවුනොවුන් ආබෝග රහිතය. දත් නම් මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතුවය.
සම ශරීරය හාත්පස වසා සිටියේය. එහි යම් සේ නොවියලි ගව සමින් වසනලද වීණාවක් වේ. මම නොවියලි ගවසමින් වසන ලදිමියි වීණාව නොදනී, මවිසින් වීණාව වසන ලදැයි ගවසම නොදනී. එසේම මම සමින් වසන ලදිමියි ශරීරය නොදනී. මවිසින් ශරීරය වසන ලදැයි සම නොදනී. මේ ධර්මයෝ ඔවුනොවුන් ආබෝග ප්‍රත්‍යවේක්‍ෂා රහිතය. සම නම් මේ ශරීරයේ වෙන්වූ කොටසකි. චේතනා රහිතය, අව්‍යාකෘතය, ශූන්‍යය, අනාත්මය, තදවූ පඨවි ධාතුව වේ.
මාංස ඇටකූඩුව ආලේප කොට සිටී. මැටිවලින් ආලේප කළ බිත්තියක් වේ. මැටිවලින් ආලේප කරනු ලදිමියි බිත්තිය නොදනී. මවිසින් බිත්තිය ආලේප කරන ලදැයි මැටි නොදනී. එසේම මාංසයෙන් ආලේප කරන ලදිමියි අස්ථි පංජරය නොදනී. මවිසින් අස්ථි පංජරය ආලේප කරන ලදැයි මාංස නොදනී. මේ ධර්ම ප්‍රත්‍යවෙක්‍ෂා රහිතය. මාංස නම් මේ සිරුරේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතුව වේ.
නහර ශරීරය තුළ ඇට බඳිමින් සිටී. වැල්වලින් බිත්ති දැව වෙළුකල්හි වැල්වලින් වෙළන ලදිමියි වරිච්චිය නොදනී. වරිච්චිය වෙලන ලදැයි වැල් නොදනී. නහරවලින් බඳින ලදිමියි ඇට නොදනී. ඇට බඳින ලදැයි නහර නොදනී. මේ ධර්ම ප්‍රත්‍යවෙක්‍ෂා රහිතය. නහර නම් මේ සිරුරේ වෙන්වූ කොටසකි. අචේතනය, ශූන්‍යය, අනාත්මය, තදවූ පඨවි ධාතුව වේ.
ඇටවල පතුලේ ඇට ගොප් ඇට ඔසවා සිටී. ගොප්ඇට කෙණ්ඩා ඇට ඔසවා සිටී. කෙණ්ඩා ඇට කලවා ඇටද කලවා ඇට තුනටිය ඇටද තුනටිය ඇට කොඳුඇටද කොඳුඇට බෙල්ලේ ඇටද බෙල්ලේ ඇට හිසේ ඇටද ඔසවා සිටී. හිසේ ඇට බෙල්ලේ ඇට මතු පිහිටියේය. බෙල්ලේ ඇට කොඳුඇට මතද කොඳුඇට තුනටියේ ඇට මතද තුනටියේ ඇට කලවා ඇට මතද කලවා ඇට කෙණ්ඩා ඇට මතද කෙණ්ඩා ඇට ගොප් ඇට මතද ගොප් ඇට පතුලේ ඇට මතද පිහිටියේය.
උළු ගඩොල් දැව ගොම ආදිය රැස්කිරීමේදී උඩ උඩ ඒවා ඔසවා සිටිමුයි යට යට ඒවා නොදනී. යට යට ඒවා මත සිටිමුයි උඩ උඩ ඒවා නොදනී. ගොප් ඇට ඔසවා සිටිතියි පතුලේ ඇට නොදනී. කෙන්ඩා ඇට ඔසවා සිටිතියි ගොප් ඇට නොදනී. කලවා ඇට ඔසවා සිටිතියි කෙණ්ඩා ඇට නොදනී. තුනටි ඇට ඔසවා සිටිතියි කලවා ඇට නොදනී. කොඳු ඇට ඔසවා සිටිතියි තුනටිය ඇට නොදනී. බෙල්ලේ ඇට ඔසවා සිටිතියි කොඳුඇට නොදනී. හිසේ ඇට ඔසවා සිටිතියි තුනටිය ඇට නොදනී. බෙල්ලේ ඇට ඔසවා සිටිතියි කොඳුඇට නොදනී. කොඳුඇට මත පිහිටියෙමියි බෙල්ලේ ඇට නොදනී. තුනටිය ඇට මත පිහිටියෙමියි කොඳුඇට නොදනී. කලවා ඇට මත පිහිටියෙමියි තුනටිය ඇට නොදනී. කෙණ්ඩා ඇට මත පිහිටියෙමියි කලවා ඇට නොදනී. ගොප් ඇට මත පිහිටියෙමියි කෙණ්ඩා ඇට නොදනී. පතුලේ ඇට මත පිහිටියෙමියි ගොප් ඇට නොදනී. මේ ධර්මයෝ ඔවුනොවුන් ප්‍රත්‍යවෙක්‍ෂා රහිතයහ. ඇට නම් මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතු වේ.
ඇටමිදුළු ඒ ඒ ඇටවල අභ්‍යන්තරයේ පිහිටියේය. හුණ පර්ව ඇතුළත බහාලන ලද වේවැල් කරටි ආදිය ඇතිකල්හි අප ඇතුලේ වේවැල් කරටි ඇතැයි හුණ පර්ව නොදනී. හුණ පර්ව ඇතුලේ බහාලන ලද බව වේවැල් කරටි නොදනී. ඇතුළේ ඇටමිදුළු ඇතැයි ඇට නොදනී. ඇට ඇතුළේ සිටිමියි ඇටමිදුළු නොදනී. මේ ධර්ම ප්‍රත්‍යවෙක්‍ෂා රහිතය. ඇටමිදුලු නම් මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතුවේ.
වකුගඩුව ගලවළුවෙන් නික්මී එක් මුලකින් ටිකක් ගොස් දෙකට බෙදී ලොකු නහරයෙන් බැඳී හෘදය මාංසය වටකොට සිටියේය. එක නැට්ටෙන් බැඳුණු අඹගෙඩි දෙකක් අඹගෙඩි බඳින ලදැයි නැට්ට නොදනී. නැට්ටෙන් බඳින ලදැයි අඹ නොදනී. වකුගඩුව බඳින ලදැයි මහනහරය නොදනී. මහනහරයෙන් බඳින ලදැයි වකුගඩුව නොදනී. මේ ධර්ම ප්‍රත්‍යවෙක්‍ෂා රහිතය. වකුගඩුව නම් ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදගති ඇති පඨවි ධාතුව වේ.
හෘදය සිරුර ඇතුළේ උරකුහරය මැද ඇසුරුකර සිටියේය. රිය තට්ටුව තුළ තබනලද මස්වැදැල්ල රිය තට්ටුව තුළ ඇතැයි නොදනී. රිය තට්ටුවේ ඇතැයි රිය තට්ටුව නොදනී. එසේම උරකුහරය ඇසුරුකර ඇතැයි පපුමස නොදනී. හෘදය තමා තුළ ඇතැයි උරකුහරය නොදනී. මේ ධර්ම ප්‍රත්‍යවෙක්‍ෂා රහිතය. හෘදය මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතු වේ.
අක්මාව ශරීරය තුළ තනදෙක ඇතුළත දකුණුපස ඇසුරු කර සිටී. ගැලිකබල පසෙහි ඇළුණු මස්පිඬු දෙක ඇතැයි හැලිකබල නොදනී. හැලිකබලේ ඇළුණේ යයි මස්පිඬු නොදනී. එසේම තම ඇතුළත අක්මාව ඇතැයි තන නොදනී. තන තුළ පිහිටියේයයි අක්මාව නොදනී. මේ ධර්ම ප්‍රත්‍යවෙක්‍ෂා රහිතය. අක්මාව මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතු වේ.
වැසුණු දලබුව හෘදය වස්තුව සහ වකුගඩුව පිරිවරා සිටී. නොවැසුණු දලබුව සියළු ශරීරයෙහි සමින් යට මස වෙළාගෙන සිටී. රෙදිකැබැල්ලෙන් මස් වෙළූවිට රෙදි කැබැල්ලෙන් වෙළන ලදැයි මස් නොදනී, මස් වෙළන ලදැයි රෙදි කැබැල්ල නොදනී. වකුගඩුව හා හෘදය තමා වසන ලදැයි දලබුව නොදනී. දලබුවෙන් වැසුනේ යයි වකුගඩුව හා හෘදය නොදනී. මේ ධර්ම ප්‍රත්‍යවෙක්‍ෂා රහිතය. දලබුව මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතුව වේ.
බඩදිව හෘදයේ වම්පස උදරපටලය මත පසෙක සිටී. කොටුව මත පසෙක ගොමපිඩ තිබේ. ගොමපිඩ තමා මත ඇතැයි කොටුව නොදනී. කොටුව මත තමා සිටී යයි ගොමපිඩ නොදනී. බඩදිව මා නිසා සිටියේ යයි බඩදිව නොදනී. බඩදිව සිටියේ යයි උදර පටලය නොදනී. මේ ධර්ම ප්‍රත්‍යවෙක්‍ෂා රහිතය. බඩදිව මේ ශරීරයේ කොටසකි. අචේතනය, අව්‍යාකෘතය, ශූන්‍යය, අනාත්මය, තද පඨවි ධාතු වේ.
පපුව සිරුර තුළ තන දෙක අතර හෘදය වස්තුව සහ අක්මාව මත්තෙහි එල්බෙමින් පවතී. එහි දිරූ කොටුවක පක්‍ෂි කූඩුවක් එල්ලෙමින් ඇත. පක්‍ෂි කූඩුව ඇතැයි කොටුව නොදනී. කොටුවේ එල්ලෙමින් ඇතැයි කූඩුව නොදනී. පපුව එල්බෙමින් ඇතැයි සිරුර නොදනී. සිරුර තුළ එල්බෙමින් ඇතැයි පපුව නොදනී. මේ ධර්ම ප්‍රත්‍යවෙක්‍ෂා රහිතය. පපුව මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තද පඨවි ධාතු වේ.
බඩවැල ගලවළුවේ සිට මලමාර්ගය අවසන්කොට සිරුර තුළ ඇත. එහි ඔරුවක තැබූ සිඳුනු හිස්නහර කලේබරයක් ඇත. නහරය ඇතැයි ලේ ඔරුව නොදනී. ඔරුවේ ඇතැයි නහරය නොදනී. බඩවැල තමා කෙරෙහි ඇතැයි සිරුර නොදනී. සිරුරේ ඇතැයි බඩවැල නොදනී. මේවා ප්‍රත්‍යවෙක්‍ෂා රහිතය. බඩවැල සිරුරේ කොටසකි. අචේතනය, අව්‍යාකෘතය, ශූන්‍යය, අනාත්මය, තද පඨවි ධාතුව වේ.
කුඩා බඩවැල එක්විසි අතුණුබහන් බැඳ අතරෙහි සිටී. පාපිස්න ලණුවලින් වසා ඇත. ලණුවලින් වසා ඇතැයි පාපිස්න නොදනී. පාපිස්න වසන ලදැයි ලණු නොදනී. බැඳ ඇතැයි කුඩා බඩවැල නොදනී. බැඳී ඇතැයි බඩවැල නොදනී. මේවා ප්‍රත්‍යවෙක්‍ෂා රහිතය. කුඩා බඩවැල ශරීරයේ වෙන්වූ කොටසකි. අචේතනය, ශූන්‍යය, අනාත්මය, තදවූ පඨවි ධාතුව වේ.
නොපැසුණ අහර කා බී රස බැලු ආහාර උදරයෙහි ඇත. බලු ඔරුවක ඇති වමනය බලු වමනය ඇතැයි බලු ඔරුව නොදනී. බලු වමනය ඔරුවේ ඇතැයි වමනය නොදනී. මම උදරයෙහි සිටිමියි නොපැසුණු ආහාර නොදනී. නොපැසුණු ආහාර උදරයෙහි ඇතැයි උදරය නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. නොපැසුණ ආහාර මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතුව වේ.
මල ඇලදිව යයි කියන ලද අටඟුල් උණපුරුක් හා සමාන බඩවැල අවසානයෙහි සිටී. එහි උණ පුරුක් මිරිකා බහාලන ලද සිනිඳු පඬුපැහැ මැටි ඇත. මා කෙරෙහි සිනිඳු පඬුපැහැ මැටි ඇතැයි උණපුරුක නොදනී. මම උණපුරුකෙහි සිටිමියි මැටි නොදනී. මා කෙරෙහි මල ඇතැයි පක්වාසය නොදනී. පක්වාසයෙහි ඇතැයි මල නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. මල මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතු වේ.
හිස්මොලය හිස්කබල ඇතුළේ තිබේ. එහි පැරණි ලබු කබලක බහාලන ලද පිටිපිඬු ඇත. මා කෙරෙහි පිටිපිඬු ඇතැයි ලබුකබල නොදනී. තමා ලබුකබල තුළ ඇතැයි පිටිපිඬු නොදනී. මම හිස්කබල තුළ සිටිමියි හිස්මොළය නොදනී. මා තුළ හිස් මොළය ඇතැයි හිස්කබල නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. හිස්මොළය මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, තදවූ පඨවි ධාතුව වේ.
**යංවා පනඤ්ඤම්පි** මේ ආපෝ කොටස් තුනෙහි අනුගත පඨවි ධාතු ලක්‍ෂණ වශයෙන් සෙසු ධර්ම පඨවි ලෙස දැක්වීය.
බාහිර පඨවි ධාතු නිද්දේසයෙහි **අයො** යනු කලු ලොහයයි. **ලොහං** යනු ජාති, විජාත, කිත්තිම, පිසාච යයි සතරාකාරය. යකඩ, රිදී, රන්, ඊයම්, සුදු, කළු ඊයම්, තඹ වේකන්ත යන සත ජාති ලෝහයයි. නයි නසන ලෝහය විජාති ලෝහයයි. රන් වට පිත්තල තුණ කිත්තිම ලෝහ වේ. මොරක්ඛක, පුථුක, මලිනක, චපලක, සෙලක, ආටක, තල්ලක, දුසි යන අට පිසාච ලෝහ නම් වේ. ඒවා අතර ජාති ලෝහ පහ පෙලෙහි වෙන්කොට දක්වා ඇත. තඹ වෙන්තක ජාති ලෝහ සමග මෙහි සියල්ල ලෝහ යයි දතයුතුය.
**තිපු** යනු සුදු ඊයම්ය. **සීස** යනු කළු ඊයම්ය. **සජ්ඣ** යනු රිදීය. **මුත්තා** මුහුදු මුතු වේ. මණි පෙලෙහි ආ වෙළුරියාදිය හැර සෙසු ජෝති ගිනිගල් රසාදි සියල්ල **මණි** වේ. **වෙළුරිය** යනු වෙරළුමිණිය (උණ ගස් වර්ණයෙන් යුත් නිසා) වේ. **සංඛ** මුහුදු හක්. **සිලා** කළු පඬු සුදු ආදී බේදවලින් යුත් සියළුම ගල් අයත් වේ. පචාල ප්‍රචාලම වේ. **රජතං** කහවණු වේ. **ජාතරූපං** ස්වර්ණ වේ. **ලොහිතංක** රතුමැණික් වේ. **මසාරගල්ලං** මිශ්‍ර වර්ණ යුත් මැණික් තෘණාදියෙහි පිටත කොවුල ඇති යටත් පිරිසෙයින් පොල් ආදියද තෘණ වේ. ඇතුළත කොවුල් දර කෑල්ලක්ද කාෂ්ට නම් වේ. **සක්ඛර** මුංඇට ප්‍රමාණයේ සිට මිටින් ගතහැකි පමණවූ බොරළුකැට වේ. මුග්ග මත්තයෙන් යනු යට වැලි යයි කියන ලදි. **කඨලං** යනු කිසියම් කපාල වේ. භූමි-පඨවි ද වේ. පාසාණො මිටතුළ නොපිහිටන ප්‍රමාණයේ සිට ඇතුන් පමණ වූයේ අසම්පත්ත පාසාණ වේ. ඇතුන් ප්‍රමාණයේ සිට පර්වත දක්වාද පාසාණ වේ. **යං වා පන** මෙයින් තල්ඇට පොල්ගෙඩි භේදයෙන් සෙසු පඨවි ගනියි. අජ්ඣත්තික බාහිර පඨවි ධාතු දෙක කර්කශ අර්ථයෙන් හා ලක්‍ෂණයෙන් එකම පඨවි ධාතු යයි දක්වයි.
ආපෝ ධාතු නිද්දේසාදියද යට කියන ලද නයින්ම දතයුතුය. **ආපො ආපොගතං** ආදියෙහි බැඳීම් වශයෙන් ආපෝ වේ. එයම ආපෝ ස්වභාවයට ගියබැවින් **සෙනග්ගාවගතං** වේ. **බන්‍ධනත්තං රූපස්ස** වෙන්නොවූ රූපයේ බැඳීම් බවය. පිත්තංසෙම්හං ආදිය වර්ණය පිහිටීම දිසාව අවකාශය පිරිසිඳීම වශයෙන් විමසා ධාතු වශයෙන් මෙනෙහි කළයුතුය.
මේ එහි පිළිවෙලයි. පිත්වල නොබැඳි පිත ජීවිතේන්‍ද්‍රිය හා බැඳී මුළු සිරුරෙහි පැතිර සිටී. බැඳුණු පිත පිත්කෝෂයෙහි සිටී. එහි තෙල කැවුමෙහි පැතිර තිබෙනවිට තෙල මා මුළුල්ලෙහි පැතිර ඇතැයි කැවුම නොදනී. කැවුමෙහි පැතිරී ඇතැයි තෙල නොදනී. එසේම නොබැඳි පිත මා මුළුල්ලෙහි පැතිරී ඇතැයි සිරුර නොදනී. සිරුර මුළුල්ලෙහි පැතිරී සිටිමියි පිත නොදනී. වැසිදියෙන් පිරුණු වැටකොලු කොපුව මෙන් වැසිදියෙන් පිරී ඇතැයි නොදනී. වැටකොලු කොපුව තුළ පිරී ඇතැයි වැසිදිය නොදනී. එසේම මා කෙරෙහි බැඳුණු පිත ඇතැයි පිත් කෝෂය නොදනී. පිත් කෝෂයෙහි ඇතැයි පිත නොදනී. මේ ධර්ම ප්‍රත්‍යවෙක්‍ෂා රහිතය. පිත නම් මේ සිරුරේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂයෙන් යුත් බැඳීම් ආකාර ඇති ආපෝ ධාතු වේ.
සෙම පාත්‍රයක් පුරවන පමණ උදරපටලයෙහි ඇත. ගවරවලක හටගත් පෙණ පටලයක් ගවරවලේ ඇතැයි නොදනී. පෙණ පටලයක් ඇතැයි ගවරවල නොදනී. තමා කෙරෙහි සෙම ඇතැයි උදරපටලය නොදනී. උදර පටලයෙහි ඇතැයි සෙම නොදනී. මේ ධර්ම ප්‍රත්‍යවෙක්‍ෂා රහිතය. සෙම මේ ශරීරයෙහි වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂ සහිත වූ බැඳීම් ආකාර ආපෝ ධාතුව වේ.
සැරව නොබැඳුණු අවකාසයයි. කණු කටු පැහැරීමෙන් හා ගිනිදළු වැදීමෙන් ශරීරයේ යම් යම් තැන්වල ලේ පිහිටා පැසේ. ගඩු පිලකාදිය ඇතිාවේ. ඒ ඒ තැන පිහිටයි. එහි මැලියම් ඇති ගසක් පොරෝ පහර වැදුණු තැන මැලියම් ඇතැයි නොදනී. තමා ගසේ ඇතැයි මැලියම් නොදනී. කණු කටු ආදිය ඇනුණු තැන සැරව ඇතැයි ශරීරය නොදනී. තමා ශරීරයෙහි ඇතැයි සැරව නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. සැරව මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂයෙන් යුත් බැඳීම් ඇති ආපෝ ධාතු වේ.
ලෝහිතං අබද්ධ පිත මෙන් ලෙය සියළු ශරීරයෙහි පැතිරී ඇත. රැස්වුණු ලෙය අක්මාව යටපැත්ත පුරවා වකුගඩුව, හෘදය. අක්මාව, පපුව තෙමමින් පවතී. එහි සංසරණය වන ලෙයෙහි නොබැඳූ පිතෙහි මෙන්, දැරූ කබලක් දියයට මැටිකැට ආදිය තෙමමින් සිටී. ජලයෙන් තෙමෙමින් සිටී යයි මැටිකැට නොදනී. මැටිකැට තෙමනවා යයි ජලය නොදනී. එසේම වකුගඩුව අක්මාව ආදිය ලෙය ඇතැයි නොදනී. ඒවා තෙමමින් සිටිනවා යයි රුධිරය නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. රුධිරය මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂ සහිත බැඳීම් ඇති ආපෝ ධාතුව වේ.
සෙදො දහඩිය ගින්නෙන් රත්වීම් ආදිය ඇතිවිට කෙස්, රෝමකූප, විවර පුරවා සිටීමද වැගිරීමද වේ. ජලයෙන් උදුරන ලද නෙළුම්අල දඬුවලින් ජලය වැගිරේ. ජලය වැගිරෙන බව නෙළුම්අල දඬු නොදනී. නෙළුම්දඬු අලවලින් වැගිරේ යයි ජලය නොදනී. එසේම දහඩිය වැගිරේ යයි කෙස් ලොම් විවර නොදනී. කෙස් ලොම් විවරවලින් වැගිරේ යයි දහඩිය නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. දහඩිය මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂ සහිත බැඳීම් ඇති ආපෝ ධාතු වේ.
මෙදො තෙල ස්ථුල වූ සියළු සිරුරෙහි පැතිරී කෘශ වූ කෙණ්ඩා මාංශ ආදිය ඇසුරුකර ඇත. කහරෙදි කැබැල්ලකින් වැසූ මස්පිඬ කහරෙදි කැබැල්ලකින් වැසුවේ යයි නොදනී. මස්පිඬ වැසුවේ යයි කහරෙදි කැබැල්ල නොදනී. එසේම ශරීරය පුරා මේදය ඇතැයි ජංගාදිය නොදනී. සිරුර පුරා ඇතැයි මේදය නොදනී. මේ ධර්ම ඔවුනොවුන් ප්‍රත්‍යවෙක්‍ෂා නොකරයි. මේදය සිරුරේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂ ඇති බැඳීම් සහිත ආපෝ ධාතුව වේ.
අස්සු කඳුළු හටගත්විට ඇස් පුරවා හෝ වැගිරෙමින් ඇත. තල් කුරුම්බැට්ටිවල වැහි ජලය පිරුණුවිට ජලය පිරී ඇතැයි කුරුම්බැට්ටි නොදනී. තමා කුරුම්බැට්ටිවල ඇතැයි ජලය නොදනී. එසේම කඳුළු ඇතැයි ඇස්වල නොදනී. ඇස් වලේ සිටිනවා යයි කඳුළු නොදනී, මේ ධර්ම ප්‍රත්‍යවෙක්‍ෂා රහිතය. කඳුළු මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂ සහිත බැඳීම් ඇති ආපෝ ධාතුවය.
වසා චුරුණු තෙලය. ගිනි ආදියෙන් තැවෙනවිට අතුල්පතුල් නාස් සිදුර නළල උරහිස්වල තිබෙන දියාරු තෙලකි. පැසුණු තෙලෙහි උතුරන තෙල උඩට නැගෙන බව නොදනී. තෙල උතුරනවා යයි පැසුණු තෙල නොදනී. එසේම චුරුණු තෙල තමා වසා ඇතැයි අතුල්පතුල් ආදිය නොදනී. අතුල්පතුල් ආදිය වසා සිටිනවා යයි චුරුණු තෙල නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. චුරුණු තෙල වෙන්වූ ශරීරයේ කොටසකි. අචේතනය, අව්‍යාකෘතය, ශූන්‍යය, යුෂ ඇති බැඳීම් ආකාර ආපෝ ධාතුව වේ.
ඛෙලො කෙල ඉපදීමට හේතු ඇතිකල්හි දෙකොපලින් පහතට බැස දිවෙහි පවතී. ගංඉවුරේ වලක ජලයෙන් යුක්තයයි නොදනී. ඒ වලේ ඇතැයි එහි ජලය නොදනී. එසේම මා කෙරෙහි කෙල ඇතැයි දිව නොදනී. මම දිවේ සිටිමියි කෙල නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. තෙල මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂැති බැඳීම් සහිත ආපෝ ධාතු වේ.
සිංඝානිකා මුකුණුය (සොටු) හටගන්නාවිට නාස්පුඩු පුරවා සිටී. හෝ වැගිරේ. කුණු දීකිරිවලින් පිරුණු ‍බෙල්ලා තමා කෙරෙහි කුණු දීකිරි ඇතැයි නොදනී. බෙල්ලාගේ සිටිමි යයි කුණු දීකිරි නොදනී. නාස් පුඩුවල සිටිමියි මුකුණු නොදනී. මුකුණු ඇතැයි නාස්පුඩු නොදනී. මේ ධර්ම ප්‍රත්‍යවෙක්‍ෂා රහිතය. මුකුණු ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂ සහ බැඳීම් ඇති ආපෝ ධාතු වේ.
ලසිකා සඳමිදුළු ඇට සන්ධිවල ගැල්වීම් කිස සිදුකරමින් අටදහසක් පමණ සන්ධිවල පවතී. ගැල්වූ අකුරෙහි (අක්‍ෂය) තෙල්ගල්වා ඇතැයි අලවංගුව නොදනී. අකුරෙහි තෙල් ගැල්වූයෙමියි තෙල් නොදනී. එසේම තෙල් ගල්වන ලදැයි අට දහසක් සන්ධි නොදනී. අටදහසක් සන්ධිවල ගැල්වීමියි සඳමිදුළු නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. සඳමිදුළු මේ ශරීරයේ වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂභූත වූ බැඳීම් ඇති ආපෝ ධාතු වේ.
මුත්තං මුත්‍ර, වස්ති ඇතුළත පවතී. ගවරවලෙහි දැමූ රවන්කට්ට මුනින් අතට වැටේ. ගවරවල ජලයෙහි සිටීවා යයි රවන්කට්ට නොදනී. රවන්කට්ට ඇතිබව ගවරවල නොදනී. එසේම වස්තිය තුළ ඇතැයි මුත්‍ර නොදනී. තමා තුළ මුත්‍ර ඇතැයි වස්තිය නොදනී. මේ ධර්ම ඔවුනොවුන් ප්‍රත්‍යවෙක්‍ෂා රහිතය. මුත්‍ර මේ ශරීරයෙන් වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, යුෂ සහිත වූ ආපෝ ධාතුව වේ. යං වා පන ඉතිරි කොටස් තුනේ ආපෝ ධාතු සඳහා කියන ලදි.
බාහිර ආපෝ ධාතු නිද්දේසයෙහි මූලය නිසා උපන් රසය **මූලරසො** වේ. **ඛන්ධරසාදිය** මෙම නයමයි. ඛීර ප්‍රකටය. භෙසජ්ජ සික්ඛාපදයෙහි මෙබඳු නියමයක් නැත. යම්කිසි කිරක් කිරීමය. සෙස්සද මෙසේය. **අන්තලික්ඛානි **පොළොවට නොපත් වැසි දියයි. භුම්මානි වලවල් ආදියෙහි පවතින ජලයයි. **යං වා පන** හිම ජලය, කල්ප විනාශ ජලය, පොළොව දරා සිටින ජලය මෙහි පර්යාය අර්ථයෙන් ගිණිය යුතුය.
තේජෝ ධාතු නිද්දේසයෙහි තැවීම් වශයෙන් **තේජෝ** වේ. තේජෝම තේජෝභාවයට ගියේය. තේජෝ ගතං **උසමා** යනු උණුසුම් ආකාරයයි. උණුසුම්ම උස්මභායට ගියේය. **උස්මාගතං** උසුමං සැඩ උෂ්ණය. එයම උස්මභාවයට ගියබැවින් **උසුමගතං** විය. යෙන වා යන යමකින් උණුසුම්වී කිපුණු. **සන්තප්පති **යනු මෙය කය තවයි. එක්දිනක් පවත්නා ජරාදිබැවින් උෂ්ණ වේ. යෙන ච ජීරීයතී යනු යමකින් මේ සිරුර දිරාපත් කරයි. ඉන්‍ද්‍රිය විකලබව ශක්තිය පිරිහීම ඇඟ රැළිවැටීම හිසකෙස් පැසීම ආදි බවට පමුණුවයි. **යෙන ච පරිඩය්හති** යනු යමක් කිපීමෙන් මේ සිරුර දැවේ. ඒ පුද්ගලයාද දැවෙමි දැවෙමියි අඬමින් සියක්වර පිරිසිදු කළ ගිතෙල් රත්හඳුන් ආදි ආලේපද තල්වැට පවන් ද බලාපොරොත්තු වේ. **යෙන ච අසිත පීත ඛායිත සායිතං සම්මා පරිණාමං ගච්ඡති** යමකින් මෙය බත් ආදි කන ලද හෝ පැන් ආදි බොනලද හෝ පිටි කැවුම් ආදි කඩාකන ලද හෝ අඹපැන් මීපැණි ආදි ලේහය කරන ලද හෝ මනාව දිරවීමට යයි. රසාදි විවේකයට යයි යන අර්ථයයි. මෙහි මුල් තුන තේජෝ ධාතු උපදවයි. අවසාන එක කර්මයෙන් හටගත්තේය. මේ එහි පද වර්ණනාවයි.
මෙය වනාහි මෙනෙහි කිරීමේ විධානයයි. මෙහි භික්‍ෂුව යමකින් තැවේද එය මේ ශරීරයෙන් වෙන්වූ දෙයකි. අචේතනය, අව්‍යාකෘතය, ශූන්‍යය, අනාත්මය, මේරීමට යන තේජෝ ධාතුවයි. මෙනෙහි කරයි. යමකින් දිරාද යමකින් තැවේද යමකින් කෑ බී දේ මනාව පරිණාමයට යයිද මෙය මේ ශරීරයෙන් වෙන්වූ කොටසකි. අචේතනිකය, අව්‍යාකෘතය, ශූන්‍යය, අනාත්මය, මේරීමට යන තේජෝ ධාතුව යයි මෙනෙහි කරයි. **යං වා පන** යනු මේ ශරීරයෙහි ප්‍රකෘතික වූ එක් සෘතුවක් ඇත. එය පර්යාය අර්ථයට පැමිණියේය.
බාහිර තේජෝ ධාතු නිද්දේසයෙහි ගිනිකාෂ්ට නිසා ගිනි ඇවිලී කාෂ්ටද අල්වාගෙන නැගෙන ගින්න **කට්ඨග්ගි** නමි. **සකලීකග්ගි** ආදියෙහිද මෙම නයයි. **සංකාරග්ගි** යනු කසල එකතුකර දල්වන ලද ගින්නයි. **ඉන්‍දග්ගි** අකුණු ගිනිය. **අග්ගිසන්තාපො** ගිනිදැල්වලින් හෝ ගිනිඅඟුරුවලින් හෝ තැවීමය. **සුරියසන්තාපො** හිරුගේ තැවීම. **කට්ඨසන්නිචය** සන්තාපො කාෂ්ට සමූහය ඇති තාපය. සෙස්සෙහිද මෙම නයයි. යං වා පන ප්‍රේත ගිනි කල්ප විනාශ ගිනි නිරය ගිනි ආදිය මෙහි පර්යාය වශයෙන් පිවිසී ඇත.
වායෝ ධාතු නිද්දේසයෙහි හැමීම් වශයෙන් **වායො** වේ. වායුවම වායෝ භාවයට ගිය බැවින් **වායොගතං** වේ. **ථම්භිතත්තං** රූපස්ස වෙන් නොවූ රූපයෙන් එකට බැඳුණු බව. **උද්ධංගමා** **වාතා** රාමසැර ඉක්කා උඩට නගන වාතය. **අධොගමා වාතා** මල බැහැර කරවන යටට හරවන වාතය. කුච්ඡිසයා වාතා ඇතුළත වාතය. **කොට්ඨසයා වාතා** පිටත වාතය. **අංගමංගානුසාරිනො වාතා** නහරවැල් දැල ඇසුරෙන් මුළු සිරුරෙහි අංගයක් පාසා විසුරුවන හකුලන දිගහැරීම් කරන වායුව. සත්ථක වාතා හන්දි බැඳුම් කතුරකින් කපන්නාක් මෙන් පවතින වායුව. ඛුරක වාතා කරයෙන් මෙන් හෘදය පෙළන වායුව. **උප්පලක වාතා** හදමස උපුටන වායුව. **අස්සාසො** ඇතුළට පිවිසෙන නාසික වායුව. **පස්සාසො **පිටත නික්මෙන නාසික වායුව. මුලින් කී සියල්ල වායුවෙන් හටගත්තේය. ආශ්වාස ප්‍රශ්වාස සිතෙන් හටගත්තේය. මෙය මෙහි පද වර්ණනාවයි.
මෙය වනාහි මෙනෙහි කිරීමේ විධානයයි. මෙහි භික්‍ෂුව උද්ධංගමාදි බෙදීම් ඇති වායුව උද්ධංගමාදි වශයෙන් විමසා උද්ධංගම වායුව මේ ශරීරයෙහි වෙන්වූ කොටසකි. අචේතනය, අව්‍යාකෘතය, ශූන්‍යය, අනාත්මය, පුම්බවන ආකාර ඇති වායෝ ධාතුවයයි මෙනෙහි කරයි. සෙස්සද මෙම නයයි. යං වා පන සෙසු වායු කොටසෙහි ඇතුළත් වායුව මෙහි පිවිසේ.
බාහිර වායෝ ධාතු නිද්දේසයෙහි **පුරත්ථිමා වාතා** පෙරදිග දෙසින් එන වායුව. බටහිර උතුර දකුණද එසේය. **සරජා වාතා** දූවිලි සමග හමන වායුව. **අරජා වාතා** රජස් විරහිත පිරිසිදු වායුව. **සීතා **සීත සෘතුවෙන් හටගත් සීතල වලාකුළු අතර හටගත් වායුව. **උණ්හා** උණුසුම් සෘතුවෙන් හටගත් උණුසුම් වලාකුල් අතර හටගත් වායුව. **පරිත්ත** මදමරු **අධිමත්** බලවත් වායුව. කාළා කළුවලා අතර හටගත් වායුව. **වෙරම්භ වාතා** යොදුනක් උඩින හමන වායුව. පක්ඛ වාතා අඩු වශයෙන් මැස්සන්ගේද පියාපත් සැලීමෙන් වන වායුව **සුපණ්ණ** **වාතා** ගුරුළු පියාපතින් මෙයද පක්ඛවාතයයි කැමති වේ. උස්සන්න වශයෙන් වෙනම ගන්නා ලදි. **තාලවණ්ට වාතා** තල්වැටින් හෝ මෙවැනි වටකුරු දෙයකින් හටගන්වන වායුව. **විධූපන වාතා** විජිනිපතින් හටගන්වන වායුව මේ තලවැට විජිනිපත්වලින් හටගැන්වූ වායුව මේ තල්වැට විජිනිපත් නැතිවද උපදී. **යං වා පන** පෙලෙහි ආ දෙය හැර සෙසු වායු පර්යාය අර්ථයෙන් පිවිසියේය.
ආකාස ධාතු නිද්දේසයෙහි ප්‍රතිගැටුමකින් නොඅදීයයි ආකාස වේ. ආකාසයම ආකාසබවට ගියබැවින් **ආකාසගතං** වේ. **අඝං** අගසම අඝය, අඝභාවයට ගිය බැවින් අඝගතං වේ. **විවරො** අතරය එයම විවරබවට ගිය බැවින් විවරගතං වේ. **අසමඵුට්ඨ මංසලොහිතෙහි** යනු මල් ලේවලින් ඉවත් කළ, කන්සිදුරු ආදිය එහිම ප්‍රභේද දැක්වීමයි. එහි **කණ්ණච්ඡිද්දං** යනු කනෙහි සිදුරු විවර මස් ලේවලින් ස්පර්ශ නොකළ ආකාසය සෙස්සෙහිද මෙම නයයි. යෙන යම් විවරයකින්, මේ සියල්ල නොපැසූ කසට බවට පැමිණ නික්මෙයි. ඒ උදරපටලයට යාව වියතයි සතරඟුලක් වූ මල මගින් මස් ලේවලින් නොවැකි සිදුරක් ආකාස ධාතුව යයි දතයුතුය. **යෙන **යම් විවරයකින් මෙය කෑම ආදී බේදයෙහිය. ගිලිය යුතු දේ ගිලියි. ඇතුළත පිවිසවයි. යත්ථ යම් කෙළවරක උදරපටල සංඛ්‍යාත අවකාසයෙහි මෙහි සතරාකාර ගිලීමක් තිබේ. යං වා පන මෙහි සම් මස් නහර ඇට ලොම් අතර යන මේවා සියල්ල පර්යාය වශයෙන් පිහිටා ඇත.
බාහිර වූ ආකාස ධාතු නිද්දේසයෙහි අසමවුට්ඨං චතූහි මහා භූතෙහි සතර මහාභූතවලින් ඉවත් කළ බිත්ති සිදුරු කවුළු සිදුරු ආදිය දතයුතුය. මෙයින් යම් අහසක පරිකර්ම භාවනා කරන්නහුට සතරවන පස්වන ධ්‍යාන උපදීයයි කියන ලදි.
විඤ්ඤාණ ධාතු නිද්දේසයෙහි චක්ඛු විඤ්ඤාණ සංඛ්‍යාත ධාතු **චක්ඛු විඤ්ඤාණ ධාතු** වේ. සෙස්සද මෙසේය. මේ ධාතු හයෙහි ඇතුළත් වූ ධාතු ගත්විට අටළොස් ධාතුම ගත්තා වේ. කෙසේද? පඨවි, තේජෝ, වායෝ ධාතු ගැනීමෙන් ඵොට්ඨබ්බ ධාතුවද ගත්තේ වෙයි. ආපෝ ආකාස ධාතු ගැනීමෙන් ධම්ම ධාතුද විඤ්ඤාණ ධාතු ගැනීමෙන් ඊට පෙර හා පසු වූ බැවින් මනෝ ධාතුද ගත්තා වෙයි. චක්ඛු විඤ්ඤාණ ධාතු ආදිය සූත්‍රයෙහි ආවේමය. සෙසු නවය ගෙනහැර දැක්විය යුතුය. චක්ඛු විඤ්ඤාණ ධාතු ගැනීමෙන් එහි නිශ්‍රය වූ චක්ඛු ධාතු අරමුණ වන රූප ධාතුද ගත්තා වෙයි. මෙසේ සෝත විඤ්ඤාණ ධාතු ආදිය ගැනීමෙන් සෝත ධාතු ආදිය යන අටළොස් ධාතුම ගත්තා වෙයි. ඒවා අතර ධාතු දහයකින් රූපය ගන්නා ලදැයි කියන ලදි. ධාතු සතරක් අරූප පරිග්‍රහ වේ. ධම්ම ධාතුව රූපඅරූප දෙකම ගන්නේය. මෙසේ දහයමාරක් රූප පරිග්‍රහණය කර ඇතැයි කියන ලද්දේ වෙයි. ධාතු සතරක් අරූප පරිග්‍රහය. ධාතු අටහමාරක් අරූප පරිග්‍රහය. රූපාරූප පරිග්‍රහය කියන ලදි. රූපාරූප පංචස්කන්ධය එය දුක්ඛ සත්‍යය වේ. එය හටගන්වන ලද මුල් තෘෂ්ණාව සමුදය සත්‍ය වේ. දෙකම නොපැවැත්ම නිරෝධ සත්‍ය වේ. එය දැනගන්නා මග මාර්ග සත්‍ය වේ. මේ චතුරාර්ය සත්‍ය කර්මස්ථානයයි. අටළොස් ධාතු වශයෙන් පිවිස ගත් භික්‍ෂූන් වහන්සේට රහත්බව මුදුන් පමුණුවා නික්මයෑම කියන ලදැයි දතයුතුය.
දැන් දෙවන සය දක්වන්නේ **අපරාපි ඡ ධාතුයො** යනාදිය කීහ. එහි **සුඛධාතු දුක්ඛධාතු** යයි කායප්‍රසාද වස්තු සැප දුක් හා ඊට ප්‍රතිපක්‍ෂ වශයෙන් යුගලයකින් දක්වන ලදි. සැප දුකට ප්‍රතිපක්‍ෂ වේ. දුක සැපයට ප්‍රතිපක්‍ෂ වේ. යම් පමණ සැප පැතිරී තිබේ නම් එපමණම දුක පැතිරේ. යම් පමණ දුක පැතිරේ නම් එපමණ සැප පැතිරේ. **සොමනස්ස ධාතු දොමනස්ස ධාතු** යයි මෙයද එවැනි යුගලයක් කරන ලදි. සොම්නසට දොම්නස ප්‍රතිපක්‍ෂය. දොම්නසට සොම්නස ප්‍රතිපක්‍ෂය. යම් පමණ සොම්නස පැතිරේ නම් එපමණ දොම්නස පැතිරේ. යම් පමණ දොම්නස පැතිරේ නම් එපමණ සොම්නස පැතිරේ.
**උපෙක්ඛා ධාතු අවිජ්ජා ධාතු** මේ දෙකද සමාන වශයෙන් යුගලයක් කරන ලදි. දෙකම අප්‍රකට බැවින් සමානය. එහි සැපදුක් ධාතු ගැනීමෙන් ඒ හා යෙදුණු කාය විඤ්ඤාණ ධාතුවට වස්තුවූ කාය ධාතුද අරමුණු වූ ඵොට්ඨබ්බ ධාතුද ගන්නා ලද්දේ වේ. සොම්නස් දොම්නස් ධාතු ගැනීමෙන් ඒ හා යෙදුණු මනෝ විඤ්ඤාණ ධාතු ගත්තා වේ. අවිජ්ජා ධාතු ගැනීමෙන් ධම්මධාතු ගත්තා වේ. උපෙක්ඛා ධාතු ගැනීමෙන් චක්ඛු සෝත ඝාන ජිව්හා කාය විඤ්ඤාණ ධාතු මනෝධාතු ගත්තා වේ. කයම වස්තු අරමුණු වූ චක්ඛු ධාතු රූපධාතු ආදිය ගන්නා ලදැයි මෙසේ අටළොස් ධාතුම ගත්තා වේ. දැන් ඒවායෙහි දසධාතු විසින් රූප පරිග්‍රහ ආදිය සියල්ල අට කියන ලද නයින් දතයුතුය. මෙසේ එක් භික්‍ෂුවකගේ රහත්බව මුදුන් පමුණුවා නික්මයෑම කියන ලදැයි දතයුතුය. **තත්ථ කතමා සුඛධාතු යං කායිකං සාතං** ආදිය යට කියන ලද නයින්මය.
තුන්වන සයේ, කාමො වස්තු කාම ක්ලේස කාම යයි කාම වස්තු දෙකකි. එහි ක්ලේශ කාමය අරබයා කාම සම්බන්ධ වූ ධාතු **කාමධාතු** වේ. මෙය කාම සිතිවිල්ලට නමකි. වස්තු කාමය සඳහා කාමය වූ ධාතුව කාමධාතු වේ. මෙය කාමාවචර ධර්මයන්ට නමකි. ව්‍යාපාදය සඳහා වූ ධාතු **ව්‍යාපාද ධාතු** වේ. ව්‍යාපාද සිතිවිලිවලට නමකි. ව්‍යාපාදයම ධාතු ව්‍යාපාද ධාතු වේ. දස ආඝාත වස්තුවල ගැටීමට මෙය නමකි. හිංසාවෙන් යුක්ත ධාතු විහිංසා ධාතු වේ. හිංසා සිතිවිල්ලට නමකි. විහිංසාම ධාතු **විහිංසාධාතු** වේ. අන්‍ය සතුන්ට හිංසා කිරිමට මෙය නමකි. මෙය අතීත, අනාගත වශයෙන් අර්ථ විභාගය දතයුතුය. සතුන්ට හිංසා කරන්නේ මෙයින්ය. සතුන්ගේ හිංසනය මෙයය හෝ විහිංසා වේ. හිංසා කිරීම එහි ලක්‍ෂණයයි. කරුණාවට ප්‍රතිපක්‍ෂ ලක්‍ෂණය හෝ වේ. අනුන්ගේ සිතෙහි උද්වේගකර හැඟීම් ඇතිකිරීම එහි කෘත්‍යයයි. තම සිතෙහි කරුණාව විනාශ කිරීම හෝ රසයයි. දුක් පැමිණවීම වැටහෙන ආකාරයයි. ගැටීම පදස්ථානය හෝ පදනමයි. ලෝභයෙන් නික්මුණු අලෝභය නෙක්ඛම්ම යයි කියනු ලැබේ. නීවරණයන්ගෙන් නික්මීම ප්‍රථම ධ්‍යානයයි. සියළු අකුසලවලින් නික්මීම සියළු කුසල් වේ. නික්මීමේ සිතිවිලිවලින් යුක්තවීම නෙක්ඛම්ම ධාතු වේ. නික්මීමේ සිතිවිල්ලට නමකි. නික්මීම ධාතු වූයේ **නෙක්ඛම්මධාතු** වේ. සියළුම කුසල්වලට මෙය නමකි. අව්‍යාපාදයෙන් යුක්ත ධාතු අව්‍යාපාද ධාතු වේ. අව්‍යාපාද සිතිවිල්ලට නමකි. අව්‍යාපාදයම ධාතු වූයේ **අව්‍යාපාද ධාතු** වේ. මෙය මෛත්‍රියට නමකි. අවිහිංසාවෙන් යුක්ත වූ ධාතු අවිහිංසා ධාතු වේ. අවිහිංසා සිතිවිල්ලට නමකි මෙය. අවිහිංසාවම ධාතුවූයේ අවිහිංසාධාතු වේ. මෙය කරුණාවට නමික.
දැන් එම අර්ථයම දැක්වීමට තත්ථ කතමා කාමධාතු යයි පද විභාගය ඇරඹීය. එහි **පටිසංයුත්තො** යනු එකට යෙදීම් වශයෙන් සම්බන්ධ වීමය. තක්කො **විතක්කො** ආදිය කියන ලද ආකාරයෙන්මය. විහඨෙති යනු බාධා කරයි. දුකට පමුණුවයි. **හෙඨනා** යනු අතින් ගැසීම් ආදියෙන් බාධා කිරීම, දුක් ඉපදවීම. බලවත් වූ හෙඨනය **විහෙඨනා** වේ. මෙයින් හිංසා කෙරේ යනු හිංසනා වේ. බලවත් හිංසාව **විහිංසනා** වේ. ගැටීම රොසනා වේ. බලවත් ගැටීම විරොසනා වේ. වි උපසර්ගය සියළු තැන පදයේ අර්ථය දියුණු කරයි. නැසීම මෙයින් කෙරේ යනු උපඝාතයයි. අනුන් නැසීම **පරූපඝාතො** වේ.
මෙයින් මෛත්‍රිය කෙරෙත්නුයි මෙත්ති වේ. මෛත්‍රී කරන ආකාරය මෙත්තායනා වේ. මෛත්‍රියෙන් යුක්තවූයේ මෛත්‍රීය සමග වූ බව **මෙත්තායිතත්තං** වේ. ව්‍යාපාදයෙන් වෙන්වුණු සිතේ විමුක්තිය **චෙතොවිමුත්ති** වේ. මෙහිද මුලින් කී තුනෙන්ද උපචාර අර්පණාවලට පැමිණියේ මෛත්‍රිය කියන ලදි. පසුව කියන්නේ අර්පණාවලට පැමිණි අයටය.
මෙයින් කරුණාව කෙරේ යනු කරුණා වේ. කරුණාව කරන මාර්ගය **කරුණායනා** වේ. කරුණාවෙන් යුක්තවූ බව **කරුණායිතත්තං** වේ. විහිංසාවෙන් වෙන්වූ සිතේ මිදීම චෙතොවිමුත්ති වේ. මෙහිද පෙර පරිදිම උපචාර අර්පණා භේදය දතයුතුය. දෙතැනම අවසාන පදයෙහි මෙත්තා කරුණා යන චෙතො විමුත්තිය විසේසන කිරීම සඳහා කියන ලදි.
මෙහිද සත්ත්වයන් කෙරෙහිද සංස්කාරයන් කෙරෙහිද කාම සිතිවිලි උපදී. දෙතැනම උපන් සිතිවිලි කර්මපථයට පැමිණේ. ව්‍යාපාදය වනාහි සත්වයන් කෙරෙහි උපදිනවිට පමණක් කර්මපථ වේ. අනිකෙහි නොවේ. මෙහි නය විහිංසාවමය. මෙහිද අදහස් දෙකකි. සර්වසංග්‍රාහික සහ අසම්භින්න වශයෙනි. කාමධාතු ගැනීමෙන් ව්‍යාපාද විහිංසා ධාතුද ගන්නා ලදි. කාමධාතුවෙන් බැහැරකොට මේ දෙකම දක්වන ලදි. මෙය මෙහි සර්වසංග්‍රාහික අදහසය. ව්‍යාපාද විහිංසාධාතු හැර සෙසු සියල්ල කාමධාතුවමය යනු අසම්භින්න අදහසය. නෙක්ඛම්ම ධාතු ගැනීමෙන් අව්‍යාපාද අවිහිංසා ධාතු ගන්නා ලද්දේමය. කාමධාතුව බැහැරකොට මේ දෙකම දක්වන ලදි. මෙහිද මෙය සර්වසංග්‍රාහික මතයයි. අව්‍යාපාද අවිහිංසා ධාතු හැර සෙසු සියල්ල නෙක්ඛම්ම ධාතු යනු අසම්භින්න මතයයි.
මේ ධාතු සය ගැනීමෙන් අටළොස් ධාතුම ගත්තා වේ. සයේ තුනක් වශයෙන් දහඅටක් වේ. මෙසේ නොගෙන එක එක සයෙහි කීනයින් දහඅට දහඅට කොට සියල්ල දහඅටකට එකට කැටිකොට දහඅටක්ම අවේයයි දතයුතුය. මෙසේ මේ සූත්‍රාන්ත භාජනියෙහි ධාතු දහසයක් කාමාවචරය. දෙකක් ත්‍රෛභූමිකයයි මෙසේ මෙහි සම්මර්ශන වාර කියනලදැයි දතයුතුය.
අභිධර්ම භාජනීය වර්ණනාව
අභිධර්ම භාජනියෙහි ස්වරූපයෙන්ම සියළු ධාතු දක්වන්නාහු අටළොස් ධාතුවල චක්ඛුධාතු රූපධාතු යනාදිය කීහ. එහි උද්දේස වාරයෙහි එතෙක්:-
එහි අර්ථ වශයෙන් බලන්නේ චක්ඛු වේ. වෙනස් වන්නේ රූප වේ. ඇසේ දැනීම චක්ඛු විඤ්ඤාණය වේ. මේ ආදි නයින් චක්ඛු ආදියේ වෙසෙස් අරුත් විනිස දැනගත යුතුය. අවිශේෂයෙන් වනාහි නියම කරයි. දරනු ලැබේ. විධානය මෙයින් කරනු ලැබේ. හෝ මෙහි දරයි යනු ධාතු වේ. ලෞකික වශයෙන් හේතුබවින් නියමකොට රන්රිදීධාතු මෙන් රන් රිදී ආදිය සසර දුක් නියම කරයි. භාරහාරවල භාරයක් මෙන් සත්ත්වයන් විසින් නියම කරනු ලැබේ. දරනු ලැබේ යන අර්ථ වේ. වසඟව නොපවත්නා හෙයින් මේවා දුක් නියම කිරීමක් පමණය. මෙය සසර දුක පිළියෙල කරනු ලැබේය එම දුක් දරනු ලැබේය තබනු ලැබේය යන අර්ථයි. මෙය චක්‍ෂු ආදී එක් එක් ධර්මයෙහි හටගත් අයුරු පෙන්වයි. දරනු ලැබේ ආදි අර්ථ වශයෙන් ධාතු යයි කියනු ලැබේ.
තවද තීර්ථකයන්ගේ ආත්මය නම් කිසිවක් නැත. එය එසේ නොවේ. ඒවා වනාහි තමාගේ ස්වභාවය දරන නිසා ධාතුයයි කියනු ලැබේ. ලෝකයෙහි රන්සිරියල් රත්සිරියල් ආදිය ගල් අවයව නිසා ධාතු යයි කියනු ලැබේ. එසේ ඒවාද ධාතු මෙන් ධාතුය. නුවණින් දතයුතු අවයව නිසා ඒවා විචිත්‍රය. ශරීරය නම්වූ සමූහයේ රසලේ ආදියෙහි ඔවුනොවුන් විසභාග ලක්‍ෂණවලින් වෙන්කිරීම ධාතුයයි දතයුතුය. එසේම මේ පංචස්කන්ධ නම්වූ ආත්මභාවයේ අවයවවල ධාතු සංඥාව දතයුතුය. අන්‍යොන්‍ය විෂභාග ලක්‍ෂණවලින් චක්‍ෂු ආදිය වෙන්කර ඇතත් ධාතු යනු ජීවියෙක් නොවේ යන්නට පර්යාය වචනයකි. එසේම භාග්‍යවතුන් වහන්සේ **“ඡ ධාතුකො අයං භික්ඛු පුරිසො”** යනාදියෙහි ජීව සංඥාව ඉවත් කිරීමට ධාතු යන දේශනාව කළ සේක. එසේ හෙයින් කියන ලද අර්ථයෙන් ඇසද ඒ ධාතුවදැයි චක්ඛුධාතු.........මනෝවිඤ්ඤාණයද ඒ ධාතුවදැයි මනෝවිඤ්ඤාණධාතු යයි මෙහි අර්ථ වශයෙන් විනිස දතයුතුය.
ලක්‍ෂණාදි වශයෙන් චක්‍ෂු ආදීන්ගේ ලක්‍ෂණ වශයෙන්ද මෙහි විනිස දතයුතු ඒවායේ ලක්‍ෂණාදිය යට කියනලද පරිදි දතයුතුය.
කම යන මෙහි පෙර කියනලද උත්පත්ති ක්‍රම සහ දේශනා ක්‍රමද යෙදේ. භෙද වනාහි හේතුඵල අනුපූර්ව විභාග කිරීම් වශයෙන් කියන ලදි. චක්ඛුධාතු රූපධාතු යන මේ දෙක හේතුවය. චක්ඛු විඤ්ඤාණධාතු යනු ඵලයයි. මෙසේ පියවි තන්හි ක්‍රම වශයෙන් දතයුතුය.
තාවත්වතො යනු ඒතාක් ස්වභාව වහයෙන් ඒ ඒ සූත්‍ර අභිධර්ම පදවල මෙය කියන ලද්දේ වේ. ආලෝක ධාතු සුභධාතු ආකාසානඤ්චායතන, විඤ්ඤාණඤ්චායතන, ආකිඤ්චඤ්ඤායතන, නෙවසඤ්ඤානාසඤ්ඤායතන, සඤ්ඤාවෙදයිත නිරොධ, කාම, ව්‍යාපාද, විහිංස, නෙක්ඛම්ම, අව්‍යාපාද, අවිහිංසා, සුඛ, දුක්ඛ, සෝමනස්ස, දෝමනස්ස, උපෙක්ඛා, අවිජ්ජා, ආරම්භ, නික්ඛම, පරක්කම, හීන, මජ්ඣිම, පණීත, පඨවි, ආපෝ, තේජෝ, වායෝ, ආකාස, විඤ්ඤාණ, අසංඛත, අනේක, නානාධාතු ලෝකය යයි මේ ආදි තවත් ධාතු පෙනේ.
මෙසේ ඇතිකල්හි සියල්ල වශයෙන් සීමා නොකොට කුමක් හෙයින් අටළොස් යයි මෙයම සීමා කෙළේද? ස්වභාව වශයෙන් විද්‍යමාන සියළු ධාතු එහි අන්තර්ගත බැවින් එසේ සීමා කරන ලදි. ආභා සුභ ධාතු රූපධාතු හා සම්බන්ධය කුමක්ද? සුභ නිමිත්තෙහි සුභධාතු ඇත. එය රූපාදියෙන් වෙන්ව නොපවතී. කුසල විපාක අරමුණු හෝ රූපාදියම වේ. ආකාසානඤ්චායතනාදියෙහි සිත මනෝවිඤ්ඤාණධාතු වේ. සෙසු ධාතු ධම්මධාතු වේ. සඤ්ඤාවෙදයිතනිරොධධාතු ස්වභාවයෙන් නැත. එය වනාහි ධාතු දෙකක නිරෝධය පමණය. කාමධාතු ධම්මධාතු මාත්‍රයක් පමණක් හෝ වේ. එහි කාමධාතු කවරේද කාමයෙන් යුත් තර්කය.........වැරදි සංකල්පයකි. අටළොස්ධාතු හෝ යම්සේ කීවේද “අවීචි නිරය අවසන්කොට උඩින් පරනිර්මිත වසවර්ති කෙළවර කොට මේ අතරෙහි මෙහි අවසන්කොට ස්කන්ධ, ධාතු, ආයතන, රූප වේදනා, සඤ්ඤා, සංඛාර, විඤ්ඤාණ යන මෙය කාමධාතු යයි කියනු ලැබේ. නෙක්ඛම්මධාතු ධම්මධාතුමය. සියළු කුසලකර්ම නෙක්ඛම්මධාතු හෝ යන වචනයෙන් එහි මනෝවිඤ්ඤාණධාතුද ඇත. ව්‍යාපාද විහිංසා අව්‍යාපාද අවිහිංසා සුඛ දුක්ඛ සෝමනස්ස දෝමනස්ස උපෙක්ඛා, අවිජ්ජා, ආරම්භ, නික්ඛම, පරක්කම ධාතු ධම්ම ධාතුමය.
හීන මජ්ඣිම පණීත ධාතු අටළොස් ධාතු මාත්‍රයකි. හීනවූ චක්ඛු ආදිය හීනධාතු වේ. මජ්ඣිම පණීත චක්ඛු ආදිය මජ්ඣිම පණීත ධාතු වේ. නිෂ්පර්යාය වශයෙන් අකුසල ධම්මධාතු මනෝවිඤ්ඤාණධාතු හීනධාතු වේ. ලෞකික කුසල අව්‍යාකෘත දෙකද චක්ඛුධාතු ආදියද මජ්ඣිම ධාතු වේ. ලෝකෝත්තර ධම්මධාතු මනෝවිඤ්ඤාණධාතු ප්‍රණීත ධාතු වේ. පඨවි, ආපෝ, තේජෝ, වායෝ ධාතුද ඵොට්ඨබ්බ ආකාස ධාතුද ධම්මධාතුම වේ. විඤ්ඤාණධාතු චක්ඛුවිඤ්ඤාණාදි සත් විඤ්ඤාණ ධාතු සංක්‍ෂෙපයෙන්ම, ධාතු දාහත, ධම්මධාතුවේ ඒකදේසයක් වූ සංඛත ධාතු, ධම්මධාතුවේ ඒකදේසයක් වූ අසංඛත ධාතු, අනේධාතු, නානාධාතු ලෝකය අටළොස්ධාතු මාත්‍රයක්ම යයි ස්වභාවයෙන් ඇති සියළු ධාතු ඊට ඇතුළත් නිසා ධාතු දහඅටක් යයි කියන ලදි.
තවද විශේෂ දැනීම් ස්වභාව විඤ්ඤාණයෙහි ජීව සංඥා ඇත්තන්ගේ ජීවසංඥාව උදුරා දැමීම සඳහාද ධාතු දහඅටක් කියන ලදි. දැනගැනීම් ස්වභාව විඤ්ඤාණයෙහි ජීවසංඥා සත්ත්වයෝ වෙති. ඔවුන්ගේ චක්ඛු, සෝත, ඝාන, ජිව්හා, කාය විඤ්ඤාණ, මනෝ විඤ්ඤාණධාතු භේදයෙන් එහි නොයෙක් චක්‍ෂුරාදි ප්‍රත්‍යයට අයත් පැවැත්ම හෙයින් අනිත්‍ය බවද ප්‍රකාශකොට දීර්ඝ කාලයක් නිදාසිටි ජීව සංඥාව ඉවත්කරනු කැමති භාග්‍යවතුන් වහන්සේ අටළොස් ධාතු ප්‍රකාශ කළහ.
මෙසේ මෙහි තාවත් වශයෙන් විනිස දතයුතුය.
සංඛත වශයෙන් චක්ඛුධාතුව ජාති වශයෙන් චක්‍ෂුප්‍රසාද වශයෙන් එක ධර්ම කොටසකට වැටේ. සෝතපසාදාදි වශයෙන් සෝත ඝාන ජිව්හා කාය රූප සද්ද ගන්ධ රස ධාතුද එසේය. ඵොට්ඨබ්බධාතු පඨවි තේජෝ වායෝ වශයෙන් ධර්ම තුනක සංඛ්‍යාවට වැටේ. චක්ඛු විඤ්ඤාණධාතු කුසලාකුසල විපාක වශයෙන් ධර්ම දෙකක සංඛ්‍යාවට වැටේ. සෝත ඝාන ජිව්හා කාය විඤ්ඤාණධාතු ද එසේය. මනෝධාතු පඤ්චද්වාරාවජ්ජන කුසලාකුසල විපාක සම්පටිච්ඡන වශයෙන් ධර්ම තුනක සංඛ්‍යාවකි. ධම්මධාතුව අරූපස්කන්ධ තුන සුඛුමරූප දහසය අසංඛත ධාතුව වශයෙන් ධර්ම විස්සක සංඛ්‍යාවක් වේ. මනෝවිඤ්ඤාණධාතු සෙසු කුසලාකුසල අව්‍යාකෘත විඤ්ඤාණ වශයෙන් ධර්ම හැත්තෑ හයක සංඛ්‍යාවකි. මෙසේ මෙහි සංඛ්‍යා වශයෙන් විනිස දතයුතුය.
ප්‍රත්‍ය යන චක්ඛු ධාතු ආදීන්ගේ චක්ඛු විඤ්ඤාණධාතු ආදියෙහි විනිස දතයුතුය. මේවායේ ප්‍රත්‍යභාවය නිද්දේස වාරයෙහි එන්නේය.
දට්ඨබ්බ යනු දට්ඨබ්බ වශයෙන් විනිස දතයුතුය. මේ සියළු සංඛත ධාතුවල පෙරපර වශයෙන් වෙන්වූ ස්ථිර සැප ආත්ම වශයෙන් ශූන්‍ය වූ ප්‍රත්‍යයට අයත් ස්වභාව යයි දතයුතුය. මෙහි විශේෂයෙක් නම් චක්ඛු ධාතුව බෙර ඇසක් මෙන් දැක්කයුතුය. රූපධාතුව ඊට තට්ටුකරන දණ්ඩක් මෙන්. චක්ඛුවිඤ්ඤාණ ධාතුව ඉන් නැගෙන ශබ්දය මෙනි. එසේම චක්ඛුධාතුව කණ්ණාඩියක් මෙනි. රූපධාතුව මුහුණ මෙනි. චක්ඛුවිඤ්ඤාණ ධාතුව මුහුණ නිමිත්ත මෙනි. චක්ඛුධාතුව උක් තල මෙනි. රූපධාතුව යන්ත්‍ර චක්‍රයේ යෂ්ටිය මෙනි. චක්ඛුවිඤ්ඤාණධාතුව උක්පැණි හා තෙල් මෙනි. එසේම චක්ඛුධාතුව යට අරණිය මෙනි. රූපධාතු උඩ අරණිය මෙනි.
චක්ඛුවිඤ්ඤාණ ධාතුව ආදියේ පෙර පසු හැසිරීම මෙන් දතයුතුය. ධම්මධාතුවේ වේදනා ස්කන්ධය ඊය මෙන් උල මෙන් දතයුතුය. සඤ්ඤා සංඛාර ස්කන්ධ ඊට උල ඇනුණු ආතුරයා මෙන්ද සඤ්ඤාව ආසා දුක් ඉපදවීමෙන් හිස් මිටක් මෙන්ද අයථාකාර නිමිති ගැනීමෙන් වන මුවකු මෙන්ද සංස්කාරය පටිසන්ධි ඇතිකරන බැවින් ගිනිඅඟුරු වලක බහාලන පුරුෂයකු මෙන්ද දුකින් අනුබඳනා හෙයින් රාජපුරුෂයින් ලුහුබඳින සොරකු මෙන් සියළු අනර්ථ ගෙනදෙන ස්කන්ධ සන්තාන හේතුවෙන් විෂවෘක්‍ෂ බීජයන් මෙන්ද රූපය විවිධ උපද්‍රවවල නිමිති හෙයින් ක්‍ෂුර චක්‍රයක් මෙන් දැක්කයුතුය.
අසංඛතධාතු අමෘතය මෙන් ශාන්තිය මෙන් අභය ස්ථානයක් මෙන්ද දතයුතුය. කුමක් නිසාද? සියළු අනර්ථවලට ප්‍රතිපක්‍ෂ බැවිනි. මනෝවිඤ්ඤාණ ධාතුව ගත් අරමුණ හැර වෙනකක් ගෙන පවත්වන බැවින් වන වඳුරකු මෙන්ද දුර්දමනය වූ වල් අසකු මෙන්ද අහසට දැමූ දණ්ඩක් කැමති සේ පතිත වන්නාක් මෙන් ලෝභ දෝසාදි නා නා ප්‍රකාර කෙලෙස් බැඳීම්වලින් නටන නළුවකු මෙන් දතයුතුය.
නිද්දේස වාරයෙහි **චක්ඛුඤ්ච පටිච්ච රූපෙච** මෙයද දෙකක් නිසා අනිකක්ද කිරිය මනෝ ධාතුවද ස්කන්ධ තුනද යන අර්ථයෙනි. චක්ඛු විඤ්ඤාණ ධාතුවේ ඇස නිශ්‍රය ප්‍රත්‍ය වේ. රූපය ආරම්මණ ප්‍රත්‍ය වේ. කිරිය මනෝධාතුව විගත ප්‍රත්‍ය වේ. අරූප ස්කන්ධ තුන සහජාත ප්‍රත්‍ය වේ. එනිසා මේ චක්ඛුවිඤ්ඤාණ ධාතුව මේ ප්‍රත්‍ය සතර නිසා උපදී. **සොතඤ්ච පටිච්චාති** ආදියෙහිද මෙම නයයි.
නිරුද්ධ සමනන්තරාති පැවැත්ම නැවතුණු පසු. **තජ්ජාමනොධාතු** ඒ අරමුණෙහි ඇතිවූ කුසලා කුසල විපාක වශයෙන් දෙයාකාර මනෝධාතු සම්පටිච්ඡන කෘත්‍යය. **සබ්බධම්මෙසු වා පන පඨම සමන්නාහාරො** මේ චක්ඛුවිඤ්ඤාණාදි සියළු ධර්ම උපදින කාලයෙහි පළමු එකඟ කිරීමයි. චක්ඛුවිඤ්ඤාණ ධාතු ආදීන්ගේ හෝ අරමුණු සංඛ්‍යාත සියළු ධර්මවල පළමුවන යොමු කිරීමය යන මේ අර්ථය ගතයුතුය. මේවායින් පංචද්වාරාවජ්ජන කෘත්‍ය කිරියමනෝධාතු ගන්නාලදැයි දතයුතුය.
**මනෝධාතුයාපි උප්පජ්ජිත්වා නිරුද්ධසමන්තරාති** මෙහි ‘පි’ කාරය සම්පිණ්ඩනාර්ථයයි. එහෙයින් මනෝධාතුවද මනෝවිඤ්ඤාණධාතුව යයි මෙහි අර්ථයයි දතයුතුය. එහෙයින් විපාක මනෝධාතුව ඉපදී නිරුද්ධ වූ පසු සන්තීරණ කෘත්‍ය කරන විපාක මනෝවිඤ්ඤාණ ධාතු උපදී. එය නිරුද්ධ වීමෙන් සමනන්තරව වොත්ථපන කෘත්‍ය සිදුකරන කිරියමනෝවිඤ්ඤාණ ධාතුවද ඉපදී නිරුද්ධ වීමෙන් සමනන්තරව ජවන කෘත්‍ය සිදුකරන මනෝ විඤ්ඤාණ ධාතුවද ඉපදී නිරුද්ධ වේ යයි ඒ සියල්ල කියනලදැයි දතයුතුය. මනඤ්ච පටිච්ච භවාංග මනසයි. ධම්මෙ යනු චතුභූමික ධම්මාරම්මණයයි. **උප්පජ්ජති මනෝවිඤ්ඤාණං** යනු ආවර්ජනය සමග ජවනය ඉපදීමය.
මේ ස්ථානයෙහි අතගෙන කී ප්‍රශ්නයක් විය. මහා ධම්මරක්ඛිත තෙරුන් වහන්සේ දීඝභානක අභය තෙරුන්ගේ අත ගෙන මෙසේ කීහ. පටිච්ච යයි ආ තැන ආවර්ජනය වෙන් නොකළ යුතුය. භවාංග නිශ්‍රිතයම කළයුතුය. එහෙයින් මෙහි මනස යනු ආවර්ජනා සහිත භවාංග යයි. මනෝවිඤ්ඤාණ යනු ජවන මනෝවිඤ්ඤාණ යයි. මේ අභිධර්ම භාජනියෙහි සෝළසධාතු කාමාවචරය. දෙකක් ලෞකික ලෝකෝත්තර මිශ්‍රව කියන ලදි.
ප්‍රශ්න විචාරක වර්ණනාව
අටළොස් ධාතූන්ගේ ප්‍රශ්න විචාරයෙහි යට කියන ලද නය අනුසාරයෙන් කුසලාදි බව දතුයුතුය. ආරම්මණ ත්‍රිකයෙහි ධාතු සය සුළු අරමුණු යයි මෙය වනාහි චක්ඛු විඤ්ඤාණාදි ප්‍රභේද මනෝධාතුවේද රූපාදි අරමුණු පහේ පැවැත්ම සඳහා කියන ලදි. ධාතු දෙක යයි කියන ලද ධම්මධාතු මනෝවිඤ්ඤාණ ධාතූන්ගේ මනායතන ධම්මායතනවල කියන ලද නයින්ම සුළු අරමුණු බව දතයුතුයි. මේ ප්‍රශ්න විචාරයෙහිද සෝළසධාතු කාමාවචරය. චතුභූමික වූ ධාතු දෙකක් ලෞකික ලෝකෝත්තර මිශ්‍රව කියන ලදි. මෙසේ මේ ධාතුවිභංගයද තිපරිවෘත්තය ගෙනහැර බෙදා දේශනා කරන ලදි.
4. සච්ච විභංගය
සූත්‍රාන්ත භාජනීය වර්ණනාව
අනතුරුව සත්‍ය විභංගයෙහි **චත්තාරි** ගණන වෙන්කිරීමය. **අරිය සච්චානි** සීමා කරගත් දහම් කොටසය. **දුක්ඛං අරිය සච්චං** ආදියේ උද්දේස වාරයෙහි:-
එහි විභාග වශයෙන් දුක්ඛාදියෙහි සතර සතර වූ අර්ථ බෙදන ලදි. දුක්ඛාදිය අවබෝධ කරගන්නන් විසින් තථ අවිතථ අනඤ්ඤථ වශයෙන් අවබෝධ කළයුතුය. මෙසේ කීහ:- දුකෙහි පෙළීම් සංස්කරණය කිරීම් තැවීම් වෙනස්වීම් සතර අර්ථය සත්‍ය වේ. අසත්‍ය නොවේ. අන් පරිද්දකින් නොවේ. සමුදයෙහි රැස්කිරීම්, නිධාන, සංයෝග, පළිබෝධ අර්ථ, නිරෝධයෙහි නිදහස, විවේකය, අසංස්කරණය, අමෘතය, අර්ථ මාර්ගයෙහි පැමිණවීම්, හේතු, දර්ශන අර්ථ තථ අවිතථ අනඤ්ඤථ වශයෙන් අවබෝධ කළයුතුය. මේ සතර මාර්ගයෙහි මාර්ගස්ථ වූ සත්‍ය වූ අසත්‍ය නොවූ අන් ලෙස නොවූ යයි එසේම දුකෙහි පෙළීම් ආදිය සමුදයෙහි රැස්කිරීම් ආදිය නිරෝධයෙහි නිදහස ආදිය මාර්ගයෙහි පැමිණවීම් ආදිය යයි මේ ආදිය මෙසේ බෙදනලද සතර සතර අරුත් විසින් දතයුතුය. මෙසේ විභාග වශයෙන් දතයුතුය.
නිර්වචන ලක්‍ෂණ ප්‍රභේද වශයෙන් මෙහි පළමුව:- දු යන මේ ශබ්දය නින්දිත යන්නෙහි, ‘ඛ’ ශබ්දය හිස්බවෙහි අහස මෙන් හිස්බව මෙහි පළමු සත්‍ය නින්දිත නොයෙක් උපද්‍රව සහිත හිස් මෝඩ මිනිසුන් හිතන ස්ථිර සැප ආත්ම රහිත බැවින්, නින්දිතබව හිස්බවද දුකයයි කියනු ලැබේ. ‘සං’ මේ ශබ්දය සමාගමෙහි, සමෙතං ආදියෙහි සංයෝගය දක්වයි. ‘උ’ ශබ්දය උදිතං ආදියෙහි ඉපදීම දක්වයි. ‘අය’ ශබ්දය හේතුව පෙන්වයි. මේ දෙවන සත්‍යය සෙසු ප්‍රත්‍ය සමායෝගය ඇතිවූ කල්හි දුක් ඉපදීමට හේතුවේ මෙසේ දුක් සංයෝගවීමට හේතුවන බැවින් දුක්ඛ සමුදය යයි කියනු ලැබේ.
තුන්වන සත්‍යයෙහි ‘නි’ ශබ්දය අභාවයෙහිද ‘රොධ’ ශබ්දය හසුරුවන අර්ථය දක්වයි. එහෙයින් මෙහි සසර හැසිරවීම් සංඛ්‍යාත දුක්ඛ රෝධයේ අභාවය වේ. සියළු ගති ශූන්‍යභාවයෙන් හෝ සංසිඳීමෙන් හෝ ඒනිසා සසර හසුරුවන දුක්රෝධයේ අභාවය වේ. ඊට ප්‍රතිපක්‍ෂභාවයෙන් දුක්ඛ නිරෝධ යයි කියනු ලැබේ. දුකේ නොඉපදීම නිරෝධයට ප්‍රත්‍ය වන බැවින් දුක්ඛ නිරෝධ වේ. සතරවන සත්‍යය, යමකින් මේ දුක්ඛ නිරෝධයට යයිද අරමුණු වශයෙන් ඊට අභිමුඛ බැවින් දුක්ඛ නිරෝධයට පැමිණීමේ ප්‍රතිපදාවද වේ. එහෙයින් දුක්ඛ නිරෝධගාමිනී ප්‍රතිපදාවයයි කියනු ලැබේ.
එහෙයින් කීහ:- චත්තාරිමානි භික්ඛවෙ අරියසච්චානි කතමානි......... ඉමානි ඛො භික්ඛවෙ චත්තාරි අරිය සච්චානි, අරියා ඉමානි සච්චානි පටිවජ්ජන්ති, තස්මා අරිය සච්චානීති වුච්චන්ති! මහණෙනි, මේ ආර්ය සත්‍යයෝ සතර දෙනෙක් වෙති. කවරේද?......මහණෙනි, මේ ආර්ය සත්‍යයෝ සතරදෙනා වෙති. ආර්යයෝ මේවා අවබෝධ කරති. එහෙයින් ආර්ය සත්‍යයයි කියනු ලැබේ. තවද ආර්යයන්ගේ සත්‍යයයි ආර්ය සත්‍ය වේ. යම්සේ කීහ:- “සදෙවකෙ භික්ඛවෙ ලොකෙ........ මනුස්සාය තථාගතො අරියො තස්මා අරියසච්චානීති වුච්චන්ති” මහණෙනි, දෙවියන් සහිත ලෝකයෙහි...... මිනිසාට තථාගතයන් වහන්සේ ආර්ය වන සේක. එහෙයින් ආර්ය සත්‍යයයි කියනු ලැබේ. එසේ නැතහොත් මේවා අවබෝධ කළබැවින් ආර්යභාවය සිද්ධවූ බැවින් ආර්ය සත්‍ය වේ. යම්සේ කීහ:- “මහණෙනි, මේ චතුරාර්ය සත්‍ය ඇතිසැටියේ අවබෝධ කළබැවින් තථාගතයන් වහන්සේ අර්හත් සම්මා සම්බුද්ධ ආර්යයෝ යයි කියනු ලැබේ. තවද ආර්ය වූ සත්‍ය නිසා ආර්ය සත්‍ය යයි කියනු ලැබේ. අරිය යනු සත්‍ය වූ වෙනස් නොවන්නා වූ අසත්‍ය නොවේ යන අර්ථයයි. එහෙයින් කීහ. මහණෙනි, මේ ආර්ය සත්‍ය සත්‍ය වේ. අසත්‍ය නොවේ වෙනස් නොවේ. එනිසා ආර්ය සත්‍යයයි කියනු ලැබේ. මෙසේ මෙහි නිර්වචන විනිස දැනගත යුතුය.
ලක්‍ෂණාදි ප්‍රභේද වහයෙන් කෙසේද? මෙහි දුක්ඛ සත්‍යයේ ලක්‍ෂණය පෙළීමය, එහි කෘත්‍යය තැවීමය, වැටහෙන ආකාරය පැවතීමය. සමුදය සත්‍යයෙහි ලක්‍ෂණය ප්‍රභව යයි. කෘත්‍යය සිඳදැමීම් කරණයයි. වැටහෙන ආකාරය පළිබෝධය. නිරෝධ සත්‍යයේ ලක්‍ෂණය සාන්ත බවය. කෘත්‍යය චුතිය නැතිකිරීමය, වැටහෙන ආකාරය නිමිති නැතිකමය. මාර්ග සත්‍යයේ ලක්‍ෂණය පැමිණවීමය. රසය කෙලෙස් නැතිකිරීමය, වැටහෙන ආකාරය ක්‍රියාත්මක වීමය. තවද පැවැත්ම පවත්වන්නා නැවැත්ම නවත්වන්නා පිළිවෙලින් ලක්‍ෂණ වශයෙන්ද සංඛත තෘෂ්ණාව අසංඛත නිවන ලක්‍ෂණ වශයෙන්දැයි මෙසේ මෙහි ලක්‍ෂණාදි ප්‍රභේද වශයෙන් විනිස දතයුතුය.
අර්ථ උදුරා දැක්වීම් වශයෙන් පළමුව අර්ථ වශයෙන්:- සත්‍යාර්ථය කවරේද? යමෙක් නුවණැසින් පරීක්‍ෂා කරන්නේ මායාව මෙන් මිරිඟුව මෙන් වෙනස්වන, තීර්ථකයින්ගේ ආත්මය මෙන් මුළාකරන නොලැබෙන තත්ත්වයක්ද නොවේ. බාධාකිරීම් ප්‍රභව ශාන්තිය පමුණුවන වෙනස් නොවූ ආකාරයෙන් සත්‍ය වූ ආර්ය ඤාණයට ගෝචර වේ. මෙය ගිනි ලක්‍ෂණය මෙන් ලෝක ප්‍රකෘතිය මෙන්ද විපරීත නොවන නිසා සත්‍ය වූ සත්‍යාර්ථය දැනගත යුතුය. කීහ:- මහණෙනි, මෙය දුකය, මෙය සත්‍යය, මෙය අසත්‍යය නොවේ. මෙය වෙනස් නොවේ. තවද:-
මෙසේ අරුත් වශයෙන් විනිස දතයුතුය.
අරුත් ඉදිරීම් වශයෙන් කෙසේද? මෙහි මේ සච්ච ශබ්දය නොයෙක් අර්ථවල දක්නා ලැබේ. කෙසේද යත්? සත්‍ය කියන්න. නොකිපෙන්න ආදියෙහි වාක් සත්‍යයෙහිද මහණ බමුණෝ සත්‍යයෙහි සිටියහ. ආදියෙහි වෙන්වීමෙහිද නොයෙක් සත්‍ය කුමට කියත්ද? කුසල් සිරිතම කියන්න. ආදියෙහි දෘෂ්ටයෙහිද සත්‍යය එකක්මය, දෙකක් නැත. ආදියෙහි පරම සත්‍ය වූ නිවනෙහි මෙන්ම මාර්ගයෙහිද සිව් අරිය සස්වල කුසල් කෙතෙක්ද? ආදියෙහි ආර්ය සත්‍යයෙහිද එයද මෙහි ආර්ය සත්‍යයෙහි වැටේ යයි මෙසේ මෙහි අරුත් ඉදිරීමෙහි විනිස දතයුතුය.
අඩුවැඩි නොවීම් වශයෙන් ආර්ය සත්‍ය සතරක්ම කියන ලද්දේ කුමක් නිසාද? අනිකකින් සම්භව නොවන නිසාත් අනිකකට ඉවත් නොකළහැකි නිසාත් මේවායින් අධික එකක් හෝ මේවායේ එකක්වත් අඩුවැඩි වශයෙන් වෙනස් නොකළ හැකි නිසාත් වේ. එයින් කීහ:- මහණෙනි, මෙහි ශ්‍රමණයෙක් හෝ බ්‍රාහ්මණයෙක් එන්නේය. ශ්‍රමණ භවත් ගෞතමයන් දෙසනලද මෙය දුක්ඛාර්ය සත්‍ය නොවේ. දුක්ඛාර්ය සත්‍ය අනිකකි, මේ දුක්ඛාර්ය සත්‍ය හැර වෙනත් දුක්ඛාර්ය සත්‍යයක් මම පනවමියි. කියා නම් එය සිදුනොවේ. මෙයද ශ්‍රමණ ගෞතමයන් දෙසූ ප්‍රථම දුක්ඛාර්ය සත්‍ය මෙය නොවේ, මේ දුක්ඛාර්ය සත්‍ය ඉවත්කොට වෙනත් දුක්ඛාර්ය සත්‍යයක් මම පනවමියි ශ්‍රමණයෙක් හෝ බ්‍රාහ්මණයෙක් කියන්නේද එය සිදු නොවේ.
තවද භාග්‍යවතුන් වහන්සේ පැවැත්ම සහේතුකවම කීහ. උපාය සහිතව නැවැත්මද කීහ. මෙසේ පැවැත්ම නැවැත්ම ඒ දෙකෙහි හේතු මේවා පරම යයි සතරක්ම කියන ලදි. එසේම දැනගත යුතු ප්‍රහාණය කළයුතු අවබෝධ කළයුතු වැඩිය යුතු, තෘෂ්ණාවස්තු තෘෂ්ණාව තෘෂ්ණා නිරෝධය තෘෂ්ණා නිරෝධ උපාය, ඇලීම ඇලීමෙහි ගැලෙන බව ඇලීමෙහි විනාශය ඇලීම විනාශ කරන උපාය වශයෙන්ද සතරක්ම කියන ලදි. මෙසේ මෙහි අඩුවැඩි නොවීම් වශයෙන් විනිස දතයුතුය.
පිළිවෙල වශයෙන් මෙයද දේශනා ක්‍රමයකි. මෙහිද ඕලාරික බව සියළු සතුන්ට සාධාරණ බව පහසුවෙන් දැනගත හැකියයි දුක්ඛ සත්‍යය පළමුවෙන් කියන ලදි. එහිම හේතු දැක්වීම පිණිස ඊට අනතුරුව සමුදය සත්‍යයද හේතු නිරෝධයෙන් ඵල නිරෝධය වේයයි දැනවීම සඳහා නිරෝධ සත්‍යයද එය අවබෝධ කරගැනීමේ මාර්ගය දැක්වීම සඳහා අවසානයේ මාර්ග සත්‍යයද බව සැපයෙහි ඇලුනු සත්ත්වයින්ට සංවේග දැනවීම සඳහා පළමුව දුක්ඛ සත්‍ය කීහ. නොකළ දෙයින් එය නොපැමිණේ. ඊශ්වර නිර්මාණ ආදියක් නොවේ. මෙයින් සිදුවීයයි දැනවීම සඳහා ඉන් අනතුරුව සමුදය ද ඉන්පසු සහේතුකව දුකින් මැඩගත් නිසා කලකිරුණු සිත් ඇති දුකින් ඉවත්වම ගවේෂණය කරන්නාට ගැලවීම දැකීමෙන් ආශ්වාදනය ඇතිකිරීම සඳහා නිරෝධයද ඉක්බිති නිරෝධ අධිගමනය කරන මාර්ගයද දක්වන ලදි. මෙය මෙහි ක්‍රම වශයෙන් විනිස දතයුතුය.
ආර්ය සත්‍යවල යම් ඤාණයක් වේද එහි කිස යයිද සත්‍ය ඤාණයේ කිසදැයි විනිස දැනගත යුතුය. අනුබෝධ ඤාණය පටිවේධ ඤාණය යයි ඤාණය දෙයාකාරය. එහි අනුබෝධ ඤාණය ලෞකික ඇසීම් වශයෙන් මාර්ගයෙහිද නිරෝධයෙහිද වේ. පටිවේධ ඤාණය ලෝකෝත්තරය. නිරෝධය අරමුණුකොට කෘත්‍ය වශයෙන් සත්‍ය සතර අවබෝධ කරයි. යම්සේ කීහ:- මහණෙනි, යමෙක් දුක දකීද දුක්ඛ සමුදයද හේ දකී. දුක්ඛ නිරෝධයද දකී. දුක්ඛනිරෝධගාමිනී ප්‍රතිපදාවද දකීයයි සියල්ල කිවයුතුය. යමක් වනාහි ලෞකිකද එහි දුක්ඛ ඤාණය නැගී සිටීම් ප්‍රවේශවීම් වශයෙන් පවතින සක්කාය දිට්ඨිය නවත්වයි. සමුදය ඤාණය උච්ඡේද දෘෂ්ටියද නිරෝධ ඤාණය සාස්වත දෘෂ්ටියද මාර්ග ඤාණය අකිරිය දෘෂ්ටියද නවත්වයි. දුක්ඛ ඤාණය නිත්‍ය සැප ආත්ම විරහිත ස්කන්ධවල නිත්‍ය සැප ආත්ම සංඥාව සංඛ්‍යාත ඵලයෙහි වැරදි ප්‍රතිපත්තියද සමුදය ඤාණය ඊශ්වර ප්‍රධාන කාලස්වභාව ආදියෙන් ලෝකය පවත්නේය යන අහේතුවෙහි හේතුව යන මානය පවතින වැරදි ප්‍රතිපත්තියද නිරෝධ ඤාණය අරූප ලෝක මුදුන්වල මිදීම යන නිරෝධයෙහි වැරදි ප්‍රතිපත්තියද මාර්ග ඤාණය කාමසුඛල්ලික අත්තකිලමථ යෝගයෙහි අපිරිසිදු මාර්ගයෙහි පිරිසිදු මාර්ගයයි ගැනීම් වශයෙන් පවතින උපායෙහි වැරදි ප්‍රතිපත්තියද නවත්වයි. එයින් කියන ලදි:-
මෙසේ මෙහි ඤාණ කෘත්‍ය වශයෙන් විනිශ්චය දතයුතුය.
ඇතුළත් ප්‍රභේද වශයෙන් දුක්ඛ සත්‍යයෙහි තෘෂ්ණාවද අනාශ්‍රව ධර්මයන්ද හැර සෙසු සියළු ධර්ම ඇතුළත් වේ. සමුදය සත්‍යයෙහි සතිසක් වූ තෘෂ්ණාව හැසිරේ. නිරෝධ සත්‍යය අසම්මිශ්‍රය. මාර්ග සත්‍යයෙහි සම්‍යක් දෘෂ්ටි මුඛයෙන් විමංසා ඉද්ධිපාදය පඤ්ඤා ඉන්‍ද්‍රිය පඤ්ඤා බලය ධම්මවිචය සම්බොජ්ඣංගය සම්මා සංකප්පයේ නෙක්ඛම්මාදි කල්පනා තුන සම්මා වාචාහි වචී සුචරිත සතර සම්මා කම්මන්තවල කාය සුචරිත තුන සම්මා ආජීවයෙන් අපිස් සතොස් බවද ඒවා ඇතුළත් ආර්ය සීලයද සද්ධින්‍ද්‍රිය සද්ධාබල ඡන්‍දිද්ධිපාද සම්මා වායාම වශයෙන් සම්මප්පධාන වීර්යද විරියින්‍ද්‍රිය විරියබල විරිය සම්බොජ්ඣංගයද සම්මා සතිවලින් සතර සතිපට්ඨාන සතින්‍ද්‍රිය සතිබල සතිසම්බොජ්ඣංගයද සම්මා සමාධියෙන් විතක්ක විචාරාදි සමාධි තුන චිත්ත සමාධිය සමාධින්‍ද්‍රිය සමාධිබල පීති පස්සද්ධි සමාධි උපෙක්ඛා සම්බොජ්ඣංගයද ඇතුළත් වේ. මෙසේ මෙහි ඇතුළත් ප්‍රභේද දතයුතුය.
උපමා වශයෙන් දුක්ඛ සත්‍යය බරක් මෙන් දැක්ක යුතුය. සමුදය සත්‍යය බර දෙන්නා ලෙසද නිරෝධ සත්‍යය බර බහාතැබීම මෙන්ද මාර්ග සත්‍යය බර බහාතබන උපාය මෙන්ද දුක්ඛ සත්‍යය රෝගයක් මෙන්ද සමුදය සත්‍යය රෝග නිදානය මෙන්ද නිරෝධ සත්‍යය රෝග ව්‍යපසමනය මෙන්ද මාර්ග සත්‍යය බෙහෙත් මෙන්ද දුක්ඛ සත්‍යය දුර්භික්‍ෂයක් මෙන්ද සමුදය සත්‍යය නියඟය මෙන්ද නිරෝධ සත්‍යය සුභික්‍ෂය මෙන්ද මාර්ග සත්‍යය වර්ෂාව මෙන්ද තවද වෛරය වෛරයට මුල වෛරය නැසීම වෛරය නසන උපාය වශයෙන්ද විස ගස විසගසට හේතුව විසගස මුලින් සිඳීම සිඳීමේ උපාය වශයෙන්ද බිය බියට මුල නිර්භය නිර්භයට උපාය වශයෙන්ද මෙතෙර මහ ජනප්‍රවාහයද එතෙරට පැමිණීමේ උත්සාහයද වශයෙන් යොදා මේවා උපමා වශයෙන් විනිස දතයුතුය.
චතුක්ක වශයෙන් මෙහි දුක ඇත. ආර්ය සත්‍ය නැත. ආර්ය සත්‍ය ඇත දුක නැත. දුක ද ආර්ය සත්‍යය ද ඇත. දුකද ආර්ය සත්‍යය ද නැත. සමුදයාදියෙහිද මෙම නයයි. එහි මාර්ග සම්ප්‍රයුක්ත ධර්ම සාමඤ්ඤ (පැවිදි) පල වේ. ‘යමක් අනිත්‍ය නම් එය දුක් වේ’ වචනයෙන් සංස්කාර දුකින් දුක් වේ. ආර්ය සත්‍ය නොවේ. නිරෝධය ආර්ය සත්‍යයකි. දුක් නොවේ. ඉතිරි ආර්ය සත්‍ය දෙක අනිත්‍ය බැවින් දුක් වේ. යමක් දැනගැනීම සඳහා භාග්‍යවතුන් වහන්සේ බඹසරෙහි නොවෙසෙති. එබඳු බැවින් උපදනා ස්කන්ධ පහ තෘෂ්ණාව හැර සියළු ආකාරයෙන් දුක්ද ආර්ය සත්‍යයද වේ. මාර්ග සම්ප්‍රයුක්ත ධර්ම සාමඤ්ඤ ඵල වේ. යමක් දැනගැනීම සඳහා භාග්‍යවතුන් වහන්සේ බඹසර විසීද එබඳු බැවින් දුක් නොවේ ආර්ය සත්‍ය නොවේ. මෙසේ සමුදයාදියෙහිද සුදුසු පරිදි යොදා මෙහි චතුක්ක වශයෙන් විනිශ්චය දතයුතුය.
ඒකවිධාදි ශූන්‍යතාව යන මෙහි ශූන්‍යතා වශයෙන් සියළු සත්‍යයන් පරමාර්ථයෙන් දක්වන ලදි. විඳින කාරක නිවෙන ගමික අභාවයෙන් ශූන්‍යයයි දැනගත යුතුය. එසේ හෙයින් කියන ලදි.
නැතහොත් -
නිරෝධය හෝ නිත්‍ය සුභ සුඛ ආත්ම හෝ ශූන්‍ය වේ. නිරෝධය හෝ සෙසු මාර්ග තුන ශූන්‍ය වේ. නිරෝධයද සෙසු මාර්ග තුන ශූන්‍ය වීමෙන් ඵලය හෝ ශූන්‍ය වේ. මෙහි හේතු ඇතිවිට දුකේ අභාවයෙන් ප්‍රකෘතිවාදීන්ගේ ප්‍රකෘතිය මෙන් නිරෝධයේ මාර්ගය ගර්භ නොවේ. (ඵලය හේතුවෙහි ගැබ්නොවේ යයි කී සේය) හේතු ශූන්‍යයෙන් ඵලයද ශූන්‍ය වේ. දුක්ඛ සමුදයන්ගේ හා නිරෝධ මාර්ගයන්ගේ අසමවායයෙන් (එක්තැන් නොවීමෙන්) සමයවාදීන්ගේ ද්වි අනුකය මෙන් හේතු සමවායෙන් හේතුඵල සමවාය නොවේ. එයින් කියන ලදි:-
මෙසේ ශූන්‍යතා වශයෙන් විනිස දතයුතුය.
(ශූන්‍යතා වාදීන් විසින් පුද්ගල නෛරාත්මය මෙන්ම ධර්ම නෛරාත්මය ද පිළිගන්නා ලදි. ඵලය හේතුව තුළ ගර්භව ඇති නිසා හේතුව නැතිවීමෙන් ඵලයද නැතිවේ. මේ ඔවුන්ගේ න්‍යායයි. ප්‍රකෘතිවාදය කපිලගේ සාංඛ්‍ය දර්ශනයෙන් ඉදිරිපත් කරන ලදි. ප්‍රකෘතිය නිත්‍ය පැවැත්මකි. ඵලය විකෘතියකි. ඵලය ප්‍රකෘතියට පැමිණීමෙන් මෝක්‍ෂය වේ. විකෘතිය ප්‍රකෘතියෙහි ගැබ්ව ඇතැයි යනු ඔවුන්ගේ ඉගැන්වීමයි. සමයවාදීන්ගේ ද්වි අනුකයද ඊට සමානය. පරමාත්ම පෘථගාත්මද එම සංකල්පයම වේ. බුදුගොස් හිමියන් මෙහිදී පෙන්වා දෙන්නේ චතුරාර්ය සත්‍යයෙහි ඵලය හේතුව තුළ ගැබ් නොවන බවය. හේතු සමවාය සහ ඵල සමවාය වෙන වෙනම ඇතිමුත් හේතු සමවාය තුළ ඵල සමවාය වෙන වෙනම ඇතිමුත් හේතු සමවාය තුළ ඵල සමවාය නැතැයි පෙන්වීමට දුක්ඛ සමුදය (හේතු) සහ නිරෝධ මාර්ග (ඵල) අතර සමවායක් නැතැයි කියන ලදි. – (පරිවර්තක)
ඒකවිධාදි වශයෙන් සියළු දුක් පැවතීම් වශයෙන් ඒකවිධය. නාමරූප වශයෙන් ද්විධය. කාම රූප අරූප උප්පත්ති භේද වශයෙන් ත්‍රිවිධය. ආහාර භේදයෙන් චතුර්විධය. ස්කන්ධ භේදයෙන් පංචවිධය. සමුදයද පැවතීම් වශයෙන් ඒකවිධය. දිට්ඨි සම්පයුත්ත විප්පයුත්ත වශයෙන් ද්විධය. කාම භව විභව වශයෙන් ත්‍රිවිධය. සිව්මගින් ප්‍රහාණ වශයෙන් චතුර්විධය. රූප අභිනන්දනාදි භේදයෙන් පංචවිධය. තෘෂ්ණා කාය භේදයෙන් ෂඩ්විධය. නිරෝධය අසංඛත ධාතු භේදයෙන් ඒකවිධය. සවුපාදිසේස අනුපාදිසේස භේදයෙන් ද්විධය භවත්‍රය සංසිඳීම් වශයෙන් ත්‍රිවිධය. සිව්මගින් අවබෝධ කිරීම් භේදයෙන් චතුර්විධය. පංච අභිනන්දන උපසමයෙන් පංචවිධය. සවැදෑරුම් තෘෂ්ණාකය ක්‍ෂයකිරීම් වශයෙන් ෂඩ්විධය. මාර්ගයද වැඩීම් වශයෙන් ඒකවිධය. සමථ විපස්සනා භේදයෙන් ද්විධය. ස්කන්ධ භේදයෙන් ත්‍රිවිධය. ප්‍රදේශ සහිත ඇළුම කරන නගරයක් මෙන් ප්‍රදේශ රහිත ස්කන්ධ තුනින් සංග්‍රහ කරන ලදි. යම්සේ කීහ:-
ඇවැත්නි, විසාඛ ආර්ය අෂ්ටාංගික මාර්ගයෙන් ස්කන්ධ තුන සංග්‍රහ කරන ලද්දේ නොවේ. විසාඛ තුන් කඳුවලින් ආර්ය අෂ්ටාංගික මාර්ගය සංග්‍රහ කරන ලදි. සම්මා වාචා කම්මන්ත ආජීව සීලස්කන්ධයෙන් සංග්‍රහ කරන ලදි. සම්මා වායාම සති සමාධි සමාධි ස්කන්ධයේ සංග්‍රහ කරන ලදි. සම්මා දිට්ඨි සංකප්ප පඤ්ඤා ස්කන්ධයේ සංග්‍රහ කරන ලදි.
මෙහි සම්මා වාචා ආදී තුන සීලමය වේ. එනිසා ස්වජාති වශයෙන් සීලස්කන්ධයේ සංග්‍රහ කරන ලදි. කෙසේ වුවද පෙළෙහි සීලස්කන්ධ යයි ආධාර විභක්තියෙන් නිර්දේශ කරන ලදි. අර්ථය කරන විභක්ති වශයෙන් දතයුතු. සම්මා වායාමාදි තුන සමාධියට තමාගේ ධර්මතා බැවින් අරමුණෙහි එකඟ බැවින්ද පැමිණවීමට නොහැකිය. වීර්යයෙහි උදව් කිරීමේ කෘත්‍ය සිදුකරන කල්හි සිහියෙන් පානොවන කිස සිදුකරයි. උපකාර ලැබීමෙන් එය කළහැකි වේ.
මෙය ඊට උපමාවකි:- නැකත් කෙළියට උයනට ගිය යහළුවෝ තිදෙනෙක් පුෂ්පිත සපුගසක් දැක එතැනට පැමිණියහ. අත් එසවීමෙන් මල් කඩාගැනීමට නොහැකි විය. එකෙක් පිට නැමීය. අනිකෙක් පිටට නැගුනත් කැළඹීම නිසා මුල් කැඩීමට නොහැකි විය. අනිකා තම උරහිස දුන්නේය. හේ පිටේ සිට උරහිසේ එල්බී කැමති සේ මල්නෙලා නැකත් කෙළි කළහ. සමානබව මෙසේ දතයුතුය.
උයනට ගිය යහළුවෝ තිදෙනා මෙනි. එකට උපන් සම්මා වායාමාදි තුන අරමුණු පිපුණු සල්ගස මෙනි. අරමුණෙහි එකඟබවට පැමිණීමට නොහැකිවීම අත ඔසවා මල් කැඩීමට නොහැකි වූවා මෙනි. වායාම පිටනමා ඉඩදීම මෙනි. සිහිය උරහිස දුන් යහළුවා මෙනි. එකෙක් පිටේ සිට උරහිසේ එල්බී මල් නෙලීමට හැකිවූවා සේ වීරියෙන් උපකාරයද සිහියෙන් පානොවීමද ඉටුකිරීමෙන් අරමුණේ එකඟවීමට සමාධියට හැකිවේ. එනිසා මෙහි සමාධියේ ස්වජාති බැවින් සමාධි ස්කන්ධයෙහි සංග්‍රහවිය.
සම්මා දිට්ඨි සංකප්පවල ප්‍රඥාව තමාගේ ධර්මතාවෙන් අනිත්‍යාදි ත්‍රිලක්‍ෂණය නිශ්චය කිරීමට නොහැකි වේ. විතර්කයෙහි හැප්පීමෙන් හැකිවේ. කෙසේද? රන්කරුවෙක් කහවණුවක් අතේ තබා එහි සියළු කොටස් බලනු කැමතිව අත්ලෙන් එය පෙරළීමට නොහැක්කේ ඇඟිලිවලින් එය පෙරල පෙරලා බැලීමට හැකිවේ. එසේම ප්‍රඥාව ස්වකීය ධර්මතා බැවින් අනිච්චාදි වශයෙන් අරමුණ නිශ්චය කිරීමට නොහැකි වේ. සිතට අරමුණු කරන ලක්‍ෂණයෙන් හැප්පෙන නැවත හැප්පෙන කෘත්‍යයෙන් විතර්කයෙන් තට්ටු කරන්නාක් මෙන් පෙරලීමෙන් ගෙන දෙනලද දෙයම නිශ්චය කිරීමට හැකි වේ. එනිසා මෙහිද සම්මා දිට්ඨි දිට්ඨි ස්වජාති හෙයින් ප්‍රඥා ස්කන්ධයෙහි සංග්‍රහ කරන ලදි. සම්මා සංකප්පය කිරිය වශයෙන් සංග්‍රහ කරන ලද්දේ වේ. මෙසේ මේ කඳු තුනෙන් මාර්ගය සංග්‍රහ වේ. එයින් කියන ලදි:- බෙදීම් වශයෙන් ස්කන්ධ ත්‍රය ත්‍රිවිධ වේ. සෝවාන් මාර්ගාදිය වශයෙන් චතුර්විධය.
තවද වෙනස් නොවන ලක්‍ෂණයෙන් හෝ අවබෝධ කරගැනීමේ ලක්‍ෂණයෙන් ඒකවිධ වේ. ලෞකික ලෝකෝත්තර හා සංඛත අසංඛත වශයෙන් ද්විධය දස්සන භාවනා ප්‍රහාන, වශයෙන් ත්‍රිවිධය. ප්‍රහාණය කළයුතු ප්‍රහාණය නොකළයුතු ප්‍රහාණය කළයුතුද නොකළයුතුද වශයෙන් ත්‍රිවිධය. දැනගත යුතු ආදි බේදයෙන් චතුර්විධය. මෙසේ මෙහි ඒකවිධාදි විනිස දතයුතුය.
සභාග විසභාග වශයෙන් අවිතථ ආත්ම ශූන්‍ය වශයෙන් දුෂ්කර ප්‍රතිවේධ වශයෙන් සියළුම සත්‍ය සමාන වේ. එහෙයින් කීහ:-
‘ආනන්දයෙනි, ඔබ කුමක් සිතන්නේද? ඔබ වඩා දුෂ්කර ලෙස හෝ සිදුකිරීමට නොහැකි ලෙස හෝ සලකන්නේ කුමක්ද? යමෙක් යතුරු සිදුරකින් නිවැරදිව පිළිවෙලට ඊයක් විදීමද? යමෙක් සියයට පැලූ කෙස්ගසක අග කෙළවරට ඊයක් විදීමද? ස්වාමීනි, සියයට පැලූ කෙස් ගසක අග කෙළවරට ඊයක් විදීම අතිදුෂ්කර වේ. ආනන්දය, අවබෝධ කරගැනීම ඊටත් වඩා දුෂ්කර වන්නේය. යමෙක් මේ දුක යයි ඇති සැටියෙන් අවබෝධ කරත්ද........ මෙය දුක්ඛ නිරෝධගාමිනී ප්‍රතිපදාව යයි ඇති සැටියෙන් අවබෝධ කරත්ද එය අතිදුෂ්කර වේ.
විසභාගවල ස්වලක්‍ෂණ විභාග කිරීම් වශයෙන් පෙර දෙක ගැනීමට දුෂ්කර බැවින් ගැඹුරු බැවින් ලෞකික බැවින් ආශ්‍රව සහිත බැවින් ද සභාග වේ. ඵල හේතු වශයෙන් අවබෝධ කළයුතු ප්‍රහාණ කළයුතු වශයෙන් විසභාග වේ. අවසාන දෙක ගැඹුරු අර්ථ බැවින් ගැනීමට දුෂ්කර බැවින් ලෝකෝත්තර බැවින් ආශ්‍රව රහිත බැවින් සභාග වේ. විෂය විෂයී භේදයෙන් සාක්‍ෂාත් කළයුතු වැඩිය යුතු බැවින් විසභාග වේ. පල අපදේස වශයෙන් පළමු තුන්වන දෙක සභාග වේ. සංඛත අසංඛත වශයෙන් විසභාග වේ. හේතු කාරණයෙන් දෙවන සතරවන දෙක සභාග වේ. කුසල් අකුසල් වශයෙන් විසභාග වේ. සංඛත වශයෙන් පළමුවන සතරවන දෙක සභාග වේ. ලෞකික ලෝකෝත්තර වශයෙන් විසභාග වේ. දෙවන තුන්වන දෙක සේක නොවන අසේක නොවන බැවින් සභාග වේ. අරමුණු සහිත හා අරමුණු රහිත බැවින් විසභාග වේ.
දැන් සංක්‍ෂෙප වශයෙන් දක්වන ලද දුක්ඛාදිය බෙදා දැක්වීමට **තත්ථ කතමං දුක්ඛං අරිය සච්චං ජාතිපි දුක්ඛා** යයි මේ නිද්දේස වාරය අරඹන ලද්දේය. එහි ජාතිය දතයුතුය. ජාතියෙන් දුක්ඛාර්ථය දතයුතුය. ජරා මරණ සෝක පරිදේව දුක් දොම්නස් සිත් තැවුල් අප්‍රියයන් සමග එක්වීම් ප්‍රියයන්ගෙන් වෙන්වීම දතයුතුය. අප්‍රිය සම්ප්‍රයෝගයේ සහ ප්‍රිය විප්‍රයෝගයේ දුක්ඛාර්ථය දතයුතුය. ආශාව දතයුතුය. ආශාවේ දුක්ඛාර්ථය දතයුතුය. ස්කන්ධ දතයුතුය. ස්කන්ධයන්ගේ දුක්ඛාර්ථය දතයුතුය.
දුක්ඛාර්ථය සත්‍යය කීම සඳහා මේ මාතෘකා වේ. මේ දුක නම් අනේකය. නානාප්‍රකාරය. කෙසේද? දුක්ඛ දුක් වෙනස්වීමේ දුක සංඛාර දුක වැසුණු දුක නොවැසුණු දුක පර්යාය දුක නිෂ්පර්යාය දුක
එහි කායික චෛතසික දුක් වේදනා ස්වභාවයෙන්ද නාමයෙන්ද දුක් බව දුක්ඛ දුක නම් වේ. සැප වේදනාව වෙනස්වීමෙන් විපරිණාම දුක වේ. උපේක්‍ෂා වේදනාව සෙසු ත්‍රෛභූමික සංස්කාර උදයව්‍ය වශයෙන් පෙළන බැවින් සංඛාර දුක් නම් වේ. පීළනය වනාහි මාර්ග ඵලස්ථයනටද ඇත. එනිසා මේ ධර්ම දුක්ඛ සත්‍යයට ඇතුළත් බැවින් සංස්කාර දුක් යයි දැනගත යුතුය. කන් කැක්කුම දත් කැක්කුම රාගයෙන් උපදින දැවිල්ල දෝසයෙන් උපදින දැවිල්ල ආදී කායික චෛතසික ආබාධ විචාරා දැනගත යුතු හෙයින් උපක්‍රමයේද අප්‍රකට බැවින් පටිච්ඡන්න දුක් වේ. අප්‍රකට දුක් යයි කියනු ලැබේ. දෙතිස්වද කාරණාදිය නිසා උපදින ආබාධ නොවිචාරාම දැනගත හැකි බැවින් සහ උපක්‍රමයද ප්‍රකට බැවින් අපටිච්ඡින්න දුක් වේ. ප්‍රකට දුක් යයිද කියනු ලැබේ. දුක්ඛ දුක්ඛය හැර සෙසු ඒවා දුක්ඛ සච්ච විභංගයෙහි ආ ජාති ආදි සියළු ඒ ඒ දුක්වල වස්තු භාවයෙන් පරියාය දුක් වේ.
එහි පරියාය දුක් නිප්පරියාය දුක් යන මේ පද දෙකේ සිට දුක්ඛාර්ය සත්‍ය කථාකළ යුතුය. පෙලෙහි අරියසච්ච යයි සංක්‍ෂේපයෙන්ද විස්තරයෙන්ද එයි. සංක්‍ෂේපයෙන් ආ තැන සංක්‍ෂේපයෙන්ද විස්තරයෙන්ද කීමට වටී. විස්තරයෙන් ආ තැන විස්තරයෙන් කීමට වටී. සංක්‍ෂේපයෙන් නොවටී. මේ ස්ථානයෙහි විස්තරයෙන් ආ බැවින් විස්තරයෙන්ම කිවයුතුය. එහෙයින් විස්තර කරන වාරයෙහි “එහි දුක්ඛාර්ය සත්‍යය කවරේද?” ජාතිපි දුක්ඛා ආදිය යයි ආදි පද ගෙන ජාතිය දතයුතුය. ජාතියේ දුක්ඛාර්ථය දතයුතුයි ආදිය කියන ලදි. එහි ජාති ආදිය පළමුව:- එහි ජාතිය නම් කවරේද? එය ඒ ඒ සතුන්ගේ ඒ ඒ සත්ත්ව කොටස්වල ඉපදීම පහළවීම යන මේ පද භාජනිය වශයෙන් දතයුතුය.
එහි මේ අර්ථ වර්ණනාවය. **තෙසං තෙසං සත්තානං** මෙය සංක්‍ෂේපයෙන් නොයෙක් සතුන්ගේ සාධාරණ විස්තරයකි. දේවදත්තගේ ඉපදීම සෝමදත්ගේ ඉපදීම යයි කියන කල්හි සම්පූර්ණ සතුන්ගේ ගැනීමක් නොවේ. සියල්ල පසුව සිදුවේ. මේ පද දෙකෙන් කිසි සතෙක් නොගෙන නැත. පසුව කිසි දැන්වීමක් නොවන්නේ නොවේ. එහෙයින් කියන ලදි. ඒ ඒ සතුන්ගේ තමහී තමහී උපන් ගති වශයෙන් නොයෙක් සත්ත්ව කොටස්වල සාධාරණ විස්තරයයි. **සත්ත නිකායෙ** යනු සත්වයින්ගේ කොටසෙහි සත්ව සමූහයෙහි යන අර්ථයයි.
**ජාති** මේ ජාති ශබ්දය නොයෙක් අර්ථ ඇත. එක් ජාතියක ජාති දෙකක මෙය භවයෙහි එයි. ‘විසාඛ, නිගණ්ඨ නම් ශ්‍රමණ ජාතියක් ඇත’ මෙය කොටසෙහිය. ‘තිරි නම් තෘණ විශේෂයකි. නැබින් නැගී අහසෙහි ගැටී පැවති සේය.’ මෙහි පැනවීමෙහි. ජාති ස්කන්ධ දෙකක සංගෘහිතය මෙය සංඛත ලක්‍ෂණයෙහි. මහණෙනි, මව්කුස පළමුව උපන් සිතක් පළමු විඤ්ඤාණය පහළවීමයි. එය ගෙන ඔහුගේ ජාති වේ. මෙහි ප්‍රතිසන්ධියයි. ආනන්ද, දැන් බෝධිසත්ත්වයෝ ජාතය, මෙහි ප්‍රසූතයෙහි. ජාතිවාදයෙන්, මෙහි කුලයෙහි. යම් හෙයකින් මම නැගනියෙනි, ආර්ය ජාතියෙහි, මෙහි ආර්ය සීලයෙහි එහෙයින් ජායමානවසෙන මෙහි වෙන්වූ ස්වභාවයෙහි. මනාව ඉපදීම් වශයෙන් සඤ්ජාති උපසර්ගය පදාර්ථය වඩන ලදි. බැසගැනීම් වශයෙන් **ඔක්කන්ති**. සංජායන අර්ථයෙන් **සඤ්ජාති**. එය සම්පූර්ණ ආයතන වශයෙන් කියන ලදි. ඔක්කමන අර්ථයෙන් ඔක්කන්ති, එටය අණ්ඩජ ජලාබුජ වශයෙන් කියන ලදි. ඔව්හු බිත්තරයෙන්ද වැදෑමසින්ද බැස ගනිති. බැසගන්නවුන්ද පිවිසෙන්නාක් මෙන් ප්‍රතිසන්ධිය ගනු ලැබේ. අභිනිබ්බත්තන අර්ථයෙන් **අභිනිබ්බත්ති**, එය සංසේදජ ඕපපාතික වශයෙන් යුක්ත වේ.
දැන් පරමාර්ථ කතා වේ. පරමාර්ථ වශයෙන් ස්කන්ධම පහළ වේ. සත්ත්වයෝ නොවෙති. එහි ඒකවෝකාර භවයක එක් ස්කන්ධයක්ද චතුවෝකාර භවයක ස්කන්ධ සතරක්ද පංචවෝකාර භවයෙහි ස්කන්ධ පහක්ද යන ගණන දැනගත යුතුය. **පාතුභාවො** උපත, **ආයතනං** යන මෙහි ඒ ඒ උපදින ආයතන වශයෙන් සංග්‍රහය දතයුතුය. **පටිලාභො** පරම්පරාව පහළවීමය. පහළවන්නේ ඒවා ලබාගන්නෝ නොවෙති. **අයං වුච්චති** ජාති මෙය ජාති යයි කියනු ලැබේ. එය වනාහි ඒ ඒ භවයෙහි පළමු ඉපදීම ලක්‍ෂණ කොට ඇත්තේය. අතීත භවයෙන් මෙහි වැටහෙන ආකාරයයි.
දැන් ජාතියේ දුක්ඛ අර්ථය දැනගත යුතුය. මේ ජාතිය තමාම දුක් නොවේ. දුක්ඛ උත්පත්තිය වනාහි වස්තුභාවයෙන් දුක් වේයයි කියන ලදි. ‘දුකෙහි වස්තු කවෙර්ද? එය භාග්‍යවතුන් වහන්සේ විසින් උපමා වශයෙන් බාල පණ්ඩිත සූත්‍රාදියෙහි දේශනා කරන ලදි. අපායිකයන්ට දුක් වේ. සුගතියෙහිද මිනිස්ලොව ගැබ්බැස ගන්නා මූලාකාදි දුක් උපදී. එහි සියළු වස්තු මෙසේය. මෙය ගබ්භොක්කන්ති මූලක භේද දුකය. මේ සත්ත්වයා මව්කුස උපදින්නේ උපුල් පියුම් හෙලපියුම් ආදියේ නූපදියි. ආමාසයට යට ඇලදිව මත පිටකටුව මැද උදරපටලයෙහි (ගර්භාසය) පරම සම්බාධක වූ දැඩි අඳුරෙහි නොයෙක් කුණපගඳින් වැඩුණු අසූචියෙන් පරම දුර්ගන්ධ වායුව ඇති ඉතා පිළිකුල් වූ කුසේ පෙදෙසක කුණුමාළු කුණුකොමුපිඩු ඇති ගවර වලක පණුවෙකු මෙන් උපදී. හේ එහි ඉපිද දසමසක් මව්කුසෙහි හටගැනෙමින් මුල්බැඳ උෂ්ණයෙන් තැම්බුවාක් මෙන් පැසෙමින් පිටිගුලියක් මෙන් තැම්බෙමින් හකුලන දිගහැරීම් නැතිව අධිකවූ දුකක් අනුභව කරයි. මේ ගස්භාවක්‍රාන්ති දුක්ඛයයි.
ඒ මව වහා පය හැපීම් ගමන්කිරීම් හිඳීම් නැගිටීම් ඉරියව්වලදී සුරා ධූර්තයකු අතට පත් එළුවකු මෙන්ද අහිකුණ්ඨිකයකු අතටපත් සර්ප පැටවකු මෙන්ද ඇදීම් එහාමෙහා ඇදීම් සෙලවීම් ගසාදැමීම් ආදි උපක්‍රමයෙන් අධික දුක් විඳී. මව සිහිල්පැන් පානය කරනවිට සීත නරකයෙහි උපන්නකු මෙන්ද, උණුසුම් කැඳබත් ආදිය අනුභව කරනවිට ගිනිඅඟුරු වැස්සකින් ආකීර්ණ වූවාක් මෙන්ද ලුණුඇඹුල් කනවිට ඛාර කර්මාදියට පත්වූවකු මෙන්ද ශරීරය අතුල් පතුල් පලා ලුණුඇඹුල් ගැල්වීම් වධයෙන් ඉතා දැඩිදුක් විඳියි. මෙය ගබ්භපරිහරණ දුකයි.
මූඪගර්භ වූ (දරු ගැබ විපතට පත්) මවගේ මිතුරු සුහදයින් දැකීම නුසුදුසු කාලයෙහි දුක් ඇතිකල්හි සිඳීම් පැලීම් ආදියෙහි දුක් උපදී. මෙය ගබ්භවිපත්ති මූලක දුකයි. මව වදන කාලයේ කර්මජ වාතයෙන් කැරකී නරක ප්‍රපාතයට මෙන් ඉතා බිහිසුණු යෝනි මාර්ගයට වැටෙන්නේ ඉතාමත් සම්බාධ සහිත වූ යෝනි මුඛයෙන් යතුරු කපොල්ලකින් අදින්නාක් මෙන් ද මහා නරකයෙහි සතකු මෙන්ද සංඝයාට පර්වතවලින් කූඩුකරනු ලබන්නේ මහත් දුක් උපදී. මෙය විජායන මූලක දුකයි. උපන්නහුගේ වනාහි ශරීරය අලුත් තුවාලයක් මෙන් අතට ගන්න නාවන සෝදන රෙදිවලින් පිසින පිරිමදින කාලයෙහි ඉඳිකටු මූනත දැලිපිහි මුවත්වලින් විදින පලන සමාන දුක් උපදී. මෙය මව්කුසින් බිහිවන මූලික දුකයි. ඉන්පසුව පැවතීමේදී තමා තමාටම වධ පමුණුවා ගන්නේ අචේලක ව්‍රත වශයෙන් තැවීම් රත්කිරීම් යෝගයන්හි යෙදීමෙන් ක්‍රෝධ වශයෙන් ආහාර නොගැනීමෙන් එල්ලී නැහෙන්නේ දුක් ඇති වෙයි. මෙය අත්තූපක්කම මූලක දුකයි.
අනුන්ගේ වධබන්ධකවලට භාජනය වීමෙන් දුක් උපදී. මෙය පරූපක්කම මූලදුකයි. මේ සියළු දුක්වලට ජාතිය (උපත) ම වස්තු වේ. එහෙයින් මෙය කියනු ලැබේ.
ජරා නිද්දේසයෙහි **ජරා** යනු ස්වභාව පැවැත්මයි. **ජීරණතා** යනු ආකාරය විස්තර කිරීමයි. **ඛණ්ඩිච්චං** ආදිය කාලාතික්‍රමණයෙන් වන කෘත්‍ය විස්තරයයි. පසු දෙක ප්‍රකෘති විස්තරයයි. අයං ජරා යන මේ පදයෙන් ස්වභාවය දක්වන ලදි. එයින් එහි මේ ස්වභාව පැවැත්මයි. ජීරණතා යන මෙයින් ආකාර වශයෙන්. එහෙයින් මෙය ආකාර විස්තරයයි. ඛණ්ඩිච්චං යන මෙහි කල් ඉක්මයෑමෙන් දත්, නිය, ආදිය කඩා බිඳ දමන බවට පත්කරයි. **වලිත්තචතා** යන මෙයින් මස් වියලවා සම රැලිබවට පත්කිරීම දක්වන ලදි. **පාලිච්චං** කසේ ලොම්වල පැසුණුබව ඇතිකිරීම. මේ ඛණ්ඩිච්චං ආදි තුන කල් ඉකුත්වීමෙන් කෘත්‍ය විස්තරයයි. ඒවායේ දැකීම් වශයෙන් මේ වෙනස්වීම් ප්‍රකට නිසා ප්‍රකට ජරාව දක්වන ලදි. ජලයේ හෝ වාතයේ හෝ ගින්නේ හෝ තෘණ රුක් සමග එක්වීමෙන් ඒවා කඩාබිඳ දමා හෝ දැවීමෙන් හෝ ගිය මග ප්‍රකටය. ඒ ගියමග ඒවා සමග ජලය ආදිය නොවේ. එසේම ජරාවෙන් දත් ආදිය කඩාබිඳ දැමීමෙන් ගියමග ප්‍රකටය. ඇසහැර බලාගනී. කැඩීම් ආදියද ජරාවද එසේ බලාගත නොහැකිය. ජරාව චක්ඛු විඤ්ඤාණයෙන් දැකගත නොහැක.
ආයුනො සංහානි ඉන්‍ද්‍රියානං පරිපාකො යන මේ පදවලින් කාලය ඉකුත්වීමේ ස්වභාවය ආයුෂය ක්‍ෂයවීම චක්ඛු ආදි ඉන්‍ද්‍රියවල මේරීම් සංඛ්‍යාත ප්‍රකෘතිය දක්වන ලදි. ඒවායින් අවසන් දෙක ප්‍රකෘති විස්තර යයි දතයුතුය. එහි ජරාවට පත්වන්නාගේ ආයු පිරිහේ. එනිසා ජරාව ආයු විනාශ කෙරේ යයි පලූපචාර වශයෙන් කියන ලදි. තරුණ කාලයෙහි ප්‍රසන්නය. තමාට අවශ්‍ය සියුම් දේද ගැනීමට සමත් වේ. චක්ඛු ආදි ඉන්‍ද්‍රිය පරිපාකයට පැමිණ ජරාවෙන් අලලා අපැහැදිලි වූ විට තමාට අවශ්‍ය ඕලාරික දෙයක්ද ගැනීමට අසමත් වේ. එහෙයින් ඉන්‍ද්‍රියන්ගේ පරිපාකය එලූපචාරයෙන් කියන ලදි.
එසේ දක්වන ලද සියළුම ජරාව ප්‍රකට අප්‍රකට යයි දෙපරිදිය. එහි දත් ආදිය බිඳුණු බව දැකීමෙන් රූප ධර්මවල ජරාව ප්‍රකට ජරා වේ. අරූපාදියෙහි ජරාව එබඳු වෙනස්වීම් නොපෙනෙන හෙයින් අප්‍රකට ජරා වේ. එහි දත් ආදියේ පැහැදිලි වර්ණය නිසා එය බිඳුණු බව පෙනේ. එය ඇසින් දැක මනසින් සිතා මේ දත් ජරාවෙන් පහර දෙනලදැයි ජරාව දනියි. ජලය ඇතිතැන බැඳුණු ගෝසිංගාදිය (ඊතණාදි පඳුරු) බලා යට ජලය ඇති බව දැනගන්නාක් මෙනි. අවීචි සවීචි යයි ජරාව මෙසේද දෙපරිදිය. එහි මැණික් රන් ප්‍රවාල සඳ හිරු ආදියේ සහ අඩු දසක ආදියෙහි සතුන් මෙන්ද මල් ගෙඩි කොළ ආදියෙහි අප්‍රාණීන් මෙන්ද අතරතුර වර්ණ විශේෂාදිය දැනගැනීමට අපහසු වූ බැවින් එම ජරාව අවීචි ජරා වේ. නිරන්තර ජරා යන අර්ථයයි.
සවීචි ජරාව උපාදින්න අනුපාදින්න වශයෙන් මෙසේ දැක්විය යුතුය. බාල දරුවන්ගේ පළමුවෙන් කිරිදත් නැගේ. ඒවා ස්ථිර නොවේ. ඒවා වැටුණු පසු නැවත දත් හටගනී. ඒවා පළමුව සුදුය. ජරා වාතයෙන් පහර දුන්විට කලු වේ. කෙස් පළමුවෙන් තඹ කලු හෝ සුදු වේ. සම ලේ පැහැ වේ. වැඩෙනවිට සුදුපාට සහ පසුව කළුපාට වේ. ජරාවෙන් මැඩුණු කල රැලි ඇතිවේ. සියළුම සස්‍ය වපුරන කල සුදුපාට වේ. පසුව නිල්වේ. ජරාවෙන් මැඩුණු කල පඬුපැහැ වේ. අඹ අංකුරයද දැක්වීම වටී. අයං වුච්චති ජරා මේ ජරා යයි කියනු ලැබේ. එය වනාහි ස්කන්ධයන්ගේ පරිපාක ලක්‍ෂණයයි. මරණය කරා පැමිණවීම එහි කෘත්‍යයයි. තරුණබව විනාශය එහි වැටහෙන ආකාර යයි.
ජරාවේ දුක්ඛාර්ථය දැනගත යුතුය යන මෙහි මේ ජරාව තමාම දුක් නොවේ. දුකට වස්තුවන බැවින් දුක් යයි කියන ලදි. කවර දුකකටද? කායික දුක සහ දොම්නස් දුකයි. දිරූ ශරීරය දිරූ කරත්තයක් දුබල වේ. සිටගැනීමට ඇවිදීමට හිදගැනීමට උත්සාහ කරන්නාට බලවත් කායික දුක් උපදී. මෙසේ මේ දෙකේම දුක් වස්තුභාවයෙන් දුක් යයි දතයුතු. තවද:-
මරණය පිළිබඳ විස්තරයෙහි වෙන්වී යෑම් වශයෙන් **චුති** එක, සතර ස්කන්ධවල චුතියට සමාන වචනයකි. මෙය **චවන්තා** භාව වචනයෙන් ලක්‍ෂණ දැක්වීමය. භෙදො ස්කන්ධවල බිඳීම වෙන්වීම දැක්වීමය. **අන්තරධානං** තලයක් බිඳුනාක් මෙන් ස්කන්ධවල බිඳීම අභාවය දැක්වීමය. මච්චුමරණං මච්චු සංඛ්‍යාත මරණය, කාලය නම් අන්තකය, ඔහුගේ ක්‍රියාව **කාලකිරියා** වේ. මෙපමණකින් දක්වන ලද්දේ සම්මුති මරණයයි.
දැන් පරමාර්ථ වශයෙන් දැක්වීමට **ඛන්ධානං භෙදො** යනාදිය කීහ. පරමාර්ථ වශයෙන් ස්කන්ධයම බිඳේ. සතෙක් නම් කිසිවකු නොමරයි. ස්කන්ධ බිඳෙන කල්හි සතා මැරේ. බිඳුණු කල්හි මැරුණේ යයි ව්‍යවහාර වේ. මෙහිද චතු පංචවෝකාර වශයෙනි. ඛන්ධානං භෙදො ඒක වෝකාර වශයෙනි. **කළෙබරස්ස නික්ඛෙපො** චතු වෝකාර වශයෙන් හෝ ස්කන්ධයන්ගේ බිඳීම, සෙසු දෙක වශයෙන් කළේබරස්ස නික්ඛෙපෝ දතයුතුය. කුමක් හෙයින්ද? භව දෙකේම රූපකාය සංඛ්‍යාත කළේබරයේ හටගැනීම නිසාය. චාතුම්මහාරාජිකාදියෙහි ස්කන්ධ බිඳෙන්නේය. කිසිවක් හැර නොදමයි. එහෙයින් ඔවුන්ගේ වශයෙන් ස්කන්ධයන්ගේ බිඳීම වේ. මිනිස් ආදීන් කෙරෙහි කළේබරය හැරදැමීම වේ. මෙහිද කළේබරයේ හැරදැමීම කරන හෙයින් කළේබරස්ස නික්ඛෙපො යයි කියන ලදි.
**ජීවිතින්‍ද්‍රියස්ස උපච්ඡෙදො** යන මෙයින් මරණය නම් ඉන්‍ද්‍රිය බද්ධම වේ. අනින්‍ද්‍රිය බද්ධ මරණයක් නම් නැතැයි දක්වයි. සස්‍ය මැරුණේය. ගස මළේය යන මේවා වනාහි ව්‍යවහාර මාත්‍රයකි. මේ වචනවල අර්ථ වශයෙන් ක්‍ෂය ව්‍යය දෙක දක්වයි. **ඉදං වුච්චති මරණං** මෙහි සියළු මරණම කියන ලදි.
එසේ වුවද මෙහි ක්‍ෂණික මරණ සම්මුති මරණ සමුච්ඡේද මරණ යන මේවායේ භේදයද දතයුතුය. එහි ඛණික මරණ නම් පැවතෙන රූපාරූප ධර්මයන්ගේ බිඳීමය. තිස්ස මළා, ඵුස්ස මළා යනු සම්මුති මරණය වේ. ක්‍ෂීණාශ්‍රවයන් වහන්සේගේ ප්‍රතිසන්ධි රහිත වූ කාලක්‍රියාව සමුච්ඡේද මරණ නම් වේ. මෙහි වනාහි සම්මුති මරණය අදහස් කරයි. ජාතික්ඛය මරණය, උපක්‍රම මරණය, සරස (සියදිවි හානිය) මරණය, ආයුක්ඛය මරණය, පුඤ්ඤක්ඛය මරණය ඊටම නම් වේ. මෙහි ලක්‍ෂණය චුතියයි. කෘත්‍යය වෙන්කිරීමයි. වැටහෙන ආකාරය වෙන්ව විසීමය.
මරණයේ දුක්ඛාර්ථය දැනගත යුතුය. මෙහිද මරණය තමාම දුක් නොවේ. වස්තුභාවයෙන් දුක්යයි කියන ලදි. මරණ යයි කායික වේදනා යටි සුළඟට ඇල්ලූ ගිනිහුලක් මෙන් ශරීරය දවයි. නරක නිමිති අරමුණු වනවිට බලවත් දොම්නසක් උපදී, මෙසේ මේ දුක් දෙකම වස්තුවෙන් දුක් යයි දතයුතුය. තවද:-
තවද මේ ජරා මරණ නම් සතුන්ගේ වධක පසමිතුරකු මෙන් සිදුරු සොයමින් හැසිරේ. යම්සේ පුරුෂයකුගේ සිදුරු සොයමින් හැසිරෙන පසමිතුරන් තිදෙනාගෙන් එකෙක් මෙසේ කියයි. මම අසවල් වනය වර්ණනා කර මොහු රැගෙන එහි යමි. මෙය මට දුෂ්කර නැත. දෙවැන්නා මෙසේ කියන්නේය. මොහු රැගෙන ගියකල මම තලා දුර්වල කරමි. එය මට දුෂ්කර නැත. තෙවැන්නා මෙසේ කියන්නේය. ඔබ විසින් තළා මොහු දුර්වල කළපසු තියුණු කඩුවකින් හිස සිඳීම මට බාර වේවා. ඔව්හු මෙසේ කියා එසේ කරන්නාහුය.
එහි පළමු පසමිතුරා වනයෙහි වර්ණනාව කියා ඔහු රැගෙන ගිය කාලය මෙන් සුහද ඤාති සමූහයෙන් ඇද යම්කිසි තැනක ඉපදවීම ජාතියේ ක්‍රියාවයි. දෙවැන්නා තළා දුර්වල කරනවා මෙන් උපන් ස්කන්ධයන් වැටී පරාධීනව ඇඳට ඇදදැමීම ජරාවේ ක්‍රියාවයි. තෙවැන්නා සියුම් අවියෙන් හිස සිඳිනවා මෙන් ජීවිතක්‍ෂයට පැමිණවීම මරණයේ කාර්යයි. එසේ දතයුතුය.
තවද මෙහි ජාති දුක ආදීනව සහිත මහා කාන්තාරයකට ඇතුළු වූවා මෙනැයි දතයුතුය. මරණ දුක දුර්වලයාගේ ඉරියව් පැවැත්වීම නොහැකිවනු පිණිස නපුරු සතුන් විසින් නොයෙක් ව්‍යසන පැමිණවීම මෙනැයි දතයුතුය.
සෝක විස්තරයෙහි ව්‍යසතීති ව්‍යසනං යනු හිතේ සුවය ඉවත් කරයි. නසයි යන අර්ථ වේ. නෑයින්ගේ ව්‍යසනය ඤාති ව්‍යසන වේ. සොර රෝබිය ආදියෙන් නෑයින් විනාශවීම යන අර්ථයයි. එහෙයින් **ඤාතිව්‍යසනෙන ඵුට්ඨස්ස** වේ. වසා පැතිරගත් වෙළාගත් යුක්ත වූ යන අර්ථ වේ. සෙස්සෙහිද මෙම නයයි. මෙය විශේෂයකි. භෝගවල ව්‍යසනය භෝග ව්‍යසනයයි. රජ සොර ආදී වශයෙන් භෝග ක්‍ෂය, භෝග විනාශය යන අර්ථ වේ. රෝගයම රෝග ව්‍යසන යයි. රෝගො යනු ආරෝග්‍ය විනාශ කිරීමය. සීලයේ ව්‍යසනය සීල ව්‍යසනයයි. දුස්සීල බව මෙය නමකි. සම්‍යක් දෘෂ්ටිය විනාශ කරමින් උපන් දෘෂ්ටියම දිට්ඨි ව්‍යසනයයි. මෙහි පෙර දෙක අනිෂ්පන්න වේ. පසු තුන නිෂ්පන්න වේ. තිලකුණු මඩින ලදි. පෙර තුන කුසල් අකුසල් නොවේ. සීල දිට්ඨි දෙක අකුසල් වේ.
**අඤ්ඤතරඤ්ඤතරෙන** යනු මිතුරුව ව්‍යසනයකද යම්කිසි කෙනෙක් නොගැනීමෙන් හෝ යම්කිසි කෙනෙක් ගැනීමෙන් හෝ **සමන්නාගතස්ස** සමාන බැඳීමේ, අත් නොහැරීමේ. **අඤ්ඤතරඤ්ඤතරෙන දුක්ඛධම්මෙන** යනු යම්කිසි සෝක දුක් ඉපදීමේ හේතුවෙන්. **සොකො** සෝකවීම් වශයෙන් සෝකය. මෙය එයින් උපන් සෝකයේ ස්වභාව පැවැත්මය. **සොචනා** සෝකවන ආකාරය. **සොචිතත්ත** සෝකවන බව. **අන්තො සොකො** අභ්‍යන්තර සෝකය, දෙවන පදය උපසර්ග වශයෙන් වඩන ලදි. එය අභ්‍යන්තරය වියලන්නාක් උපදින හෙයින් අන්තෝ සොක අන්තෝ පරිසෝක යයි කියනු ලැබේ.
**චෙතසො පරිජ්ඣායන්ති** සිතේ දැවෙන ආකාරයයි. සෝකය ඉපදුණු විට ගින්න මෙන් සිත දවයි. මොනවට දවයි. මගේ සිත දැවෙයි. මට කිසිදෙයක් නොවැටහෙයි යයි කියවයි. දුකින් මනස දුම්මන වන නිසා **දෝමනස්ස** නම් වේ. ළඟට නොපැමිණි යන අර්ථයෙන් සෝකයටම උලයයි **සොක සල්ලං** වේ. **අයං වුච්චති සොකො** මෙය සෝක යයි කියනු ලැබේ. එය වනාහි කිසියම් අර්ථයකින් දොම්නස් වේදනාවම වේ. මෙසේ ඇතිකල්හි ඇතුළත දැවීම් ලක්‍ෂණයයි. නැවත නැවත ඇතිවන පසුතැවිල්ල කෘත්‍යයයි. අනුව සෝකවීම වැටහෙන ආකාරයයි.
සෝකයේ දුක්ඛාර්ථය දතයුතුය. මෙහි මෙය ස්වභාව දුක් බැවින්ද දුකට වස්තුවන බැවින්ද දුක යයි කියන ලදි. කවර දුකකටද? කායික දුකටද ජවන ක්‍ෂණයෙහි දොම්නස් දුකටද වස්තු වේ. සෝක වේගයෙන් හෘදයෙහි මහා ගඩුවක් ඇති වේ. එය නැගී පැසී බිඳෙයි. මුවින් කළු ලේ හෝ නික්මෙයි. බලවත් කායික දුකක් උපදී. මගේ ඤාතීහු මෙපමණක් මියගියහ. මගේ භෝග මෙපමණක් නැතිවිය. මෙසේ සිතන්නාට බලවත් දොම්නසක් උපදී. මේ දුක් දෙකම වස්තු භාවයෙන්ද දුක් යයි දතයුතුය. තවද:-
පරිදේව විස්තරයෙහි මගේ දුව මගේ පුතා පෙන්වමින් මෙයින් අඬයි දොඩයි යනු **ආදෙව** නම් වේ. ඒ ඒ ගුණ කියා ඇඬීම **පරිදේව** නම් වේ. එයින් පර දෙපදයෙන් පෙර දෙපදයේම ආකාරය ස්වභාවය විස්තර කිරීම් වශයෙන් කියන ලදි. වාචා වචනය. පලාප යනු හිස් නිරර්ථක වචනය. කොටසක් කීම, වෙනින් දෙයක් කීම වශයෙනි. වරූපී පලාපය විප්පලාප වේ. ලාලප්ප යනු නැවත නැවත කීමය. කියන ආකාරය ලලප්පනා වේ. ලාලප්පනයෙහි භාවය **ලාලප්පිතත්තං** වේ. **අයං වුච්චති පරිදෙවො** මෙය පරිදේව යයි කියනු ලැබේ. නැවත නැවත කීම එහි ලක්‍ෂණයයි. ගුණදොස් කීම කෘත්‍යයයි. කැරකීම වැටහෙන ආකාරයයි.
පරිදේවයේ දුක්ඛාර්ථය දතයුතුය. මෙය ද තමාම දුක් නොවේ. කායික දොම්නස්වලට වස්තුවන බැවින් දුක් යයි කියන ලදි. වැලපෙන්නා තමාගේ සිරුර අත්වලින් පෙළයි. දෑතින් පපුවට ගසා ගනී. උරච්චි කරයි. බිත්තියේ හිස ගසා ගනී. එයින් ඔහුට බලවත් කායික දුක් ඇතිවේ. මෙපමණ මගේ නෑයෝ මළහයි සිතයි. එයින් ඔහුට බලවත් දොම්නස උපදී, මේ දුක් දෙකම වස්තුභාවයෙන් දුක් යයි දතයුතුය. තවද:-
දුක් දොම්නස් විස්තරය ධම්මසංගහ අටුවාවෙහි යට වර්ණනා කළ බැවින් ප්‍රකටය. ඒවායේ ලක්‍ෂණාදිය එහි කියන ලද්දේමය.
දුක් දුක්ඛාර්ථය දතයුතුය. දොම්නස් දුක්ඛාර්ථයද දතයුතුය. මෙහි මේ දෙකම තෙමේද දුක් බැවින් වස්තුභාවයෙන් දුක් යයි කිනය ලදි. අත් පා කන් නාසා සිඳීමෙන් දුකට පැමිණ අනාථ සාලාවක ඉඳුල් කබලක් පෙරටුකොට නිදාගත්විට වණමුඛයෙන් පණුවන් පිටවනවිට බලවත් දුකක් උපදී. නොයෙක් පාට රතුවත්වලින් අලංකාර කරන ලද නැකත් කෙලියේ මිනිසුන් දැක බලවත් දොම්නස් උපදී. මෙසේ දුක් දෙකේම දුක්වල වස්තුභාවය දතයුතුය. තවද:-
දුකින් යුත් සිත කෙස් විසුරුවයි. හෘදය පොඩිකරයි. එහාට මෙහාට පෙරලයි. සිඳුනු ප්‍රපාතවලට පෙරලයි. ආයුධ ගෙනඑයි. විස ගිලියි. රැහැණින් එල්ලෙයි. ගින්නට පනියි. ඒ ඒ වෙනස් වස්තු ඒ ඒ ලෙස විපිලිසරව දැවෙන සිතැත්තෝ සිතති. මෙසේ දොම්නස දෙපරිදිම දුක්බව දතයුතුය. තවද:-
උපායාස විස්තරයෙහි ආයාසය යන අර්ථයෙන් ආයාස වේ. පසුබැසීම් ආකාරයෙන් පවතින සිතේ ක්ලාන්ත ගතියට මෙය නමකි. සිතේ බලවත් පසුතැවිලි බව **උපායාසිතත්ත** වේ. **අයං වුච්චති උපායාසො** මෙය උපායාස යයි කියනු ලැබේ. එහි ලක්‍ෂණය ඇලීමය, කෘත්‍යය කෙඳිරිගෑමය, වැටහෙන ආකාරය සිත්තැවුලය.
උපායාසයේ දුක්ඛාර්ථය දතයුතුය. මෙහිද තමාම දුක් නොවේ. දුක් දෙකම වස්තුභාවය නිසා දුක් යයි කියන ලදි. කෝපවූ රජතුමා ඓශ්වර්ය සිඳ නසන ලද වධයට බියෙන් පුතුන්ගෙන් එකෙක් වනයට පිවිස සැඟවී මහා පසුතැවිල්ලට පත්වේ. මෙයින් දුකට පත්ව මහත් දුකක් උපදී. මෙපමණ නෑයින් හා ධනය විනාශවී යයි සිතන්නාට බලවත් දොම්නසක් උපදී. මෙසේ දුක් දෙකම වස්තුභාවයෙන් සිදුවූ බව දතයුතුය. තවද:-
මෙහි භාජනය තුළ තෙල් ආදියෙන් පැසෙන දෙයක් මෙන් සෝකයද දැඩි ගින්නෙන් පැසෙනවිට භාජනයෙන් පිටතට නික්මෙන්නාක් මෙන් පරිදේවයද පිටතට නික්මීමට නොහැකිව භාජනය තුළම පැසී ක්‍ෂයවී යන දෙයක් ලෙස උපායාසයද දතයුතුය.
අප්‍රිය සම්පයෝග විස්තරයෙහි යස්ස යමෙක්, ඔහුගේ අනිට්ඨා යනු නොසෙවීමය. සෙවීම හෝ නොසෙවීම හෝ වේ. මෙය අමනාප අරමුණට නමකි. සිතට මනාප නැති, නොපිවිසියේය යනු **අකන්ත** වේ. සිතට ප්‍රිය නැති මනස නොවැඩෙන්නේ අමනාප වේ. රූප ආදියේ ස්වභාවය පෙන්වීමය. අනර්ථය කැමති වෙයි. බලාපොරොත්තු වෙයි යන අර්ථයෙන් **අනත්‍ථකාමා** වේ. අහිත දේ කැමති වේ. බලාපොරොත්තු වේ යන අර්ථයෙන් **අහිතකාමා** වේ. පහසු නොවූ දුක් විහරණ කැමති වේ බලාපොරොත්තු වේ යන අර්ථයෙන් **අඵාසුකාමා** වේ. සිව් යෝගයෙන් බිය නැති නිවන කැමති නොවී බිය සහිත වූ සසරම කැමති වේ යන අරුතින් අයෝගක්ඛෙම කාමා වේ.
[missing trans]
**සංගති** යනු ගොස් එකතුවීමය. **සමාගමො** යනු පැමිණ එකතුවීමය. **සමොධානං** යනු සිටීම් හිඳීම් ආදියෙන් සහභාගී වීමය. **මිස්සීභාවො** යනු සියළු කිසවල එකතුකිරීමය. මෙය සත්ත්වයන් වශයෙන් කරනු ලබන යෝජනාවයි. සංස්කාර වශයෙන් යමක් ලැබේ නම් එය ගතයුතුය. **අයං වුච්චති** මෙය අප්‍රිය සම්ප්‍රයෝගයයි කියනු ලැබේ. එය අනිට්ඨ සමෝධාන ලක්‍ෂණය වේ. සිත විනාශ කිරීම කෘත්‍යය යයි. අනර්ථභාවය වැටහෙන ආකාරයයි.
එය අර්ථ වශයෙන් එක් ධර්මයක් නැත. හුදෙක් අප්‍රිය සම්ප්‍රයුක්ත වූ දෙයාකාර දුකට වස්තුවන හෙයින් දුක යයි කියන ලදි. අනිට්ඨාවද වස්තුවල ඇතුළත් වූ විඳින සිඳින පලන ආදියෙන් කායික දුක්ද උපදවයි. උද්වේග ඇතිකිරීමෙන් මානසික දුක්ද උපදවයි. එනිසා මෙය කියන ලදි:-
ප්‍රිය විප්‍රයෝග දුක්ඛය කියන ලද්දෙහි ප්‍රතිපක්‍ෂ ක්‍රමයෙන් දතයුතුය. **මාතා වා** යන මෙහි දියුණුව කැමති ස්වරූපයෙන් දැක්වීමට කියන ලදි. එහි මමායනය **මාතා** වේ. පිය කෙරේ යනු **පිතා** වේ. ඇසුරු කෙරේ යයි **භාතා** වේ. භගිනියද එසේය. මෛත්‍රිය කෙරේ යයි **මිත්තා**. මනී යයි හෝ මිත්තා වේ සැඟවුණු සියළු ඇතුළත එළියට දමයි යන අර්ථයයි. කළයුතු කාර්යවල සහභාගි වන අර්ථයෙන් යහපත් වන්නේ යයි අමච්ච වේ. මේ තෙමේ අපගෙ ආධ්‍යාත්මයයි. මෙසේ දනියි. හැඳින ගනියි හෝ ඤාති වේ. ලෙයින් සම්බන්ධ වූයේ **සාලොහිතා** වේ. මෙසේ මේ පදවල අර්ථ දතයුතුය. අයං වුච්චති මෙය ප්‍රියයන්ගෙන් වෙන්වීම යයි කියනු ලැබේ. එය ඉෂ්ට වස්තුවල වෙන්වීම ලක්‍ෂණය වේ. සෝකය ඉපදීම කෘත්‍යයයි. ව්‍යසන වැටහෙන ආකාර යයි.
එහි අර්ථ වශයෙන් එක් ධර්මයක් නැත. කේවලවූ ප්‍රිය විප්‍රයෝගය දුක් දෙකම වස්තුභාවයෙන් දුක් යයි කියන ලදි. ඉෂ්ට වූ වස්තු වෙන්වනවිට ශරීරයේ විලීම් මැලවීම් ආදියෙන් කායික දුක් උපදවයි. අපට යමක් තිබී නැතිවෙයි. එයට සෝක කිරීමෙන් මානසිකවද දුක් ඇතිවේ. එහෙයින් මෙය කියනු ලැබේ:-
කැමති විස්තරයෙහි **ජාතිධම්මානං** යනු ජාති ස්වභාවයන්ගේ ජාති ප්‍රත්‍යයන්ගේ ඉච්ඡා උප්පජ්ජති යනු තෘෂ්ණාව උපදී. අහොවත යනු ප්‍රාර්ථනාවය. **න ඛො පනෙතං ඉච්ඡා පත්තබ්බා** යනු යම් දෙයකින් අපි ඉපදීම් ධර්මයට නොපැමිණේම යයි පැතීම, අප ඉපදීමට නොපැමිණේවායි මෙසේ සමුදය ප්‍රහාණයෙන් සාධූන් කෙරෙහි විද්‍යමාන නොඉපදීම් ධර්ම වූ පරිනිර්වාණයෙහි විද්‍යමාන ඉපදීමේ නොපැමිණීම කැමතිවන ලදි. මාර්ග භාවනාවෙන් තොරව නොපැමිණිය හැකි බැවින් නොකැමති වන්නාටද භාවනාවෙන් පැමිණිය යුතු බැවින් කැමතිවීමෙන් පැමිණීම නම් දෙයක් නැත. (කැමතිවීමෙන් හෝ ප්‍රාර්ථනා කිරීමෙන් ඉපදීම නැතිකළ නොහැකිබව කී සේය) **ඉදම්පි** මෙයද, මත්තෙහි සෙස්ස ‘පි’ කාරයෙන් ගනී. **යම්පිච්ඡං **යම් ධර්මයකින් නොලැබිය හැකි වස්තු කැමතිවන්නා නොලබයි. නොලැබිය හැකි වස්තු කැමතිවීම දුක් යයි දතයුතුය. **ජරාධම්මානං** ආදියෙහිද මෙම නයයි. මෙසේ මෙහි නොලැබිය හැකි වස්තු කෙරෙහි කැමැත්තම යමක් නොලබයිද එය දුක්යයි කියන ලදි. එහි නොලැබිය හැකි වස්තු කැමතිවීම ලක්‍ෂණ යයි. ඒ ගැන සෙවීම කෘත්‍යයයි. ඒවායේ නොපැමිණීම වැටහෙන ආකාරයයි.
දුක් දෙකම වස්තු භාවයෙන් දුක් යයි කියන ලදි. එකෙක් රජවන්නේ යයි බුහුමන් ලබයි. හේ සිඳී බිඳී ගිය සමූහයා පිරිවරනු ලැබ විසම කඳුකරයට හෝ වනයට පිවිසෙයි. ඉක්බිති රජ ඒ පුවත දැන බලකා යවයි. රාජපුරුෂයන් විසින් නසන ලද පිරිවර ඇති හේ තමාද ලද පහර ඇත්තේ ගස් හෝ ගල් අතරට පිවිසේ. මේ වේලාවේ මහවැස්සක් ඇති වේ. ගණ අඳුරු කළුවලා නැගෙයි. ඉක්බිති ඔහු කළුකූඹි (කළුකඩි) පිරිවරා ගනිති. එයින් ඔහුට බලවත් දුක් උපදී. එකම මා නිසා මෙපමණ නෑයින් මෙපමණ ධනය විනාශ වී යයි. බලවත් දොම්නස උපදී. මේ ආශාව මේ දුක් දෙකටම වස්තුවන බැවින් දුක් යයි දතයුතු. තවද:-
උපාදාන ස්කන්ධ විස්තරයෙහි සංඛිත්තෙන දේශනාව සඳහා කියන ලදි. දුක් නම් දුක් සියයක් පමණ යයි හෝ දහසක් පමණ යයි හෝ ලක්‍ෂයක් පමණ යයි හෝ ගණන් කිරීමට නොහැක. දේශනා කිරීමට හැකිය. එසේ හෙයින් දුක් නම් අන් කිසිවක් නොව කෙටියෙන් පංච උපාදානස්කන්ධ දුක් යිය දේශනය හකුළුවමින් මෙසේ කීහ. සෙය්‍යථීදං නිපාතයකි. ඒවා කවරේදැයි යන අර්ථයයි. රූප උපාදාන යන ස්කන්ධයන්ගේ අර්ථ ස්කන්ධ විභංගයෙහි වර්ණනා කරන ලද්දේය.
ස්කන්ධයන්ගේ දුක්ඛාර්ථය දැනගත යුතුය. මෙය වනාහි:-
යම්සේ ගින්න ඉන්ධන මෙන් පහරට ඉලක්කය මෙන් ඩංස මකසයන්ට ගවරූපය මෙන් කපන්නන්ට (ගොයම්) කෙතක් මෙන් ජාති ආදියට උපාදාන ස්ක්නධ පංචකය මෙන් නොයෙක් ආකාරයේ බාධා කරනු ලබන තෘණ ලතාදියට බිමක් මෙන් ගස්වල මල් ගෙඩි කොළ ආදිය මෙන් උපාදානය ස්කන්ධවලම උපදී. උපාදාන ස්කන්ධවල මුල්ම දුක ඉපදීමය. මැද දුක ජරාවය. අවසාන දුක මරණයයි. මාරාන්තික දුක්වලින් පහර දෙනලද දවනු ලබන දුක සෝකයයි. එය නොඉවසන්නේ වැලපෙන දුක පරිදේවයයි. එයින් ධාතු කැළඹීම් වශයෙන් ඇතිවූ ශරීරයේ ආබාධ ඇතිකරන්නේ දුක්ඛ දුක වේ. එයින් බාධා පමුණුවන පෘථග්ජනයින් එහි තරහ ඉපදවීම් වශයෙන් ඇතිවන සිත පෙළන දුක දෝමනස්සයයි. සෝකාදිය වර්ධනය වීමෙන් ඇතිවන කලකිරීම ඇතිකරන දුක උඵායාසයයි. බලාපොරොත්තු ඉටු නොවී ඉච්ඡා භංගයට පත් දුක කැමති දේ නොලැබීමයි. මෙසේ නොයෙක් ආකාරයෙන් පරීක්‍ෂා කරනු ලබන උපාදාන ස්කන්ධයම දුක් යයි එක එක දක්වා කියන ලද නොයෙක් කල්පවලිනුත් සම්පූර්ණයෙන් කියා නිමකළ හැකි නොවේ. ඒ සියළු දුක් එක ජල බින්දුවක සියළු මුහුදෙහි ජල රසය මෙන් මේ පංචස්කන්ධයෙහි හකුළුවා දැක්වීමට **සංඛිත්තෙන පංචූපාදානක්ඛන්ධා දුක්ඛා** යයි භාග්‍යවතුන් වහන්සේ වදාළ සේක.
සමුදය සත්‍යය නිද්දේසයෙහි **යායං තණ්හා** යනු යම් මේ තෘෂ්ණාවක්. **පොනොභවිකා** යනු නැවත භවය ඇතිකරන, පුනර්භවය මෙහි ස්වභාවය වේ යයි යන අර්ථයෙන් පොනොභවික වේ. තවද පුනර්භවය දෙයි. පුනර්භවය පිණිස පවතියි. නැවත නැවත භවයෙහි උපදවයි යනුවෙන්ද පොනොභවික වේ. එය වනාහි පුනර්භවයට දායකද අදායකද වේ. මෙය පුනර්භවය පිණිස පැවතීමද නොපැවතීමද වේ. දෙනලද ප්‍රතිසන්ධියෙන් ස්කන්ධ විපාක නියමයද එය පුනර්භවය දේද නොදේද පුනර්භවය පිණිස පවතීද නොපවතීද දෙනලද ප්‍රතිසන්ධියෙහි විපාක ප්‍රමාණයද පොනොභවික නම ලබයි. සතුටුවීම් සංඛ්‍යාත නන්දි රාගයෙන් යුක්ත නිසා **නන්දිරාග සහගතා** වේ. නන්දිරාගය සමග යන අර්ථයෙන් ඒකාන්තයෙන්ම ගියා යයි කියන ලදි. **තත්‍ර තත්‍රාභිනන්‍දිනී** යනු ආත්මභාව තිබෙන තැන්වල ඇලෙන, සතුටුවන, රූපාදියෙහි හෝ අරමුණුවල ඇලෙන, සතුටුවන. රූපයෙහි සතුටුව ඇලෙන, ශබ්ද ගන්ධ රස ඵොට්ඨබ්බ ධම්ම යන මේවායේ සතුටුව ඇලීම යන අර්ථ වේ. **සෙය්‍යථීදං?** නිපාතයකි. එහි කවරේද? යන තේරුම වේ. **කාම තණ්හා** කාමයෙහි තෘෂ්ණාවය. පංචකාම ගුණයෙන් යුත් රාගයට පර්යාය වචනයකි. භවයෙහි තෘෂ්ණාව **භව තෘෂ්ණා** වේ. භවය ප්‍රාර්ථනා කිරීම් වශයෙන් උපන් ශාස්වත දෘෂ්ටි සහගත රූපාරූප රාගයෙහිද ධ්‍යාන ආශාවටද මෙය සමාන වචනයකි. විභවයෙහි තෘෂ්ණාව විභව තණ්හා වේ. උච්ඡේද දෘෂ්ටි සහගත රාගයට සමාන වචනයකි.
තෘෂ්ණා වස්තු විස්තර වශයෙන් දැක්වීමට **සා ඛො පනෙසා** යනාදිය කීහ. එහි **උප්පජ්ජති** උපදී. නිවිසති නැවත නැවත පැවතීම් වශයෙන් පිහිටුවීමය. **යං ලොකෙ පියරූපං සාතරූපං** ලෝකයෙහි ප්‍රියවූද, මිහිරි වූද යමක්. **චක්ඛුං ලොකෙ** ලෝකයෙහි චක්ඛු ආදිය කෙරෙහි මමත්වයට සත්ත්වාය සම්පත්තියෙහි පිහිටා තමාගේ ඇස කැඩපත් ආදියෙහි නිමිති අනුසාරයෙන් ගෙන ප්‍රසන්න වූ පංච ප්‍රසාදය රන්විමනක අරින ලද මැණික් සීමැදුරු කවුළුවක් මෙන් හඟියි. කන රිදී කුප්පියක් මෙන් හවඩි නූලක් මෙන්ද සිතයි. උස නාසය යයි ව්‍යවහාර වන ඝාණය ගුලිකොට තැබූ රන්සිරියල් ගුලියකැයි හඟියි. දිව රත් කම්බිලි පටලයක් මෙන් මෘදු සිනිඳු මිහිරි රස දේ යයි හඟියි. කය සල්ගසක් මෙන් රන් තොරණක් මෙන්ද හඟියි. මනස අන්‍යයන්ගේ මනසට අසමාන සේ උදාර සේ සිතයි. රූපය රන් කිණිහිරි මල් වර්ණ මෙන්, ශබ්දය මත් කුරවි කොවුලන් මද නදැති මිණි වෙණින් නිකුත් නදක් මෙන්, තමා ලද චතු සමුට්ඨානික සුවඳ අරමුණු ආදිය ගැන මේවායේ තිබෙන්නේ කාටදැයි සිතයි. මෙසේ සිතන්නාට ඒ චක්ඛු ආදිය ප්‍රිය රූපද මිහිරි රූපද වේ. ඉක්බිති ඔවුන්ට එහි නූපන් තෘෂ්ණාව උපදී. උපන් තෘෂ්ණාව නැවත නැවත පැවතීම් වශයෙන් පිහිටුවයි. එහෙයින් භාග්‍යවතුන් වහන්සේ **චක්ඛුං ලොකෙ පිය රූපං සාතං රූපං, එත්ථෙ සා තණ්හා උප්පජ්ජමානා උප්පජ්ජති** ආදිය වදාළහ. එහි උප්පජ්ජමානා යනු යම්කලක උපදී නම් එකල මෙහි උපදී යන අර්ථයි. සියළු තැන මෙම නයයි.
නිරෝධ සත්‍යය නිද්දේසයෙහි **යො තස්සායෙව තණ්හාය** යන මෙහි යමෙක් එම දුකෙහිම යයි කිවයුත්තෙහි සමුදය නිරෝධයෙන්ම දුක්ඛ නිරෝධය වේ. වෙනත් ආකාරයකින් නොවේ. එනිසා කීවේද:-
එහෙයින් දුක්ඛ නිරෝධය දක්වන්නේ, සමුදය නිරෝධයෙන් දැක්වීමට මෙසේ කීහ. තථාගතයන් වහන්සේ සිංහයෙකුට සමාන පැවතුම් ඇත්තාහ. දුක් නැතිකරන්නේ දුක්ඛ නිරෝධයද දක්වන්නේ ඔවුහු පලයෙහි නොව හේතුවෙහි පිළිපදිති. අන්‍ය තීර්ථකයෝ සුවාන (බලු) ව්‍රතය පිළිපදිති. ඔවුහු දුක් නැති කරන්නේ දුක්ඛ නිරෝධය දක්වන්නේ අත්තකිලමථානු යෝගයෙන්ද ඒ දේසනාවෙන්ද ඵලයෙහි පිළිපදිති. හේතුවෙහි නොපිළිපදිති. හේතුව ඉවත් නොකර ඵලය ඉවත් කිරීමට උත්සාහ කරති. සිංහ සමාන පැවතුම් ඇති ශාස්තෲන් වහන්සේ හේතුවෙහි පිළිපදින්නේ යො තස්සායෙව යනාදිය කීහ.
එහි **තස්සායෙව** යන යම් ඒ උපත් ගැනීම් වශයෙන් යට කියන ලදි. අසෙසවිරාගනිරොධො යනාදි සියල්ල නිර්වාණයෙහි පර්යාය වචන වේ. නිවනට පැමිණ තෘෂ්ණාව නිරවශේෂයෙන් නිරුද්ධ වේ. එනිසා එය **අසෙස විරාග නිරෝධා** යයි කියනු ලැබේ. නිවනට පැමිණ තෘෂ්ණාව අත්හරී. බැහැර කරයි. මිදෙයි. නො ඇලෙයි. එනිසා නිවන **වාගො පටිනිස්සග්ගො මුත්ති අනාලයො** යයි කියනු ලැබේ. නිවන එකක්මය. සියළු සංඛත නාමයන්ගේ ප්‍රතිපක්‍ෂ වශයෙන් නිර්වාණයට නොයෙක් පර්යාය නම් තිබේ. කෙසේද? අසෙස විරාග නිරොධො, චාගො, මුත්ති, අනාලයො, රාගක්ඛයො, දොසක්ඛයො, මෝහක්ඛයො, තණ්හක්ඛයො, අනුප්පාදො, අප්පවත්තං, අනිමිත්තං, අප්පණිහිතං, අනායුහනං, අසංකිලිට්ඨං ආදිය වශයෙනි.
මාර්ගයෙන් සිඳී නිවනට පැමිණ දැන් නො පැවැත්මට පැමිණියද තෘෂ්ණාව යම් වස්තුවල උපත දක්වන ලදි. එහිම අභාවය දැක්වීමට **සා ඛො පනෙසා** ආදිය කීහ. එහි යම් මිනිසෙක් කෙතෙහි හටගත් තිත්ත ලබුවැලක් දැක අග සිට මුල සොයා සිඳියි. එය කෙමෙන් මැලවී නො පැවැත්ම පත්වන්නේය. එයින් ඒ කෙතෙහි වූ ලබුවැල නිරුද්ධ විය. ප්‍රහීන වී යයි කියන්නේය. ඒ කෙතෙහි ලබුවැල මෙන් චක්‍ෂු ආදියෙහි තෘෂ්ණාව දතයුතුය. එය ආර්ය මාර්ගයෙන් මුලින් සිඳිනු ලැබ නිවනට පැමිණ නො පැවැත්මට පත්වන්නේය. එසේ පත්වූ විට කෙතේ ලබුවැල මෙන් නොපෙනේ. වනයෙහි ත්‍රස්තයන් අල්ලා ගෙනවුත් නගරයේ දකුණු දොරටුවේදී ඝාතනය කරති. එයින් ත්‍රස්තයින් මැරුවේ යයි කියති. චක්ඛු ආදියෙහි තෘෂ්ණාව වනයෙහි ත්‍රස්තයින් මෙනි. එය දකුණු දොර ත්‍රස්තයින් මෙන් නිවනට පැමිණ නිරුද්ධ විය. එසේ වීමෙන් වනයෙහි ත්‍රස්තයින් මෙන් නොපෙනේ. එහෙයින් එය එහිම නිරෝධය දක්වන්නේ, **චක්ඛුං ලොකෙ පියරූපං සාතරූපං එත්ථෙ සා තණ්හා පහීයමානා පහීයති නිරුජ්ඣමානා නිරුජ්ඣති** යනාදිය කීහ. සෙස්ස මෙහි කියන ලද පරිදි වේ.
මාර්ග සත්‍යය නිද්දේසයෙහි **අයමෙව** යනු අන්‍ය මාර්ග ප්‍රතික්‍ෂේප කිරීමේ නියමයයි. **අරියො** යනු ඒ ඒ මාර්ගයෙන් නසන ලද කෙලෙසුන්ගෙන් ඈත්වූ බැවින්ද ආර්යභාවය සිදුකරන බැවින්ද ආර්ය ඵල ප්‍රතිලාභය කරන බැවින්ද අරිය නම් වේ. අංග අටක් ඇති නිසා **අට්ඨංගිකො** වේ. එය චතුරංග සේනාව මෙන් පංචාංගික තුරිය මෙන් අංගය පමණක් වේ. අංගවලින් වෙන්වීමක් නැත. නිර්වාණය කැමැත්තෙන් ගමන් කෙරෙතියි නිවන හෝ පෙන්වයි. කෙලෙසුන් හෝ නසමින් යන්නේ යයි **මග්ගො** වේ. **සෙය්‍යථීදං?** එය කවරේද?
අංගය පමණක් මාර්ගය වේ. අංගය නැතිව මාර්ගය නොවේ යයි දක්වන්නේ **සම්මා දිට්ඨි.......සම්මා සමාධි** යයි කීහ. මනාව දක්නා ලක්‍ෂණය **සම්මා දිට්ඨි** වේ. සිත මනාව අරමුණට යොමුකිරීමේ ලක්‍ෂණය **සම්මා සංකප්ප** වේ. මනාව ගැනීමේ ලක්‍ෂණය **සම්මා වාචා** වේ. මනාව තැබීමේ ලක්‍ෂණය **සම්මා කම්මන්ත** වේ. මනාව පිරිසිදු වීමේ ලක්‍ෂණය **සම්මා ආජීව** වේ. මනාව ආධාර කිරීමේ ලක්‍ෂණය **සම්මා වායාම** වේ. මනාව වැටහීමේ ලක්‍ෂණය **සම්මා සති** වේ. මනාව එකඟ කිරීමේ ලක්‍ෂණය **සම්මා සමාධි** වේ.
ඒවායේ එකිනෙකේ කෘත්‍යය තුන තුන පවතී. කෙසේද? සම්මා දිට්ඨිය තමාගේ අනිත් කෙලෙස් සතුරන් සමග මිථ්‍යා දෘෂ්ටිය දුරුකරයි. නිවන අරමුණු කරයි. එකට යෙදෙන ධර්මද බලයි. සම්මා සංකප්පාදියද එසේම මිථ්‍යා සංකප්පාදිය දුරුකරයි. නිවන අරමුණු කරයි. මෙහි විශේෂය නම් සම්මා සංකප්පය සහජාත ධර්මයන් අරමුණට යොමුකරයි. [missing trans]
මේ සම්මා දිට්ඨිය මුලදී නානා ක්‍ෂණ නානා අරමුණු වේ. මාර්ග කාලයෙහි ඒකක්‍ෂණ ඒකාරම්මණ වේ. කෘත්‍ය වශයෙන් දුක්ඛෙ ඤාණං ආදි නම් සතර ලබයි. සම්මා සංකප්ප ආදියද මාර්ගයට පෙර නානා ක්‍ෂණ නානා අරමුනු වේ. මාර්ග අවස්ථාවේ ඒකක්‍ෂණ එක අරමුණය. සම්මා සංකප්පය කෘත්‍ය වශයෙන් නෙක්ඛම්මාදි නම් තුනක් ලබයි. සම්මා වාචාදි තුනේ පූර්ව භාගයේදී නානා ක්‍ෂණ නානා අරමුණු වේ. මාර්ග ක්‍ෂණයෙහි විරතිය පමණකි. චේතනාවද විරතිය පමණකි. සම්මා වායාම සති යන මේ දෙක සම්‍යක් ප්‍රධාන සතිපට්ඨාන වශයෙන් නම් සතරක් ලබයි. සම්මා සමාධිය පෙරද මාර්ග ක්‍ෂණයෙහිද සම්මා සමාධියම වේ.
නිවන් ලැබීම පිණිස පිළිපන් යෝගීන්ට බොහෝ උපකාර වන හෙයින් පළමුව සම්මා දිට්ඨිය දේසනා කරන ලදි. මෙය ප්‍රඥා ප්‍රදීප පඤ්ඤා ආවුධ යයි කියන ලදි. මෙහි මුලදී විපස්සනා ඤාණ සහිත සම්මා දිට්ඨිය අවිදු අඳුර බිඳ කෙලෙස් සොරුන් නසමින් ආරක්‍ෂාව දෙමින් යෝගාවචරයා නිවනට පමුණුවයි.
බොහෝ උපකාර බැවින් සම්මා සංකප්පය ඊළඟට කියන ලදි. රන්කරුවෙක් අතට ගත් කහවණුව පෙරළ පෙරළා බලන්නේ හොර එකක්ද ඇත්ත එකක්ද කියා දැනගැනීමටය. යෝගාවචරයාද පූර්ව භාගයෙහි විචාරයෙන් විචාර විචාරා විදර්ශනා ප්‍රඥාවෙන් බලන්නේ මේ ධර්මයෝ කාමාවචරය, මේ ධර්මයෝ රූපාවචරයයි දැනගැනීමටය. යම්කිසි පුරුෂයෙක් කෙළවරක් ගෙන පෙරළ පෙරළා දෙනලද මහගස වඩුවෙක් වෑයෙන් සැස කාර්යයෙහි යොදවයි. එසේ විතර්කයෙන් විචාරා දෙන ලද ධර්මයෙහි යෝගාවචරයා මේ ධර්මයෝ කාමාවචර වේ. මේ ධර්මයෝ රූපාවචර ආදියයි දැන කාර්යයෙහි යොදවයි.
සම්මා සංකප්පය සම්මා දිට්ඨියට මෙන්ම සම්මා වාචාවටද උපකාර වේ. එනිසා ඊළඟට සම්මා වාචා කියන ලදි.
පළමුව වචනයෙන් සංවිධානය කර ලෝකයේ කර්මාන්ත ආදිය යොදවනු ලැබේ. එනිසා අනතුරුව සම්මා කම්මන්ත කියන ලදි.
වචී දුශ්චරිතය සතරාකාරය. කාය දුශ්චරිතය තුන් ආකාරය. මේ දෙකම දුරුකොට සුචරිතය පුරන්නා සමහරවිට ආජීවාෂ්ටමක සීලය පුරයි. එහෙයින් අනතුරුව සම්මා ආජීවය කියන ලදි.
මෙසේ සුද්ධ වූ ආජීවයෙන් මගේ ජීවිතය පිරිසිදු යයි මෙපමණකින් සන්තෝෂ කොට සියළු ඉරියව්වල වීර්ය ආරම්භ කළයුතු යයි දැක්වීමට අනතුරුව සම්මා වායාම කියන ලදි.
එයින් ආරම්භ කරන ලද වීර්යයෙහි කායාදි සතර වස්තුවෙහි සිහිය හොඳින් පිහිටුවිය යුතුයයි දැක්වීමට ඉන් අනතුරුව සම්මා සතිය කියන ලදි.
මෙසේ පිහිටුවන ලද සිහිය සමාධියට උපකාර වන හෙයින් අනතුරුව සම්මා සමාධිය කියන ලදි.
සම්මා දිට්ඨි නිද්දේසයෙහි දුක්ඛෙ ඤාණං ආදියෙන් චතුාරාර්ය සත්‍ය කර්මස්ථාන දක්වන ලදි. එහි පෙර සත්‍ය දෙක ලෞකිකය. අවසන් දෙක ලෝකෝත්තරය. භික්‍ෂුව ඒවායින් ලෞකිකයෙහි කර්මස්ථාන පිහිටුවයි. ලෝකෝත්තරයෙහි එසේ කර්මස්ථාන අරමුණු කිරීමක් නැත. පළමු දෙක පංචස්කන්ධය දුක්ය, තෘෂ්ණාවෙන් පහළවේ යයි මෙසේ සංක්‍ෂේපයෙන් ද පංචස්කන්ධ කවරේද රූපස්කන්ධාදි විස්තර නයින්ද ආචාර්යවරයා සමීපයෙහි ඉගෙන වචනයෙන් නැවත නැවතත් කියමින් යෝගාවචරයා භාවනා කරයි. ඉතිරි සත්‍ය දෙකෙහි නිරෝධ සත්‍යය ඉෂ්ටය, කාන්තය, මනාපය. මාර්ග සත්‍යය ඉෂ්ටය, මනාපයයි මෙසේ කනෙන්ම අසා පුරුදු කළයුතුය. මෙසේ පුරුදුකර චතුරාර්ය සත්‍ය ප්‍රතිවේධයෙන්ම අවබෝධ කරගනී. ඒකාභිසමයෙන් අවබෝධ කරයි. දුක දැනගත යුතුය යන ප්‍රතිවේධයෙන් අවබෝධ කරගනී. සමුදය ප්‍රහාණ ප්‍රතිවේධයෙන්ද මාර්ගය භාවනා ප්‍රතිවේධයෙන්ද නිර්වාණය සාක්‍ෂාත් ප්‍රතිවේධයෙන්ද අවබෝධ කරගනී. දුක දැනගත යුතුය යන අවබෝධයෙන්...... මාර්ගය භාවනා අවබෝධයෙන් දැනගනී.
මෙසේ ඔහුට පූර්වභාගයෙහි සත්‍ය දෙක ඉගෙනීම, විචාරීම, ඇසීම, ධාරණය කිරීම, විමසීම වශයෙන් ප්‍රතිවේධය වෙයි. නිරෝධයෙහි ආරමම්ණ ප්‍රතිවේධයයි. එහි සියළු ප්‍රතිවේධ ඤාණය ලෝකෝත්තරය. අසන දරණ විමසන නුවණ ලෞකිකය. කාමාවචරය. ප්‍රත්‍යවෙක්‍ෂාව පැමිණි සත්‍ය අනුව වේ. මේ තෙමේද ආදිකර්මිකය. එනිසා මෙහි නොකියන ලදි. මේ භික්‍ෂුවගේ පෙර අල්ලාගත් දුක දනිමි. සමුදය දුරුකරමි. මාර්ගය වඩමි යන සිතාබැලීම එකඟ කිරීම මෙනෙහි කිරීම ප්‍රත්‍යවේක්‍ෂා කිරීම් නැත. අල්ලා ගැනීමේ සිට ආරම්භ කරයි. පසුව දුක දැනගන්නා ලද්දේමය. මාර්ගය වඩන ලද්දේ වේ.
එහි සත්‍ය දෙක දැකීමට අපහසු බැවින් ගැඹුරුය. ඒ දෙක ගැඹුරුබැවින් දැකීමට අපහසුය. දුක්ඛ සත්‍යයෙහි උපත ප්‍රකටය. කණුකටු පහරවලදී අහෝ දුක යයි කියයි. සමුදය සත්‍යයද කනු කැමතිබව බුදිනු කැමතිබව ආදී වශයෙන් ප්‍රකටය. ලක්‍ෂණ අවබෝධ කරගැනීම් වශයෙන් දෙකම ගැඹුරුය. දැකීම අපහසුය. ඉතිරි දෙක දැකීම පිණිස ප්‍රයෝගය භවාග්‍රය අල්ලා ගැනීමට අත දිගහරින්නාක් මෙන් අතරක් නැති තැන ස්පර්ශ කිරීමට පය දිගුකරනවා මෙන් සියයකට බෙදූ ලෝමයේ කොනකින් කොනක් සැපයීමක් මෙන් වෙයි. මෙසේ ඒවා ගැඹුරු බැවින් දැකීමට අපහසුය. මෙසේ ගැඹුරෙහි දුර්දෘෂ්‍ය වේ. චතුරාර්ය සත්‍යයෙහි ඉගෙනීම් වශයෙන් පූර්වභාග ඤාණය සඳහා දුක්ඛෙ ඤාණං ආදිය කියන ලදි.
සම්මා සංකප්ප නිද්දේසයෙහි **කාමතො නිස්සටො** යනු නෙක්ඛම්ම සංකප්පයයි. **ව්‍යාපාදතො නිස්සටො** යනු අව්‍යාපාද සංකප්පයයි. **විහිංසාය නිස්සටො** යනු අවිහිංසා සංකප්පයයි. එහි නෙක්ඛම්ම විතර්කය කාම විතර්කයේ අරමුණ නසමින් වෙන්කරමින් උපදී. අව්‍යාපාද විතර්කය ව්‍යාපාද විතර්කයේද අවිහිංසා විතර්කය විහිංසා විතර්කයේද පිහිටි තැන නසා වෙන් කරමින් උපදී. නෙක්ඛම්ම විතක්කය කාම විතක්කයට පසමිතුරුව උපදී. අව්‍යාපාද විතක්කය ව්‍යාපාද විතක්කයටද අවිහිංසා විතක්කය විහිංසා විතක්කයට ද පසමිතුරුව උපදී.
එහි යෝගාවචරයා කාම විතක්කයේ අරමුණ වෙනස් කිරීම සඳහා කාම විතක්කය හෝ වෙනත් සංස්කාරයක් හෝ විමසයි. ඉක්බිතිව ඔහුට විදර්ශනා ක්‍ෂණයෙහි විදර්ශනා සම්ප්‍රයුක්ත සංකප්පය කාම විතක්කයේ අරමුණ නසමින් වෙන් කරමින් තදංග වශයෙන් උපදී. විදර්ශනාව උත්සාහවත් කරවා මාර්ගයට පමුණුවයි. ඉක්බිති ඔහුට මාර්ග ක්‍ෂණයෙහි මාර්ගය හා යෙදුණු සංකප්පය කාම විතක්කයේ අරමුණ සමුච්ඡේද වශයෙන් නසමින් වෙන් කරමින් උපදී. ව්‍යාපාද විතක්ක විහිංසා විතක්ක පෙර පරිදිම යොදාගත යුතුය.
කාම විතක්කාදි තුනටද පෙළෙහි බෙදන ලද අටතිස් අරමුණුවලින් එක් කමටහනක්වත් විරුද්ධ නොවූයේ නොවේ. අසුභවල කාම විතර්කයට ප්‍රථම ධ්‍යානයම ඒකාන්තයෙන් සතුරු වේ. ව්‍යාපාද විතර්කයට මෛත්‍රියද තුන්වන සතරවන ධ්‍යානද විහිංසා විතර්කයට කරුණාවද තුන්වන සතරවන ධ්‍යානද සතුරු වේ. එහෙයින් අසුභයෙහි පරිකර්මකොට ධ්‍යාන සම්පන්න වූවහුට සමාපත්ති ක්‍ෂණයෙහි ධ්‍යාන සම්ප්‍රයුක්ත සංකප්පය විෂ්කම්භන වශයෙන් කාම විතර්කයට සතුරුව උපදී. ධ්‍යාන පාදක කරගෙන විපස්සනාව පිහිටුවන්නාට විපස්සනා ක්‍ෂණයෙහි විපස්සනා සම්ප්‍රයුක්ත සංකප්පය තදංග වශයෙන් කාම විතර්කයට සතුරුව උපදී. විපස්සනාව බලවත්කොට මාර්ගයට පමුණුවන්නාට මාර්ග ක්‍ෂණයෙහි මාර්ග සම්ප්‍රයුක්ත සංකප්පය සමුච්ඡේද වශයෙන් කාම විතර්කයට සතුරුව උපදී. මෙසේ උපන්නේ නෙක්ඛම්ම සංකප්ප යයි දතයුතුය.
මෙත්තා කරුණාවලින් පරිකර්මකොට ධ්‍යානයට සමවදී යන සියල්ල පෙර ක්‍රමයෙන්ම යෙදිය යුතුය. එසේ උපන්නේ අව්‍යාපාද සංකප්ප යයි. අවිහිංසා සංකප්පයයි කියනු ලැබේයයි දතයුතුය. මේ නෙක්ඛම්ම සංකප්පාදිය විපස්සනා ධ්‍යාන වශයෙන් උපත්වල පූර්වභාග නානාවිධය. මාර්ග ක්‍ෂණයෙහි මේ තුන්තැන උපන් අකුසල සංකල්පයට පදච්ඡේද වශයෙන් නොපදීම් වශයෙන් සාධන වශයෙන් මාර්ගාංග සම්පූර්ණ කරමින් හුදෙකලාව කුසල සංකප්පය උපදී. මෙය සම්මා සංකප්ප නම් වේ.
සම්මා වාචා නිද්දේසයෙහිද යම්හෙයකින් අනිත් සිතකින් මුසාවාදයෙන් වෙන් වේ. අනිත් අනිත් සිත්වලින් පිසුනාදියෙන් වෙන් වේ. එහෙයින් සතරාකාර වූ මේ විරමනය පූර්වභාගයෙහි විවිධය. මාර්ග ක්‍ෂණයෙහි මිථ්‍යා වාචා සංඛ්‍යාත සතරාකාර අකුසල දුසිල් චේතනාව වෙන්කිරීම් වශයෙන් නොඉපදවීම් සාධන වශයෙන් මාර්ගාංගය සම්පූර්ණ කරමින් හුදෙකලාව සම්මා වාචා සංඛ්‍යාත කුසල වේරමණිය උපදී. මෙය සම්මා වාචා නම් වේ.
සම්මා කම්මන්ත නිද්දේසයෙහිද අනිත් සිතක් පාණාතිපාතාවෙන් වෙන් වේ. අනිත් සිතකින් අදින්නාදානා අනිත් සිතකින් කාමේසුමිච්ඡාචාරා වෙන්වීම වේ. එනිසා පූර්වභාගයෙහි විවිධය. මාර්ග ක්‍ෂණයෙහි මිථ්‍යා කර්මාන්ත සංඛ්‍යාත ත්‍රිවිධන අකුසල දුස්සීල චේතනා නැසීමෙන් අනුත්පත්ති සාධන වශයෙන් මාර්ගාංග සම්පූර්ණ කරමින් එකලාව සම්මා කම්මන්ත සංඛ්‍යාත කුසල වේරමණිය උපදී. මෙය සම්මා කම්මන්ත නම් වේ.
සම්මා ආජීව නිද්දේසයෙහි **ඉධාති** යනු මේ සාසනයෙහි **අරිය සාවකො** ආර්යවූ බුදුන්ගේ ශ්‍රාවකයා **මිච්ඡා ආජීවං පහාය** පවිටු දිවි පැවැත්ම දුරුකර **සම්මා ආජීවෙන** බුදුන් වර්ණනා කළ කුසල ආජීවයෙන් ජීවිකං කප්පෙති දිවි පවත්වයි. මෙහිද යම්හෙයකින් අනිත් සිතකින් කාය ද්වාර ව්‍යතික්‍රමයෙන් වෙන් වෙයි. අනිත් සිතකින් වචී ව්‍යතික්‍රමණයෙන් එනිසා පූර්වභාගය විවිධය. මාර්ග ක්‍ෂණයෙහි දොරවල් දෙකේ සත්කර්ම පථ වශයෙන් උපන්නා වූ මිථ්‍යා ආජීව දුස්සීල චේතනාවේ පදච්ඡේද වශයෙන් මාර්ගාංගය සම්පූර්ණ කරමින් එකලාව සම්මා ආජීව සංඛ්‍යාත කුසල වේරමණිය උපදී. මෙය සම්මා ආජීව නම් වේ.
සම්මා වායාම නිද්දේසය සම්මප්පධාන විභංගයෙහි අනුපද වර්ණනා වශයෙන් එන්නේය. මෙය වනාහි පූර්වභාගයෙහි විවිධ සිත්වල ලැබේ. අනිත් සිතකින්ම නූපන් පවිටු අකුසල දහම් නොඉපදවීම සඳහා උත්සාහ කරයි. අනිත් සිතකින් උපන් අකුසල් ප්‍රහාණය පිණිස උත්සාහ කරයි. අනිත් සිතකින් නූපන් කුසල් උපදවාගැනීම සඳහා උත්සාහ කරයි. අනිත් සිතකින් උපන් කුසල් වැඩිදියුණු කරගැනීම සඳහා උත්සාහ කරයි. මාර්ග ක්‍ෂණයෙහි එකම සිතකින් ලබයි. එකක්ම වූ මාර්ග සම්ප්‍රයුක්ත වීර්යකෘත්‍ය සතරක් සිදුකරන අර්ථයෙන් නම් සතරක් ලබයි.
සම්මා සති නිද්දේසයද සතිපට්ඨාන විභංගයෙහි අනුපද වර්ණනා වශයෙන් එන්නේය. මෙයද පූර්වභාගයෙහි නොයෙක් සිත්වල ලැබේ. අනිත් සිතකින් කය පිළිගනී. අනිත් සිත්වලින් වේදනාදිය පිළිගනී, මාර්ග ක්‍ෂණයෙහි එකම සිතකින් ලබයි. මාර්ග සම්ප්‍රයුක්ත සිහිය එකක්ම වුවද කෘත්‍ය සතරක් සිදුකරන අර්ථයෙන් නම් සතරක් ලබයි.
සම්මා සමාධි නිද්දේසයෙහි සතර ධ්‍යාන පූර්වභාගයෙහිද මාර්ග ක්‍ෂණයෙහිද නානාවිධය. පූර්වභාගයෙහි සමාපත්ති වශයෙන් විවිධය. මාර්ග ක්‍ෂණයෙහි නානා මාර්ග වශයෙන් විවිදය. ප්‍රථම මාර්ගය එකකි. ප්‍රථම ධ්‍යානයද වෙයි. දෙවන මාර්ග ආදියෙහිද ප්‍රථමධ්‍යානය වෙයි. දෙවන මාර්ග ආදියේ වෙනත් ධ්‍යානයක් හෝ වෙයි. ප්‍රථම මාර්ගය එකක් වෙයි. දෙවන මාර්ගාදියේ වෙනත් ධ්‍යානයක් හෝ වෙයි. දෙවන මාර්ගාදියේ දෙවන ධ්‍යාන ආදි වෙනත් ධ්‍යානයක් හෝ ප්‍රථම ධ්‍යානය හෝ වෙයි. මෙසේ සතර මාර්ගයෙහි ධ්‍යාන වශයෙන් සමාන හෝ අසමාන හෝ ඇතැම්විට සමාන හෝ වේ.
පාදක ධ්‍යාන වශයෙන් මෙහි විශේෂයක් වේ. ප්‍රථම ධ්‍යානලාභියා ප්‍රථම ධ්‍යානයෙන් නැගිට විපස්සනාවෙන් උපන් මාර්ගය ප්‍රථම ධ්‍යානික වේ. මෙහි බොජ්ඣංග මාර්ගාංග සතක් වේ. තුන්වන ධ්‍යානයෙන් නැගිට විපස්සනා වඩන්නාට උපන් මාර්ගය තෘතීය ධ්‍යානික වේ. මෙහි බොජ්ඣංග සහ මාර්ගාංග හයක් වේ. සතරවන ධ්‍යානයේ සිට නේවසඤ්ඤානාසඤ්ඤායතනය දක්වා මෙම ක්‍රමය වේ.
ආරුප්පයෙහි සතරවන පස්වන ධ්‍යාන උපදී. ලෝකෝත්තර ලෞකික නැතැයි කියන ලදි. මෙහි කෙසේද? මෙහිද ප්‍රථමධ්‍යානාදියෙන් නැගිට සෝවාන් මාර්ගය ලබා අරූප සමාපත්ති වඩා අරූපයෙහි උපදී. විදර්ශනාවට අරමුණුවී ස්කන්ධ නියාමයෙන් වේ යයි ඇතැම් තෙර කෙනෙක් කියති. ඇතමෙක් පුද්ගලාධ්‍යාසය නියමයෙන් යයි කියති. ඔවුන්ගේ වාද විනිශ්චය යට චිත්තුප්පාද කාණ්ඩයෙහි ලෝකුත්තර පද භාජනය වර්ණනාවෙහි කී ආකාරයෙන් දැනගත යුතුය. මෙය සම්මා සමාධි යයි කියනු ලැබේ. මේ සතර ධ්‍යානයෙහි ඒකග්ගතාව පූර්වභාගයෙහි ලෞකිකය. අපරභාගයෙහි ලෝකෝත්තර සම්මා සමාධි වේ. භාග්‍යවතුන් වහන්සේ මෙසේ ලෞකික ලෝකෝත්තර වශයෙන් මාර්ග සත්‍යය දේශනා කළහ.
එහි ලෞකික මාර්ගයෙහි සියළු මාර්ගාංග අරමුණු හයේ අනුරූප අරමුණක් ඇති වේ. ලෝකෝත්තර මාර්ගයෙහි චතුරාර්ය සත්‍ය ප්‍රතිවේධය සඳහා පිළිපන් ආර්යාට අවිද්‍යා අනුසය විනාශ කරන සම්මා දිට්ඨියට නිවන අරමුණු වේ. අවිදයා අනුසය විනාශ කරන ප්‍රඥා චක්‍ෂුවූ සම්මා දිට්ඨිය, සම්මා දිට්ඨියෙන් යුත් ත්‍රිවිධ මිථ්‍යා කල්පනා විනාශ කරන නිවනට පිවිසවන සම්මා සංකප්පය, ඊට සම්ප්‍රයුක්ත වූ සතරාකාර වචී දුශ්චරිත නැතිකරන මිච්ඡා විරතිය වූ සම්මා වාචා, ත්‍රිවිධ කාය දුශ්චරිත විනාශ කරන සම්මා කම්මන්ත, ඒ සම්මා කම්මන්තය පිරිසිදු කරන ඒ හා යෙදුණු කොහොන් වත් විනාශ කරන මිච්ඡා ආජීව විරතිය වූ සම්මා ආජීව, මේ සම්මා වාචා කම්මන්ත ආජීව සංඛ්‍යාත සීලයෙහි පිහිටි ඊට අනුරූප වූ එය හා බැඳුණු කුසීතබව විනාශ කරන නොඉපදුණු උපන් අකුසල් කුසල් නොඉපදවීම ප්‍රහාණය ඉපදවීම දියුණු කිරීම් සාධක වූ විරියාරම්භය වූ සම්මා වායාම, මෙසේ උත්සාහ කරන එය හා බැඳුණු මිච්ඡා සතිය දුරුකරන කායාදියෙහි කායානුපස්සනාවට සාධක වූ නුමුළා සිහි ඇති සම්මා සති, මෙසේ අනුත්තර වූ සිහියෙන් මනාව යෙදුණු සිතේ ආරක්‍ෂාව එය සමග වූ මිච්ඡා සමාධිය විනාශ කරන සිතේ එකඟබව වූ සම්මා සමාධි, මෙය ලොවුතුරා අරිය අටඟි මගයි. එය ලෞකික මාර්ගයෙන් දුක්ඛ නිරෝධ ගාමිනී ප්‍රතිපදාව යයි හැඳින්වේ.
ඒ මාර්ගය සම්මා දිට්ඨි සංකප්ප දෙක විජ්ජාවද සෙසු ඒවා චරණද යයි විජ්ජාචරණ ද ඒ දෙක විපස්සනා යානයෙන්ද ඉතිරි ඒවා සමථ යානයෙන්ද සංග්‍රහ කළ බැවින් සමථ විපස්සනා ද දිට්ඨි සංකප්ප දෙක ප්‍රඥා ස්කන්ධයද අනතුරු තුන සීල ස්කන්ධයද ඉතිරි ඒවා සමාධි ස්කන්ධයද අධිපඤ්ඤා අධි සීල අධි චිත්ත ශික්‍ෂාවල සංග්‍රහකළ බැවින් ස්කන්ද තුනක් ද ශික්‍ෂා තුනක් ද වේ. එයින් සමන්වාගත ආර්ය ශ්‍රාවකයා දැකීමට සමත්වූ ඇස්වලින් සහ ගමනට සමත්වූ පාවලින්ද යුත් මගියකු මෙන් විජ්ජාචරණ සම්පන්නව විපස්සනා යානයෙන් කාමසුඛල්ලිකානු යෝගයද සමථ යානයෙන් අත්තකිලමථානුයෝගය ද යන අන්ත දෙක දුරුකොට මධ්‍යම ප්‍රතිපදාවට පැමිණ ප්‍රඥා ස්කන්ධයෙන් මෝහ ස්කන්ධය ද සීල ස්කන්ධයෙන් දෝස ස්කන්ධය ද සමාධි ස්කන්ධයෙන් ලෝභ ස්කන්ධය ද විදාරණය කරමින් අධිපඤ්ඤා අධි සීල අධිචිත්ත සංඛ්‍යාත ශික්‍ෂාවලින් ප්‍රඥා සම්පත්ති සීල සම්පත්ති සමාධි සම්පත්ති යන සම්පත් තුනට පැමිණ අමෘත මහා නිර්වාණය සාක්‍ෂාත් කරයි. මුල මැද අග කලණ වූ සත්තිස් බෝධිපාක්‍ෂික ධර්මරත්නයෙන් විචිත්‍ර වූ නිවැරදිව නියාම සංඛ්‍යාත ආර්යභූමියට බැසගත්තේ වේ.
අභිධර්ම භාජනීය වර්ණනාව
දැන් අභිධර්ම භාජනීය වේ. මෙහි ආර්ය සත්‍යයයි නොකියා සියල්ල ඇතුළත් හෙයින් ප්‍රත්‍ය සංඛ්‍යාත සමුදය දැක්වීමට චත්තාරි සච්චානි යයි කියන ලදි. අරිය සච්චානි යයි කීකල්හි අවසේස කෙලෙස්, අවසේස අකුසල දහම්, කුසල් මුල් තුනද අවසේස ආශ්‍රව, අවසේස කුසල දහම්ද සංග්‍රහ නොවේ. මේ අවසේස කෙලෙස් ආදියද දුක් උපදවයි. කේවලවූ තෘෂ්ණාවම දුක්ඛ සමුදය නොවේ. මෙසේ මේ ප්‍රත්‍යයෙන්ද දුක් ඇතිවේමයයි සියල්ල ඇතුළත් හෙයින් ප්‍රත්‍ය සංඛ්‍යාත සමුදය දැක්වීමට අරිය සච්චානි යයි නොකියා චත්තාරි සච්චානි යයි කියන ලදි.
විස්තර කිරීමේදී ඒවායේ ප්‍රථම දුක්ඛය විස්තර නොකොට ඒ දුකේ සැප විස්තර කිරීම සඳහා දුක්ඛ සමුදය විස්තර කරන ලදි. එහිද විස්තර කරන ලද අවසෙසා කිලෙසා ආදි නයින් දුක්ඛ සත්‍ය සුඛ නිර්දේශයක් වේ. මෙහි නිරෝධ සත්‍යයද තෘෂ්ණා ප්‍රත්‍යයද තෘෂ්ණාවේ සෙසු කෙලෙසුන් හෝ ප්‍රත්‍යදැයි මෙසේ කියන සමුදයේ ප්‍රහානය වශයෙන් පස් ආකාරයකින් විස්තර කරන ලදි. මෙහි මාර්ග සත්‍යය වනාහි ප්‍රථම ධ්‍යානික සෝවාන් මාර්ග වශයෙන් ධම්මසංගණියෙහි බෙදනලද දේසනා නයේ මුඛමාත්‍ර වශයෙන් දක්වමින් දේසනා කරන ලදි. එහි නය භේදය දතයුතුය. එය මතුයෙහි ප්‍රකාශ කරමි.
අෂ්ටාංගික මාර්ගය ප්‍රතිපදාවයි. මෙහි මුලින්ම කාය කර්ම වචීකර්ම ආජීව පිරිසිදු වේ. යන වචනයෙන් පුද්ගල අදහස් වශයෙන් අංග පසකින් වූ ද මාර්ගය ප්‍රතිපදාවමයි. එය දැක්වීමට පංචංගික වාරයද දක්වන ලදි. අට්ඨංගික පංචංගික මාර්ගයම ප්‍රතිපදාව නොවේ. සම්ප්‍රයුක්ත වූ පනස් ධර්මයෝම (චෛතසික) ප්‍රතිපදාවයි. එනිසා එය නය දැක්වීමට තුන්වනුව සබ්බසංගාහික වාරයද දක්වන ලදි. එහි අවසේස ධර්ම දුක්ඛ නිරෝධගාමිනී ප්‍රතිපදාවේ ඇතුළත් වේ යයි මෙය අත්හරියි. සෙසු සියළු තන්හි සමානය.
එහි අට්ඨංගික වාරයෙහි තෘෂ්ණාවද අවසේස කෙලෙසුන්ගේ ප්‍රහාන යයි ආදියෙහි කොටස් පහ අතුරෙන් පළමු කොටසෙහි සෝවාන් මාර්ගයේ ධ්‍යාන අභිනිවේසයෙහි සුද්ධික පටිපදා, සුද්ධික සුඤ්ඤතා, සුඤ්ඤත පටිපදා, සුද්ධික අප්පණිහිතං, අප්පණිහිත පටිපදා යන මේ පස් වාරයෙහි දෙක දෙක චතුක්කපංචක නය වශයෙන් නය දහයක් වේ. මෙසේ සෙස්සෙහිද විසති අභිනිවේසවල නය දෙසීයක් ද ඒවා සතර අධිපතීන්ගේ වශයෙන් සතරින් ගුණකො අටසීයක්ද මෙසේ සුද්ධික දෙක අධිපති අට යයි සියල්ල නය දහසක් වේ. සෝවාන් මාර්ගයේ මෙන් සෙසු මාර්ගවලද නය හාරදහසක් වේ. පළමු කොටසෙහි සතරක්ද මෙසේ සෙසු කොටස්වලද අට්ඨංගික වාරයේ කොටස් පහේ නය විසිදහසක් වේ. එසේම පංචංගික වාරයෙහිද සබ්බසංගාහික වාරයෙහිද යන සියල්ල නය හැටදහසක් ශාස්තෲන් විසින් බෙදන ලදි. පෙලෙහි සංක්‍ෂේපයෙන් ආවේය. මෙසේ මෙය ත්‍රිවිධ මහා වාර පසලොස් කොටස් සැටදහසක් නය ප්‍රතිමණ්ඩිත වූ අභිධම්ම භාජනියෙහි විස්තර කරන ලදැයි දතයුතුය.
ප්‍රශ්න විචාරක වර්ණනාව
ප්‍රශ්න විචාරයෙහි චතුස්සත්‍යද ස්කන්ධ විභාගයෙහි කියන ලද ආකාරයෙන්ම කුසලාදිභාවය දතයුතුය. ආරම්මණ ත්‍රිකයෙහි වනාහි සමුදය සත්‍යය කාමාවචර ධර්මයෙහි ආශ්වාදනය කරන්නාට කුඩා අරමුණක් වේ. මාර්ග ධර්මයෙහි ආශ්වාදනය කරන්නාට මහග්ගත අරමුණක් වේ. ප්‍රඥප්තිය ආශ්වාදනය කරන්නාට අරමුණ කිවහැකි නොවේ. දුක්ඛ සත්‍යය කාමාවචර ධර්ම අරමුණු කරගෙන උපන්නේ සුළු අරමුණක් වේ. රූපාරූප ධර්මයන් අරමුණුකැර උපන්නේ මහග්ගත අරමුණකි. නව ලෝකෝත්තර ධර්මයන් ප්‍රත්‍යවේක්‍ෂා කරන කාලයේ අප්‍රමාණ අරමුණකි. ප්‍රඥප්තිය ප්‍රත්‍යවේක්‍ෂා කරන කාලයෙහි අරමුණ කිවහැකි නොවේ. මාර්ග සත්‍යය සහජාත හේතු වශයෙන් හැමකාලයේම මාර්ග හේතුක වේ. විරිය හෝ විමංසය හෝ ප්‍රධානකොට මාර්ග භාවනා කාලයෙහි මාර්ගාධිපති වේ. ඡන්ද චිත්තවල වෙනත් අධිපතියකු ඇති කාලයෙහි කිවහැකි නොවේ. දුක්ඛ සත්‍ය ආර්යන් ප්‍රත්‍යවේක්‍ෂා කරන කාලයෙහි මාර්ගාරම්මණය වේ. ගරුකොට ප්‍රත්‍යවේක්‍ෂා කරන කාලයෙහි මාර්ගාධිපති වේ. සෙසු ධර්ම ප්‍රත්‍යවේක්‍ෂා කරන කාලයෙහි කිවහැකි නොවේ.
**ද්වෙ සච්චානි** දුක්ඛ සමුදය සත්‍ය, මේවා අතීත ධර්ම අරබයා උපදින කල අතීත අරමුණු වේ. සමුදය සත්‍යය අධ්‍යාත්ම ධර්ම ආශ්වාදනය කරනවිට අධ්‍යාත්ම අරමුණු වේ. දුක්ඛ සත්‍යය ආකිඤ්චඤ්ඤායතන කාලයෙහි අරමුණ කිව නොහැකි යයි දතයුතුය. මෙසේ මේ ප්‍රශ්න විචාරයෙහි සත්‍ය දෙකක් ලෞකික වේ. සත්‍ය දෙකක් ලෝකෝත්තර වේ. මෙහි මෙසේ පෙර දෙකෙහි සම්බුදුන් විසින් සූත්‍රාන්ත භාජනියාදි තුනෙහිද ලෞකික ලෝකෝත්තර නයෙන් සත්‍ය කියන ලදි.
5. ඉන්‍ද්‍රිය විභංගය
අභිධර්ම භාජනීය වර්ණනාව
ඊට අනතුරුව දැන් ඉන්‍ද්‍රිය විභංගයෙහි **බාවීසතී** යනු ගණන පිරිසිඳීමයි. ඉන්‍ද්‍රියානි යනු වෙන්කරන ලද ධර්මය දැක්වීමයි. දැන් ඒවා ස්වරූප වශයෙන් දැක්වෙන්නේ **චක්ඛු ඉන්‍ද්‍රියං** ආදිය කීහ. එහි චක්‍ෂු ද්වාරයෙහි ප්‍රධානත්වය දරනුයේ චක්ඛු ඉන්‍ද්‍රිය වේ. සෝත, ඝාන, ජිව්හා, කාය ද්වාරවල ඉන්‍ද්‍රියාර්ථය කෙරේනුයි සෝතාදි ඉන්‍ද්‍රිය දැනගැනීමේ ලක්‍ෂණයෙහි ප්‍රධානත්වය ඇති නිසා මනින්‍ද්‍රිය වේ. ස්ත්‍රීභාවයෙහි ප්‍රධානත්වය නිසා ඉත්‍ථින්‍ද්‍රිය වේ. පුරුෂභාවයෙහි ප්‍රධානත්වය නිසා පුරුෂින්‍ද්‍රිය වේ. අනුපාලන ලක්‍ෂණයෙහි ප්‍රධානත්වය නිසා ජීවිතේන්‍ද්‍රිය වේ. සැප ලක්‍ෂණයෙහි ප්‍රධානත්වය නිසා සුඛින්‍ද්‍රිය වේ. දුක්ඛ, සෝමනස්ස, දෝමනස්ස, උපේක්ඛා ලක්‍ෂණවල ඉන්‍ද්‍රියාර්ථය නිසා දුක්ඛින්‍ද්‍රිය ආදි වශයෙන් වේ. නිශ්චය ලක්‍ෂණය නිසා සද්ධින්‍ද්‍රිය වේ. උදව්දීමේ ප්‍රධානත්වය නිසා විරියින්‍ද්‍රිය වේ. වැටහෙන ලක්‍ෂණයෙහි ප්‍රධානත්වය නිසා සතින්‍ද්‍රිය වේ. අවික්‍ෂේප ලක්‍ෂණයෙහි ප්‍රධානත්වය නිසා සමාධින්‍ද්‍රිය වේ. දර්ශන ලක්‍ෂණයෙහි ප්‍රධානත්වය නිසා පඤ්ඤින්‍ද්‍රිය වේ. අනඤ්ඤථ-පවතින දැනගන්නා ලක්‍ෂණයෙහි ප්‍රධානත්වය දරණ නිසා අනඤ්ඤතඤ්ඤස්සාමීතින්‍ද්‍රිය වේ. දැනගන්නා ධර්මවල මනාසේ දැනගැනීමේ කෘත්‍යයෙහි ප්‍රධානත්වය නිසා අඤ්ඤින්‍ද්‍රිය වේ. සම්පූර්ණයෙන්ම දැනගැනීමේ ප්‍රධානත්වය නිසා අඤ්ඤතාවින්‍ද්‍රිය වේ.
මෙහි සූත්‍රාන්ත භාජනීයෙහි නොගන්නා ලද්දේ කුමක් නිසාද? සූත්‍රාන්තයෙහි මේ පිළිවෙලේ ඉන්‍ද්‍රිය විසිදෙකක් නොආ බැවිනි. සූත්‍රාන්තයෙහි කිසිතැනක ඉන්‍ද්‍රිය දෙකක් කියන ලදි. කිසිතැනක තැනක්, කිසිතැනක පහක්, මෙසේ නිතර විසිදෙකක් ආවේ නැත. මෙය අටුවා නයයි. මෙය වනාහි වෙනත් නයකි.
මේ චක්ඛාදි නම් පළමුකොට බලානුයි ඇස ආදි නයින් අර්ථය පවසන ලදි. පසුව ප්‍රකාශකළ තුනෙහි පළමුවැන්න පූර්ව භාගයෙහි නොදන්නා අමුර්ථ පදය වූ චතුරාර්ය ධර්මය හෝ දන්නෙමැයි මෙසේ පිළිපදින්නාට උපදින බැවින් ප්‍රධානත්වය පහළවන බැවින් ද අනඤ්ඤාතඤ්ඤස්සාමීතින්‍ද්‍රි යයි කියන ලදි. දෙවැන්න නොදන්නා බැවින් ප්‍රධානත්වය පහළවන බැවින් ද අඤ්ඤින්‍ද්‍රිය වේ. තුන්වැන්න සම්පූර්ණයෙන් දැනගන්නා චතුස්සත්‍යයෙහි අවසාන ඤාණකෘත්‍යය රහතන් වහන්සේට උපදින බැවින් ප්‍රධානත්වය පහළවන බැවින්ද අඤ්ඤාථාවින්‍ද්‍රිය වේ.
ඉන්‍ද්‍රියට්ඨ යනු කුමක්ද? ඉන්‍දලිංගට්ඨො ප්‍රධානත්වය සහ අර්ථයෙන් ඉන්‍ද්‍රියට්ඨ වේ. ප්‍රධානත්වය දේසිත හෙයින් ඉඳුරන් විසින් දක්නා ලද හෙයින් ඉන්‍ද්‍රියට්ඨ වේ. ඉන්‍දසිට්ඨො ඉන්‍දජුට්ඨො ප්‍රධාන ආඥාව ප්‍රධාන සංඥාව යන අර්ථවලින් ද ඉන්‍ද්‍රියට්ඨ වේ. ඒ සියල්ල මෙහි සුදුසු පරිදි යෙදේ. භාග්‍යවත් සම්මාසම්බුද්ධයන් වහන්සේ පරම ඓශ්වර්ය බැවින් ඉන්‍ද්‍ර නම් වේ. කුසලාකුසලවලද කර්මය කර්මවලද කිසිවකගේ ඓශ්වර්ය භාවයෙන් එයින්ම මෙහි කර්මය දැනගන්නා ඉන්‍ද්‍රිය කුසලාකුසල කර්මය ඉක්මවා යයි. එයින් ආඥා කෙරේය යන අර්ථයෙන් ඉන්‍ද්‍රියාර්ථ වේ. මේ සියල්ල භාග්‍යවතුන් වහන්සේ යථා පරිදි දෙසූහ යන ඉන්දදේසිනාර්ථයෙන් ඉන්‍දදේසිතට්ඨෙන ඉන්‍දට්ඨෙන වා ඉන්‍ද්‍රියානි. එහෙයින්ම භාග්‍යවතුන් වහන්සේ කිසිවකුට ගෝචර අසේවනයෙහිද කිසිවකුට භාවනා අසේවනයෙහිද ඇසුරු කරන ලදැයි ඉන්‍ද්‍රියයි දෙසන ලදි.
ලක්ඛණාදීහි යනු ලක්ඛණ රස පච්චුපට්ඨාන පදට්ඨාන වශයෙන් චක්ඛු ආදියේ විනිස දැනගනී යන අර්ථයි. එහි ලක්‍ෂණාදිය යට කියන ලදි. පඤ්ඤින්‍ද්‍රියාදියෙහි සතර අර්ථ අතුරින් අමෝහයමය. සෙස්ස එහි ස්වරූපයෙන්ම පැමිණියේය.
**කමතො** යන මෙයද දේශනා ක්‍රමයකි. එහි අජ්ඣත්ත ධර්මය දැන ආර්යභූමි ප්‍රතිලාභය වන්නේ යයි ආත්ම භාවයට ඇතුළත් වූ චක්ඛුන්‍ද්‍රියාදිය පළමුව දෙසන ලදි. ඒ ආත්මභාවය වනාහි යම් ධර්මයක් නිසා ස්ත්‍රියයි පුරුෂයයි ගණන් ගැනීම ඇතිවේ. එය මෙයයයි දැක්වීමට ඉත්‍ථීන්‍ද්‍රිය පුරිසින්‍ද්‍රිය වේ. ජීවිතේන්‍ද්‍රිය රූප දෙකකි. රූප ජීවිතේන්‍ද්‍රිය සහ නාම ජීවිතේන්‍ද්‍රිය වශයෙනි. විඳිනු ලබන සියල්ල සැප දුක් වශයෙන් දැක්වීම සුඛින්‍ද්‍රිය, සැපඉන්‍ද්‍රිය වශයෙන් පෙන්වා ඇත. දැකීම නිවැරදි කිරීමට මේ ධර්මයන් වැඩිය යුතුයයි දැක්වීම එයින් පසු සද්ධාදි ඉන්‍ද්‍රියද වෙයි. පිළිවෙලින් මේ ධර්ම තමා කෙරෙහි පළමුව හටගත්තේය. ප්‍රතිපත්තියේ නොසිස්බව දැක්වීම සඳහා ඉන්පසු අනඤ්ඤාතඤ්ඤස්සාවීතින්‍ද්‍රියද වේ. ඉන්පසු භාවනාවෙන් මෙය අධිගමනය කළේයයි මේ අධිගමය වේ. මේ අධිගත කල්හි ඊට පසු කිරීමට දෙයක් නැතැයි දැක්වීම සඳහා අවසානයේ පරම වින්දනය වූ අඤ්ඤතාඉන්‍ද්‍රිය දෙසන ලදි. මෙහි ක්‍රමය මෙසේ වන්නේය.
භේද අභේද යනු මෙහි භේදය ජීවිතේන්‍ද්‍රිය මය. එය රූප අරූපයයි දෙපරිදි වේ. සෙසු ඒවා අභේද වේ. මෙසේ මෙහි භේද අභේද වශයෙන් විනිශ්චය දතයුතුය.
කිච්ච යනු කිම ඉන්‍ද්‍රියන්ගේ කෘත්‍යයද චක්ඛුන්‍ද්‍රියේ චක්ඛායතනය චක්ඛු විඤ්ඤාණ ධාතුවෙන් හා ඊට ඇතුළත් ධර්මයන්ගේ ඉන්‍ද්‍රිය ප්‍රත්‍යයෙන් ප්‍රත්‍ය වේයැයි වචනයෙන් ඉන්‍ද්‍රිය ප්‍රත්‍යභාවයෙන් යමක් සෑදිය යුතුය. තමාගේ තීක්‍ෂණ මන්දභාවයෙන් චක්ඛු විඤ්ඤාණාදි ධර්මයන්ගේ තීක්‍ෂණ මන්ද සංඛ්‍යාත තමාගේ ආකාරය අනුව වේ. මෙම කෘත්‍යය මෙසේ සෝත, ඝාන, ජිව්හා, කාය ඉන්‍ද්‍රියවලද වේ. මනින්‍ද්‍රිය වනාහි සහජාත ධර්මයන් තමාගේ වසගයට පැමිණීම වේ. ජීවිතේන්‍ද්‍රිය සහජාත ධර්මයන්ගේ අනුපාලනය වේ. ස්ත්‍රින්‍ද්‍රිය පුරිසින්‍ද්‍රිය ස්ත්‍රී පුරුෂ ලක්‍ෂණ වශයෙන් ප්‍රධාන වේ. සුඛ, දුක්ඛ, සෝමනස්ස, දෝමනස්ස ඉන්‍ද්‍රිය සහජාත ධර්මයන් අභිබවනය නොකොට තමාමෙන් ඕලාරික ඕලාරික නොවන ආකාරයන් අනුව පැමිණීමයි. උපෙක්ඛා ඉන්‍ද්‍රිය ශාන්ත ප්‍රණීත මධ්‍යස්ථ ආකාරයන් අනුව පැමිණීමය. සද්ධාදිය ප්‍රතිපක්‍ෂයෙන් අභිබවනය කර සම්ප්‍රයුක්ත ධර්මයන් ප්‍රසන්නාකාර භාවයට පැමිණීමයි. අනඤ්ඤාතඤ්ඤස්සාවීතින්‍ද්‍රිය මුල් සංයෝජන තුන ප්‍රහාණය කිරීමෙන්ම වේ. සම්ප්‍රයුක්ත ධර්මයන්ද එය ප්‍රහාණය කිරීමට අභිමුඛ කිරීමට වේ. අඤ්ඤින්‍ද්‍රිය කාමරාග ව්‍යාපාදාදිය තුනීකරන ප්‍රහාණයද සහජාත ධර්මයන් තමාගේ වසගයට පත්කර ගැනීම අඤ්ඤතාවිතින්‍ද්‍රියේ සියළු කෘත්‍යවල ඉක්මන් ප්‍රහාණයද නිවන අභිමුඛයට පත්කිරීමද වේ.
භූමිතො යනු චක්ඛු, සෝත, ඝාන, ජිව්හා, කාය, ඉත්‍ථින්‍ද්‍රිය, සුඛ, දුක්ඛ, සෝමනස්ස, ඉන්‍ද්‍රිය මෙහි කාමාවචර වේ. මනින්‍ද්‍රිය ජීවිතේන්‍ද්‍රිය උපේක්ඛා ඉන්‍ද්‍රිය සද්ධා විරිය, සති, සමාධි, පඤ්ඤා, ඉන්‍ද්‍රිය චතු භූමියට ඇතුළත් වේ. සේමනස්ස ඉන්‍ද්‍රිය කාම, රූප, ලෝකෝත්තර වශයෙන් භූමි තුනකට ඇතුළත් වේ. අවසාන තුන ලෝකෝත්තර වෙයි. මෙසේ භූමි වශයෙන් විනිස දතයුතුය.
විස්තර කිරීම වාරයෙහි “යං චක්ඛු චතුන්තං මහා භූතානං” ආදි සියල්ල ධම්මසංගනියේ පද භාජනියෙහි කී ආකාරයෙන් දැනගත යුතුය. විරියින්‍ද්‍රිය, සමාධින්‍ද්‍රිය විස්තර ආදියෙහිද සම්මා වායාම සම්මා සමාධි මිච්ඡා සමාධි ආදිය නොකියන ලදි. කුමක් හෙයින්ද? සියල්ල සංග්‍රහ කරන ලද බැවිනි. සබ්බාසංගාහකයෙහි මෙහි ඉන්‍ද්‍රිය කියන ලදි. එහි මෙසේ ඇත. ඉන්‍ද්‍රිය දාහත කාමාවචරය තුනක් ලෝකෝත්තරය. නවයක් ලෞකික ලෝකෝත්තර මිශ්‍රය.
ප්‍රශ්න විචාරක වර්ණනාව
ප්‍රශ්න විචාරයෙහි සියළුම ඉන්‍ද්‍රියන්ගේ කුසලාදි විභාගය පෙළෙහි නයානුසාරයෙන්ම දැනගත යුතුය.
ආරම්මණ ත්‍රිකයෙහි **සන්තින්‍ද්‍රියානි ආරම්මාණත** යනු චක්ඛු සෝත ඝාන ජිව්හා කාය ඉත්‍ථි පුරිස ඉන්‍ද්‍රිය අරබයා කියන ලදි. ජීවිතින්‍ද්‍රිය අරූප මිශ්‍ර බැවින් මෙහි නොගන්නා ලදි. ද්වින්‍ද්‍රියා ඉන්‍ද්‍රිය දෙකක්. සුඛ දුක්ඛ සඳහා කියන ලදි. එහි ඒකාන්ත සුළු අරමුණකි. **දොමනස්සින්‍ද්‍රියං සියා පරිත්‍ථාරමණං සියා මහග්ගතාරම්මණං** කාමාවචර දහම් අරභයා පවතින කාලයෙහි සුළු අරමුණක් වේ. රූපාවචර අරූපාවචර අරභයා පවතින කාලයෙහි අරමුණ කිව නොහැක. **නවින්‍ද්‍රියා සියා පරිත්තාරම්මණං** යන්න මන ජීවිත සෝමනස්ස උපෙක්ඛාද ශ්‍රද්ධාදි පහද යන ඉන්‍ද්‍රියන් සඳහා කියන ලදි. ජීවිතේන්‍ද්‍රියෙහි රූප මිශ්‍ර බැවින් අණාරම්මණ වූ රූප ධර්මයන්හි සංග්‍රහ වූයේද අරූප කොටසේ එක් පක්‍ෂයක සංග්‍රහ විය.
**චත්තාරි ඉන්‍ද්‍රියානි** යනු සුඛ දුක්ඛ දෝමනස්ස අඤ්ඤතාඉන්‍ද්‍රිය යන සතරය. ඒවා මාර්ගාරම්මණ ත්‍රිකයේ නොපවතී. **මග්ගහෙතුකං** යන සහජාත හේතු සඳහා කියන ලදි. විරිය වීමංසා ජ්‍යෙෂ්ඨ කාලයෙහි මාර්ගාධිපති වේ. ඡන්ද චිත්ත ජ්‍යෙෂ්ඨ කාලයෙහි කිවහැකි නොවේ.
**දසින්‍ද්‍රියා සියා උප්පණ්ණා සියා උප්පාදිනො** රූප ඉන්‍ද්‍රිය සත සහ විපාක ඉන්‍ද්‍රිය තුන සඳහා කියන ලදි. දසින්‍ද්‍රිය දෝමනස්සය සමග යට කියන ලදි. එහි දොම්නස් පැනවීම සමග පවතින කාලයෙහි අරමුණ කිව නොහැක. සෙස්ස නිවන ප්‍රත්‍යවේක්‍ෂා කරන කාලයෙහි අරමුණක් කිව නොහැක. සෙස්ස නිවන ප්‍රත්‍යවේක්‍ෂා කරන කාලයෙහි අරමුණක් නැත. **තීණි ඉන්‍ද්‍රියානි බහිද්ධාරම්මණානි තීණි ලෝකුත්තර ඉන්‍ද්‍රියාති **චත්තාරි යනු සුඛ දුක්ඛ සෝමනස්ස දෝමනස්ස යන සතරය. ඒවා අජ්ඣත්ත මෙන්ම බහිද්ධා ධර්ම අරබයා පවතී. **අට්ඨින්‍ද්‍රියානි **යනු මන ජීවිත උපෙක්ඛා සහ ශ්‍රද්ධාදි පඤ්චඉන්‍ද්‍රියෝය. එහි ආකිඤ්චඤ්ඤායතන කාලයෙහි අරමුණ කිවහැකි නොවේ.
මෙසේ මේ ප්‍රශ්න විචාරකයෙහි ඉන්‍ද්‍රිය දහයක් කාමාවචරය. තුනක් ලෝකෝත්තරය. නවයක් ලෞකික ලෝකෝත්තර මිශ්‍රව කියන ලදි. මේ අභිධර්ම භාජනයෙහිද එක් පරිච්ඡේදයක් වේ. මේ ඉන්‍ද්‍රිය විභංගය ද්විවෘත්තකය ගෙනහැර බෙදා දක්වන ලදි.
6. පටිච්ච සමුප්පාද විභංගය
ඊට අනතුරුව දැන් පටිච්ච සමුප්පාද විභංගයෙහි **අයං අවිජ්ජා පච්චයා සංඛාරා** යන ආදි නයෙන් පාලිය හැර එහි අර්ථ සංවර්ණනාව කරන්නේ විභජ්ජවාදී මණ්ඩලයට බැස ආචාර්යවරයන් නොඉක්මවා ස්ව සමය නොඉක්මවමින් පරසමය රැස් නොකරමින් සූත්‍ර ප්‍රතිබාහය නොකරමින් විනයට විරුද්ධ නොවෙමින් මහාපදේස විමසා බලමින් ධර්මය විස්තර කරමින් අර්ථය සංග්‍රහ කරමින් එම අර්ථයම නැවත පරිවර්තනය කොට අන්‍ය වූ සමාන වූ නිදර්ශනවල සසඳමින් යම්සේ අර්ථ වර්ණනාව කළයුතු වෙයි. ප්‍රකෘතියෙන් මද දුෂ්කර වූ පටිච්ච සමුප්පාදයේ අර්ථ සංවර්ණනාව පැරැන්නෝ යම්සේ (පොරාණයෝ) කීවාහුද.
එහෙයින් ආගමාධිගමයට පත්වූවකු හැර ඉතා අපහසු වූ පටිච්ච සමුප්පාදයේ අර්ථ වර්ණනාව කිරා බලා,
[missing trans]
අවිජ්ජා පච්චයා සංඛාරා ආදියෙහි මුලින්ම,
එහි දෙසනා භෙදතො යන භාග්‍යවතුන් වහන්සේගේ දේශනා ක්‍රමයයි. වැල් ගෙනයන පුරුෂයන් සතරදෙනාගේ වැල් ඇදීම මෙන් මුලින් මැදින් හෝ අවසානය දක්වා එසේ අග මැද සිට හෝ මුල දක්වා යයි පටිච්ච සමුප්පාද දේශනා සතරාකාරය. යම් සේ වැල්ගෙන යන මිනිසුන් සතරදෙනාගෙන් එක්කෙනෙක් වැලේ මුල පළමුව දකියි. හේ එහි මුල් සිඳ සම්පූර්ණ වැල ඇද කර්මාන්තයේ යොදයි. එසේම භාග්‍යවතුන් වහන්සේ ඉති ඛො භික්ඛවේ අවිජ්ජා පච්චයා සංඛාරා..........ජාති පච්චයා ජරා මරණංති මුලපටන් අවසානය දක්වා පටිච්ච සමුප්පාදය දේශනා කරති.
යම්සේ වනාහි ඒ පුරුෂයන්ගෙන් එකෙක් වැලේ මැද පළමුව දකී. හේ මැදින් කපා උපරිභාගයම ඇද කර්මාන්තයේ යොදයි. එසේම භාග්‍යවතුන් වහන්සේ “තස්ස තං වෙදනං අභිනන්දතො අභිවදතො අජ්ඣොසාය තිට්ඨතො උප්පජ්ජති තන්‍දි, යා වේදනාසු තන්‍දි තදුපාදානං තස්සුපාදාන පටිච්චයා භවො, භව පච්චයා ජාති” යන මැදින් පටන්ගෙන අවසානය දක්වා දේශනා කරති.
යම්සේ ඒ පුරුෂයන්ගෙන් එකෙක් වැලේ අග පළමුව දකියි. හේ අග ගෙන අග අනුසාරයෙන් මුල දක්වා හෝ කපා කර්මාන්තයේ යොදයි. එසේම භාග්‍යවතුන් වහන්සේ “ජාති පච්චයා ජරාමරණංති ඉතිඛො පනෙතං වුත්තං ජාතිපච්චයා නු ඛො භික්ඛවෙ ජරා මරණං නොවා කථං වා එත්‍ථ හොතීති? ජාති පච්චයා භන්තෙ ජරාමරණං, එවං නො එත්‍ථ හොති ජාති පච්චයා ජරාමරණන්ති භව පච්චයා ජාති........ අවිජ්ජා පච්චයා සංඛාරාති ඉති ඛො පනෙතං වුත්තං, අවිජ්ජා පච්චයා නු ඛො භික්ඛවෙ සංඛාරා නො වා කථං වා එත්‍ථ හොති! අවිජ්ජා පච්චයා භන්තෙ සංඛාරා එවං නො එත්‍ථ හොති! අවිජ්ජා පච්චයා සංඛාරාති පරියොසානතො පටිච්ච යාව ආදිතොපි පටිච්ච සමුප්පාදං දෙසෙති.
යම්සේ ඒ පුරුෂයන්ගෙන් එකෙක් වැලේ මැදම පළමුව දකියි. හේ වැල මැදින් කපා යට සිට බලන්නේ මුලට විත් කපා කර්මාන්තයේ යොදවයි. එසේම භාග්‍යවතුන් වහන්සේ ඉමේව භික්ඛවෙ චත්තාරො ආහාරා කිං නිදානා? කිං සමුදයා? කිං ජාතිකා? කිං පභවා? ඉමෙ චත්තාරො ආහාරා තණ්හා නිදානා තණ්හා සමුදයා තණ්හා ජාතිකා තණ්හා විඵභවා තණ්හා කිං නිදානා? වෙදනා ඵස්සා සළායතනං නාමරූපං විඤ්ඤාණං සංඛාරා කිං නිදානා? සංඛාරා අවිජ්ජා නිදානං අවිජ්ජා පභවාති මජ්ඣතො පට්ඨාය යාව මුල දක්වා දේශනා කරති.
කුමක් හෙයින් මෙසේ දේශනා කරන සේක්ද? පටිච්ච සමුප්පාදයේ හාත්පසින් සොඳුරු බව නිසා සහ තමන්වහන්සේගේ දේශනා විලාසය නිසාද පටිච්ච සමුප්පාදය හාත්පසින්ම සුන්දර නිසා ඒ ඒ පැත්තෙන් අවබෝධය පිණිස පවතී. දේශනා විලාශයට පැමිණි භාග්‍යවතුන් වහන්සේ සිව්වෙසරද පිළිසිඹු යෝගයෙන් සිව්වැදෑරුම් ගැඹුරුබවට පැමිණි නිසාද ඒ දේශනා විලාශයට පැමිණ අනේක නය ක්‍රමවලින් ධර්මය දේශනා කරති. මෙහි විශේෂය නම් මුලපටන් කරන අනුලෝම දේශනාවය. එය පවතින කරුණෙහි විනය පිළිබඳ මුලාවූ විනේය ජනයන් බලමින් යම්සේ ස්වකීය කරුණුවලින් ප්‍රවෘත්තිය දැක්වීම සඳහාත් උපත් ක්‍රම දැක්වීම සඳහාත් පවතින බව දතයුතුය.
අවසානයෙහි සිට මුල දක්වා වූ යම් පටිලෝම දේශනාවක් වෙයිද එය අපහසුවෙන් මෙලොවට පැමිණියේය. උපදී. දිරයි මැරෙයි යනාදි නයින් දුකසේ පැමිණි ලෝකය අනුව බලන්නේ පූර්වභාග ප්‍රතිවේදය අනුසාරයෙන් ඒ ඒ ජරාමරණ ආදි දුකට තමාට මුල්වන කරුණු දැක්වීම් සඳහාද, මැද පටන් මුල දක්වා කරන දේශනා එය ආහාර නිදාන නියමයන් අනුසාරයෙන් අතීත මාර්ගය හැර දක්වා නැවත අතීත මාර්ගයේ සිට හේතුඵල පිළිවෙල දැක්වීම සඳහාද මැද සිට අවසානය දක්වා පවත්නා දේශනා වර්තමාන මාර්ගයේ අනාගත හේතු හටගැන්ම පටන් අනාගත මාර්ගය දැක්වීම සඳහාද අනුලෝම දේශනාව එහි බැහැර කළ බවද දැනගත යුතුය.
කුමක් හෙයින් අවිජ්ජාව මුලින් කියන ලදද? ප්‍රකෘති වාදීන්ගේ ප්‍රකෘතිය මෙන් අවිද්‍යාවද ලෝකයේ අකාරණ මූ මූලකාරණයද අකාරණ නොවේ. ආසව සමුදයා අවිජ්ජා සමුදයොති අවිජ්ජාවට කාරණය කියන ලදි. යම් මූල කරුණක් වන්නේ නම් ඊට පර්යාය වන්නේය. එය කුමක්ද? සසර කතාවට ශීර්ෂ වශයෙනි. භාග්‍යවතුන් වහන්සේ සංසාර කථාව කියන්නේ ධර්ම දෙකක් ශීර්ෂ කොට දේශනා කළහ. අවිද්‍යාව සහ භව තෘෂ්ණාව වශයෙනි. යම්සේ කීහ. මහණෙනි, අවිද්‍යාවේ මුල් කොන නොපෙනේ. මෙයින් පෙර අවිද්‍යාව නොවීය. ඉක්බිති පසුව පහළවීය. මෙය මෙසේ කියනු ලැබේ. මීට හේතුව අවිද්‍යාවයයි ඉන්පසු පෙනී යයි. මහණෙනි, භව තෘෂ්ණාවේ මෙයින් පෙර තෘෂ්ණාව නොවීය. ඉන්පසු ඇතිවී යයි ආදි කෙළවර නොපෙනේ. මීට හේතුව භව තෘෂ්ණාවයයි පෙනේ.
මේ ධර්ම දෙක ශීර්ෂ කළේ ඇයි? සුගති දුගති ගාමීන්ගේ කර්මයේ විශේෂ හේතුව වන නිසාය. දුගතිගාමීන්ගේ කර්මයේ විශේෂ හේතුව අවිජ්ජාය. කුමක් හෙයින්ද? යම්හෙයකින් අවිජ්ජාවෙන් පුහුදුන් තෙමේ ගින්නෙන් තැවීමෙන් පොලුපහර ලැබීමෙන් උත්සාහයෙන් මැඩපවත්වන ලද්දේ වැදු දෙනක් ඒ උත්සාහයෙන් ආශ්වාද රහිතව හිතට අනර්ථයක් ගෙන දෙන්නේද උණුදිය පානය කිරීමක් මෙන් කෙලෙස් සන්තාපයෙන් ආශ්වාදරහිත වූ දුගතියට වැටෙන්නා වූද තමාට අනර්ථය ගෙනදෙන්නා වූද ප්‍රාණඝාතාදි අනේකප්‍රකාර වූ දුර්ගතිගාමී කර්මවල යෙදෙයි. සුගතිගාමීන්ගේ කර්මයේ විශේෂ හේතුව භව තෘෂ්ණාවය. කුමක් හෙයින්ද? යම් හෙයකින් භව තෘෂ්ණාවෙන් යුත් පෘථග්ජනයා කියන ලද ආකාරයෙන් දෙන සිසිල් ජලයට ආශාවෙන් එය ආශ්වාදනය කරන්නේ තමාගේ දුක දුරුකිරීමට සිහිල් ජලය පානය කරන්නාක් මෙන් කෙලෙස් සන්තාප නැතිව ආශ්වාද සහිතව සුගතියට පැමිණෙන තමාගේ දුර්ගති දුක දුරුකිරීමට සතුන් මැරීමෙන් වැළකීම ආදි අනෙකප්‍රකාර සුගතිගාමී කර්මවල යෙදෙයි.
මේ සංසාර කථාවට ශීර්ෂභූත වූ ධර්ම අතරෙන් කිසිවිට භාග්‍යවත්හු එක් ධර්මයක් මූලික කොටද දේශනා කරති. කෙසේද? ඉති ඛො භික්ඛවෙ අවිජ්ජූපනිසා සංඛාරා සංඛාර නිසා විඤ්ඤාණං” ආදිය. එසේම මහණෙනි, උපාදාන ධර්මවල ආශ්වාද වශයෙන් බලන්නාට තෘෂ්ණාව වැඩේ. තෘෂ්ණා ප්‍රත්‍යයෙන් උපාදාන වේ යන ආදි කිසිතැනක උභයමූලිකවද කෙසේද? අවිජ්ජා නීවරණය නිසා තෘෂ්ණාවේ යුක්ත බාලයාට මෙසේ මේ ශරීරය හටගත්තේය යන මේ කයද බාහිර නාමරූප යන මෙහි ඒ දෙක නිසා ස්පර්ශය සළායතන එය ස්පර්ශ කරන බාලයා සැපදුක් විඳියි යන ආදි ඒ ඒ දේශනාවල අවිජ්ජා පච්චයා සංඛාරාති වේ. මෙහි අවිජ්ජා වශයෙන් එක් ධර්මයක් මුල්කොට කළ දේශනා වේ යයි දතයුතුය. මෙහි දේශනා භේදයෙන් විනිස දතයුතුය.
අර්ථ වශයෙන් යනු අවිජ්ජාදි පදයන්ගේ අර්ථ වශයෙන් කෙසේද? පිරීමට නුසුදුසු තැන්වල කාය දුශ්චරිතාදිය අවිද්‍යා නම් වේ. නොලද යුතුය යන අර්ථයයි. ඒ නොලද යුතු දේ ලබත්ය යනු අවිජ්ජා නම් වේ. ඊට විපරීත වූ කාය සුචරිතාදිය වින්‍දිය (ලැබිය යුතු දේ) නම් වේ. ඒ විඳිය යුතු දේ නොවිඳීනුයි අවිජ්ජා නම් වේ. ස්කන්ධයන්ගේ රාශිය අර්ථය. ආයතනවල ආයතන අර්ථය. ධාතූන්ගේ ශූන්‍යතා අර්ථය සත්‍යවල තථ්‍ය අර්ථය, ඉන්‍ද්‍රියවල අධිපති අර්ථය නොදැන ගැනීම අවිජ්ජා වේ. දුක්ඛාදියේ පෙළීම් වශයෙන් කියන ලද සතරාකාර සතරාකාර අර්ථය නොදැනීම කෙරේනුයිද අවිජ්ජා වේ. කෙළවරක් නැති සංසාරයෙහි සියළු යෝනි ගති භව විඤ්ඤාණය ඇති සත්තාවාසවල සත්ත්වයන් දුවවයි යනුද අවිජ්ජා වේ. පරමාර්ථ වශයෙන් අවිද්‍යමාන වූ ස්ත්‍රී පුරුෂයන් කෙරෙහි දුවයි විද්‍යමාන ඛන්‍ධ ආදිය කෙරෙහි නොදුවයි යනුද අවිජ්ජා වේ. තවද චක්ඛු විඤ්ඤාණාදියේ වස්තු අරමුණුවල හේතුඵල හේතුවකින් උපන් ධර්ම වසා තබන හෙයින්ද අවිජ්ජා වේ.
යමක් නිසා ඵලයක් ඒද එය ප්‍රත්‍යය වේ. ප්‍රත්‍යය නැතිව එයින් නොවේ. එය ප්‍රත්‍යක්‍ෂ නොකළ යන අර්ථය වේ. එති යන ඉපදීම (හටගැනීම) ද පැවතීමද යන අර්ථය වේ. තවද උපකාරය යන අර්ථයෙන් ප්‍රත්‍යය යන අර්ථය වේ. අවිජ්ජාවද පච්චයද අවිජ්ජාපච්චය වේ. ඒ නිසා **අවිජ්ජා පච්චයා**
සංඛත අභිසංස්කරණ කෙරේනුයි **සංඛාර** වේ. තවද අවිජ්ජා පච්චයා සංඛාරා සංඛාර ශබ්දයෙන් ආගත සංඛාර යන දෙපරිදිය. එහි පුඤ්ඤ අපුඤ්ඤ ආනෙඤ්ජ අභිසංඛාර තුන කායවචී චිත්ත සංඛාර තුන යයි හයක් අවිජ්ජාපච්චයා සංඛාරා වේ. ඒ සියල්ල ලෞකික කුසල අකුසල චේතනා පමණ වේ.
සංඛත සංඛාර, අභිසංඛත සංඛාර, අභිසංඛරණ සංඛාර, පයොගම්භි සංඛාර යයි මේ සතර වනාහි සංඛාර ශබ්දයෙන් ආගත සංඛාර නම් වේ. එහි අනිච්චා වත සංඛාරා යන ආදියෙහි කියන ලද සියළු සප්‍රත්‍ය ධර්මයන් සංඛත සංඛාර නම් වේ. කර්ම නිපදවන ත්‍රෛභූමික රූපාරූප ධර්ම අභිසංඛත සංඛාර යයි අටුවාවල කියන ලදි. ඒවා අනිච්චා වත සංඛාර යන මෙහිම ඇතුළත් වේ. වෙන්ව වනාහි ඒවා (පෙළෙහි) පැමිණි තැනක් නොපෙනේ. ත්‍රෛභූමික කුසල අකුසල චේතනා අභිසංඛරණ සංඛාර යයි කියනු ලැබේ. එය **“අවිජ්ජාගතොයං භික්ඛවෙ පුරිස පුග්ගලො පුඤ්ඤඤ්චෙ අභිසංඛාරං අභිසංඛරොති”** යන ආදියෙහි ආ තැන පෙනේ. කායික චෛතසික වීර්ය පයොගාභිසංඛාරයයි කියනු ලැබේ. එය **“යාවතිකා අභිසංඛාරස්ස ගති තාවතිකා ගන්ත්‍වා අක්ඛාහතං මඤ්ඤෙ අට්ඨාසී”** යන ආදියෙහි ආවේය.
හුදකලා මෙය පමණක් නොව අන්‍ය වූද **“සංඥා වෙදයිත නිරොධ”** සමවැදුණු භික්‍ෂුවට පළමුව වචීසංඛාර නිරුද්ධ වේ. ඉක්බිතිව කාය සංඛාරද ඉක්බිතිව චිත්ත සංඛාරයද ආදි ක්‍රමයෙන් සංඛාර ශබ්දයෙන් ආ නොයෙක් සංඛාර වේ. ඒවා අතරෙන් සංඛත සංඛාරයෙහි සංග්‍රහයට නොගිය සංඛාරයක් නැත. මෙයින් පසු **සංඛාරපච්චයා විඤ්ඤාණං** යන ආදියෙහි යමක් කියන ලදද එය කියන ලද ආකාරයෙන් දත යුතුය.
නොකියන ලද්ද වනාහි දැනගනීනුයි **විඤ්ඤාණං** වේ. නැමේනුයි **නාම** නම් වේ. වෙනස්වේනුයි **රූප** නම් වේ. අය පතුරුවයි. ආයතනද පමුණුවයි **ආයතන** වේ. සපර්ශ කරයි. ඵස්ස. විඳීනුයි වේදනා. ආසාවෙහි අසීමිත වේනුයි **තණ්හා.** අල්වා ගනීනුයි **උපාදාන** වෙයි. **භවො** ඉපදවීම **ජාති** දිරීම **ජරා**. මරණය මෙයින්ය. **මරණං.** සොක කිරීම **සොකො.** විලාප කීම **පරිදෙවො.** දුකට පත්කිරීම දුක්ඛ. උත්පාද ඨිති වශයෙන් හෝ දෙයාකාරයෙන් කරයිද දුක්ඛ වේ. දුර්මනවීම **දෝමනස්ස** බොහෝ කරදර **(ආයාස)** **උපායාස** වේ.
**සම්භවන්ති** උපදී. තනිකර සෝක ආදිය නොවේ. සියළු පදවලට සම්භවන්ති ශබ්දය යෙදිය යුතු වේ. අවිජ්ජා පච්චයා සංඛාරා යයි කී කල්හි කුමක් කෙරේදැයි නො පෙන්වයි. සම්භවන්ති යෙදීමෙන් අවිජ්ජති සා පච්චයාති අවිජ්ජාපච්චයා එසේ හෙයින් **“අවිජ්ජා පච්චයා සංඛාරා සම්භවන්ති”** පච්චය පච්චුප්පන්න නියමය වෙයි. සියළු තන්හි මේ නයයි.
**එවං** යනු දක්වන ලද ක්‍රම නිදර්ශනයයි. එහෙයින් අවිජ්ජාදී හේතුවෙන්ම. ඊශ්වර නිර්මාණාදියෙන් නොවේ යයි දක්වයි. **එතස්ස** යනු කියන ලද පරිදි. **කෙවලස්ස** සම්මිශ්‍ර නොවූ. සියල්ල හෝ **දුක්ඛක්ඛන්‍ධස්ස** දුක් සමූහය. සත්ත්‍වයින්ට සැප සුබ වශයෙන් නොවේ. සමුදය - උපදියි. හටගනියි. හොති සිදුවේ. මෙසේ මෙහි අර්ථ වශයෙන් දතයුතුය.
ලක්ඛණාදි යනු අවිජ්ජාදි ලක්‍ෂණ වශයෙන් කෙසේද? අවිජ්ජාව නොදැනීම් ලක්‍ෂණය. මුළාකිරීම කෘත්‍යයයි. වැසීම වැටහෙන කාරණයයි. ආශ්‍රවය ආසන්න කාරණය සංඛාර අභිසංස්කරණය ලක්‍ෂණයයි. රැස්කිරීම කෘත්‍යයය. චේතනාව වැටහෙන කරුණය. අවිද්‍යාව ආසන්න කාරණය විඤ්ඤාණය දැනගැනීමේ ලක්‍ෂණ වේ. ඉදිරියෙන් යෑම කෘත්‍යය ප්‍රතිසන්ධිය වැටහෙන ආකාරයය. සංස්කාර ආසන්න කරණය. වස්තු අරමුණු කිරීම හෝ ආසන්න කාරණය. නාමය නැමීම ලක්‍ෂණයය. සම්ප්‍රයෝගය කෘත්‍යය වෙන් නොවීම වැටහෙන කාරණය. විඤ්ඤාණය ආසන්න කරුණය. රූපය වෙනස්වීම ලක්‍ෂණය. විසිරීම කෘත්‍යය. ප්‍රකාශ නොකරන වැටහෙන කරුණය. විඤ්ඤාණය ආසන්න කරුණය. සළායතන රැස්වන ස්ථානය ලක්‍ෂණයයි. දස්සනාදිය කෘත්‍යය වේ. වස්තු ද්වාරභාවය වැටහෙන ආකාරයයි. නාමරූප ආසන්න කරුණය. ඵස්ස ස්පර්ශ ලක්‍ෂණය යයි. ගැටුම කෘත්‍යයය. එක්වීම වැටහෙන ආකාරය සළායතන ආසන්න කරුණය. වේදනා අනුරූපවන (විඳීම) ලක්‍ෂණය විෂය රසය හා එක්වීම කෘත්‍යයය. සැප දුක් වැටහෙන ආකාරයය ස්පර්ශය ආසන්න කාරණය. තණ්හා හේතු ලක්‍ෂණය සතුටුවීම කෘත්‍යය තෘප්තිමත්භාවයට නොපැමිණීම වැටහෙන කාරණය වේදනා ආසන්න කරුණය. උපාදානය ග්‍රහණය කිරීම ලක්‍ෂණය. මුදා නොහැරීම කෘත්‍යයය. තෘෂ්ණා දෘඪ ආත්ම දෘෂ්ටිය වැටහෙන ආකාරය. තෘෂ්ණාව ආසන්න කාරණය. භවො කර්ම කර්මවල ලක්‍ෂණය (භව භවන) වීම කෘත්‍යයය කුසල අකුසල අව්‍යාකෘත වැටහෙන ආකාරය උපාදානය ආසන්න කරුණය. ජාති ආදියෙහි ලක්‍ෂණ සච්ච විභංගයෙහි කී ආකාරයෙන් දැනගන්න. මෙසේ මෙහි ලක්‍ෂණාදි වශයෙන් විනිස දතයුතුය.
එකවිධාදිතො යන මෙහි අවිජ්ජාව - නොදැනීම නොපෙනීම මෝහය ආදි වශයෙන් ඒකවිධය. ප්‍රතිපත්තියක් නැති මිථ්‍යා ප්‍රතිපත්ති වශයෙන් හා සසංඛාර අසංඛාර වශයෙන් ද්විධය. වේදනා තුනෙන් යුත් නිසා ත්‍රිවිධය. චතුස්සත්‍ය අප්‍රතිවේද වශයෙන් චතුර්විධය. ගති පඤ්චකාදිය වසන බැවින් පංචවිධය. ද්වාර ආරම්මණ වශයෙන් සියළු අරූප ධර්මවල ෂඩ්විධ නය දතයුතුය.
සංඛාරය - ආශ්‍රව සහිත විපාක ධර්මාදි භවයෙන් ඒකවිධය. කුසලාකුසල වශයෙන් ද්විධය. එසේම පරිත්ත මහග්ගත, හීන, මජ්ඣිම, මිච්ඡත්ත බොරු සම්මත්ත (නිවැරදිව) නියත අනියත වශයෙන් ද්විධය. පුඤ්ඤාදි සංස්කාර භාවයෙන් ත්‍රිවිධය. සතර යෝනි පැවතීම් වශයෙන් චතුර්විධය. පංචගතිගාමී හෙයින් පංචිවිධය.
විඤ්ඤාණය-ලෞකික විපාකාදි භාවයෙන් ඒකවිධය. සහේතුක අහේතුක භේදයෙන් ද්විධය. භවත්‍රය ඇතුළත් හෙයින් ද වේදනාත්‍රයෙහි යුක්ත හෙයින්ද අහේතුක දුහේතුක ත්‍රිහේතුක වශයෙන් ත්‍රිවිධය. යෝනි ගති වශයෙන් චතුර්විධ ද පංචවිධ ද වේ.
නාමරූපං විඤ්ඤාණය ඇසුරු කරන නිසාම කර්ම ප්‍රත්‍යයද නිසා ඒකවිධය. සාරම්මණ අනාරම්මණ වශයෙන් ද්විධය. අතීතාදි වශයෙන් ත්‍රිවිධය. යෝනි ගති වශයෙන් චතුර්විධ පංචවිධද වේ.
සළායතනය හටගැනීම බැසීම් ආසන්න අර්ථයෙන් ඒකවිධය. භූතප්‍රසාද විඤ්ඤාණ වශයෙන් ද්විධය. සම්පන්න අසම්පන්න උභයගෝචර නොවීමෙන් ත්‍රිවිධය. යෝනි ගති ඇතුළත් හෙයින් චතුර්විධ පංචවිධ වේ. මේ ක්‍රමයෙන් ඵස්සාදීන්ගේද ඒකවිධභාවය දැනගත යුතුය. මෙසේ මෙහි ඒකවිධාදි වශයෙන් විනිස දතයුතුය.
අංගද නියමයන්ද සෝකාදියද භවචක්‍රයේ නොකැඩීම දැක්වීම සඳහා කියන ලදි. ජරාමරණ කැඳවන බාලයාව ඒවා හටගනී. මෙසේ කීය. “මහණෙනි, අශ්‍රැතවත් පෘථග්ජනයා කායික දුක් වේදනාවෙන් ස්පර්ශ (පෙළුනේ) කරන ලද්දේ සෝක කරයි. ක්ලාන්ත වෙයි. වැලපෙයි. පපුවට ගසා ගනිමින් හඬයි. මුළාවට පැමිණෙයි. යම් තවත් ඒවා පවතී ද ඒතාක් අවිද්‍යාව ඇතැයි නැවතද **“අවිජ්ජා පච්චයා සංඛාරා”** යයි භව චක්‍රය සම්බන්ධ වෙයි. එහෙයින් ඒවා ජරාමරණවලට සාපේක්‍ෂ කොට පටිච්ච සමුප්පාද අංග දොළහ යයි දතයුතුය. මෙසේ එහි අංග නියමය වශයෙන්ද විනිස දැනගත යුතුය. මෙය මෙහි උද්දේස වශයෙන් __සාපේක්‍ෂ__ කථාවය.
දැන් නිද්දේස වශයෙන් විස්තර කථාව වෙයි. “අවිජ්ජා පච්චයා සංඛාරා” යයි කියන ලදි. එහි අවිද්‍යා ප්‍රත්‍යයෙන් සංඛාර දැක්විය යුතු කල්හි පුතා ගැන කිවයුතු කල්හි පියා ගැන යම්සේ කියයිද මෙසේ ඇතිකල්හි මිතුරාගේ පුතා දත්තගේ පුතා යයි පුතා ගැන පැහැදිලිව කිව්වා නම් වේ. එහෙයින් දේශනා දක්‍ෂ වූ ශාස්තෲන් වහන්සේ සංස්කාර ජනනය කළ අර්ථයෙන් පියා සමාන අවිජ්ජාව පළමුකොට දැක්වීමට “තත්‍ථ කතමා අවිජ්ජා” දුක්ඛෙ අඤ්ඤාණං” යයි වදාළහ.
එහි යම්හෙයකින් මේ අවිද්‍යාව තත්වූ පරිදි ලක්‍ෂණ දැනගැනීමට බැලීමට අවබෝධ කරගැනීමට නොදෙයි. වසා හාත්පසින් වෙලා ගැටගසා සිටියි. ඒ නිසා දුක්ඛ අඤ්ඤාණ කියයි. එසේම දුක්ඛ සමුදයේ දුක්ඛ නිරෝධයේ දුක්ඛ නිරෝධගාමිනී ප්‍රතිපදාවේ තත්වූ පරිදි ලක්‍ෂණ දැනගැනීමට බැලීමට අවබෝධ කරගැනීමට නොදෙයි. වසා හාත්පසින් වෙලා ගැටගසා සිටියි. ඒ නිසා දුක්ඛ නිරෝධගාමිනී පටිපදාය අඤ්ඤාණං නයයි කියයි. මේ සතර ස්ථානයෙහිම අඤ්ඤාණය අවිජ්ජා යයි සූත්‍රාන්ත පරියායෙන් (ක්‍රමයෙන්) කියන ලදි.
නික්‍ෂෙප කාණ්ඩයෙහි අභිධර්ම පරියායෙන් “පුබ්බන්තෙ අඤ්ඤාණ” නය අපරයෙහි සමාන සතරේ අඤ්ඤාණය ද ගන්නා ලදි. එහි **පුබ්බන්තෙ** යනු අතීත මාර්ගයයි. අතීත ස්කන්ධ ධාතු ආයතනයෝය. **අපරන්තෙ** යනු අනාගත මාර්ගය. අනාගත ස්කන්ධ ධාතු ආයතනයෝය. **පුබ්බත්තාපරන්තෙ** ඒ දෙකමය. **ඉදපටිච්චයතා** යනු සංස්කාරාදියේ හේතුවන අවිජ්ජාදි අංගයෝය. **පටිච්ච සමුප්පන්න ධම්මා** යනු අවිජ්ජාදියෙන් නිපදවන ලද සංස්කාරාදි ධර්මයෝය. එහි මේ අවිජ්ජාව යම් හෙයකින් අතීත ස්කන්ධාදීන්ගේ තත්වූ පරිදි ලක්‍ෂණ දැනගැනීමට බැලීමට අවබෝධ කරගැනීමට නොදෙයි. වසා හාත්පසින් වෙලා ගැටගසා සිටියි. ඒ නිසා පුබ්බන්තෙ අඤ්ඤාණං යයි කියනු ලැබේ. එසේම අනාගත, අතීතානාගත ස්කන්ධාදීන්ගේ ඉදප්පච්චයතාවද පටිච්චසමුප්පන්න ධර්මද තත්වූ පරිදි ලක්‍ෂණ දැනගැනීමට බැලීමට අවබෝධ කරගැනීමට නොදෙයි. වසා හාත්පසින් වෙලා ගැටගසා සිටියි. එයින් ඉදප්පච්චයතා පටිච්චසමුප්පන්න ධම්මෙසු අඤ්ඤාණං යයි කියනු ලැබේ. මේ ස්ථාන අටේ අභිධර්ම පරියායෙන් අඤ්ඤාණය අවිජ්ජා යයි කියන ලදි.
මෙසේ කුමට කියන ලදද? කෘත්‍ය වශයෙන් හා ජාති වශයෙන් අවිජ්ජාව කියන ලදි. කෙසේද? මේ අවිජ්ජාව මේ අට ස්ථානයන් දැනගැනීමට බැලීමට අවබෝධ කරගැනීමට නොදෙයි යනු කෘත්‍ය වශයෙන් කියන ලදි. උප්පජ්ජමානාපි ඉමෙසු අට්ඨාසු ඨානෙසු උප්පජ්ජතීති යනු ඉපදීම් වශයෙන් කියන ලදි. මෙසේ කියා නැවත **යං එවරූපං අඤ්ඤාණං දස්සනං** ආදි පදවිසිපහකින් අවිද්‍යාවේ ලක්‍ෂණ දැක්වීමට ගනී.
එහි මේ අවිද්‍යාව මේ අටපදයෙන් කියන ලදැයි නැවත පද විසිපහකින් ලක්‍ෂණ නොකියයි නම් එය හොඳින් කිව්වා නොවේ. ලක්‍ෂණ කිව්වොත් හොඳින් කිව්වා වේ. යම්සේ මිනිසෙක් නැතිවූ ගොනකු සොයන්නේ ඔහු, මිනිසුන් විචාරයි. ආර්යයෙනි, ඔබ සුදු ගොනෙකු දැක්කද රතු ගොනෙකු දැක්කදැයි ඔව්හු මෙසේ කියන්නාහුය. මේ රටේ සුදු රතු ගොන් කෙළවරක් නැත. ඔබේ ගොනාගේ ලක්‍ෂණ මොනවාද? ඉක්බිති ඔහු රවුමැති නගුලකැයි කීකල්හි ගොනා ගැන හොඳින් කිව්වා වෙයි. එසේම මේ අවිජ්ජාව පද අටකින් කීවේ මුත් නැවත පද විසිපහකින් නොකීවේ නම් හොදින් කිව්වා නම් නොවේ. ලක්‍ෂණ කී කල්හි පමණක් හොඳින් කිව්වා වෙයි. එහෙයින් මෙහි ලක්‍ෂණ දැක්වීමට පද විසිපහක් කියනලදි. ඒවා ඒ ආකාරයෙන් දතයුතුය.
කෙසේද? ඤාණය නම් ප්‍රඥාවය. එය අත්‍යර්ථයෙන්ම චතුස්සත්‍ය ධර්ම වේ. හේතුකාරණා දැනගෙන ප්‍රකට කරයි. මේ අවිජ්ජාව ඇතිවී එය දැන ප්‍රකට කිරීමට නොදෙයි යන ඤාණයට විරුද්ධ වූ හෙයින් **අඤ්ඤාණ** වේ. **දස්සනං **යනුද ප්‍රඥාවය. එයද එහි ආකාරය දනියි. අවිජ්ජාව වනාහි ඉපද එය බැලීමට නොදයෙි යන **අදස්සනය** වේ. අභිසමය යනුද ප්‍රඥාවය. එය එහි ආකාරය අවබෝධ කරයි. අවිජ්ජාව ඉපදී එය අවබෝධ කිරීමට නොදෙයි යනු **අනභිසමය** යි. අනුබෝධ සම්බෝධ පටිවේද යනුද ප්‍රඥාවය. එය එහි ආකාරය අනුබෝධ කරයි. අවබෝධ කරයි. ප්‍රතිවේධ කරයි. අවිජ්ජා එය අනුබෝධ කරන්නට අවබෝධ කරවන ප්‍රතිවේධ කරන්නට ඉඩ නොදෙයි යනු අනනුබෝධ අසම්බෝධ අප්පටිවේද යනු වේ. සඞ්ගාහණා යනුද ප්‍රඥාවය. එය එහි ආකාරය ගෙන පරීක්‍ෂා කොට ගනියි. අවිජ්ජාව ඉපිද එය ගෙන පරීක්‍ෂා කොට ගැනීමට නොදෙයි යනු **අසංගාහණා** වේ. පරියොගහණ යනුද ප්‍රඥාවය. එය එහි ආකාරයට බැසගෙන ඇතුළට පිවිස ගනියි. අවිජ්ජාව ඉපිද ඊට බැස පිවිස ගැනීමට නොදෙති යයි **අපරියෝගාහණා** වේ. සමවෙක්ඛණා යනුද ප්‍රඥාවය. එය එහි ආකාරය සමව මනාව දකියි. අවිජ්ජාව ඉපිද එය සමව මනාව දැකීමට නොදෙයි යනු **අසම්පෙක්ඛණා **වේ. පච්චවෙක්ඛණා යනුද ප්‍රඥාවය. එය එහි ආකාරය ප්‍රත්‍යාකාරය. අවිජ්ජාව ඉපිද එය ප්‍රත්‍යක්‍ෂ කිරීමට නොදෙයි යනු **අපච්චවෙක්ඛණා** වේ. මොවුහු කිසි පච්චක්ක (ප්‍රත්‍යක්‍ෂ) කර්මයක් නැත. තෙමේ ප්‍රත්‍යවේක්‍ෂා නොකර කරන ලද කර්මය අපච්චක්ක කම්ම වේ. නුවණ නැතිකම **දුම්මෙජ්ඣං** වේ. මෝඩකම **බාල්‍යං** වේ.
සම්පජඤ්ඤං යනු ද ප්‍රඥාවය. එය අර්ථය හේතුව සහිත චතුස්සත්‍ය මනාව දන්නේය. අවිජ්ජාව ඉපදී එහි ආකාර දැකීමට ඉඩ නොදෙයි යන්න **අසම්පජඤ්ඤ** වේ. මුළා කිරීම වශයෙන් මෝහ වේ. වඩා මුළාකිරීම පමොහ වේ. සිහිනැති වශයෙන් සම්මෝහ වේ. නොවිඳිය යුත්තක් විඳීනුයි අවිජ්ජා වේ. සංසාරයෙහි වෙන්වෙයි ගිල්වයි යනු **අවිජ්ජොඝො** වේ. සංසාරයෙහි යොදයි යනු **අවිජ්ජායෙගො** වේ. අප්‍රහීන වශයෙන් නැවත නැවත ඉපදවීමෙන් අවිජ්ජානුසය වේ. මාර්ගයෙහි නැගී සිටි සොරෙක් මගියකු අල්ලා ගන්නා සේ කුසල් සිත නැගිට පැහැරගනියි යන **අවිජ්ජා පරියුට්ඨානං** වේ. යම්සේ නගරද්වාරයෙහි දොරටු වසා පලිඝ ලඞ්ඝිය නම් (දොරවල් හරහා දමනා විසඳ දැව කඳ කෘත්‍රිම වැටුණු පසු ඇතුළු නගර වාසීන්ට පිටට ඒමටත් පිටතවාසීන්ට නගරය තුළට යෑමත් සිඳී යයි. එසේම යමෙකුගේ සක්කාය නගරද්වාරයෙහි මෙය (අවිජ්ජා) වැටුණුවිට නිවනට පමුණුවන ඔහුගේ ඤාණ ගමන සිඳී යයි යන අවිජ්ජාලංඝී නම් වේ. අකුසලයද මුල්ද එයමනුයි හෝ අකුසලයන්ගේ මුල අකුසල මූල වේ. එය අන් කිසිවක් නොවේ. මෙහි අදහස් කළ මෝහය යන මොහො අකුසල මූලං වේ. අයං වුච්චති අවිජ්ජාති මෙය මේ ලක්‍ෂණවලින් අවිජ්ජා යයි කියනු ලැබේ. මෙසේ පද විසිපහෙන් අවිජ්ජා ලක්‍ෂණ දැනගත යුතුය.
මෙබඳු ලක්‍ෂණවලින් යුත් අවිජ්ජාව දුක්ඛාදියෙහි අඤ්ඤාණ යයි කියන ලද්දේ මුත් දුක්ඛ සත්‍යය එක් දේශයක් පමණි. සහජාත වෙයි. එය අරමුණ කරයි. වසයි. සමුදය සත්‍යයේ ඒක දේශයක් නොවේ. සහජාත වෙයි. එය අරමුණු කරයි. වසයි. නිරෝධ සත්‍යයේ ඒකදේශයක් නොවේ. සහජාත නොවේ. එය අරමුණු නො කෙරේ. එම අරමුණ (නිවන) තනිව වසයි. මාර්ග සත්‍යයේද කොටසක් නොවේ. සහජාත නොවේ. එය අරමුණු නොකෙරේ. තනිව වසයි. දුක් අරමුණුවලින් අවිජ්ජා උපදී. එය වසයි. සමුදය අරමුණුවලින් අවිජ්ජා උපදී. එය වසයි. නිරෝධ අරමුණුවලින් අවිජ්ජාව නූපදියි. එය වසයි. මාර්ග අරමුණුවලින් අවිජ්ජාව නූපදී. එය වසයි.
සත්‍ය දෙක දැකීමට අපහසු බැවින් ගැඹුරුය. සත්‍ය දෙක ගැඹුරු බැවින් දැකීමට අපහසුය. තවද නිරෝධ සත්‍යය ගැඹුරුද දැකීමට අපහසුද වේ. එහි දුක ප්‍රකටය. ලක්‍ෂණය වනාහි ගැඹුරු බැවින් දැකීමට අපහසුය. සමුදයෙහිද මෙම නයමය. මහා සමුදුර කළඹා ඕජස බැහැර ගැනීම අමාරුය. මහාමේරුව පාදයෙහි වැලි ඉවත්කිරීම අමාරුය. ජීවිතය පීඩනයට පත්කර රසය බැහැර කිරීම අමාරුය. එසේම සත්‍ය දෙක ගැඹුරු බැවින්ම දැකීම අපහසුය. නිරෝධ සත්‍යය අති ගැඹුරුද අති දුර්දසද වේ. මෙසේ දැකීමට අපහසු ගැඹුරෙනුත් ගැඹුරු බැවින් දැකීමට අපහසු වූ චතුරාර්ය සත්‍යය වසන මොහො අඳුර මේ අවිජ්ජාව යයි කියනු ලැබේ.
සංස්කාර පදයෙහි යට කියන ලද සංස්කාරවල සංස්කාර ශබ්දයෙන් ආ සංස්කාරයන් ස්පර්ශ නොකොට (සම්බන්ධ) අවිජ්ජාපච්චයා සංඛාරයම දක්වන්නේ **තත්‍ථ කතමෙ අවිජ්ජා පච්චයා සංඛාරා? පුඤ්ඤාභි සංඛාරො** යන ආදිය කීහ. එහි නැවත තමාගේ අදහස හා ක්‍රියාව සම්පූර්ණ කරමින් පින ද සිදුකරන්නේ උපදවන්නේ පුඤ්ඤ නම් වේ. විපාකය අභිසංස්කරණය කරයි කරන ලදැයි යනු අභිසංඛාර වේ. පුඤ්ඤ ද අභිසංඛාරය ද පුඤ්ඤාභිසංඛාර වේ. පුඤ්ඤ ප්‍රතිපක්‍ෂ බැවින් අපුඤ්ඤාභි සංඛාර වේ. කැමති නොවේ යනු **ආනෙඤ්ජ** වේ. ආනෙඤ්ජයව අභිසංඛාර වූයේ ආනෙඤ්ජ භවය අභිසංස්කරණය කරයි යන ආනෙඤ්ජාභිසංඛාර වේ. කයින් පවත්වන කයින් පැවතුන හෝ සංඛාර යයි කාය සංඛාර වේ. වචී සංඛාර චිත්ත සංඛාරවල ද මෙම නයයි.
එහි ප්‍රථම ත්‍රිකය පරිවිමංස සූත්‍ර වශයෙන් ගන්නා ලදි. එහි පුඤ්ඤ සංඛාරය **අභිසංඛරණය** කරයි. විඤ්ඤාණය පින එලවන ලද්දේ වෙයි. **අපුඤ්ඤ සංඛාර අභිසංස්කරණ** කරයි. විඤ්ඤාණය අපඤ්ඤූපගමො ආනෙඤ්ජ සංඛාර සංස්කරණය කරයි. විඤ්ඤාණය ආනෙඤ්ඤුපග වේ යයි කියන ලදි. ඊළඟ දෙවැනි ත්‍රිකය විභංග සූත්‍රයේ ආකාරයේ ගන්නා ලදි. සම්මා දිට්ඨි සූත්‍ර පරියායෙන් ගන්නා ලදැයි කීම වටීමය. එහි “තයො මෙ භික්ඛවෙ සංඛාරා කතමෙ තයො? කාය සංඛාර වචී සංඛාර චිත්ත සංඛාර යයි කියන ලදි. මේවා සූත්‍ර වශයෙන් ගන්නා ලද්දේ කුමක් හෙයින්ද? මෙය අභිධර්ම නය දැන් නොකියයි. බාහිර සෘෂිවරුන් හෝ ශ්‍රාවකයන් හෝ දෙවියන් හෝ නොකියන ලද්දේය. සර්වඥ වූ ජින භාෂිතයකි මෙය. අභිධර්මයෙහි ද සූත්‍රයෙහි ද එක සමානව පවතී. මේ අර්ථය දැක්වීම සඳහා නිදර්ශිතය.
දැන් ඒ සංඛාරයෙහි ප්‍රභේද දැක්වීමට **“තත්‍ථ කතමා පුඤ්ඤාභිසංඛාරා”** යන ආදිය කීහ. එහි කුසල චේතනා නියමයක් නොමැති බැවින් චතුභූමක චේතනාද කියන ලදි. කාමාවචර රූපාවචර නියම බැවින් කාමාවචර කුසල චේතනා අට රූපාවචර කුසල චේතනා පස යන චේතනා දහතුන පුඤ්ඤාභිසංඛාර නම් වේ. දානමය ආදියෙන් ඒ චේතනාවල පුඤ්ඤකිරිය වස්තු වශයෙන් පවතීයයි දක්වන ලදි. එහි කාමාවචර අට ද දාන සීලමය වෙයි. දහතුන භාවනාමය වේ. ප්‍රගුණ වූ ධර්මය සජ්ඣායනය කරන්නා ගැලපීම එකක් දෙකක් වෙනස් වූ බව නොදනී. පසුව ආවර්ජනා කරනවිට දැනගනී. එසේම කසිණ මූලික භාවනාව කරන්නාට ද ප්‍රගුණ වූ ධ්‍යානය ප්‍රත්‍යවෙක්‍ෂා කරන්නාව ද මෙනෙහි කරන්නාට ද ඤාණවිප්‍රයුක්ත වූ භාවනාවක් වෙයි. භාවනාමය වශයෙන් කුසල් සිත් දහතුනේම යෙදෙනවාක් කීවේ ඒ නිසාය.
එය දානමය ආදියෙහි “දානය අරබයා අධික දාන ක්‍රියාවක් උපදින චේතනාව ..... සංචේතනාව චිත්තබව යන ලක්‍ෂණ ඇති මෙය භාවනාමය පුඤ්ඤාභිසංඛාරයයි කියනු ලැබේ” මෙය සංක්‍ෂෙප දේශනාවය.
චීවරාදී සතර පසයෙහිද රූපාදි අරමුණු සයෙහිද ආහාරාදි දස දාන වස්තුවලින්ද යම් යම් දෙයක් දෙන්නාට ඒ අවස්ථාවේ ඉපදීමේ සිට පරිත්‍යාග කාලයේ පෙර භාගයෙහිද පසුව සොම්නස් සිතින් සිහිකරන කාලයෙහිද යන තුන් කාලයෙහි පවත්නා චේතනා දානමය නම් වේ. සීලය සම්පූර්ණ කිරීමට පැවිදි වන්නෙමුයි විහාරයට යන්නාට පැවිදිවන අදහස මුදුන්පමුණුවා පැවිදි වූයේ එය ඉතා යහපතියි ආවර්ජනා කරන්නාට පාමොක් සංවරණය වන්නාට චීවරාදි ප්‍රත්‍ය ප්‍රත්‍යවේක්‍ෂා කරන්නාට චක්‍ෂුද්වාර ආදියෙහි රූපාදිය ගැටෙනවිට සංවර වන්නාට ආජීවය පිරිසිදු කරන්නාට පවත්වන චේතනා සීලමය නම් වේ. පටිසම්භිදාවෙහි කියන ලද ආකාරයෙන් විපස්සනා මාර්ගයෙන් ඇස අනිත්‍ය දුක්ඛ අනාත්ම වශයෙන් වඩන්නාට රූපයේ..........ධර්මයේ, චක්ඛු විඤ්ඤාණ.....මනෝ විඤ්ඤාණ, චක්ඛු සම්ඵස්ස...... මනෝ සම්ඵස්ස, චක්ඛු සම්ඵස්සජ වේදනා........මනෝ සම්ඵස්සජ වේදනා, රූප සඤ්ඤං.......ධම්ම සුඤ්ඤං, ජරා මරණ අනිත්‍ය දුක්ඛ අනාත්ම වශයෙන් වඩන්නාට පවත්නා චේතනාව භාවනාවමය නම් වේ. මේ විස්තර කථාවයි.
අපුඤ්ඤාභි සංඛාර විස්තරයෙහි **අකුසලා චේතනා** යනු දොළොස් අකුසල සිත් සම්ප්‍රයුක්ත වූ චේතනාවය. **කාමාවචරා** යනු එහි කිසියම් දෙයක් හැර දොම්නස් චේතනා දෙක සෙසු රූප අරූප භවවල ද උපදී. එහි ප්‍රතිසන්ධිය නොදේ. කාමාවචරයෙහිම ප්‍රතිසන්ධි වශයෙන් විපාකය හැසිරේය යනුවෙන් කාමාවචරයයි කියනු ලැබේ.
ආනෙඤ්ජාභි සංඛාර නිර්දේශයෙහි **කුසල චේතනා අරූපා** යයි අරූපාවචර කුසල චේතනා සතරය. මේ සතර සිදුනොවන අර්ථයෙන් නොසිදුවීම සංස්කරණය යන අර්ථයෙන් ආනෙඤ්ජාභිසංඛාරයයි කියනු ලැබේ. රූපාවචර චතුර්ථ ධ්‍යානයෙන් කුසල විපාක කිරිය තුන ද අරූපාවචර දොළොසද යන චේතනා පහළොව නිශ්චල අර්ථයෙන් සහ ස්පන්දනය නොවන අර්ථයෙන් ආනෙඤ්ජ නම් වේ. එහි රූපාවචර කුසල චේතනා නොසිදුවීමට සමානව තමා විසින් සමාන වූද අසමාන වූද සිදුවනද නොසිදුවනද රූප සහ අරූප උපදවනු ලැබේ යන්න ආනෙඤ්ජාභි සංඛාර නම් නොවේ. විපාක කිරිය චේතනා වනාහි අවිපාක බැවින් විපාක සංස්කරණය නොකරයි. එසේම අරූපාවචර විපාක කිරිය චේතනා වන එකොළහක් වූ ද මේ චේතනා ආනෙඤ්ජද වේ, සංස්කරණය නොවේ. සතරාකාර වූ අරූපාවචර කුසල චේතනා යම්සේ ඇත් අස් ආදීන් මෙන් ඡායාව වේද තමා සමාන නිශ්චල අරූපම උපදවයි යනු ආනෙඤ්ජාභි සංඛාරයයි කියනු ලැබේ.
මෙසේ පුඤ්ඤාභිසංඛාර වහයෙන් දහතුනද අපුඤ්ඤාභිසංඛාර වශයෙන් දොළහද ආනෙඤ්ජාභිසංඛාර වශයෙන් සතරද යන සියල්ල පිඬු කිරීමෙන් එකුන්තිස් චේතනා වෙයි. මෙසේ භාග්‍යවත්හු අප්‍රමාණ සක්වල අප්‍රමාණ සත්ත්වයන් උපදවන කුසල අකුසල චේතනා මහා තරාදියකින් කිරන ලද මෙන් නැළියකට දමා මනිනවා මෙන් සර්වඥ ඤාණයෙන් පිරිසිඳ තිස් එකක්ම දැක්වූහ.
දැන් අප්‍රමාණ සක්වල අප්‍රමාණ සත්ත්වයන් කුසලාකුසල කර්ම රැස් කරන්නෝ දොරවල්වලින්ම රැස්කරති. ඒ කර්ම ද්වාර තුන දක්වන්නේ **කත්‍ථ කතමා කාය සංඛාරො! කාය සංචේතනා** යයි කීහ. එහි කාය සංචේතනා යනු කාය විඥප්තිය උපදවා කාය ද්වාරයෙන් පවත්වන කාමාවචර කුසල චේතනා අට අකුසල චේතනා දොළහ යන චේතනා විස්ස වේ. කාය ද්වාරයෙහි ගෙන අල්ලා සොලවා පමුණුවමින් උපදින කුසලාකුසල චේතනා විස්ස යයි කීමද වටී.
වචී සංචේතනා යනු වචී විඥප්තිය උපදවා වචී ද්වාරයෙහි පවතින ඒ වචී ද්වාරයෙහි හනු සොලවමින් වචන බවට පමුණුවමින් උපදින චේතනා විස්ස යයි කීමද වටී. අභිඤ්ඤා චේතනා වනාහි මෙහි අනුන්ගෙන් විඤ්ඤාණයට ප්‍රත්‍ය නොවේ යයි නොගන්නා ලදි. අභිඤ්ඤා චේතනාව මෙන් උද්ධච්ච චේතනාවද නොවේ. ඒ නිසා එයද විඤ්ඤාණයේ ප්‍රත්‍යභාවයෙන් ඉවත්කළ යුතුය. අවිජ්ජා පච්චයාහි මේ සියල්ලද වේ.
**මනෝ සංචේතනා** යනු විඤ්ඤත්ති දෙකම නොඋපදවා මනෝද්වාරයෙහි උපන් සියළු එකුන් තිස් චේතනාය. මෙසේ භගවත්හු අප්‍රමාණ සක්වල අප්‍රමාණ සත්ත්වයන් කුසලාකුසල කර්ම රැස්කරන්නේ මේ දොරවල් තුනෙන් රැස්කරන්නේ යයි රැස්කරන දොරද දැක්වූහ.
මේ ත්‍රික දෙකේ ද අන්‍යොන්‍යව සමග යෙදීමද දතයුතුය. කෙසේද? කාය දුශ්චරිතයෙන් වෙන්වන්නාව කාය සංඛාරය ඇතිවන්නේය. වචී දුශ්චරිතයෙන් වෙන්වන්නාව වචී සංඛාරය ඇතිවන්නේය. මෙසේ කාමාවචර අට කුසල් චේතනා පුඤ්ඤාභි සංඛාර ද කාය සංඛාර ද වචී සංඛාර ද වේ. මනෝද්වාරයෙහි උපන් චේතනා දහතුන පුඤ්ඤාභිසංඛාරද චිත්ත සංඛාරද වේ. අපුඤ්ඤාභිසංඛාරයද කාය දුශ්චරිත වශයෙන් කාය සංඛාරය වන්නේය. වචී දුශ්චරිත වශයෙන් වචී සංඛාරය වන්නේය. දොරවල් දෙක මුදා මනෝද්වාරයෙහි චිත්ත සංඛාරය වන්නේය යයි මෙසේ අපුඤ්ඤාභි සංඛාර කාය වචී චිත්ත සංඛාර වන්නේය.
කාය සංඛාරය පුඤ්ඤාභිසංඛාර අපුඤ්ඤාභිසංඛාර වේ. අනෙඤ්ජාභි සංඛාර නොවේ. වචී සංඛාරයද එසේය. චිත්ත සංඛාරය වනාහි පුඤ්ඤ අපුඤ්ඤ ආනෙඤ්ජ සංඛාර තුනම වන්නේය. මෙය අවිජ්ජා පච්චයා සංඛාර නම් වේ.
මේ සංස්කාර අවිද්‍යා ප්‍රත්‍යයෙන් වේ යයි කෙසේ දැනගත හැකිද? අවිද්‍යාවෙහි සිට වඩන්නා වූ යමෙකුට දුක්ඛාදියෙහි අවිද්‍යා සංඛ්‍යාත අඤ්ඤාණය ප්‍රහීණ නොවේ. පුබ්බන්තාදි දුකෙහි අඤ්ඤාණයෙන් සසර දුක් සැප සංඥාවෙන් ගෙන ඊට හේතුව ත්‍රිවිධ සංස්කාරයන් සිදුකරයි. සමුදයෙහි නොදැනීමෙන් දුකට හේතුවූ තෘෂ්ණා පිරිවර වූ සංස්කාර සැපයට හේතුවන්නේ යයි හඟිමින් සිදුකරයි. නිරෝධයෙහි ද මාර්ගයෙහිද නොදැනීමෙන් අනිරෝධය හේතුවූ දුකේ ගති විශේෂයෙහි දුක්ඛ නිරෝධ යයි සංඥා ඇතිව අමාර්ගය වූ **යඤ්ඤාමරතපා** ආදියෙහි නිරෝධ මාර්ග සඤ්ඤා ඇතිව දුක්ඛ නිරෝධය ප්‍රාර්ථනා කරමින් **යඤ්ඤාමරතපා** ආදී මුඛයෙන් ත්‍රිවිධ සංවර සිදුකරයි.
තවද හේ ඒ චතුස්සත්‍යයෙහි අප්‍රහීණ වූ අවිජ්ජා විසේසයෝ ජාති ජරා රෝග මරණාදි අනේක ආදීනව ආකීර්ණ වූ පුඤ්ඤඵල සංඛ්‍යාත දුක දුකයයි නොදන්නේ එහි අවිශේස (අවබෝධය) සඳහා කාය වචී, චිත්ත සංඛාර භේද වූ පුඤ්ඤාභිසංඛාර සිදුකරති. දෙවඟනන් කැමැත්තෙන් වැලිකතරට වැටෙන්නේ මෙන් සැපය සම්මත වුවත් ඒ පිනේ කෙළවර මහා පීඩාදායක විපරිණාම දුක්ඛාදි ආශ්වාදරහිතවද නොදක්නේද ඒ සඳහා කියන ලද ආකාරයෙන්ම පුඤ්ඤාභිසංඛාර සිදුකරයි. පහන් දැල්ලට වැටෙන පළගැටියකු මෙන් මීබිඳුයෙහි ගිජුව මී තැවරූ සැත් මුවහත ලොවින්නාක් මෙන්
කාමසේවනාදියෙහි ද විපාක සහිත ආදීනව නොදක්නේ සුව සංඥාවෙන් මෙන්ම කාම කෙලෙස්වලින් යුක්ත බැවින්ද ද්වාරත්‍රයෙහි පවත්නා වූද අපුඤ්ඤාභි සංඛාර සිදුකරයි. අසූචි කෙලියෙහි යෙදුණු ළදරුවකු මෙන් මැරෙනු කැමති විස කන්නකු මෙන් අරූප විපාකවලද සංඛාර විපරිණාමය දුක්බවද අවබෝධ නැත්තේ සාස්වතාදි විපර්යාසයෙන් චිත්ත සංඛාර ආනෙඤ්ජාභිසංඛාර සිදුකරයි. (පටන් ගනියි) මංමුළා වූවෙක් ප්‍රේත නගරයට යන ගමනක් මෙන්
මෙසේ අවිජ්ජා භවයෙන් සංඛාර භවය වේ. මේ සංඛාර අවිජ්ජා ප්‍රත්‍යයේ වේයයි. එනිසා දතයුතුය. කියන ලදි. “අවිද්වා භික්ඛවෙ අවිජ්ජාගතො පුඤ්ඤාභි සංඛාරම්පි කරොති”......... මහණෙනි, නොදැන අවිජ්ජාව පැමිණියේ පුඤ්ඤාභිසංඛාර ද කරයි.
[missing trans]
එහි පින් දෙවිදි යයි යනු ආරම්මණ උපනිසය ප්‍රත්‍ය වශයෙනි. එය අවිජ්ජාව ක්‍ෂය ව්‍යය වශයෙන් විමසනවිට කාමාවචර පුඤ්ඤාභිසංඛාර ආරම්මණ ප්‍රත්‍යයෙන් ප්‍රත්‍ය වේ. අභිඤ්ඤා සිතින් මුළා සිත් දැනගන්නාවිට රූපාවචර පුඤ්ඤාභිසංඛාර ආරම්මණ ප්‍රත්‍යයෙන් ප්‍රත්‍ය වේ. අවිජ්ජාව ඉක්මවීමට දානාදි කාමාවචර පින්කිරිය වත් පුරන්නාට සහ රූපාවචර ධ්‍යාන උපදවන්නාට යන දෙදෙනාටම උපනිශ්‍රය ප්‍රත්‍යයෙන් ප්‍රත්‍ය වේ. එසේම අවිජ්ජාවෙන් මුළා වී කාම භව රූපභව සම්පත් ප්‍රාර්ථනා කොට එම පින්කම් කරන්නාට ද එසේය.
අන්‍ය වූ අනේකවිධ අපුඤ්ඤාභි සංඛාරවලට නොයෙක් ආකාර ප්‍රත්‍ය වේ. කෙසේද? අපුඤ්ඤාභිසංඛාරද කරයි. අනෙඤ්ජාභි සංඛාරද කරයි. මහණෙනි, යම්හෙයකින් භික්‍ෂුවගේ අවිජ්ජා ප්‍රහීණ වී විද්‍යාව උපන්නේද හේ අවිජ්ජා විරාගයෙන් විජ්ජාව උපදවා ගැනීමෙන් පුඤ්ඤාභි සංඛාර රැස් නොකෙරේමය. මෙහි කීහ. අවිජ්ජා සංඛාරයන්ගේ මේ ප්‍රත්‍යයයි ගන්නේ නම් මෙය කිවයුතුය. මේ සංඛාරයන්ගේ සත්‍ය වන්නේ කෙසේද? මේ අවිජ්ජාව අරබයා රාගාදිය උපදනවිට ආරමම්ණ ප්‍රත්‍ය වශයෙන්ද ගරුකොට ආශ්වාදය කරනවිට ආරම්මණාධිපති ආරම්මණ උපනිශ්‍රය ප්‍රත්‍යයෙහි ද අවිජ්ජාවෙන් මුළාවී ආදීනව තුන දකිමින් ප්‍රාණඝාතාදී කරන්නාට උපනිශ්‍රය ප්‍රත්‍යයෙහිද දෙවන ජවනාදියට අනන්තර සමන්තර අනන්තර උපනිශ්‍රය ආසේවන නැතිව විගත ප්‍රත්‍යවලින්ද යම්කිසි අකුසලයක් කරන්නාට හේතු සහජාත අඤ්ඤමඤ්ඤ නිස්සය සම්ප්‍රයුක්ත අත්‍ථි අවිගත ප්‍රත්‍යවලින්දැයි අනේකාකාර ප්‍රත්‍ය වෙයි.
පැසුළුවූවන්ට එය එකාකාරයකින් ප්‍රත්‍ය වේයයි කියන්නේ ආනෙඤ්ජාභි සංස්කාරවලට උපනිශ්‍රය ප්‍රත්‍යයෙන්ම නිසා එකාකාර ප්‍රත්‍ය වේ’ යයි දතයුතුය. ඒ උපනිශ්‍රයභාවය පුඤ්ඤාභිසංඛාරයෙහි කීනයින් දතයුතුය.
මෙහි කීහ. කිම එකම අවිජ්ජාව සංඛාරවලට ප්‍රත්‍යවේද? නැතහොත් අන්‍ය වූ ප්‍රත්‍ය තිබේද? එකම ප්‍රත්‍යය වුවහොත් ඒකහේතුවාදයට පැමිණේ. සංඛාරවලට තවත් ප්‍රත්‍ය තිබේ යි කිවහොත් අවිජ්ජා පච්චයා සංඛාරා යයි කී ඒක හේතු නිර්දේශය නොවේද? නොවේ. කුමක් හෙයින්ද? යම් හෙයකින්-
මෙහි එක් හේතුවකින් කිසියම් එක් ඵලයක් නැත. අනේක ඵලද නැත. අනේක හේතුවලින් එක් ඵලයක් නැත. අනේක හේතුවලින් අනේක ඵල ඇතිවේ. එසේම අනේක සෘතු පස බීජ ජලය සංඛ්‍යාත හේතුවලින් අනේකවූ රූප ගන්ධ රසාදි වූ අංකුර සංඛ්‍යාත ඵල උපදවනු පෙනේ. යම් හෙයකින් මෙය අවිජ්ජාපච්චයා සංඛාරා සංඛාර පච්චයා විඤ්ඤාණං යයි එක එක හේතුඵල දැක්වීමක් කෙළේ නම් එහි අර්ථයක් නැත. ප්‍රයෝජනයක් ඇත.
භාග්‍යවතුන් වහන්සේ වනාහි කිසිවක ප්‍රධාන බවද කිසිවක ප්‍රකට බවද කිසිවක අසාධාරණ බවද දේසනා විලාසයද විනේය ජනයන්ට අනුරූප වශයෙන් වූ එකම හේතුව හෝ ඵලයක් හෝ පෙන්වති. ඵස්ස පච්චයා වේදනා යන මෙහි එක් හේතුවක් හා ඵලයක් කීහ. වේදනාවෙහි ප්‍රධාන හේතුව ස්පර්ශයයි. වේදනා නියමය නිසා වේදනාව ස්පර්ශයේ ප්‍රධාන ඵලයයි. යම්සේ වේදනාව ඵස්ස නියමයෙන් වන නිසා
සෙම්හ සමුට්ඨානා ආබාධාති ප්‍රකට බැවින් එක් හේතුවක් කීහ. මෙහි සෙම ප්‍රකටය. කර්මාදිය ප්‍රකට නොවේ. මහණෙනි, යම්කිසි අකුසල ධර්මයක් වේනම් ඒ සියල්ල අයෝනිසෝමනසිකාරමූල වේ යයි අසාධාරණ බැවින් එක් හේතුවක් දැක්වූහ. අයෝනිසෝ මනසිකාරය අසාධාරණ වන අතර දෝස වස්තු ආරම්මණ ආදිය අකුසල්වලට සාධාරණය.
එහෙයින් මෙහි මේ අවිජ්ජාව ඇතිකල්හි සෙසු වස්තු ආරම්මණ සහජාත ධර්මාදියෙහි සංඛාර හේතුඵල ආශ්වාද වශයෙන් බලන්නේ තෘෂ්ණාව වැඩේ යයිද අවිජ්ජාව ඇතිවීමෙන් ආශ්‍රව ඇති වේ යයි යන වචනයෙන් අඤ්ඤසෙම්පි තණ්හානං සංඛාරා හේතූනං හේතූති පධානත්තා මහණෙනි, නොදැන අවිජ්ජාවට පැමිණ පුඤ්ඤාභි සංඛාර උපදවයි යන්න ප්‍රකට වීද අසාධාරණ බැවින් අසාධාරණ බැවින්ද සංඛාරයන්ගේ හේතුභාව පෙන්වන ලදැයි දතයුතුය. එකහේතුඵල විස්තර කරන මේ වචනයෙන්ම සියළු ස්ථානවල ඒකහේතුඵල ප්‍රයෝජන දැනගත යුතුය.
මෙහි කීහ. මෙසේ ඇතිකල්හි ඒකාන්ත අනිෂ්ට ඵල වූ සාවද්‍ය අවිද්‍යාවෙන් පුච්ච අනෙඤ්ජ අභිසංඛාර ප්‍රත්‍යභාවයෙන් යුක්ත වේද? කොසඹ බීජයකින් උක් නූපදී යයි කෙසේ නොයෙදේද? ලෝකයෙහි
ධර්මවල ස්ථාන ස්වභාව කෘත්‍ය ආදිය විරුද්ධවද අවිරුද්ධවද ප්‍රත්‍යවීම ලෝකයෙහි සිදුවේ. පෙර සිත පසු සිතේ ස්ථාන විරුද්ධ ප්‍රත්‍ය වේ. පෙර ශිල්පාදිය හැදෑරීම පසුව පවතින ශිල්ප ක්‍රියාවලට ප්‍රත්‍යය වේ. කර්මය රූපයට ස්වභාව විරුද්ධ ප්‍රත්‍යය වේ. කිරි ආදියේ දී ආදියද එසේය. ආලෝකය චක්ඛු විඤ්ඤාණයට කෘත්‍ය විරුද්ධය. චක්ඛු රූපාදිය චක්ඛු විඤ්ඤාණාදියට ස්ථාන විරුද්ධ ප්‍රත්‍ය වේ. පෙර ජවන පසු ජවනවලට ස්වභාව විරුද්ධද කෘත්‍ය විරුද්ධද වේ.
විරුද්ධාවිරුද්ධ ප්‍රත්‍ය සිදුවීම මෙන් සමාන අසමාන ද සිදුවේ. සෘතු ආහාර රූපයට සමානව ප්‍රත්‍ය වේ. හැල් වී බීජ හැල්වී ඵල ආදියට ද එසේය. රූපය අරූපයට අසමානව ප්‍රත්‍ය වේ. අරූපය රූපයටද එසේය. ගවලොම් අං දී තලපිටි ආදියද ඊතණ සුවඳ තණ (සැවැන්දරා වැනි සුවඳ තෘණ) ආදියට අසමානව ප්‍රත්‍ය වේ. යම් විරුද්ධ අවිරුද්ධ සමාන අසමාන ධර්මයකට ප්‍රත්‍ය වේද ඒ ධර්ම ඒ ධර්මයන්ගේ විපාක නොවේ. මෙසේ මේ අවිජ්ජාව ඒකාන්ත අනිෂ්ට ඵල ස්වභාව වශයෙන්ද දෝස සහිත වූද මේ සියලු පුඤ්ඤාභි සංඛාරාදියට අනුරූප පරිදි ස්ථාන කෘත්‍ය ස්වභාව විරුද්ධ අවිරුද්ධ ප්‍රත්‍ය වශයෙන්ද සමාන අසමාන ප්‍රත්‍ය වශයෙන්ද ප්‍රත්‍ය වේයයි දතයුතුය.
යමෙකුගේ දුක්ඛාදියෙහි අවිජ්ජා සංඛ්‍යාත නොදැනීම දුරු නොවී පවතීනම් හෙතෙම පුබ්බන්තාදිය නොදැනීමෙන් සසර දුක සැප සංඥාවෙන් ගෙන ඊට හේතුවන ත්‍රිවිධ සංඛාර සිදුකරයි යන ආදි නයින් කියන ලදමය.
තවද මෙහි වෙනත් ක්‍රමයක් අනුව,
මේවායෙහි ඔහු කෙසේ මුළා වන්නහුද? හේ මේ ත්‍රිවිධ සංඛාර කෙරේද? චුතියෙහිදී මුළාවී සියළු තැන ස්කන්ධයන්ගේ බිඳීම මරණයයි. චුතියෙහි නොගෙන සත්ත්වයා මැරෙයි. සත්ත්වයාගේ දෙහාන්තර සංක්‍රමණය ආදිය විකල්පනය කරයි. උත්පත්තියෙහි මුළාවී සියළු තැන ස්කන්ධයන්ගේ පහළවීම ජාති යයි උපත නොගෙන සත්ත්වයා උපදියි. සත්ත්වයාගේ අළුත ශරීරය පහළවීම ආදිය විකල්පනය කරයි. සසරෙහි මුළා වූ යමෙක්
මෙසේ විවරණය කරන ලද සසර එසේ නොගන්නේ මෙලොවින් පරලොවට යයි. පරලොවින් මෙලොවට එයි යනාදිය විකල්පනය කරයි. සංස්කාර ලක්‍ෂණයෙහි මුළාවී සංස්කාරයන්ගේ සම්භව ලක්‍ෂණ සහ පල ලක්‍ෂණ නොගන්නේ සංස්කාරය ආත්ම වශයෙන්ද තමා කෙරෙහි ආත්මය ඇතැයිද ස්ථිර වශයෙන් සුභ වශයෙන් සැප වශයෙන්ද විිකල්පනය කරයි. පටිච්ච සමුප්පන්න ධර්මයන්හි මුළාවී අවිජ්ජාදියෙන් සංඛාරාදිය පවතින්නේ යැයි නොගෙන ආත්මය දනී හෝ නොදනී හෝ හේ තෙමේම කරයි කරවයිද හෙතෙමේ පිළිසිඳ උපදීයයි සිතයි. ප්‍රධාන කලලාදි භාවයෙන් ශරීරය පිහිටුවා ඉන්‍ද්‍රියයන් සම්පාදනය කරයි. හෙතෙම ඉන්‍ද්‍රිය සම්පන්න වූයේ ස්පර්ශ කරයි. විඳියි. ආශා කරයි. අල්ලා ගනියි. ගැටෙයි. හෙතෙම නැවත භවයෙහි වන්නේයයි හෝ සියළු සතුන් නියත සංගති භවයෙන් පරිණාම වන්නේ යයිද කල්පනා කරයි. හෙතෙම මෙසේ අවිද්‍යාවෙන් අන්ධ කරන ලද්දේ මෙසේ කල්පනා කරන්නේ යම්සේ අහසෙහි පොළොවෙහි හැසිරෙන්නේ මගද නොමගද ගොඩද වලද සමතලා බිමද විසම බිමද නොදැන එළඹෙයිද එසේම පුඤ්ඤද අපුඤ්ඤද ආනෙඤ්ජ සංඛාර කරයි. එහෙයින් කියන ලදි.
මෙය අවිජ්ජා පච්චයා සංඛාරො යන පදයෙහි විස්තර කථාවයි.
සංඛාර පච්චයා විඤ්ඤාණ පද නිර්දේශයෙහි චක්ඛුවිඤ්ඤාණං ආදියෙහි චක්ඛු විඤ්ඤාණය කුසල විපාකය අකුසල විපාකය යයි දෙපරිදි වේ. සෝත ඝාන ජිව්හා කාය විඤ්ඤාණයද එසේය. මනෝ විඤ්ඤාණය වනාහි කුසලාකුසල විපාක මනෝදාතු දෙක අහේතුක මනෝ විඤ්ඤාණ ධාතු තුන සහේතුක කාමාවචර සිත් අට රූපාවචර පහ අරූපාවචර සතර යයි දෙවිසි වැදෑරුම් වේ. මෙසේ මේ විඤ්ඤාණ සයෙහි සියළු ලෞකික විපාක විඤ්ඤාණ ලෙස දෙතිස සංග්‍රහ වේ. ලෝකෝත්තර වනාහි සසර කතාවට නොගැලපේයයි නොගන්නා ලදි.
එහි මෙය කෙසේ දන්නේද? කියන ලද මේ විඤ්ඤාණ සංඛාර ප්‍රත්‍ය වේ. රැස්කරන ලද කර්මයක් නැතිකල්හි විපාකයක් නැති බැවින්ය. රැස්කරන ලද කර්මයන් නැති බැවින් විපාකයද නූපදී. යම්හෙයකින් උපදින්නේ නම් සියල්ලන්ගේ සියළු විපාකයෝ උපදින්නාහුය. නොඋපදීයයි මෙසේ දතයුතුය. සංඛාර ප්‍රත්‍යයෙන් මේ විඤ්ඤාණය වේ.
කවර නම් සංඛාර ප්‍රත්‍යයෙන් කවර නම් විඤ්ඤාණයක් වේද? කාමාවචර පුඤ්ඤාභිසංඛාර ප්‍රත්‍යයෙන් චක්ඛු විඤ්ඤාණාදි කුසල විපාක පසද මනෝ විඤ්ඤාණයෙහි මනෝධාතු එකද මනෝවිඤ්ඤාණ ධාතු දෙකද කාමාවචර විපාක අටද යන දහසයයි. යම්සේ කීහ.
කාමාවචර කුසල කර්මය කළ බැවින් රැස්කළ බැවින් විපාකය වූ චක්ඛු විඤ්ඤාණය උපන්නේ වෙයි. එසේම සෝත ඝාන ජිව්හා කාය විඤ්ඤාණ උපන්නේ වෙයි. විපාක මනේධාතුවද උපන්නේ වෙයි. මනෝවිඤ්ඤාණ ධාතුවද උපන්නේ වෙයි. සොම්නස් සහගත මනෝවිඤ්ඤාණ ධාතු උපන්නේ වෙයි. උපේක්ඛා සහගත මනෝවිඤ්ඤාණ ධාතු උපන්නේ වෙයි. සොම්නස් සහගත ඤාණ සම්ප්‍රයුක්ත, සොම්නස් සහගත ඤාණ සම්ප්‍රයුක්ත අසංඛාරික, සොම්නස් සහගත ඤාණ විප්පයුත්ත, සොම්නස් සහගත ඤාණවිප්පයුත්ත සසංඛාරික උපේක්ඛා සහගත ඤාණ විප්පයුත්ත සසංඛාර යයි.
රූපාවචර සංස්කාර ප්‍රත්‍යයෝ රූපාවචර විපාක පහද කීහ.
රූපාවචර කුසල කර්මය කළ බැවින් රැස්කළ බැවින් කර්මයෙන් වෙන්ව පඨම ඣාන දුතිය තතිය චතුර්ථ පංචම ඣානං උපසම්පජ්ජ විහරති.
මෙසේ පුඤ්ඤාභිසංඛාර ප්‍රත්‍යයෙන් විඤ්ඤාණ විසිඑකක් උපදී.
අපුඤ්ඤාභිසංඛාර ප්‍රත්‍යයෝ චක්ඛු විඤ්ඤාණාදි අකුසල විපාක පහ මනෝ ධාතු එක මනෝවිඤ්ඤාණ ධාතු එක යයි මෙසේ සත්ආකාර විඤ්ඤාණය වේ. කීහ.
අකුසල කර්ම කළ බැව් රැස්කළ බැවින් චක්ඛු විඤ්ඤාණය හා විපාකය ඉපදුනේ වෙයි. එසේම සෝත ඝාන ජිව්හා කාය විඤ්ඤාණද වේ. මනෝධාතු විපාකය හා මනෝවිඤ්ඤාණ ධාතු විපාකය ඉපදුනේය.
ආනෙඤ්ජාභිසංඛාර ප්‍රත්‍යයෙන් සතර අරූප විපාක වශයෙන් විඤ්ඤාණය සතරාකාරය. යථාහ.
ඒ අරූපාවචර කුසල කර්මය කළ බැවින් රැස්කළ බැවින් සියළු ආකාරයේ රූප සංඥාව ඉක්මවූ විපාකය ආකාසානඤ්චායතන සංඥාවෙන් යුක්ත, විඤ්ඤාණ..........නේවසඤ්ඤානාසඤ්ඤායතන සංඥාවෙන් සුඛ විපාක.......චතුත්‍ථජ්ඣානං උපසම්පජ්ජ විහරති මෙසේ සංඛාර ප්‍රත්‍යය යම් විඤ්ඤාණයෙක් වේද එය දැන එහි පැවැත්ම දැනගත යුතුය.
එහි සියල්ලේම පැවැත්ම පටිසන්ධි වශයෙන් දෙයාකාරයකින් පවතී. එහි පඤ්ච විඤ්ඤාණ දෙක (දෙපස් විඤ්ඤාණය) සෝමනස්ස සහගත අහේතුක යන මනෝධාතු දෙක මනෝ විඤ්ඤාණ ධාතුවය යන දහතුන පංචවෝකාර (ස්කන්ධ පහක්) භවයේ පැවතීම් වශයෙන් පවතී. සෙසු එකුන්විසි විඤ්ඤාණ භවත්‍රයෙහි සුදුසු පරිදි පවතින්නේ ප්‍රතිසන්ධිය සඳහාද පවතී.
කෙසේද? කුසලවිපාක වූ චක්ඛු විඤ්ඤාණාදි පස කුසල විපාකයෙන් හෝ අකුසල විපාකයෙන් හෝ උපන්නාට, ක්‍රමයෙන් ඉන්‍ද්‍රියන් පරිපාකයට පැමිණි පසු චක්ඛු ආදීන්ට ආපාතගත වත්‍ථු (අරමුණු වූ) ඉෂ්ට හෝ ඉෂ්ට මධ්‍යස්ථ වූ හෝ රූපාදි අරමුණු අරබයා චක්‍ෂු ආදීන්ගේ ප්‍රත්‍යයන්ද රූපය නිසා දැකීම ඇසීම ගඳ සුවඳ දැනීම රස දැනීම ස්පර්ශය කෘත්‍ය සිදුකරමින් පවතී. අකුසල විපාක සහ කේවලවූ ඒවායේ අනිෂ්ට හෝ අනිෂ්ට මධ්‍යම වූ හෝ රූපාදි අරමුණුද වේ. මෙහි විශේෂය නම් මේ චේතනා දහය නියත ද්වාර ආරම්මණ වත්‍ථු ඨාන ඇතිව නියත වූ කෘත්‍ය සිදුකරමින් පැවතීමය.
එයින් කුසල විපාක චක්ඛු විඤ්ඤාණාදියට අනතුරුව විපාක මනෝධාතුව ඒ අරමුණු අරබයා හෘදයවස්තුව නිසා (ඇසුරුකර) සම්පටිච්ඡන කෘත්‍යය සිදුකරමින් පවතී, අකුසල විපාක චක්ඛු විඤ්ඤාණාදියට අනතුරුවද එසේමය. මේ දෙක අනියත ද්වාර ආරම්මණ සහ නියත වස්තු ඨාන කෘත්‍ය වේ.
සෝමනස්ස සහගත අහේතුක මනෝවිඤ්ඤාණ ධාතුව කුසල විපාක මනෝධාතුවද අනතුරුව ඒ අරමුණුම අරබයා හෘදය වස්තුවම ඇසුරුකර සන්තීරණ කෘත්‍යය සිදුකරමින් ද්වාර හයෙහි බලවත් අරමුණෙහි කාමාවචර සත්ත්‍වයන්ගේ බොහෝ සෙයින් ලෝභ යුක්ත ජවන අවසානයෙහි භංගවීථියට යයි ද ජවනය ගත් අරමුණෙහි තදාරම්මණ වශයෙන් වරක් හෝ දෙවරක් පවතී. සිත් පැවැත්ම ගණනයෙහි සියළු ද්වාරවල තදාරම්මණයෙහි චිත්තවාර දෙකක්ම පැමිණියේය. මේ සිත වනාහි තදාරම්මණ යයිද පිට්ඨිභවංගයයිද නම් දෙකක් ලබයි. අනියත ද්වාර ආරම්මණ නියත වස්තු අනියත ඨාන කෘත්‍ය වේයයි මෙසේ පංචවෝකාර භවයෙහි දහතුන පවතීයයි දතයුතුය. සෙසු එකුන්විසි සිත්වල තමාට අනුරූප නොවූ කිසි ප්‍රතිසන්ධියක් නොපනවතී.
කුසලාකුසල විපාකවල පළමුව පැවතීම - අහේතුක මනෝවිඤ්ඤාණ ධාතු දෙක පස්දොරෙහි කුසලාකුසල විපාක මනෝ විඤ්ඤාණ ධාතුවට අනතුරුව සන්තීරණ කෘත්‍යයද දොරවල් සයෙහි පෙර කී නය ලෙසින්ම තදාරම්මණ කෘත්‍ය්‍යද තමා දෙන ලද ප්‍රතිසන්ධියෙන් මතුයෙහි භවංගය කැඩීමත් ඇති චිත්තුප්පාදයෙහි භවංග කෘත්‍යයද අතීතයෙහි චුති කෘත්‍යද කෘත්‍ය සතරක් සිදුකරමින් නියත වස්තු සහ අනියත ද්වාර ආරම්මණ ඨාන කෘත්‍යව පවතී.
සහේතුක කාමාවචර සිත් අට පැවතීමෙහි කියන ලද නය අනුවම දොරවල් සයේ තදාරම්මණ කෘත්‍යයද තමා දෙන ලද ප්‍රතිසන්ධියෙහි මතුයෙහි භවංගය කැඩෙන චිත්තුප්පාදයෙහි භවංග කෘත්‍යයද අතීතයෙහි චුති කෘත්‍යයද යන කෘත්‍ය තුනක් සිදුකරමින් නියත වස්තුවල අනියත ද්වාර ආරම්මණ ඨාන කෘත්‍යව පවතී.
රූපාවචර පහ අරූපාවචර සතර තමා දෙන ලද පටිසන්ධියෙන් මතුයෙහි භවංගය කැඩෙන චිත්තුප්පාදය නොමැති කල්හි භවංග කෘත්‍යයද අන්තයෙහි චුති කෘත්‍යයද කෘත්‍ය දෙකක් සිදුකරමින් පවතී. ඒ අතරෙන් රූපාවචර නියත වත්‍ථු ආරම්මණ සහ අනියත ඨාන කෘත්‍ය වේ. ඉතිරි ර්වා අවස්තුව නියත අරමුණුව අනියත ඨාන කෘත්‍යව පවතී. මෙසේ තිස්දෙවැදෑරුම් විඤ්ඤාණය පැවතීමෙහි සංඛාර ප්‍රත්‍ය පවතී. ඒ ඒ සංඛාරයෝ කර්ම ප්‍රත්‍යයෙන් ද උපනිශ්‍රය ප්‍රත්‍යයෙන්ද ප්‍රත්‍ය වෙයි.
එහි යම් එකොළොස් තදාරම්මණ සිත් කියන ලද්දේද ඒවායින් එකක්වත් රූපාරූප භවවල තදාරම්මණව නොපවතී. කුමක් හෙයින්ද? බීජ අභාවයයි. එහි වනාහි කාමාවචර විපාක සංඛාරා ප්‍රතිසන්ධි බීජ නැත. යම් රූපාදි අරමුණුවල පැවතීමෙහි එය උපදින්නේය. රූප භවයෙහි චක්ඛු විඤ්ඤාණාදියද අභාවයට පැමිණියේද නැත. ඉන්‍ද්‍රිය පැවතීමේ බලයෙන් ද්වාර වීථි භේදයෙහි චිත්ත නියාමය නිසා
ඒ තදාරම්මණ රූපාරූප භවයෙහි ඒකාන්තයෙන් නොපනවතී. එසේම සියලු අකාමාවචර ධර්මවල ලුහු නොබඳී. කුමක් නිසාද? නූපදවන ලද බැවින්ද ඉපිදවූවකුගේ අසදෘශ බැවින්ද වේ. යම් සේ ගෙයින් නික්මී බැැහර යන ළදරුවෙක් තමාගේ පියා හෝ අන්‍ය වූ පියා සමාන නෑයෙකුගේ ඇඟලිවලින් අල්ලාගෙන (ලුහුබඳියි.) අනුව යයි. වෙනත් රාජ පුරුෂාදි කෙනෙකුගේ නොවේ. එසේම මෙයද භවංග අරමුණකින් පිටතට යනු කැමැත්තේ සභාවට පැමිණි තමාගේ ජනිත පියා හෝ පියා සමාන හෝ කාමාවචර ජවන් අනුව යයි. අනිත් මාර්ගයක හෝ අනුත්තර හෝ නොවේ.
යම්සේ එය මහග්ගත හෝ ලෝකෝත්තර ධර්ම අනුව නොයයි. යම්සේ මේ කාමාවචර ධර්මද මහග්ගත අරමුණු වී පවතීද, එකල ඒවාද අනුව නොයයි. කුමක් නිසාද? නුපුරුදු දේශයක් බැවින්ද අතිශයින් සියලු අරමුණු බැවින් වේ. එහි යම්සේ පියා හෝ පියා හා සමාන ඥාතියකු අනුව යන ළමයා ගෙය දොරටුව ඇතුළු වීදිය සතරමංසන්ධිය ආදි පුරුදු ප්‍රදේශවලට අනුව යයි. කැලයට හෝ යුදබිමට හෝ නොයයි. මෙසේ කාමාවචර ධර්මයන් අනුගමනය කරන අමහග්ගත වූ පුරුදු ප්‍රදේශයේම පවතින ධර්ම අනුව යයි. මහග්ගත ලෝකෝත්තර ධර්ම පවතින ප්‍රදේශයෙහි නොවේ.
සියළු කාමාවචර විපාක සෝමනස්ස සහගත වූ යන මේ ධර්මයෝ පරිත්තාරම්මණ වේ. එනිසා අච්චන්ත පරිත්තාරම්මණ යයි කියන ලදි. ඒ නිසා මේ මහග්ගත ලෝකුත්තර අරමුණු වූ කාමාවචර ධර්මද අනුව නොයන බව දතයුතුය.
මෙහි යුක්ති කථාව කුමක්ද? අට්ඨ කථාවල ඒකාන්තයෙන්ම කියන ලදි. තදාරම්මණ සිත් එකොළහ නම්ගොත් අරබයා ජවනයන් දුවනවිට තදාරම්මණ නොගනියි. පැණවීම් අරබයා ජවන් යනවිට තදාරම්මණ නොලබයි. තිලකුණු අරමුණු කරගත් විදර්ශනාවෙන් තදාරම්මණ නොලබයි. උට්ඨානගාමිනී බලවත් විදර්ශනාවෙන් තදාරම්මණ නො ලබති. රූපාරූප ධර්ම අරබයා ජවන යනවිට තදාරම්මණ නොලබයි. මිථ්‍යා නියත ධර්මවල තදාරම්මණ නොලබයි. නිවැරදි නියත ධර්මවල තදාරම්මණ නොලබයි. ලෝකෝත්තර ධර්ම අරබයා ජවන යනවිට තදාරම්මණ නොලබයි. අභිඥාන ධර්මයන් අරබයා ජවන් දුවනවිට තදාරම්මණ නොලබයි. පටිසම්භිදා ඤාණය අරබයා ජවන දුවනවිට තදාරම්මණ නොලබයි. කාමාවචර දුර්වල අරමුණෙහි තදාරම්මණ නොලබයි. ද්වාර සයේ බලවත් අරමුණෙහි ආපාතගත කල්හිම ලබයි. ලබන්නේද කාමාවචරයෙහි පමණය. රූපාරූප භවයෙහි තදාරම්මණ නැතැයි
යමක් කියන ලදද සෙසු එකුන්විසි සිත්වල තමාගේ කිසිම අනුරූප ප්‍රතිසන්ධියක් නොපවතී යයි එය අතිසංක්‍ෂේප බැවින් දැනගැනීම අපහසුය. එහෙයින් එහි විස්තර ක්‍රමය දැක්වීම සඳහා කියනු ලැබේ. ප්‍රතිසන්ධි කීයද? ප්‍රතිසන්ධි සිත් කීයද? කුමකින් කොහි ප්‍රතිසන්ධි වේද? ප්‍රතිසන්ධියේ අරමුණු මොනවාද?
අසංඥ ප්‍රතිසන්ධිය සමග ප්‍රතිසන්ධි විස්සෙක් වේ. කියන ලද ආකාරයෙන්ම ප්‍රතිසන්ධි සිත් එකුන් විස්සකි. එහි අකුසල විපාකයෙන් අහේතුක මනෝවිඤ්ඤාණ ධාතුවෙන් අපායවලද ප්‍රතිසන්ධිය වේ. කුසල විපාකයෙන් මනුෂ්‍ය ලෝකයෙහි ජාතිඅන්ධ ජාතිබිහිරි ජාති උම්මත්තක (කියන්ට අසන්ට නොහැක) ඒලමූග නපුංශකාදීන්ටද ප්‍රතිසන්ධිය වේ. රූපාවචර විපාක සිත් පහෙන් රූපී බ්‍රහ්ම ලෝකයෙහිද අරූපාවචර විපාක සිත් සතරින් අරූප ලෝකයෙහිද ප්‍රතිසන්ධිය වේ. එයම එහි අනුරූප පටිසන්ධි නම් වේ.
සංක්‍ෂේපයෙන් ප්‍රතිසන්ධියෙහි කර්ම කර්ම නිමිති ගති නිමිති යයි අරමුණු තුනෙක් වේ. එහි කර්ම නම් රැස්කරන ලද කුසලාකුසල චේතනාය. කම්ම නිමිත්ත නම් යම් වස්තුවක් අරමුණුකර කර්ම රැස්කිරීම වේ. එහි අතීත කල්ප කෝටි ලක්‍ෂයක් එහාද කරන ලද කර්මයෙන් ඒ ක්‍ෂණයෙහි කර්මය හෝ කර්ම නිමිත්ත පැමිණ වැටහේ.
එහි මෙය කර්ම නිමිත්ත වැටහීමේ වස්තුවයි. ගොපක සීවලී තල්පිටි වෙහෙර චෛත්‍යක් කරවයි. ඔහුගේ මරණ මංචකයෙහිදී චෛත්‍යය වැටහුණේය. හේ ඒ නිමිත්තම ගෙන කළුරිය කොට දෙව්ලොව උපන්නේය. අන්‍ය ඒවා මුළාව කළුරිය නම් වේ. පිටිපා යනවිට පිටුපසින් තියුණු කඩුවකින් හිස සිඳියි. වැදහෙව නිදන්නහුගේ ද තියුණු කඩුවෙන් හිස සිඳියි. දියෙහි ගිල්වා මරයි. මෙබඳු කාලයෙහිද එක්තරා කර්මයක් හෝ කර්ම නිමිත්තක් වැටහේ. අන්‍ය වූ ලහුක (වහා) මරණ ඇත. නියන් මිටේ සැඟවුණු මැස්සා මුගුරකින් පහරදී කුඩු කරයි. මෙබඳු කාලයෙහිද කර්මය හෝ කර්ම නිමිත්ත වැටහේ. මෙසේ කුඩුකරන ලද මැස්සාගේ පළමුව කායද්වාරාවජ්ජන භවංගය නොවැටේ. මනෝද්වාරාවජ්ජනයටම වැටේ. ඉක්බිති ජවන දුව භවංගයට බැස ගනී. දෙවෙනිවර කාය ද්වාරාවජ්ජන භවංගය වැටේ. ඉන්පසු කාය විඤ්ඤාණය සම්පටිච්ඡන සන්තීරණ වොත්ථපන යයි වීථි සිත් පවතී. ජවන දුව භවංගයට වැටේ. තුන්වන වර මනෝද්වාරාවජ්ජන භවංගය ඇතිවේ. පසුව ජවන ඇතිවී භවංග පතනය මේ මේ ස්ථානයෙහි කලුරිය කරයි. මෙය කුමක් සඳහා ගෙනෙන ලදද? අරූප ධර්ම විෂයෙහි නම් මෙසේ ඉක්මන් බව විස්තර කිරීම සඳහාය.
ගති නිමිත්ත නම් උපදින ස්ථානයෙහි එක් වර්ණයක් වැටහේ. එහි නිරයේ නම් ලෝහ හැලි මෙන් වැටහේ. මිනිස්ලොවේ නම් මව්කුස කම්බිලි යාන සමාන වස්තු වැටහේ. දෙව්ලොව නම් කල්ප වෘක්‍ෂ විමාන යහන් ආදිය වැටහේ. මෙසේ කර්මය කර්ම නිමිත්ත ගති නිමිත්ත යයි සංක්‍ෂේපයෙන් ප්‍රතිසන්ධියේ අරමුණු තුනක් වේ.
තවත් නය ක්‍රමයක් ප්‍රතිසන්ධියේ අරමුණු තුනක් වේ. අතීත වර්තමාන නොකිවහැකි යයි අරමුණු තුන වේ. අසංඥ ප්‍රතිසන්ධිය ආරම්මණයයිද එහි විඤ්ඤාණඤ්චායතන නේවසඤ්ඤානාසඤ්ඤායතන ප්‍රතිසන්ධිවල අතීත අරමුණු වේ. දස කාමාවචර අතීත හෝ වර්තමාන අරමුණු වේ. සෙසු ඒවායේ නොකිය හැකිය. මෙසේ මේ අරමුණු තුනෙහි පවතින ප්‍රතිසන්ධිය අතීත හෝ නොකිව හැකි හෝ අරමුණේ චුති සිතට අනතුරුවම ඇති වේ. වර්තමාන අරමුණට චුති සිතක් නැත. මේ අරමුණුවල එක්තරා අරමුණක චුති සිතට අනතුරුවද තුන් අරමුණුවල එක්තරා අරමුණක ප්‍රතිසන්ධියෙන් සුගති දුගති වශයෙන් පවත්නාකාරය දැනගත යුතුය.
කෙසේද? කාමාවචර සුගතියෙහි සිටි පවිටු පුද්ගලයෙකුට “එසමයෙහි ඔහුට ඒවාද එල්බේ” ආදි වචනයෙන් මරණ මංචකයෙහි හොත් තැනැත්තාට රැස්කළ පරිදි පාප කර්මයක් හෝ කර්ම නිමිත්තක් හෝ මනෝද්වාර‍යෙහි අපාගත වේ. (ඉදිරියට පැමිණ විෂය වේ) එය අරබයා උපන් තදාරම්මණ අවසානයෙහි සුද්ධ වූ ජවන වීථියට අනතුරුව භවංග විසය අරමුණුකර චුති සිත උපදී. එය නිරුද්ධ වූ පසු එම අරමුණම ආපාථගතව කර්මය හෝ කර්ම නිමිත්ත හෝ අරබයා නොසිඳින ලද කෙලෙස් බලයෙන් තැවුණු දුගතියට ඇතුළත් ප්‍රතිසන්ධි සිත උපදී. මෙය අතීත අරමුණෙන් චුතියට අනතුරුව අතීත අරමුණු ප්‍රතිසන්ධියයි.
අනෙකෙකුට මැරෙනවිට කියන ලද ආකාරයේ කර්ම වශයෙන් නරකාදියෙහි ගිනිදැල් වර්ණනාව දුගති නිමිත්ත මනෝද්වාරයෙහි අපාථගත වේ. ඔහුට දෙවරක් භවංගය ඉපදී නිරුද්ධ වූ විට ඒ අරමුණ අරබයා එක් ආවර්ජනයක් මරණයට ආසන්න වීමෙන් වේගය මඳ බැවින් පස් ජවනයක් තදාරම්මණ දෙකක් යයි වීථි සිත් තුනක් උපදී. (උදා:- කී ජ ජ ජ ජ ජ ත ත චු) ඉන්පසු භවංග විසය අරමුණුකර එක් චුති සිතක් වේ. මෙපමණකින් එකොළොස් චිත්තක්‍ෂණ අතීත වේ. ඉක්බිති අවසේස චිත්තක්‍ෂණ පහේ ආයුකාලයේ ඒ අරමුණෙහිම ප්‍රතිසන්ධි සිත උපදී, මේ අතීත අරමුණේ චුතියට අනතුරුව වර්තමාන අරමුණු ප්‍රතිසන්ධියයි.
තවකෙකුට මැරෙනවිට පස්දොරෙන් එකකට රාගාදි හේතුවෙන් හීන අරමුණක් අපාථගත වේ. ඔහුට පිළිවෙලින් උපන් ඔත්‍ථපනය අවසානයේ මරණයට ආසන්න බැවින් මදවේග ඇති පස් ජවන තදාරම්මණ දෙකක් උපදී. ඉක්බිති භවංග විෂයේ අරමුණක් කර එක් චුති සිතක් ඇතිවේ. මෙපමණකින් භවංග දෙකක් ආවර්ජනය දර්ශනය සම්පටිච්ඡන සන්තීරණය වොත්‍ථපන පස් ජවන තදාරම්මණ දෙක චුති සිත් එක යයි චිත්තක්‍ෂණ පහළොවක් අතීතය. ඉක්බිති අවසේස එක් චිත්තක්‍ෂණ ආයු කාලයෙහි එම අරමුණෙහිම ප්‍රතිසන්ධි සිත උපදී. මෙය අතීත අරමුණින් චුතියට අනතුරුව වර්තමාන අරමුණු ප්‍රතිසන්ධියයි. එය අතීතාරම්මණ හෝ සුගති චුතියට අනතුරුව අතීත වර්තමාන අරමුණක් දුගති ප්‍රතිසන්ධියේ පවතින ආකාරයයි.
දුගතියෙහි සිටියහුට රැස්කරන ලද අනවද්‍ය කර්මයේ කියන ලද කර්මයෙන් ඒ අනවද්‍ය කර්මය හෝ කර්ම නිමිත්ත හෝ මනෝද්වාරයට අපාථගත වේ. කෘෂ්ණ පක්‍ෂයෙහි ශුක්ල පක්‍ෂය හැර සියල්ල පෙර නයින්ම දතයුතුය. මෙය අතීත අරමුණින් දුගති චුතියෙන් අනතුරුව අතීත වර්තමාන අරමුණේ සුගති ප්‍රතිසන්ධිය පවතින ආකාරයයි.
සුගතියෙහි සිටියහුට රැස්කරන ලද අනවද්‍ය කර්මයේ “කපනිවතස්ස තස්මිං සංස් ඕලම්ඛන්ති” ආදි වචනයේ මර ඇඳෙහි නිපන්නහුට රැස්කරන ලද පරිදි අනවද්‍ය කර්මය හෝ කර්ම නිමිත්ත හෝ මනෝද්වාරයෙහි ඉදිරියට පැමිණේ. එයද රැස්කරන ලද කාමාවචර අනුවද්‍ය කර්මයම වේ. රැස්කරන ලද මහග්ගත කර්මය වනාහි කර්ම නිමිත්තම ඉදිරියට පැමිණේ. එය අරබයා උපන් තදාරම්මණ අවසානයේ සුද්ධ වූ හෝ ජවන වීථියට අනතුරුව භවංග විසය අරමුණුකර චුති සිත උපදී. එය නිරුද්ධ වූ විට එම අරමුණම ඉදිරියට පැමිණ කර්මය හෝ කර්ම නිමිත්ත අරබයා නොසිඳන ලද කෙලෙස් බලයෙන් නැමුණු සුගතියට ඇතුළත් ප්‍රතිසන්ධි සිත උපදී. මෙය අතීත අරමුණේ චුතියෙන් අනතුරුව අතීතාරම්මණ වූ නොකිවහැකි අරමුණේ හෝ ප්‍රතිසන්ධියයි.
තවකෙකුට මැරුණවිට කාමාවචර අනවද්‍ය කර්ම වශයෙන් මිනිස්ලොව මව්කුස වර්ණ සංඛ්‍යාත හෝ දෙව්ලොව උයන කල්ප වෘක්‍ෂය ආදි වර්ණ සංඛ්‍යාත හෝ සුගති නිමිත්තක් මනෝද්වාරයේ ඉදිරියට එයි. ඒ දුගති නිමිතියෙහි දැක්වූ අනුක්‍රමයෙන්ම චුති සිතට අනතුරුව ප්‍රතිසන්ධි සිත උපදී, මෙය අතීත අරමුණේ චුතියට අනතුරුව වර්තමාන අරමුණු ප්‍රතිසන්ධියයි.
තවකෙකු මැරෙනවිට තාත්තේ, මේ ඔබ සඳහා බුද්ධපූජාව කරනු ලැබේ. සිත පහදවා ගන්නැයි කියා මල්දම් කොඩි පතාක වශයෙන් රූප අරමුණක් හෝ ධර්ම ශ්‍රවණ තූර්ය පූජා වශයෙන් ශබ්දාරම්මණයක් හෝ දුම් සුවඳ වශයෙන් ගන්ධ අරමුණක් හෝ තාත්තේ මෙය රස අහරයක්. ඔබ සඳහා දියහැකි දෙය ධර්මයක් යයි මීපැණි ආදි වශයෙන් රස අරමුණක් ඉන් තාත්තේ මේක ස්පර්ශ වස්තුවක්. ඔබ සඳහා දිය යුතු දෙය ධර්මයක් යයි චීන සෝමාර පටාදි වශයෙන් ඵොට්ඨබ්බ අරමුණෙක් හෝ පංචද්වාරයේ එළඹෙයි. ඔහුව ඒ අවස්ථාවේ ඉදිරියෙන් පැමිණි රූපාදි අරමුණෙහි පිළිවෙලින් උපන් නෙක්ඛම්ම අවසානයේ මරණයට ආසන්න බැවින් මඳවේග හෙයින් පස් ජවනයන් තදාරම්මණ දෙකක්ද උපදී. ඉන්පසු භවංග විෂය අරමුණුකොට එක් චුති සිතක් එය අවසානයෙහි එහි එක් චිත්තක්‍ෂණයක් සිටි අරමුණෙහි ප්‍රතිසන්ධි සිත උපදී. මෙයද අතීත අරමුණෙහිම චුතියෙන් අනතුරුව වර්තමාන අරමුණු ප්‍රතිසන්ධියයි.
අනෙකෙකුට වනාහි පඨවි කසින ධ්‍යාන වශයෙන් ලැබූ මහග්ගත සුගතිය ඇත්තාට මැරෙන වේලාවේ කාමාවචර කුසල කම්ම කම්ම නිමිත්ත ගති නිමිත්තවලින් එකක් වූ පඨවි කසිනාදියක් හෝ මහග්ගත නිමිති සිතක් හෝ මනෝද්වාරය ඉදිරියට එයි. චක්ඛු සෝතාදිය හෝ කුසල ඉපදීමට හේතුවූ වෙනත් ප්‍රණීත අරමුණක් ඉදිරියේ එයි. එය පිළිවෙලින් උපන් වොත්‍ථපන අවසානයෙහි මරණය ආසන්න බැවින් වේගය මදහෙයින් ජවන පහක් උපදියි. මහග්ගත ගතිකයන්ට තදාරම්මණ නැත. කවර හෙයින්ද? ජවනයට අනතුරුව භවංග විසය අරමුණුකර එක් චුති සිතක් උපදී. එය අවසානයෙහි කාමාවචර මහග්ගත සුගති අතරෙන් එක් සුගතියක් ඇතුළත් පැමිණි අරමුණුවලින් එකක් අරමුණුකර ප්‍රතිසන්ධි සිත උපදී. මෙය නොකිවහැකි අරමුණක සුගති චුතියෙන් අනතුරුව අතීත වර්තමාන නොකිවහැකි අරමුණක ප්‍රතිසන්ධියයි.
මේ අනුසාරයෙන් අරූපාවචර චුතියේද අනතුරු ප්‍රතිසන්ධි දතයුතුය. මෙය අතීත නොකිවහැකි අරමුණේ සුගති චුතියෙන් අනතුරුව අතීත නොකිවහැකි වර්තමාන අරමුණෙන් ප්‍රතිසන්ධිය පවතින ආකාරයයි.
දුගතියෙහි පව් කරන්නාට කියන ලද තමන්ම එය කර්මය කර්ම නිමිත්ත ගති නිමිත්ත හෝ මනෝ ද්වාරයේ ඉදිරියේ පැමිණීමෙන් සිදුවේ. පංච ද්වාරයෙහි අකුසල උපතට හේතු වූ අරමුණු ඉදිරියට එයි. ඉක්බිති ඔහුට පිළිවෙලින් චුති සිත අවසානයෙහි දුගතිය අයත් ඒ අරමුණු අතරෙන් එකක ප්‍රතිසන්ධි සිත උපදී. මෙය අතීත අරමුණේ දුගති චුති හෝ අනතුරුව අතීත වර්තමාන අරමුණේ ප්‍රතිසන්ධිය පවතින ආකාරයයි. එකුන්විසි වූ විඤ්ඤාණයේ ප්‍රතිසන්ධි වශයෙන් පැවැත්ම දක්වන ලදි.
ඒ සියල්ල මෙසේය:-
මෙය වනාහි එක්විසි විදි වූ ප්‍රතිසන්ධියෙහි පවතින විපාක විඤ්ඤාණය කර්මයෙන් දෙපරිදිව පවතී. ස්වකීය ජනක කර්මයට මෙයම නානා ක්‍ෂණික ප්‍රත්‍යයෙන්ද උපනිශ්‍රය ප්‍රත්‍යයෙන් ද ප්‍රත්‍ය වේ. මෙය කියන ලදි. “කුසලා කුසල කර්මය විපාකයට උපනිශ්‍රය ආශ්‍රයෙන් ප්‍රත්‍ය වේ” මෙසේ පවතින මෙහි මිශ්‍රාදි භේදයෙන් අවිඤ්ඤාණික භේදයද දතයුතුය. කෙසේද? මෙය ප්‍රතිසන්ධි වශයෙන් ඒකාකාරව පවතින රූපය සමාන මිශ්‍ර අමිශ්‍ර භේද වශයෙන් දෙපරිදි වේ. කාම රූප අරූප භේදයෙන් තෙපරිදිය. අණ්ඩජ ජලාබුජ සංසේදජ ඕපපාතික උපත් වශයෙන් සිව්වැදෑරුම්ය. ගති වශයෙන් පස්වැදෑරුම්ය. විඤ්ඤාණාඨිති වශයෙන් සත් වැදෑරුම්ය. සත්තාවාස වශයෙන් අටවැදෑරුම් වේ. එහි:-
භාව භේදයෙන් මිශ්‍රය. ද්විධය. මෙහි අරූප භවයෙන් වෙනත් තැන්වල යම් ප්‍රතිසන්ධි විඤ්ඤාණයක් උපදී, එය රූප භවයෙහි උපතින් ස්ත්‍රී පුරුෂ භාවයන් හැරද කාම භවයෙහි ජාති පණ්ඩකභාවය හැර උපතින් ස්වභාවය අභාව යයි දෙපරිදි වේ.
එහි ස්වභාවයද දෙපරිදි වේ. එහිද යම් ස්වභාවයක් එය ස්ත්‍රී පුරුෂ භාව එකක් යයි උපතින් ද්විධ වේ.
__යනු අඩු විසින් දසකය දෙතුන් විසි හෝ වන්නේ යුන__ එහි යම් මිශ්‍ර අමිශ්‍ර දෙකෙහි ආදිය වූ රූපමිශ්‍ර පටිසන්ධි විඤ්ඤාණය සමග වස්තු දසක කාය දසකයෝ දෙපරිදි හෝ වස්තු දසක කාය දසකයෝ භාව දසකයෝ යැයි තෙපරිදි හෝ යටත් පිරිසෙයින් උපදින්නෝය. මෙයින් පසුව රූප පරිහානියක් නැතැයි යනු එය වනාහි මෙසේ අණ්ඩජ ජලාබුජ නම් යෝනි දෙකේ උපදින්නේ සිහින් රෝමයක් එක් අංශුවක් වූ කැලඹුණු ගිතෙල් බිඳක් ප්‍රමාණ වූ කලලයයි ලැබූ නමින් උපදී. එහි යෝනියේ ගති වශයෙන් භේදය දැනගත යුතුය.
එහි දේවෙසු චාති, ච ශබ්ද හෝ නිරයෙහිද බිම්නැති දෙවියන් කෙරෙහි මෙසේ නිජ්ඣාමතණ්හික පේතයන්ටද මුලින් කී සිව් යෝනිවලින් මුල් යෝනි තුන නැත. ඔවුන්ට ඇත්තේ ඕපපාතික වේ. සෙසු තිරිසන් ප්‍රේත මිනිස් ගති තුනට සහ පෙර අත්හල භූමි දෙවියන්ටද යෝනි සතර වේ. එහි
රූප බ්‍රහ්මයන් කෙරෙහි ඕපපාතික යෝනිවල චක්ඛු සෝත වස්තු දසකවල ජීවිත නවකයදැයි සතර කලාප වශයෙන් තිසක්ද නවයක්ද ප්‍රතිසන්ධි විඤ්ඤාණය සමාන රූප උපදී. රූපී බ්‍රහ්මයන් හැර අන්‍ය වූ සංසේදජ ඕපපාතිකයන් කෙරෙහි උපරිම වශයෙන් චක්ඛු සෝත ජිව්හා කාය භාව චක්‍ෂු දසක වශයෙන් හැත්තෑවක්ද ඔවුන් කෙරෙහි නිත්‍ය දෙවියන් කෙරෙහිද එහි වර්ණ ගන්ධ රස ඕජා රස සතරද චක්ඛු පසාද ජීවිතින්‍ද්‍රිය මේ දස රූප පරිමාණයෙන් යුත් රූප පිණ්ඩය චක්ඛු දසක නම් වේ. සෙසු සෝතාදි දසක ද මෙසේ දතයුතුය. ජාති අන්ධ බිහිරි ගඳ සුවඳ දත නොහැකි (අඝානක) නපුංසකයන්ට ජිව්හා කාය වත්‍ථු දසක වශයෙන් අවම වශයෙන් රූප තිසක් ද උපදී. උපරිම අවම අතරෙහි විකල්ප වශයෙන් අනුරූප දතයුතුය.
මෙසේ දැන නැවත:-
මිශ්‍ර අමිශ්‍ර වශයෙන් ප්‍රතිසන්ධිය ද්විධය. අතීත අනන්තර චුතිය යන ඒවා මේ ඛන්‍ධාදි භේද විශේෂයෙන් දතයුතුය යන අර්ථයයි.
කෙසේද? කලක ස්කන්ධ සතරේ අරූප චුතියෙන් අනතුරුව ස්කන්ධ සතරේ අරමුණුවලින් නොබිඳී ප්‍රතිසන්ධිය වේ. කලෙක අමහග්ගත වූ බාහිර අපේක්‍ෂාවකින් මහග්ගත අභ්‍යන්තර අරමුණක් වේ. මෙය අරූප භූමිවල ක්‍රම වේදයයි. කලෙක ස්කන්ධ සතරේ අරූප චුතියෙන් අනතුරුව ස්කන්ධ පහේ කාමාවචර ප්‍රතිසන්ධිය වේ. කලෙක ස්කන්ධ පහේ කාමාවචර චුතියෙන් හෝ රූපාවචර චුතියෙන් හෝ අනතුරුව ස්කන්ධ සතරේ අරූප ප්‍රතිසන්ධියක් වේ. මෙසේ අතීතාරම්මණ චුතියෙන් අතීත නොකිවහැකි වර්තමාන අරමුණු ප්‍රතිසන්ධිය වේ. ඇතැම් සුගති චුතියෙන් දුගති ප්‍රතිසන්ධි වේ. අහේතුක චුතියෙන් සහේතුක ප්‍රතිසන්ධි වේ. දුහේතුක චුතියෙන් ත්‍රිහේතුක ප්‍රතිසන්ධි වේ. උපේක්ඛා සහගත චුතියෙන් සෝමනස්ස සහගත ප්‍රතිසන්ධි වේ. අප්පීතික චුතියෙන් සප්පීතික ප්‍රතිසන්ධි වේ. අචිත්තක චුතියෙන් සචිත්තක ප්‍රතිසන්ධි වේ. අවිචාර චුතියෙන් සවිචාර ප්‍රතිසන්ධි වේ. ඒ ඒ වෙනස්කම් සුදුසු පරිදි යෙදිය යුතුය.
මෙසේ මෙය ප්‍රත්‍ය ලැබ රූපාරූප ධර්මමාත්‍රය උපදිමින් අන්තර භවයට පැමිණේයයි කියනු ලැබේ. සත්ත්වයෙක් ජීවියෙක් අතීත භවයෙන් එහි සංක්‍රමණය වීමක් නැත. එයින් හේතුවක් නැතිව මෙහි පහළවීමක්ද නැත. මනුස්ස චුති පටිසන්ධි ක්‍රමය ප්‍රකට වශයෙන් ප්‍රකාශ කරන්නෙමු.
අතීත භවයෙහි ස්වකීය උපක්‍රමයෙන් හෝ ආසන්න මරණය නොඉවසීමෙන් සියළු අඟපසඟ සන්ධි බැදුම් සිඳින්නාගේ මාරාන්තික වේදනා ආයුධ එකතුව තැවෙන්නහුගේ අව්වට දවන ලද තණපතක් මෙන් ක්‍රමයෙන් වියලෙන ශරීරයේ චක්ඛු ආදි ඉන්‍ද්‍රියයන් නිරුද්ධ වූ කල්හි එකෙණෙහි හෘදය වස්තු ආශ්‍රයෙන් ඇති විඤ්ඤාණය ගරුවූ හෝ පුරුදු කරන ලද්දක් හෝ පෙර කරන ලද ආසන්නව ලැබූ සංඛාර ප්‍රත්‍ය සංඛ්‍යාත එළඹසිටි කර්මයක් හෝ කර්ම නිමිති ගති නිමිති සංඛ්‍යාත විෂය අරබයා පවතී. තෘෂ්ණා අවිද්‍යා ප්‍රහීන නොකරන ලද නිසා ඒ අරමුණෙහිම පවතී. අවිද්‍යාව සඟවන ලද බැවින් එහි ආදීනව වශයෙන් ඒ විෂයෙහි තෘෂ්ණාව පැමිණේ. සහජාත සංස්කාරය බහාලයි. එය සන්තති වශයෙන් තණ්හා නමින් නම්කරන සංඛාර විසින් දමමින් සිටින එගොඩ ගසක බඳනා ලද වැලක එල්ලී මෙගොඩ සිටි මිනිසෙක් ඇලකින් එගොඩට යන්නා සේ පෙර නිශ්‍රයන් අත්හරියි. අපරයෙහි කර්මය විසින් උපදවන ලද නිශ්‍රය ප්‍රත්‍යය ආශ්වාදනය කරමින් හෝ ආශ්වාදනය නොකරමින් ආරම්මණාදී ප්‍රත්‍ය විසින් පවත්වයි.
මෙහිද පෙර වචන ලෙසින් චුතිය පසුව අන්තර භව ප්‍රතිසන්ධි වශයෙන් ප්‍රතිසන්ධිය යයි කියනු ලැබේ. ඒ එය පෙර භවයෙන් මෙහි නොඑන ලදය. පෙර භවයේ කර්ම සංඛාරවලින් නැමුණු විෂයාදි හේතු නොමැතිව පහළ නොවූ බවද දතයුතුය.
මෙහි පෙර භවයෙන් ඒ විඤ්ඤාණය නොඑන අතීත භවයට ඇතුළත් හේතු උපදින පිළිරැව් පාන මුදු පිළිබිඹු වන අයුරු දහම් නිදසුන්ද විය. යම්සේ ප්‍රතිරාව පහන් ඡායාව ශබ්දාදි හේතුවක් නැතිව නොපැමිණියේ වෙයි. එසේම මේ සිත මෙහි ඒකාබද්ධ වූ සන්තානයක් (පරම්පරාවක් පමණක්) නැත. අන්‍ය වූ සන්තාන පරම්පරාවක් ද නොවේ. යම් හෙයකින් සන්තාන බැඳුණු කල්හි ඒකාන්ත ඒකත්වයක් වන්නේය. කිරිවලින් දී හට නොගන්නේය. එසේ වුවත් ඒකාන්ත නානත්‍වය වන්නේය. දී කිරිවලින් අධීන නොවේ. හේතුවලින් හටගත් සියළු දේ කෙරෙහි - මෙම න්‍යාය බලපාන්නේය. මෙසේ ඇතිකල්හි සියළු ලෝක ව්‍යවහාරය නැති වන්නේය. එයද අනිස්ථිරය. ඒ නිසා මෙහි ඒකාන්ත හෝ නනාත්ත හෝ එළඹේද?
මෙහි කීහ. අසංක්‍රමණික පහළවීමක් ඇතිකල්හි මේ මනුෂ්‍යාත්ම භවයෙහි ස්කන්ධ නොවේද? ඒවා නිරුද්ධ වූ කල්හි ඵලප්‍රත්‍ය වූ කර්මයේද එහි නොවන බැවින් අනිකකුගේ අන්‍ය වූ ඵලයක් ද එය. පරිභෝග කරන්නෙක් නැතිකල්හි ඒ ඵලය කාගේ වන්නේද? එහෙයින් මේ නියමය සුන්දර නොවේ. එහි මෙය කියනු ලැබේ.
එක් සිත් පරම්පරාවක ඵලය උපදවමින් එහි ඒකාන්තයෙන් එක් බවකින් නොයෙක් එකින් නැවත සිදුවීම අනිකෙකුගේ හෝ අනිකකුගෙන් හෝ නොවේ. මෙහි අර්ථය සිදුකිරීමට බීජවල සංස්කරණය සාධක වෙයි. අඹ ඇට සකස් කළවිට ඒ බීජ පරපුරේ ලැබූ ප්‍රත්‍ය නිසා කලකින් පල උපදවන්නේ වෙනත් බීජයකින් නොවේ. අනිත් එකුන් සංස්කාර ප්‍රත්‍යයෙන් නූපදී. එම බීජයම ඒ අභිසංස්කරණයෙන් ඵල ස්ථානයට නොපැමිණේ. මෙසේ සිදුවීම දතයුතුය. විද්‍යාව ශිල්ප ඖෂධ බාල කාලයේ ශරීරයේ උපයුක්ත කිරීමෙන් කාලයකින් වැඩුණු ශරීරයේ ඵල දේ යයි මේ අර්ථය දතයුතුය.
උපභෝගිකයෙක් නැතැයි යමක් කියන ලදද එවිට ඒ ඵලය ඇතිවන්නේ කාටද එහි:-
යම් සේ රුක් නම් දහමේ පල දැරීම එහි එක් කොටසකි. ගස පල දරයි හෝ ගස පලයෙන් යුක්ත වේ යනුවෙන් එය කියනු ලැබේ. එසේම දෙවි මිනිසුන් සංඛ්‍යාත ස්කන්ධයන්ගේ උපභෝග වූ සැප දුක් පල ඇතිවීම ඒවායේ එක් කොටසකි. දෙවියා හෝ මිනිසා අනුභව කරයි හෝ සැප ලබයි හෝ දුක් ලබයි හෝ කියනු ලැබේ. එහෙයින් මෙහි අනුභව කරන අනිකකු ඇතැයි යන කිසි අර්ථයක් නැත.
මෙසේ ඇතිකල්හි යමෙක් කියන්නේ නම් මේ සංඛාරයෝ විද්‍යමාන වූ අවිද්‍යමාන වූද ඵලයට ප්‍රත්‍ය වෙතියි කියා විද්‍යමානව පවතින කෙනෙහිම ඒවායේ විපාකයෙන් විය යුතුය. ඉක්බිති අවිද්‍යමානව පැවතීමෙන් පෙරද පසුවද නිත්‍ය පල ඇති කරන්නේය. හෙතෙම මෙසේ කිවයුතුය.
කරන ලද හෙයින්ම සංඛාර තමාගේ පලයට ප්‍රත්‍ය වේ. විද්‍යමාන බැවින් හෝ අවිද්‍යමාන බැවින් හෝ නොවේ. කියන ලදි” “කාමාවචර කුසල කර්මය කරන ලද බැවින් රැස්කරන ලද බැවින් විපාකය වූ චක්ඛු විඤ්ඤාණය උපන්නේ වේ.” ආදිය සුදුසු සේ තමාගේ ඵලයට ප්‍රත්‍ය වී නැවත ඵල ගෙන දීමක් නැත. විපාක බැවින් විපාක දුන් මෙහි අර්ථය පැහැදිලි කරගැනීමට පාටිභොගාදි නිදසුන් දතයුතුය.
යම්සේ ලෝකයෙහි යම් ධනයක් පවරාදීමේ ඇපයක් වෙයි. භාණ්ඩයක් මිලට ගැනීමේදී එය යොදා ගනී, එය ක්‍රියා මාත්‍රයක් වේ. එහි ප්‍රයෝජන අර්ථය පවරාදීමේ ප්‍රතිෂ්ඨාව වීමයි. (ප්‍රත්‍යවීම) ක්‍රියාවක් විද්‍යමාන හෝ අවිද්‍යමාන වීම නොවේ. පවරාදීමෙන් පසු එහි දැරීමක් නැත. කවරහෙයින්ද? පවරාදීම් ආදිය කළ බැවිනි. එසේම කරන ලද බැවින්ම සංඛාර තමාගේ පලයට ප්‍රත්‍ය වේ. සුදුසුසේ පලදීමෙන් පසුව නැවත පල ගෙනදීමක් නැත. මෙපමණකින් මිශ්‍ර අමිශ්‍ර දෙපරිද්දකින් පවත්නා වූ ප්‍රතිසන්ධි විඤ්ඤාණයේ සංඛාර ප්‍රත්‍ය පැවතීම දක්වන ලද්දේ වේ.
දැන් සියළු පිරිසිදු දෙපස් විඤ්ඤාණවල මුළාව නැසීමට
එහි භව තුනකි. යෝනි සතරකි. ගති පසකි. විඤ්ඤාණ ඨිති සතකි. සත්තාවාස නවයකි. මේවා භව නම් වේ. මේ භවවල ප්‍රතිසන්‍ධිය පැවතීම ද ඔවුන්ගේ විපාක විඤ්ඤාණයන් ගේ ප්‍රත්‍යද ප්‍රත්‍යවන ආකාරයද එසේ දතයුතුය යන අර්ථයයි.
එහි පුඤ්ඤාභිසංඛාරයෙහි කාමාවචර චේතනා භේද අට පුඤ්ඤාභිසංඛාරයයි. අවිශේෂයෙන් කාමභව සුගතියෙහි නව විපාක විඤ්ඤාණයක් වූ ප්‍රතිසන්‍ධියත් නා නා ක්‍ෂණික කර්ම ප්‍රත්‍යයෙන්ද උපනිශ්‍රය ප්‍රත්‍යයෙන්දැයි ප්‍රත්‍ය දෙකක් වේ. රූපාවචර කුසල චේතනා පහකින් යුත් පුඤ්ඤාභිසංඛාරය රූප භවයෙහි ප්‍රතිසන්‍ධි පහක්ම වේ. කියන ලද ප්‍රභේද ඇති කාමාවචරය වනාහි කාම සුගතියෙහි උපෙක්ඛා අහේතුක මනෝවිඤ්ඤාණ ධාතු හැර සතක් වූ පරිත්ත විපාක විඤ්ඤාණවල කියන ලද නයින් ප්‍රත්‍ය දෙකක් පවතී. ප්‍රතිසන්‍ධියක් නැත. රූප භවයෙහි පහක් වූ විපාක විඤ්ඤාණ එසේම ප්‍රත්‍ය පවතී. ප්‍රතිසන්‍ධියක් නැත.
මහමුගලන් තෙරුන් නිරයෙහි කළ චාරිකාවල එහි ඉෂ්ට අරමුණු සමායෝගයෙන් ප්‍රත්‍ය වේ. තිරිසන් භවවල නාග ගුරුළු පේත මහත් සෘද්ධි ඇතියවුන් කෙරෙහිද ඉෂ්ටාරම්මණ ලැබේමය. ඒ කාමභව සුගතියෙහි සොළසක් වූ කුසල විපාක විඤ්ඤාණවල එසේම ප්‍රත්‍ය පවතී. ප්‍රතිසන්ධියක්ද පවතී. අවිශේෂයෙන් රූප භවයෙහි පුඤ්ඤාභිසංඛාරය දසයක් වූ කුසල විපාක විඤ්ඤාණවල එසේම ප්‍රත්‍යද ප්‍රතිසන්ධියද පවතී.
දොළොස් අකුසල චේතනා ප්‍රභේද අපුඤ්ඤාභිසංඛාරය කාමභව දුගතියෙහි එක විඤ්ඤාණයක ප්‍රතිසන්ධියක්ද ප්‍රත්‍යද පවතී. නොපවත්වනවිට හයක් පවතී. ප්‍රතිසන්ධිය නැත. සත්ආකාර වූ අකුසල විපාක විඤ්ඤාණයේ ප්‍රතිසන්ධිය පවතී. කාම භව සුගතියෙහි ඒ සතේම එසේම ප්‍රත්‍ය පවතී. ප්‍රතිසන්ධියක් නැත. රූප භවයෙහි සතරාකාර විඤ්ඤාණවල එසේම ප්‍රත්‍ය පවතී. ප්‍රතිසන්ධිය නැත. එයම කාමාවචරයෙහි අනිෂ්ට රූප දැකීම ශබ්ද ශ්‍රවණය වශයෙන් පවතී. බ්‍රහ්ම ලෝකයෙහි වනාහි අනිෂ්ට රූපාදියක් නැත. කාමාවචර දේව ලෝකයෙහිද එසේය.
ආනෙඤ්ජාභි සංඛාරය අරූප භවයෙහි සතරාකාර විපාක විඤ්ඤාණවල එසේම ප්‍රත්‍යයද ප්‍රතිසන්ධියද පවතී.
කාමාවචර කුසල් අකුසල් වශයෙන් සර්ව සංගාහික නයෙන් චේතනා භේද විස්සක් වූ කාය සංඛාරය කාම භවයෙහි දහසක් වූ විපාක විඤ්ඤාණවල ප්‍රතිසන්ධිය නානා ගුණික කර්ම ප්‍රත්‍යයෙන් ද උපනිශ්‍රය ප්‍රත්‍යයෙන් ද යන ප්‍රත්‍ය දෙකෙන් සිදුවේ. කාම භවයෙහි දහතුනක් ද රූප භවයෙහි නවයක් ද විපාක විඤ්ඤාණ එසේම ප්‍රත්‍ය පවතී. ප්‍රතිසන්ධිය නැත. එම කාම භවයෙහි විසිතුනක් වූ විපාක විඤ්ඤාණවල එසේම ප්‍රත්‍ය ද ප්‍රතිසන්ධියද පවතී. වචී සංඛාරයෙහිද මෙම නයයි.
අටවිසි එකුන්තිස් චේතනා භේද වූ චිත්ත සංඛාරය තුන් භවයෙහි එකුන්විසි විපාක විඤ්ඤාණවල එසේම ප්‍රත්‍යයද ප්‍රතිසන්ධියද පවතී. නොපවතී. එම භව දෙකෙහි යට කියන ලද දහතුනද නවයද යන විසිදෙකක් වූ විපාක විඤ්ඤාණවල එසේම ප්‍රත්‍ය පවතී. ප්‍රතිසන්ධිය නැත. භව තුනෙහි තිස් දෙකක් වූ විපාක විඤ්ඤාණවල එසේම ප්‍රත්‍යයද පවතී. ප්‍රතිසන්ධියද පවතී. මෙසේ භවවල ප්‍රතිසන්ධීන්ගේ පැවතීම් වශයෙන් ත්‍රිවිධ සංකප්ප යම් ප්‍රත්‍යයක්ද වේ නම් යථා පරිදි ඒ ප්‍රත්‍ය වේ. එසේ දතයුතුය. යෝනි ආදියෙහිද මේ නයින්ම දැනගත යුතුය.
මෙය මුල පටන් ප්‍රධාන කරුණු පමණක් ප්‍රකාශ කිරීමකි. මේ සංඛාර අතරෙන් පුඤ්ඤාභිසංඛාර භව දෙකක ප්‍රතිසන්ධිය දී තමාගේ සියළු විපාක උපදවයි. එසේම අණ්ඩජාදි සිව් යෝනිවල දෙව් මිනිස් සංඛ්‍යාත ගති දෙකෙහි නානත්තකාය නානත්තසඤ්ඤී නානත්තකාය එකත්තසඤ්ඤී එකත්තකාය නානත්ත සඤ්ඤී එකත්තකාය එකත්තසඤ්ඤී සංඛ්‍යාත වූ මිනිසුන්ගේද පඨම දුතිය තතිය ධ්‍යාන භූමි වශයෙන් සතර විඤ්ඤාණ සිත්වලද අසඤ්ඤ සත්තාවාසයෙහි රූප මාත්‍රයම අභිසංඛාර යයි සතර සත්තාවාසයෙහි ප්‍රතිසන්ධිය දී තමාගේ සියළු විපාක උපදවයි. එහෙයින් මේ භව දෙකෙහි යෝනි සතරෙහි ගති දෙකෙහි විඤ්ඤාණ ඨිති සතරෙහි සත්තාවාස සතරෙහි එක්විසි විඤ්ඤාණවල කියන ලද නයින්ම ප්‍රත්‍ය වේ. සුදුසු පරිදි ප්‍රතිසන්ධිය හටගැන්මද පවතී.
අපුඤ්ඤාභිසංඛාරය වනාහි එකම කාම භවයෙහි සිව් යෝනියෙහි අවසේස වූ තුන් ගතියෙහි නානත්තකාය එකත්ත සඤ්ඤී සංඛ්‍යාත එකම විඤ්ඤාණ ඨිතියෙහි එබඳු වූ එකම සත්තාවාසයෙහි පටිසන්ධි වශයෙන් පැසේ. එහෙයින් මෙය එකම භවයෙහි යෝනි සතරෙහි ගති තුනෙහි එකම විඤ්ඤාණ ඨිතියෙහි එකම සත්තාවාසයෙහි සත්ආකාර වූ විපාක විඤ්ඤාණවල කියන ආකාරයෙන් ප්‍රත්‍යයද ප්‍රතිසන්ධියද පවතී.
ආනෙඤ්ජාභි සංඛාරය වනාහි එකම අරූප භවයෙහි එකම ඕපපාතික යෝනියෙහි එකම දේව ගතියෙහි ආකාසානඤ්චායතනාදී විඤ්ඤාණ ඨිති තුනෙහි ආකාසානඤ්චායතන ආදි සත්තාවාස සතරෙහි සතරාකාර විඤ්ඤාණවල කියන ලද ආකාරයෙන් ප්‍රත්‍ය වේ. ප්‍රතිසන්ධියද පවතී.
කාය සංඛාරයද එකම කාම භවයෙහි යෝනි සතරෙහි ගති පහේ විඤ්ඤාණ ඨිති දෙකේ සත්තාවාස දෙකේ ප්‍රතිසන්ධිය දී තමාගේ සියළු විපාක උපදවයි. එහෙයින් මේ එකම භවයෙහි සිව් යෝනියෙහි ගති පහේ විඤ්ඤාණ ඨිති දෙකේ සත්තාවාස දෙකේ විසිතුනක් වූ විපාක විඤ්ඤාණවල එසේම ප්‍රත්‍යය ප්‍රතිසන්ධි පවතී. වචී සංඛාරයෙහිද මෙම නයයි.
චිත්ත සංඛාරය වනාහි එක සත්තාවාසයක් හැර වෙන කිසිවක නොපැසේ. ඒ නිසා මේ තුන් භවයෙහි සිව් යෝනියෙහි පස් ගතියෙහි සත් විඤ්ඤාණවල සත්තාවාස අටෙහි යෝග්‍ය ලෙස තිස්දෙකක් වූ විපාක විඤ්ඤාණවල එසේම ප්‍රත්‍ය ප්‍රතිසන්ධිය පවතී. අවිඤ්ඤාණික වූ සත්තාවාසයෙහි සංඛාර පච්චයා විඤ්ඤාණයක් නැත.
තවද පුඤ්ඤාභි සංඛාරය අසඤ්ඤ සත්තයෙහි කරන ලද රූපයෙන් නානා ක්‍ෂණික ප්‍රත්‍යයෙන් ප්‍රත්‍යවේය මෙසේ:-
විඤ්ඤාණ පච්චයා නාමරූපං නිර්දේශයෙහි
දේශනා භේදයෙන් නය “එහි රූපය කවරේද? මහාභූත හතරද මහා භූතවල උපාදාය රූපයයි” මෙසේ සූත්‍රාන්තයෙහි ද මෙහිද රූප පදයාගේ අභේද වශයෙන් එකසමාන දේශනා කරන ලදි. නාමපද වනාහි වෙනස්ව
සූත්‍රාන්තයෙහි “එහි නාමය කවරේද? වේදනා, සඤ්ඤා, චේතනා, ස්පර්ශ මනසිකාරය කියන ලදි. මෙහි “වේදනා ස්කන්ධය, සංඥා ස්කන්ධය, සංඛාර ස්කන්ධය” යයි එහි යම් චක්ඛු විඤ්ඤාණ ප්‍රත්‍යයාගේ නාමය උපදී. ඉපදුනා වූද සිතේ ඨිතිය අරූපී ධර්මයන්ගේ ආයුෂයයි. මෙසේ අන්‍ය ධර්ම සන්නිශ්‍රයේ නොගන්නා ලද බැවින් ප්‍රකටය. එය දක්වන්නේ චේතනා ඵස්ස මනසිකාර වශයෙන් සංඛාර ඛන්‍ධය තුනට බෙදා ස්කන්ධ දෙකක් සමග දේශනා කළේය. මෙහි වනාහි එහි කියන ලදද නොකියන ලදද සියල්ල නාමයට සංග්‍රහ කරන්නේ වේදනා ස්කන්ධ සඤ්ඤා ඛන්ධ සංඛාර ඛන්ධ යයි ස්කන්ධ තුනක් කීහ.
මේ ස්කන්ධ තුනටම නාම කියන්නේ කුමක් නිසාද? විඤ්ඤාණය යන නම නොවේද? නොවන්නේ නොවේ. එහි විඤ්ඤාණය ගත්කල නාම විඤ්ඤාණයටද ප්‍රත්‍ය විඤ්ඤාණයටද යන විඤ්ඤාණයන් දෙකම එකම සභාව භවයට පැමිණේ. එනිසා විඤ්ඤාණයෙන් ප්‍රත්‍යයන් නොහඳුන්වා ප්‍රත්‍ය නිපදවීම නම් කිරීමට දැක්වීමට ප්‍රත්‍යයන ස්ථානයෙහි තබා ප්‍රත්‍ය නිපදවන ලද බව දැක්වීමට ස්කන්ධ තුන කියන ලදි. මෙසේ දේශනා භේදයෙන් විනිස දතයුතුය.
සියළු භවයන්හි පවතී යයි යන මෙහි නාමය එක සත්තාවාසයක් හැර සියළු භව යෝනි ගති විඤ්ඤාණඨිති සෙස් සත්තාවාසවල පවතී. රූපය භව දෙකක යෝනි සතරෙහි ගති පහේ විඤ්ඤාණ ඨිති පෙර සතරෙහි සත්තාවාස පහක පවතී. මෙසේ පවතින ඒ නාමරූපයෙහි යමකින් හිස්වූ ගැබට එන්නන්ගේ බිජුවටින් උපදින්නන්ගේද ප්‍රතිසන්ධි ක්‍ෂණයෙහි වස්තු කාය වශයෙන් රූප දෙකකින් පරම්පරා වශයෙන් අරූප ස්කන්ධ තුනකින්ද පහළවීම සිදුවේ. එහෙයින් ඒවායේ විස්තර වශයෙන් රූප අරූප වශයෙන් විස්සක් ද අරූප ස්කන්ධ තුන ද යන මේ විසිතුන විඤ්ඤාණ ප්‍රත්‍යයෙන් නාමරූප යයි දතයුතුය. අගහිතගහණ නය ක්‍රමයෙන් එක සන්තති ශීර්ෂයකින් රූප ධර්ම නවයක් හැර දාහතරක් වේ. ස්වභාවකයන්ගේ භාව දසකයද වහා තිස්තුනක් ද ඔවුන්ගේ අගහිත ගහණයෙන් සන්තති ශීර්ෂ දෙකින් රූප ධර්ම දහඅටක් හැර පහලොවක්ද
බ්‍රහ්මකායකාදි ඕපපාතික සතුන්ගේ ප්‍රතිසන්ධි ක්‍ෂණයෙහි චක්ඛු සෝත වත්‍ථු දසක සහ ජීවිතේන්‍ද්‍රිය නවකය ද වශයෙන් රූප අරූප වශයෙන් සන්තති ශීර්ෂ සතරකින් අරූපී ස්කන්ධ තුනකින් පහළ වේ. එහෙයින් ඔවුන්ගේ විස්තර වශයෙන් රූපාරූපවලින් තිස්නවයක්ද අරූපී ස්කන්ධ තුනද මේ සතලිස් දෙවැදෑරුම් ධර්ම විඤ්ඤාණ ප්‍රත්‍යයේ නාමරූප වේයයි දතයුතුය. අගහිත ගහණයෙන් සන්තති ශීර්ෂ තුනකින් විසිහතක් අත්හැර පහලොවක්ද වේ.
කාමභවයෙහි සෙසු ඕපපාතිකයන්ගේ හෝ සංසේදජයන්ගේ හෝ සභාවක (භාව) පරිපූර්ණව ප්‍රතිසන්ධි ක්‍ෂණයෙහි රූපාරූපවලින් සන්තති ශීර්ෂ සතද අරූප ස්කන්ධ තුනද පහළ වේ. එනිසා ඔවුන්ගේ විස්තර වශයෙන් රූපාරූපවලින් හැත්තෑව ද අරූපී ඛන්ධ තුනද යන මේ සැත්තෑ තුන විඤ්ඤාණ ප්‍රත්‍යයෙන් නාමරූප යයි දතයුතුය. අගහිත ගහණයෙන් සන්තති ශීර්ෂ හයකින් පනස් හතරක් හැර දහනවයක් වේ. මේ උපරිම වශයෙනි. අවම වශයෙන් ඒ ඒ රූප සන්තති ශීර්ෂ විකල වූවන්ගේ ඒ ඒ හැටියට අඩුකර සංක්‍ෂෙප වශයෙන්ද විස්තර වශයෙන්ද ප්‍රතිසන්ධි විඤ්ඤාණ ප්‍රත්‍යයෙන් නාමරූප සංඛ්‍යාතය දතයුතුය. අරූපීන්ට වනාහි අරූපී ස්කන්ධ තුන ද අසඥීන්ට රූපවලින් ජීවිත නවක රූපය දැන මේ ප්‍රතිසන්ධි ක්‍රමයයි.
පැවතීම වනාහි රූප පවතින සියළු ස්ථානවල ප්‍රතිසන්ධි සිත පිහිටි ක්‍ෂණයෙහි ප්‍රතිසන්ධි සිත සමග පවතින සෘතුවෙන් සෘතු සමුට්ඨානා සුද්ධාස්මකය පහළ වේ. ප්‍රතිසන්ධි සිත රූප නො උපදවයි. යම්සේ එය වැටුණු කල්හි වැටුණු පුරුෂයා අනුන්ගේ ප්‍රත්‍යය වන්නට නොහැකි වේ. මෙසේ වස්තු දුර්වල තායෙන් දුර්වල බැවින් රූප ඉපදවීමට නොහැකි වේ. ප්‍රතිසන්ධි සිතෙන් මත්තෙහි ප්‍රථම භවංග සේ පටන් සිතින් උපදවන ශුද්ධාෂ්ඨකය වේ. ශබ්දය පහළවන ප්‍රතිසන්ධි ක්‍ෂණයෙන් මත්තෙහි පවතින සෘතුවෙන් හා සිතින්ද ශබ්ද නවක රූප කලාපය වේ. යම් කබලිංකාර ආහාර රූප ජීවි ගැබ් පිළිසිඳ ගන්න සත්ත්වයෝ ඔවුන්ගේ -
යන වචනයෙන් මව විසින් ගත් ආහාරය ශරීරානුගතව, ඕපපාතිකයන්ගේ පළමුවෙන් තමාගේ කටට ආ කෙල ගන්නා කාලයෙහි ආහාරය උපදවන ශුද්ධාෂ්ඨකය මේ ආහාර උපදවන ශුද්ධාෂ්ඨකයට සෘතු චිත්ත ආහාර ඉපදවීමද උපරිම වශයෙන් නවක දෙකකින් වශයෙන් විසිහය විධ වූ සිත්වලට පෙර එක් එක් චිත්තක්‍ෂණයෙහි තුන්වරක් ඉපිදෙමින් කියන ලද කර්ම සමුට්ඨානය සැත්තෑවිද අනූහයාකාර වූ රූපයද අරූපී ස්කන්ධ තුනද කෙටියෙන් අනූනමයක් ද ධර්මයෝ වෙති. වා ශබ්දය අනිතය. ඇතැම්කලක පහළ වේ. එනිසා ඒ දෙකම අත්හැර මේ අනූහත් ධර්ම සුදුසු ලෙස සියළු සත්වයින්ගේ විඤ්ඤාණ ප්‍රත්‍යයෙන් නාමරූපයි දතයුතුය. නිදන හැසිරෙන කන බොන දිවා රෑ හැම අවස්ථාවකම ඔවුන්ගේ විඤ්ඤාණය ප්‍රත්‍ය පවතී. ඔවුන්ගේ ඒ විඤ්ඤාණය ප්‍රත්‍යභාවය පසුව විස්තර කරමි.
මේ අවස්ථාවේ කර්මජ රූප ගැන විස්තර කරමි. එය භව යෝනි ගති විඤ්ඤාණ ඨිති සත්තාවාසවල සියල්ලටම මුලින් පිහිටි ත්‍රි සමුට්ඨානික රූපයෙන් ඉතා දැඩිවූ නිසා සිටීමට නොහැකි විය. එයින් දැඩි වූ ත්‍රි සමුට්ඨානිකවලට නොහැකිය. වාතයෙන් පහරන ලද සතර දිසාවට නැමෙන බට පඳුරක් මෙන් රළ වේගයෙන් පහරන ලද මුහුදේ ප්‍රතිෂ්ඨාව ලැබූ වාතයක් මෙන්ද මේවා ඔවුනොවුන්ගෙන්ම දැඩි විය. නොවැටෙන ලෙස සංග්‍රහ කොට එක් වර්ෂයක් වර්ෂ දෙකක් වර්ෂ සියයක්ද ඒ සතුන්ගේ ආයුක්‍ෂය හෝ පුඤ්ඤක්ඛය දක්වා පවත්වයි. මෙසේ සියළු භවවල පවත්වන්නේ යයි විනිස දැනගත යුතුය.
__සංගානිකා__ යනු මෙහි අරූපයෙහි පවතින ප්‍රතිසන්ධිවල පංචවෝකාර භවයෙහි ද පවතින විඤ්ඤාණ ප්‍රත්‍යයේ නාමයම වේ. අසඥ සත්වයෙහි ද ඇත්තේ සියළු පංචවෝකාර නාමවල පවත්නා විඤ්ඤාණ ප්‍රත්‍යයෙන් වූ රූපයම වේ. සියළු පංචවෝකාර භවයෙහි විඤ්ඤාණ පච්චයා නාමරූපං වේ. ඒ සියල්ල නාමඤ්ච රූපඤ්ච නාමරූපඤ්ච නාමරූපං යයි එක් ආකාරයක සමාන දේ ඒකසේස නයින් සංග්‍රහකොට විඤ්ඤාණ පච්චයා නාමරූපං යයි දතයුතුය. අසඥයෙහි විඤ්ඤාණයක් නොමැතිවීම අයුත්තක් වේද? අයුත්තක් නොවේ. මෙය :-
නාමරූපවල හේතුව විඤ්ඤාණය වේ. එය විපාක අවිපාක භේදයෙන් දෙයාකාර වේයයි හඟී. මෙයද අසඤ්ඤ සත්තවල පංචවෝකාර භවයෙහි පවතින අභිසංඛාර විඤ්ඤාණය ප්‍රත්‍ය වූ රූපය මෙන් එසේම පංචවෝකාර භවයෙහි පවතින යම් කුසල චිත්තක්‍ෂණයක කර්මයෙන් උපදින රූප නිසාත් මෙහි විඤ්ඤාණයක් නොමැතිවීම අයුත්තක් නොවේ. මෙසේ සංග්‍රහ කරන ලද මෙහි විනිස දතයුතුය.
පච්චය නය යයි මෙහි:-
මෙය ප්‍රතිසන්ධියේ පැවතීම හෝ විපාක සංඛ්‍යාත නාමය වේ. එහි රූප මිශ්‍රව හෝ අමිශ්‍රව හෝ ප්‍රතිසන්ධියක් හෝ අන්‍ය වූ හෝ විපාක විඤ්ඤාණයට සහජාත, අඤ්ඤමඤ්ඤ, නිස්සය, සම්පයුක්ත, විපාක, ආහාර, ඉන්‍ද්‍රිය, අත්ථි අවිගත ප්‍රත්‍යවලින් නව ආකාරයකින් ප්‍රත්‍ය වේ. වස්තු රූපයේ ප්‍රතිසන්ධියට සහජාත අඤ්ඤමඤ්ඤ නිස්සය විපාක ආහාර ඉන්‍ද්‍රිය විප්පයුත්ත අත්‍ථි අවිගත ප්‍රත්‍යවලින් නව ආකාරයකින් ප්‍රත්‍ය වේ. වස්තු රූපය හැර සෙසු රූපවලට අඤ්ඤමඤ්ඤ ප්‍රත්‍යය බැහැර කර සෙසු ප්‍රත්‍ය අටෙන් ප්‍රත්‍ය වේ. අභිසංඛාර විඤ්ඤාණය වනාහි අසඤ්ඤසත්ත රූපය හෝ පංච වෝකාරයෙහි හෝ කර්මජයට සූත්‍රාන්ත ක්‍රමයෙන් උපනිශ්‍රය වශයෙන් එක් ආකාරයකින්ම ප්‍රත්‍ය වේ. අවසේස පළමු භවංගයේ සිට අවසේස සියළු විඤ්ඤාණවලට ඒ ඒ නාමරූපවලට සුදුසු පරිදි ප්‍රත්‍ය වේ යයි දතයුතුය. විස්තර වශයෙන් ඒ ප්‍රත්‍ය නයෙහි දැක්විය යුතු සියල්ල පට්ඨාන කථාවේ විස්තර කළ බැවින් එය නො අරඹමු.
එහි ප්‍රතිසන්ධි නාමරූපය විඤ්ඤාණය ප්‍රත්‍යයෙන් සිදුවේ යයි කෙසේ දැනගත හැකි වන්නේද? සූත්‍රවලින් සහ යුක්ති වශයෙන් දැනගත හැකිය. සූත්‍රවලින් **චිත්තානු පරිවත්තිනො ධම්මාති** ආදි නයින් බොහෝ වේදනාදීන්ගේ විඤ්ඤාණ ප්‍රත්‍යතාව සිදුවී ඇත. යුත්ති වශයෙන්
සිතෙහි ප්‍රසන්න අප්‍රසන්න හෝ තදානුරූපව උපදින රූපයෙන් දුටු දෙයින් නොදුටු දේ අනුමාන වේ” යන මෙයින් මෙහි දකින ලද චිත්තජ රූපවලින් නොදක්නා ලද ප්‍රතිසන්ධි රූපයට විඤ්ඤාණය ප්‍රත්‍ය වේය යන මෙය දැනගත යුතුය. කර්මජ රූපයන්ට මෙන්ම චිත්තජ රූපයන්ටද විඤ්ඤාණය ප්‍රත්‍යතාව පට්ඨානයෙහි ආවේ යයි මෙසේ පච්චය නය වශයෙන් ද මෙහි විනිස දතයුතුය.
මෙහිද විඤ්ඤාණ පච්චයා නාමරූපං යයි කියන භාග්‍යවතුන් වහන්සේ පරීක්‍ෂා කරන්නා වූ පණ්ඩිතයන්ගේ පරමාර්ථ වශයෙන් නාමරූප මාත්‍රය පමණක් පවතින්නේ යයි කියනු ලැබේ. සත්වයෙක් නැත. පුරුෂයෙක් නැත. එනිසා නොපවතින සමණ බ්‍රාහ්මණ දේව මාර බ්‍රහ්ම කෙනචි - ලෝකයෙහි අනුත්තර වූ ධම්ම චක්කයම පැවතීය.
නාමරූප පච්චයා සළායතන නිර්දේශයෙහි
මේ සළායතනය ප්‍රත්‍ය වන්නේ නාමරූපයයි. එහි නාමය යනු වේදනාදි ස්කන්ධ තුනයි. රූපය වනාහි ස්වකීය සන්තතියට ඇතුළත් නියමයෙන් භූත සතර වස්තු සය ජීවිතේන්‍ද්‍රියදැයි මෙසේ භූත වස්තු යයි දතයුතුය. එය නාමඤ්ච රූපඤ්ච නාමරූපඤ්ච නාමරූපං මෙන් ඡට්ඨායතනඤ්ච සළායතනඤ්ච සළායතනය (ඒකසේස කළ නිසාද සමාහාර ද්වන්ධ සමාසය) සළායතනයට ප්‍රත්‍ය වේයයි දතයුතුය. කුමක් හෙයින්ද? යම් හෙයකින් ආරුප්පයෙහි නාමයම ප්‍රත්‍ය වේ. එහිද ඡට්ඨායතනම වේ. අනිකක් නොවේ. නාම ප්‍රත්‍යය ඡට්ඨායතනවල අව්‍යාකත වාරයෙහි කියනු ලැබේ. මෙහි සංග්‍රහ කිරීමකි. එහි බෙදා දැක්වීමකි නය දතයුතුය.
එය එහි කෙසේ වන්නේදැයි දැනගත හැකිද? නාමරූප සළායතනයට ප්‍රත්‍ය වේයයි නාමරූප භවයක් පවතින හෙයින් ඒ ඒ නාමයද රූපයද පවතිනවිට ඒ ඒ ආයතන වේ. වෙනත් ආකාරයකින් නොවේ. ඒ වනාහි එහි තබ්භාව භාවිභාවතා (ඒ භවයම වැඩීමෙන් අන්තිම භවය) ප්‍රත්‍ය නයෙහිම එන්නේය. එහෙයින් :-
මෙය එහි අර්ථය දැක්වීය.
කෙසේද? අවම වශයෙන් ප්‍රතිසන්ධිය සහජාත අඤ්ඤමඤ්ඤ නිස්සය සම්පයුත්ත විපාක අත්‍ථි අවිගත ප්‍රත්‍යවලින් සත් ආකාරයකින් නාමය ඡට්ඨායතනයට ප්‍රත්‍ය වේ. කිසිවිට මෙහි හේතු ප්‍රත්‍යයෙන් ද කිසිවිට ආහාර ප්‍රත්‍යයෙන්දැයි මෙසේ අන්‍ය ආකාරයකින් ප්‍රත්‍ය වේ. ඒ අයුරින් උපරිම අවම වශයෙන් දැනගත යුතුය.
පවතින විපාකද කියන ලද නයින්ම ප්‍රත්‍ය වේ. අවම වශයෙන් ඉතිරි එකේ කියන ලද ආකාර ප්‍රත්‍යවල විපාක ප්‍රත්‍යය හැර ප්‍රත්‍ය සයක් වේ. මෙහි කිසිවිට හේතු ප්‍රත්‍යයෙන්ද කිසිවිට ආහාර ප්‍රත්‍යයෙන්දැයි අන් ආකාරයකින් ද ප්‍රත්‍ය වේ. ඒ අයුරින් උපරිම අවම වශයෙන් දතයුතුය.
ආරුප්පයෙන් අන්‍ය වූ පංචවෝකාර භවයෙහි ඒ විපාක නාමය හෘදය වස්තුවට සහාය වී සවැනි මනායතනයට ආරුප්පයෙහි කියන ලද ආකාරයෙන් වේ. එසේම අවම වශයෙන් සත් ආකාරයකින් ප්‍රත්‍ය වේ. ඉතිරි ඒ චක්ඛු ආදි පසට සතර මහා භූත සහායව සහජාත නිස්සය විපාක විප්පයුත්ත අත්‍ථි අවිගත වශයෙන් සය ආකාරයකින් ප්‍රත්‍ය වේ. කිසිවිට හේතු ප්‍රත්‍යයෙන් ද කිසිවිට ආහාර ප්‍රත්‍යයෙන්දැයි අන් ආකාරයකින් ප්‍රත්‍ය වේ. ඒ අයුරින් උපරිම අවම වශයෙන් දැනගත යුතුය.
පවත්නා පංචවෝකාර භවයෙහි ප්‍රතිසන්ධිය යම්සේද විපාකයට විපාක නාමයද එසේය. ඡට්ඨායතනයට අවම වශයෙන් සත් ආකාරයකින් ප්‍රත්‍ය වේ. අවිපාකය වනාහි අවිපාක ඡට්ඨායතනයට විපාක ප්‍රත්‍ය අත්හැර අවම වශයෙන් සයාකාරයකින් ප්‍රත්‍ය වේ. කියන ලද නයින්ම උපරිම අවම දැනගත යුතුය.
එහිම පවතින සෙසු චක්ඛු ආදි පහද චක්ඛුප්පසාදාදි වස්තුද විපාක නමින් වූ ඉතිරියද පච්ඡාජාත, විප්පයුත්ත, අත්‍ථි, අවිගත ප්‍රත්‍යවලින් සිව් ආකාරයකින් ප්‍රත්‍ය වේ. විපාක සේ අවිපාකද එසේම ප්‍රකාශිතය. එහෙයින් කුසලාදි භේදද ඔවුන්ගේ සිව්ආකාර ප්‍රත්‍ය වේ. මෙසේ නාම පටිසන්ධිය යමකට පවතීනම් ඒ ඒ ආයතනවලට ප්‍රත්‍ය වේ. යම් සේ වෙයිද එසේ දතයුතුය.
රූපයෙන් වන ප්‍රතිසන්ධිය වස්තුරූප සවැනි මනායතනයට සහජාත අඤ්ඤමඤ්ඤ නිස්සය විප්පයුත්ත අත්‍ථි අවිගත ප්‍රත්‍යවලින් සයාකාරයකින් ප්‍රත්‍ය වේ. ප්‍රතිසන්ධිය පවතින යම් යම් ආයතනවල සතරමහා භූත අවිශේෂයෙන් උපදියි. ඒ ඒ හැටියට චක්ඛු ආදි ආයතන පහම සහජාත නිස්සය අත්‍ථි අවිගත ප්‍රත්‍යවලින් සිව් ආකාරයකින් ප්‍රත්‍ය වේ.
චක්ඛු ආදි මොවුන්ගේ ප්‍රතිසන්ධිය පවතින කල්හි අත්‍ථි අවිගත ඉන්‍ද්‍රිය වශයෙන් රූප ජීවිතේන්‍ද්‍රියට තුන් ආකාරයකින් ප්‍රත්‍ය වේ.
ආහාරයටද ආහාර අත්‍ථි අවිගත වශයෙන් තුන් ආකාරයකින් ප්‍රත්‍ය වේ. යම් සත්ත්වයෙක් ආහාර රූප ජීවියෙක් නම් ඔහුගේ ආහාර අනුගත ශරීරයම පවතී. ප්‍රතිසන්ධියක් නැත. චක්ඛු ආයතනාදී පහ සහ චක්ඛු විඤ්ඤාණාදි ආයතන හයට නිස්සය, පුරෙජාත, ඉන්‍ද්‍රිය, විප්පයුත්ත, අත්‍ථි අවිගත වශයෙන් සයාකාරයකින් ප්‍රත්‍ය පවතී නමි, ප්‍රතිසන්ධිය නැත. පඤ්චවිඤ්ඤාණ හැර එහිම අවසේස වූ මනායතනයට වස්තුරූපය නිසා පුරෙජාත, විප්පයුත්ත, අත්‍ථි අවිගත වශයෙන් පස් ආකාරයකින් ප්‍රත්‍ය පවතී නමි, ප්‍රතිසන්ධිය නැත. මෙසේ රූපයම ප්‍රතිසන්ධියව පවතින හෝ ඒ ඒ ආයතනවලට ප්‍රත්‍ය වේ. යම්සේ වේද එසේ දන්නේය.
කෙසේද යත්? පංච වෝකාර භවයෙහි ප්‍රතිසන්ධිය පවතිනවිට ස්කන්ධ තුන වස්තුරූප සංඛ්‍යාත නාමරූපය ඡට්ඨායතනයට සහජාත අඤ්ඤමඤ්ඤ නිස්සය විපාක සම්පයුත්ත විප්පයුත්ත අත්‍ථි අවිගත ප්‍රත්‍යාදියෙන් ප්‍රත්‍ය වේ. මෙය මෙහි මාතෘකාව පමණය. කියන ලද නය අනුසාරයෙන් සියල්ල යොදා ගැනීමට හැකි වේ. මෙහි විස්තර නොදැක්වීය.
සළායතන පච්චයා ඵස්ස නිර්දේශයෙහි :-
පාලියෙහි සංක්‍ෂෙපයෙන් **චක්ඛු සම්ඵස්සති** යන ආදි ස්පර්ශ සයක්ම ආවේය. විස්තර වශයෙන් වනාහි චක්ඛු සම්ඵස්සාදි කුසල විපාක පහද අකුසල විපාක පහද යන දහයද සෙසු ලෞකික විපාක විඤ්ඤාණ සම්ප්‍රයුක්ත වූ විසිදෙක දැයි යන මේ සියල්ල සංඛාර ප්‍රත්‍යයෙන් යුත් කියන ලද විඤ්ඤාණය මෙන් තිස්දෙකක් වේ. යම් ඒ මේ තිස්දෙවැදෑරුම් වූ ස්පර්ශයට සළායතන ප්‍රත්‍ය වේ. එහි
එහි යමෙක් තමාගේ යයි සිතා පැවැත්ම කථා වේ යයි එක් පරම්පරාවකට අයත් ප්‍රත්‍ය හා ප්‍රත්‍යුත්පන්න පලද දැක්වේ. ඒවා **ඡට්ඨායතන පච්චයා ඵස්සො** යන පෙල ඇසුරෙන් ආරුප්පයෙහි ඡට්ඨායතන ද අන් තන්හි සර්ව සංග්‍රහ වශයෙන් සළායතනද ස්පර්ශයෙහි ප්‍රත්‍යයයි එක් ආකාරයකින් සමාන වූ දේ එකක් වශයෙන් ගෙන ඡට්ඨය සමග ආධ්‍යාත්ම වූ ශරීරයෙන් සහ චක්ඛු ආදිය සළායතනයයි කැමති වෙති. එය ඡට්ඨායතනද සළායතනද සළායතන ලෙස ගණන් ගැනේ. යමෙක් ප්‍රත්‍යුත්පන්නයම එක් සන්තතියකට ඇතුළත් කොට දක්වති. බිඳුණු සන්තතියකද ප්‍රත්‍යය වෙයි. යම් යම් ආයතන ස්පර්ශයට ප්‍රත්‍ය වේ. ඒ සියල්ලම දක්වන්නේ බාහිරයද අල්වාගෙන එයම ඡට්ඨය සමග අජ්ඣත්තය බාහිර වූ රූපායතනාදිය සමග සළායතනයයි කැමතිවෙති. එයද ඡට්ඨායතනඤ්ච සළායතනඤ්ච සළායතනය යන මේවා ඒක සේසයක් කළ කල්හි සළායතන යන සංඛ්‍යාව යයි
මෙහි කීහ. සියළු ආයතනයන් එක් ස්පර්ශයක් සම්භෝග නොකෙරේ. (හටගන්වනු ලැබේ.) එක් ආයතනයකින් සියළු ස්පර්ශ ඇති නොවේ. මෙයද, **සළායතන පච්චයා ඵස්සො** යයි එකක්ම කියන ලදි. ඒ කුමක් නිසාද? එහි විසඳුම මෙයයි. මෙය සත්‍යයයි. සියල්ල විසින් එකක් හෝ එකකින් සියල්ලම හෝ නොහටගනී. අනේකයෙන් එකක් හට ගනී. යම්සේ චක්ඛු සම්ඵස්සො චක්ඛායතනා රූපායතනා චක්ඛු විඤ්ඤාණ සංඛාතා මනායතනා අවසේස සම්පයුත්ත ධම්මායතන යයි මෙසේ සියළු තන්හි සුදුසු පරිදි යෙදිය යුතුයි. එහෙයින්ම :-
ඒක වචන නිර්දේශයෙන් යන සළායතන පච්චයා ඵස්සො යන මෙහි ඒකවචන නිර්දේශයෙන් නොයෙක් ආයතනවලින් එක ස්පර්ශයෙක් වේ යයි එයින් දැක්වීය යන අර්ථයයි. ආයතන වනාහි :-
මේ එහි විස්තරයයි. චක්ඛු ආදි ආයතන පහ චක්ඛු සම්ඵස්ස ආදි පංචවිධ භේදයෙන් ස්පර්ශයට නිස්සය පුරෙජාත ඉන්‍ද්‍රිය විප්පයුත්ත අත්‍ථි අවිගත වශයෙන් සයාකාරයකින් ප්‍රත්‍ය වේ. ඉන්පසුව එකක් වූ විපාක මනායතනය නොයෙක් භේදයන් ඇති විපාක මනෝ ස්පර්ශයට සහජාත අඤ්ඤමඤ්ඤ නිස්සය විපාක ආහාර ඉන්‍ද්‍රිය සම්පයුත්ත අත්‍ථි අවිගත වශයෙන් නවාකාරයකින් ප්‍රත්‍ය වේ. බාහිර ආයතන අතුරෙන් රූපායතන චක්ඛු සම්ඵස්සයට ආරම්මණ පුරෙජාත අත්‍ථි අවිගත වශයෙන් සිව් ආකාරයකින් ප්‍රත්‍ය වේ. සද්දායතනාදි සොතසම්ඵස්සාදියට ද එසේය. මනෝ සම්ඵස්සයේ වනාහි ඒවාද ධම්මායතනයද එසේම ආරම්මණ පච්චය පමණකින් යයි ද මෙසේ බාහිර හය මේවායේ සම්භවය අනුව ප්‍රත්‍ය බව දැක්විය යුතු වන්නේය.
ඵස්ස පච්චයා වේදනා නිර්දේශයෙහි:-
**චක්ඛු සම්ඵස්සජා වේදනා** යන ආදි නයින් පෙලෙහි මෙය චක්ඛු සම්ඵස්සජාදිකය සදොරින්ම වේදනාව ඇතිවේ යයි කියන ලදි. එය ප්‍රභේද වශයෙන් එකුන් අනූ සිත්වලින් සම්ප්‍රයුක්ත වී අසූනවය යයි දන්නා ලදි.
එහි පඤ්ච ද්වාරයෙහි චක්ඛු පසාදාදි වස්තු පසේ වේදනාවන්ගේ චක්ඛු සම්ඵස්සාදික වූ ස්පර්ශයට සහජාත අඤ්ඤමඤ්ඤ නිස්සය විපාක ආහාර සම්පයුත්ත අත්‍ථි අවිගත වශයෙන් අට ආකාරයකින් ප්‍රත්‍ය වේ. සෙසු එක එක දොරවල්වල සම්පටිච්ඡනා සන්තීරණ තදාරම්මණ වශයෙන් පවතින කාමාවචර විපාක වේදනාවන්ගේ චක්ඛු සම්ඵස්සාදි ස්පර්ශය උපනිස්සය වශයෙන් එක් අයුරින් ප්‍රත්‍ය වේ.
මනෝද්වාරයෙහි ද තදාරම්මණ වශයෙන් පවතින කාමාවචර විපාක වේදනාවන්ගේ ඒ සහජාත මනෝ සම්ඵස්ස සංඛ්‍යාත ස්පර්ශය පෙර මෙන් අට ආකාරයකින් ප්‍රත්‍ය වේ. ප්‍රතිසන්ධි භවංග චුති වශයෙන් පවත්නා ත්‍රෛභූමික විපාක වේදනාවන්ගේද මනෝ ද්වාරයෙහි යම් ඒ තදාරම්මණ වශයෙන් පවතින කාමාවචර වේදනා ඒවා මනෝද්වාරයෙහි ආවර්ජන ආවර්ජන සම්ප්‍රයුක්ත වූ මනෝ සම්ඵස්සය උපනිස්සය වශයෙන් එක් අයුරකින් ප්‍රත්‍ය වේ.
වේදනා පච්චයා තණ්හා නිර්දේශයෙහි :-
මෙහි වේදනා පච්චයා තණ්හා නිර්දේශයෙහි සිටු පුතා බමුණු පුතා යන පියාගේ නමින් පුතා මෙන් මේ රූප තණ්හා....... ධම්ම තණ්හා යන අරමුණුවලින් නම් වශයෙන් තෘෂ්ණා සයක් දක්වන ලදැයි ප්‍රකාශ කරන ලදැයි කියන ලදැයි යන අර්ථයද එහි රූපයෙහි තෘෂ්ණාව **රූප තණ්හායයි** මේ නයින් පද අර්ථය දතයුතුය.
ඒ තෘෂ්ණා අතරින් එක එකේ තණ්හාව පවතින ආකාරය කාම තණ්හා භව තණ්හා විභව තණ්හා යන තුන් ආකාරයෙන් දන්නා ලදි. යම්විට රූප තණ්හාවම ඇසට පැමිණි රූප අරමුණ කාමාශ්වාද වශයෙන් අරමුණු කරමින් පවතී. එවිට එය කාම තණ්හාව වේ. යම්විට ඒ අරමුණම ස්ථිරව සදාකාලිකව පවතී යයි සාස්වත දෘෂ්ටිය සමග පවතී. එවිට එය භව තණ්හාව වේ. සාස්වත දෘෂ්ටි සහගත රාගය භව තෘෂ්ණාවයි කියනු ලැබේ. යම්කලෙක ඒ අරමුණම සිඳදමනු ලබයි. විනාශ වන්නේ යයි උච්ඡේද දෘෂ්ටිය සමග පවතී. එවිට එය විභව තණ්හා නම් වෙයි. උච්ඡේද දෘෂ්ටි සහගත රාගය විභව තණ්හාවයයි කියනු ලැබේ. ශබ්ද තෘෂ්ණාදිය ද මේ නයින්මය. මේවා තෘෂ්ණා දහඅටක් වේ.
ඒවා අජ්ඣත්ත දහඅට බාහිර දහඅට යයි තිස්හයක් වේ. මෙසේ අතීත තිස්හය අනාගත තිස්හය වර්තමාන තිස්හය යයි එකසිය අටක් තෘෂ්ණා වේ. ඒවා වනාහි සංක්‍ෂෙප කරමින් රූපාදි අරමුණු වශයෙන් සය, කාම තණ්හාදි වශයෙන් තණ්හා තුනක් වේ යයි දතයුතුය. යම්හෙයකින් වනාහි මේ සත්ත්වයෝ පුතා සනසා පුතා කෙරෙහි මමත්වයෙන් කිරිමවක මෙන් රූපාදි අරමුණු වශයෙන් ඉපදෙන වේදනාව ආශ්වාදනය කොට වේදනාවෙහි මමත්වයෙන් රූපාදි අරමුණු දෙන්නන්ගේ චිත්‍ර ශිල්පියා නළුවා සුවඳ වෙළෙන්දා අරක්කැමියා පේෂකාරයා රසායන බෙහෙත් සාදන වෛද්‍යවරුන් ආදින්ට මහත් සත්කාර කරති. ඒ නිසා මේ සියල්ල වේදනා පච්චයා තණ්හා හොතීති දතයුතුය.

තණ්හා පච්චයා උපාදාන නිර්දේශයෙහි:-
පෙලෙහි උපාදාන යනු කාම උපාදාන දිට්ඨි උපාදාන සීලබ්බත උපාදාන අත්තවාද උපාදාන යයි යන මේ සතර එයි. මේ ඒවායේ අර්ථ විභාගයයි. වස්තු සංඛ්‍යාත කාමය අල්ලාගනු ලැබේනුයි කාම උපාදාන වේ. කාමයද උපාදානයද කාමූපදාන වේ. උපාදාන යනු දැඩි ග්‍රහණයයි. මෙහි උප භේදය උපායාස උපක්කට්ඨ ආදියෙහි මෙනි. එසේම දිට්ඨියද උපාදානයද දිට්ඨි උපාදාන වේ. දෘෂ්ටිය ගනු ලැබේනුයි හෝ දිට්ඨි උපාදාන වේ. ආත්මයද ලෝකයද ශාස්වතය ආදියෙහි පුරිම දෘෂ්ටියද උත්තර දෘෂ්ටියද අල්ලා ගනී, එසේම සීල වත්ත අල්ලා ගනීනුයි සීලබ්බත උපාදාන වේ. සීලබ්බතය ද උපාදානය ද සීලබ්බතූපාදාන වේ. ගව සීල ගව වත්ත ආදිය මෙසේ පිරිසිදු වේ යයි සිතාගෙන වැළඳගෙන තමාම අල්ලාගෙන එසේ කියයි. මෙයින් වාද වේ. මෙයින් අල්ලා ගනීනුයි උඵාදාන වේ. කුමක් කියයිද? කුමක් අල්ලා ගනීද? යන මෙය උපාදානය වේ. තම තමාගේ වාදය උපාදානය කිරීම අත්තවාදූපාදානය වේ. අත්තවාදය පමණක් හෝ තමා යයි අල්ලා ගත්තේ මෙයින්ය යනු අත්තමවාදූපදාන වේ. මෙය ඒවායේ අර්ථ විභාගයයි.
ධම්මසංඛෙප විත්‍ථාරය වනාහි කාමූපාදානය මුලින්ම එහි කාම උපාදානය කුමක්ද? යමෙක් කාමයන්හි කාමයන් කැමැත්තෙක් වේද? ඇල්මක් වේද බැඳීමක් වේද සෙනෙහසක් වේද දැවීමක් වේද මූර්ඡාවීමක් වේද බලවත් ඇල්මක් වේද එය කාම උපාදානය කියනු ලැබේ. සංක්‍ෂේපයෙන් ආ බැවින් තණ්හාව ගොරෝසු ලෙස කියන ලදි. ගොරෝසු තණ්හාව නම් පුරිම තණ්හාව උපනිශ්‍රය ප්‍රත්‍යයෙන් දැඩිව හටගත් උත්තර තණ්හාවම වේ. කිසිවෙක් මෙසේ කීහ. නොපැමිණි විෂය පැතීම තණ්හාව වේ. අඳුරෙහි සොරාගේ අත දිගු කරන්නාක් මෙන් පැමිණි විෂය ගැනීම උපාදාන වේ. එහිම භාණ්ඩයක් ගැනීම මෙනි. අපිස් සතොස් බවට ඒ ධර්ම ප්‍රත්‍යක්‍ෂ වේ. එසේම ඒවා සෙවීම ආරක්ෂා කිරීම දුකට මුලකි. සෙසු උපාදාන තුන සැකෙවින් දෘෂ්ටි මාත්‍රයකි.
විස්තර වශයෙන් පෙර රූපාදියෙහි කියන ලද එක්සිය අටක් ප්‍රභේද වූ තෘෂ්ණාවේ දැඩි බව කාමූපාදනා වේ. දස වස්තුක මිථ්‍යා දෘෂ්ටිය දිට්ඨි උපාදාන වේ. යම්සේ කීහ. තත්‍ථ කතමං දිට්ඨූපාදානං යි දෙන ලද දෙයක් පලක් නැත. යාගයෙන් පලක් නැත...... සාක්‍ෂාත් කර ප්‍රකාශ කරති. මේ පිළිබඳ යම් බඳු දෘෂ්ටියක්........ විපර්යාසයෙන් ගැනීමකි. දිට්ඨි උපාදානය මෙය යයි කියනු ලැබේ. සීල ව්‍රතවලින් ශුද්ධිය පරාමර්ශනය කිරීම සීලබ්බත උපාදානයයි. යම්සේ කීහ:- තත්‍ථ කතමං සීලබ්බතූපාදානං? සීලයෙන් ශුද්ධිය ව්‍රතයෙන් ශුද්ධිය සීලබ්බතයෙන් ශුද්ධිය යයි මෙබඳු වූ යම් දෘෂ්ටියක්......... විපර්යාශාව ගැනීමකි. සීලබ්බතූපාදානය මෙය යයි කියනු ලැබේ. වීසති වස්තු සක්කාය දිට්ඨි අත්තවාදූපාදානය. යථාහ....... කත්‍ථ කතුමං අත්තවාදුපාදානං? මෙහි අශ්‍රැතවත් පෘථග්ජනයා....... සත්පුරුෂ ධර්මයෙහි අවිනීතව රූපය තමාගෙන් යයි දකියි. විපර්යාසව ගැනීමකි. මෙය අත්තවාදූපාදානයයි කියනු ලැබේ. මෙහි මෙය ධර්ම සංක්‍ෂෙප විස්තරයයි.
කමතො යන මෙහි ක්‍රම තුනකි. උත්පත්ති ක්‍රමය ප්‍රහාන ක්‍රමය දේශනා ක්‍රමයද වශයෙන්. එහි මුලක් නැති සසරෙහි මෙය පළමුවන උපත යයි නැතිහෙයින් කෙලෙසුන්ගේ වෙනස් නොකළ හැකි බැවින් උත්පත්ති ක්‍රමය නො කියනු ලැබේ. වෙනස් කළ හැකි බැවින් බොහෝ සෙයින් එක් භවයක ආත්මය තැනීම පෙරටුව ශාස්වත උච්ඡේද එළඹ එයින් මේ ආත්මය ශාස්වතයි ගැනීමෙන් ආත්ම විසුද්ධාර්ථ සීලබ්බතූපාදා යයි මේ ආත්මය මෙයින් මතු නැතැයි ගැනීමෙන් පරලෝකය ගැන අපේක්‍ෂා නැති නිසා කාම උපාදානයයි. මෙසේ පළමුව අත්තවාද උපාදානයද එයින් පසු දිට්ඨි සීල කාම උපාදාන හෝ යයි මෙය ඔවුන්ගේ එක් භවයක උත්පත්ති ක්‍රමයයි.
දිට්ඨි උපාදානාදිය මෙහි පළමුව ප්‍රහීන වන්නේ සෝතාපත්ති මාර්ගයෙන් අවසන් වීමෙනි. අරහත්ත මාර්ගයෙන් වධයට පැමිණෙන බැවින් කාමූපාදානය පසුව ප්‍රහීන වේ. මෙය මේවායේ ප්‍රහාණ ක්‍රමයයි.
මහා විසය බැවින්ද ප්‍රකට නිසා ද මේවා අතුරෙන් කාමූපාදානය පළමුව දේශනා කරන ලදි. ඒ මහා විසය නම් අට සිත් එකතුවයි. සතර සිත් එකතුව ඉතිරි අල්ප විසයයි. ආලයෙන් වෙළුණු ප්‍රජාවගේ කාමූපාදානය බොහෝසෙයින් ප්‍රකටය. ඉතිරිවා එසේ නැත. කාමූපාදානය හෝ වස්තු කාමයන්ගේ දැනගැනීමට (ලබාගැනීමට) කුතුහල මංගල බොහෝ වේ. සාස්වත දෘෂ්ටි යයි. ඊට අනතුරුව දිට්ඨි උපාදානය. එය බෙදමින් සීලබ්බත අත්තවාද උපාදාන වශයෙන් දෙයාකාර වේ. ඒ දෙකෙහි ගව ක්‍රියාවක් හෝ සුනඛ ක්‍රියාවක් හෝ දැක දැනගන්නට ඕලාරික නිසා සීලබ්බත උපාදානය පළමුව දේශනා කරන ලදි. සියුම් නිසා අවසානයෙහි අත්තවාද උපාදානය දේශනා කරන ලදි. මේ මෙහි දේශනා ක්‍රමයයි.
මෙසේ දේශනා කරන ලද මෙහි උපාදාන චතුෂ්කයෙහි පළමු කාමූපාදාන තෘෂ්ණාව උපනිශ්‍රය වශයෙන් එක් අයුරකින් ප්‍රත්‍යය වේ. තෘෂ්ණාවෙන් සතුටු විෂය කෙරෙන් උපන් හෙයින් සෙසු තුනට සහජාත අඤ්ඤමඤ්ඤ නිස්සය සම්පයුත්ත අත්‍ථි අවිගත හේතු වශයෙන් සත් ආකාරයකින් හෝ උපනිශ්‍රය ප්‍රත්‍යය සමග අට ආකාරයකින් හෝ ප්‍රත්‍ය වේ. උපනිශ්‍රය ප්‍රත්‍ය වන අවස්ථාවල සහජාත ප්‍රත්‍යය ඉවත් වේ.
උපාදාන පච්චයා භව නිර්දේශයෙහි :-
එහි වේනුයි භව දුවිධෙන දෙයාකාරයකින් පවත්නේය යන අර්ථයයි. නොයෙක් දුවිධෙන යනු ප්‍රථමාවෙහි කරණ වචනයයි. දෙක යයි කියන ලදි. අත්‍ථි යනු ඇත. කර්මයම භව කම්මභව වේ. උත්පත්තියම භවය වූයේ **උපපත්තිභාවො** වේ. මෙහිද උපත වේ යනු භවයයි. යම් සුබ කරුණක් බැවින් සුඛො බුද්ධානං උප්පාදො බුදුවරුන්ගේ ඉපදීම සුවයයි කියන ලදි. මෙසේ බව හේතුවෙන් පල ව්‍යවහාරයෙන් භව යයි දතයුතුය. තත්‍ථ කතමො කම්ම භවො ව යන ඒ භව දෙක අතුරෙන් කර්මභවය කුමක්ද? යන්නය. පුඤ්ඤාභි සංඛාරාදිය කියන ලද අරුත් ඇත්තේමය. සබ්බං යනු සියල්ල. භවයට යයි, යවනු ලබයි භවගාමි. මෙයින් නිවන ප්‍රතික්‍ෂේප කරයි. මේ සසර කථාවයි. එයද විවට්ට නිශ්‍රිතය. කරනු ලැබේනුයි කර්ම.
කාම සංඛ්‍යාත කාම භවයන්හි භවය **කාමභව **වේ. රූපාරූප භවවලද මෙම නයයි. සංඥාවෙන් ඇතිවූ භවය හෝ සංඥාව මෙහි ඇතැයි යන අර්ථයෙන් හෝ **සඤ්ඤාභව **වේ. ඊට අසමාන වූයේ **අසඤ්ඤා භව** වේ. ඕලාරික සංඥාව නැති සියුම්ව ඇති සඤ්ඤා නැති අසඤ්ඤා නැති මේ භවයෙහිය යන **නේවසඤ්ඤා නාසඤ්ඤා** වේ. එක රූපස්කන්ධයකින් යුත් භවය **එකවොකාර භව** වේ. එක වෝකාරයක් මේ භවයෙ වේ යයි ද එකවෝකාර භව වේ. චතුවෝකාර පඤ්චවෝකාර භවවලද මෙම නයමය. **අයං වුච්චති උප්පත්ති භවො** මෙය නව විධව උත්පත්ති භවය කියනු ලැබේ. මෙසේ අර්ථ වශයෙන් විනිස දතයුතුය.
ධම්මතො වනාහි පුඤ්ඤාභිසංඛාර ධර්ම වශයෙන් චේතනා දහතුනය. අපුඤ්ඤාභි සංඛාර චේතනා දොළහය. අනෙඤ්ජාභිසංඛාර සතරය. සියල්ල භවගාමී කර්ම නිසා මේ සියළු ධර්මයෝ චේතනා සම්පයුක්තව හෝ කර්ම සංඛ්‍යාත වූ රැස්කරමින් යන ධර්ම සංග්‍රහ කරන ලදි. කාමභවය උපාදින්න (තමාගේ යයි අල්ලාගත් ස්කන්ධ පහය, රූප භවයද එසේය. අරූප භවයෙහි සතරය. සඤ්ඤා භවය සතරකි. පහකි. අසඤ්ඤාභවයේ ඒක උපාදාන ස්කන්ධයකි. නේවසඤ්ඤා නාසඤ්ඤා සතරය සතරකි. ඒකවෝකාර භවාදියෙහි එක සතර පහ වශයෙන් උපාදින්න ස්කන්ධවලින් යුක්ත වේ. මෙසේ මෙහි ධර්මතා වශයෙන් ද විනිස දතයුතුය.
සාත්‍ථතො යන්න භව විස්තරයෙහි කියූ පරිදිය. කාමයද සංඛාර විස්තරයෙහි පුඤ්ඤාභි සංඛාරාදියම කියන ලදි. ඒ මෙසේ ඇතිකල්හි අතීත කර්ම වශයෙන් මෙහි ප්‍රතිසන්ධියට ප්‍රත්‍ය වූ බව පෙර කියන ලදි. වර්තමාන කර්ම වශයෙන් අනාගතයෙහි ප්‍රතිසන්ධියට ප්‍රත්‍යවත් වන බව නැවත වචනය සාත්‍ථක නම්ද වේ. පෙර හෝ එහි පුඤ්ඤාභිසංඛාර කවරේද? “කාමාවචර කුසල චේතනා” යයි මේ ආදි වශයෙන් වේ. එනම් සංඛාරවන බව කියන ලදි. මෙහි වනාහි සියල්ල භවගාමි කර්මය යන වචනයෙන් චේතනා සම්ප්‍රයුක්ත වූද විඤ්ඤාණ ප්‍රත්‍යය වූ කර්මයම සංඛාර නය කියන ලදි. අනිත් භවවල උපදවන කර්ම කිම බොහෝ වේද? අවිජ්ජා පච්චයා සංඛාරා යන එහි පුඤ්ඤාභිසංඛාරාදිය කුසලාකුසල ධර්මය යයි කියන ලදි. උපාදාන පච්චයා භගවා යන මෙහි උත්පත්ති භවයද සංග්‍රහ කළයුතු හෙයින් කුසලාකුසල අබ්‍යාකත ධර්ම කියන ලදි. එහෙයින් සියළු තැන මෙය සාර්ථක නැවත වචනය. මෙසේ මෙහි සත්‍ථතො යන්නෙහි විනිස දතයුතුය.
භෙද සංගහාති උපාදාන ප්‍රත්‍යයෙන් භවයේ ප්‍රභේද මෙන්ම සංග්‍රහයද වේ. කාම උපාදාන ප්‍රත්‍යයෙන් කාම භවයෙහි උපදවන කර්මය කරනු ලැබීද එය කර්ම භවයයි. එහි උපන් ස්කන්ධ උත්පත්ති භාවයයි. රූපාරූප භවාදියෙහි ද මෙම නයමයි. මෙසේ කාමූපාදාන ප්‍රත්‍යයෙන් කාම භව දෙකෙක් වේ. සඤ්ඤා භව පංචවෝකාර භවද ඊට අන්තර්ගතය. රූප භව දෙකකි. සඤ්ඤා භව අසඤ්ඤා භව එකවොකාර භව පංචවෝකාර භව ඊට ඇතුළත්ය. අරූප භව දෙකකි. සඤ්ඤා භව නේවසඤ්ඤානාසඤ්ඤා භව චතුවෝකාර භවයක් සමග භව සයක් ඇතුළත් වේ. කාමූපාදාන ප්‍රත්‍යය සමග භව සයක් ඇතුළත් වන්නා සේ සෙසු උපාදාන ප්‍රත්‍යයන් සමගද සය බැගින් ඇතුළත් වේ. මෙසේ උපාදාන ප්‍රත්‍ය භේදයෙන් භව විසිහතරක් වේ.
කම්ම භව උත්පත්ති භව එකක් කොට කාම උපාදාන ප්‍රත්‍යය සමග එක් කාම භවයක් සංග්‍රහකර ඇත. රූපාරූපාදි තුන් භවයෙහිද එසේය. සෙසු උපාදාන ප්‍රත්‍යවලද එසේය. මෙසේ උපාදාන ප්‍රත්‍ය සංග්‍රහ කිරීමෙන් භව දොළසක් ඇතුළත් වේ. තවද අවිශේෂයෙන් උපාදාන ප්‍රත්‍යයෙන් කාම භවයට පැමිණි කර්මය කාම භව වේ. එය ඇසුරුකොට උපන් ස්කන්ධ උත්පත්ති භව වේ. රූපාරූප භවවලද එසේය. මෙසේ උපාදාන ප්‍රත්‍යය සමග ඇතුළත් කාමභව දෙකකි. රූප භව දෙකකි. අරූප භව දෙකකැයි තවත් පරියායකින් සංග්‍රහ කිරීමෙන් භව සයක් වේ. කම්ම භව උත්පත්ති භේදය අනුව පැමිණි ඇතුළත් වූ කාමාදි වශයෙන් භව තුනක් වේ. කාම භවාදි භේදය අනුව කම්ම භව උත්පත්ති භව වශයෙන් භව දෙකක් වේ. කම්ම උප්පත්ති භේදය අනුව උපාදාන පච්චයා භවො යයි භව වශයෙන් එක් භවයක් වේයයි මෙසේ මෙහි උපාදාන ප්‍රත්‍ය භාවයේ භෙද සංග්‍රහයේ ද විනිස දතයුතුය.
යං යස්ස පච්චයො ච එව යන මෙහි යම් උපාදානයක් යමකට ප්‍රත්‍ය වේද? එයින් ද විනිශ්චයේ අර්ථය දතයුතුය. යමකට යම්කිසි ප්‍රත්‍යයක් වේමය. පුහුදුන් තැනැත්තා උමතු වූවකු මෙන් මෙය යුතුයය මෙය අයුතුයයි නොවිමසා යම්කිසි උපාදානයක් වශයෙන් යම්කිසි භවයක් පතා යම්කිසි කර්මයක් කරන්නේමය. එහෙයින් ඇතැමෙක් සීලබ්බත උපාදානයෙන් රූපාරූප භව නැතැයි කියති. එය නොගත යුතුය. සියල්ලෙන් සියල්ල වන්නේ යයි ගතයුතුය. කෙසේද යත්? මෙහි ඇතමෙක් අනුස්සව වශයෙන් හෝ දෘෂ්ටි අනුසාරයෙන් හෝ කාමය නම් මේ මනුෂ්‍ය ලෝකයේ ක්‍ෂත්‍රිය මහාසාර කුලවල මෙන්ම කාමාවචර දිව්‍යලෝක සයේද සම්පූර්ණ යයි සිතා ඒවා ලබාගැනීම සඳහා අසද්ධර්මය ශ්‍රවණය කිරීමෙන් නොමග ගොස් (වඤ්චිතො) මේ ක්‍රියාවෙන් කර්මයන් සිදුකර ගත හැකියයි සිතන්නේ කාම උපාදාන වශයෙන් කාය දුශ්චරිතාදිය කරති. හේ දුසිරිාත් පුරා අපායෙහි උපදියි. සාන්දෘෂ්ටික වශයෙන් කාමය ප්‍රාර්ථනා කරමින් එය ලැබුණු පසු ආරක්ෂා කිරීමට කාම උපාදාන වශයෙන් කාය දුශ්චරිතාදිය කරයි. හේ දුසිරිත් පිරීමෙන් අපායේ උපදී. එහි ඔහුගේ උත්පත්තියට හේතුව කර්මය කම්ම භව වේ. කර්මයෙන් උපන් ස්කන්ධ උත්පත්ති භව වේ. සඤ්ඤා භව පංචවෝකාර භව ඊට ඇතුළත් වේමය.
තවකෙක් වනාහි සද්ධර්ම ශ්‍රවණාදියෙන් වඩන ලද නුවණ ඇත්තේ මේ ක්‍රියාවෙන් (කර්මයෙන්) කාමයන් ලැබෙතැයි සිතන්නේ කාම උපාදාන වශයෙන් කාය සුචරිතාදිය කරයි. හේ සුචරිතය පුරා දෙව්ලොව හෝ මිනිස් ලොව උපදියි. එහි ඔහුට උත්පත්තියට හේතුව කර්මය කම්ම භවයයි. කර්මයෙන් උපන් ස්කන්ධ උප්පත්ති භවයයි. සඤ්ඤාභව පඤ්චවෝකාර භව වනාහි ඊට අන්තර්ගත වේමය. මෙසේ කාම උපාදානය ප්‍රභේද වූ ඇතුළත් වූ කාම භවයට ප්‍රත්‍යය වේ.
තව කෙනෙක් රූපාරූප භවවල ඊට වඩා කාම සම්පත් ඇතැයි අසා හෝ සිතා හෝ කාම උපාදාන වශයෙන් රූපාරූප සමාපත්ති උපදවා සමාපත්ති බලයෙන් රූපාරූප බ්‍රහ්ම ලෝකයෙහි උපදිති. එහි ඔහුට උපතට හේතු වූ කර්මය කම්ම භවයයි. කර්මයෙන් උපදවන ලද ස්කන්ධ උප්පත්ති භවයයි. සඤ්ඤා අසඤ්ඤා නේවසඤ්ඤා නාසඤ්ඤා ඒකවෝකාර චතුවෝකාර පංචවෝකාර භව ඊට ඇතුළත් වේ. මෙසේ කාම උපාදානය බෙදීම් සහිත වූ ඇතුළත් වූ රූපාරූප භවවලටද ප්‍රත්‍යය වේ.
තව කෙනෙක් මේ ආත්මය නම් කාමාවචර සම්පත්ති භවයෙහි හෝ රූපාරූප භවවල හෝ වෙනත් තැනක හෝ සිඳින ලද්දේ මොනවට සිඳින ලද්දේ වෙයි. උච්ඡේද දෘෂ්ටිය ගෙන ඊට අනුව කර්ම කරති. ඔහුගේ ඒ කර්මය කම්ම භවයයි. කර්මයෙන් නිපන් ස්කන්ධ උප්පත්ති භවයයි. සඤ්ඤා භවාදිය ඊට ඇතුළත් වේ. මෙසේ දිට්ඨි උපාදානය භේද සහිත ඇතුළත් කාමරූපාරූප භව තුනටම ප්‍රත්‍යය වේ.
යම් කෙනෙක් මේ ආත්මය නම් කාමාවචර සම්පත්ති භවයෙහි හෝ රූපාරූප භවවල හෝ අන් ස්ථානයක හෝ සැපවත් වේයයි ගන්නා ලද වැරදි අදහස් ඇත්තේ අත්තවාද උපාදානයට පැමිණ කර්ම කරති. ඒ ඒ කර්ම ඔහුගේ කර්ම භවයයි. එයින් නිපන් ස්කන්ධ උප්පත්ති භවයයි. සඤ්ඤා භවාදිය ඊට ඇතුළත් වේ. මෙසේ අත්තවාද උපාදානය බෙදීම් සහිතව සාන්තර්ගතව භව තුනට ප්‍රත්‍යය වේ.
තව කෙනෙක් මේ සීලව්‍රත කාමාවචර සම්පත්ති භවයෙහි හෝ රූපාරූප භවවල හෝ වෙන තැනක හෝ සම්පූර්ණ කරනවිට සැප සම්පූර්ණ වේයයි සීලබ්බත උපාදාන වශයෙන් ඒ අනුව කර්ම කරති. ඔහුගේ ඒ කර්මය කම්ම භවයයි. එයින් උපදවන ස්කන්ධ උප්පත්ති භවයයි. සඤ්ඤා භවාදිය ඊට ඇතුළත් වේ. මෙසේ සීලබ්බත උපාදානයද බෙදීම් සහිත වූ සාන්තර්ගත වූ භව තුනට ප්‍රත්‍ය වේයයි මෙසේ මෙහි යං යස්ස පච්චයො හොති යන්නෙන් විනිස දතයුතුය.
කුමන භවයකට කෙසේ ප්‍රත්‍ය වන්නේද?
රූපාරූප භව කාම භවයෙහි ඇතුළත් හෙයින් කාම භවයෙන් කුසල කර්මයක්ව උප්පත්ති භවය ද මේ සතරද උපනිස්සය ප්‍රත්‍යයෙන් ඒකවිධව ප්‍රත්‍ය වේ. කාම භවයෙහි තමා හා සත්ත්වයන් අකුසල කර්ම භවයට සහජාත අඤ්ඤමඤ්ඤ නිස්සය සම්පයුත්ත අත්‍ථි අවිගත හේතු ප්‍රත්‍ය භේදයෙන් සහජාතාදි ප්‍රත්‍ය වේ. විප්පයුත්තය උපනිස්සය ප්‍රත්‍යයෝ ප්‍රත්‍ය වේ.
භව පච්චයා ජාති නිද්දේසාදියෙහි :- ජාති ආදියෙහි විනිස සච්ච විභංගයෙහි කී නයින් දැනගත යුතුය. **භවො **යන මෙහි කම්මභව අදහස් කරයි. එය ජාතියට ප්‍රත්‍යය වේ. උප්පත්ති භවය නොවේ. එයම කම්ම පච්චය උපනිස්සය පච්චය වශයෙන් දෙයාකාරයකින් ප්‍රත්‍ය වේ.
එහි මෙය කෙසේ දැනගත හැකිද? භවය ජාතියට ප්‍රත්‍යය වනවා කියා බාහිර ප්‍රත්‍ය පමණකින් හීන ප්‍රණීතාදී විශේෂ දැකීමකින් ද දැනගත හැකි වේ. බාහිරයෙහි පියා මව ශුක්‍ර ශ්‍රෝණිත ආකාරාදියෙන් සමාන වූ සත්ත්වයන් දෙදෙනෙකු අතර ද සිය ගණන් හීන ප්‍රණීත විශේෂයෙන් දක්නා ලැබේ. එය අහේතුකව නොවේ. හැමදාම හැමදෙනාටම නොවේ. කම්ම භවයෙන් අන් හේතුවකින් නොවේ. එයින් උපදවන සත්ත්වයන්ගේ අජ්ඣත්ත සන්තානයෙහි අනිත් කරුණක් නොමැතිවීමද කම්මභව හේතුවෙන්මය. සත්ත්වයන්ගේ හීන ප්‍රණීතාදි විශේෂ හේතු කර්මයයි. එයින් කීහ. සත්ත්වයා හීන ප්‍රණීත වශයෙන් දෙන්නේ කර්මයයි. එනිසා භවය ජාතියට ප්‍රත්‍යය වේයයි දතයුතුය.
යම්කිසි විදියකින් ජාතිය නොමැති නම් ජරා මරණ නොවේ. සෝකාදි ධර්මයෝද නොවෙති. ජාතිය පවතිනවිට ජරා මරණද ජරාමරණ සංඛ්‍යාත දුක්ඛ ධර්මයන්ගෙන් පෙළෙන මෝඩයන්ගේ ජරාමරණ සම්බන්ධව හෝ එයින් ඒ ඒ දුක් ධර්මයන්ගෙන් පෙළන සම්බන්ධයක් නැතිව හෝ සෝකාදි ධර්ම වේ. ඒ නිසා මෙය ජාති ජරා මරණාදියට මෙන්ම සෝකාදියටද ප්‍රත්‍ය වේයයි දතයුතුය. එය වනාහි උපනිස්සය කෙළවරින් එක් අයුරකින්ම ප්‍රත්‍ය වේ.
**එවමෙතස්සාති** ආදියේ අර්ථය උද්දේස වාරයෙහි කියූ නයින් දැනගත යුතුය. **සංගති **ආදිය සමුදයෙහි සමාන වචන වේ.
මෙහි සෝකාදිය අවසානයෙහි කියන ලදි. එහෙයින් යම් අවිද්‍යාවෙක් අවිජ්ජා පච්චයා සංඛාරා යන මෙසේ භව චක්‍රයේ මුලින්ම කියන ලදි. එය -
සෝකාදියෙන් අවිද්‍යාව සිද්ධය. නොදන්නා ලද මෙම භව චක්‍රය කාරකයක කරන්නකු වේදකයකු විඳින්නකු රහිතව දොළොස් ආකාර වූ සුඤ්ඤත වූද අසුඤ්ඤ වූද
නිතර සංසිඳවමින් හෝ පවතී යයි දතයුතුය. සෝකාදියෙන් අවිජ්ජා සිදුවූයේ කෙසේද? මේ භව චක්‍රය කෙසේ නම් අවිදිතද? නොදතහැකිද? කාරක වේදක රහිත වන්නේ කෙසේද? ද්වාදසවිධ සුඤ්ඤතාසුඤ්ඤ වන්නේ කෙසේද? මෙහි සෝක දුක්ඛ දෝමනස්ස උපායාස අවිජ්ජාවෙන් වෙන් නොවී ඇත. පරිදේවය ඒවා අතරින් මුළාවක් වන්නේ යයි සිද්ධ වූ පසු ඒවාද අවිජ්ජාවෙන් සිද්ධය, තවද ආසව සමුදයා ආසව සමුදයෙන් අවිජ්ජාව ඇතිවේ. අවිජ්ජා සමුදයො යයි කියන ලදි. ආසව සමුදයෙන් මේ සෝකාදිය ඇතිවේ. කෙසේද? වස්තුකාම වෙන්වීමෙහි සෝකය ඇතිවේ. එසේම කාමාසව හටගැනීම ඇතිවේ. කීහ.
යම්සේ කීහ. “කාමතො ජාතී සොකො” යන මේ සියල්ල දිට්ඨාශව සමුදය වේ, කීහ. ඒ මම මගේ රූපය යයි නැගිටීමෙන් රූප විපරිණාමයේ අන්‍යථා භවයට පැමිණ සෝක පරිදේව දුක්ඛ දෝමනස්ස උපදී. දිට්ඨාශව සමුදය මෙන් භවාශව සමුදයද වේ. කීහ:- යම් ඒ දේවතාවෝ දීර්ඝායුෂව වර්ණ වන්නට සැප බහුලව උසස් විමානවල බොහෝ කලක් සිටිති. ඔව්හුද තථාගත ධර්ම දේශනා අසා භය වී සන්ත්‍රාසයට සංවේගයට පැමිණෙති. පස් පෙරනිමිති දැක මරබියෙන් සන්තාපයට පත් දෙවියන් මෙන් යම් භවාශව සමුදයෙන් මෙසේ අවිජ්ජා සමුදය වේ. කීහ:- මහණෙනි, ඒ මෝඩයා මෙම ජීවිතයේම ත්‍රිවිධ වූ දුක් දොම්නස් විඳී.
යන මෙහි ආසව සමුදයෝ මේවා වෙති. එහෙයින් අවිජ්ජාව හේතුවීමෙන් ආශව ඇතිවේ. ආසව ඇතිවූ විට අවිජ්ජාවද සිද්ධ වේ යයි දතයුතුය.
යම්හෙයකින් මෙසේ ප්‍රත්‍යභාවය ලබමින් අවිජ්ජාවෙන් සිදුවී නැවත අවිජ්ජා පච්චයා සංඛාරා සංඛාර පච්චයා විඤ්ඤාණං යයි මෙසේ හේතුඵල පරම්පරාවේ අවසානයක් නැත. කුමක් හෙයින්ද? හේතුඵල සම්බන්ධ වශයෙන් පවතින ද්වාදසාංග භවචක්‍රය අවබෝධ නොකළ හෙයින් සිදු වේ.
මෙසේ ඇතිකල්හි අවිජ්ජා පච්චයා සංඛාරා යයි මෙය ආදි අර්ථ කථනය විරුද්ධ වන්නේද? ආදි අර්ථකථනය නොවේ. මෙහි ප්‍රධාන ධර්ම කථනය වනාහි තුන් වෘත්තයන්ගේ අවිජ්ජාව ප්‍රධානය. අවිජ්ජා ග්‍රහණයෙන් අවශේෂ කෙලෙස් වෘත්තද කර්මාදියද බාලයන් වෙලයි. සර්පයාගේ හිස අල්ලා ගැනීමෙන් සෙසු ශරීරයද අල්ලාගත්තා මෙනි. අවිජ්ජාව සමුච්ඡේද කළ කල්හි ඒවායින් විමෝක්‍ෂය වේ. සර්ප හිස කැපූ විට වෙළාගත් බාහුවෙන් මිදෙනවා මෙනි. කීහ:- අවිජ්ජාවේම සියළු වෙන්වීමේ නිරෝධය සංඛාර නිරෝධය වේ ආදි වශයෙනි. මෙසේ යමක් ගැනීමෙන් බැඳීමෙන් මිදීමක් මෝක්‍ෂය වේ. ඒ ප්‍රධාන ධර්ම මේ අර්ථකථනයයි. ආදිමාත්‍ර කථනයක් නොවේ. මෙසේ මේ භවචක්‍රය අවිදිතදියයි දතයුතුය. අවිජ්ජාදි හේතු නිසා සංඛාරාදිය පවතී. එහෙයින් අනිකකු විසින් බ්‍රහ්මනම් මහාබ්‍රහ්ම සෙට්ඨො සජ්ජිතා යයි මෙසේ කල්පනා කරන බ්‍රහ්මාදීන් හෝ සසර කරන්නා විසින් ඒ මගේ ආත්මය කියන්නාය. විඳින්නා යයි මෙසේ පරිකල්පනය කරන තමා විසින් හෝ සැපදුක් විඳින්නෙක් නොවේ. මෙසේ කාරක වේදක රහිත යයි දතයුතුය.
මෙහි අවිද්‍යාව ස්ථිර භවයක් නැති උදයව්‍ය ධර්ම ස්වභාවයෙන් යුක්තය. සුභ භවයක් නැති කිලිටි හා කෙලෙස්වලින් යුක්තය. සුවබවක් නැති උදයව්‍යය වශයෙන් පෙළෙන ස්වභාවයෙන් යුක්තය. ප්‍රත්‍යයට අයත් පැවතුම් ඇති බැවින් තමාගේ වසඟයට පත්නොවන නිසාද ආත්ම භාවයෙන් ද ශූන්‍ය වේ. සංඛාරාදි සෙසු අංගයෝද මෙසේම වන්නාහ. අවිජ්ජාව ආත්ම නොවේ. තමා නොවේ. තමා කෙරෙහි නොවේ. අත්තවතී ද නොවේ. සංඛාරාදියද එසේය. ඒ නිසා ද්වාදසවිධ වූ මේ භවචක්‍රය ශූන්‍යයන් අතුරෙන් ද ශූන්‍ය වේ යයි දතයුතුය.
මෙසේ දැන නැවත
ඒ බව සකේ අවිජ්ජා තණ්හා යයි ධර්ම දෙක මූලයයි දතයුතුය. එය එහි **මුල අග** දැක්වීමෙන් අවිජ්ජාව මුලයි. වේදනාව අවසානයයි. අපරාන්ත පරපුරින් තණ්හාව මුලයි. ජරාමරණ අවසානයයි ද්විධ වේ. එහි මුල් කොටස දෘෂ්ටි චරිත වශයෙන් කියන ලදි. අග කොටස තෘෂ්ණා චරිත වශයෙන් කියන ලදි. දෘෂ්ටි චරිතයන්ගේ අවිජ්ජාවද තෘෂ්ණා චරිතයන්ගේ තණ්හාවද සංසාරයේ නායිකාවෝය. උච්ඡේද දෘෂ්ටිය නැසීම සඳහා හෝ ප්‍රථම ඵලයේ හේතු සිඳදැමීම ප්‍රකාශයේ ශාස්වත දෘෂ්ටිය නැසීම් සඳහා දෙවන. උපන් ජරාමරණ ප්‍රකාශ කිරීමෙන් ගබ්භසෙය්‍යක වශයෙන් හෝ පෙර ප්‍රකාශ කිරීමෙන් ඕපපාතික වශයෙන් පැසුළු සහ උපත දැක්වීමෙන්
අතීත වර්තමාන අනාගත තුන් කාලය පෙලෙහි ආ ස්වරූපයෙන් අවිජ්ජා සංඛාර අංග දෙක අතීත කාලයයි. විඤ්ඤාණය ආදිකොට භවය අවසන් කොට ඇති අට වර්තමානයයි. ජාති ජරාමරණ දෙක අනාගතයයි දතයුතුය.
මෙසේද දතයුතුය. එහි සංඛාර පටිසන්‍ධි විඤ්ඤාණ අතර එක් හේතුඵල සන්ධියකි. වේදනා තණ්හා අතර එක් හේතුඵල සන්ධියකි. භව ජාති අතර එක් හේතුඵල සන්ධියකි. මෙසේ මෙය හේතුඵල හේතුපූර්වක තුන් සන්ධියයි දතයුතුය. සන්ධිවල ආදි අවසාන නියමයන් සතරකට සංග්‍රහ වේ. කෙසේද? අවිජ්ජා සංඛාර මුල එකකි. විඤ්ඤාණ නාමරූප සළායතන ඵස්ස වේදනා දෙවැන්නය. තණ්හා උපාදාන භව තෙවැන්නය. ජාති ජරා මරණ සිව්වැන්නය. මෙසේ මෙය සිව්බේද ඇතැයි දතයුතුය.
මේ විසිආකාර අරවලින් ගරාදි විසි ආකාරයයි කියා දතයුතුය. එහි අතීත හේතු පස සහ අවිජ්ජා සංඛාර යන දෙක කියන ලද දේමය. නොදැන බිය වේ. බිය වන්නා අල්ලා ගනී. ඒ උපාදාන ප්‍රත්‍යයේ භාවය වේ. එයින් කීහ. පෙර කර්ම භවයෙහි මෝහය අවිජ්ජා ආයූහන සංඛාරය. නිකන්තනය කරන තණ්හාව උපගමන වූ උපාදානය, චේතනා කම්මභව වන මේ පංච ධර්ම මෙහි ප්‍රතිසන්ධිය දීමට පෙර භවයෙහි හේතු වේ.
එහි පෙර භවය යනු පෙර කර්ම භවයෙහි. අතීත ජාති කර්ම භවයෙහි කරන ලදැයි යන අර්ථයය. මුළාව අවිජ්ජාවය. යමෙක් දුක්ඛාදියෙහි මුලාවෙන් යම්කිසි මුළා වී කර්මයක් කරයි. ඒ අවිජ්ජාවය. රැස්කිරීම සංඛාරයයි. ඒ කර්මය කරන්නාගේ පෙර චේතනාවයි. දානයක් දෙමියි සිත උපදවා මාසයක්ද වසරක්ද දාන උපකරණ සපයා ගන්නා විට උපදින චේතනා පුරිම චේතනා වේ. ප්‍රතිග්‍රාහකයන් ගේ අතේ දාන වස්තුව තබනවිට පහළවන චේතනා භවයයි කියනු ලැබේ. එක ජවනයක හෝ ජවන හයක චේතනා සංඛාර නම් වේ. සත්වන ජවනය චේතනා භව යයි. යම් චේතනා භවයක් වේ නම් ඒ හා සම්ප්‍රයුක්ත වූ රැස්කිරීම සංඛාර නම් වේ. බලවත් ආශාව තෘෂ්ණාවයි. ක්‍රියාවක් කරන්නා එහි ඵලය ගැන ඇතිවන බලවත් ආශාව ප්‍රාර්ථනා එය තණ්හා නම් වේ. එළඹීම උපාදානය භවයට හේතුව යම් කර්මයක් කොට අසවල් ස්ථානයෙහි කාමයන් සේවනය කරමියි උච්ඡිජ්ජිස්සාමි ආදි නයින් පවතින උපගමනය උපාදානයයි. චේතනා භවනම් ආයූහනාවසානයේ කියන ලද චේතනා භවයයි මෙසේ අර්ථය දතයුතුය.
දැන් පල පස යයි විඤ්ඤාණාදිය වේදනා අවසන්කොට අති පෙලෙහි ආවේය යථාහ:- මෙහි ප්‍රතිසන්ධි විඤ්ඤාණ වේ. පිහිටීම නාමරූපයයි. ප්‍රසාදය ආයතනයි. පහස ස්පර්ශයයි. විඳින දෙය වේදනාවය. මේ පස්දහම් මෙම උප්පත්ති භවයෙහි පෙර කරන ලද කර්මයේ හේතුවෙන් එහි ප්‍රතිසන්ධි විඤ්ඤාණය භව අතර ගැලපීම වශයෙන් උපන් බැවින් පටිසන්ධි යයි කියනු ලැබේ. ඒ විඤ්ඤාණය පටිසන්ධි විඤ්ඤාණයයි. ඔක්කන්ති නාමරූපයයි යම් තැනෙක රූපාරූප ධර්ම (බැසගනියි) පිහිටයි. පැමිණ පිවිසීමක් මෙන්ය. මේ නාමරූප ආයතන ප්‍රසාදයන් චක්ඛු ආදි ආයතන පහ වශයෙන් කියන ලදි. පහස ස්පර්ශයයි. යමක් අරමුණ ස්පර්ශ කරන ලද්දේ ස්පර්ශ උපන්නේ මේ ස්පර්ශයෙනි. විඳීම වේදනා යයි. ප්‍රතිසන්ධි විඤ්ඤාණය සමග හෝ සළායතන සමග හෝ ස්පර්ශය සමග උපන් යම් විපාක විඳීමක් වේද එය වේදනාව යයි අර්ථ දතයුතුය.
ඉදානි හේතුවො පංච යයි පෙලෙහි ආ තණ්හා උපාදාන භව. භව ගැනීමෙන් එහි පෙර භාගය වූ එය සමග වූ හෝ සංඛාරද ගත්තා වේ. තණ්හූපාදාන ගැනීමෙන් එය සමග වූ හෝ යමකින් මුළාවී කර්ම කරයිද ඒ අවිජ්ජාව සමග වේ. මෙසේ පහකි. එනම් තණ්හා උපාදාන භව සංඛාර අවිජ්ජා යනුයි. එයින් කීහ. මෙහි පරිපාකයට ගිය බැවින් ආයතන යයි. පරිපාක ආයතනයෙහි කර්ම කරන ලෙස මුළාව දක්වන ලදි. සෙස්ස කියන ලදි.
ආයතිං ඵලං පංචකං යනු විඤ්ඤාණාදි පසය. ඒවා ජාති ගැනීමෙන් කියන ලදි. ජරාමරණ ඒවායේම ජරාමරණ වේ. එයින් කීහ. ආයතිං පටිසන්ධි විඤ්ඤාණං, ඔක්කන්ති නාමරූපං, පසාදො ආයතනං, ඵුට්ඨො ඵස්සො, වෙදයිතං වේදනා. මෙසේ මේ පස් ධර්ම අනාගත උප්පත්ති භවයෙිහ මෙහි කරන ලද කර්මයේ හේතුවයි. මෙසේ මෙය විසිආකාර වේ.
එහි පෙර භවයෙහි පහ කම්ම සම්භාරයෙන් දැන් විපාක පහකි. දැන් කම්ම සම්භාරයෙන් අනාගතයෙහි විපාක ධර්ම පහයයි දසධර්ම කර්ම වේ. දස විපාකය ස්ථාන දෙකක කම්මං කම්මං නාම වේ. ස්ථාන දෙකක විපාකො විපාකො නාම වේ. සියල්ල භව වෘත්තය. ප්‍රත්‍යයාකාර වෘත්තය. කර්මයද කර්ම විපාකයද වේ. එසේම දෙපලක කර්මය කර්ම සංක්‍ෂේපයකි. දෙපලක විපාකය විපාක සංක්‍ෂේපයයි. මේ සියල්ල කම්ම සංඛෙප හා විපාක සංඛෙප වේ. දෙපලක කර්මය කම්ම වට්ටය. දෙපලක විපාකය විපාක වට්ටය. මේ සියල්ල කම්ම වට්ටද විපාක වට්ටද වේ. එසේම දෙපලක කර්මය කර්ම භවයද දෙපලක විපාකය විපාක භවයද මේ සියල්ල කම්ම භව හා විපාක භව වේ. දෙපලක කර්මයද කර්ම පවත්තනයද දෙපලක විපාකයද විපාක පවත්තනයද මේ සියල්ල කම්ම පවත්තන විපාක පවත්තනද වේ. එසේම දෙපලක කම්ම කම්ම සන්තති දෙපලක විපාක විපාක සන්තති වේ. සියල්ල කම්ම සන්තති ද විපාක සන්තති ද වේ. දෙපලක කම්ම කිරියා නමි. දෙපලක විපාකය කිරියා පල නමැයි මේ සියල්ල කිරියාවද පලයද වේ.
ත්‍රිවෘත්තිය නොනැවතී කැරකේය යන මෙහි සංඛාර භවය කර්ම වෘත්තත වේ. අවිජ්ජා තණ්හා උපාදාන ක්ලේශ වෘත්ත වේ. විඤ්ඤාණ නාමරූප සළායතන ඵස්ස වේදනා විපාක වෘත්ත වේ. මේ වෘත්ත තුනෙන් මේ භව චක්‍රය තිපරිවෘත්ත වේ. ක්ලේශ වෘත්තය නිවෙනතුරු නොසිඳේ. හේතු තිබෙන තාක් නොසිඳී නොනැවතී භ්‍රමණය වේයයි දතයුතුය.
එය මෙසේ භ්‍රමණය වෙමින් :-
එහි කුසලාකුසල කර්ම අවිශේෂයෙන් සමුදය සත්‍ය යයි සච්ච විභංගයෙහි කියන ලදි. එහෙයින් අවිජ්ජා පච්චයා සංඛාරා යන අවිද්‍යාවෙන් සංඛාරයේ දෙවන සත්‍යය ප්‍රභව කොට ඇති දෙවන සත්‍යයයි. සංඛාරයන්ගෙන් විඤ්ඤාණය දෙවන සත්‍යය ප්‍රභව කොට ඇති පළමුවන සත්‍යයයි. විඤ්ඤාණාදියෙන් නාමරූපාදිය විපාක වේදනා අවසන්කොට ඇති ප්‍රථම සත්‍යය ප්‍රභව කොට ඇති ප්‍රථම සත්‍යයයි. වේදනාවෙන් තණ්හාව ප්‍රථම සත්‍යය ප්‍රභව කොට ඇති දෙවන සත්‍යයයි. තණ්හාවෙන් උපාදාන දෙවන සත්‍යය ප්‍රභවකොට ඇති දෙවන සත්‍යයයි. උපාදානයෙන් භවය දෙවන සත්‍යය ප්‍රභවකොට ඇති පළමුවන දෙවන සත්‍ය දෙකයි. භවයෙන් ජාති දෙවන සත්‍යය ප්‍රභවකොට ඇති පළමුවන සත්‍යයයි. ජාතියෙන් ජරාමරණ ප්‍රථම සත්‍යය ප්‍රභවකොට ඇති ප්‍රථම සත්‍යයයි. මෙසේ සත්‍ය ප්‍රභවයන් සුදුසු පරිදි දතයුතුය.
මෙහි අවිජ්ජා වස්තු පවතින විට මුළාවෙයි. සංඛාරයන්ගේ පහළවීමට ප්‍රත්‍ය ද වේ. එසේම සංඛාර සංඛත ධර්ම අභිසංස්කරණය කරයි. විඤ්ඤාණයට ප්‍රත්‍යද වේ. විඤ්ඤාණයද වස්තු දැන ගනී. නාමරූපයට ප්‍රත්‍යය ද වේ. නාමරූප ඔවුනොවුන්ට උපස්ථම්භ වේ. සළායතනයට ප්‍රත්‍ය ද වේ. සළායතන ස්ව විෂයෙහි පවතී. ස්පර්ශයට ප්‍රත්‍ය ද වේ. ඵස්ස අරමුණු ස්පර්ශ කරයි. වේදනාවට ප්‍රත්‍යය ද වේ. වේදනාව අරමුණු රසය අනුභව කරයි. තණ්හාවට ප්‍රත්‍ය ද වේ. තණ්හාව ද ඇලිය යුතු දහමෙහි ඇලේ. උපාදානයට ප්‍රත්‍ය ද වේ. උපාදානය ද අල්වාගත යුතු ධර්ම අල්ලා ගනී. භවයට ප්‍රත්‍ය ද වේ. භවයද නානා ගති විසුරුවයි. ජාතියට ප්‍රත්‍ය ද වේ. ජාතිය ද ස්කන්ධයන් උපදවයි. ඔවුන්ගේ ඉපදීම් භවයෙන් පවතින ප්‍රත්‍ය ද ජරාමරණවලට වේ. ජරාමරණද ස්කන්ධවල විපාක භේද භවය ද පිහිටුවයි. භවාන්තර සෝකාදිය පහළවීමට ප්‍රත්‍ය ද වේ. එහෙයින් නාම පදයකම දෙවිධියකින් පවතින කෘත්‍යයන්ද සුදුසු පරිදි දතයුතුය.
මෙහි “අවිජ්ජා පච්චයා සංඛාරා” යන මෙය කාරකයකු දැක්වීම වැළැක්විය. විඤ්ඤාණය යනු ආත්ම සංක්‍රමණ දැකීම වැළැක්වීම සඳහාය. විඤ්ඤාණ පච්චයා නාමරූපං යනු ආත්මය යයි පරිකල්පනය කරන වස්තුවල බිඳීම දැක්වීම වශයෙනි. නාමරූප පච්චයා සළායතනං ආදියෙහි ආත්මය දකී. දැනගනියි. ස්පර්ශ කරයි. විඳියි. ආශා කරයි. දැඩිසේ ගනියි. වෙයි. උපදියි. දිරයි. මැරෙයි යන මේ ආදි දැකීම නීවරණයටයි. එනිසා මිථ්‍යා දැකීම් වැළකීමෙන් ද මේ භවචක්‍රය සුදුසු ලෙස දැනගත යුතුය.
යම් හෙයකින් මෙහි ස්වලක්‍ෂණ (බාහිර) සාමඤ්ඤ ලක්‍ෂණ (අනාගාමී) වශයෙන් ධර්මයන් (ස්වභාවය) නොදැකීමෙන් අවිජ්ජාව අන්ධයකු මෙනි. අන්ධයාගේ බාහිර ලක්‍ෂණ මෙනි. අවිජ්ජා පච්චයා සංඛාරා. හැපී වැටීඹක් මෙහි සංඛාර පච්චයා විඤ්ඤාණං. විඤ්ඤාණ පච්චයා නාමරූපං යනු වැටී පොලක් (ගඩුවක්) පහළවූවා මෙනි. නාමරූපං පච්චයා සළායතනං යනු ගඩුව බිඳී පිළාවන් (බිබිලි) මෙනි. සළායතන පච්චයා ඵස්ස බිබිලි ගැටීමක් මෙනි. ඵස්ස පච්චයා වේදනාව ගැටීම් දුකක් මෙනි. වේදනා පච්චයා තණ්හා දුකට ප්‍රතිකාරයක් මෙනි. තණ්හා පච්චයා උපාදානං ප්‍රතිකාරය සඳහා අපත්‍ය ආලේපනයක් මෙනි. උපාදාන පච්චයා භව අපත්‍ය ලේපනයෙන් ගඩුවේ විකාර මතුවූවා මෙනි. භව පච්චයා ජාති ගඩුව බිඳීමක් මෙනි. ජාති පච්චයා ජරාමරණං.
අවිජ්ජාව අප්‍රතිපත්ති මිථ්‍යා ප්‍රතිපත්ති සත්ත්වයන් අභිභවනය කරයි. ඇසෙහි පටලයක් මෙනි. එයින් යුතුව මෝඩයින් පුනර්භව සංඛාරවලින් ආත්මය වෙළයි. කෝෂාකාර පණුවකු මෙනි. සංඛාරයෙන් යුක්ත විඤ්ඤාණය ගතිවල ප්‍රතිෂ්ඨාව ලබයි. රජ කුමරෙක් රාජ්‍යයෙහි පරිනායක රත්නයෙන් යුක්ත වූවා මෙනි. උත්පත්ති නිමිත්ත පරිකල්පනය කරන විඤ්ඤාණය ප්‍රතිසන්ධියෙහි අනෙකප්‍රකාර නාමරූප නිපදවන්නේ විජ්ජාකාරයෙකු කරන මායාව මෙනි. නාමරූපයෙහි පිිහිටි සළායතන වෘද්ධිය විසාල බවට විපුල බවට පැමිණේ. සශ්‍රීක බිමක පිිහිටි වන ගොමුවක් මෙනි. ආයතන ගැටුමෙන් ස්පර්ශයට ඇතිවන්නේ අරණි (ගිහිගානා දඬු) වලින් ගින්න මෙනි. ස්පර්ශයෙන් ස්පර්ශ වූවහුට වේදනාව ඇති වීමෙන් ගින්නෙන් ඇතිවන දැවිල්ල මෙනි. විඳින්නාට තෘෂ්ණාව ඇතිවන්නේ ලුණුවතුර බොන්නාට පිපාසය ඇතිවන්නා සේය. තැවෙන්නාහු භවයෙහි අභිලාශා ඇති කරවමින් ජලයෙහි පිපාස වූවන් මෙනි. උපාදානයෙන් භවය ඇතිවන්නේ ආමිස ලෝභයෙන් මසකු බිලියෙහි මෙනි. භවය ඇතිවිට ජාතිය වේ. බීජය ඇතිවිට අංකුරය මෙනි. උපන්නාහුට මරණය හටගත් ගසක් වැටෙන්නා සේය. එහෙයින් උපමාවලින් සුදුසු ලෙස භවචක්‍රය දැනගත යුතුය.
භාග්‍යවතුන් වහන්සේ අර්ථ ධර්ම දේශනා ප්‍රතිවේද වශයෙන් ගැඹුරු බව උදෙසා “ආනන්දය, මේ පටිච්ච සමුප්පාදය ගැඹුරුය. ගැඹුරු බවින් අවභාසය” (බබළයි) කීහ. එහෙයින් ගැඹුරු බැවින් ද මේ භව චක්‍රය දැනගත යුතුය.
එහි ජාති නොමැති නම් ජරාමරණ නැත. ජාතිය හැර අනිකක් නොවේ. මෙසේද ජාතියෙන් හටගනී යයි යන ජාති ප්‍රත්‍යයෙන් හටගත්තහුට දුරවබෝධනීය බැවින් ජරාමරණයේ ජාති ප්‍රත්‍යයෙන් හටගත්තේ ගැඹුරුය. එසේම ජාතියෙන් භව ප්‍රත්‍යයෙන් සංඛාරයන්ගේ අවිජ්ජා ප්‍රත්‍ය හෝ හටගත්තේ ගැඹුරුය. එනිසා මේ භව චක්‍රය අර්ථ ගම්භීරය. මෙහි එහි අර්ථ ගම්භීරතාව හේතුඵලයෙහි අර්ථයයි කියනු ලැබේ. යථාහ:- “හේතුඵලෙ ඤාණං අත්‍ථපටිසම්භිදා” හේතුඵලයෙහි ඤාණය අර්ථ ප්‍රතිසම්භිදාවය
යම් හෙයකින් යම් ආකාරයකින් යාවත් වූ අවිජ්ජාව ඒ ඒ සංඛාරයන්ට ප්‍රත්‍ය වේද? එහි දුරවබෝධ හෙයින් අවිජ්ජාවෙන් සංඛාරවලට ප්‍රත්‍යවීම ගැඹුරුය. එසේම සංඛාරවලට......... ජාතියෙන් ජරාමරණවලට ප්‍රත්‍යවීම ගැඹුරුය. එනිසා මේ භවචක්‍රය ගැඹුරුය. මෙය මෙහි ධර්ම ගම්භීරතාවය. හේතු ධර්මයේ නමකි. කීහ. “හේතුම්හි ඤාණං ධම්මපටිසම්භිදා” යන හේතුවෙහි ඤාණය ධර්ම පටිසම්භිදාවය.
ඒ ඒ හේතුවෙන් ඒ ඒ පැවතිය යුතු නිසා දේශනාවද ගැඹුරුය. එහි සර්වඥ ඤාණය හැර වෙන ඤාණයක් ප්‍රතිෂ්ඨාව නොලබයි. එසේම කිසියම් සූත්‍රයක අනුලෝම වශයෙනි. කිසියම් සූත්‍රයක ප්‍රතිලෝම වශයෙනි. කිසිවක අනුලෝම පටිලෝම වශයෙනි. කිසිවක මැද සිට අනුලෝම වශයෙන් හෝ පටිලෝම වශයෙනි. කිසිවක ත්‍රිසන්ධිය සතර සංක්‍ෂේපය. කිසිවක ත්‍රිසන්ධි ත්‍රිසංඛෙපය. කිසිවක ඒකසන්ධි ද්විසංඛෙපය. ඒ නිසා මේ භව චක්‍රය දේශනා ගම්භීරය. මෙය දේශනා ගම්භීරතාවයි.
අවිජ්ජාදීන්ගේ ස්වභාවය යමකින් අවබෝධ කළේ නම් අවිජ්ජාදී ධර්ම ස්වලක්‍ෂණ වශයෙන් අවබෝධ කළා වේ. එය අවබෝධ කිරීමට දුෂ්කර හෙයින් ගැඹුරුය. එනිසා මෙය භවචක්‍රයේ ප්‍රතිවේධ ගැඹුරයි. එසේම අවිජ්ජාවේ අඤ්ඤාණයට නොපෙනෙන සත්‍ය අවබෝධ නොවන අර්ථයෙන් ගැඹුරුය. සංඛාරයන්ගේ අභිසංඛරනය ආයුහනය සරාග විරාගාර්ථයෙන් ගැඹුරුය. විඤ්ඤාණයේ ශූන්‍යභාවය අව්‍යාපාර අසංඛන්ති ප්‍රතිසන්ධිය පහළවීම් අර්ථයෙන් ගැඹුරුය. නාමරූපවල එකට ඉපදීම වෙන්වීම එකතුවීම නැමෙන වෙනස්වන අර්ථයෙන් ගැඹුරුය. සළායතනයේ අධිපති ලෝක ද්වාර ඛෙත්ත විෂය විෂයීභාව අර්ථයෙන් ගැඹුරුය. ස්පර්ශයේ ඵුසන සංඝට්ටන සංඝති සන්නිපාත අර්ථයෙන් ගැඹුරුය. වේදනාවෝ රස අනුභවන සුඛ දුක්ඛ මජ්ඣත්තභාව නිජ්ජීව විඳීම් අර්ථයෙන් ගැඹුරුය. තණ්හාවේ අභිනන්දිත අජ්ඣොසාන, සරිතලතා නදී තණ්හා සමුද්ද පිරවීමට දුෂ්කරය යන අර්ථයෙන් ගැඹුරය. උපාදානයේ ගැනීම, ග්‍රහණය අභිනිවෙසය, පරාමර්ශනය, අතික්‍රමණයව දුෂ්කර යන අර්ථයෙන් ගැඹුරුය. භවයේ ආයුහන අභිසංඛරණ යෝනි ගති ඨිති නිවාස බිජන අර්ථයෙන්ද ජාතින් (ඉපදීමේ) සංජාති ඔක්කන්ති නිබ්බත්ති පහළවීම් අර්ථයේද ජරාමරණයේ ඛය වය භෙද විපරිණාම නාම අර්ථයෙන්ද ගැඹුරුය. මෙය මෙහි ප්‍රතිවේධ ගැඹුරුය.
ඒකාන්ත නය නානත්ත නය අබ්‍යාපාර නය මෙසේ ධම්ම නය යයි අර්ථ නය සතරක් වේ. එනිසා නය භේද වශයෙන් මේ භවචක්‍රය සුදුසු පරිදි විනිස දතයුතුය. එහි අවිජ්ජා පච්චයා සංඛාරා, සංඛාර පච්චයා විඤ්ඤාණං යන මෙසේ බීජයේ අංකුරාදි භාවයෙන් ගස බවට පැමිණීම මෙන් සන්තානය (පරපුර) නොසිඳීම ඒකත්ත නය වේ. යමක් මනාව දකින්නේ හේතුඵල ස්කන්ධයෙන් පවතින සන්තානයේ නොකැඩුණු බව අවබෝධයෙන් උච්ඡේද දෘෂ්ටිය දුරුවෙයි. වැරදි දකින හේතුඵල සම්බන්ධයෙන් පවතිනා සන්තානයේ කැඩීම ඒකත්ත වශයෙන් ගැනීමෙන් සාස්වත දෘෂ්ටිය ගනියි.
අවිජ්ජාදියෙහි සියළු ස්වභාව ලක්‍ෂණ නියමය නානත්ත නය නම් වේ. යමක් මනාව දකින්නේ අළුත් ඉපදීම් දැකීමෙන් සාස්වත දෘෂ්ටිය දුරුකරයි. වැරදියට දකින්නේ එක් සන්තානයක් වැටුණු පසු බිඳුණු සන්තානයේම නානත්ත නය ගැනීමෙන් උච්ඡේද දෘෂ්ටිය අල්ලා ගනියි.
අවිද්‍යාවෙන් සංඛාර මා විසින් ඉපදවිය යුතුය. අප විසින් සංඛාර හෝ විඤ්ඤාණ ඉපදවිය යුතුය යන ව්‍යවහාර බවෙන් අබ්‍යාපාර නය නම් වේ. යමක් මනාව දකින්නේ කාරකයකුගේ අභාවය අවබෝධයෙන් ආත්ම දෘෂ්ටිය දුරුකරයි. වැරදියට දකින්නේ යමෙක් නැති ව්‍යාපාරයෙහි අවිජ්ජාදියේ ස්වභාව නියම සිද්ධිය හේතු අභාවයන් වේ. එය නොගැනීමෙන් අකිරිය දෘෂ්ටිය ගනු ලැබේ.
අවිජ්ජාදි හේතුවෙන් සංඛාරාදිය ඇතිවේ. කිරි ආදියෙන් දධි මෙනි. වෙනත් අයුරකින් නොවේ. මෙය මෙසේ ධර්මායතන නම් වේ. යමක් මනාව දකින්නේ ප්‍රත්‍ය අනුරූපයේ ඵල අවබෝධයෙන් අහේතුක දෘෂ්ටියද අකිරිය දෘෂ්ටියද අත්හරියි. වැරදියට දකින්නේ පච්චයානුරූපය පල පවතින අයුරු නොගෙන කොහෙන් හෝ සම්භවය නොගැනීමෙන් අහේතුක දෘෂ්ටියද නියතවාදයද ගනු ලැබේ. මෙබඳු භව චක්‍රය
මෙහි ගැඹුරු නිසා අගාධය. නා නා නය ගහණ බැවින් දුෂ්කර අභියානයකි. නුවණ අභිමතෙන් සමාධි නමැති උතුම් ගලෙහි පණපොවා
බවසක බිඳ අසනියෙන් වෙන්කළ සක මෙන් නිතර කළඹන සසරබිය ඉක්මවූ කිසිවෙක් සිහිනවලද නැත.
භගවත්හු මෙසේ කීහ. “ආනන්දය, පටිච්ච සමුප්පාදය ගැඹුරුය. ගැඹුරු අවභාෂයද ලබා ඇත.” ආනන්ද, මේ ධර්මයේ නොදැනුම අනවබෝධය අවබෝධ නොකිරීම මෙසේය. මෙය ප්‍රජාවගේ තන්තා කුලක ජාතා ගුණා ගුණාධික ජාතා මුඤ්ජ බබ්බජ භූතා අපායං දුග්ගතිං විනිපාතං සංසාරං නාතිවත්තති. එහෙයින් තමාගේ හෝ අනුන්ගේ හෝ දියුණුව පිණිස සැප පිණිස පිළිපන්නේ සෙසු කටයුතු අත්හැර,
මෙසේ මහා පෘථිවිය පැතිරෙන්නා සේ ආකාශය දිගහැරී යන්නා සේද සියළු ධර්මයන් කෙරෙහි අප්‍රතිහත ඤාණයක් ඇති ශාස්තෲන් වහන්සේ සූත්‍රාන්ත භාජනියෙහි ගැට නැතිව අවුල් නැතිව ප්‍රත්‍යයාකාරය නා නා චිත්ත වශයෙන් දක්වා දැන් යම්හෙයකින් මේ ප්‍රත්‍යයාකාරය කේවල වූයේද නා නා සිත්වල වූයේද වෙයි. එක් සිතකම වූයේද වෙයි. එහෙයින් අභිධම්ම භාජනිය වශයෙන් එක චිත්ත ක්‍ෂණික වූ පච්චයාකාරය නානාප්පකාරයෙන් දැක්වීමට “අවිජ්ජා පච්චයා සංඛාරොති” ආදි නයින් මාතෘකාව තැබූහ. මෙසේ තබන ලද මාතෘකාවෙහි :-
මේ එහි විස්තරයයි. මෙහි අවිජ්ජා සංඛාර විඤ්ඤාණ නාම ඡට්ඨායතන ඵස්ස වේදනා තණ්හා උපාදාන භේදයෙන් අවිජ්ජාදි නව මූල පදයෙහි අවිජ්ජාදිකො........උපාදානාදිකො යයි මේ මූලපද නවය නය නවයක් වේ.
ඒවා අතරෙන් පළමුකොට මේ අවිජ්ජාදික නය වේ. එහි පච්චය චතුක්කය හේතු චතුක්කය සම්පයුත්ත චතුක්කය අඤ්ඤමඤ්ඤ චතුක්කය යයි චතුක්ක සතරක් වේ. මෙහි යම් සේද එසේ සෙසු ඒවායෙහිද එක එකේ නය සතර සතර චතුක්ක වශයෙන් චතුක්ක තිස්හයක් වේ. එහි එක එක චතුක්කයෙන් වාර සතර සතර සංග්‍රහ කළ බැවින් සතර චතුක්කයන්ගේ වශයෙන් එක එකේ නයෙහි සොළොස් සොළොස් වාර සය හතලිස් හතරක් අධික කොට ඇති වාර සියයක් වේ යයි දතයුතුය.
එහි සියල්ලටම පළමු අවිජ්ජා මූලක නයෙහි පච්චය චතුක්කය. එහි පළමු නාමරූප ස්ථානයෙහි නාමයම සළායතන ස්ථානයෙහිද කිසිවක් නොකී බැවින් අසම්පූර්ණ ඒකාංගයෙන් යුක්ත වූයේ ඒකාදසංගික වාර නම් වේ. තුන්වන සළායතන ස්ථානයෙහි ඡට්ඨායතනයට කියන ලද බැවින් සම්පූර්ණ එකංගයෙන් යුක්ත වූයේ ද්වාදසංගික වාර නම් වේ. සතරවැන්න සම්පූර්ණ ද්වාදසංගිකම වාර නම් වේ.
එහි ඡට්ඨායතන පච්චය ඵස්ස යයි කියන ලද බැවින් මෙයද අසම්පූර්ණ අංග යුක්ත වන්නේද නැත. එය අනංග බැවිනි. එහි අංගය වන්නේ ඵස්සමය. ඡට්ඨායතන නොවේ. එහෙයින් එය අනංග බැවින් අසම්පූර්ණ අංග යුක්ත නොවේ. අට්ඨ කථාවෙහි කියන ලදි. පළමුව සර්ව සංගාහික අර්ථයෙන්. දෙවනුව ප්‍රත්‍යය විශේෂාර්ථයෙන්. තුන්වනුව ගබ්භසෙය්‍යක සත්ත්වයන්ගේ වශයෙන්. සතරවනුව ඕපපාතික සත්ත්වයන්ගේ වශයෙන් ගන්නා ලදි. එසේම පළමුව සර්වසංග්‍රාහික අර්ථයෙන්, දෙවනුව ප්‍රත්‍යය විශේෂාර්ථයෙන්. තෙවනුව අසම්පූර්ණ ආයතන වශයෙන්. සිව්වනුව සම්පූර්ණ ආයතන වශයෙන් ගන්නා ලදි. එසේම පළමුව සර්වසංග්‍රාහිකාර්ථයෙන්, දෙවනුව මහානිදාන සූත්‍රය වශයෙන් තෙවනුව රූප භව වශයෙන් සිව්වනුව කාමභව වශයෙන් ගන්නා ලදැයි
එහි පළමු දුතියාදියෙහි තුන්වාරයෙහි කිසිවෙක් නොපිවිසේ යයි සර්ව සංග්‍රාහිකයයි කියන ලදි. සෙසු ඒවායේ විශේෂ පසුව එන්නේය. එය දැක්වීම සඳහා -
මේ ඒ නයයි. සූත්‍රාන්ත භාජනියෙහි මෙන් අවිශේෂයෙන් මේ සතරෙහි සංඛාරා යයි නොකියා සංඛාරො යයි කියන ලදි. ඒ කුමක් නිසාද? ඒක චිත්තක්‍ෂණික බැවිනි. එහි නා නා චිත්තක්‍ෂණික ප්‍රත්‍යාකාරය බෙදන ලදි. එහි ඒක චිත්තක්‍ෂණිකය අරඹන ලදි. ඒක චිත්තක්‍ෂණයෙහි බොහෝ චේතනා නොවේ යයි සංඛාරා යයි නොකියා සංඛාරො යයි කියන ලදි.
මෙහි පළමුවන වාරයෙහි වනාහි ඒක චිත්තක්‍ෂණය ඇතුළත් ධර්ම සංග්‍රහණය බැවින් සියළු ස්ථානයෙහි සාධාරණ වූද රූප හැර විඤ්ඤාණ ප්‍රත්‍යයෙන් නාමයම කියන ලදි. එහි ඒක චිත්තක්‍ෂණයට ඇතුළත් සියළු ස්ථාන සාධාරණද විඤ්ඤාණය පවතින කිසිතැනක නොපවතී. ඒක චිත්තක්‍ෂණ පරියාපන්න මෙහි එකද ස්පර්ශය වේ. එහෙයින් ඊට අනුරූප ප්‍රත්‍ය වූ ආයතන ගන්නේ සළායතන ස්ථානයෙහි නාම ප්‍රත්‍යයෙන් ඡට්ඨායතනං යයි එකම මනායතනයම කීය. එහි එක් අකුසල ස්පර්ශයකට අනුරූපව ප්‍රත්‍යය විය. මේ කැමැත්ත සංඛාරපච්චයා විඤ්ඤාණං යන මෙහිද කියන ලදි. හේතුඵල විශේෂ දැක්වීම් සඳහා අංග පරිපූර්ණ වූයේද නැවත මෙහි ගන්නා ලදි. එහි මේ විශේෂයෙන් සංඛාරය හේතු වේ. අවිශේෂයෙන් නාමය ඵලය වේ. මෙහි වනාහි අවිශේෂයෙන් නාමය හේතු වේ. විශේෂයෙන් ස්පර්ශය ඵලය වේ. සෝකාදි සියල්ල ඒක චිත්තක්‍ෂණයෙහි නොහට ගනී. සියළු සිත් පවත්නා ස්ථානයෙහිද සිතෙහිද නොපවතී. එනිසා නොගන්නා ලදි. ජාති ජරා මරණාදිය අචිත්තක්‍ෂණ මාත්‍රයට සමාන වූ චිත්තක්‍ෂණයෙහි ඇතුළත් බැවින් අංග සම්පූර්ණ කිරීමට ගන්නා ලදි. මෙසේ මෙහි යමක් අන්‍යාකාරයකින් කියන ලදද යමක් නොකියන ලදද එය දතයුතුය.
මෙහි යමක් මෙයින් පසු වාරයන්හි කියන ලදද? එහි අර්ථය කියන ලද නයින්ම දතයුතුය. යම් යම් වාරවල යම් යම් විශේෂයක් ආවේ නම් ඒවා ඒ ඒ තැන ප්‍රකාශ කරන්නෙමි.
**යං යථා පච්චයො යස්ස යන** යම්සේ යමකට යම් ප්‍රත්‍යයක් වේද? මෙහි වනාහි සංඛාරයට අවිජ්ජා සම්ප්‍රයුක්ත ධර්ම සාධාරණයෙන් සහජාත අඤ්ඤමඤ්ඤ නිස්සය සම්පයුත්ත අත්‍ථි අවිගත ප්‍රත්‍යවලින් හේතුප්‍රත්‍ය සයකින්ද යයි සත් ආකාරයකින් ප්‍රත්‍ය වේ. එහි යමකින් පසුව හේතු චතුක්කාදි චතුක්ක තුන අවිගත සම්පයුත්ත අඤ්ඤමඤ්ඤ ප්‍රත්‍ය වශයෙන් කියන ලදි. එහෙයින් මෙහි ඒවා බැහැර කර අවශේෂ වශයෙන් අවිජ්ජාව සංඛාරයට සිව් ආකාරයකින් ප්‍රත්‍යවේදැයි දතයුතුය.
සංඛාරය විඤ්ඤාණයට සාධාරණයෙන් කම්ම ආහාර ප්‍රත්‍ය සයෙන්ද අට ආකාරයකින් ප්‍රත්‍ය වේ. මෙහි ඒ තුනම බැහැර කර පස් ආකාරයකින්ද විඤ්ඤාණය නාමයට ඉන්‍ද්‍රිය ආහාර අධිපති සාධාරණ වූ හය ආකාරයකින් දැයි නව ආකාරයකින්ද මෙහි ඒ තුන හැර සයාකාරයකින්ද නාමය ඡට්ඨායතනයට සාධාරණ වූ හයෙන්ද මෙහි සමහරවිට අධිපති ප්‍රත්‍යයෙන්ද සමහරවිට ආහාර ප්‍රත්‍යයෙන්දැයි නොයෙක් ආකාර වේ. මෙහි ඒ තුන හැර තුන් ආකාර සතරාකාර පස්ආකාර හෝ වේ. ඡට්ඨායතනය ස්පර්ශයට විඤ්ඤාණය නාමයට මෙසේ ස්පර්ශය වේදනාවට සාධාරණ වූ සයෙන් ආහාර ප්‍රත්‍යයෙන් යයි සත් ආකාරයකින්ද මෙහි ඒ තුන හැර සතරාකාරයකින් වේදනා තණ්හාවලට සාධාරණ වූ සයෙන් ඣාන ඉන්‍ද්‍රිය ප්‍රත්‍යවලින්දැයි අට ආකාරයකින්ද මෙහි ඒ තුනම අත්හැර පස් ආකාරයකින්ද තණ්හා උපාදානයට අවිජ්ජා සංඛාරයට මෙනි. මෙසේ උපාදානය භවයට සාධාරණ සයෙන් සහ මග්ග ප්‍රත්‍යයෙන් දැයි සත් ආකාරයකින්ද මෙහි ඒ තුන හැර සතරාකාරයකින්, භවය ජාතියට මෙහි ජාතිය යයි සංඛත ලක්‍ෂණය අදහස් කරයි. ඒ නිසා පරියායේ උපනිශ්‍රය ප්‍රත්‍යයේම ප්‍රත්‍ය වේ. ජාතිය ජරාමරණවලට ද එසේය.
යමෙක් මෙසේ කියති. “මේ චතුෂ්කයෙහි සියළු සංඛාරාදියේ අවිජ්ජා ආදිය සහජාත ප්‍රත්‍යයෙන් ප්‍රත්‍ය වේ. සහජාත ප්‍රත්‍යය වශයෙන්ම පළමු වාරය අරඹන ලදි.” ඒවා භවාදියේ එසේ අභාවයද සෙසු ප්‍රත්‍යයන්ගේ සම්භවයද දක්වා ප්‍රතික්‍ෂේප කළයුතුය. භවය ජාතිය සමග සහජාත ප්‍රත්‍යයෙන් ප්‍රත්‍ය නොවේ. ජාති ජරා මරණ සමග ද නොවේ. ඒ සංඛාරාදීන්ගේ අවශේෂ ප්‍රත්‍ය කියන ලදද ඒවා ද හටගන්නේ යම්තැනක අන්‍යාකාරයකින් කියන ලදද නොකියන ලද යමක් යම් මේ නයමය.
මෙය විශේෂයකි. දෙවන වාරයෙහි නාමප්‍රත්‍ය ඵස්ස යයි ප්‍රත්‍යය විශේෂය දැක්වීමට ද මහානිදාන දේශනාව සංග්‍රහ කිරීමට ද වේ. ස්පර්ශයට කේවල වූ ඡට්ඨායතනය පමණක් ප්‍රත්‍ය නොවේ. වෙදනක්ඛන්ධාදි ස්කන්ධ තුනම ප්‍රත්‍ය වේ. මහා නිදාන සූත්‍රාන්තයෙහිද ඊට අත්‍ථි ඉදප්පච්චයා (මෙය ප්‍රත්‍යය කොට ඇති බැවින්) ඵස්ස වේ. මෙසේ ස්පර්ශයෙන් සත් ආනන්ද ඇතැයි මෙහි වචනීය වේ. කුමන ප්‍රත්‍යයක් ස්පර්ශ වේද මෙසේ කිපෙන්නේය. නාම ප්‍රත්‍යයෙන් ඵස්ස වේ යනු වචනීය වේ. මෙසේ සළායතන හැර එකාදසංගික පටිච්ච සමුප්පාදය කියන ලදි. එනිසා මේ ප්‍රත්‍යය විශේෂයේ දැක්වීම සඳහා වේ. මහා නිදාන සූත්‍රාන්ත දේශනාවෙන් ගන්නා ලද දෙවන වාරයෙහි නාම ප්‍රත්‍යයෙන් ඵස්ස වේ යයි කියා සළායතන ස්ථානයෙහි කිසිවක් නොකියන ලදි. දෙවන වාරයෙහි මෙය විශේෂයකි.
තුන්වන වාරයෙහි වනාහි විඤ්ඤාණ පච්චයා නාමරූපං යන සූත්‍රාන්ත භාජනියෙහි ආ පරිදිමය. සතරවන අංගය කියන ලදි. එය එක චිත්තක්‍ෂණික බැවින් පච්චයාකාරයට මෙය අයුත්තක් වේද? එය අයුත්තක් නොවේ. කුමක් හෙයින්ද? ස්වකීය ක්‍ෂණයෙහි ප්‍රත්‍යවන බැවිනි. ඉදින් එහි රූපය චිත්තක්‍ෂණයට ඉහළින් සිටීද? එසේ වුවද ඒ විඤ්ඤාණය ස්වකීය ක්‍ෂණයෙහි ප්‍රත්‍ය වේ. කෙසේද? පුනර්ජාත චිත්ත සමුට්ඨානයට හෝ අතික්කම හෝ පච්ඡා ජාත පච්චයේ ප්‍රත්‍ය හෝ මෙය කියන ලදි. පසුව උපන් චිත්ත චෛතසික ධර්මයෝ පෙර උපන් මේ කය පච්ඡාජාත ප්‍රත්‍යයෝ ප්‍රත්‍ය වෙති. සහජාත චිත්ත සමුට්ඨානයට නිස්සය ප්‍රත්‍යයෙන් ප්‍රත්‍ය වේ. යමක් කීහ. “චිත්ත චෛතසික ධර්මයෝ චිත්ත සමුට්ඨාන රූපවලට නිස්සය පච්චයෙන් ප්‍රත්‍ය වෙති.”
එසේ නම් පුරිම වාරවල කුමක් හෙයින් මෙසේ නොකියන ලදද? රූපය පවතින ප්‍රදේශය උදෙසා දේශනා කරන ලද බැවිනි. මේ පච්චයාකාරය රූපය පවතින කාම භවයෙහි ගැබ් පිළිසිඳ ගත්තන්ටම උපරි පුණ්‍යායතනවල ඕපපාතිකයන්ටද රූපාවචර දෙවියන්ටද වශයෙන් දේශනා කරන ලදි. එහෙයින්ම මෙහි නාමරූප පච්චයා සළායතනං නොකියා ඡට්ඨායතනය යයි කියන ලදි. එහි නාමය යට කියන ලද නය මෙනි. රූපය වනාහි හදය රූපය දතයුතුය. එය වනාහි මේ ඡට්ඨායතනවලට නිස්සය ප්‍රත්‍යයෙන් මෙන්ම පුරේජාත පච්චයෙන් යයි දෙයාකාරයකින් ප්‍රත්‍ය වේ. මෙය තුන්වන වාරයෙහි විශේෂයයි.
සතරවන වාරය වනාහි යෝනි වශයෙන් ඕපපාතිකයන්ට ආයතන වශයෙන් සම්පූර්ණ ආයතන භව වශයෙන් කාමාවචර සත්ත්වයන්ගේ වශයෙන් කියන ලදි. එහෙයින්ම මෙහි නාමරූප පච්චයා සළායතනං යයි කියන ලදි. එහි නාමය ඡට්ඨායතනයට සහජාතාදියෙන්ද චක්ඛායතනාදියට පච්ඡාජාත ප්‍රත්‍යයෙන්ද ප්‍රත්‍ය වේ. රූපයෙහි හදයරූපය ඡට්ඨායතනය නිස්සය පච්චය පුරෙජාත ප්‍රත්‍යවලින් ප්‍රත්‍ය වේ. සතර මහාභූත චක්ඛායතනාදියට සහජාත නිස්සය අත්‍ථි අවිගත ප්‍රත්‍යවලින් ප්‍රත්‍ය වේ. යම්හෙයකින් මෙය එකචිත්තක්‍ෂණික පච්චයාකාරයක් නම් එහෙයින් මෙහි සළායතන පච්චයා යයි නොකියා ඡට්ඨායතන පච්චයා ඵස්ස යයි කියන ලදි. මෙය සතරවන වාරයෙහි විශේෂයයි.
මෙසේ මේවායේ නා නා කරනය දැන නැවත ඒ සියල්ලේම විශේෂයෙන් පළමුවන වාර දෙක අරූප භවයෙහි පච්චයාකාරය දැක්වීම සඳහා කියන ලදැයි දතයුතුය. අරූප භවයෙහි රූපයෙන් අසම්මිශ්‍ර වූ පටිච්ච සමුප්පාද අංග පවතී. තුන්වන රූප භවයෙහි පච්චයාකාරය දැක්වීම සඳහා කියන ලදි. රූප භවය ඇතිකල්හිද රූප මිශ්‍ර භවයේ සළායතන නොපවතී. සතරවන කාම භවයෙහි පච්චයාකාරය දැක්වීමට කියන ලදි. කාම භවයෙහි සියළු සළායතන පවතී. තුන්වන හෝ රූප භවයෙහිද කාම භවයෙහිද අසම්පූර්ණ ආයතනවල අකුසල පවතින ක්‍ෂණය සඳහා කියන ලදි. සතරවන හෝ කාම භවයෙහි සම්පූර්ණ ආයතනවල පළමු හෝ සියළු තැන යන්නවුන් උදෙසා කියන ලදි. එය කිසිවකු චිත්තපවත්ති දේශයේ නොපවතී. දෙවන පච්චය විශේෂය උදෙසා කියන ලදි. මෙහි ඒකාදසංගික බව ස්පර්ශයට නාම ප්‍රත්‍ය බව ප්‍රත්‍යය විශේෂයයි. තුන්වන පළමු යෝනි දෙක උදෙසා කියන ලදි. පළමු යෝනි දෙකෙහි එය උපදී. එහි සැමදා සළායතනයකින් නොපහළවීම සතරවන අවසාන යෝනි දෙක උදෙසා කියන ලදි. එය අවසන් යෝනි දෙකෙහි හටගනී. එහි සැමදා සළායතන පහළ වේ.
මෙතෙකින් වාර සතරෙහි යමක් කියන ලදි.
ගීයේ අර්ථ වර්ණනාව කරන ලදි.
එහි යමෙක් මෙහි කියන ලද නය එය හැමතැනම ප්‍රකටය. විසේසය මෙසේ දතයුතුය. හේතු චතුක්කයෙහි අවිජ්ජාව එහි ඇති නිසා අවිජ්ජා හේතුක වේ. අවිජ්ජා මෙයම ස්වභාව පවතින බැවින් භංගය දක්වා පවතින්න ගමිකා යයි කියන ලද්දේ වෙයි. අවිජ්ජා පච්චය මෙපමණකින් සහජාතාදි පච්චය වශයෙන් සාධාරණ බැවින් සංඛාරයට අවිජ්ජා ප්‍රත්‍යය යයි දක්වා නැවත අවිජ්ජා හේතුක යයි මෙයින්ම විශේෂයේ අවිගත ප්‍රත්‍යය දක්වන ලදි. සංඛාර පච්චයා විඤ්ඤාණං සංඛාර හේතුක යන ආදියෙහිද මෙම නයයි.
කුමක් හෙයින් භවාදියෙහි හේතුගැනීම නොකරන ලදද අවිගත ප්‍රත්‍යයේ නියමයක් නොවීමෙනි. අවිගත ප්‍රත්‍යය අභාවයෙන් එහි උපාදාන ප්‍රත්‍යයෙන් භවය වන්නේ කෙසේද? උපාදානය හැර වේදනා සංඥා සංඛාර විඤ්ඤාණ යන මේ උපාදාන ප්‍රත්‍යය භවය වේ යන වචන බැවින් උපාදාන ප්‍රත්‍යයන් සතර ස්කන්ධ මෙහි භවය නම් වේ. සංඛාර ඛන්‍ධයෙහිම **“ජාති ද්වීහි ඛන්ධෙහි සංගහිතා”** ති ආදි වචනයෙන් ජාති ජරා මරණ ඇතුළත් වේ.
එහි උපාදානය පවතිනතුරු ජාති ජරා මරණවල ලැබීම පවතින බැවින් උපාදානය. භවයේ නියමයක් නැති අවිගත පච්චය වේ. **“යා තෙසං තෙසං ධම්මානං ජාති”** යන ආදි වචනයෙන් සංඛත ලක්‍ෂණවල ජාතියෙන් ජරාමරණ සංඛ්‍යාත භවයට ජාතික්‍ෂණ මාත්‍රයෙහි අභාවයෙන් අවිගත පච්චයභාවය නොඋපදී. එසේම ජාතියෙන් ජරාමරණ ක්‍ෂණයේ අභාවයෙන් උපනිස්සය ප්‍රත්‍යයෙන්ම ජාතියෙන් භවය වේ. ජාති මරණයට ප්‍රත්‍යයයි සියළු ආකාරයෙන්ම අවිගත පච්චය නියමය අභාවයෙන් අභාවයෙන්ද අවිගත ප්‍රත්‍යයට ප්‍රත්‍ය වේ. භවාදියෙහි හේතු ගැනීම නොකළේ යයි දතයුතුය.
කිසිවෙක් කීහ:- භවය දෙයාකාර යයි වචනයේ උත්පත්ති මිශ්‍ර භවය උත්පත්ති භවයට උපාදානය අවිගත නොවේ. “උපාදාන පච්චයා භවො උපාදාන හේතුකො” යයි නොකියා උපාදාන පච්චයා භවො යයි කියන ලදි. මෙහි සිඳදමන ලද බැවින් පරතො න වුත්තන්ති. එය මෙහි උත්පත්ති මිශ්‍රවූ භවය අදහස් නොකළ බැවින් අයුතුය. අරූප ස්කන්ධ මෙහි භවයයි ආවේය.
භව ප්‍රත්‍යයෙන් ජාති යයි මෙහිද හැර ජාති ජරාමරණාදි අවසේස භවය ජාතියෙන් ප්‍රත්‍ය වේයයි දතයුතුය. කුමක් හෙයින්ද? ජාති ආදියට ජාතියෙන් ප්‍රත්‍ය නොවන බැවිනි. මෙසේ හැර ජාති ජරා මරණ භවය ජාතියෙන් ප්‍රත්‍ය වේ යයි කිවයුතුද? එසේය, කිව යුතුය. කිවයුතු ප්‍රදේශයක් නැති හෙයින් නොකියන ලදි. දසමංග නිද්දේසයෙහි උපාදාන ප්‍රත්‍යයෙන් හටගත් භවය කිවයුතුය. ඒකාදස අංග නිද්දේසයෙහි ජාතිය කිවයුතුය. යම්හෙයකින් ජාතියෙන් ප්‍රත්‍ය වේ. එහි කිවයුතු ප්‍රදේශයක් නැතැයි කිවයුතු ප්‍රදේශයක් නැති බැවින් නොකියන ලදි. නොකියන ලද්ද යුත්ති වශයෙන් ගතයුතුය. විඤ්ඤාණ පච්චයා නාමරූපං යන ආදියෙහි විඤ්ඤාණාදීන්ගේ අවිගත පච්චය භවයෙන් උපන් හෙයින් විඤ්ඤාණ හේතුකාදි වචන කියන ලදි. මෙය හේතු චතුක්කයෙහි විශේෂයයි.
සම්පයුත්ත චතුක්කයේද අවිජ්ජා පච්චයා යන මෙපමණකින් සහජාතාදි ප්‍රත්‍යය වශයෙන් සංඛාරයේ අවිජ්ජා පච්චය බව දක්වා නැවත අවිජ්ජා සම්පයුත්ත යයි සම්පයුත්ත පච්චය බව දක්වන ලදි. සෙසු පදවලද මෙම නයයි. අරූපී ධර්මවල රූප ධර්මවලින් සම්බන්ධයක් නැත. එහෙයින් විඤ්ඤාණ පච්චයා නාමරූපං ආදියෙහි තුන්වන සතරවන වාර පදවල විඤ්ඤාණ සම්පයුත්ත නාමං ආදි නයින් යමක් ලැබේද එයම ගන්නා ලදි. මෙය සම්පයුත්ත චතුක්කයෙහි විශේෂයයි.
අඤ්ඤමඤ්ඤ චතුක්කයෙහිද අවිජ්ජා පච්චයා යන සහජාතාදි පච්චය වශයෙන් සංඛාරයට අවිජ්ජා පච්චය බව දක්වා සංඛාර පච්චයද අවිජ්ජා යයි අඤ්ඤමඤ්ඤ පච්චය බව දක්වන ලදි. සෙසු පදවලද මෙම නයයි. යම් හෙයකින් භවය නිප්පදේශද උපාදානය සප්පදේශද වේ. සප්පදේශ ධර්මද නිප්පදේශ ධර්මයට ප්‍රත්‍ය වේ. නිප්පදේශ ධර්ම සප්පදේශ ධර්මවලට ප්‍රත්‍ය නොවේ. එහෙයින් මෙහි භව පච්චය ද උපාදානය යයි නොකියන ලදි. යට කී දේශනාව සිඳින බැවින් නොකියන ලදි. යම්සේ නාමරූප ප්‍රත්‍යයෙන් සළායතන ඇත. සළායතන ප්‍රත්‍යයෙන් ඒකචිත්ත ක්‍ෂණයෙහි නාමරූප නැත. යමකට සළායතන අඤ්ඤමඤ්ඤ ප්‍රත්‍ය වන්නේද එහෙයින් සතරවන වාරයෙහි ඡට්ඨායතන පච්චයා නාමරූපං යයි යමක් ලබයිද එයම ගන්නා ලදි. මෙය අඤ්ඤමඤ්ඤ චතුක්කයෙහි විශේෂයයි.
දැන් සංඛාර පච්චයා අවිජ්ජා යයි සංඛාර මූලක නය අරඹන ලදි. එහිද අවිජ්ජා මූලකයෙහි මෙනි. මෙසේ චතුක්ක සතරද වාර දහසයද දතයුතුය. පළමු චතුක්කයෙහි පළමුවන වාරය දක්වා දේශනාව සංක්‍ෂෙප කරන ලදි. මෙහි මෙන් විඤ්ඤාණ මූලකාදියෙහිද එසේය. එහි සියළුම ඒ සංඛාර මූලකාදි නය **අටෙහි සංඛාර පච්චයා අවිජ්ජා** යන ආදි නයින් සහජාතාදි පච්චය වශයෙන් අවිජ්ජාවෙහි සංඛාරාදි ප්‍රත්‍යභාවය දක්වා නැවත **අවිජ්ජා පච්චයා සංඛාරා** යන ආදි නයින් ඒක චිත්තක්‍ෂණයෙහි ද පච්චයාකාර චක්‍රයාගේ පැවැත්ම දක්වන ලදි.
භවමූලක හෝ ජාති ජරා මරණ මූලක හෝ නය කුමක් හෙයින් නොකියන ලදද? කිම භව ප්‍රත්‍යයෙන් අවිජ්ජා නොවේද? නොවන්නේ නොවේ. සංඛාර පච්චයා අවිජ්ජා යන මේ ආදිය කියන කල්හි භවයට ඇතුළත් කිසිම ධර්මයක් අවිජ්ජාවෙන් ප්‍රත්‍යය වේයයි නොකියන ලදි. එනිසා පෙර නොවූ අන්‍ය වූ අවිජ්ජා ප්‍රත්‍යයෙන් කිවයුතු වූවකගේ අභාවයෙන් භවමූලක නය නොකියන ලදි. භවය ගැනීමෙන් අවිජ්ජාවද සංග්‍රහ වේ. එහෙයින් භව පච්චයා අවිජ්ජා යයි කියන කල්හි අවිජ්ජා පච්චයා අවිජ්ජාවද කියන ලද වන්නේය. ඒක චිත්තක්‍ෂණයෙහි අවිජ්ජාව අවිජ්ජාවෙන් පච්චය නම් නොවේ. එහි සිඳින ලද බැවින් ජාති ජරා මරණ මූලක නයද නොගන්නා ලදි. තවද භවයෙහි ජාති ජරා මරණ ඇතුළත්ය. මේවා ඒක චිත්ත ක්‍ෂණයෙහි අවිජ්ජාවෙන් පච්ච නොවේ යයි භව මූලක ජාති ජරා මරණ මූලක හෝ නය නොකියන ලදි.
දැන් යට චිත්තුප්පාද කාණ්ඩයෙහි කුසලත්‍රිකය ආදි කොට තබන ලද මාතෘකාවේ පිළිවෙලින් පළමුව කුසලය බෙදන ලදි. එසේ මෙහි මාතෘකාව නොතබන ලද බැවින් පළමුව කුසලය අනාමර්ශනය කොට අවිජ්ජා පච්චයා සංඛාරො යයි අකුසල ධර්ම වශයෙන් මාතෘකාව තබන ලද බැවින් බහා තැබූ පිළිවෙලින්ම අවිජ්ජාදි පටිච්ච සමුප්පාද අංග බෙදා **දැක්වීමට කතමෙ ධම්මා කුසලා**? යන ආදිය කීහ. එහි අර්ථය යට චිත්තුප්පාද කාණ්ඩයෙහි කියන ලද නයින්ම දතයුතුය. යම්සේ ඒක චිත්තක්‍ෂණයෙහි තණ්හාවද කාම උපාදානයද හටගැනීමක් නැත. එහෙයින් මෙහි යමක් තණ්හා පච්චයා උපාදානය ලබයිද එයම දැක්වීමට **දිට්ඨි දිට්ඨිගතං** යන ආදිය කියන ලදි.
භව නිද්දේශයෙහිද උපාදානය සංඛාර ස්කන්ධයෙහි සංග්‍රහ වේ. එහෙයින් **ඨපෙත්‍වා උපාදානං වේදනාක්ඛන්‍ධො සඤ්ඤාක්ඛන්‍ධො සංඛාරක්ඛන්‍ධො විඤ්ඤාණක්ඛන්‍ධො** යයි කියන ලදි. මෙසේ කියන කල්හි උපාදානයට උපාදාන පච්චයා බව පැමිණේ. එයම ඊට ප්‍රත්‍ය නොවේ. ජාති ආදි නිද්දේශයෙහි මේ ජාති ආදියෙහි අරූප ධර්මයන්ගේ ජාති ආදියයි. එහෙයින් ඛණ්ඩිච්චං පාලිච්චං වලිත්තචතා චුති වචන්තා යයි කියන ලදි.
මෙසේ පළමු වාරය නිමවා නැවත දෙවන වාරයෙහි ප්‍රථම වාරයෙහි පච්චයාකාරය දැක්වූ කාලයෙහිම වෙනත් ක්‍රමයකින් පච්චයාකාරය දැක්වීමට වෙනත් කාල නියමයකින් වාරය නොකියා **තස්මිං සමයෙ අවිජ්ජා පච්චයා සංඛාරො** යනාදි නයින් දේශනා කරන ලදි. එහි **ඨපෙත්‍වා ඵස්සං** යන යම් ස්පර්ශයකින් නම ඇතුළත් වූයේ නම් ඒ ස්පර්ශයේ නම බැහැර කිරීම සඳහා කියන ලදි.
තුන්වන වාරයෙහි යම් චිත්ත සමුට්ඨාන රූපයකට විඤ්ඤාණය ප්‍රත්‍ය වීනම් එය පවතින කාලයෙහි එයින් උපස්ථම්භක වූ චක්ඛායතනාදියේ රැස්කළ බව පෙනී යයි. එහෙයින් **චක්ඛායතනස්ස උපචයො** යනාදිය කියන ලදි. කම්මජ රූපයටද ඒ අවස්ථා පවතින විඤ්ඤාණයේ පච්චාජාත පච්චයෙන් ප්‍රත්‍ය වේද? එහෙයින්ද මෙසේ කියන ලදි. එහි කිසි කර්මජ සහ චිත්ත සමුට්ඨාන යයි සන්තති දෙකක් ගන්නා ලදි. ඉතිරි සන්තති දෙකද ගතයුතුය. ඒවායෙහිද විඤ්ඤාණය ප්‍රත්‍ය වේමය.
සතරවන වාරයෙහි එක චිත්තක්‍ෂණයෙහිද මහාභූත රූප පච්චයෙන්ද චක්ඛායතනාදිය හදය රූප පච්චයෙන්ද ඡට්ඨායතන නාම පච්චයෙන් ද පච්ඡාජාත සහජාතාදි වශයෙන් යථානුරූපව සියල්ලම පවතී. එහෙයින් **කත්‍ථ කතමං නාමරූප පච්චයා සළායතනං චක්ඛායතනං** ආදිය කියන ලදි.
දෙවන චතුක්කයෙහි සියල්ල කියන ලද්දේමය.
තුන්වන චතුක්කයෙහි සම්පයුත්ත පච්චයභාවය යමකට නැත. යමකට ඇත. එය වෙන්කොට දැක්වීමට **ඉදං වුච්චති විඤ්ඤාණ පච්චයා නාම රූපං විඤ්ඤාණ සම්පයුත්තං නාමං** යනාදිය කීහ.
සතරවන චතුක්කයෙහි ඵස්ස පච්චය නාම නිද්දේසයෙහි කිසිවක් හැර ස්පර්ශය වේදනා ස්කන්ධය - විඤ්ඤාණ ස්කන්ධය යයි මෙය කියන ලදි. ස්පර්ශ ප්‍රත්‍යයෙන් නාමය යයි නොකියන ලදි. එසේ වුවද අනන්තර අතීත පද නිද්දේසයෙහි **ඨපෙත්‍වා ඵස්සං වේදනාක්ඛන්‍ධො...... විඤ්ඤාණක්ඛන්‍ධො** යයි කියන ලද බැවින් නොකියන ලද්දද කියන ලද්දේම වෙයි. මෙසේ නාමය ස්පර්ශයට ප්‍රත්‍ය වේ. ස්පර්ශය ද නාමයට ප්‍රත්‍ය වේ.
මේ චතුක්කය සොළොස් වාරයකින් ප්‍රභේද වූ අවිජ්ජා මූලක ප්‍රථම නය මේ පළමු අකුසල සිතේ ප්‍රකාශිතය. මෙසේ සංඛාර මූලකාදි නය අටද දතයුතුය. පෙළෙහි වනාහි සංක්‍ෂේප කරන ලදි. එසේම ඒ පළමුවන අකුසල් සිතෙහිම නව නවයද චතුක්ක තිස් හයද වාර එකසිය හතලිස් හතරද වේ යයි දතයුතුය.
දැන් මේ නයින්ම සෙසු අකුසල සිත්වල ද පච්චයාකාරය දැක්වීමට **කතමෙ ධම්මා අකුසලා** යනාදිය අරඹන ලදි. එහි යම් දිට්ඨි විප්පයුත්තවලද තණ්හා ප්‍රත්‍යයෙන් උපාදාන නැත. එනිසා උපාදාන ස්ථානයේ උපාදානය මෙන් දැඩි සේ වැටුණු අධිමොක්ඛයෙන් පදය පුරවන ලදි. දෝමනස්ස සහගතවල ද වේදනා ප්‍රත්‍යයෙන් තණ්හාව ද නැත. එනිසා තණ්හා ස්ථානයේ තණ්හාවෙන් බලවත් ක්ලේශ පටිඝයෙන් පදය පුරවන ලදි. උපාදාන ස්ථානයෙහි අධිමොක්ඛයෙන් ද විචිකිච්ඡා සම්පයුත්තයෙහි වනාහි යම් සනිටුහන් බවකින් අධිමොක්ඛයයි නැත. එනිසා තණ්හා ස්ථානයෙහි බලවත් කෙලෙස් වූ විචිකිච්ඡාවෙන් පදය පුරවන ලදි. උපාදාන ස්ථානය පිරිහුනේමය. උද්ධච්ච සම්පයුත්තය වනාහි යම් අධිමොක්ඛයක් ඇත. එනිසා තණ්හා ස්ථානයෙහි බලවත් කෙලෙස් වූ උද්ධච්චයෙන් පදය පුරවන ලදි. උපාදාන ස්ථානයෙහි අධිමොක්ඛයෙන් පදය පුරවන ලදි. සියළු තන්හිම විශේෂතා පමණක් දක්වා පෙලෙහි සංක්‍ෂේප කරන ලදි. යම්තැනක විශේෂයක් දක්නව ලද නම් එහි කේවල වූ අධිමොක්ඛ නිද්දේසයයි.
අධි මිදීම් වශයෙන් **අධිමොක්ඛො** ඒ අරමුණෙන් සිත අධික සේ මිදේ. නිර්විචිකිච්ඡාවේ තීරණයට යයි යනු **අධිමොක්ඛ** යයි අධිකව මිදෙන ආකාරය අධිමුච්චනා ය. ඒ සිතේ ඒ අරමුණෙහි හෝ මිදුණු බව **තදධිමුත්තා** වේ. සියළු සිත්වලද පළමුවන සිතෙහි කියන ලද නයින්ම නය චතුක්ක වාර ප්‍රභේදය දතයුතුය. කේවල වූ විචිකිච්ඡා සම්පයුත්තයෙහි උපාදාන මූල වූ නයක් අභාවයෙන් අට නය දෙතිස් චතුක්ක ද වාර එක්සිය විසි අටක් ද වේ.
දැන් මේ නයින්ම කුසල චිත්තාදියෙහි ද පච්චයාකාරය දැක්වීමට **කතමෙ ධම්මා කුසලා** යනාදිය අරඹන ලදි. අකුසලයෙහි පළමුවන මාතෘකාව හැර පච්ඡා නිද්දේසය කරන ලදි. මෙහි එසේ නොවේ. කුමක් නිසාද? අප්පණා වාරයෙහි නානත්ත සම්භවය නිසාය. ලෞකික කුසලාදියෙහි ඒ ධර්මයන්ගේ දුක්ඛ සත්‍ය කෙළවරකොට ඇති බැවිනි. **එවමෙතස්ස කෙවලස්ස දුක්ඛක්ඛන්‍ධස්ස** යයි අර්පණා වෙයි. ලෝකෝත්තර කුසලාදියෙහි ඒ ධර්මවල එසේමය. එහෙයින් මෙහි සාධාරණව (දෙකටම) මාතෘකා තැබීමට නොහැකි යයි වෙන වෙනම ඒ ඒ කුසලාදීන්ට මාතෘකා උදෙසාම නිර්දේශ කරන ලදි.
එහි ඒක චිත්ත ක්‍ෂණයෙහි කුසල සංඛාර සමග අවිජ්ජාව නැත. එනිසා එය නොකියා අකුසලවල අවිජ්ජාව මෙන් කුසලයන්ගේ මූල වශයෙන් **කුසල මූලං** විය. තණ්හා උපාදාන අභාවයෙන් තණ්හා ස්ථානයේ තණ්හාව මෙන් අරමුණෙහි දැඩිසේ බැසගත් ප්‍රසාදය **පසදො** ද උපාදාන ස්ථානයෙහි දැඩිසේ වැටෙන **අධිමොක්ඛො** අධිමොක්ඛයද කියන ලදි. සෙස්ස යට කියන ලද නයින්ම දතයුතුය.
අව්‍යාකෘතය යට චිත්තුප්පාද කාණ්ඩයෙහි ආ පිළිවෙලින්ම බෙදන ලදි. සියළු වාරවලද අවිජ්ජාමූලක නය පරිහීනය. කුමක් නිසාද? අවිජ්ජා ස්ථානයෙහි තැබිය යුත්තක් නොමැති වීමෙනි. කුසල සිත්වල අවිජ්ජා ස්ථානයෙහි තැබිය යුතු කුසලමූල ඇත. චක්ඛු විඤ්ඤාණාදිවල නැත. සහේතුකවල කිසිවක් ඇත. මෙසේ පවතින කල්හිද මෙහි සිඳ ඇති බැවින් නොගන්නා ලදි. පඤ්ච විඤ්ඤාණ ස්‍රෝතයෙහි සෝතට පතිතව දේශනා කළේයයි දතයුතුය.
මෙහි ඇති විශේෂය නම් චක්ඛු විඤ්ඤාණාදියෙහි තණ්හා ස්ථානයද උපාදාන ස්ථානයද පිරිහීමය. කුමක් හෙයින්ද? තණ්හා ස්ථානයට බලවත් ධර්මයක්හුගේ අභාවය නිසාද අධිමොක්ඛ රහිතභාවය නිසාද වේ. සෙසු අහේතුකවල තණ්හා ස්ථානයම පරිහානිය වේ. සහේතුකවල පසාදය පහළවීමෙන් තණ්හා ස්ථානයෙහි පදය පසාදයෙන් පුරවන ලදි. මෙහි කුසලාකුසල විපාකවල චක්ඛු විඤ්ඤාණාදියෙහි සංඛාර විඤ්ඤාණ නම් ඡට්ඨායතනය ඵස්ස වෙදනා මූලකය සය සය වේ. සෙසු අහේතුකවල අධිමොක්ඛ මූලකය සමග සත සත වේ. සහේතුකවල පසාදය සමග නය අට අට දතයුතුය.
එහි චක්ඛු විඤ්ඤාණාදියෙහි සතරවැනි වූ චතුක්කවල මුල්වාරය පමණක් කියන ලදි. දෙවන වාරය පච්චය විශේෂාර්ථයෙන් ලබන්නේද නොකියන ලදි. තුන්වන සතරවන වාර නොහටගන්නේමය. රූප මිස්සකයෙහි චක්ඛු විඤ්ඤාණාදී රූප නූපදවයි. පළමු චතුක්කයෙහි වාර දෙක ලබන්නේ යම්සේද සෙසු චතුක්කවලද එසේය. එහෙයින් පළමු චතුක්කයෙහි වාර දෙකකි. සෙසු චතුක්කවලද වාර දෙක දෙක වේ. නොකියන ලද්ද කියන ලද්ද මෙනි. සෙසු අහේතුක අව්‍යාකෘතවල සියළු චතුක්කවල සියළුම වාර ලැබේ. මෙහි සිඳින ලද බැවින් පසුව නොගන්නා ලදි. සෝතය වැටුනා මෙන්ම දේශනා කරන ලද්දේය. අරූපාවචර විපාකවල මෙම ක්‍රමයයි. රූපාවචර විපාකය හැර අරූපාවචර විපාකයෙහිද වාර දෙකක්ම ලැබේ.
දැන් වෙනත් පරියායකින් එක චිත්තක්‍ෂණයෙහි පච්චයාකාරය දැක්වීමට නැවත **කතමෙ ධම්මා කුසලා?** යනාදිය අරඹන ලදි. එහි අවිජ්ජා පච්චයා යන උපනිස්සය ප්‍රත්‍යය උදෙසා කියන ලදි. ඒ නිද්දේස වාරයෙන්ම එහි කතමාති අවිජ්ජා යයි නොබෙදා තත්‍ථ කතමා අවිජ්ජා පච්චයා සංඛාරො යයි බෙදන ලදි. කුසල චේතනා සංඛ්‍යාත බැවින් සංඛාරයම ඒ වේලාවෙහි සිත සමග සහජාත වෙයි. අවිජ්ජා සමග නොවේ.
එහි ලෞකික කුසලය යට සූත්‍රාන්ත භාජනයෙහි කී පරිදිමය. අවිජ්ජා පච්චයා වෙයි. යම් අප්‍රහීන අවිජ්ජාවක් අවිජ්ජාවෙන් ප්‍රහානය කිරීමට ලෝකෝත්තරය වඩති. එහෙයින් එයද සමතික්‍රමණය වශයෙන් ප්‍රත්‍ය වේ. අවිජ්ජාව හෙයින්ම කුසලායූහනය වේ. වෙන විදියකින් නොවේ. එහි ත්‍රෛභූමික කුසලයෙහි මුළාව වශයෙන්ද සමතික්‍රමණ භාවනා වශයෙන්ද ආයූහනය ලබයි. ලෝකෝත්තරයෙහි සමුච්ඡේද භාවනා වශයෙනි. සෙස්ස කියන ලද නයෙනි.
මෙය විශේෂයකි. යට එක එක කුසලයෙහි සතරවන චතුක්ක වශයෙන් නව සොලස් ලැබීය. එසේම මෙහි නොලබයි. කුමක් හෙයින්ද? අවිජ්ජාවෙන් සම්පයුත්ත අඤ්ඤමඤ්ඤ පච්චය අභාවයෙනි. උපනිස්සය වශයෙන් මෙහි පළමු චතුෂ්කයම ලබයි. එය පළමු වාරයම දක්වා සංක්‍ෂේප කරන ලදි. අත්හැර දැක්විය යුතුය.
දැන් අව්‍යාකෘතවලට වෙනත් නයකින් පච්චයාකරය දැක්වීමට **කතමෙ ධම්මා අබ්‍යාකතා?** යනාදිය ආරම්භ කරන ලදි. එහි **කුසලමූල පච්චයා** යන මෙයද උපනිස්සය පච්චය බව උදෙසා කියන ලදි. කුසල විපාකයේ කුසල මූලයටද අකුසල විපාකයේ අකුසල මූලයටද උපනිස්සය පච්චය වේ. නානා ක්‍ෂණික කර්ම ප්‍රත්‍යයෙහි වනාහි කිවයුත්තක් නැත. එහෙයින් මේ උපනිස්සය පච්චයෙන්ද නානා ක්‍ෂණික කර්ම ප්‍රත්‍යයෙන්ද ප්‍රත්‍ය වේ. ඒ නිද්දේස වාරයෙහිම තත්‍ථ කතමං කුසලමූලං යයි නොබෙදා **තත්‍ථ කතමො කුසලමූල පච්චයා සංඛාරො** යයි බෙදන ලදි. අකුසල විපාකයෙහිද මෙම නයයි.
අවිජ්ජාමූල කුසල නිද්දේසයෙහි මෙන්ද මෙම විපාක නිද්දේසයෙහි පළමුව පච්චය චතුක්කයම ලබයි. එයද පළමු වාරය දක්වා සංක්‍ෂේප කරන ලදි. එනිසා එක එක විපාක සිතෙහි එක එක චතුක්ක වශයෙන් කුසල මූලකයෙහි අකුසල මූලකයෙහිද නයෙහි වාරප්‍රභේද දතයුතුය. කිරිය ධර්මවල අවිජ්ජාවද කුසල අකුසල මූලද උපනිස්සය පච්චයභාවය නොලබයි. එනිසා කිරියා වශයෙන් පච්චයා කාරය නොකියන ලදි.
මෙයම:-
මෙම පච්චයාකාරය වනාහි සත්තන්ත අභිධර්ම භාජනිය වශයෙන් දෙපරිවෘත්තයම ගෙනහැර දක්වා බෙදා දක්වන ලද්දේ වේ.
7. සතිපට්ඨාන විභංගය
ඊට අනතුරුව දැන් සතිපට්ඨාන විභංගයෙහි **චත්තාරො** යනු ගණන වෙන් කිරීමයි. එයින් අඩු හෝ වැඩි හෝ නැතැයි සතිපට්ඨාන ප්‍රමාණය දක්වයි. **සතිපට්ඨාන** යනු සතිපට්ඨාන තුනක් සිහියට ගෝචරය. සාවකයන් අතර තුන් ආකාරයකින් පිළිපන් සාධකයන් කෙරෙහි ගැටීම් ඇලීම් ඉකුත් වූ කල්හි, මහණෙනි, සතර සතිපට්ඨානවල පහළවීමද නොපෙනී යාම ද දේසනා කරමි. එය හොඳින් අසා සිතේ දරාගන්න. මහණෙනි, කයෙහි පහළවීම කුමක්ද? ආහාරය ඇතිවීමෙන් කය ඇතිවේ යයි යන ආදියේ සිහියට ගෝචර වූ සතිපට්ඨාන යයි කියනු ලැබේ. එසේම “කය වැටහීම, සිහි නැති, සිහි එළඹීම සිහිය”යි යන ආදියෙහි ඒ අර්ථය පිහිටියේ මෙහි යයි. කුමක් පිහිටියේද? සිහියයි. සිහියේ පිහිටීම සතිපට්ඨානයයි.
සතිපට්ඨාන තුන ආර්යයෝ සේවනය කරති. ආර්යයන් සේවනය කරන ලද එය ශාස්තෲන් වහන්සේ සමූහයයි අනුශාසනා කිරීම සුදුසුය. යන මෙහි තුන් ආකාරයකින් පිළිපන් ශ්‍රාවකයන් කෙරෙහි ගැටීම් ඇලීම් ඉක්මවූ බව සතිපට්ඨානය කියන ලදි. ඒ අර්ථය සඳහා පිහිටුවීම පට්ඨානයයි. පැවැත්විය යුතුය යන අර්ථයයි. කුමකින් පිහිටවිය යුතුද? සිහියෙන්, සිහියෙන් පිහිටුවීම සතිපට්ඨානයයි. සතර සතිපට්ඨානය වඩන්නේ පුළුල් කරන්නේ සත්ත බොජ්ඣංග සම්පූර්ණ කරයි ආදියෙහි සිහියට සතිපට්ඨාන යයි කියනු ලැබේ. එම අර්ථය පිහිටියේනුයි පට්ඨාන, වැටහේ, දුව පැන පවත්වයි යන අර්ථයයි. සිහියම පිහිටුවීම් අර්ථයෙන් සතිපට්ඨාන වේ. නැතහොත් සිහිකිරීමේ අර්ථයෙහි සති වේ. වැටහීම් අර්ථයෙන් පට්ඨාන වේ. මෙසේ සතියද එය වැටහීම්ද සතිපට්ඨාන වේ. මෙය මෙහි අදහස් කරයි. කුමක් හෙයින් සතිපට්ඨාන යයි බහු වචන කෙළේද? සිහියේ බහුල බව, අරමුණුවල බේදයෙන් සිහිය බොහෝ වේ.
භාග්‍යවතුන් වහන්සේ විසින් අඩුවැඩි නොවී සතිපට්ඨාන සතරක්ම දේශනා කරන ලද්දේ ඇයි? අවබෝධ වන්නවුන්ගේ හිත පිණිසය. තණ්හා චරිත දිට්ඨි චරිත සමථයානික විපස්සනා යානිකයන් අතර මන්ද තියුණු වශයෙන් දෙපරිදි ලක්‍ෂණ තිබේ. මන්ද තණ්හා චරිතයට ඕලාරික වූ කායානුපස්සනා සතිපට්ඨානයද විසුද්ධිය පිණිස මාර්ගය වේ. සියුම් තණ්හා චරිතයාට සියුම් වූ වේදනානුපස්සනා සතිපට්ඨානයද මන්ද වූ දිට්ඨි චරිතයාව අතිප්‍රභේද නැති චිත්තානුපස්සනා සතිපට්ඨානය ද සියුම් දිට්ඨි චරිතයාට සියුම් වූ අතිප්‍රභේද වූ ධම්මානුපස්සනා සතිපට්ඨානයද විසුද්ධිය පිණිස මාර්ගය වේ. මන්ද වූ සමථයානිකයාට පහසුවෙන් අවබෝධ කළයුතු පළමුවන සතිපට්ඨානයද තියුණු වූ සමථයානිකයාව ඕලාරික අරමුණෙහි පිහිටිය නොහැකි නිසා දෙවන සතිපට්ඨානයද මන්ද වූ විපස්සනායානිකයාට අතිප්‍රභේද රහිත වූ අරමුණ වන තුන්වන සතිපට්ඨානයද තියුණු වූ විපස්සනායානිකයාව අතිප්‍රභේද සහිත අරමුණ වන සතරවන සතිපට්ඨානයද විසුද්ධිය පිණිස මාර්ගය වේ. මෙසේ අඩු වැඩි නැතිව සතරක්ම කියන ලදි.
සුබ සුව නිත්‍ය යයි ගන්නා ආත්ම විපර්යාසය දුරුකිරීම සඳහා හෝ කය අසුභය, එහි සුභ වශයෙන් ගන්නා විපර්යාසයෙන් සත්ත්වයෝ යුක්තයහ. ඔවුන්ට එහි අසුභ භාවය දැක්වීමෙන් ඒ විපර්යාසය දුරුකිරීම පිණිස පළමුවන සතිපට්ඨානය දේශනා කරන ලදි. සුඛය නිත්‍යය ආත්ම යයි ගත්තවුන්ගේද වේදනාව දුකය සිත අනිත්‍යය ධර්ම අනාත්මය. මේවා සුඛ නිත්‍ය ආත්ම වශයෙන් ගත්තවුන්ගේද ඒ විපර්යාස ග්‍රහණය දුරුකිරීම සඳහා සෙසු වේදනාදි සතිපට්ඨාන තුන දේශනා කරන ලදි. මෙසේ සුඛ සුව ආත්ම විපර්යාසය දුරුකිරීම සඳහා අඩු වැඩි නොවන සේ සතිපට්ඨාන සතරක් දේශනා කරන ලදැයි දතයුතුය. හුදෙක් ඒ විපර්යාසයම ප්‍රහාණය කිරීම පිණිස පමණක් නොව කාමාදි ඔඝ සතර, යෝග සතර, ආසව, ග්‍රන්‍ථ, උපාදාන, අගති ප්‍රහාණය කිරීම පිණිසද චතුර්විධ ආහාර දැනගැනීම පිණිසද සතරක්ම කියන ලදැයි දතයුතුය. මෙය ප්‍රකරණ නයයි.
අටුවාවල වනාහි සිහිකිරීම් වශයෙන් ද ඒකාර්ථයකට රැස්කිරීම් වශයෙන් ද එකම සතිපට්ඨානය අරමුණු වශයෙන් සතරක් යයි මෙයම කියන ලදි. යම්සේ වාසල් දොරටු සතරක් ඇති නගරයෙහි නැගෙනහිර දොරටුවෙන් නගරයට පිවිසෙති. එසේම දකුණු බටහිර උතුරු දෙසින් එන්නෝ ද ඒ ඒ දිසාවේ දොරටුවලින් නගරයට පිවිසෙති. නිවන නගරය මෙනි. අට්ඨංගික මාර්ගය නගර දොරටු මෙනි. කායාදි අනුපස්සනා නැගෙනහිර ආදී දිසා මෙනි.
නැගෙනහිර දෙසින් එන අය නැගෙනහිර උපදවන භාණ්ඩ රැගෙන නැගෙනහිර දොරටුවෙන් නගරයට පිවිසෙනවා මෙන් කායානුපස්සනාව වඩන්නෝ තුදුස්වැදෑරුම් කායානුපස්සනාව වඩා කායානුපස්සනා භාවනානුභාවයෙන් නිපන් ආර්ය මාර්ගයෙන් එකම නිවනට බැසගනිති. දකුණු දෙසින් පැමිණෙන්නන් දකුණු දෙස උපදවන භාණ්ඩ රැගෙන දකුණු දොරටුවෙන් නගරයට පිවිසෙන්නාක් මෙන් වේදනානුපස්සනා අරමුණින් එන්නෝ නවවිධ වූ වේදනානුපස්සනාව වඩා වේදනානුපස්සනා භාවනා ආනුභාවයෙන් නිපන් ආර්ය මාර්ගයෙන් එකම නිවනට පැමිණෙති. බටහිර දිසාවෙහි පැමිණෙන්නෝ බටහිර දිසාවේ හටගන්නා භාණ්ඩ රැගෙන බටහිර දොරටුවෙන් නගරයට පිවිසෙන්නාක් මෙන් චිත්තානුපස්සනා මුඛයෙන් පැමිණෙන්නෝ සොළොස් ආකාර වූ චිත්තානුපස්සනාව වඩා චිත්තානුපස්සනා භාවනා ආනුභාවයෙන් නිවන් ආර්ය මාර්ගයෙන් එකම නිවනට පැමිණෙති. උතුරු දෙසින් එන්නෝ උතුරුදෙස උපදවන භාණ්ඩ රැගෙන උතුරු දොරටුවෙන් නගරයට පිවිසෙන්නා මෙන් ධම්මානුපස්සනා මුඛයෙන් පැමිණෙන්නෝ පස් ආකාර වූ ධම්මානුපස්සනා භාවනාව වඩා ධම්මානුපස්සනා භාවනා ආනුභාවයෙන් නිපන් ආර්ය මාර්ගයෙන් එකම නිවනට පැමිණෙති. මෙසේ සිහිකිරීම් වශයෙන් ද ඒකාර්ථ වූ රැස්වීම් වශයෙන් එකම වූ සතිපට්ඨානය අරමුණු වශයෙන් සතරක් දේශනා කරන ලදැයි දතයුතුය.
ඉධ භික්ඛු යන මෙහි භාග්‍යවතුන් වහන්සේ විසින් දෙව්ලොව හිඳ මේ සතිපට්ඨාන විභංගය දේශනා කරන ලදි. එකම භික්‍ෂූන් වහන්සේ නමක්වත් එහි භාග්‍යවතුන් වහන්සේ සමීපයෙහි සිටියේ නැත. එසේ ඇතිකල්හි මේ සතර සතිපට්ඨානයෙහි භික්ඛු වෙති. මේවා භික්‍ෂූන් වහන්සේට ගෝචර බැවින් ඉධ භික්ඛූ යයි ආමන්ත්‍රණය කර ඇත. මෙම සතිපට්ඨානවල භික්‍ෂූන් වහන්සේ පිරිසක්ම සිහිපත් කළේ ඇයි? භික්‍ෂුණීන් ආදීන් සිහිපත් නොකළේ ඇයි? භික්‍ෂුණී ආදීහුද සිහිපත් කරති. භික්‍ෂූහු අග්‍ර පිරිස වෙති. අග්‍ර පිරිස නිසා මෙහි භික්ඛූ යන ආමන්ත්‍රණය කරයි. ප්‍රතිපත්ති වශයෙන් භික්‍ෂුභාවය දක්වමින් මෙසේ කීහ. යමෙක් මේ පිළිවෙත්හි පිළිපදිත්ද? ඒ භික්‍ෂු නම් වේ යයි පිළිපන් අය දෙවියා හෝ මනුෂ්‍යයෙක් හෝ භික්‍ෂූන්ගේ සංඛ්‍යාවට යයි යම්සේ කීහ :-
**අජ්ඣත්තං** යනු තමාගේ අජ්ඣත්තය අදහස් කරයි. එනිසා **අජ්ඣත්තං කායෙ** යනු තමාගේ ශරීරය යන අර්ථ වේ. එහි **කායෙ** යනු රූප කයයි. රූප කයෙහි මෙහි කේසාදී අඟපසඟවල සමූහාර්ථයෙන් ඇත්කය අස්කය රථකය ආදිය මෙන් කය යයි අදහස් කරයි. සමූහ අර්ථයෙන් මෙසේ පිළිකුල් වූ කේසාදීන්ගේ එකතුවීම අර්ථයෙන් පිළිකුල් බවද අතිශයින් පිළිකුල් කටයුතු දේ එක්වීමද කය වේ.
කය අනුව බලනවා කාය යයි කියාත් නැවත කායානුපස්සී යයි දෙවනුවත් ගැනීම අසම්මිශ්‍ර වශයෙන් නියම ඝන වෙන්වීම් ආදිය දැක්වීම සඳහා කරන ලදැයි දතයුතුය. එයින් කයෙහිම යන තේරුම මිස වේදනා චිත්ත ධම්ම අනුපස්සනාවල නොවේ. ඉක්බිතිව කායෙ කායානුපස්සී යෙව යයි කාය සංඛ්‍යාත කායානුපස්සනාව කිරීම දැක්වීමෙන් අසම්මිශ්‍ර වශයෙන් නියමය දක්වන ලදී. එසේ කයෙහි අඟපසඟ වෙන්වූ එක් කොටසක් නොවේ. කෙස් ලොම් ආදිය වෙන්වූ ස්ත්‍රී පුරුෂයන් දැකීමක් නොවේ. මෙහි කෙස් ලොම් ආදි භූත උපාදාය රූප සමූහයෙන් කාය වේ. එහිද භූත උපාදාය රූප සමූහයෙන් වෙන්වූ එක් කොටසක් බැලීම නොවේ. නැවත රථයක උපකරණ රාශිය දකින්නාක් මෙන් අඟපසඟ සමූහය දැකීමය. නගරයක අවයව දකින්නෙකු මෙන් කෙස් ලොම් සමූහය දැකීමය. කෙසෙල් කඳක අතු පතුරු වෙන් කරන්නෙකු මෙන් හිස්වූ මිට දිගහැර පෙන්වන්නකු මෙන්ද භූත උපාදාය රූප සමූහය දැකීමම යයි නොයෙක් අයුරින් සමූහ වශයෙන් වූ ශරීර සංඛ්‍යාත වස්තුව දැකීමෙන් ඝනය වේනවීම දකින ලද්දේ වේ. මෙහි කියන ලද සමූහයෙන් වෙන්වූ කයක් හෝ ස්ත්‍රියක් හෝ පුරුෂයෙක් හෝ වෙනත් අයෙක් හෝ නොමැති වේ. කියන ලද ධර්ම සමූහ මාත්‍රයෙහිම ඒ ඒ සත්ත්වයෝ වැරදි ලෙස දකිති. එය පුරාණ ඇදුරෝ කීහ.
ඝන වූ එකට බැඳුණු දේ යනාදිය දැකීම සඳහා යයි කියන ලදි. මේ ආදි ශබ්දයෙන් මේ අර්ථයද දතයුතුය. මෙය මේ කයෙහි කායානුපස්සනාවමය. අනිත් ධම්මානුපස්සී නොවේ යයි කුමක් කියන ලදද? යම්සේ ජලය නැතිවුවද මිරිඟුවෙහි ජලය දකින්නේ වේ. මෙසේ අනිත්‍ය දුක්ඛ අනාත්ම අසුභ වූ මේ ශරීරයෙහි නිත්‍ය සුඛ ආත්ම සුභ බවක් නොපෙනේ යයි කියන ලද්දේ වේ. තවද මේ මහා සතිපට්ඨානයෙහි “මහණෙනි, මෙහි භික්‍ෂූන් වහන්සේ නමක් ආරණ්‍යයට ගියේ........හෙතෙම සිහියෙන්ම ආශ්වාස කෙරේ” ආදි නයින් ආශ්වාස ප්‍රශ්වාසාදි අණුවලින් හටගෙන ඇටවලින් අවසාන වන කය කියන ලදි. යමෙක් මේ පොළොව නැමති කය අනිත්‍ය වශයෙන් බලයි. එසේම ආපෝ කය තේජෝ කය වායෝ කය කේස කය ලෝම ඡවි මංස රුහිර නහරූ අට්ඨි අට්ඨි මිඤ්ජ කායයන් පටිසම්භිදාවෙහි කාය යයි කියන ලදි. ඒ සියල්ල මෙම කායයෙහි අනුපස්සනා වශයෙන් කයෙහි කායානුපස්සී හැර මෙසේ ද අර්ථය දතයුතුය.
එසේ නැතහොත් කයෙහි මමය මාගේ යයි අනුපස්සනා රහිතව ගත් කිසිවෙකුට හෝ ඒ ඒ කේස ලෝමාදි ධර්ම සමූහය අනුපස්සනා වශයෙන් කයෙහි කේසාදි ධර්ම සමූහ සංඛ්‍යාතය කායානුපස්සී යයි මෙසේ අර්ථය දතයුතුය. තවද මේ කයෙහි නිත්‍ය වශයෙන් නොව අනිත්‍ය වශයෙන් අනුපස්සනා කෙරෙයි යන ආදි අනුක්‍රමයෙන් පටිසම්භිදායෙහි නයේ සියළු අනිත්‍ය ලක්‍ෂණාදි ආකාර සමූහ සංඛ්‍යාත කයෙහි කායානුපස්සනා වශයෙන් ද කායෙ කායානුපස්සී යයි මෙසේද අර්ථය දතයුතුය.
එසේ මේ කයෙහි කායානුපස්සනා ප්‍රතිපදාවට පිළිපන් යෝගාවචරයා (භික්ඛු) මෙම කය අනිච්ච අනුපස්සනාදීන් හෝ සත් අනුපස්සනා වශයෙන් නිත්‍ය වශයෙන් නොව අනිත්‍ය වශයෙන් බලන්නේය. සුඛ වශයෙන් නොව දුක් වශයෙන් බලන්නේය. ආත්ම වශයෙන් නොව අනාත්ම වශයෙන් බලන්නේය. සතුටුවීම් වශයෙන් නොව කලකිරීම් වශයෙන් බලන්නේය. ඇලීම් වශයෙන් නොව නොඇලීම් වශයෙන් බලන්නේය. සමුදය වශයෙන් නොව නිරෝධ වශයෙන් බලන්නේය. ගැනීම් වශයෙන් නොව හැරදැමීම් වශයෙන් බලන්නේය. හෙතෙම එය අනිත්‍ය වශයෙන් බලන්නේ නිත්‍ය සංඥාව දුරුකරයි. දුක් වශයෙන් බලන්නේ සුඛ සංඥාව දුරු කරයි. අනාත්ම වශයෙන් බලන්නේ ආත්ම සංඥාව දුරුකරයි. කළකිරෙන්නේ තෘෂ්ණාව දුරුකරයි. විරාග වන්නේ රාගය දුරුකරයි. නිරෝධ වන්නේ සමුදය දුරුකරයි. අත්හරින්නේ ගැනීම දුරුකරයි යයි දතයුතුය.
විහරති යනු සතර ඉරියව්වලින් එක්තරා ඉරියව්වකින් යුක්ත වූයේ යයි මෙය දක්වයි. ඉරියාපථ බාධනය වෙනත් ඉරියව්වක් සිඳ වැටෙන ශරීරය ගනියි පවත්වයි යන අර්ථයයි.
**බහිද්ධ කායෙ** යනු අන්‍යයාගේ කයෙහි **අජ්ඣත්ත බහිද්ධකායෙ** යනු කලක තමාගේ කයෙහි කලක අනුන්ගේ කයෙහි. පළමු නයෙහි තමාගේ කයෙහි කය විමසීම කියන ලදි. දෙවන නයෙන් අනුන්ගේ කයෙහි පරීක්‍ෂා කිරීම කියන ලදි. තුන්වන නයෙන් කලක තමාගේ කයෙහි කලක අනුන්ගේ කයෙහි කාය පිරික්සීම කියන ලදි. අජ්ඣත්ත බහිද්ධා වනාහි ගැටුණු අරමුණක් නැත. කර්මස්ථානය ප්‍රගුණ වූවහුට එහා මෙයා සක්මන් කරන කාලය මෙහි කියන ලදි. **ආතාපී** යනු කය පිරික්සන වීර්යයෙන් යුක්ත යයි මෙය දක්වයි. හේ ඒ කාලයෙහි ඒ මේ වීර්යයෙන් භවත්‍රයෙහි කෙලෙසුන්ගේ තැවීම් වශයෙන් ආතාප යයි කියනු ලැබේ. එයින් යුක්ත වූයේ ආතාපී යයි කියනු ලැබේ.
**සම්පජ්ජතා** යනු කය පිරික්සන මනා දැනීම් සහිත ඤාණයෙන් යුක්ත වූයේ යන තේරුමය. සතිමා යනු කය පිරික්සන සිහියෙන් යුක්ත වූයේ මේ සිහියෙන් අරමුණු පිරික්සා ප්‍රඥාවෙන් විමසා බලයි. සිහියෙන් තොර අනුපස්සනයක් නැත. එහෙයින් කීහ. “මහණෙනි, සිහිය වනාහි සියල්ලම ඇත්තෙකෙයි කියමි” එහෙයින් මෙහි **කායෙ කායානුපස්සී විහරති** යන මෙපමණකින් කායානුපස්සනා සතිපට්ඨාන කර්මස්ථානය කියන ලද්දේ වේ. එසේ වුවත් කෙලෙස් තවන වීර්යයෙන් යුක්ත නොවූ යෝගාවචරයාගේ සංක්‍ෂේප වූ කෙළවර අනතුරු ඇති කරයි. උපාය පිරික්සීමෙහි උපාය පිරික්සීම දුරුකරන, නොදැනීම් ඇති යෝගාවචරයා මුළාවෙයි. උපාය අත්හැරීමෙහි සිහිමුළාවද උපාය පිරික්සීමෙහි අසමර්ථ වෙයි. එහෙයින් ඔහුට මෙම කර්මස්ථානය සිදු නොවේ. එය දැක්වීම සඳහා ආතාපී සම්පජාතො සතිමා යන මෙය කියන ලදැයි දතයුතුය.
මෙසේ කායානුපස්සනා සතිපට්ඨාන සංයෝගයද පෙන්වා ඇත. පහකළයුතු අංග දැක්වීම **විනෙය්‍ය ලොකෙ අභිජ්ඣා දොමනස්සං** යයි කියන ලදි. එහි විනෙය්‍ය යනු තදංග විනයෙන් හෝ විෂ්කම්භන විනයෙන් හෝ හික්මවා **ලොකෙ** යනු මෙහි ඒ අජ්ඣත්ත භේද කයම ගන්නා ලදි. ඉධ ලොකෙ නම් ඒ ලෝකයෙහි. අභිධ්‍යා දොම්නස් විනෝදනය කොට (දුරුකොට) යන අර්ථයයි. මෙහි වනාහි අභිජ්ඣා ගැනීමෙන් කාමච්ඡන්දය ද දෝමනස්ස ගැනීමෙන් ව්‍යාපාදය ද සංග්‍රහ කෙරේ. එහෙයින් නීවරණයට ඇතුළත් බලවත් දහම් දෙක දැක්වීමෙන් නීවරණ ප්‍රහාණය කියන ලද්දේ යයි දතයුතුය.
මෙහි විශේෂයෙන් අභිධ්‍යා විනෝදනයෙන් කය සම්පත් මූලික එකඟකමද දොම්නස් විනෝදනයෙන් කය විපත් මූලික විරෝධයද අභිධ්‍යා විනෝදනයන් කය ඇල්මද දොම්නස් විනෝදනයෙන් කාය භාවනාවෙහි නොඇල්මද අභිධ්‍යා විනෝදනයෙන් කයේ නැති සුඛ සුව ආදියේ ප්‍රතික්‍ෂෙපයද දොම්නස් විනෝදනයෙන් කයෙහි ඇති අසුබ අසුව ආදියේ අත්හැරීමේ ප්‍රහාණයද කියන ලදි. එයින් යෝගාවචරයාගේ යෝගානුභාවයද යෝග සාමාර්ථ්‍යද දක්වන ලදි. යෝගානුභාවයෙහි මෙය එකඟවීම් විරෝධයෙන් මිදෙන්නේ නොඇල්මෙහි ඇලී නොවීම් හැර වීම් අත්හැරීම් විරහිතද වේ. එකඟවීම් විරෝධ වෙන්වීම්ද මෙය අරතිරති සහො වේ. නොවීම නොදමා, වීමද ඉවත් නොකරමින් යෝග සමර්ථය වේ.
තව නයක්, **කායෙ කායානුපස්සී** යන මෙහි නුවණින් බැලීම සඳහා කර්මස්ථාන කියන ලදි. **විහරති** යන මෙහි කියන ලද විහරණයෙන් කමටහන් ගත් යෝගාවචරයාගේ කයේ පරිහරණයයි. **ආතාපී** යනාදියෙහි තැවීමේ ප්‍රධන් වීර්යය, සිහි කල්පනාවෙන් කමටහනින් හැමතැනම, කමටහන පරිහරණය කරන උපාය හෝ සිහියෙන් හෝ කායානුපස්සනා වශයෙන් පිළිලැබූ සමථය දැකීම විදර්ශනාව අභිජ්ඣා දෝමනස්ස විනයෙන් (හික්මීමෙන්) භාවනාවේ ප්‍රතිඵල කියන ලදැයි දතයුතුය. මෙය කායානුපස්සනා සතිපට්ඨනාවෙහි අනුද්දේස වර්ණනාවයි.
වේදනානුපස්සනා සතිපට්ඨාන උද්දේසාදියෙහිද අජ්ඣත්තාදිය කියන ලද නයින්ම දතයුතුය. මේවායෙහි ද තමාගේ වේදනාදියෙහි අනුන්ගේ වේදනාදියෙහි කලක තමා කලක අනුන්ගේ වේදනාදියෙහි යයි තුන් ආකාර විමසීම කියන ලදි. **වේදනාසු වේදනානුපස්සී **යනාදියෙහිද වේදනාදියේ නැවත වචනයෙහි ප්‍රයෝජන කායානුපස්සනාවේ කී නයින් දතයුතුය. **වේදනාසු වේදනානුපස්සී චිත්තෙ චිත්තානුපස්සී ධම්මෙසු ධම්මානුපස්සී** යන මෙහි වෙදනා යනු තුන් වේදනාය. එයද ලෞකිකය. සිතද ලෞකිකය. ධර්මයද එසේය. ඒවායෙහි විභාගය නිද්දේස වාරයෙහි ප්‍රකට වන්නේය. මෙහි හුදෙක් වේදනාව යම්සේ විමසිය යුතුද එසේ විමසන්නේ වේදනාසු වේදනානුපස්සී යයි දතයුතුය. චිත්ත කර්ම කෙරෙහිද මෙම නයයි. වේදනාව විමසිය යුත්තේ කෙසේද යන සැපය වේදනාවන්නේ දුකකිනි. දුකක් වන්නේ උලකිනි. අනිත්‍යයෙන් අදුක්ඛමසුඛ වේ. යම්සේ කීහ.
සියළු චේතනා දුකයයි විමසිය යුතුය. මෙය කියන ලදි. “විඳින යම්කිසිවක් වේනම් ඒ සියල්ල දුක් යයි කියමි.” යන සැප දුක් වශයෙන් විමසිය යුතුය. යම්සේ කීහ. “සැපවේදනා පවතිනවිට සැපය. වෙනස් වනවිට දුකය” සියල්ල විස්තර කළ යුතුය. තවද අනිත්‍යාදි සත අනුපස්සනා වශයෙන් විමසිය යුතුය. සෙස්ස නිද්දේස වාරයෙහි ප්‍රකට වන්නේය.
චිත්ත ධම්ම දෙකෙහිද සිත ආරම්මණ අධිපති සහජාත භූමි කම්ම විපාක කිරිය ආදි නොයෙක් බේද අනිච්චාදි අනුපස්සනාවන්ගේ නිද්දේස වාරයෙහි එන සරාග ආදි බේද වශයෙන් විමසිය යුතුය. ධම්ම ස්වලක්‍ෂණ සාමඤ්ඤ ලක්‍ෂණ (ප්‍රතිඵල) වල ශූන්‍යතාව ධර්මයේ අනිත්‍යාදි සත් අනුපස්සනා නිද්දේස වාරයෙහි එන සාන්ත අසාන්ත ආදි බේද වශයෙන් විමසිය යුතුය. සෙස්ස කියන ලද නය අනුවය. මෙහි කාමයද යමෙකුගේ කාය සංඛ්‍යාත ලෝකයෙහි අභිධ්‍යා දොම්නස් ප්‍රහීණද ඔහුගේ වේදනාදි ලෝකයෙහිද එය ප්‍රහීණම වේ. එයින්ම එහි ප්‍රහාණ දැක්වීම් අර්ථයද මෙසේ කියන ලදැයි දතයුතුය.
දැන් යම්සේ දක්‍ෂ කුළුපොත්තෙක් (උණ පතුරු ආදියෙන් බඩු සදන්නකු) මහත් කලාල මෘදු කලාල කුඩා පෙට්ටි පෙට්ටි ගොටු ආදි උපකරණ සෑදීමට කැමතිව එක් මහා උණගසක් ලැබ හතරට කපා ඒවායින් එක් එක් උණ කැබලි ගෙන පලා ඒ ඒ උපකරණ කරන්නේය. යම්සේ වනාහි දක්‍ෂ රන්කරුවෙක් නොයෙක් ආකාර වූ පැළඳීම් කරනු කැමතිව ඉතා පිරිසිදු රන් ගුලියක් ලැබ හතරට බිඳ ඒවායින් එක් එක් කොටස ගෙන ඒ ඒ පැළඳීම් කරන්නේය. එසේම භාග්‍යවතුන් වහන්සේ සතිපට්ඨාන දේශනාවෙන් සත්ත්වයින්ට නොයෙක් ආකාර වූ විශේෂ අධිගමය ලබාදෙනු කැමැත්තේ එකක්ම වූ සම්මා සතිය සතර සතිපට්ඨානය, “මෙහි භික්‍ෂුව තමාගේ කයෙහි කය අනුව විමසන්නේ වාසය කරයි” ආදි නයින් අරමුණු වශයෙන් සතරකට බෙදා එක් එක් සතිපට්ඨානය ගෙන බෙදන්නේ - **කථඤ්ච භික්ඛු අජ්ඣත්තං කායෙ** යනාදි නයින් නිද්දේස වාරය කීමට ආරම්භ කරන ලදහ.
එහි **කථඤ්ච** ආදිය විස්තර කිරීමට කැමතිව අසන ලදි. මෙය එහි සංක්‍ෂෙපාර්ථය වේ. කුමන් ආකාරයකින් කුමන ප්‍රකාරයකින් භික්‍ෂුව තමාගේ කයෙහි කය අනුව විමසමින් වාසය කෙරේද සෙසු ප්‍රශ්න වාරයෙහිද මෙම නයයි. **ඉධ භික්ඛු** යනු මෙම ශාසනයෙහි භික්‍ෂුව. මෙහි ඉධ ශබ්දය අජ්ඣත්තාදි වශයෙන් සියළු ආකාර කායානුපස්සනාවෙහි යෙදෙන පුද්ගලයාට ඊට නිශ්‍රය වන ශාසනය දැක්වීම අන්‍ය ශාසනවල එසේ නොමැතිවීම නිසා අත්හැරීමය. මෙය කියන ලදි. “ඉධෙව භික්ඛවෙ සමණො...... සුඤ්ඤා පරප්පවාදා සමණෙහි අඤ්ඤෙ” මහණෙනි, මෙහිම ශ්‍රමණ....... අන්‍ය වාදවල (සාසනවල) ශ්‍රමණයන්ගෙන් ශූන්‍ය වේ. එනිසා මෙම සසුනෙහි භික්‍ෂූන් යයි කියන ලදි.
**අජ්ඣත්තං කායං** යනු තමාගේ කයයි. **උද්ධං පාදතලා** යනු පාදතලයෙන් උඩ. **අධො කෙසමත්‍ථකා** යනු කෙස් අග සිට යටට. **තච පරියන්තං** යනු හරහට සම අවසන් කොට. **පූරං නානප්පකාරස්ස අසුචිනො පච්චවෙක්ඛති** යනු නානාප්‍රකාර කෙස් ආදි අසූචියෙන් බර වූ මෙම ශරීරයයි බලයි. කෙසේද? **අත්‍ථි ඉමස්මිං කායෙ කෙසා...... මුත්තං** එහි **අත්‍ථි** යනු විද්‍යමාන වේ. **ඉමස්මිං **යනු එය පාදාන්තයේ සිට ඉහළට කේසාන්තයේ සිට පහළට සම කෙළවර කොට හරහට නානාප්‍රකාර අසූචිවලින් පිරුණේ යයි කියනු ලැබේ. **කායෙ** ශරීරයෙහි. ශරීරය වනාහි අසූචි රැස්වීමෙන් පිළිකුල් වූ කෙස් ආදියද චක්ඛු රෝගාදි රෝග සිය ගණනක් එකතු වූ නිසා කාය කාය යයි කියනු ලැබේ.
කෙසා ලොමා යන මේ කෙස් ආදිය දෙතිස් ආකාරය. එහි මේ ශරීරයෙහි කෙස් ඇත. මේ ශරීරයෙහි ලොම් ඇත යයි සම්බන්ධය දතයුතුයි. මෙහි පාවලින් උඩ කෙස්වලින් යට සම්බන්ධව හරහට මෙපමණ වූ බඹයක් පමණ කලේබරයෙහි (සිරුරෙහි) සියළු ආකාරයෙන් සියළු ආකාරයෙන්ම සොයන්නේ කිසියම් මුතුවක් හෝ මැණිකක් හෝ වෛදූරයක් හෝ අගිල් හෝ කොකුමි හෝ කපුරු හෝ සුවඳ සුණු ආදියක් හෝ කිසිවෙක් නොදකිති. අනුමාත්‍ර පිරිසිදු බවක්වත් නොදකිති. දැඩි දුර්ගන්ධය පිළිකුල් සහගත බව නොයෙක් ආකාර අප්‍රිය දර්ශන වූ කෙස් ලොම් ආදියෙන් යුත් අසූචිම බලයි. එයින් කියන ලදි. අත්‍ථි ඉමස්මිං කායෙ කෙසා ලොමා... මුත්තංති මෙය පද සම්බන්ධ වර්ණනාවය.
මෙම කර්මස්ථානය වඩා රහත්භාවයට පැමිණීමට කැමතිවන කුලපුත්‍රයා විසින් මුලින්ම චතුර්විධ වූ සීලය පිරිසිදු කොට සුපිරිසිදු සීලයෙහි පිහිටා දස පලිබෝධවලින් බාධක තිබේ නම් ඒවා දුරුකොට පිළිකුල් මෙනෙහි කරන කමටහන් භාවනාවෙන් පළමුවන ධ්‍යානය උපදවා ධ්‍යානය පාදක කරගෙන විපස්සනාව පටන්ගෙන, අරහත්ත අනාගාමි ඵලාදියට හෝ අන්‍ය ඵලයකට පැමිණීම හෝ යටත් පිරිසෙයින් අටුවා සහිත පෙළ පුරුදු පුහුණු කළ පාලි ආචාර්ය කල්‍යාණ මිත්‍රයකු සමීපයෙහි උගත යුතුය. විසුද්ධ වූ එබඳු රූප වූ කල්‍යාණ මිත්‍රයකු තමා වසන ස්ථානයේ නොලැබෙනවා නම් එබඳු උත්තමයකු වසන ස්ථානයට ගොස් ඉගෙනගත යුතුය. චතුර්විධ සීල විසෝධනයද පළිබෝධ ද පළිබෝධ උපච්ඡේදයද ආචාර්යවරයකු ළඟට එළඹෙන විධානයද යන සියල්ල විසුද්ධි මාර්ගයෙහි (එනම් ග්‍රන්ථය) විස්තර වශයෙන් කියන ලදි. එනිසා එහි කියන ලද නයින්ම දතයුතුය.
කර්මස්ථාන කියන ආචාර්යවරයා විසින් තුන් ආකාරයකින් කර්මස්ථාන කිව යුතුය. සමහර භික්‍ෂු කෙනෙකුන් ප්‍රකෘතියෙන්ම ඉගෙන ගන්නා ලද කර්මස්ථාන ඇත. ඔහුට වරක් දෙවරක් හිඳගෙන සිටිනවිට සජ්ඣායනය කරවා කිවයුතුය. සමහර කෙනෙකුන් ආචාර්යවරයා ළඟ වාසයකොට ඉගෙනගනු කැමති වේ. ඔහුට වැඩි විස්තරත් නැති සංක්‍ෂේපයත් නැතිව අවුල්හැර ගැට හැර කර්මස්ථානය කිවයුතුය කියන්නහු විසින් කුමක් කිවයුතු වන්නේය. සත්ආකාර වූ ග්‍රහණය කරගැනීමේ දක්‍ෂතාද දසආකාර වූ මෙනෙහි කිරීමේ දක්‍ෂතාද කිවයුතුය.
එහි වචනයෙන්, මනසින්, වර්ණයෙන්, සටසණින්, දිසාවෙන්, අවකාශයෙන්, පරිච්ඡේදයෙන් යයි මෙසේ සත්ආකාර ග්‍රහණ දක්‍ෂතා කිවයුතුය. මෙම පිළිකුල් කර්මස්ථානයෙහි යමෙක් ත්‍රිපිටකවේද ඔහු විසින්ද මෙනෙහි කරන කාලයෙහි පළමුව වචනයෙන් සජ්ඣායනය කළයුතුය. සමහර කෙනෙකුට සජ්ඣායනය කරනවිට කර්මස්ථානය (වැටහේ) ප්‍රකට වේ. කඳුරටවාසී මහාදේව මහතෙරුන් වහන්සේගේ සමීපයෙහි කමටහන් උගත් ස්ථවිරයන් වහන්සේලා දෙනම මෙන්, කර්මස්ථාන ඉල්ලා සිටි උන්වහන්සේලාට ආචාර්යවරයා මාස හතරක් මෙම කර්මස්ථානය කරන්න යයි දෙතිස්ආකාර වූ මෙම කර්මස්ථානයේ පෙළ දුන්නේය. උන්වහන්සේලාට සූත්‍රපිටකයෙන් නිකාය ග්‍රන්ථ දෙක තුනක් ප්‍රගුණය (පාඩම් ඇත) ගරුකටයුතු ආචාර්යවරයකුගෙන් ගත් බැවින් හාරමාසයක් තුළ ද්වත්තිංසාකරය (කර්මස්ථානය) සජ්ඣායනා කරද්දීම සෝතාපන්න භාවයට පත්වූහ.
එනිසා කමටහන් දෙන ආචාර්යවරයා විසින් පළමුව වචනයෙන් සජ්ඣායනය කරන්න යයි අන්තේවාසිකයාට කිවයුතුය. සජ්ඣායනා කරන්නා විසින්ද තච පංචකාදිය සීමා කරගෙන අනුලෝම ප්‍රතිලෝම වශයෙන් සජ්ඣායනා කළයුතුය. කෙසා, ලොමා, නඛා, දන්තා, තචො කියා නැවත ප්‍රතිලෝම වශයෙන් තචො, දන්තා, නඛා, කෙසා යයි කිවයුතුය. ඉන් අනතුරුව වක්ක පංචකයෙහි මංසං, නහාරු, අට්ඨි, අට්ඨිමිඤ්ජං, වක්කං යයි කියා නැවත වක්කං, අට්ඨිමිඤ්ජං, අට්ඨි, නහාරූ, මංසං, තචො, දන්තා, නඛා, ලොමා, කෙසා යයි කිවයුතුය. එයින් පසු පප්ඵාස පංචකයෙහි හදය, යකතං, කිලොමකං, පිහකං, පප්ඵාසං යයි කියා නැවත පටිලෝම වශයෙන් පප්ඵාසං, පිහකං, කිලොමකං, යකනං, හදයං, වක්කං, අට්ඨිමිඤ්ජං, අට්ඨි, නහාරූ, මංසං, තචො, දන්තා, නඛා, ලෝමා, කෙසා යයි කිවයුතුය.
ඉන්පසු මෙම පාලිය නොනගා පටිසම්භිදා මාර්ගයෙහි ආවා වූ මත්‍ථලුංගං කරීසාවසානයේ පාලියට නගා මෙම මත්‍ථලුංග පංචකයෙහි අන්තං, අන්තගුණං, උදරියං, කරීසං, මත්‍ථලුංගං යයි කියා නැවත පටිලෝම වශයෙන් මත්‍ථලුංගං කරීසං, උදරියං, අන්තගුණං, අත්තං, පප්ඵාසං, පිහකං, කිලොමකං, යකනං, හදයං, වක්කං, අට්ඨිමිඤ්ජං, අට්ඨි, නහරූ, මංසං, තචො, දන්තා, නඛා, ලොමා, කෙසා යයි කිවයුතුය.
ඉන්පසු මෙද ඡක්කයෙහි පිත්තං, සෙම්හං, පුබ්බො, ලොහිතං, සෙදො, මෙදො යයි කියා නැවත පටිලෝම වශයෙන් මෙදො, සෙදො, ලොහිතං, පුබ්බො, සෙම්හං, පිත්තං, මත්‍ථලුංගං, කරීසං, උදරියං, අන්තදනං, අන්තං, පප්ඵාසං, පිහකං, කිලොමකං, යකනං, හදයං, වක්කං, අට්ඨිමිඤ්ජං, අට්ඨි, නහරූ, හදයං, මංසං, තචො, දන්තා, නඛා, ලෝමා, කෙසා යයි කිවයුතුය.
ඉන්පසු මුත්ත ඡක්කයෙහි අස්සුවසා, ඛෙලො, සිංගානිකා, ලසිකා, මුත්තං කියා නැවත පිළිලොම් වශයෙන් මුත්තං, ලසිකා, සිංගානිකා, ඛෙලො, වසා, අස්සු, මෙදො, සෙදො, ලොහිතං, පුබ්බො, සෙම්හං, පිත්තං, මත්‍ථලුංගං, කරීසං, උදරියං, අන්තගුණං, අන්තං, පප්ඵාසං, පිහකං, කිලොමකං, යකනං, හදයං, චක්ඛං, අට්ඨිමිඤ්ජං, අට්ඨි, නහාරූ, මංසං, තචො, දන්තා, නඛා, ලොමා, කෙසා යයි මෙසේ කාල සියයක්ද කාල දහසක්ද කාල සියදහසක්ද වචනයෙන් සජ්ඣායනය කළයුතුය. වචනයෙන් සජ්ඣායනය කිරීමෙන් කර්මස්ථාන පාලිය ප්‍රගුණ වෙයි. සිත එහා මෙයා නොදුවයි. කොටස් වශයෙන් (වෙන වෙනම) ප්‍රකට වෙයි. අතට ගත් සකක් මෙන් හැඟේ. (අතැඹුලක් සේ) වැටමුල් පෙලක් මෙන්ද හැඟේ. වචනයෙන් මෙන් සිතෙන් ද සජ්ඣායනා කළයුතුය. වචනයෙන් සජ්ඣායනය කිරීම සිතෙන් සජ්ඣායනා කිරීමට ප්‍රත්‍ය වේ. ලක්‍ෂණ දැනගැනීම මාර්ගඵල අවබෝධයට ප්‍රත්‍ය වේ.
වර්ණ වශයෙන් යනු කෙස් ආදියෙහි වර්ණය වෙන් කරගත යුතුය. සණ්ඨාන වශයෙන් යනු ඒවායෙහිම සටහන් වෙන්කර ගතයුතුය. දිසා වශයෙන් යනු මෙම ශරීරයෙහි නාභියෙන් උඩ උපරිම දිසාවය. නාභියෙන් යට යට දිසාවයි. එහෙයින් මෙම කොටස මෙම දිසාවට අයත් යයි දිසා වෙන්කර ගත යුතුය. අවකාශය යනු මෙම කොටස මෙනම් අවකාශයෙහි පිහිටියේ යයි මෙසේ ඒ ඒ අවකාශ වෙන්කර ගතයුතුය. පරිච්ඡේදය සභාග විසභාග යයි දෙපරිදිය. එහි මෙම කොටස යටද උඩද හරහටද යන මෙයින් වෙන්කිරීම සභාග පරිච්ඡේදයයි දතයුතුය. කෙස්, ලොම් නොවේ. ලොම්, කෙස් නොවේ යයි මෙසේ අමිශ්‍ර වශයෙන් විසභාග පරිච්ඡේදය දතයුතුය.
මෙසේ සත් ආකාරයකින් උද්ග්‍රහණ දක්‍ෂතා කියන ආචාර්යවරයා මෙම කමටහන අසවල් සූත්‍රයෙහි පිළිකුල් වශයෙන් කියන ලදි. අසවල් සූත්‍රයෙහි ධාතු වශයෙන් කියන ලදි යයි දැන කිවයුතුය. මේ මහා සතිපට්ඨාන මහා හත්‍ථිපදොපම සූත්‍රයෙහි පිළිකුල් වශයෙන්ද මහාරාහුලෝවාද සූත්‍රයෙහි ධාතු වශයෙන්ද කියන ලදි. කායගතාසති සූත්‍රයෙහි වර්ණ වශයෙන් වැටහේ. එය උදෙසා සතර ධ්‍යාන බෙදන ලදි. එහි මෙය ධාතු වශයෙන් කියන ලද විපස්සනා කර්මස්ථානයක් වේ. පිළිකුල් වශයෙන් කියන ලද සමථ කර්මස්ථානයක් ඇත. මෙම සමථ කර්මස්ථානයේ සර්ව සාධාරණ වශයෙන් අවිශේෂයෙන් කියන ලදැයි කියන්නේමය.
මෙසේ සත්ආකාර වූ උද්ග්‍රහණ දක්‍ෂතා කියා අනුපිළිවෙලින් වේගයෙන් නැතිව සෙමින් නැතිව වික්‍ෂේප ඉවත්කරමින් පණ්ණත්තිය සමතික්‍රමණයෙන් පිළිවෙලින් මිදීමෙන් කිවයුතුය. එහි අනුපුබ්බ නම් මෙය සජ්ඣායනය කිරීමේ සිට අනුපිළිවෙලින් සිහිකළ යුතුය. එකක් හැර එකක් නොව පිළිවෙලින් සිහිකළ යුතුය. එකක් හැර එකක් සිහිකරන අදක්‍ෂ පුද්ගලයෙක් පොලු දෙතිසක් තිබෙන ඉණිමගක එකක් හැර එකකට නගින්නේ ශරීරය ක්ලාන්තවී ඇද වැටේ. නැගීම සම්පූර්ණ නොවේ. එසේම භාවනා සම්පත් වශයෙන් පැමිණිය යුතුවූ ආශ්වාදයට නොපැමිණ ක්ලාන්ත වූ සිත් ඇතිව වැටෙයි. භාවනාව සම්පාදනය නොවේ.
පිළිවෙලින් මෙනෙහි කරන්නා ද ඉක්මන් නැතිව මෙනෙහි කළයුතුය. ඉතා ඉක්මණින් සිහිකරන්නාට යම්සේ යොදුන් තුනක් වූ මාර්ගයට බැස පිවිසීම් විසඳීම් නොසලකා සීඝ්‍ර ධාවනයෙන් සත්වරකුදු ගමනාගමනය කරන පුද්ගලයාට කිසියම් මාර්ගයක් කෙළවර පැමිණේ. ඉන්පසු අසාම යායුතු වෙයි. එසේම හුදෙක් කමටහන අවසානයට පැමිණේ. ප්‍රකට නොවේ. කිසි විශේෂයක් නොවෙයි. එනිසා ඉක්මන් නොවී මෙනෙහි කළ යුතුය.
ඉක්මන් නොවීම මෙන්ම ඉතා සෙමින්ද නොවිය යුතුය. ඉතා සෙමින් මෙනෙහි කරන්නාට එම මාර්ගයේම තුන්ගව්වක් යෑමට කැමති පුද්ගලයාව අතරමග රුක් පව් ගහණවල පමාවෙමින් මාර්ගය අවසන් නොවෙයි. දෙතුන් දවසකින් අවසන් කළයුතු වන්නේය. එසේම කමටහන කෙළවරට නොයන්නේය. විශේෂාධිගමයකට හේතු නොවේ.
වික්ඛෙප පටිභාහනය නම් කමටහන අත්හැර බාහිර අරමුණෙහි සිතින් වික්‍ෂේපය බහාතැබිය යුතුය. බහා නොතැබීම යනු එක් පුද්ගලයෙකුට යාහැකි ප්‍රපාත මාර්ගයකට පිවිසෙන්නෙකුට පියවර ගැන නොසලකා එහෙ මෙහෙ බලමින් යන්නේ පියවර වරදී. එයින් මිනිසුන් හතක් පමණ වූ ප්‍රපාතයෙහි වැටෙන්නේය. එසේම බාහිර වික්‍ෂේප ඇතිකල්හි කමටහන පිරිහේ. විනාශ වේ. එහෙයින් වික්‍ෂේපය බහාතැබීමට මෙනෙහි කළ යුතුය.
**පණ්ණත්ති සමතික්කමණතො** යයි යනු යම් මේ කෙස් ලොම් ආදිය පණ්ණත්තිය. එය ඉක්මවා පිළිකුල් යයි සිත තැබිය යුතුය. යම්සේ දිය දුර්ලභ කාලයෙහි මිනිස්සු වනයෙහි ජලපානය දැක එහි තල්පත් ආදියෙන් ලකුණක් කර ඒ ලකුණින් පැමිණ ස්නානය කරති. පානය කරති. යම් කලක නිතර සංචාරයෙන් ආගිය අයගේ පියවරින් ප්‍රකට වේ. එකල ලකුණින් වැඩක් නැත. කැමති කැමතිවිට ගොස් ස්නානය කරති. පානය කරති. එසේම පූර්ව භාගයෙහි කෙසා ලොමා යන පණ්ණත්ති වශයෙන් මෙනෙහි කරන්නාට පිළිකුල් බව ප්‍රකට වෙයි. ඉක්බිතිව ප්‍රඥප්තිය ඉක්මවා පිළිකුල් බවෙහි සිත තැබිය යුතුය.
**අනුපුබ්බ මුඤ්චනතො** යනු යමක් නොවැටහේද එය මුදා අනුපුබ්බ මුඤ්චනයෙන් මෙනෙහි කළයුතුය. ආදි කර්මිකයාට කෙස් යයි මෙනෙහි කරන්නේ මෙනෙහි කිරීම් ගොස් මුත්තං යන මේ අවසාන කොටසෙහි හැපී සිටියි. ඉක්බිතිව සිහිකරනවිට කිසියම් කොටසක් වැටහේ. කිසියම් කොටසක් නොවැටහේ. එයින් වැටහෙන කොටස් අනුව කමටහන වැඩිය යුතුය. දෙකක් වැටහෙනවිට ඒනයින් එකක් හොඳින් වැටහේ. මෙසේ වැටහෙන කොටස නැවත නැවත මෙනෙහි කිරීමෙන් අර්පණා ඉපිදවිය යුතුය.
මේ එහි උපමාවයි - තල්ගස් තිස් දෙකක් ඇති තල්වනයක වාසය කරන වඳුරකු අල්ලා ගැනීමට සිතූ වැද්දෙක් වඳුරා මුලින්ම සිටි තල්ගසේ අතුවලට ඊයෙන් විද ශබ්ද කළේය. ඉක්බිති ඒ වඳුරා පිළිවෙලින් ඒ ඒ තල්ගසට පැන අවසාන තල්ගසටම යන්නේය. එහිද ගිය වැද්දා පෙරසේ කළ කල්හි වඳුරා නැවත පිළිවෙලින් පළමු සිටි තල්ගසටම එන්නේය. වඳුරා නැවත නැවත පිළිවෙලින් යන්නේ ශබ්ද නැගූ ස්ථානවල සිට නැවත අනුක්‍රමයෙන් එක් තල්ගසකට පැන ඒ ගසේ මුදුනේ මැද කරඬුවෙහි පිරිසිදු තල් අතු දැඩිව ගෙන විදින කල්හිත් නොනැගිටින්නේය. සම්බන්ධය මෙසේ දතයුතුය.
උපමා සංසන්දනය - තල්වනේ තල්ගස් තිස්දෙක මෙන්ය. මේ ශරීරයෙහි කොටස් තිස්දෙක සිත වඳුරා මෙනි. යෝගාවචරයා වැද්දා මෙනි. වඳුරාට තල්ගස් තිස්දෙකෙන් යුත් තල්වනය නිවාස වූවා සේ යෝගී සිතට කොටස් තිස්දෙකෙන් යුත් ශරීරයේ අරමුණ වශයෙන් අනුසංචරණය මුලින්ම සිටි තල්ගසේ අතුලවලට වැද්දා විසින් ඊය විදීමෙන් ශබ්ද කළවිට වඳුරා ඒ ඒ තල්ගසට පැන අවසාන තල්ගසට ගියා මෙන් යෝගියා කෙස් යයි මෙනෙහි කිරීමට ආරම්භ කර පිළිවෙලින් ගොස් අවසාන කොටසෙහිම සිත පිහිටයි. නැවත ආපසු ගමනද මෙසේමය. නැවත නැවත පිළිවෙලින් යන වඳුරාට ශබ්ද ඇසුණු අවස්ථාවල නැගී සිටිනවා මෙන් නැවත නැවත මෙනෙහි කරන්නේ එළඹ සිටි ඒවා අතරෙන් නොවැටහෙන ඒවා අත්හැර පරිකර්ම කිරීම. අනුක්‍රමයෙන් එක් තල්ගසකට පැන එහි මැද කරඬුවෙහි අතු දැඩිසේ අල්ලාගෙන විදින කල්හිත් නොනැගිටිනවා මෙන් අවසානයෙහි දෙකක් එළඹුණු විට වහා වැටහෙන එකම ගෙන නැවත නැවත මෙනෙහිකර අර්පණා ඉපදවීම.
තවත් උපමාවක් - පිණ්ඩපාතික භික්‍ෂූන් වහන්සේ නමක් පවුල් තිස්දෙකක් ඇති ගමක් ඇසුරුකර වාසය කරන්නේ පළමු ගෙදරින් භික්‍ෂා දෙකක් ලැබ එකක් අනිත් කෙනෙකුට දෙන්නේය. ඊළඟ දවසේ තුනක් ලැබ අනිකෙකුට දෙකක් දෙන්නේය. තුවන් දිනයෙහි මුලින්ම පාත්තරය පිරෙන්ට ලැබ ආසන ශාලාවට ගොස් වළඳන්නේය. මෙසේ සම්බන්ධය දතයුතුය. කුල තිස්දෙකක් ඇති ගම මෙන් ද්වත්තිංසාකාය. පිණ්ඩපාතිකයා මෙනි යෝගාවචරයා. ඔහු එයම ඇසුරුකොට වාසය කරනවා මෙන් යෝගියා දෙතිස් කොටස් අරමුණු කර පරිකර්ම භාවනා කිරීම. පළමු ගෙදරින් දෙකක් ලැබ එකක් හැරදමනවා මෙනි දෙවන දිනයෙහි තුනක් ලැබ දෙකක් අත්හරිනවා මෙන් මෙනෙහි කරනවිට නොවැටහෙන ඒවා අත්හැර එළඹ වැටහෙන කොටස් දෙකේ පරිකර්ම කිරීම. තුන්වන දිනයෙහි මුලින්ම පාත්‍රය පුරා ලැබ ආසන ශාලාවේ හිඳ පරිභෝගය මෙන් දෙකෙන් වහා වැටහෙන කොටස ගෙන නැවත නැවත මෙනෙහි කර අර්පණා ඉපදවීම
__පැමිණවීම අර්පණාව__ වේ යයි දතයුතුය යනු මෙහි අදහසයි. කොට්ඨාසතො කෙස් ආදි එක් එක් කොටස්වල අර්පණාව වේ යයි දතයුතුය යනු මෙහි අදහසයි.
**තයොච සුත්තන්තාති**. අධිචිත්ත, සීතිභාව, බොජ්ඣංග කොසල්ලං යන මේ සූත්‍රාන්ත තුන විරිය සමාධි ඉදිරිපත් කිරීම සඳහා යයි දතයුතුය යනු මෙහි අදහසයි. එහි -
මහණෙනි, සමාධියෙන් යුත් භික්‍ෂුව එයින් නිමිති තුනක් කලින් කල මෙනෙහි කළයුතුය. කලින් කල සමාධි නිමිත්ත මෙනෙහි කළයුතුය. කලින් කල පග්ගහ (විරිය) නිමිත්ත මෙනෙහි කළ යුතුය. කලින් කල උපේක්ඛා නිමිත්ත මෙනෙහි කළ යුතුය. මහණෙනි, ඉදින් එකඟ සිතින් යුත් භික්‍ෂුව සමාධි නිමිත්ත පමණක් මෙනෙහි කරන්නේ නම් එය සිත කුසීත බවට හේතුවන්නේය. පග්ගහ නිමිත්ත පමණක් සිහිකරන්නේ නම් සිත විසිරයෑමට එය හේතුවන්නේය. උපේක්ඛා නිමිත්ත පමණක් මෙනෙහි කරන්නේ නම් සිත මනාව සමාධිගත නොවේ. ආශ්‍රවයන් ක්‍ෂය කිරීමට, මහණෙනි, ඉදින් ඒ භික්‍ෂුව කලින් කල සමාධි නිමිත්ත, විග්ගහ නිමිත්ත, උපේක්ඛා නිමිත්ත මෙනෙහි කරයිද එය සිත මෘදුවීමට, කර්මන්‍ය වීමට ප්‍රභාස්වරවීමට හේතු වේ. බිඳෙනසුළු නොවේ. ආශ්‍රවයන් ක්‍ෂය කිරීමට මනාව සමාධිගත වේ.
මහණෙනි, යම්සේ රන්කරුවෙක් හෝ රන්කරු අතවැසියෙක් හෝ ගිනිඋදුන බඳියි. උඳුන බැඳ උඳුන් මුඛය ආලේප කරයි. උඳුන් මුඛය ආලේපකොට අඬුවෙන් රත්රන් ගෙන උඳුන් මුඛයෙහි බහා කලින් කල නැවත නැවත පිඹියි. කලින් කලින් දිය ඉසියි. කලින් කල මධ්‍යස්ථ වේ. මහණෙනි, ඉදින් රන්කරුවා හෝ රන්කරු අතවැසියා හෝ ඒ රත්රන් ජලය පමණක් ඉසින්නේ නම් රත්රන් නිවීමට එය හේතුවේ. මහණෙනි, ඉදින් රන්කරුවා හෝ රන්කරු අතවැසියා හෝ ඒ රත්රන්වලට ගිනි නොපිඹ දිය නොඉස මධ්‍යස්ථ වේ නම් ඒ රන් මනාව රත්නොවීමට හේතු වේ.
මහණෙනි, යම් හෙයකින් රන්කරුවා හෝ රන්කරු අතවැසියා හෝ ඒ රත්රන් කලින් කල පිඹිසි කලින් කල දිය ඉසියි. කලින් කල මධ්‍යස්ථ වේ. ඒ රත්රන් මෘදුවීමද වැඩකිරීමට යෝග්‍ය වීමද ප්‍රභාස්වර ද වේ. නොබිඳෙනසුළු වේ. කර්මාන්තයට මනාව සුදුසු වේ. යම් යම් පැළඳීම් වර්ග කැමති වෙනවා පටි සඳහා කුණ්ඩලාභරණ සඳහා ග්‍රීවා භරණ රන්මාලා ඒ අර්ථය ඉටුවේ.
මහණෙනි, එසේම අධි චිත්තයෙන් අනුයුක්ත වූ ආශ්‍රවක්‍ෂය සඳහා මනාව සමාධිගත වෙයි. යම් යම් අභිඥා සාක්‍ෂාත් කිරීම සඳහා සිත යොමු කෙරේද ඒ ඒ තත්ව ප්‍රතික්‍ෂේප කිරීම සුදුසු බව පැමිණේ. මෙම සූත්‍රය අධිචිත්ත යයි දතයුතුය.
මහණෙනි, කරුණු සයකින් සමන්නාගත භික්‍ෂුව අනුත්තර වූ සංසිඳීම සාක්‍ෂාත් කිරීමට සුදුසු වේ. කවර නම් සයක්ද? මහණෙනි, මෙහි මෙම සාසනයෙහි භික්‍ෂුව යම් අවස්ථාවක සිත නිග්‍රහ කළයුතු නම් ඒ අවස්ථාවේ සිත නිග්‍රහ කරයි. යම් අවස්ථාවක සිත උනන්දු කරවිය යුතු නම් ඒ අවස්ථාවේදී සිත උනන්දු කරයි. යම් අවස්ථාවක සිත සතුටු කළයුතු නම් ඒ අවස්ථාවේදී සිත සතුටු කරයි. යම් අවස්ථාවක සිත මධ්‍යස්ථ කළයුතු නම් ඒ අවස්ථාවේදී සිත මධ්‍යස්ථ කරයි. අධිමුක්තියද නිවන කෙරෙහි ඇල්මද ඇතිවේ. මහණෙනි, මේ ධර්ම සයෙන් යුක්ත භික්‍ෂුව අනුත්තර වූ සන්හිඳියාව සාක්‍ෂාත් කිරීමට සුදුසු වේ. මෙම සූත්‍රය සීතභාව සූත්‍රය වේයයි දතයුතුය.
බොජ්ඣංග කොසල්ලය වනාහි එසේම මහණෙනි, යම් සමයක සිත (සැඟවූයේද) අප්‍රකට වූයේද ඒ සමයෙහි පස්සද්ධි සම්බොජ්ඣංග භාවනාවට සුදුසු කාලය නොවේයයි සංයුත්ත මහා වර්ගයෙහි බොජ්ඣංග සංයුත්තයේ ආවේය.
මෙසේ සප්තවිධ වූ උග්ගහ දක්‍ෂතාව මනාව ගෙන මෙම දසවිධ වූ මෙනෙහි කිරීම් දක්‍ෂතාව හොඳින් දියුණුකර එයින් යෝගියා උභය දක්‍ෂතා වශයෙන් කමටහන මනාකොට උගත යුතුය. ආචාර්යවරයා සමග එකම විහාරයේ පහසුකම් තිබේනම් මෙසේ විස්තර වශයෙන් කථා නොකර කර්මස්ථානයෙහි යෙදුණු යෝගියාගේ විශේෂත්වයක් ලැබුණුවිට මතුමත්තෙහි කථා කළයුතු වේ. අන්තැනක විසීමට කැමති නම් කියන ලද නියමයෙන් විස්තර වශයෙන් කථාකොට නැවත නැවත පෙරළා සියළු ගැටළු නිරාකරණය කොට කමටහන් භාවනාවට නොගැලපෙන ස්ථාන හැර මහාවාසතාදී අටලොස් දෝස දුරුකොට අනුරූප වූ විහාරයක වාසය කරමින් සුළු බාධාද මැඩපවත්වා තවම රාග චරිත නම් රාගය පහකළයුතු පටික්කූල මනසිකාරයෙහි පරිකර්ම කළයුතුය.
කරන්නා පළමුව කෙස්වල පමණක් නිමිති ගතයුතුය. කෙසේද? එකක් හෝ දෙකක් කෙස්ගස් කඩාගෙන අල්ලේ තබාගෙන පළමුව වර්ණය වෙන්කර ගතයුතුය. කෙස් කැඩුණු තැනද බැලීම වටී. ජල පාත්‍රයේ හෝ කැඳ පාත්‍රයෙහි හෝ බැලීමටද වටී. කලු කාලයෙහි දැක කළුයයි මෙනෙහි කළයුතුය. සුදු කාලයෙහි සුදු යයි මෙනෙහි කළයුතුය. මිශ්‍ර කාලයෙහි වැඩිය ඇති කොටස මෙනෙහි කළයුතුය. කෙස්වල මෙන් සියළු තච පංචකයෙහිද දැකම නිමිති ගතයුතුය. මෙසේ නිමිති ගෙන සියළු කොටස්වල වර්ණය සටහන දිසාව අවකාශය පරිච්ඡේදය වශයෙන් වෙන්කොට වර්ණ සණ්ඨාන ගන්ධ ආසය ඕකාශ වශයෙන් පස් ආකාරයකින් පිළිකුල් වශයෙන් බැලිය යුතුය.
සියළු කොටස්වල පිළිවෙල කථාව මෙසේය :- කෙසා - ප්‍රකෘති වර්ණයෙන් කළුය. අද්දාරිට්ඨක වර්ණය. සටහන් වශයෙන් දිගටි වටකුරුය. තුලාදඬුවක සටහන් ඇත්තේය. දිසා වශයෙන් ඉහළ උඩ දිසාවේ හටගත්තේය. අවකාශ වශයෙන් දෙපස කන්පෙතිවලින් ඉහළ ඉදිරියෙන් නළල කෙළවර දක්වා පසුපසින් ගෙල දක්වා හිස්කබල වෙළුමේ තෙත් සම කෙස්වලට අවකාශය වේ. පරිච්ඡේද වශයෙන් කෙස් හිස් වෙළුම් සමෙහි වී අගක් පමණ ඇතුළට පිවිස පිහිටියේය. අගින් ඉහළ අහසෙහි එකිනෙකට සම්බන්ධ වී ඇත. කෙස් ගස් දෙකක් එක ආකාරයකින් නැතිවීම සභාග පරිච්ඡේදයයි.
කෙස් ලොම් නොවේ. ලොම් කෙස් නොවේ නම් මෙසේ සෙසු කොටස් තිස්එකේද අමිශ්‍රබව දතයුතුය. කෙස් නම් වෙන්වූ වෙනම කොටසකියි සැලකීම විසභාග පරිච්ඡේදයයි. මෙය කෙස්වල වර්ණාදි වශයෙන් වවත්‍ථාපනයයි.
මෙය ඒවායේ වර්ණාදි වශයෙන් පස්ආකාර පිළිකුල් වශයෙන් වවත්‍ථාපනය. කෙස් යන මේවායේ වර්ණයද පිළිකුල්ය. සටහනද ආසස අවකාශය වශයෙන්ද පිළිකුල්ය. සිත් අලවන්නේ නමුත් කැඳපතේ හෝ බත්පතේ හෝ කෙස් වර්ණ යමක් දැක මෙය කෙස් මිශ්‍රය එය අහක දමව යයි පිළිකුල් කරති. මෙසේ කෙස් වර්ණයෙන් පිළිකුල්ය. වරා කෙඳි හෝ නියද කෙඳි කෙස් සටහන් ස්පර්ශ කොට රැයෙහි බුදින්නෝද පිළිකුල් කරති. මෙසේ සටහන් වශයෙන් පිළිකුල්ය.
තෙල් ගැල්වීම් මල්දුම් ආදි සංස්කාරයන් රහිත කෙස්වල ගඳ අතිශයින් පිළිකුල් වේ. ළදරුවකුගේ අසූචි වර්ණ වශයෙන් කහපාටය. සටහන් වශයෙන් ද කහ පඬු සටහන්ය. කසල ගොඩෙහි දමන ලද ඉදිමුණු කලු බලුකුණ ද වර්ණ වශයෙන් ඉදුණු තල්ගෙඩියක පාටය. සටහන් වශයෙන් පෙරලා අත්හරින ලද මිහිඟු බෙරයකට සමානය. ඔහුගේ දත් සමන්මල් කැකුළකට සමානය. දෙදෙනාගේ වර්ණ සටහන් වශයෙන් පිළිකුල් නැත. ගඳින් පිළිකුල්මය. අපිරිසිදු ස්ථානයක ගමක ගලායන දොලක හටගත් පලාකොළ නාගරිකයන්ට පිළිකුල් වේ. පරිභෝග නොකෙරේ. මෙසේ කෙස්ද වර්ණ සටහන් වශයෙන් පිළිකුල් නොවේ. ගඳින් පිළිකුල් වේ.
මෙසේ කෙස්ද - සැරව ලේ මුත්‍ර අසුචි පිත් සෙම් ආදිය ගලා යමින් හැදුණු නිසා අතිශයින් පිළිකුල්ය. මෙය ආශ්‍රය වශයෙන් පිළිකුල්ය. මේ කෙස් සම් ගූථ රාශියක නැගුණු කර්ණිකාවක් මෙන් එක්තිස් කොටස්වල ඉපදුනේය. ඒවා සොහොන කසලගොඩ ආදි ස්ථානවල හටගත් සාක මෙන් අගල්වල හටගත් නෙලුම් මානෙල් ආදි මල් මෙන්ද අපිරිසිදු ස්ථානයෙහි හටගත් බැවින් අතිශයින් පිළිකුල්ය. මෙය ඔවුන්ගේ අවකාශ වශයෙන් පිළිකුල්ය.
කෙස්වල මෙන් සියළු කොටස්වල වර්ණය සටහන ගඳ ආශ්‍රය ආකාශ වශයෙන් පස් ආකාරයකින් පිළිකුල් බව සැලකිය යුතුය. වර්ණ සටහන් දිසා අවකාශ පරිච්ඡේද වශයෙන් සියල්ලම වෙන් වෙන්ව සැලකිය යුතුය.
එහි ලෝමා ප්‍රකෘති වර්ණයෙන් කෙස් මෙන් නොව අසම්භින්න කාල සටහන්ය. කලු පිඟුවන් වේ. සටහන් වශයෙන් අගින් නැමුණ සටහන්ය. දිසා වශයෙන් දෙකක හටගත්තේය. අවකාශය වශයෙන් කෙස් හැර අත්ල පහල හැර සෙසු ප්‍රදේශවල බොහෝ සෙයින් ශරීරය වෙලන සමෙහි හටගත්තේය. පරිච්ඡේද වශයෙන් ශරීරය වෙලන සමේහි ලික්‍ෂාවක් පමණ පිවිස පිහිටි අග එහි මුල් කාලයේ ඉහළ අවකාශයෙහි හටහට එකිනෙකින් වෙන්ව ඇත. ලොම් ගස් දෙකක් එකසමාන නැත. මෙය ඒවායෙහි සභාග පරිච්ඡේදයයි. විසභාග පරිච්ඡේදය වනාහි කෙස් සමානය.
නඛා යනු නියපොතු විස්ස වේ. ඒ සියල්ල වර්ණයෙන් සුදුය. සටහන වශයෙන් මත්ස්‍ය කොරල මෙනි. දිසා වශයෙන් පා නිය යට දිසාවෙහිද අත් නිය උඩ දිසාවෙහිද දිසා දෙකෙහි හටගත්තේය. අවකාශ වශයෙන් ඇඟිලි අග පිටපැත්තේ පිහිටියේය. පරිච්ඡේද වශයෙන් දිසා දෙකේම ඇඟලි කෙළවර මසෙහි ඇතුළත ඇඟිලි පිටිමසෙහි කෙළවර අගද එන්නේය. අවකාශයේ හරහට එකිනෙක වෙන්වී ඇත. නිය දෙකක් එක හා සමාන නැත. මෙය සභාග ලක්‍ෂණයයි. විසභාගය කෙස් හා සමානය.
දන්තා යනු පරිපූර්ණ දත් ඇත්තෙකුගේ දත් ඇට තිස්දෙකය. ඒවාද වර්ණයෙන් සුදුය. සටහන් වශයෙන් විවිධය. ඒවායෙහි යටිඇන්දේ වැළ මැටිපසක පිළිවෙලින් තැබූ ලබුඇට මෙන් දත් සතරක් ඇත. ඇඳි දෙකෙහිම ඒ ඒ එකක එකක් ඒකමූලක කෙළවරයක් ඇති ඒවාය. දෑසමන් පොහොට්ටුවකට සමාන සමගති ඇත්තේය. එයින් එහා ඒවා එක එකක් ද්විමූලකය. දෙකෙළවරක් ඇත. කරුවක සටහන් ඇත. එයින් එහා දෙක දෙක මුල් තුනක් හා කෙළවරවල් තුනක් ඇත. එයින් එහා දෙක දෙක සිව්මුල් හා සිව් අගින් යුතුය. උඩුඇන්දේද මෙම ක්‍රමයෙන්මය. දිසා වශයෙන් උඩ දිසාවෙහිය. අවකාශ වශයෙන් හනුඇට දෙක අතරෙහි පිහිටියේය. දත් දෙකක් එක හා සමාන නැත. මෙය සභාව පරිච්ඡේදයයි. විසභාග පරිච්ඡේදය කෙස් හා සමානය.
තචො යනු සියළු සිරුර වෙලාසිටි සමයි. එහි උඩ කළු රන්වන් කහ ආදි වර්ණ වේ. සිවි නම් මෙය සියළු සිරුරින් ඇදගනු ලැබුවහොත් ඩෙබර ඇටයක් පමණ වේ. සම වර්ණ වශයෙන් සුදුය. ඒ සේතභාවය ගිනි ජාලාවකින් ගසනු ලැබුවත් සිවිය ප්‍රකට වේ. සටහන වශයෙන් ශරීර සටහන වේ. ඒ එහි සංක්‍ෂේපයයි.
විස්තර වශයෙන් - පා ඇඟිලි සම කෝසකාරකයෙකුගේ කෝස සටහන මෙනි. පිටිසම මුල්බැඳි පාවහනක සටහනය. දන සම බත්මුලක තල්පත් සටහනය. කලවා සම සහල් පිරවූ පසුම්බියක සටහන ඇත. තට්ටම්වල සම දිය පුරවන ලද පට පෙරහනක සටහනය. පිටෙහි සම පලකයක (ලෑල්ල) නමන ලද සමක සටහනය. කුසයෙහි සම වීණාවේ තත් තිබෙන කොටස මෙන් සටහනය. උරයෙහි සම බොහෝසෙයින් සිව්රැස් සටහනය. දෙබාහුවේ සම හියවුර වෙලන සමවැනි සටහනය. පිටි අත්සම දැලිපිහි කොපු මෙන් සටහනය. පෙණ සිවියකට සමාන හෝ වේ. අතැඟිලි සම යතුරු කොපුවක මෙනි. බෙල්ලෙහි සම ගෙල කඤ්චුකයකට සමානය. මුහුණේ සම සිදුරු කුඩා සිදුරුවලින් යුත් කුඩා සතුන්ගේ කූඩුවක් මෙනි. හිසේ සම පාත්‍ර පසුම්බියකට සමානය.
සම විමසන යෝගාවචරයා උතුරේ සිට උඩ දෙසට ඤාණය විහිදුවා පළමුව මුහුණ වෙලාසිටි සම සිහිකළ යුතුය. ඉක්බිති නළලේ පිහිටි සම ඊළඟ පාත්‍රය හා ථවිකාව අතර අතක් මෙන් හක් ඇටය හා හිස් සමට අතරෙන් ඤාණය යවා ඇටය සමග හම වෙන්කරන හිසේ සම සිහිකළ යුතුය. ඉක්බිති කඳේ සම ඉක්බිති. අනුලෝම පටිලෝම වශයෙන් දකුණු අතේ හම එම නයින්ම වම් අතේ හම පිටේ හම සිහිකර අනුලෝම පටිලෝම වශයෙන් දකුණු පාදයේ සම එලෙසින්ම වම් පාදයේ සම අනුක්‍රමයෙන් වස්ති උදර හෘදය ග්‍රීවා සම් සිහිකළ යුතුය. ග්‍රීවා සමට අනතුරුව යටි හක්කේ සම සිහිකර තොල් (යටි උඩු) අවසානය පමුණුවා අවසන් කළයුතුය. මෙසේ ඕලාරිකව විමසන්නාට සියුම් දේද ප්‍රකට වේ.
දිසා වශයෙන් දිසා දෙකක හටගත්තේය. අවකාශ වශයෙන් මුළු සිරුර වෙළා සිටියේය. පරිච්ඡේද වශයෙන් යට පාතලයේ සිට උඩ ආකාසයේ සීමාවය. මේ සභාග පරිච්ඡේදයයි. විසභාග පරිච්ඡේදය කෙස් හා සමානය.
**මංස** යනු මාංශපේශි නවසියයකි. ඒ සියල්ල වර්ණ වශයෙන් රතුය. එරබදු මල්වලට සමානය. සටහන් වශයෙන් දඟ පිඬුමස තල්කොල බත්මුලකට සමානය. කලවා මාංශ අත්ගලකට සමානය. තට්ටම් මාංශ උදුන් කෙළවරට සමානය. පිටිමස තලගුලි වැස්මක සමානය. ඉලඇට දෙක බෝනික්කකුට සමානය. කයෙහි මස මැටිපිඩකට සමානය. අත්දෙකේ මාංශ දෙගුණකොට මහා මීයෙකුට සමානය. මීයෙකුට මෙන් ඕලාරික වශයෙන් බලනවිට සියුම්ව ඒවා වැටහේ. දිසා වශයෙන් යදෙකකි. අවකාශ වශයෙන් තුන්සියයකට අධික ඇට නොතැවරී සිටී. පරිච්ඡේද වශයෙන් යට ඇට සමූහයේ පිහිටි තලයෙන් උඩ සමෙහි හරහා එකිනෙකින් වෙන්වී ඇත. මෙය සභාග පරිච්ඡේදයයි. විසභාගය කෙස් හා සමානය.
**නහාරූ** යනු නහරවැල් නවසියයකි. වර්ණ වශයෙන් සියළුම නහර සුදුය. සටහන් වශයෙන් විවිධය. ඒවා අතර බෙල්ලේ උඩසිට පස් මහා නහරයක් සිරුර ඔතමින් හෘදයේ ඉදිරිපසින් බැසගන්නා ලදි. පහක් පසුපසින් පහක් දකුණුපසින් පහක් වම්පසින් පහක් දකුණු අත වෙලාගෙන අතේ ඉදිරියෙන් පසක් ද පසුපසින් පහක්ද එසේම වම් අත දකුණු පය වෙලාගත් පහක්ද පසුපසින් පහක්ද වම් පාදයද එසේය. මෙසේ ශරීරයේ දරණ හැටමහා නහරයක් මෙසේ බැව් කියන ලදි. ඒවා මහ නහරයයි කියනු ලැබේ. ඒ සියල්ලම කඳල මල් පොහොට්ටුවක සටහන්ය.
එයින් සියුම් වූ අනිත් ඒවා වීණා තත් සටහනය. අනිත් ඒවා මහත් නූලකට සමානය. අත් පා පිටිවල නහර පක්‍ෂි පා සටහන බඳුය. හිසේ නහර දරුවන්ගේ හිසේ පළඳින දැලකට සමානය. පිටේ නහර අව්වේ දිගහරින ලද තෙත දැලක් මෙන් සටහන්ය. අවශේෂ ඒවා ඒ ඒ අඟපසඟ අනුගත නහර ඇදගත් දැල් සැට්ටයකට සමාන සටහනය. දිසා වශයෙන් දෙකකි. අවකාශ වශයෙන් සියළු ශරීරයෙහි ඇට බැඳ සිටියේය. පරිච්ඡේද වශයෙන් යටින් තුන්සියයක් උඩ පිහිටි තලයෙහි උඩ මසේ සමට වැදී එහි පෙදෙසෙහි හරහට එකිනෙකින් වෙන්කර ඇත. මෙය ඒවායේ සභාග පරිච්ඡේදයකි. විසභාගය කෙස් මෙනි.
අට්ඨි යනු දත් තිස්දෙක හැර, අත් ඇට හැටහතර අල්ලේ ඇටදෙක එක් එක් පාදයෙහි ගොප් ඇට දෙක ජංගා ඇට දෙක දණ ඇට දෙක කලවා ඇට දෙක කටී ඇට දෙක පිටකටු ඇට දහ අට බෙල්ලේ ඇට හත ඉල ඇට විසිහතර උරඇට දාහතර හෘදය ඇට එක අකුඇට දෙක කොට්ඨ ඇට දෙක බාහු ඇට දෙක අග්‍රබාහු ඇට දෙක හකු ඇට දෙක නාස්ඇට එක ඇස් ඇට දෙක කන්ඇට දෙක නළල් ඇට එක මුදුන් ඇට එක හිස්කපාල ඇට නවය මෙසේ ඇට තුන්සියයක් පමණ.
ඒ සියල්ල වර්ණයේ සුදුය. සටහන් වශයෙන් විවිධය. එහි අග පා ඇඟිලි ඇට ඉඟනි ඇට සමානය. ඉන් අනතුරු මැද කොටසේ ඇට කොස් ඇට සමානය. මූල පර්වයේ ඇට පණබෙර සමානය. පිමිපාද ඇට කිඩාරම් අල සමූහයක් මෙනි. අල්ලේ ඇට එක් ඇටයක් ඇති තල්පල බීජයක් මෙනි. ගොප්ඇට පන්දු ගුලියක් මෙනි. දඟඇට ගොප් ඇටවල පාසි ඉවත් නොකළ ගොබයක සටහන්ය. කුඩා දඟඇට දුනු දඬුවක් මෙනි. දනිස් ඇට එක පැත්තකින් පිරිහුණු නයි පෙනයක් මෙනි.
එහි දඟ ඇටයේ පිහිටි තැන ඉතා සියුම් අග ඇති ගව අඟක් මෙනි. කලවා ඇට වෑ පොරෝ මිටක් මෙනි. කටිය පිහිටි තැන රවුම් කුඤ්ඤයක් මෙනි. කටියේ අග පිහිටි තැන දොඹඇට මෙනි. කටීඇට දෙකක් එකතුව කුඹල්කරුවකුගේ උදුන මෙනි. වෙනම ........ කෙළවර පිහිටි තට්ටම් ඇට යටිකුරු කළ නාපෙණයක් මෙනි. ස්ථාන සතක ඡිද්දාවජිද්දය. පිටඇට එකපිට එක තබා ඇති හිස් වෙළුම් පටක වූවක් මෙනි. බාහිර වශයෙන් නවගුණවැලක් මෙනි. ඒවායේ අතරතුර කියත් දැති මෙනි. ඉලඇට විසිහතරේ අසම්පුර්ණ කඩු මෙනි. සහ පරිපූර්ණ කඩුවෙනි. සියල්ල සුදුකුකුලෙකුගේ දිගහරින ලද පියාපත් මෙනි.
උරඇට දාහතර සිඳින ලද රිය මැදිරියක් මෙනි. හෘදය ඇට හැඳි පෙණයක් මෙනි. අකුඇට කුඩා ලෝහ වෑයක මිටක් මෙනි. යටිබඩ ඇටය එක පැත්තකින් ගෙවුණු සිංහල උදැල්ලක් මෙනි. බාහු ඇට ආදාස දණ්ඩක් මෙනි. අග්‍රබාහු ඇට තල් කඳන් මෙනි. මැණික්කටුවේ ඇට එක පැත්තකින් ඇලවූ හිස් වෙළුම් පටක් මෙනි. පිටිඅතේ ඇට තලන ලද කිඩාරම් රාශියක් මෙනි. අතේ ඇඟිලි මුල් පුරුක් ඇට පණාබෙර මෙනි. මැද පුරුක් අසම්පූර්ණ කොස්ඇට මෙනි. අග පුරුක් ඉඟිනි ඇට මෙනි. බෙල්ලේ ඇට සත දැව දණ්ඩක් විද පිළිවෙලින් තබන ලද උණගොබ වැහැරියක් මෙනි. යට යනු කර්මාන්තකරුවන්ගේ කුළුගෙඩි යොතක් මෙනි. උඩ හනු සූරා දැමූ ආයුධයක් මෙනි.
ඇස්කූප නාස්කූප ඇට මද අරන් දැමූ කල්කුරුම්බැට්ටි මෙනි. නළල් ඇටය යටිකුරු කර තැබූ හක්ගෙඩි පලුවක් මෙනි. කන්සිළු ඇට කරණවෑමියෙකුගේ දැලිපිහි කෝසයක් මෙනි. නලල කන්සිළු මතුවෙහි පටබඳින අවකාශයෙහි ඇට ගිතෙලෙහි බැහූ පුළුන් පටියක් මෙනි. මුදුන්ඇට මුව සිඳින ලද ඇද පොල්ගෙඩියක් මෙනි. හියෙහි ඇට මස තබා ඇති ලබු කබල් මෙනි.
දිසා වශයෙන් දෙකකි. අවකාස වශයෙන් අවිශේෂයෙන් සියළු සිරුරෙහි සිටියේය. විශේෂයෙන් වනාහී හිසඇට බෙල්ලේ ඇට මතද පිටේ ඇට මතද ඒවා කටියෙහි ඇට මතද ඒවා කලවා ඇට මතද ඒවා ඒවා දඟ ඇටමතද ඒවා ගොප්ඇට මතද ඒවා පාදයේ ඇට මතද පිහිටා ඇත. පරිච්ඡේද වශයෙන් ඇටමිදුළු කෙළවර කොට ඇටමිදුලුවලින් උඩ මාංසවලින් අග මුලද එකිනෙකින් වෙන්වී ඇත. මේ ඒවායේ සභාග පරිච්ඡේදය. විසභාග පරිච්ඡේදය කෙස් හා සමානය.
අට්ඨිමිඤ්ජ යනු ඒ ඒ ඇට ඇතුළේ තිබෙන මිදුලු. ඒවා වර්ණයෙන් සුදුය. සටහන් වශයෙන් මහත් ඇට ඇතුළත උණ ලී ඇතුලේ දමන ලද තැම්බූ වේවැල් මෙනි. කුඩා අනුකුඩා ඇට තුළ උණපුරුක් තුළ බැහූ තැම්බූ තුනී කළ වේවැලක් මෙනි. දිසා වශයෙන් දෙකකි. අවසානයේ ඇට ඇතුළෙහි පිහිටියේය. පරිච්ඡේදයෙන් ඇටවල අභ්‍යන්තර තලයෙහි පිහිටියේය. මෙය සභාග පරිච්ඡේදයයි. විසභාග කෙස් හා සමානය.
**වක්ක **යනු එකට බැඳුණු මස්පිඬු දෙකකි. වර්ණයෙන් මද රතුය. සටහනින් දරුවන්ගේ ක්‍රීඩා ගුලි දෙකක් මෙනි. එක නැට්ටේ ඇති අඹගෙඩි දෙකක් මෙනි. දිසාවෙන් උඩදිසාවය. අවකාශයෙන් - ගලවළුවේ (බෙල්ලේවල) සිට එන එක මුලකින් ටිකක් ගොස් දෙකට බෙදී මහත් නහර ඇතුළට කාවැදී හෘදය මාංශය වටකොට සිටියේය. පරිච්ඡේදයෙන් වක්ක භාගයකින් පිරිසිඳියේය. මෙය සභාග පරිච්ඡේදය විසභාගය කෙස් මෙනි.
**හදය** හෘදය මාංශය. වර්ණයෙන් එය රත්පියුම් පතක පිට මෙනි. සටහනින් බාහිර පත්‍ර ඉවත්කොට යටිකුරු කර තබන ලද පියුම් පොහොට්ටුවක් මෙනි. බාහිර මටසිලුටුය. ඇතුළත් වැටකොලු ගෙඩියක ඇතුළත මෙනි. ප්‍රඥාවන්තයන්ගේ මදක් විකසනය වී ඇත. මඳ නුවණැත්තන්ගේ හැකිලීම ඇත. ඇතුළත දොඹ ඇටයක් බාහලිය හැකි වළකි. එහි අඩ පතක් පමණ ලේ ඇත. එය නිසා මනෝධාතු මනෝවිඤ්ඤාණ ධාතු පවතී, එය රාග චරිතයාව රතුය. දෝස චරිත නම් කලුය. මෝහ චරිතයාට මස් දෙවූ දිය මෙනි. විතක්ක චරිතයාට කොල්ලු යුස වර්ණය. සද්ධා චරිතයට කිණිහිරි මල් වර්ණය. පඤ්ඤා චරිතයට අතිශයින් පිරිසිදු වූ නොකැලඹුණු සුදු පිරිසිදු කළ මැණිකක් මෙන් බබළා යයි හැඟේ. දිසාවෙන් උඩය. අවකාශයෙන් සිරුර ඇතුළත තන දෙක අතරය. පරිච්ඡේදයන් හෘදය භාගයක පිරිසිඳියේය. මෙම සභාග පරිච්ඡේදය. විසභාග කෙස් සමානය.
**යකනං** යනු මාංශ පටල දෙක වර්ණයෙන් රතුපඬු පැහැය. වැඩි රතු නැති නෙළුම් පත්‍රයක් මෙනි. සටහන් වශයෙන් මුල එකකි. අග දෙකකි. කොබෝලීල කොලයක් වැනිය. එයද මද නුවණැත්තන් මහත එකක්මය. නැණවතුන්ට කුඩා කුඩා දෙකක් හෝ තුනක් වේ. දිසාවෙන් උඩය. අවකාශයෙන් දෙතන ඇතුළත දකුණුපස පිහිටියේය. පරිච්ඡේද වශයෙන් යකන භාගයේ පිරිසිඳිය. මෙය සභාග පරිච්ඡේදය විසභාගය කෙස් හා සමානය.
**කිලොමක** වැසුණු නොවැසුණු වශයෙන් ද්විධය. ඒ දෙකම වර්ණයෙන් සුදුය. වර්ණයෙන් දුහුල් රෙදි කැබැල්ලක් මෙනි. සටහනින් තමාගේ අවකාශ සටහනය. දිසායෙන් වැසුණු කිලෝමකය උඩදිසාවෙහිය. අනික දිසා දෙකේම අවකාශයෙන් වැසුණු කිලෝමකය හෘදය සහ අක්මාව වසා සිටී. නොවැසුණු දලබුව සියළු ශරීරයේ යට සිට මාංශ හා වෙළී සිටියේය. පරිච්ඡේද වශයෙන් යට මාංශ උඩ මෙන් හරහට දලබුව කොටසකින් අවසන් වේ. මෙය සභාගය. විසභාගය කෙස් මෙනි.
පිහක යනු ඇලදිව මාංශයයි. එය වර්ණයෙන් නිල්ය. නිකමලේ වර්ණයට සමානය. සටහන වශයෙන් අඟල් හතක් පමණය. සම්බන්ධ නැත. කළු වස්සකුගේ දිවේ සටහනය. දිසාවෙන් උඩය. අවකාශයෙන් හෘදය වම්පස උදර පටලය මතුපස ඇසුරුකොට සිටියේය. පහරදීමෙන් පිටතට පැමිණිවට ජීවිතක්‍ෂයට පත්වේ. පරිච්ඡේදයෙන් ඇලදිවේ සයකින් වෙන්විය. මෙය සභාගයයි විසභාග කෙස් මෙනි.
**පප්ඵාස** පපුමස මස්කැබලි තිස්දෙකකින් යුක්ත වේ. එය වර්ණයෙන් රතුය. නොපැසුණු දිවුල්ගෙඩි වර්ණය. සටහනින් විසම හෝ බිඳුණු කැවුම් කැබලිවලට සමානය. අභ්‍යන්තරයෙහි ආහාරපාන නැතිවිට නැගුනා වූ කර්මජ තේජෝ උෂ්ණයෙන් පහරදෙනු ලැබ මනා සේ විකා කන ලද පිදුරු පිඬක් මෙන් නීරසය. ඕජා රහිතය. දිසාවෙහි උඩය වටකුරු වූ සිරුර ඇතුළත තන දෙක අතරය. හෘදයද යකනයද වසා එල්ලෙමින් සිටියේය. පරිච්ඡේදයේ පපුමස භාගයකින් වෙන්වේ. මෙය සභාගය. විසභාගය කෙස් මෙනි.
**අන්තං -** පුරුෂයෙකුගේ දෙතිස් රියනකි. ස්ත්‍රියකගේ අටවිසි රියනකි. ස්ථාන විසිඑකක නැමුණු අන්තර වෘද්ධියයි. වර්ණයෙන් සුදුය. සුදු උක්හකුරු පාටය. සටහනින් ලේ ඔරුවක ඔබා තැබූ හිස සිඳුණු සර්පයකු මෙනි. දිසායෙන් දිසා දෙකම. අවකාශයෙන් උඩ ගලවලුව යටින් අසූචි මග සම්බන්ධ වී ඇත. ගල්වලුව අසූචි මග කෙළවර සිරුර ඇතුළත පිහිටියේය. පරිච්ඡේද වශයෙන් අන්ත භාගයේ පිරිසිඳියේය. මෙය සභාග පරිච්ඡේදය. විසභාග කෙස් මෙනි.
**අන්තගුණ** අන්තයෙහි භෝග ස්ථානයේ බැඳුනේය. වර්ණය සුදුය. නිල් උපුල් වර්ණය. සටහනද එසේය. දිසායෙන් දිසා දෙකටම අයත්ය. අවකාශයේ උදළු පොරෝ කර්මාදිය කරන්නන්ගේ යන්ත්‍රය අඳිනවිට යන්ත්‍රයේ ලණුව මෙන් ද යන්ත්‍ර පෝරුවෙහි ඇතුළත කෙළවරක බැදි පාපිස්නේ ලණු මණ්ඩලය ඇතුළත වියා තනවන ලණු පොටක් මෙන් ස්ථාන විසිඑකකින් ඇතුළත නැමී සිටී. පරිච්ඡේද වශයෙන් අතුනුබහනින් පිරිසිඳියේය. මෙය සභාගයයි. විසභාගය කෙස් මෙනි.
**උදරියං** උදරයෙහි වූ කන බොන කන ලද බොන ලද වර්ණයේ ඇතුළට ගත් ආහාර වර්ණය. සටහනින් පෙරහනෙහි බුරුල් කඳ සහල් මෙනි. දිසාවෙන් උඩ. අවකාශයෙන් උදරයෙහි සිටී. උදරය නමා දෙපැත්තෙන් මිරිකනවිට තෙත රෙද්දක නැගෙන ගඩුවක් වැනිය. ඇතුළු පටලය. පිටතින් මටසිලිටුය. ඇතුළත කුණුමස් එතූ කිලිටි වස්ත්‍රයක් මෙනි. කුණු වූ කොස්ගෙඩියක කට්ට මෙන් ඇතුළත සමානයයි කීමද වටී. තක්කොටක ගඩු දෙක තැලීහිරෙක සුචිමුඛ පට තන්තු සුත්තක යනාදි කුල තිස්දෙකකට අයත් පණුවෝ ආකූල ව්‍යාකූලව රංචු රංචු ගැසී වසති. ආහාරපාන නැතිවිට නැගී සිට කෑගසමින් හෘදය මාංශයට හානි කරති. ආහාරපාන ගන්නා විට උඩුමුඛව පළමුගත් දෙතුන්කට වහ වහා කඩා කති. එය එම පණුවන්ගේ සුතිඝරය (වදන ගෙය) වැසිකිළිය, ආරෝග්‍ය ශාලාව, සොහොනද වේ.
යම්සේ වනාහි සැඩොල් ගම්දොර ගවරවලෙහි නියං කාලයෙහි මහත් වැසිබින්දු සහිත මහා වර්ෂාවක් ඇතිවන විට මළමූ සම් නහර ඇටකැබලි කෙල සොටු ලේ ආදිය හටගත් විවිධ කුණපයන් වැටි දියෙහි පාවෙමින් මඩවතුරෙන් කැළඹී දෙතුන් දවසකින් හටගත් පණුකැලන් හිරුරැසින් කුණු වූ මත්තෙහි පෙණ බුබුළු දමමින් තද නිල්වන් වූ අතිශයින් දුගඳ පිළිකුල් වූ ළඟට යෑමට හෝ දැකීමට නුසුදුසු තත්ත්‍වයක පවතී. එසේම විවිධ ආහාරපාන භෝජන දත් මොහොල්වලින් කුඩුකර දිව නැමති අතින් පෙරලා කෙලවලින් අනා හිරිහැර වූ එකෙණෙහි වර්ණ රහිත වූ ගත් රසාදි යුක්ත වියන්නාගේ කිලිටි, බලු වමනයක් හා සමවූ පිත් සෙම් වැසුමෙන් වෙළී උදරයේ ජටරාග්නියෙන් කුණු වූ පණුකැල මතු මත්තෙහි පෙණ බුබුළු නංවන අතිශයින් කුණුව දුගඳ පිළිකුල් බවට පැමිණේ. නුවණැසින් බලා එහි පතිත ආහාරපාන කොටස් පහකට විභාග කෙරේ. එක් කොටසක් පණුවෝ කති. එක් කොටසක් ජටරාග්නියෙන් දැවේ. එක් කොටසක් මුත්‍ර මගින් පිටවේ. එක් කොටසක් මළ මගින් පිටවේ. එක් කොටස් රසභාවයට පැමිණ ලේ මස් ආදිය වඩයි. පරිච්ඡේද වහයෙන් උදර පටලයෙන් සහ උදරයෙන් පිරිසිඳියේය. මෙය සභාගය. විසභාගය කෙස් මෙනි.
**කරීසං** වර්චසයයි. එය වර්ණයෙන් බොහෝ සෙයින් ගිලින ලද ආහාර වර්ණයම වේ. සටහනින් අවකාස සටහනය. දිසායෙන් යට දිසාවය. අවකාශයෙන් පක්වාසයෙහි සිටී. පක්වාසය නම් යට නැබ පිටකටුවේ මුල අතර අතුනු අවසානයේ උසින් අටඟුලක් පමණ උණ බෝතලයක් මෙනි. වැසිජලය උඩ භූමියෙහි වැටී පහතට යට බිම සිටී. එසේම ආමාශයෙහි වැටුණු ආහාරපාන භෝජනාදිය උදර අග්නියෙන් පැසී පෙණ දමමින් ඇඹරුම් ගලෙන් ඇඹරුවා සේ සියුම් බවට පැමිණ ඇතුළත බිලයෙන් ගලාගොස් මැඩී උණ පුරුකක බහාලන ලද මැටි මෙන් එකතුවී සිටී. පරිච්ඡේද වශයෙන් පක්වාසය පටලයෙන්ද කරීසවලින්ද පිරිසිඳි අවසන් වෙයි. මෙය සභාගයයි. විසභාගය කෙස් මෙනි.
**මත්‍ථලුංගං** යනු හිස්කබල ඇතුළේ සිහින් මිදුලුය. වර්ණයෙන් සුදුය. බිම්මලක වර්ණයෙන් යුක්තය. දී බවට නොපැමිණි කිරි වර්ණය කීමද වටී. සටහනින් අවකාශ සටහනය. දිසාවෙන් උඩය. අවකාශයෙන් හිස්කබල තුළ මැහුම්පාර හතරක් නිසා එක්කොට තබන ලද පිටිගුලි හතරක මෙන් එකතුවී සිටී. පරිච්ඡේදයෙන් හිස්කටුව තුළ තලයෙහි මෙන්ම හිස්කබල පසින්ද අවසන් වේ. මෙය සභාගය. විසභාගය කෙස් මෙනි.
**පිත්තං** බද්ධ අබද්ධ වශයෙන් පිත් දෙකකි. බද්ධ පිත ගණ මීතෙල් වර්ණයෙන් යුක්තය. අබද්ධ පිත මැලවුණු අවුල් වූ මලක වර්ණයෙන් යුක්තය. සටහනින් දෙකම අවකාශ සටහන්ය. දිසාවෙන් බැඳුණු සිත උඩය. නොබැඳුණු සිත දෙදිසාවටම අයත්ය. අවසානයේ අබ්දධ පිත කෙස් ලොම් දත් නිය මාංශ නැති ස්ථාන ද තද වියලි සමද හැර අවසේස ශරීරයෙහි ජලය මෙන් තෙල්බිඳු පැතිර සිටී. එය කිපුණු විට ඇස් කහපැහැ වේ. භ්‍රමණය වන ගත සැලේ. කසයි. බද්ධ පිත හෘදය පපුව අතර යකෘත් මාංශය ඇසුරුකර පිහිටියේ මහා වැටකොලු කරලක කෝෂය මෙන් පිත් කෝසයෙහි සිටී. යම්සේ කිපුණුවිට සත්හු උමතු වෙති. විපර්යාස සිතින් හිරිඔතප් හැර නොකටයුතු දේ කරති. නොකිය යුතු දේ කියති. නොසිතිය යුතු දේ සිතති. පරිච්ඡේදයේ පිතේ කොටසකින් අවසන් වේ. මෙය සභාගය, විසභාගය කෙස් මෙනි.
**සෙම්හං** ශරීරය තුළ පාත්‍රයක් පුරවන ප්‍රමාණයේ සෙමය. වර්ණයෙන් සුදුය. කෑලිය පත්‍රයක වර්ණය. සටහනින් අවකාශය. දිසාවෙන් උඩ දිසාවේය. අවකාශයෙන් උදර පටලයෙහි පිහිටියේය. යම් ආහාර පානාදිය අනුභව කරනවිට දියෙහි දියසෙවෙල් කාෂ්ටයක හෝ කබල වැටී බිඳී එය පුරා වසාගෙන සිටී. එසේම ආහාරපාන වැටෙනවිට බිඳී වසාගෙන සිටී. යම්සේ මදක් පැසුණු ගෙඩියක් මෙන් කුණු බිත්තරයක් මෙන්ද උදරය අතිශයින් පිළිකුල් කුණුගඳ වේ. එයින් උද්ගත ගඳින් රාම හැරද මුඛයද කුණුවූ කුණපයක් මෙන් දුගඳය. ඒ පුරුෂයා යයිද අයින් වෙන්න දුගඳ හමා යයි කීමට පැමිණේ. එයද වැඩී ගණබවට පැමිණ වැසිකිළියක පියන මෙන් උදරපටලයෙහි ඇතුළතම කුණප ගඳ නොපෙනී සිටී. පරිච්ඡේද වශයෙන් සෙම් කොටසින් අවසන්ය. මෙය සභාගය. විසභාගය කෙස් මෙනි.
**පුබ්බො** කුණු වූ ලේ. වර්ණයෙන් පඬුකොළ පාටය. මළ සිරුරෙහි ගණවූ කැඳවතුර වර්ණය. සටහනින් ඔකාසය. දිසාවෙන් උඩයට දෙකම. අවකාශයෙන් සැරව ස්ථිරව නැත. යම්කලෙක කණු කටු පහරින් හා ගිනිදැල් ආදියෙන් පිළිස්සුණුවිට ශරීරයේ ලේ නැගී පසුව සැරව වේ. ගඩු පිළි ආදියද හටගනී. ඒ ඒ තැන සිටී. පරිච්ඡේදයෙන් පුබ්බවලින් අවසන්වේ. මෙය සභාගය. විසභාගය කෙස් මෙනි.
**ලෝහිතං** රැස්වන සහ සංසරණ වශයෙන් ලේ දෙවගෙකි. රැස්වන ලේ වර්ණයෙන් ලා රසය. සංසරණ ලේ පිරිසිදු ලා රසය. සටහනින් ඕකාශමය. දිසාවෙන් රැස්වූ ලේ උඩු දිසාවේය. අනික දිසා දෙකය. අවකාශයෙන් සංසරණ ලේ කෙස්ලොම් දණ හිස මාංශ නැති තැනද කඳ ගොරෝසු සමද හැර ධමනි ජාලය අනුසාරයෙන් සියළු සිරුර පුරා රැස්වුණු ලේ කායාතනයෙහි යට කොටස පුරවා එක්පතක් පමණ හෘදය වත්තය පපුව බොහෝ සේ උඩ ටික ටික වැගිරෙන වෘක්තය හෘදය පපුව තෙමමින් සිටී. එහි වෘක්තය හෘදය යකනය නොතෙමන කල්හි සත්වයෝ පිපාසිත වෙති. පරිච්ඡේදයේ ලේ කොටසින් අවසන් වේ. මෙය සභාගය. විසභාග කෙස් මෙනි.
**සෙදො** ලොමකූපාදියෙන් වැගිරෙන ආපෝ ධාතුවය. වර්ණයෙන් තලතෙල් මෙනි. සටහනින් ඔකාසය. දිසාවෙන් දෙදිසාවේමය. අවකාසයෙන් ඩහදියට නිතර අවකාශයක් නැත. ලේ මෙන් හැමදා සිටී. ගිනි රස්නය අව් රස්නය සත්ත විපර්යාසාදියෙන් ශරීරය තවාද එකල දියෙන් නැගුණු විසබව සිඳුණු නෙලුම් අල නෙළුම් දඬු මෙන් සියළු කෙස් ලොම් කූපවලින් වැගිරේ. එනිසා එහි සටහනද කෙස්ලොම් කූප විවර මෙනි. ඩහදිය විමසන යෝගියා කෙස් ලොම් කූප විවරවල පිරී සිටි වශයෙන් මෙනෙහි කළ යුතුය. සේද කොටසින් අවසන් විය. මෙය සභාගයයි. විසභාගය කෙස් මෙනි.
**මෙදො** ඝන වූ තෙල. වර්ණයෙන් පැලූ කහ මෙනි. සටහනින් ස්ථුල ශරීරයෙහි මාංශ හා සම අතර තබන ලද කහපාට දුහුල් රෙදිකැබැල්ලක් මෙනි. මාංශ ශරීරයෙහි දඟ හා කලවා මාංශ පිටකටුව නිශ්‍රිත වූ පිටමසෙහි උදරවාටි මාංශ යන මේවා ඇසුරුකර දෙතුන් ගුණයක් කෙස් තවන ලද කහ වර්ණයෙන් යුත් දුහුල් රෙදිකැබලි මෙනි. දිසාවෙන් උඩයට දෙකය. ඕකාසයෙන් තර සිරුරේ පැතිරී කෙට්ටු සිරුරේ ජංගා මාංශ නිසා සිටී. තෙල් යයි කීවත් අතිශයින් පිළිකුල්ය. හිසේ ගානා නාසයෙන් උරවන තෙල් මෙන් නොවේ. පිරිසිඳීමෙන් යටමසින් හා උඩසමින් හරහට මේදයෙන් අවසන්ය. මෙය සභාගය. විසභාග කෙස් මෙනි.
**අස්සු** යනු ඇසින් වැගිරෙන ආපෝ ධාතුවය. එය වර්ණයෙන් ප්‍රසන්න වූ තලතෙල් පාටය. සටහනින් ඕකාස සටහන්ය. දිසාවෙන් උඩය. අවකාශයෙන් ඇස් කූපයෙහි පිහිටියේය. මෙය පිත් කෝෂයෙහි පිත මෙන් නොව ඇස් කූපවල එක්වී හැමදා සිටී. යම්විට සොම්නසින් අට්ට සිනාවෙන් ද දොම්නස් වූ විට ඇඬීම් වැලපීමෙන්ද එබඳු වූ විසභාග ආහාර ගැනීමෙන්ද ඇසට දුම් දූවිලි පස් ආදිය වැදීමෙන්ද එවිට ඇස් කූප පුරා සිටී හෝ වැගිරේ. කඳුළු විමසන යෝගියා විසින් ඇස් කූපයෙහි පුරවා සිටීම් වශයෙන් විමසිය යුතුය. කඳුළු කොටසින් පිිරිසිඳිනේය. මේවා සභාගය. විසභාගය කෙස් මෙනි.
**වසා** යනු දියාරු තෙලයි. වර්ණයෙන් පොල්තෙල් වැනිය. කැඳවතුරෙහි ඉසින ලද තෙල් වැනියයි කීමද වටී. සටහනින් නානාවිධ පැහැදිලි ජලය මත වැටෙන තෙල්බිඳු වැනිය. දිසාවෙන් උඩ යට දෙකමය. ඕකාසයෙන් බොහෝ සෙයින් අල්ල පිටිතල පාතල පිට නාස්පුට නළල උරහිස්වල පිහිටා ඇත. ඕකාසයෙහි සැමදා දියාරුව නොසිටී. ගිනිරස්න හිරු රස්න සෘතු විපර්යාස ධාතු විපර්යාසවලදී ඒ ප්‍රදේශ උෂ්ණ වේද? එහි තබන කැළඹි පැහැදිලි ජල මතුයෙහි විසිරුණු දියබිංදු සේ එහා මෙහා සංසරණය වේ. පරිච්ඡේදයේ වසා කොටසින් අවසන්ය. මෙය සභාගයි. විසභාග කෙස් මෙනි.
**ඛෙලො** යනු ඇතුළු මුවෙහි පෙණ මිශ්‍ර ආපෝ ධාතුවය. වර්ණයෙන් සුදුය. සටහනින් ඕකාසය. පෙණ සටහන යයි කීමද වටී. දිසාවෙන් උඩය. අවකාශයෙන් දෙකොපලින් බැස දිවෙහි සිටී, මෙය මෙහි එක්වී හැමවිටම නොසිටී. අහරක් දැකීමෙන් හෝ සිහි කිරීමෙන් හෝ උෂ්ණ, තිත්ත, කුළු, ලුනු, ඇඹුල් හෝ කිසිවක් මුවෙහි තබනවිටද හෘදය වෙහෙස වුවද පිළිකුල් දෙයක් දැක්වේද දෙකොපළින් බැස දිවේ සිටී. සටහනින් දිව අග සිහින් වේ. දිවමුල බහුලය. මුඛයෙහි තබන හබලපෙති හෝ බත් මෙන් වෙනත් ආහාරයක් ගංතීර වැල්ලෙහි හාරන ලද ලිඳක් මෙන් අඩුවීමක් නැතිව තෙමීමට සමත් වේ. කෙළවරින් කෙළවරවීම පරිච්ඡේදයයි. මෙය සභාගය. විසභාගය කෙස් මෙනි.
**සිංගානිකා** මත්‍ථලුංගයෙන් මොළයෙන් වැගිරෙන අසූචි වේ. වර්ණයෙන් ළපටි තල් කුරුම්බා ලොඳ මෙනි. සන්ධානයෙන් ඕකාසය. දිසාවෙන් උඩය. අවකාශයෙන් නාස්පුඩුවෙහි පිරී ඇත. නමුත් එහි හැමවිටම එක්වී නැත. මිනිසෙක් නෙලුම් කොළයක දීකිරි බැඳ යටට කටුවකින් විදින්නේනම් එම සිදුරෙන් දීකිරි ගලා පිටතට වැගිරෙන්නේය. ඒ වාගේ යම්විට අඬයිද හෝ විසභාග ආහාර සෘතු වශයෙන් හෝ හටගත් ධාතු කැළතීම ඇතිවේ. එවිට ඇතුළු හිසේ කුණුවූ සෙම්බවට පැමිණ මොළයෙන් වැගිරී තල්ලේ සිදුරෙන් බැස නාස්පුඩු පුරවා සිටී හෝ වැගිරේ. සොටු විමසන යෝගියා විසින් නාස්පුඩුවෙහි පිරී තිබෙන සේ විමසිය යුතුය. සොටුවලින් පිරිසිඳ ඇත. මෙය සභාගය. විසභාග කෙස් මෙනි.
**ලසිකා** ශරීර සන්ධිවල ඇතුලේ ඇලෙන කුණපයකි. වර්ණයෙන් කිණිහිරි ලාටු මෙනි. සටහනින් ඕකාසය. දිසාවෙන් දෙදිසාවමය. අවකාශයෙන් ඇට සන්ධිවල අභ්‍යන්තර කෘත්‍ය සාදමින් අටදහසක් සන්ධි ඇතුළත සිටියේය. යමෙකුගේ අඩු වේනම් ඔහු නැගිටින හිඳගන්නා ඉදිරියේ යනවිට පස්සට යනවිට හකුලන දිගහරිනවිට ඇට කටු හම යන ශබ්ද පවත්වයි. අසුරු ශබ්ද මෙන් වේ. එක් යොදුන් දෙයොදුන් පමණ මාර්ගයේ ගියවිට වායෝ ධාතුව කිපේ. ශරීර දුකට පැමිණේ. යමෙකුට වෙනත් ප්‍රමාණයක් ඔහුගේ නැගිටින හිඳගන්නා විට ඇට කටකට ගායි. දිග මාර්ගයක යනවිට වායෝ ධාතු නොකිපේ. ශරීරය දුකට නොපැමිණේ. ලසිකාවලින් පිරිසිඳින්නේය. මෙය සමභාගය. විසභාගය කෙස් මෙනි.
**මුත්තං** වර්ණයෙන් උඳු සේදූ ලුණුවතුර මෙනි. සටහනින් යටිකුරු කර නැමූ කලයක ජලය මෙනි. දිසාවෙන් යටය. අවකාශයෙන් වස්තිය ඇතුළත පිහිටියේය. යම්සේ කටක් නැති යොන් කලයක් ගවරවලට දැමූවිට එහි රසය කලයට පිවිසේ. පිවිසෙන මාර්ගය නොපෙනේ. එසේම ශරීරයෙන් මුත්‍ර ඇතුළු වෙයි. පිවිසෙන මාර්ගය නොපෙනේ. නිකුත්වන මාර්ගය ප්‍රකටය. මුත්‍ර බරවූ විට මළපහ කරමියි උත්සාහයක් ඇතිවේ. වස්තිය ඇතුළත හා මුත්‍ර භාගයකින් පිරිසිඳියි. මෙය සභාගය. විසභාගය කෙස් මෙනි.
මෙසේ කේසාදි කොට්ඨාශ වණ්ණ සණ්ඨාන දිසා ඕකාශ පරිච්ඡේද වශයෙන් සිහි කටයුතුය. අනුපූර්ව වශයෙන් ඉක්මන් නොවී ආදී නයින් වර්ණ සණ්ඨාන ගතයුතුය. ආශය ඕකාස වශයෙන් පස් ආකාරයකින් පිළිකුල් පිළිකුල් යයි මෙනෙහි කරන්නාට ප්‍රඥප්ති ඉක්මවීම් වශයෙන් යම්සේ ඇස් ඇති පුද්ගලයෙකුට දෙතිස් වර්ණයෙන් යුත් මල් එක නූලකින් අමුණා මල්මාලාව බලනවිට සියළු මල් පෙරපසු නොවී ප්‍රකට වේ. එසේම “අත්‍ථි ඉමස්මිං කායෙ” කෙස් යයි මෙනෙහි කරන්නට මෙනෙහි කිරීම අවසාන කොටස වූ මුත්‍ර දක්වා ගමන් කරයි.
බාහිර දේද මනසට වැටහේ. මෙසේ සියළු කොටස්වල ප්‍රකටව ගමන් කරන්නේ මිනිස් තිරිසන් ආදි සත්වාකාරය පහවී ගොස් රාශි වශයෙන් වැටහේ. අනුභව කරන ආහාර පානාදිය මෙන් වැටහේ. ඉන්පසු අනුපූර්ව මිදීම් වශයෙන් පිළිකුල් පිළිකුල් යයි මෙනෙහි කරන්නාට අනුක්‍රමයෙන් අර්පනාව පහළ වේ.
එහි කෙස් ආදියේ වර්ණ සටහන දිසා අවකාශ පරිච්ඡේද වශයෙන් වැටහීම උද්ග්‍රහ නිමිත්තයි. සියළු ආකාරයෙන් පිළිකුල් වශයෙන් වැටහීම පටිභාග නිමිත්තය. එය නැවත නැවත මෙනෙහි කරන්නාට ආවර්ජනය කර තර්ක විතර්ක කරන්නාට ස්කන්ධ හතර (විඤ්ඤාණය හැර) පටික්කූල අරමුණ වේ. ප්‍රථමධ්‍යාන වශයෙන් අර්පණාව පවතී. එහි පූර්ව භාගය පරිකර්ම උපචාර සිත් සවිතක්ක සවිචාර සප්පීතික සෝමනස්ස සහගත පටික්කූල නිමිති අරමුණය. අර්පණාවල විතක්ක සහිත විචාර සහිත පීතිය සහිත සොම්නස් සහගත වේ. භූමි අතර මහග්ගත රූපාවචර වේ. පිළිකුලෙහි ද මේ අරමුණෙහි ආනිසංස දැකීමෙන් සොම්නස් උපදී. එක අරමුණු බලයෙන් හෝ එය උපදී. මෙහි දුතිය ඣානාදිය නොඋපදී. කවර හෙයින්ද? ඕලාරික බැවිනි. මේ අරමුණ වනාහි ඕලාරිකය. මෙහි විතක්ක වශයෙන්ම සිතේ එකඟතාව ඇතිවේ. විතක්කය ඉක්මවීමෙන් එකඟතාව ඇති නොවේ. මේ සමථ වශයෙන් කර්මස්ථාන කථාවය.
අවිශේෂයෙන් වනාහි සාධාරණව මෙසේ දතයුතුය. කමටහන් භාවනාව වඩන්නා විසින් කමටහන ඉගෙන සජ්ඣායනය කරන කාලයේම කේසාදියේ වර්ණ නිමිත්ත, සටහන් නිමිත්ත, දිසා නිමිත්ත, අවකාශ නිමිත්ත, පරිච්ඡේද නිමිත්ත යන නිමිති වචනයෙන් තළ තළා එක එක කොටසෙහි මෙය මීට සමානයයි තුන් ආකාරයකින් හඬනගා කියවිය යුතුය. කෙසේද? පළමුව තච පංචකය යට කියන ලද නයින්ම අනුලෝම වශයෙන් පස් දවසක් පටිලෝම වශයෙන් පස් දවසක් අනුලෝම පටිලෝම වශයෙන් පස් දවසක්දැයි අඩමසක් සජ්ඣායනය කළයුතුය. ඉන්පසු ආචාර්යවරයා ළඟට ගොස් වක්ක පංචකය ඉගෙන එසේම අඩමසක් සජ්ඣායනය කළයුතුය. ඉන්පසු ඒ කොටස් දහයට එකතුව අඩමසක් නැවත පප්ඵාස පංචකාදියෙහිද එක එක උගෙන අඩමසක්. ඉන්පසු ඒ කොටස් පහළොවම අඩමසක්. මත්‍ථලුංග පංචකය අඩමසක්. ඉන්පසු ඒ කොටස් විස්ස අඩමසක්. මේද හය (ඡක්ක) අඩමසක්, ඉන්පසු ඒ කොටස විසිහය එකට ගෙන අඩමසක්. මුත්ත ඡක්කය අඩමසක්, ඉන්පසු සියළු කොටස් තිස්දෙක එකට ගෙන අඩමසක්දැයි මාස හයක් සජ්ඣායනය කළ යුතුය.
එහි උපනිශ්‍රය සම්පන්නව ප්‍රඥාවන්ත භික්‍ෂූන් වහන්සේම කමටහන ඉගෙන ගනිද්දීම කයේ කොටස් වැටහේ. සමහර කෙනෙකුට නොවැටහේද නොවැටහෙන්නන් වීර්ය අත් නොහැරිය යුතුය. වැටහෙන කොටස් පමණක් ගෙන සජ්ඣායනා කළ යුතුය. මෙසේ කමටහන් දෙන ආචාර්යවරයා ප්‍රඥාවන්ත හා මන්ද යන පුද්ගලයන් සඳහා නොව ඒ අතර තත්ත්වයන් සලකා කමටහන් දිය යුතුය. මධ්‍යම ප්‍රඥාවන්තයකු ලෙස සලකා ආචාර්යවරු මාස හයක් පිරිසිඳ (අවසන්කොට) පාලිය තැබූහ. යමෙකුට වනාහි මෙපමණකිනුත් නොවැටහේ නම් ඉන්පසුවත් සජ්ඣායනය කළ යුතුය. මාස හයෙන් හයටම කොටස්කර සජ්ඣායනා කළයුතුය.
සජ්ඣායනා කරන්නා වර්ණය මෙනෙහි නොකළ යුතුය. ලක්‍ෂණ මෙනෙහි නොකළ යුතුය. කොටස් වශයෙන්ම සජ්ඣායනා කළයුතුය. ආචාර්යවරයා විසින්ද වර්ණ වශයෙන් සජ්ඣායනය කරන්නැයි නියමකොට නොකිව යුතුය. නියමකොට කීමෙහි දෝෂය කුමක්ද? සම්පත්තියද විපත්ය යන හැඳිනීම ඇතිවේ. ආචාර්යවරයා විසින් වර්ණ වශයෙන් සජ්ඣායනා කරවයි කී කල්හි ඒ අනුව කරන්නාට කර්මස්ථානය වර්ණ වශයෙන් නොවැටහේ. පිළිකුල් වශයෙන් හෝ ධාතු වශයෙන් හෝ වැටහේ. ඉක්බිති හේ මේ කමටහන නොසරුප්ය යන සංඥාව ඇති වේ. ආචාර්යවරයා කියූ පරිදිම කැපකොට ගනී. පිළිකුල් වශයෙන් මෛනහි කරවයි කී කල්හිද එසේ කරන්නාට පිළිකුල් වශයෙන් නොවැටහේ. වර්ණ වශයෙන් හෝ ධාතු වශයෙන් හෝ වැටහේ. ඉක්බිති ඔහුට මේ කමටහන නො සරුප් යයි හැඟේ. ඇදුරා විසින් කියන ලද පරිදිම කැපකොට ගනී. ධාතු වශයෙන් එය සජ්ඣායනා කරවයි කී කල්හිද එසේ කරන්නාට ධාතු වශයෙන් නොවැටහේ. වර්ණ වශයෙන් හෝ පිළිකුල් වශයෙන් වැටහේ. ඉක්බිතිව ඔහුට මෙම කමටහන සුදුසු නොවේ යන සංඥාව ඇතිවේ. ඇදුරා විසින් කියූ පරිදිම කැපකොට ගනී. මෙය ආචාර්යවරයා නියමකොට කීමේ දෝෂයයි.
කෙසේ නම් කිවයුතු වන්නේද? කොටස් වශයෙන් සජ්ඣායනා කරවයි කිවයුතුය. කෙසේද? කෙස් කොටස ලොම් කොටස සජ්ඣායනා කරවයි කිවයුතුය. මෙසේ කොටස් වශයෙන් සජ්ඣායනා කරන්නාට වර්ණ වශයෙන් වැටහේ. ඉක්බිති ඔහු මම දෙතිස්ආකාර කොටස් වශයෙන් සජ්ඣායනා කරමි. මට ඒවා වර්ණ වශයෙන් වැටහේ යයි අවවාද දෙන ආචාර්යවරයාට කිවයුතුය. ආචාර්යවරයා විසින් නුසුදුසු කර්මස්ථාන නොවන්න කර්මස්ථානය මෙන් වැටහේ යයි විසංවාද නොකටයුතුය. හොඳයි සත්පුරුෂය, පෙර ඔබ වර්ණ කසින පරිකර්ම භාවනාව කරන ලද්දේ වන්නේ යයි කිවයුතුය. එසේ හෙයින් වර්ණ වශයෙන් සජ්ඣායනා කළයුතුය.
හෙතෙමේ එසේ කරන්නේ තමා කෙරෙහි නීල, පීත, ලෝහිත, ඕදාත (නිල් කහ රතු සුදු) යයි වර්ණ කසිණ සතර ලබයි. කෙසේද? ඔහුට කෙස් ලොම් පිත්වල ද ඇස්වල ද කළු ස්ථානවල වර්ණනය නිල් නිල් යයි මෙනෙහි කරනවිට සතරවැනි පස්වැනි ධ්‍යාන උපදී. ධ්‍යාන පදනම් කරගෙන විදර්ශනා පිහිටුවා (පටන්ගෙන) රහත් බව පැමිණේ. මේදයෙහි හා ඇස්වලද කහපාට ස්ථානයේ වර්ණය කහ කහ යයි මෙනෙහි කරන්නාට සතරවැනි පස්වැනි ධ්‍යාන උපදී. ධ්‍යාන පාදකකොට විදර්ශනාව පිහිටුවා රහත් බවට පැමිණේ. මස් ලේවල සහ ඇස්වල රතු තැන්වල වර්ණය ලේපාට යයි මෙනෙහි කරන්නාට සතරවැනි පස්වැනි ධ්‍යාන උපදී. ධ්‍යාන පාදක කරගෙන විදර්ශනා වඩා රහත් බවට පැමිණේ. නිය දත් සම් ඇටවල සහ ඇස්වලද පණ්ඩර වර්ණය. සුදු සුදු යයි මෙනෙහි කරන්නා සතරවැනි පස්වැනි ධ්‍යාන උපදවා ධ්‍යාන පාදකකොට විපස්සනා වඩා රහත්බවට පැමිණේ. මෙය වර්ණ වශයෙන් ප්‍රවේශ වූ භික්‍ෂූන් වහන්සේට රහත්බව දක්වා නිර්දේශයයි.
තවකෙනෙකුට කොටස් වශයෙන් සජ්ඣායනා කරනවිට පිළිකුල් වශයෙන් වැටහේ. එය ඔහු විසින් ආචාර්යවරයාට කිවයුතුය. මෙය කමටහනක් වගේ පෙනෙන කර්මස්ථානයක් නොවන්නකියි ආචාර්යවරයා විසින් විසංවාද නොකළ යුතුය. යහපත්ය පින්වත, පෙර ඔබ පිළිකුල් මෙනෙහි කිරීමෙන් භාවනා කරන ලද වන්නේ යයි කියා මේ කමටහනට ඔබට සහාය වන්නේ නම් එනිසා පිළිකුල් වශයෙන් සජ්ඣායනා කරවයි කිවයුතුය. ඔහුට කෙස් නම් අපිරිසිදු වූ දුර්ගන්ධය අතිශයින් පිළිකුල්ය යයි ඔහු විසින්ද පිළිකුල් වශයෙන් සජ්ඣායනා කළයුතුය. මෙසේ පිළිකුල් වශයෙන් සජ්ඣායනා කරන්නා පිළිකුල් අරමුණෙහිම පළමුවන ධ්‍යානය උපදවා ගනී. හේ ධ්‍යාන පාදක කරගෙන විදර්ශනා වඩා රහත් බවට පැමිණේ. මෙය පිළිකුල් වශයෙන් ප්‍රවේශ වූ භික්‍ෂුවට අරහත් බව දක්වා නිර්දේශනයයි.
කෙනෙකුට කොටස් වශයෙන් සජ්ඣායනා කරනවිට ධාතු වශයෙන් වැටහේ. ධාතු වශයෙන් වැටහෙන්නේ කුමන ආකාරයකින් වැටහේද? පළමුකොට කෙස් හුඹසක් මත්තෙහි හටගත් කුණු වූ තෘණ මෙන් වැටහේ. ලොම්-පැරණි ගමක වැටුණු දබ්බ තෘණ මෙන් නිය-දඬුවක තබන ලද මීඇටවල පොතු මෙන් දත්-මැටි පිඬක ප්‍රවේශ කරවා තැබූ ලබුඇට මෙන්, සම-වීණා කඳවෙළූ තෙත් ගව සමක් වැනි, මාංශ බිත්තියක ආලේප කළ මැටි මෙන්, නහර-දැව සමූහයක් බැඳ ඇති වැල් මෙන්, ඇට-බිත්තියක් ඔසවා තබන දැවදඬු රාශියක් මෙන්, අට්ඨිමිංජමගා උණ ගසෙහි බහාලන ලද තැම්බූ වේවැලක් හෝ වක්කං හදයං යකනං කිලොමකං පිහකං මේ කොටස් හය බලු ගෙයක් සේ ද වැටහේ. දෙතිස් රියන් බඩවැල-ලේ ඔරුවක ඔතා තබන ලද ඝෝර සර්පයෙකු මෙන් අන්තග්‍රහණය පාපිස්නේ වියන ලද ලනුව මෙන්, උදරියං-පෙරහනක ලිහිල්ව බඳින ලද සහල් මෙන් කරීස - උණ පුරුකක බහන ලද පඬුපැහැ මැටි මෙන්, මත්‍ථලුංග මැඩ තබන ලද සහල්පිටි පිඬු සතරක් මෙන්, දොළොස් වැදෑරුම් ආපෝධාතු පිළිවෙලින් තබන ලද දිය සරා දොලක පිරවූ ජලය මෙන් වැටහේ.
ඉක්බිති අවවාද දෙන ආචාර්යවරයාට කිවයුතුය. ආචාර්යවරයා විසින් කමටහනක් මෙන් තිබෙන කමටහනක් නොවන්නකැයි විසංවාද නොකටයුතුය. යහපත්ය. පිංවත, ඔබ පෙර ධාතු මනසිකාරයෙහි භාවනා කරන ලද වන්නේය. එම කමටහනින්ම ඔබට සප්පාය වේ. (ගෝචර වේ.) ධාතු වශයෙන්ම සජ්ඣායනා කරන්නැයි කිවයුතුය.
ඔහු විසින්ද ධාතු වශයෙන් සජ්ඣායනා කළයුතුය. මනසිකාර වශයෙන්ම සජ්ඣායනා විධානය. කෙස් හිස වෙලා සිටි සමෙහි හටගත්තේය. හිස වෙලා සිටි සම ද මා කෙරෙහි කෙස් හටගත්තේ යයි නොදනී. කෙස්ද හිස වෙලාසිටි සමෙහි හටගත්තේයයි නොදනී. මේවා අචේතනය, අව්‍යාකෘතය, ශූන්‍යය, තදය. මෙය රළු පඨවි යයි මෙනෙහි කරයි. ලොම් ශරීරය වසා සිටි සමෙහි හටගත්තේය. ශරීරය වසා සිටි සමෙහි හටගත්තේයයි ඒවා නොදනී. ශරීරය වසා සිටි සමද ඒවා තමා කෙරෙහි හටගත් බව නොදනී. ඒවාද අචේතනය. නිය ඇඟිලි අග හටගත්තේය. ඇඟිලි අග හටගත් බව ඒවා නොදනී. ඒවා ඇඟිලි අග හටගත්තේ යයි ඇඟිලි අගද නොදනී. ඒවාද අචේතනය. දත් හනුවල හටගත්තේය. හනු ඇටයේ හටගත් බව දත් නොදනී. දත් හකු ඇටයේ හටගත් බව හකුඇටය නොදනී. ඒවා අචේතනය. සම ශරීරය වෙලාසිටින බව නොදනී. ශරීරයද සම තමා වෙළා ඇතැයි නොදනී. මෙයද අචේතනය. ශරීරය ද සම තමා වෙළා ඇතැයි නොදනී. මෙයද අචේතනය.
ශරීරය ආලේප කර ඇතැයි මාංශය නොදනී. ශරීරයද........නොදනී. මෙයද අචේතනය. ඇට රැස බැඳ ඇතැයි නහර නොදනී. ඇට රාශියද නොදනී. මෙයද අචේතනය. හිසේ ඇට බෙල්ලේ ඇට මත සිටීයයි නොදනී. බෙල්ලේ ඇටද තමා මත හිසේ ඇට සිටී යයි නොදනී. බෙල්ලේ ඇට තමන් පිටකටුවේ ඇට මත සිටී යයි නොදනී. කලවා ඇට ජංගා ඇට ගොප් ඇට නොදනී. තමා පතුලේ ඇට මත සිටි බව පතුලේ ඇට තමා ගොප් ඇට ඔසවා සිටී යයි නොදනී.
ඇට පිළිවෙලින් සිටින බව මෙනෙහි කළ යුතුය. නහරවලින් නොයෙක් සන්ධිවල ඇත. මේවා අචේතනය. වියලි දර කැබලි වේය.
අට්ඨමිංජං වක්කං...... මත්‍ථලුංගං අචේතනය. අබ්‍යාකෘතය. ශූන්‍යය. තදය. රළු පඨවි ධාතුවයයි මෙනෙහි කරයි. පිත් සෙම් මූ අචේතනය. අව්‍යාකතනය. ශූන්‍යය. යුෂ ඇති ආපෝ ධාතුව යයි මෙනෙහි කරයි.
මේ මහාභූත දෙක මෙනෙහි කරමින් විමසන්නාට උදරයෙහි බහුල වූ තේජෝ ධාතුව ප්‍රකට වේ. නාසයෙහි වායෝ ධාතුව ප්‍රකට වේ. මේ මහාභූත සතර විමසනවිට උපාදාය රූප ප්‍රකට වේ. මහාභූත උපාදාය රූපවලින් අවසන් වේ. උපාදාය රූප මහාභූත රූපවලින් අවසන් වේ. ඡායාව අව්වෙන් අවසන් වේ. අව්ව ඡායාවෙන් අවසන් වේ. මහාභූත උපාදාය රූපද එසේය. ඉක්බිති ඔහුට සතරමහා භූත රූප උපාදාය රූප විසිතුන යයි යනු රූපස්කන්ධයද රූපස්කන්ධ විමසනවිට ආයතන ද්වාර වශයෙන් අරූපී ස්කන්ධ ප්‍රකට වේ. මෙසේ රූප අරූප පරිග්‍රහ පංචස්කන්ධය වේ. පංචස්කන්ධයේ දොළොස් ආයතන වේ. දොළොස් ආයතනවල අට්ඨාරස ධාතු වේ. ස්කන්ධ ධාතු ආයතන වශයෙන් යමක තල්කඳක් පලන්නා සේ කොටස් දෙකක් කොට නාමරූප මෙනෙහි කරයි.
හේ මේ නාමරූප අහේතු අප්‍රත්‍යයව නොහටගත්තේය. හේතු සහිතව ප්‍රත්‍ය සහිතව හට ගත්තේය. එහි හේතු මොනවාද? එහි ප්‍රත්‍ය කවරේද?යි පරීක්‍ෂා කරන්නේ අවිජ්ජා පච්චයා තණ්හා පච්චය කම්ම පච්චය ආහාර පච්චයයි පච්චය මෙනෙහි කර අතීතයෙහි ප්‍රත්‍යයද ප්‍රත්‍ය සමුත්පන්න ධර්මද අනාගතයෙහිද දැන්ද ප්‍රත්‍යයද ප්‍රත්‍ය සමුප්පන්න ධර්මද ඒවායින් එහා සත්වයෙක් හෝ පුද්ගලයෙක් හෝ නැත. පිරිසිදු සංස්කාර පුංජයක්මය. මෙසේ අද්ධ තුනේ සැක දුරුකරති. මෙය වනාහි විදර්ශනා වශයෙන් සංස්කාර සිතා බලන **ඤාත පරිඤ්ඤා** නම් වේ.
මෙසේ සංස්කාර සිතා බලා සිටින භික්‍ෂූන් වහන්සේ බුදුරදුන්ගේ ශාසනයෙහි මුලට බැසගැනීම නම් වේ. ප්‍රතිෂ්ඨාව ලැබුවේ නම් වේ. උන්වහන්සේ චූල සෝතාපන්න නම් වේ. නියත ගති ඇත්තෙක් වේ. එබඳු වූ භික්‍ෂුව සත්ත සප්පාය පුග්ගල සප්පාය භෝජන සප්පාය ධම්ම සවණ සප්පාය ලැබ එකම ආසනයෙහි එක් ආකාරයකින් හටගෙන තිලකුණු නගා විදසුන් පිළිවෙලින් සංඛාර විමසා බලන්නේ රහත්බව ලබා ගනී. මෙය ධාතු වශයෙන් පිවිසි භික්‍ෂුවට රහත් බව දක්වා ඇති නිගමනයයි. විනිසයි.
යමෙකුට වනාහි වර්ණ වශයෙන් පිළිකුල් වශයෙන් ශූන්‍ය වශයෙන් නොවැටහෙනවිට මට නොවැටහේ යයි කමටහන අත්හැර නොසිටිය යුතුයි. කොටස් මෙනෙහි කරමින්ම භාවනා කළයුතුය. පුරාණ ස්ථවිරයන් වහන්සේලා කොටස් මෙනෙහි කිරීමම ප්‍රමාණවත් වේයයි කීහ. මෙසේ නැවත නැවත කොටස් වශයෙන් සජ්ඣායනා කරන යෝගියාට කොටස් ප්‍රගුණ වේ. ප්‍රගුණ වන්නේ කවදාද? යම්කලෙක කෙස් යයි ආවර්ජනා කළ පමණවත් මෙනෙහි කිරීම අන්තිම කොටස වූ මත්‍ථලුංගය දක්වා ගමන් කරයි. එහි පිහිටයි. මත්‍ථලුංගයේ ආවර්ජනා කළ පමණක් මෙනෙහි කිරීම පැමිණ මුල්කොටස වූ කෙස්වල පිිහිටයි.
ඇස් ඇති පුරුෂයෙකුට එකවැලක ඇමිණූ වර්ණ තිස්දෙකක් ඇති මල්මාලාවක් දකිනවිට පිළිවෙලින් හෝ ඉවත්වී බලන්නාට පිළිවෙලින්ම දෙතිස් වර්ණ මල්වැල හෝ ප්‍රකට වේ. ඒවායේ කොටස් තිස්දෙක වැටහේ. විමසන්නා තිරිසන් සතෙක්ද මිනිස් සතෙක්දැයි නොවැටහේ. කොටස්ම වැටහේ. කන බොන දේ කොටස් අතර තබනවා මෙනි.
කොටස ප්‍රගුණ වූ කාලයේ සිට තුන් මුඛයෙන් එකකින් මිදෙන්නේය. කමටහන් වර්ණ වශයෙන් හෝ පිළිකුල් වශයෙන් හෝ ශූන්‍ය වශයෙන් හෝ වැටහේ. කැවුම් පිසනු කැමති ස්ත්‍රිය අනා තබන තබන ලද පිටිවලින් යමක් කැමති වේනම් එය පිසයි. තබන ලද කලය යම්සේ සිදුරු කෙරේද එසේ ජලය හික්මෙයි. එසේම කොටස් ප්‍රගුණ වූ කල තුන් මුඛයේ එකකින් මිදෙන්නේය. කැමති වර්ණයෙන් පිළිකුලෙන්, ශූන්‍යයෙන් කමටහන් වැටහෙන්නේය. මෙතෙකින් මෙය උග්ගහ සන්ධි නම් වේ. මේ උග්ගහ සන්ධියෙහි සිය රහත්බවට පැමිණියෝ ගණන් සීමා ඉක්මවා සිටිති.
උග්ගහ සන්ධියෙහිද යමෙකුට කමටහන නොවැටහේ නම් ඔහු කමටහන උගෙන විසූ ස්ථානය සප්පාය නොවේ. සුදුසු ගෝචර ස්ථානයක විසිය යුතුය. එතනද දහඅටක් වූ විහාර පළිබෝධ දුරුකර පංචාංගයෙන් සමන්විත සේනාසනයක විසිය යුතුය. තවද පංචාංගයෙන් යුක්ත විය යුතුය. එසේ වීමෙන් පසු පිඬුසිඟා පසූ බතින් පසු රෑ ස්ථානයකට හෝ දිවා ස්ථානයකට හෝ පිවිස කමටහන් මෙනෙහි කළයුතුය.
කෙසේද? යට කියන ලද ක්‍රමයෙන් මුල පටන් පිළිවෙලින් සිහිකළ යුතුය. එකක් හැර එකක් නොවේ. පාද තිස්දෙකක් ඇති ඉණිමගක පාද පිළිවෙලින් පා තැබීමෙන් ප්‍රාසාදයට නැගී එහි ප්‍රයෝජන ලබාගන්නා පුරුෂයකු මෙන් කෙසා ලොමා යන පිළිවෙලින් කමටහන මෙනෙහි කරන්නාට කමටහන ද නොපිරිහේ. ප්‍රාසාදයේ ප්‍රයෝජන මෙන් නව ලොව්තුරු දහමද අවබෝධ වේ. පිළිවෙලින් සිහිකිරීමද ඉතා ඉක්මණින් හෝ ඉතා සෙමින් හෝ නොකළ යුතුය. ඉතා ඉක්මණින් මෙනෙහි කරන්නාට කිසියම් කමටහනක් ප්‍රගුණ වුවත් එය ප්‍රකටව නොවැටහේ. එහි උපමාව යට කියන ලද්දේය.
ඉතා සෙමින් සිහිකරන්නාට කමටහන අවසානයට නොපැමිණේ. අතරමැද කඩා වැටේ. යම්සේ පුරුෂයෙක් කච්චිය තරව ගෙන (සුරක්‍ෂිතව හැඳපැළඳගෙන) තුන්යොදුන් මගට පිළිපන්නේ පටන්ගත් තැන සිට සිහිල් සෙවන දැක විසුම් ගනී. රමණීය වැලිතලා දැක පිට දිගහරියි. (වැදහොවයි) වන පොකුණු දැක පැන් පානය කරයි. ස්නානය කරයි. පර්වත දැක ඒවාට නැගී පර්වතවල සිරිය දකියි. අතරමග සිටි නයෙක් හෝ ව්‍යාඝ්‍රයෙක් හෝ දිවියෙක් හෝ ඔහු විනාශ කරයි. සොරු ඔහුගේ වස්තුව පැහැරගෙන ඔහු මරා දමති. එසේම ඉතා සෙමින් සිහිකරන්නාට කමටහන අවසානයට නොපැමිණේ. අතරමග බිඳවැටේ. (පසුබසී.)
ඒ නිසා ඉතා ඉක්මණින් හෝ ඉතා සෙමින් හෝ නැතිව එක් දිනකට තිස්වාරයක් මෙනෙහි කළයුතුය. පාන්දර දසවරක් දවල් දසවරක් රාත්‍රියේ දසවරක් සජ්ඣායනා කළයුතුය. කුමක් කරන්ට නොවටීද? පාන්දර නැගිට මුව දෙවීම නොවටීද? කන බොන දේ කෑමට බීමට නොවටීද? ඒවා වටී, නමුත් එයම කිරීම නොවටී. කරන්නා මහත් ප්‍රයෝජන ගෙන නොසිටී. යම්සේ එක් පුරුෂයෙකුට කුඹුරු තුනක් ඇත. එකක් අට කුඹුරකි. එකක් සොළොස් කුඹුරකි. අනික දෙතිස් කුඹුරකි. කුඹුරු තුනම වැඩකිරීම නොහැකි පුරුෂයා මින් දෙකක් අත්හැර දෙතිස්කුඹ ඇති කුඹුර වැඩ කළයුතුය. එහි හැකි වැපිරීම කැපීම් ආදිය කළයුතුය. එවිට ඔහුට ඉතිරි දෙකද කළා සේ ප්‍රයෝජන ලැබේ. එසේම සෙසු මුව සෝදන කටයුතු හැරදමා වුවද මේ කටයුත්ත කළයුතුය. නොකර සිටීම නොවටී. කරන්නා මහත් අර්ථයක් ගෙන සිටී. මෙපමණකින් මධ්‍යම ප්‍රතිපදාව කියන ලදි.
මෙසේ පිළිපන් යෝගියා නොසන්සුන් ගතිය වළක්වා ගතයුතුය. කමටහන අත්හැර බාහිර දෙයින් නොසන්සුන් වන්නේ නම් කමටහන පිරිහේ. එයින් බිය ඉක්මවීමට නොහැකි වේ. යම්සේ එක් පුරුෂයෙක් දහසක් ණය දී පොළිය ලැබ මාර්ගයට බැස්සේ අතරමග කිඹුල් මුවර දියරකුස් ආදීන්ගෙන් ගැවසී ගත් ගැඹුරු ගිරිකඳුරයක් (ඔයක්) මත ඇතිරූ එක් අයෙකුට යා හැකි ඒදණ්ඩට නැගී යන්නේ එහෙ මෙහෙ බලමින් තබන පියවර ගැන නොසලකා එයින් ඇද වැටී කිඹුල් ආදීන්ට ගොදුරු වේ. බත් වේ. එසේම මේ අයද කමටහන අත්හැර බාහිර දෙයින් කැළඹී යනවිට කමටහනින් පිරිහේ. සසරබිය දුරුකිරීමට නොහැකි වේ.
මෙය උපමා සංසන්දනයයි. පුරුෂයා දහසක් ණය දී පොලී ලැබූ කාලය මෙන් මේ භික්‍ෂුවගේ ගුරුවරයා සමීපයෙහි කමටහන උගත් කාලය අතරමග ගැඹුරු ගිරිකඳුරු මෙන් සසර - සසර මගදුක කිඹුල් ආදීන් සපාකෑම මෙනි. මේ භික්‍ෂුවගේ සජ්ඣායනා වීථිය ඒකපළික සේතුව මෙනි. මේ භික්‍ෂුව කමටහන අත්හැර බාහිර දෙයින් කැළඹී කමටහනින් පිරිහී සසර බයින් මිදීමට නොහැකිවීම ඒක පදිකදණ්ඩ සේතුවට නැගුණු මිනිසා එහෙ මෙහෙ බලා පය පැකිලී ඇදවැටී කිඹුල්නට බත් වූවා මෙනි.
එනිසා කෙස් මෙනෙහි කළ යුතුය. කෙස් මෙනෙහිකර සිත බාහිර අරමුණුවලින් වලකා පිරිසිදු සිතින් ලොම් නිය දත් සම් මෙනෙහි කළයුතුය. මෙසේ මෙනෙහි කරන්නාට කමටහන් නොපිරිහේ. සසරබිය දුරුකරයි. උපමාව එසේම පෙරළා දතයුතුය. දහසක් ණය දී පොළිය ලත් දක්‍ෂ පුරුෂයෙකුගේ ඒදණ්ඩට නැගී සකසා හැඳපෙරව ශරීරය කෙලින් තබාගෙන සුවසේ පරතීරයට යෑම මෙන් දක්‍ෂ භික්‍ෂුව කෙස් මෙනෙහිකර සිත විපිලිසර බවට පමුණුවන බාහිර කරුණු දුරුකර පිරිසිදු සිතින් ලොම් නිය දත් සම් සිහිකරමින් කමටහනින් නොපිරිහී සසර බය ඉක්මවීම දතයුතුය. මෙසේ බාහිර විශේෂ දුරුකරන්නා විසින් යට කියනලද නය අනුවම ප්‍රඥප්ති ඉක්මවීමද මෙනෙහි කළයුතුය.
කෙස් ලොම් යන පැනවීම් අත්හැර පිළිකුල් පිළිකුල් යයි සිහිය තබා පළමුවම වනාහි පිළිකුල් වශයෙන් නොවැටහේ. වැටහෙනතුරු පැනවීම අත්නොහැරිය යුතුය. වැටහෙනවිට පැනවීම අත්හැර පිළිකුලම මෙනෙහි කළයුතුය. මෙනෙහි කරන්නාද යට කියනලද ආකාරයෙන්ම පස් ආකාරයකින් පිළිකුල මෙනෙහි කළ යුතුය. තච පංචකයෙහි වර්ණ සණ්ඨානයෙන්ම ආසය අවකාශය වශයෙන්ම පස්විධ වූ පිළිකුල් බව ලැබේ. සෙස්සෙහිද ලැබෙන ලැබෙන ආකාරයෙන් මෙනෙහි කිරීම පවත්වාගෙන යා යුතුය.
එහි කෙස් ආදි කොටස් පහ සුභ නිමිති රාගයට හේතුවූ අරමුණු වේ. ඇලෙන අය මෙම කොටස් පහෙහිම ඇලෙති. මේ භික්‍ෂුව වනාහි මහජනයා ඇලෙන තැන පිළිකුල් යයි අර්පණාව පමුණුවයි. එහි අර්පණාවට පැමිණි තැන් විටත් අනිත් සියල්ලම අර්පණාව පමුණුවයි.
ඊට මේ උපමාවකි. දක්‍ෂ වූ දුනුවායෙක් රජු සතුටුකොට ලක්‍ෂයක් උපදනා ගම්වරයක් ලැබ පංචායුධයෙන් සන්නද්ධව එහි යන්නේ, අතරමග සොරුන් තිස්දෙදෙනෙකු දැක ඔවුන්ගෙන් සොර නායකයන් පස්දෙනෙකු විනාශ කරන්නේය. ඔවුන් විනාශවීමේ සිට ඔවුන්ගෙන් දෙදෙනෙකු එකමඟට පිවිසියේ නම් නැත. මීට ස්වභාව දතයුතුය. රජු සතුටුකර ගම්වරය ලැබූ කාලය මෙනි. මේ භික්‍ෂුව ගුරුවරයා සමීපයෙහි කමටහන ඉගෙන සිටි කාලය. කොටස් තිස්දෙක දෙතිස් සොරුන් මෙනි. කෙස් ආදි පහ නායක සොරු පස්දෙනා මෙනි. මේ භික්‍ෂුව සියළු සතුන් ඇලෙන තච පංචකයෙහි පිළිකුල් ඉපදවීම සොර නායකයන් පස්දෙනා ඝාතනය කිරීම. සෙසු සොරුන් අතර පහර ලැබ පලායන කාලය මෙන් සෙසු කොටස් සියල්ල අර්පණාවට නැංවීම දතයුතුය.
මෙසේ ප්‍රඥප්ති සමතික්‍රමණය මෙන් අනුපූර්ව මුඤ්චන මෙනෙහි කිරීම. කෙස් මෙනෙහි කරන්නා විසින් කෙස් මෙනෙහි කරමින්ම කෙස්වලට සාපේක්‍ෂව ලොම් කෙරෙහි සිහිය යැවිය යුතුය. ලොම් වැටහෙනතුරු කෙස් කෙස් යයි සිහිකළ යුතුය. ලොම් වැටහෙනවිට කෙස් කෙරෙහි සිහිය අත්හැර ලොම් කෙරෙහි සිහිය පිහිටවිය යුතුය. නිය ආදිය කෙරෙහිද මෙසේ පැවැත්විය යුතුය.
මේ ඊට උපමාවකි. කූඩැල්ලා යනවිට ඉදිරියේ ප්‍රතිෂ්ඨාවක් නැත්නම් නඟුටෙන් ගත් ස්ථානය අත් නොහරියි. ඉදිරියේ ප්‍රතිෂ්ඨාවක් ලැබූවිට නඟුට ඔසවා මුඛයෙන් ගත් තැන තබයි. එසේම කෙසේ මෙනෙහි කරන්නා විවසින් කෙස්වලට සාපේක්‍ෂව ලොම් කෙරෙහි සිහිය යැවිය යුතුය. ලොම් වැටහෙනතුරු කෙස් යයි සිහිකළ යුතුය. ලොම් වැටහෙනවිට කෙස් අත්හැර ලොම් කෙරෙහි සිහිය පිහිටවිය යුතුය. නිය ආදියෙහිද මෙසේ පැවැත්විය යුතුය.
මෙසේ පවත්වන්නා විසින් අර්පණා වේයයි කියන ලද සිහිකිරීමේ කෞශල්‍යය සම්පාදනය කළයුතුය කෙසේද? මේ අර්පණා කර්මස්ථානය මෙනෙහි කරන්නාට අර්පණාව පැමිණේ. පළමුව තවම නොවැටහේ. මුලක් නැති සසරෙහි විවිධ අරමුණු වඩන ලද සිත කෙස් යයි ආවර්ජනය කළ පමණකින් සජ්ඣායනය සෝත අනුසාරයෙන් ගොස් මොළයෙහි පිහිටයි. මත්‍ථලුංගය ආවර්ජනා කළ පමණකින් සජ්ඣායනය සෝත අනුසාරයෙන් පැමිණ කෙස්වල පිිහිටයි. මෙනෙහි කරන්නාට ඒ ඒ කොටස් වැටහේ. සිහිය එකඟය. මෙහිද සිමින් පවතී. එයින් යම් යම් කොටස් අධිකව වැටහේ නම් ඒ ඒ කොටස් ද්විගුණව භාවනා කර අර්පණා පැමිණවිය යුතුය. මෙසේ අර්පණාව පැමිණි කාලයෙහි පටන් සෙසු කොටස්වල සම්පූර්ණයෙන් අර්පණාව පැමිණවිය යුතුය. එහි තල්වනයෙහි වඳුරාගේ උපමාවය.
තවද මෙහි මෙසේ යෝජනාවද දතයුතුය. ගස් තිස්දෙකක් ඇති තල්වනයෙහි වඳුරා වසයි. ඌ ගනු කැමති වැද්දා මුලින් සිටි තල්ගස මුලසිට ශබ්ද කළේය. මාන්නයක් ඇති වඳුරා ඒ ඒ තල්ගස්වලට පැන අවසාන තල්ගසේ සිටියේය. වැද්දා එහිද ගොස් ශබ්ද කළේය. වඳුරා පෙර සේම පැනගෙන මුල් තල් ගසේ සිටියේය. වඳුරා නැවත නැවත ලුහුබඳිනු ලැබූ නිසා ක්ලාන්ත වෙමින් ඒ ඒ තල්ගසේ මුල සිට ශබ්ද පවත්වනවිට නැගිට යයි. තද ක්ලාන්තය නිසා එක් තල්ගසක මුදුනේ කරඬුව තදින්ගෙන සිටීම දුන්නෙන් විද්දත් පලා නොයයි.
එහි තල්ගස් කොටස් තිස්දෙක මෙනි. සිත වඳුරා මෙනි. යෝගාවචරයා වැද්දා මෙනි. තල්ගස මුලසිට වැද්දා විසින් කෑගසනු ලැබූවිට මානඅධික වඳුරා පලාගොස් අවසාන තල්ගසේ සිටි කාලය මෙන් මුලක් නැති සසරෙහි නොයෙක් අරමුණුවල වඩන ලද සිත කෙස් යයි ආවර්ජනා කළ පමණකින් ශබ්දය සෝත අනුසාරයෙන් ගොස් මොලයෙහි පිහිටීම. අවසාන ගස ළඟ සිට ශබ්ද කළවිට මුල් තල්ගසට පැමිණීම මෙන් මොලය ආවර්ජනා කළ පමණින් ශබ්දය සෝත අනුසාරයෙන් ගොස් කෙස්වල පිහිටීම. නැවත නැවත ලුහුබඳිනවිට ක්ලාන්ත වී ශබ්ද කරන ස්ථානවල නැගිට බලනවා මෙන් මෙනෙහි කරනවිට ඒ ඒ කොට්ඨාශ වැටහී සිහිය පිහිටුවා යෑම දුන්නෙන් විද ගැනීමට තැත්කරනවිට පලා නොයනවා මෙන් කොටස් අධිකව වැටහී ද්විගුණය මෙනෙහි කර අර්පණා පැමිණවීම.
එහි අර්පණා පැමිණි කාලයේ පිටින් සෙසු කොටස්වලද අපහසුවක් නැතිව අර්පණා පැමිණෙන්නේය. ඒ නිසා පිළිකුල් පිළිකුල්යයි නැවත නැවත ආවර්ජනා කළයුතුය. සිත අරමුණුකර පිිහිටවිය යුතුය. තර්ක විතර්ක කළයුතුය. මෙසේ කරන්නාට ස්කන්ධ සතර පිළිකුල් අරමුණු වේ. අර්පණය පැමිණේය. පූර්වභාග සිත පරිකර්ම උපචාර සංඛ්‍යාත විතක්ක විචාර සියල්ල යට කී පරිදිය. එක් කොටසක් සිහිකරන්නාට ප්‍රථම ධ්‍යානය උපදී. වෙන වෙනම මෙනෙහි කරනවිට දෙතිසේම ප්‍රථම ධ්‍යානය උපදින්නේය.
**සො තං නිමිත්තං** - ඒ භික්‍ෂුව ඒ කර්මස්ථාන නිමිත්ත. **අසෙවති** - සේවනය කරයි. ඇසුරු කරයි. **භාවෙති** - වඩයි. **බහුලීකරොති **- නැවත නැවත කරයි. **ස්වාවත්‍ථිකං වවත්‍ථපෙති **- හොඳින් සිතේ තබාගනී. බහිද්ධා කාය චිත්තං උපසංහරති. මෙසේ කොට බාහිර කෙනෙකුගේ සිරුරෙහි තමාගේ සිත එලවයි. තබයි. යවයි.
**අත්‍ථිස්ස කායෙ** - ඔහුගේ කයෙහි ඇත. **අජ්ඣත්ත බහිද්ධා කායේ චිත්තං උපසංහරති** කලින් කලට තමාගේ හා අනිකකුගේ සිරුරෙහි සිත යවා තබයි. **අත්‍ථි කායෙ** මෙය ඒකාන්තයෙන්ම තමාගේ කය හෝ අනුන්ගේ කය යයි අදහස් නොකරයි. එනිසා කියන ලදි. මෙහි වනාහි තමාගේ ජීවමාන ශරීරයෙහි පිළිකුල සම්බන්ධව පරිකර්ම භාවනාව කරන්නට අර්පණාවද උපචාරයද උපදී. අනුන්ගේ ජීවමාන ශරීරයේ පිළිකුල පිළිබඳ පරිකර්ම භාවනාව කරන්නාව අර්පණාවද නූපදී. උපචාරයද නූපදී. දස අසුභව පිළිබඳව පරිකර්ම භාවනාව කරන්නාව මේ අවස්ථා (අර්පණා, උපචාර) දෙක නූපදීද? උපදී. ඒවා අනුපාදින්නක (තෘෂ්ණා වශයෙන් නොගන්නා ලද) පක්‍ෂයෙහි පවතින බැවිනි. ඒ නිසා එහි අර්පණාද උපචාරයද උපදී. මෙය වනාහි තෘෂ්ණා වශයෙන් ගන්නා ලද (උපාදින්නක) පක්‍ෂයෙහි සිටී. ඒ නිසා මෙහි මේ කොටස් දෙක නූපදී. අසූභානු පස්සනාව විපස්සනා භාවනාව වේයයි දතයුතුය. මේ සියල්ලෙහි කුමක් කියන ලදද? සමථය හා විපස්සනාව කියන ලදි.
දැන් මෙහි එසේ සියල්ල මෙනෙහි කිරීමට සාධාරණ වූ ප්‍රකීර්ණක යයි දතයුතුය. මේවායෙහි:-
එහි කොටස් තිස්දෙකේ නිමිති එකසිය හැටක් වේ. යෝගාවචරයා ඒවා අනුව ද්වත්තිංසාකාරය කොටස් වශයෙන් විමසයි. කෙසේද? කෙස්වල වර්ණ නිමිත්ත සටහන් නිමිත්ත, දිසා නිමිත්ත, අවකාශ නිමිත්ත, පරිච්ඡේද නිමිත්ත යයි පස් නිමිති වේ. ලෝම ආදියෙහිද මෙම නයමැයි.
කොටස් තිස්දෙකේ ලකුණු වශයෙන් එකසිය විසිඅටක් වේ. යෝගාවචරයා ද්වත්තිංසාකාරය ලකුණු වශයෙන් මෙනෙහි කරයි කෙසේද? කෙස්වල දැඩි වූ ලක්‍ෂණය, බැඳුණු ලක්‍ෂණ උෂ්ණ ලක්‍ෂණය, පිම්බවීම් ලකුණ යයි ලකුණු සතරෙක් වේ. ලෝමාදියෙහිද එසේය.
ද්වත්තිංසාකාරය ධාතු වශයෙන් එකසිය විසිඅටක් වේ. ඒවා අනුව යෝගාවචරයා ද්වත්තිංසාකාරය ධාතු වශයෙන් විමසයි. කෙසේද? කර්කශ බව පඨවි ධාතුය. බැඳීම් බව ආපෝ ධාතුය. උෂ්ණභාවය තේජෝ ධාතුය. පිම්බීම් ලක්‍ෂණය වායෝ ධාතුයයි ධාතු සතරෙක් වේ. ලෝමාදියෙහි ද මෙම නයයි.
කොටස් තිස්දෙකේ ශූන්‍යතා අනූහයක් වේ. ඒවා අනුව යෝගාවචරයා ශූන්‍යතාව විදර්ශනය කරයි. (දකියි යූ සේයි) කෙසේද? තමා විසින් හෝ තමා කෙරෙහි හෝ නිත්‍ය වශයෙන් හෝ ස්ථිර වශයෙන් හෝ ශාස්වත වශයෙන් හෝ වෙනස් නොවන ධර්මයක් වශයෙන් හෝ යයි කෙස් ශූන්‍ය වේ. කෙස්වල ආත්ම ශූන්‍යතාව, ආත්මය කෙරෙහි ශූන්‍යතාව නිත්‍යභාව ශූන්‍යතාව යයි ශූන්‍යතා තුනක් වේ. ලොම් ආදියෙහිද මෙම නයයි.
කෙස් ආදි කොටස් තිස්දෙක ස්කන්ධ වශයෙන් විමසනවිට කෙස් ස්කන්ධ කීයක් වේද? ආයතන කීයද? ධාතු කීයද? සත්‍ය කීයද? සතිපට්ඨාන කීයදැයි ආදි නයින් ස්කන්ධවලද විනිස දතයුතුය.
මෙසේ අජ්ඣත්ත ආදි බෙදීම් වශයෙන් තුන් ආකාරයකින් කායානුපස්සනාව විස්තර වශයෙන් දක්වා, දැන් **කායානුපස්සී විහරති ආතාපි සම්පජානො** යන ආදි පද බෙදා දැක්වීමට **අනුපස්සී** ආදිය ආරම්භ කළහ. එහි යම් අනුපස්සනාවකින් කය දැකීම වේ. එය දැක්වීමට **තත්‍ථ කතම අනුපස්සනා යා** [missing trans]
**පඤ්ඤා පජානාති **යන ආදිය යට චිත්තුප්පාද කාණ්ඩ වර්ණනාවෙහි කියන ලද නයින්ම දතයුතුය. **උපෙතො** යන සියල්ල අඤ්ඤමඤ්ඤ සමානාර්ථ වචන වේ. තවද ආසේවන වශයෙන් **උපෙත** වේ. භාවනා වශයෙන් වහා පැමිණේ යයි **සමුපෙතා** වේ. **උපාගතො, සමූපාගතො, සම්පන්නො, උපපන්නො** යන මේවායෙහි ද දුක දෙකෙහිද මෙම නයමැයි. බහුල වශයෙන් වනාහි **සමන්නාගතො** යන මෙසේ මෙහි යෙදීම දතයුතුය. **ඉමිනා ආතාපෙන උපෙතො** යන ආදියෙහි ද මෙම නයයි.
**විහරති** යන පදයෙහි එහි කවර විහරණයක්දැයි ප්‍රශ්න නොකොට පුද්ගල අධිෂ්ඨාන දේශනාවෙන් දේශනා කරන්නේ **ඉරීයති** යන ආදිය කීහ. එහි අර්ථය සතර ඉරියව්වේ එක් ඉරියව්වකින් යුක්ත වීම් වශයෙන් ඉරීයති වේ. ඒ ඉරියව් සතරින් කාය ස්කන්ධය පෙරලෙමින් වත්තති පවතී. එක් ඉරියව්වක දුක වෙනත් ඉරියව්වකින් චිරයානික යයි බාධාකොට ශරීර ආරක්ෂා කිරීම් වශයෙන් පාලෙති පාලනය කරයි. එක් ඉරියව්වක නොපිහිටා සියළු ඉරියව් පැවැත්වීමෙන් යාපෙති යැපෙයි. ඒ ඒ ඉරියව්වෙන් කය ජීවත් කරවීම් වශයෙන් යාපෙති යැපෙයි. දිගුකලක් පැවැත්වීමට **චරති** ගමන් කරයි. ඉරියව්වෙන් ඉරියව්ව සිඳදමා ජීවිතය ගෙනයෑම් වශයෙන් **විහරති** වාසය කරයි.
**ස්වෙව කායො ලොකො** යන යම් කයක කායානුපස්සීව වාසය කරයිද? එම කයම බිඳීයෑම විනාශවීම් අර්ථයෙන් ලෝකය වේ. මේ කයෙහි යමකින් ප්‍රහීන වේනම් අභිධ්‍යා දෝමනස්ස වේදනාදියෙහි ද ප්‍රහීන වේමය. එහෙයින් **පඤ්චපි උපාදානක්ඛන්ධා ලොකො** උපාදානක්ඛන්‍ධ පස ලෝකයයි කියන ලදි.
**සන්තා** යනු නිරෝධ වශයෙන් සාන්තබවය. භාවනාවෙන් සමනය වූ නිසා සමිතා වේ. වස්තු පරිඥාවෙන් (වස්තු පිළිබඳ දැනගැනීමෙන්) වෙන්වීම් වශයෙන් **වූපසන්ත** වේ. නිරෝධ සංඛ්‍යාත අස්තයට ගියේ යයි **අත්‍ථංගතා** වේ. විශේෂයෙන් විනාශ කරන ලද්දේය. අතිශයින්ම නොපැවතීම තැබුවේය යන අර්ථයයි. යම්සේ නැවත නොවැගිරෙයි. මෙසේ වියලුණු බැවින් **සොසිතා **නම් වේ. වහා වියළුණේය යන **විසෝසිතා** ය. වියලුනේය යන අර්ථයයි. කෙළවර දුරුකරන ලද යන කතාව **ව්‍යන්තිකතා** වේ. මෙහිද කර්මස්ථාන විහරණයෙන් කර්මස්ථාන ගත්තහුගේ ශරීර පරිහරණයයි. වීර්යයෙන් සම්‍යක් ප්‍රධාන වීර්යයි. සිහිකල්පනාවෙන් කර්මස්ථානය පරිහරණය කරන උපායයි සිහියෙන් හෝ කායානුපස්සනා වශයෙන් ලැබූ සමථයයි. විමසන නුවණින් විදර්ශනාවෙන් අභිධ්‍යා දෝමනස්ස (ඇලීම් ගැටීම්) විනෝදනයෙන් (දුරු කිරීමෙන්) භාවනා ප්‍රයෝජන කියන ලදැයි දතයුතුය.
වේදනානුපස්සනා නිද්දේසයෙහි ද යට කියන ලද්දට සමානව කියන ලද නයින්ම දතයුතුය. **සුඛං වෙදනං වෙදයමානො** යනාදියෙහි වනාහි **සුඛං වෙදනං** යනු කායික හෝ මානසික හෝ සැප වේදනාවක් විඳින්නේ මම සැප වේදනාවක් විඳිමි යයි දනී යන අර්ථයයි. එහි උඩුකුරුව හොවනා දරුවෝද කිරිබොන ආදි කාලයෙිහ සැප විඳින්නේ සැප වේදනාවක් විඳිමුයි දනිති. මෙය එබඳු දැනීමක් උදසො නොකියන ලදි. එබඳු දැනීමක් සිතා යයි යන අවබෝධය දුරු නොකරයි. සත්ත්ව සංඥාව උදුරා නොදමයි. කර්මස්ථානය හෝ සතිපට්ඨාන භාවනාව හෝ නොවේ. මේ භික්‍ෂුවගේ දැනීම සත්ත්ව අවබෝධය දුරුකරයි. සත්ත්ව සංඥාවද උදුරා දමයි. කර්මස්ථානය සතිපට්ඨාන භාවනාවද වේ. මෙහි කවරෙක් විඳීද? වේදනාව කවරෙකුටද? වේදනාව කුමන කරුණක්ද? යන මෙහි දැන විඳීම සඳහා කියන ලදි.
එහි කවෙරක් විඳීද? යන්නෙහි කිසි පුද්ගලයෙක් හෝ සතෙක් නොවිඳී. කාටද වේදනාව? කිසි සතෙකුට හෝ පුද්ගලයෙකුට වේදනාව නැත. වේදනාව කුමන කරුණකටද යන වස්තු හා අරමුණුවලටය මේ වේදනාව. ඒ නිසා එය මෙසේ දතයුතුය. ඒ වේදනා පැවැත්ම ගෙන මං විඳිමියි යන ව්‍යවහාර මාත්‍රය වේයයි මෙසේ සලකමින් මේ තෙමේ සැපවේදනා විඳිමි යයි දනීයයි දතයුතුය. සිතුල්පව්වෙහි එක්තරා තෙරනමක් මෙනි.
ස්ථවිරයන් වහන්සේ වනාහි බලවත් වේදනාවෙන් උත්සාහ ගන්නේ එහේ මෙහේ පෙරළෙති. එහි වැසි එක් දහර භික්‍ෂු නමක් ස්වාමීන් වහන්ස, රිදෙන්නේ කොතනදැයි ඇසීය. ඇවැත්නි, වෙන වෙනම රිදෙන තැනක් නම් නැත. වස්තුව අරමුණු කොට වේදනාව විඳීයයි කීහ. මෙසේ දැනගත් කාලයේ සිට ඉවසීම වටිනවා නේද ස්වාමීන් වහන්ස යයි දහරා කීය. ඇවැත්නි, ඉවසමි. ස්වාමීන් වහන්ස, ඉවසීම යෙහෙකි. ස්ථවිරයන් වහන්සේ ඉවසූහ. වාතය හෘදය දක්වා ගොස් එය පැලීය. ඇඳෙහි අතුනුබහන් විසිරුණි. ස්ථවිරයන් වහන්සේ මෙපමණ ඉවසීම ඇවැත්නි වටීදැයි කුඩා භික්‍ෂුවට පෙන්වීය. කුඩා භික්‍ෂුව නිශ්ශබ්ද විය. ස්ථවිරයන් වහන්සේ විරිය සමාධිය යොදාගෙන සිව්පිළිසිඹියා සහිතව රහත්බවට පත්ව සිහියෙන් යුක්තව පිරිනිවන් පෑහ.
යම්සේ සැපද එසේම දුකය. නිරාමිස වූ අදුක්ඛමසුඛ වේදනාව විඳින්නේ අදුක්ඛමසුඛ වේදනාව විඳිමියි දනී. මෙසේ භාග්‍යවතුන් වහන්සේ රූප කර්මස්ථානය වදාරා අරූප කර්මස්ථානය වදාරන්නේ, වේදනා වශයෙන් වදාළහ. රූප කර්මස්ථානය අරූප කර්මස්ථානය යයි කර්මස්ථානය දෙවැදෑරුම් වේ. රූප පරිග්ගහ අරූප පරිග්ගහ යයි මෙයම කියනු ලැබේ. භාග්‍යවතුන් වහන්සේ එහිදී රූප කර්මස්ථානය වදාරන්නේ සංක්‍ෂේප මෙනෙහි කිරීම් වශයෙන් හෝ විස්තර මෙනෙහි කිරීම් වශයෙන් හෝ චතුධාතු සිහිකිරීම වදාරති. ඒ දෙකම **විසුද්ධි මාර්ගයෙහි** සියළු ආකාරයෙන් දක්වන ලද්දේමය.
අරූප කර්මස්ථානය වේදනා වශයෙන් බොහෝසෙයින් වදාරති. **ඵස්ස වේදනා චිත්ත** වශයෙන් අරූප කර්මස්ථානයට පිවිසීම තුන්ආකාර වේ. කෙසේද? සමහර කෙනෙකුට සංක්‍ෂේපයෙන් හෝ විස්තර වශයෙන් අරූප කර්මස්ථානය පරීක්‍ෂා කරනවිට ඒ අරමුණෙහි ම චිත්ත චෛතසිකයන්ගේ පළමුවන (අභිනිපාතයෙන්) පිවිසීමෙන් එම අරමුණ ස්පර්ශ කරමින් උපදින ස්පර්ශය ප්‍රකට වේ. සමහර කෙනෙකුට ඒ අරමුණු විඳින වේදනාව උපදී. ඒ අරමුණ හැඳිනගන්නා සංඥාවද සිතන්නා වූ චේතනාවද දැනගන්නවා විඤ්ඤාණයද උපදී. ස්පර්ශ පංචකයෙහිම විමසීම කරයි. යමෙකුට වේදනාව ප්‍රකට වේද? එයද වේදනාව පමණක් නූපදී. එය සමග ඒ අරමුණ ස්පර්ශ කරන ස්පර්ශයද උපදී. හැඳිනගන්නා වූ සංඥාවද සිතන්නා වූ චේතනාවද දැනගන්නා වූ විඤ්ඤාණයද උපදීයයි ස්පර්ශ පංචකය විමසයි. යමෙකුට විඤ්ඤාණය ප්‍රකට වේද? එයද තනිව විඤ්ඤාණය පමණක් නූපදී. එය සමග ඒ අරමුණ ස්පර්ශය කරන ස්පර්ශයද විඳින වේදනාවද හැඳිනගන්නා සංඥාවද සිතන්නා වූ චේතනාවද උපදීයයි ස්පර්ශය පස්වැනි කොටම විමසයි. [check trans here]
ඒ ඵස්ස පස්වැනි ධර්මයෝ කුමක් ඇසුරු කරත්දැයි පරීක්‍ෂා කරන්නේ වස්තු ආශ්‍රිත යයි දැනගනී. වස්තුනම් කරජ (මව්පියන් නිසා හටගත් ශරීරය) කියයි. යමක් උදෙසා කියන ලදද, මගේ මේ විඤ්ඤාණය මෙහි ආශ්‍රිතය. මෙහි බැඳුණේයයි හේ අර්ථ වශයෙන් හේතුවෙන් ම උපාදාය රූපයෝද, මෙසේ මෙහි ස්පර්ශය පස්වැනි කොට ඇති වස්තු රූපය නාමය යයි නාමරූපය දකී. මෙහි රූපය රූප ස්කන්ධයයි. නාමය සතර අරූප ස්කන්ධයයි. පංචස්කන්ධයෙන් මාත්‍රය වේ. පංචස්කන්ධය නාමරූප විනිර්මුක්තය. පංචස්කන්ධය පංචස්කන්ධයෙන් විනිර්මුක්ත නාමරූප නැත.
මේ පංචස්කන්ධ කුමන හේතුවකින් පවතීද? පරීක්‍ෂා කරන්නේ අවිද්‍යාදි හේතුක යයි දකී. එයින් ප්‍රත්‍යය සහ ප්‍රත්‍යුත්පන්නද හැර අන්‍ය සත්වයෙක් හෝ පුද්ගලයෙක් හෝ නැත. පිරිසිදු සංස්කාර රාශිය යයි ප්‍රත්‍ය සහිත නාමරූප වශයෙන් ත්‍රිලක්‍ෂණය නගා විදර්ශනා පිළිවෙලින් අනිත්‍ය දුක්ඛ අනාත්මය විමර්ශනය කරන්නේ හැසිරේ. හේ අද අද යයි ප්‍රතිවේධය බලාපොරොත්තු වන්නේ එබඳු දවසෙහි සෘතු පුද්ගල භෝජන ධම්ම සවණ සප්පාය (සාත්තුව) ලබා එක් ආසනයක හුන්නේම විපස්සනාව මුදුන් පමුණුවා රහත්බවෙහි පිහිටයි. මෙසේ මේ තුන්දෙනාගේම රහත්බව දක්වා කමටහන් කියන ලදි.
මෙහිදී භාග්‍යවතුන් වහන්සේ විසින් අරූප කර්මස්ථානය වේදනා වශයෙන් දේශනා කරන ලදි. ස්පර්ශ වශයෙන් හෝ විඤ්ඤාණ වශයෙන් හෝ දේශනා කරනවිට ප්‍රකට නොවේ. අන්ධකාරය මෙන් හැඟේ. වේදනා වශයෙන් ප්‍රකට වේ. කවරහෙයින්ද? වේදනා හටගැනීම ප්‍රකටවන බැවිනි. සැප දුක් වේදනා පහළවීම ප්‍රකටය. සැප ඉපදෙන කාලයේ සියළු ශරීරය කැළඹෙමින් මැදෙමින් පැතිරෙමින් ගලායමින් සියක්වර පිරිසිදු කළ ගිතෙල් කවන කලක් මෙන්ද සියක්වර පිසූ තෙල ගල්වන්නාක් මෙන්ද දියකල දහසකින් දාහය නිවන්නාක් මෙන්ද අහෝ සැපයි අහෝ සැපයයි වචන පිටකරන්නාක් මෙන්ද උපදී. යම්කලක දුක් උපදීද? සකල ශරීරය කැළඹෙත් මැඩෙමින් පැතිරෙමින් ගලායමින් රත්වූ ආයුධයක් පිවිසෙන්නාක් මෙන් දියකළ තඹ ලොහොදියෙන් ඉසින්නාක් මෙන් වියළි තෘණ වනස්පති ඇති කැලය ගිනිහුලකින් දවන්නාක් මෙන් අහෝ දුක් අහෝ දුකය විලාප ගසන්නාක් මෙන්ම උපදී. මෙහි සැප දුක් වේදනාවල ඉපදීම ප්‍රකටය.
අදුක්ඛම සුඛ වේදනාව දැක්වීමට අපහසුය. අඳුරුය. අප්‍රකටය. එය සැප දුක් නැතිවිට සැපදුක් ප්‍රතික්‍ෂේප වශයෙන් මධ්‍යස්ථ ආකාර වූ අදුක්ඛමසුඛ වේදනා යයි නය වශයෙන් ගන්නහුට ප්‍රකට වේ. කුමක් වැනිද? යම්සේ අතරමග ගලපිට නැගී දුවන මුවාගේ අඩිපාරේ යන වැද්දා ගලේ එපිටද මෙපිටද අඩි දැක මැද නොදැක්කත් මෙයින් නැගී මෙයින් බැස මැද ගලේ මේ පැත්තෙන් ගියා වන්නේ යයි නයින් දැනගනී. මෙසේ නැගි තැන අඩි ලකුණ වේ. සැප වේදනාවේ පහළවීම ප්‍රකටය. මෙතන නැග මෙතැනින් බැස මැදින් මෙසේ ගියේ යයි නය (ක්‍රමය) ගැනීම මෙන් සැපදුක් නැතිකල්හි දුක්සැප ප්‍රතික්‍ෂේප වශයෙන් මධ්‍යස්ථ ආකාර වූයේ අදුක්ඛමසුඛ වේදනාව යයි නය වශයෙන් ගන්නාට ප්‍රකට වේ.
මෙසේ භාග්‍යවතුන් වහන්සේ පළමුව රූප කමටහන් කියා පසුව අරූප කමටහන් කියන්නේ වේදනා වශයෙන් පෙරළා දැක්වූහ. මෙහිම එය හුදෙකලාව නොදැක්වූහ. දීඝනිකායෙහි මහා නිදානය, සක්ක පඤ්හය, මහා සතිපට්ඨාන, මජ්ඣිම නිකායෙහි සතිපට්ඨාන, චූලතණ්හා සංඛය, මහාතණ්හා සංඛය, චූලවේදල්ල, මහාවේදල්ල, රට්ඨපාල, මාගන්දිය සූත්‍රවලද ධාතු විභංගයේ ආනෙඤ්ජ සප්පායෙහිද සංයුත්ත නිකායේ චූලනිදාන සූත්‍රය, රුක්ඛොපම, පරිවීමංසන සූත්‍රය, සකල වේදනා සංයුත්ත යයි නොයෙක් සූත්‍රවල පළමුව රූප කම්මට්ඨානය කියා පසුව අරූප කම්මට්ඨානය වේදනා වශයෙන් පෙරළා දැක්වූහ. ඒ ඒවායෙ සේම මෙහිද සතිපට්ඨාන විභංගයෙහි පළමුව රූප කම්මට්ඨානය කියා පසුව අරූප කර්මස්ථානය වේදනා වශයෙන් වෙනස්කොට දැක්වූහ.
එහි සැප වේදනා ආදියෙහි වේ. තවද දැනගැනීමේ පරියායකි. (ක්‍රමයකි.) **සුඛං වෙදනං වෙදයාමීති පජානාති** මෙසේ සැප වේදනා කෙරෙහි දුක්වේදනා අභාවයෙන් සැප වේදනා විඳින්නේ සැප වේදනාව විඳිමියි දැනගනී. එයින් එහි පෙර පැවති දුක් වේදනා නම් අනිත්‍ය අස්ථිර වෙනස්වන සුළු ධර්මයයි මෙසේ මෙහි දැනගැනීම වේ. මෙය භගවත්හු විසින් කියන ලදි.
ගිනිවෙස්නා, යම් සමයක සැප වේදනා විඳියි. එසමයෙහි දුක්වේදනා නොවිඳියි. අදුක්ඛමසුඛ වේදනාවද නොවිඳී. එසමයෙහි සැපවේදනාවම විඳියි. ගිනිවෙස්න යම් සමයක දුක්වේදනාව විඳියිද එසමයෙහි සැපවේදනාව නොවිඳියි. එසමයෙහි දුක්වේදනාවම විඳියි. ගිනිවෙස්න යම් සමයක අදුක්ඛමසුඛ වේදනාව විඳියිද එසමයේ සුඛ දුක්ඛ වේදනා නොවිඳියි. එසමයෙහි අදුක්ඛමසුඛ වේදනාවම විඳියි. ගිනිවෙස්න , සැප වේදනාද අනිත්‍යය. සංඛතය. පටිච්ච සමුප්පන්නය. ක්‍ෂය වන ධර්මයකි. ව්‍යය වන ධර්මයකි. විරාග ධර්මයකි. නිරෝධ ධර්මයකි. දුක් වේදනාද අදුක්ඛම සුඛ වේදනාද අනිත්‍යය. සංඛතය. පටිච්ච සමුප්පාදය, ක්‍ෂය ධර්මයකි. ව්‍යය ධර්මයකි. විරාග ධර්මයකි. නිරෝධ ධර්මයකි. ගිනිවෙස්න, මෙසේ බලන බහුශ්‍රැත ආර්ය ශ්‍රාවකයා සැප වේදනාවේද කලකිරේ. දුක් වේදනාවේද කලකිරේ. අදුක්ඛමසුඛ වේදනාවේද කලකිරේ. කලකිරීමෙන් නොඇලේ. විරාගය මිදීම ඇතිකරයි. මිදීමෙහි විදුනෙමිය යන ඤාණය ඇතිවේ. ඉපදීම ක්‍ෂීණ විය. බඹසර වැස නිමියේය. කළයුතු දේ කරන ලදි. මින්පසු කරන්ට දෙයක් නැතැයි යන්න දැනගනී.
**සාමිසං වා සුඛං** යනාදියෙහි ආමිස සැපයකි. පස්කම් ගුණ මිශ්‍ර ඇලෙන සෝතාදි වේදනා හය සාමිස දුක්ඛ නමි. නික්මීම් නිශ්‍රිත නොඇලෙන දොම්නස් වේදනා හයයි. සාමිස අදුක්ඛම සුඛ නම් ගෙහසිත උපේක්ඛා වේදනා හයය. නිරාමිස අදුක්ඛමසුඛ නම් නෙක්ඛම්ම නිශ්‍රිත උපෙක්ඛා වේදනා හයයි. ඒවායේ විභාගය උපරි පණ්ණාසයෙන් පාලියේ ආවේමය. **සො තං නිමිත්තං** යනු හේ එම වේදනා අරමුණය. **බහිද්ධා වේදනාසු** අන්‍ය පුද්ගලයන්ගේ වේදනාවල. **සුඛං වෙදනං වෙදයමානං** යනු අන්‍ය පුද්ගලයන් සැප වේදනාව විඳින අජ්ඣත්ත බහිද්ධා යනු කාලෙක තමාගේ කාලෙක අන්‍යයාගේ වේදනාවල සිත එක්තැන් කරයි. මේ වාරයෙහි තමා හෝ අන්‍යයා හෝ නියමිත නොවේ. එහෙයින් වේදනා විමසීම පමණක් **දැක්වීමට ඉධ භික්ඛූ සුඛං වෙදනං සුඛා වෙදනා **ආදිය දෙසන ලදි. මෙහි සෙස්ස කියන ලදි. මෙම කොටසෙහි වනාහි පිරිසිදු වූ විදර්ශනාවම කියන ලදි.
චිත්තානුපස්සනා නිද්දේසයෙහි ද යට කියන ලද නයින්ම දතයුතුය. **සරාගං වා චිත්තං** ආදියෙහි **සරාගං** යනු අටවිධ ලෝභසහගත සිත්ය. **වීතරාගං** යනු ලෞකික කුසල අව්‍යාකෘත සිත්ය. මේවා සම්මර්ශනයෙන් ධර්මයේ එකඟබවක් ඇති නොවේ. ඒ නිසා මෙහි එක පදයකවත් නිවන නොලබයි. යම්හෙයකින් ප්‍රහාන ඒකාර්ථ වශයෙන් රාගාදිය සමග පවතී, සහ ප්‍රහීන වේ. එහෙයින් පද දෙකෙහි වෙනසක් නැතිව නොලැබේ යයි නොගන්නා ලදි. සෙසු අකුසල සිත් සතර පෙර පද හා සෙසු පසු පද භජනය නොකරයි. **සදොසං** යනු ද්විධය. දොම්නස් සහගතය. වීතදෝසං යනු ලෞකික කුසල හා අව්‍යාකෘතය. සෙසු දස අකුසල සිත් පෙර පදය හා පසුපදය භජනය නොකරයි. සමොහං යනු විචිකිච්ඡා සහගත හා උද්ධච්ච සහගත යයි දෙපරිදිය. යම්හෙයකින් මෝහය සියළු අකුසල්වල උපදීද? එහෙයින් සෙස්ස ද මෙහි වටීමය. මේ දුකයෙහි දොළොස් අකුසල් සිත් සියල්ල ගන්නා ලදි. **වීත මෝහං** යනු ලෞකික කුසල හා අව්‍යාකෘතය. **සංඛිත්තං** යනු ථීන මිද්ධ (සිතේ හා කයේ මැලිගතිය ඇති) යුත් සිත්. මේවා හැකිළුණු සිත් වේ. **වික්ඛිත්තං** යනු උද්ධච්ච සහගත සිත්. මේවා විසිරුණු සිත් නමි.
**මහග්ගතං** යනු රූපාවචර අරූපාවචර සිත්. **අමහග්ගතං** යනු කාමාවචර සිත් **සඋත්තරං** යනු කාමාවචර සිත් **අනුත්තරං** යනු රූපාවචර අරූපාවචර. එහිද ස උත්තර - රූපාවචර සිත්ය. අනුත්තර අරූපාවචර සිත්ය. **සමාහිතං** යනු යමෙකුට අර්පණා සමාධි උපචාර සමාධි හෝ ඇතිබවය. **අසමාහිතං** යනු උභය සමාධි විරහිත (අර්පණා උපචාර) බවය. **විමුත්තං** යනු තදංග වික්ඛම්භණ විමුක්ති වශයෙන් මිදීමය. **අවිමුත්තං** යනු උභය විමුක්තිය විරහිත බවය. සමුච්ඡේද පටිප්පස්සද්ධි නිස්සරණ විමුක්තිවලට මෙහි අවකාශයක් නැත. **සරාගමස්ස චිත්තං** මොහුගේ සිත රාග සහිතය යනුය. සෙස්ස යට කියනලද නයින් පැහැදිලිය. මේ කොටසෙහි පිරිසිදු විපස්සනාව කියන ලදි.
මෙපමණකින් කායානුපස්සනාවේ රූපස්කන්ධ විමසීමද වේදනානුපස්සනාවේ වේදනාස්කන්ධය විමසීමද චිත්තානුපස්සනාවේ විඤ්ඤාණ ස්කන්ධ විමසීමද කියන ලදි. එහෙයින් දැන් සම්ප්‍රයුක්ත ධර්ම ශීර්ෂයෙන් සඤ්ඤා සංඛාර ස්කන්ධ විමර්ශනයද කීමට ධම්මානුපස්සනය දක්වන්නේ **කථඤ්ච භික්ඛු** ආදිය කීහ. එහි **සන්ත** යනු නිතර හැසිරීම් වශයෙන් විද්‍යමාන වූ. **අසන්තං** යනු නොහැසිරීම් වශයෙන් ප්‍රහීණ වූ හෝ අවිද්‍යමාන වූ. **යථා චාති** යම් කරුණකින් කාමච්ඡන්දය ඉපදුනේ වේ. **තඤ්ච පජානාති** යනු ඒ කරුණ දනීයයි යනුයි. මෙම නයින් සියළු පදවල අර්ථ දතයුතුය.
එහි සුභ නිමිත්තෙහි නුනුවණින් මෙනෙහි කිරීමෙන් කාමච්ඡන්දය ඉපදුනේ වේ. සුභ නිමිත්ත නම් සුභ දේද සුභ අරමුණද සුභ නිමිත්තය. නුනුවණින් මෙනෙහි කිරීම නම් උපාය රහිත සිහිකිරීමය. අමාර්ගයෙන් සිහිකිරීමය. අනිත්‍යයෙහි නිත්‍යයයි හෝ දුකෙහි සැපයයි හෝ අනාත්මයෙහි ආත්ම යයි හෝ අසුභයෙහි සුභයයි හෝ මෙනෙහි කිරීමය. එය එහි බහුල වශයෙන් පවතිනවිට කාමච්ඡන්දය උපදී. එහෙයින් භගවත්හු කීහ.
“මහණෙනි, සුභ නිමිත්තක් ඇත. එහි නුනුවණින් මෙනෙහි කිරීම බහුල වූයේ නූපන් කාමච්ඡන්දයේ ඉපදීම සඳහාද උපන් කාමච්ඡන්දයේ අධික වීම මහත්වීම සඳහා එයම හේතුවේ.”
අසුභ නිමිත්තෙහි නුවණින් මෙනෙහි කරන්නාට කාමච්ඡන්දය ප්‍රහීණ වෙයි. අසුභ නිමිත්ත නම් අසුභ දේද අසුභ අරමුණද වේ. නුවණින් මෙනෙහි කිරීම නම් උපායෙන් හා මාර්ගයෙන් කරන මෙනෙහි කිරීමය. අනිත්‍යයෙහි අනිත්‍ය යයි හෝ දුකෙහි දුකයයි හෝ අනාත්මයෙහි අනාත්මයයි හෝ අසුභයෙහි අසුභය හෝ මෙනෙහි කිරීමය. එය එහි බහුල වශයෙන් පවතිනවිට කාමච්ඡන්දය ප්‍රහීණ වේ. එයින් භගවත්හු කීහ.
“මහණෙනි, අසුභ නිමිත්තක් ඇත. එහි නුවණින් මෙනෙහි කිරීම බහුල වූයේ නූපන් කාමච්ඡන්දයේ නොඉපදීම් සඳහා උපන් කාමච්ඡන්දයේ ප්‍රහාණය සඳහා අධික නොවීම් සඳහා මහත් නොවීම සඳහා එයම හේතුවේ.”
තවද කරුණු සයක් කාමච්ඡන්දයේ ප්‍රහාණය පිණිස පවතී. අසුභ නිමිත්ත ඉගෙනීම, අසුභ භාවනාවෙහි යෙදීම, ඉන්‍ද්‍රියයන් සංවර කරගැනීම, භෝජනයෙහි පමණ දැනීම, කලණ මිතුරන් ඇති බව, සප්පාය කථා යන සයයි. දස ආකාරයකින් අසුභ නිමිත්ත ඉගෙන ගන්නාට ද කාමච්ඡන්දය ප්‍රහීන වේ. අසුභ භාවනාව වඩන්නාටද ඉඳුරන් හෝ දොරවල් වැසූ තැනැත්තාටද ප්‍රහීන වේ. සතර පස් පිඬක් කෑමට ඉඩ තබා පැන් පානය කොට යැපෙන පමණක් ආහාරයෙහි පමණ දැනීමද එයින් කියන ලදි.
අසුභකම්මික තිස්ස තෙරුන් සමාන වූ කල්‍යාණ මිත්‍රයකු ආශ්‍රය කරන්නාට ද කාමච්ඡන්දය ප්‍රහීන වේ. සිටින ස්ථානවලද දස අසුභ ආශ්‍රිත සත්පාය කථාවලින්ද ප්‍රහීන වේ. එයින් කියන ලදි. **“ඡ ධම්මා කාමච්ඡන්දස්ස පහාණාය සංවත්තත්ති”** මේ කරුණු සයෙන් ප්‍රහීන වූ කාමච්ඡන්දය අර්හත් මගින් ඉදිරියේ. නොඉපදීම වේයයි දැනගනී.
පටිඝ නිමිත්තෙහි නුනුවණින් මෙනෙහි කිරීමෙන් ව්‍යාපාදය උපදී. එහි ගැටීමම පටිඝ නිමිත්තය. පටිඝ අරමුණ ද පටිඝ නිමිත්තය. නුනුවණින් මෙනෙහි කිරීම සියළු තන්හි එකම ලක්‍ෂණය වේ. එය එම නිමිත්තෙහි බහුලව පවත්වනවිට ව්‍යාපාදය උපදී. එයින් භගවත්හු කීහ.
“මහණෙනි, පටිඝ නිමිත්තක් ඇත. එහි නුනුවණින් මෙනෙහි කිරීම බහුල වූයේ නූපන් ව්‍යාපාදය ඉපදීමට උපන් ව්‍යාපාදය අධික වීම මහත් වීමට එයම හේතු වේ.”
චේතෝ විමුක්තියට මෛත්‍රිය හේතු වේ. නුවණින් මෙනෙහි කිරීමෙන් ව්‍යාපාදය ප්‍රහීන වේ. එහි මෙත්තා යයි කී කල අර්පණාවද උපචාරයද වටී. චේතෝ විමුක්ති යයි යන අර්පණාව නුවණින් මෙනෙහි කිරීමෙහි කියන ලද ලක්‍ෂණ එහි බහුලව පැවැත්වීමෙන් ව්‍යාපාදය ප්‍රහීන වේ. එයින් භගවත්හු කීහ.
“මහණෙනි, මෙත්තා චෙතො විමුක්තියක් ඇත. එහි නුවණින් මෙනෙහි කිරීම බහුල වූයේ නූපන් ව්‍යාපාදයේ නොඉපදීම සඳහා උපන් ව්‍යාපාදයේ ප්‍රහාණය සඳහා අධික නොවීමට මහත් නොවීමට එයම හේතු වේ.”
තවද කරුණු සයක් ව්‍යාපාද ප්‍රහාණය පිණිස පවතී. මෛත්‍රී නිමිත්ත ඉගෙනීම, මෛත්‍රී භාවනාවෙහි යෙදීම, කරනු ලබන ක්‍රියාව ප්‍රත්‍යවේක්‍ෂා කිරීම, නැවත ප්‍රත්‍යවේක්‍ෂා කිරීම බහුලවීම, කල්‍යාණ මිත්‍රභාවය, ඊට ගැලපෙන කථා යන සයය. නියමය පරිදි හෝ අනියමින් දිසා පැතිරවීමෙහි එක්තරා ආකාරයකින් මෛත්‍රිය ඉගෙන ගන්නාටද ව්‍යාපාදය දුරුවෙයි. සීමාකොට පැතිරවීම සීමාරහිත පැතිරවීම දිසා වශයෙන් පැතිරවීම වශයෙන් මෛත්‍රිය වඩන්නාට ව්‍යාපාදය දුරුවෙයි. ඔබ මෙයට කිපී කුමක් කරන්නේද? කිම ඔහුගේ සීලාදිය විනාශ කිරීමට හැකිවන්නෙහිද? ඔබ තමාගේ කර්මයෙන් ඇවිත් තමාගේ කර්මයෙන් නොයන්නෙහිද? පරහට කිපීම නම් ගිනිදැල් සහ ගිනිඅඟුරු රත්වූ යකඩකූරු අසූචි ආදිය ගෙන අනුන් පහරදෙනු කැමැත්තට සමාන වේ. මේ තැනැත්තේ ඔබට කිපීමෙන් කුමක් කරන්නේද? කිම ඔබගේ සීලාදිය විනාශ කිරීමට හැකි වන්නේද? මේ තෙමේ තමාගේ කර්මයෙන් පැමිණ තමාගේ කර්මයෙන්ම යන්නේය. නොපිළිගත් පඬුරක් මෙන් උඩු සුළඟට දමන ලද දූවිලි මිටක් මෙන්ද ඔහු මතම ඒ ක්‍රෝධය වැටෙන්නේය. මෙසේ තමාගේද අනුන්ගේද කරනු ලබන ක්‍රියාව ප්‍රත්‍යවේක්‍ෂා කරන්නාටද උභය කම්මසස්කතය ප්‍රත්‍යවේක්‍ෂා කොට නැවත නැවත ප්‍රත්‍යවේක්‍ෂා කිරීමෙහි සිටියහුට ව්‍යාපාදය පහවෙයි. අස්සගුත්ත තෙරුන් සමාන මෙත්තා භාවනාවෙහි ඇළුණු කල්‍යාණ මිත්‍රයකු ආශ්‍රය කරන්නාටද ව්‍යාපාදය ප්‍රහීන වේ. සිටින හිඳින තැන්වලද සත්පාය කථා ඇත්තාටද ව්‍යාපාදය දුරුවේ. එයින් කියන ලදි. කරුණු හයක් ව්‍යාපාද ප්‍රහානය පිණිස පවතී. මේ කරුණු සයෙන් ප්‍රහීන වූ ව්‍යාපාදය අනාගාමී මාර්ගයෙන් ඉදිරියෙහි ඉපදීම් නොවේ යයි දැනගනී.
අරති ආදියෙහි නුනුවණින් මෙනෙහි කිරීමෙන් ථීනමිද්ධ ඇතිවේ. අරති නම් කලකිරුණු බවයි. තන්‍දි නම් කයෙහි අලසබවයි. විජ්ජම්භිකා නම් කය හැකිලීමයි. භත්ත සම්මද නම් බතින් මූර්ඡා වීමය. බතේ දැවිල්ලය. චේතසො ලීනබව නම් සිතේ මැලිබවයි. මෙම අරති ආදියෙහි නුනුවණින් මෙනෙහි කිරීම බහුලව පැවැත්වීමෙන් ථීනමිද්ධ උපදී. එයින් භගවත්හු කීහ.
“මහණෙනි, අරති, තෙන්දි විජ්ජම්භිකා භත්ත සම්පදො චෙතසො ලීනත්තං ඇත. එහි නුනුවණින් මෙනෙහි කිරීම බහුලාකාර වූයේ, නූපන් ථීනමිද්ධ ඉපදීම සඳහා උපන් ථීනමිද්ධ අධිකවීමට මහත්වීමට එය හේතු වේ.”
ආරම්භ ධාතු ආදියෙහි නුවණින් මෙනෙහි කිරීමෙන් ප්‍රහීන වේ. ආරම්භ ධාතු නම් ප්‍රථමයෙන් ආරම්භ කරන වීර්යයි. නික්කම ධාතු තමා කුසීතබවින් නික්මී ඇති හෙයින් ඊට වඩා බලවත් වේ. පරක්කම ධාතු නම් වෙනත් වෙනත් තැන් ආක්‍රමණය කරන නිසා ඊට වඩා බලවත් වේ. මේ තැන් ප්‍රභේද වූ වීර්යයෙන් නුවණින් මෙනෙහි කිරීම බහුලව පැවැත්වීමෙන් ථීනමිද්ධ ප්‍රහීන වේ. එයින් භගවත්හු කීහ.
“මහණෙනි, ආරම්භ ධාතු තික්කම ධාතු පරක්කම ධාතු ඇත. එහි නුවණින් මෙනෙහි කිරීමෙන් නූපන් ථීන මිද්ධ නොඉපදීම සඳහා උපන් ථීනමිද්ධ ප්‍රහාණයට අධික නොවීමට මහත් බවට නොයෑමට එයම හේතුවේ.”
තවද ථීනමිද්ධ ප්‍රහාණය සඳහා කරුණු 6ක් පවතී. අති භෝජනයෙහි නිමිති ගැනීම, ඉරියව් මාරුකිරීම ආලෝක සංඥා මෙනෙහි කිරීම අභ්‍යවකාශයෙහි වාසය කිරීම, කළණමිතුරු බව, සත්පාය කථා කරයි. ආහාර හත්‍ථක (නැගිටීමට බැරිතරම් ආහාරගැනීම අනිකකුගේ උදව්වෙන් නැගීම) භුත්ත වමිතක (කන ලද්ද වමනය යන) තත්‍රවට්ටක (කෑ තැනම පෙරලෙන) අලංසාටක (කයේ ඇඳුමක් තබාගන්ට බැරිතරම් කෑම) කාකමාසන (කවුඩන් විත් කටින් අහර ඇද කන තරම් ආහාර ගැනීම) වනතරම් ආහාර ගෙන රෑ දිවා ස්ථානවල සිට මහණදම් පුරනවිට ථීනමිද්ධ මහා ඇතකු මෙන් මැඩගෙන එයි. සතර පස් පිඩකට ඉඩ තබා පැන්බී යැපෙනසුළු භික්‍ෂුවට එය නොවේයයි අධික භෝජනයෙහි නිමිති ගන්නාට ථීනමිද්ධ ප්‍රහීන වේ. යම් ඉරියව්වකදී ථීනමිද්ධ පැමිණෙන්නේ නම් ඉරියව් වෙනස් කිරීමෙන්, රාත්‍රියේ සඳ පහන් හුළු එලි ද දිව හිරු එළියද මෙනෙහි කරන්නාටද, අභ්‍යවකාශයෙහි වසන්නාටද, මහකසුප් මහතෙරුන් සමාන ථීනමිද්ධ ප්‍රහීන වූ කලණ මිතුරන් ඇසුරු කරන්නාටද ථීනමිද්ධ ප්‍රහීන වේ. සිටින හිඳින තැන්වල ධුතංග ආශ්‍රිත වූ සප්පාය කථාවලින් ප්‍රහීන වේ. එයින් කියන ලදි. “ඡ ධම්මා ථීනමිද්ධස්ස පහාණාය සංවත්තන්ති” මෙම කරුණුවලින් ප්‍රහීන වූ ථීනමිද්ධය අරහත් මාර්ගයෙන් ඉදිරියේ නොඉපදීම වේයයි දැනගනී.
සිතේ සංසිඳීමක් නැති නුනුවණින් මෙනෙහි කිරීමෙන් උද්ධච්ච කුක්කුච්චයේ ඉපදීම වේ. අවූපසම නම් නොසංසිඳීමයි. උද්ධච්ච කුක්කුච්චයම එහි අර්ථයයි. එහි **අයොනිසො** නුනුවණින් මෙනෙහි කිරීම බහුලව පවත්වන්නාට උද්ධච්චකුක්කුච්ච උපදී. එයින් භගවත්හු කීහ.
“මහණෙනි, සිතෙහි නොසංසිඳීමක් ඇත. නුනුවණින් මෙනෙහි කිරීම බහුල වූයේ නූපන් උද්ධච්ච කුක්කුච්චයේ ඉපදීම සඳහා උපන්නා වූ එහි අධික බවට මහත් බවට එයම හේතුවේ.”
සමාධි සංඛ්‍යාත වූ සිතේ සංසිඳීම නුවණින් මෙනෙහි කරන්නාට එය ප්‍රහීන වේ. එහෙයින් භගවත්හු කීහ.
“මහණෙනි, සිතේ සංසිඳීමක් ඇත. එහි නුවණින් මෙනෙහි කිරීම බහුල වූයේ නූපන් උද්ධච්ච කුක්කුච්ච නොඉපදීම් සඳහා උපන් එහි ප්‍රහීනවීම සඳහා අධික නොවීම සඳහා මහත් නොවීම සඳහා එයම හේතුවේ.”
තවද කරුණු සයක් උද්ධච්ච කුක්කුච්චයේ ප්‍රහාණය පිණිස පවතී. බොහෝ ඇසූපිරූ තැන් ඇති බව, (උගත්කම) විමසීම් ප්‍රශ්න කිරීම, විනයෙහි පුරුදුකළ නුවණ ඇති බව, වැඩිහිටියන් ඇසුරු කිරීම, කලණ මිතුරන් ඇසුර, සප්පාය කථා යන මේවාය. බහුශ්‍රැතයා විසින් එකක් හෝ දෙකක් හෝ තුනක් හෝ සතරක් හෝ පහක් හෝ නිකාය ග්‍රන්ථවල පෙර වශයෙන් ද අර්ථ වශයෙන් ද ඉගෙන ගන්නාට උද්ධච්ච කුක්කුච්ච දුරුවෙයි. කැප අකැප දේ ගැන බහුලව ප්‍රශ්න කරන්නාටද විනය ශික්‍ෂා පදවල නිතර ප්‍රගුණ කිරීමෙන් වසී භවය පත්වූ විනයේ පුරුදු කළ නුවණ ඇත්තාටද වැඩිහිටි මහළු තෙරවරුන් කරා පැමිණෙන්නාටද උපාලි මහරහතුන් සමග කලණ මිතුරන් ඇසුරු කරන්නාටද උද්ධච්ච කුක්කුච්චය ප්‍රහීන වේ. හිඳින සිටින තැන්වල කැප අකැප දේ සම්බන්ධ සප්පාය කථා නිසාද දුරුවේ. කරුණු සයක් උද්ධච්ච කුක්කුච්චයේ ප්‍රහාණය පිණිස පවතී යයි එයින් කියන ලදි. මේ කරුණු සයෙන් ප්‍රහීන වූ උද්ධච්ච කුක්කුච්චයේ උද්ධච්ච බව රහත් මගින්ද කුක්කුච්චය අනාගාමි මගින්ද ඉදිරියේ නොඉපදීම වේ යයි දැන ගනී.
සැක ඇති ධර්මයේ කරුණුවල නුනුවණින් මෙනෙහි කිරීමෙන් විචිකිච්ඡා උපදී. සැක ඇති දහම් සම්බන්ධයෙන් නැවත නැවත සැක ඇති කිරීම විචිකිච්ඡාවයි. එහි නුනුවණින් මෙනෙහි කිරීම බහුලව පැවැත්වීමෙන් විචිකිච්ඡාව උපදී. එයින් භගවත්හු කීහ.
“මහණෙනි, සැක ඇති දහම් කරුණු තිබේ. එහි නුනුවණින් මෙනෙහි කිරීම බහුල වූයේ නූපන් විචිකිච්ඡාව ඉපදීම් සඳහා උපන් විචිකිච්ඡාව අධික වීම, මහත්බවට පත්වීම සඳහා එයම හේතුවේ”
කුසලාදි ධර්ම නුවණින් මෙනෙහි කිරීමෙන් විචිකිච්ඡාව දුරු වේ. එයින් භගවත්හු කීහ.
“මහණෙනි, කුසල් අකුසල් දහම් සාවජ්ජ අනවජ්ජ දහම් සේවනය කළයුතු නොකළ යුතු දහම් හීන ප්‍රණීත දහම් කළු සුදු දහම් ඊට සමාන දහම් ඇත. ඒවායෙහි නුවණින් මෙනෙහි කිරීම බහුල වූයේ නූපන් විචිකිච්ඡාව නොඉපදවීම සඳහා උපන් විචිකිච්ඡාව ප්‍රහාණය සඳහා අධික නොවීමට මහත් නොවීමට එයම හේතුවේ.”
තවද කරුණු සයක් විචිකිච්ඡාව ප්‍රහාණය පිණිස පවතී. උගත්කම, ප්‍රශ්න කිරීම, විනය නය නුවණ, සිතේ ස්ථීරත්‍වය, කළණ මිතුරන් ඇති බව, සප්පායකථා ඒ හය, නිකාය ග්‍රන්ථ 1-5 දක්වා පෙළ හා අර්ථ සිහියෙන් ඉගෙනීම තෙරුවන් අරබයා ප්‍රශ්න කිරීම විනයෙහි වසී භාවයට පත්වීම. තෙරුවන් විශ්වාස කළයුතු ශ්‍රද්ධාව සංඛ්‍යාත සිතේ ස්ථීරත්‍වය ශ්‍රද්ධා සම්පන්න වක්කලි තෙරුන් සමාන කළණ මිතුරන් ඇසුර යන මේවා නිසා විචිකිච්ඡාව ප්‍රහීන වේ. සිටින හිඳින තැන්වල තුණුරුවන් ගුණ ආශ්‍රිත සප්පාය කතා නිසාද විචිකිච්ඡාව දුරුවේ. එනිසා කරුණු සයක් විචිකිච්ඡා ප්‍රහාණය පිණිස පවතීයයි කියන ලදි. මේ කරුණු සයෙන් ප්‍රහීනවන විචිකිච්ඡාව සෝවාන් මාර්ගයෙන් ඉදිරියෙන් නොඉපදීම වේ යයි දැනගනී.
බොජ්ඣංග පබ්බයෙහි **සන්තං** යනු ලැබීම් වශයෙන් විද්‍යමාන. **අසන්තං** නොලැබීම් වශයෙන් අවිද්‍යමාන. **යථාච අනුප්පන්නස්සා** යනාදියෙහි වනාහි පළමුව සති බොජ්ඣංගයේ
“මහණෙනි, සතිසම්බොජ්ඣංගයට හේතුවූ ධර්ම ඇත. එහි නුවණින් මෙනෙහි කිරීම් බහුල වූයේ නූපන් සතිසම්බොජ්ඣංගයේ ඉපදීම් සඳහා උපන් සති සම්බොජ්ඣංගයේ අධික බව මහත් බවට එයම භාවනාවෙන් සම්පූර්ණවීම පවතී. මෙසේ ඉපදීම වේ. එහි සිහියට සතිසම්බොජ්ඣංග ඨානීය ධර්ම වේ. යෝනිසෝමනසිකාර කියන ලද ලක්‍ෂණවලින් යුක්ත වේයයි. එහි බහුලව යෙදෙනවිට සතිසම්බොජ්ඣංගය උපදී.
තවද කරුණු සතරක් සතිසම්බොජ්ඣංගය ඉපදීම පිණිස පවතී. සිහිය පිළිබඳ දැනීම, සිහිමුලා පුද්ගලයන් ඇසුරු නොකිරීම, එළඹසිටි සිහි ඇති පුද්ගලයින් ඇසුර, එයින් මිදීම යන සතරය. ඉදිරියට යෑම ආදි ස්ථාන සතෙහි සිහියෙන් යුක්ත බව දැනීමෙන් ආහාර තැබූ අය මෙන් සිහි මුළා වූ පුද්ගලයන් වර්ජනය කිරීමෙන් තිස්සදත්ත තෙරුන් අභය තෙරුන් සමාන එළඹසිටි සිහි ඇති පුද්ගලයන් ඇසුරෙන් සිටින හිඳින තැන්වල සිහිය පිහිටුවා ගැනීමට ගැඹුරට බරවූ පර්වත කුහරයක් මෙන් සතිසම්බොජ්ඣංගය උපදී. මෙසේ කරුණු සතරින් උපන් එය අර්හත් මාර්ගයෙන් භාවනාව සම්පූර්ණ වේයයි දැන ගනී.
ධම්මවිචය සම්බොජ්ඣංගයේ
“මහණෙනි, කුසල අකුසල ධර්ම, කළු සුදු ප්‍රතිභාග ධර්ම ඇත. ඒවා නුවණින් මෙනෙහි කිරීම බහුල වූයේ නූපන් ධර්මවිචය සම්බොජ්ඣංගය ඉපදීම් සඳහා උපන් එහි අධික භාවයට මත්බවට භාවනාව සම්පූර්ණවීමට එයම හේතුවේ.
මෙසේ ඉපදීම වේ.
තවද කරුණු හතක් ධම්මවිචය සම්බොජ්ඣංගය ඉපදීම පිණිස පවතී. ප්‍රශ්න විමසීම්, වස්තු පිරිසිදු කරගැනීම, ඉන්‍ද්‍රිය සම්භාවකරණය, ධර්මඥානය නැති පුද්ගලයන් දුරුකිරීම, ප්‍රඥාවන්තයන් ඇසුරුකිරීම, ගැඹුරු නුවණැසින් ප්‍රභේද ප්‍රත්‍යවේක්‍ෂා කිරීම, තදධිමුත්තො යන සතය. එහි පරිපුච්ඡකතා යනු ඛන්‍ධ, ධාතු, ආයතන, ඉන්‍ද්‍රිය බල, බොජ්ඣංග, මග්ගංග, ඣාන, සමථ, විපස්සනාවන්ගේ අර්ථ ආශ්‍රිත විමසීම් බහුලවීම වත්‍ථු විසද කිරියා යනු අජ්ඣත්තික බාහිර වස්තුවල පිරිසිදු කිරීමයි. කෙස් නිය ලොම් දික්වේද ශරීරයේ තුන්දොස් උත්සන්න වේද දහඩිය මලවලින් වැසී ඇත්තේද එවිට අජ්ඣත්තික වස්තු අපිරිසිදු වේ. සිවුරු දිරාගොස් කිලිටි වී දුගඳ හමයිද සෙනසුන කුණු කසලින් ගහණවීද එවිට බාහිර වස්තු අපිරිසිදු වේ. එහෙයින් කෙස් නිය කපා උද්ධ ආධෝ විරේචනවලින් ශරීරය සැහැල්ලුකර ඇඟ උලා ස්නානයෙන් අජ්ඣත්තික වස්තු පිරිසිදු කළ යුතුය. ඉරුණු සිවුරු මසා සෝදා පඬු පොවා හා සෙනසුනේ ගොමගෑම් ආදියෙන් බාහිර වස්තු පිරිසිදු කළ යුතුය. මේ කරුණෙහි අජ්ඣත්තික බාහිර වස්තු අපිරිසිදු වන විට උපදින චිත්ත චෛතසික ඤාණයද අපිරිසිදු වේ. අපිරිසිදු පහන්වැටි තෙල් අපිරිසිදු වීමෙන් ඇතිවන පහන්දැල්ල මෙනි. පිරිසිදුව අජ්ඣත්තික බාහිර වස්තු තබාගැනීමෙන් පිරිසිදු පහනකින් ලැබෙන දීප්තිමත් ආලෝකය මෙන් ඤාණයද පිරිසිදු වේ. ඒ නිසා වත්‍ථු විසද කිරියා ධම්මවිචය සම්බොජ්ඣංගයේ ඉපදීම පිණිස පවතී,
ඉන්‍ද්‍රිය සමත්ත පටිපාදනය නම් සද්ධාදි ඉන්‍ද්‍රියයන්ගේ සමභාවි කරණයයි. ශ්‍රද්ධා ඉන්‍ද්‍රිය බලවත් වී සෙසු ඉන්‍ද්‍රිය දුබල වුවහොත් ඒ නිසා විරිය ඉන්‍ද්‍රිය විරිය ලබාදීමද සති ඉන්‍ද්‍රියේ සිහිය ලබාදීමද සමාධි ඉන්‍ද්‍රියයේ එකඟබව ලබාදීමද පඤ්ඤාන්‍ද්‍රියේ දර්ශන කෘත්‍යයද කිරීමට නොහැකි වේ. ඒ නිසා ධර්ම ස්වභාවය ප්‍රත්‍යවේක්‍ෂා කිරීමෙන් හෝ යම් මෙනෙහි කිරීමක් බලවත් සේ තබා එය අඩුකළ යුතුය. වක්කලිථෙර වස්තුව ඊට නිදර්ශනය. විරියින්‍ද්‍රිය බලවත් වේනම් ශ්‍රද්ධ ඉන්‍ද්‍රියව ස්ථිරව පැවතීමට නොහැකි වේ. සෙසු ඒවාටද කෘත්‍ය කළහැකි නොවේ. ඒ නිසා එය පස්සද්ධි භාවනාවෙන් අඩුකළ යුතුය. සෙසු ඒවායේද මෙසේය.
විශේෂ වශයෙන් මෙහි සද්ධ පඤ්ඤා හා සමාධි විරියබල සමානව ප්‍රශංසා කරති. ශ්‍රද්ධාව බහුල වී ප්‍රඥාව මද වුවහොත් මෝඩ පැහැදීමක් ඇතිවේ. නොපැහැදිය යුතු තැන පහදී. ප්‍රඥාව බලවත් වී ශ්‍රද්ධාව මද වුවහොත් කෛරාටික වේ. බෙහෙතින් සුවකළ හැකි රෝගය අසාධ්‍ය බවට පැමිණේ. සිතිවිල්ලෙන් පමණක් පින් සිදුවේ යයි අතිධාවනය කොට දානාදි පින්කම් නොකරන්නේ නිරයේ උපදී. දෙකේම සමතාවෙන් පැහැදිය යුතු තැනම පහදී. සමාධිය බලවත් වී විරිය මද වුවහොත් සමාධි කම්මැලිකමින් යටපත් වේ. විරිය බලවත් වී සමාධිය මද වුවහොත් සිත විසිරීමෙන් උද්ධච්චයෙන් යටපත් වේ. සමාධිය විරියෙන් යුක්ත වනවිට කම්මැලිකම ඇති නොවේ. විරිය සමාධියෙන් යුක්ත වනවිට උද්ධච්චය ඇති නොවේ. ඒ නිසා ඒ දෙකම සමාන කළ යුතුය. දෙකම සමාන වූ විට අර්පණා ඇති වේ. එසේවුවද සමාධි කම්මිකයාට බලවත් ශ්‍රද්ධාව වටී. මෙසේ විශ්වාස කරන්නේ අර්පණාවට පැමිණෙන්නේය.
සමාධි පඤ්ඤාවෙහි වනාහි සමාධි කම්මිකයාට ඒකග්ගතා බලවත්වීම වටී. මෙසේ හේ අර්පණාවට පැමිණේ. විපස්සනා කම්මිකයාට පඤ්ඤා බලවත්වීම වටී, මෙසේ ඔහු ලක්‍ෂණ ප්‍රතිවේදයට පැමිණේ. සතිය වනාහි සියළු තැන බලවත්වීම වටී. සතිය උද්ධච්ච පාක්‍ෂිකයන්ට ශ්‍රද්ධා ප්‍රඥා වශයෙන් උද්ධච්චය පහත හෙළීමට සහ කොසජ්ජ පාක්‍ෂිකයන්ට කම්මැලිකමින් සමාධිය රකී. සියළු ව්‍යඤ්ජනවලට ලුණු දමා රසවත් කරනවා මෙනි. සියළු රාජ කටයුතුවල සබ්බ කම්මික ඇමතිවරයා මෙනි. සියල්ලක්ම ඔහු බලාපොරොත්තු විය යුතුය. එයින් කීහ. **“සති ච පන සබ්බත්‍ථිකා මුත්තා භගවතා කිං කාරණා, චිත්තංහි සති පටිසරණං ආරක්ඛ පච්චු පට්ඨානංච සති”** සතිය නැතිව සිතේ පග්ගහ නිග්ගහ නැති වේ.
දුප්පඤ්ඤ පුග්ගල පරිවජ්ජනය නම් ස්කන්ධ විභාගයෙහි බැස නොගත් මෝඩ පුග්ගලයන් දුරින්ම දුරුකළ යුතුය. පඤ්ඤාවන්ත පුද්ගල සේවනය සම්පන්න ලක්‍ෂණ විමසීමෙන් උදයබ්බය ප්‍රඥාවේ ස්කන්ධාදියෙහි ගැඹුරු නුවණ ගම්භීර ඤාණ විරිය පච්චවෙක්ඛන වේ. තදධිමුත්තො නම් සිටින හිඳින තැන්වල ධම්මවිචය සම්බොජ්ඣංගය පහළකර ගැනීම සඳහා ඒ දෙකට නැඹුරු වූ සිත් ඇතිවීමය. මෙය අරහත් මාර්ගයෙන් සම්පූර්ණ වේයයි දැනගනී.
විරිය සම්බොජ්ඣංගයේ
“මහණෛනි, ආරම්භ ධාතු නික්කම ධාතු පරක්කම ධාතු ඇත. එහි නුවණින් මෙනෙහි කිරීම බහුල වූයේ, නූපන් විරිය සම්බොජ්ඣංගයේ ඉපදීම සඳහා උපන් විරිය සම්බොජ්ඣංගයේ අධික බවට මහත් බවට භාවනාව පූර්ණවීමට එයම හේතුවේ.
මෙසේ ඉපදීම වේ.
තවද කරුණු එකොළහක් විරිය සම්බොජ්ඣංගයේ ඉපදීම සඳහා පවතී. අපාය භය ප්‍රත්‍යවේක්‍ෂා කිරීම, ආනිසංස දැකීම, චිත්තවීථි ප්‍රත්‍යවේක්‍ෂා කිරීම, පිණ්ඩපාත පචායනය, දායාද මහත් බව ප්‍රත්‍යවේක්‍ෂා කිරීම, ශාස්තෲන් වහන්සේ ගරුත්වය ප්‍රත්‍යවේක්‍ෂා කිරීම, ජාතිමහත්වය, සබ්‍රහ්මචාරි මහත්මය, කුසීත පුද්ගල පරිවර්ජණය, වීර්ය පුද්ගලයන් සේවනය, තදධිමුත්තතා යන මේවාය.
එහි නිරයවල පස්විධ බැඳුම් කරන කාලයේ සිට මහදුක් විඳින කාලයෙහිද තිරිසන් යෝනියෙහි දැල් කරක්ගෙඩි කෙමන් ආදියෙන් ගන්නා කාලයෙහිද කෙවිටි කටු සැමිටි පහරින් මඩින ලද කරත්ත අදින කාලයේද (විය උසුලන) ප්‍රේත විෂයෙහි නොයෙක් වර්ෂ ලක්‍ෂ ගණන් එක් බුද්ධාන්තරයක් ද සාපිපාසාවෙන් ආතුර වූ කාලයෙහිද කාලකඤ්ජක අසුර යෝනියෙහි හැට අසූරියන් ප්‍රමාණයෙන් ඇටසම් පමණක් වූ ආත්ම භවයෙන් අවි සුලං ආදී දුක්විඳින කාලයෙහිද විරිය සම්බොජ්ඣංගය ඉපදවිමට නොහැකිය. භික්‍ෂුව, ඔබට වීර්ය කිරීමට මේ කාලයයි අපාය භය සිහිකරන්නාටද විරිය සම්බොජ්ඣංගය උපදී. කම්මැලිකමින් නවලෝකෝත්තර ධර්මය ලැබියහැකි නොවේ. ආරම්භ කරන ලද වීර්යයෙන්ම හැකි වේ. වීර්යයේම මේ ආනිසංස යයි ආනිසංස දකින්නාට ද උපදී. සියළු බුදු පසේබුදු මහා ශ්‍රාවකයන් විසින් ගමන් කළ මාර්ගයෙහි යායුතුයි. එහි කුසීතකමින් යා නොහැකිය. මෙසේ ගමන්වීථිය (මාර්ගය) සිහිකරන්නාටද උපදී. යමෙක් ඒ භික්‍ෂුවට පිණ්ඩපාත ආදියෙන් උපස්ථාන කරති. මේ මිනිස්සු ඔබේ නෑයෝ නොවෙති. දාස කම්කරුවෝද නොවෙති. ඔහු නිසා ජීවත්වෙමුයි ප්‍රණීත වූ පිණ්ඩපාතාදිය නොදෙති. තමන්ගේ ක්‍රියාවන්ගේ මහත්ඵල බලාපොරොත්තු වෙමින් දෙති. ශාස්තෲන් වහන්සේ විසින්ද මේ පුණ්‍ය අනුභවකොට කය බොහෝසෙයින් සුඛෝපභෝගීව වාසය කරන්නේ යයි මෙසේ දකිමින් නැවත ප්‍රත්‍ය්‍ය අනුදැන වදාරන ලද්දේ නොවෙයි. මේ තෙමේ එය වළඳන්නේ මහණ දම්කොට සසර දුකින් මිදෙන්නේ යයි ඒ ප්‍රත්‍යය අනුමත කරන ලදි. දැන් සිට කුසීතව වාසය කරන්නේ නම් ඒ පිණ්ඩපාතය පූජා නොකරන්නේය. ආරම්භ කරන ලද වීර්යවන්තයාටම පිණ්ඩපාත පිදීම වේයයි මෙසේ පිණ්ඩපාත අපචායනය සිහිකරන්නාටද උපදී, මහාමිත්ත තෙරුන් මෙන්,
තෙරුන් වහන්සේ වනාහි කස්සප ලෙණෙහි වාසය කරති. ඒ ගොදුරු ගමෙහි එක් මහා උපාසිකාවක් තෙරුන් පුතෙකු කොට සලකා පෝෂණය කරති. ඒ එක්දිනක් වනයට යන්නී දුවට කීහ. දරුව, අසවල්තැන පරණ හාල්, අසවල් තැන කිරි, අසවල් තැන ගිතෙල්, අසවල් තැන පැණි, ඔබේ සොයුරු ආර්ය මිත්ත පැමිණි කාලයේ බත් උයා කිරිපැණි සමග දෙන්න. ඔබත් ආහාර ගන්න. ‘අම්මේ, ඔබ මොනවද කන්නෙ?’ යයි දුව ඇසීය. මම ඊයේ උයපු පිරිවෙස් බතක් කැඳ සමග බීවෙමි. අම්මේ, දවල්ට මොනවද කන්නෙ? අතුකොල බහා සුනුසහල්වලින් ඇඹුල් කැඳක් පිස තබන්න දරුවයි කීහ.
තෙරුන්වහන්සේ සිවුරු පොරවා පාත්‍රය බැහැර කරන්නේ ඒ ශබ්දය අසා තමාට අවවාද දුන්හ. මහ උවැසිය පිරිවෙස් බත කැඳ සමග අනුභව කළහ. දවල්ට සුණුසහල් කොළ ඇඹුල් කැඳක් බොන්නීය. ඔබේ ප්‍රයෝජනය සඳහා පරණ සහල් ආදිය කියයි. ඒ සඳහා කුඹුරු වස්තු බත් වස්ත්‍ර බලාපොරොත්තු නොවේ. තුන් සම්පත් ප්‍රාර්ථනා කරමින් දෙයි. ඔබ ඇයට ඒ සම්පත් දීමට හැකිවන්නෙහිද? නොහැකිවන්නෙහිද? මේ පිණ්ඩපාතය ඔබ විසින් රාග සහිතව දෝස සහිතව මුළා සහිතව වැළඳීමට නොහැකියයි පාත්‍රය පාත්‍ර පසුම්බියෙහි බහා ගැට මුදා නැවතී කස්සප ලෙණටම ගොස් පාත්‍රය ඇඳයට සිවුර සිවුරු වැලෙහි තබා රහත් නොවී නොනික්මෙමියි වීර්ය අධිෂ්ඨාන කොටගෙන හිඳගත්හ. දීර්ඝ කාලයක් අප්‍රමාදව වැසි භික්‍ෂුව විදර්ශනා වඩා පෙරබතෙහිම රහත්වී නෙලුම්මලක් පිබිදෙන්නාක් මෙන් මහා ක්‍ෂීණාශ්‍රව මද සිනාවෙන් හුන්හ. ලෙණදොර අධිගෘහිත දෙවියා
උදන් අනා, ස්වාමීන් වහන්ස, පිඬු පිණිස පිවිසෙන ඔබවහන්සේ වැනි රහතුන්ට භික්‍ෂාව දී මහළු ස්ත්‍රීහු දුකින් මිදෙන්නෝ යයි කීවේය.
තෙරහු නැගිට දොර ඇර වෙලාව බලන්නේ වේලාසනම යයි දැන පාසිවුරු ගෙන ගමට පිවිසියහ. දැරියද දානය සපයා දැන් මගේ සොහොයුරා පිණිස දොර ඇර බලමින් උන්නාය. තෙරුන් දොර ළඟට වැඩියවිට ඕතොමෝ පාත්‍රය ගෙන ගිතෙල් පැණි යෙදූ කිරි පිණ්ඩපාතය පුරවා අතේ තැබීය. තෙරහු සුවපත් වේවායි අනුමෝදනා කොට වැඩියහ. ඕතොමෝද උන්වහන්සේ බලමින් සිටියාය.
තෙරුන් වහන්සේගේ ඡවි වර්ණය එදා අතිශයින් පිරිසිදු විය. ඉඳුරෝ ප්‍රසන්නයහ. මුහුණ බැම්මෙන් මිදුණු ඉදුණු තල්ගෙඩියක් මෙන් අතිශයින් බැබළුණේය. මහා උපාසිකාව වනයේ අවුත් කිම දරුව, ඔබේ සෝයුරා පැමිණියේ දැයි ඇසීය. ඕ සියලු පවත් දැන්වූවාය. උපාසිකාව අද මගේ පුතාගේ පැවිදි කිස මුදුන් පැමිණියේ යයි දැන ඔබේ සෝයුරා බුදුසසුනේ නොකලකිරෙතැයි සතුටුවන්න දරුව යයි කීය.
මේ ශාස්තෲ දායාදය ඉතා මහත්ය. එනම් සප්ත ආර්ය ධනය වේ. එය කම්මැලිකමින් ගත නොහැකිය. යම්සේ වැරදියට පිළිපන් පුතකු මේ අපේ පුතා නොවේ යයි බැහැර කරන මව්පියන්ගේ ධනය ඔහුට නොලැබේ. එසේම කුසීතකමෙන් මේ ආර්ය ධන දායාදය නොලබයි. වීර්යවන්තයාටම ලැබේ යයි දායාද මහත්වය මෙනෙහි කරන්නාටද උපදී. ශාස්තෲන් වහන්සේ පිළිපැදිය යුතුය. ශාස්තෲන් මව්කුස පිළිසිඳ ගන්නා කාලයෙහිද අභිනිෂ්ක්‍රමණය කරන විටද සම්බෝධිය පැමිණි කල්හිද දම්සක් පවත්වන විටද යමක ප්‍රාතිහාර්ය පානවිටද දෙවාරෝහණය ආයු සංස්කාරය අත්හරිනවිට පිරිනිවන් පාන කාලයේද දස සහශ්‍රී ලෝකධාතුව කම්පා විය. මෙබඳු වූ ශෘස්තෲන් වහන්සේ කෙනෙකුන්ගේ ශාසනයෙහි පැවිදි වී කුසීතව සිටීම යුතු නොවේයයි මෙසේ ශාස්තෲ මහත්වය මෙනෙහි කරන්නාටද උපදී.
ජාතියෙන් ඔබ දැන ලාමක ජාතිකයෙකි. අසම්භින්නව මහා සම්මත පරපුරෙන් පැමිණි ඔක්කාක රාජවංශයේ ඉපදුනේය. සිරිසුදොවුන් මහ රජුද මහාමායා දේවියගේද මුණුබුරාය. රාහුල භද්‍රයන්ගේ සෝයුරාය. ඔබ මෙබඳු ජින පුත්‍රයකු වී කුසීතව සිටීම යුතු නොවේය. මෙසේ ජාති මහත්වය සිහි කරන්නාටද උපදී. සැරියුත් මහමුගලන් මෙන්ම අසූ මහ ශ්‍රාවකයෝද වීර්යයෙන්ම ලෝකෝත්තර ධර්මය අවබෝධ කළහ. ඔබ ලවා සබ්‍රහ්මසරුන්ගේ මාර්ගය පිළිපදුව. පිළි නොපදින්නේ දැයි සබ්‍රම්සරුන්ගේ මහත්වය මෙනෙහි කරන්නාටද උපදී.
කුස පුරවා පිඹුරකු සේ අත්හරින ලද කායික චේතනා විරිය ඇති කුසීත පුද්ගලයන් දුරුකරන්නාටද ආරද්ධ වීර්ය ඇති පුද්ගලයන් ආශ්‍රය කරන්නාටද සිටින හිඳින තැන්වල වීර්ය උත්පාදනය සඳහා නැඹුරු වූ සිත් ඇත්තාටද උපදී. මෙසේ උපන් විරිය සම්බොජ්ඣංගය අරහත් මගින් භාවනාව සම්පූර්ණ වේ යයි දැනගනී.
පීති සම්බොජ්ඣංගයේ
“මහණෙනි, පීති සම්බොජ්ඣංගයට පදනම් වූ ධර්ම ඇත. එහි නුවණින් මෙනෙහි කිරීම් බහුල වූයේ නූපන් පීති සම්බොජ්ඣංගය ඉපදීම සඳහා උපන් එය අධිකවීමට මහත්වීමට භාවභාව සම්පූර්ණ වීම පිණිස එයම හේතුවී පවතී.
එසේ ඉපදීම වේ. එහි ප්‍රීතියම පීති සම්බොජ්ඣංග පදනමින් ධර්ම නම් වේ. [missing trans]
තවද කරුණු එකොළසක් පීති සම්බෝජ්ඣංගය ඉපදීම පිණිස පවතී. බුද්ධානුස්සති, ධම්මානුස්සති, සංඝානුස්සති, සීල, චාග, දේවතානුස්සති, උපසමානුස්සති, ලූඛපුග්ගල පරිවජ්ජනතා සිනිද්ධ පුග්ගල සෙවනතා, පසාදනීය සුත්තන්ත පච්චවෙක්ඛණතා, තදධිමුත්තතා යන එකොලස වේ.
බුදුගුණ සිහි කරන්නාගේ ඒකන්තයෙන් උපචාර සමාධිය දක්වා සියළු ශරීරයේ පැතිරෙමින් පීති සම්බොජ්ඣංගය උපදී. ධම්ම සංඝ ගුණ සිහි කරන්නාටද දිගු කලක් නොකඩවා රක්‍ෂා කරන ලද සිව්පිරිසිදු සිල් ප්‍රත්‍යවෙක්‍ෂා කරන්නාටද ගිහියාගේ දස සීලය පන්සිල් ප්‍රත්‍යවේක්‍ෂා කරන්නාටද දුක් බිය ආදියෙහි ප්‍රණීත භෝජන සබ්‍රහ්මචාරීන්ට දී මෙසේ දුන්නෙමියි ත්‍යාගය ප්‍රත්‍යවේක්‍ෂා කරන්නාටද ගිහියාගේ මෙබඳු කාලයෙහි සීලවන්තයන්ට දුන් දානය ප්‍රත්‍යවේක්‍ෂා කරන්නාගේද යම් ගුණයකින් යුක්ත වූ දෙවියෝ දේවත්වයට පත්වූහයි එබඳු ගුණ තමා කෙරෙහි ඇතැයි ප්‍රත්‍යවේක්‍ෂා කරන්නාටද සමාපත්තිායෙන් මැඩපැවැත්වූ කෙලෙස් හැටහැත්තෑ වසරකින් පහළ නොවේ යයි ප්‍රත්‍යවේක්‍ෂා කරන්නාටද දාගැබ් දසුන් බොධි දසුන් සංසාර දර්ශනවල අගෞරව සහිත ක්‍රියාවෙන් රැස්කරන ලද රළු බවේ බුද්ධාදීන් කෙරෙහි පැහැදුණු සොභාමත් නැති බැවින් කොටලුවාගේ පිටේ රජස් (දූවිලි) මෙන් රළු පුද්ගලයින් දුරු කරන්නාගේ ද බුද්ධාදීන් කෙරෙහි පැහැදීම් බහුල වූ මුදු සිතැති සිනිදු පුද්ගලයන් සේවනය කරන්නාගේද රත්නත්‍රයෙහි ගුණ විස්තර කරන්නා වූ ප්‍රසාදනීය සූත්‍රාන්ත ප්‍රත්‍යවේක්‍ෂා කරන්නාගේද සිටින හිඳින තැන්වල ප්‍රීතිය ඉපිදවීම සඳහා නැමුණු ගැඹුරු සිත් ඇත්තාගේ ද පීති සම්බොජ්ඣංගය උපදී. මෙසේ උපන් පීති සම්බොජ්ඣංගය අරහත් මාර්ගයෙන් භාවනාව සම්පූර්ණ වේයයි දැනගනී.
පස්සද්ධි සම්බොජ්ඣංගයේ
“මහණෙනි, කාය පස්සද්ධි චිත්ත පස්සද්ධි ඇත. එහි නුවණින් මෙනෙහි කිරීම් බහුල වූයේ නූපන් පස්සද්ධි සම්බොජ්ඣංගයේ ඉපදීම සඳහා උපන් එහි අධිකවීමට මහත්වීමට භාවනාව සම්පූර්ණ වීමට එය හේතුවී පවතී.”
මෙසේ ඉපදීම වේ. තවද කරුණු සතක් පස්සද්ධි සම්බොජ්ඣංගයේ ඉපදීම පිණිස පවතී. පණීත භෝජන සෙවනතා, උතුසුඛ සෙවනතා, ඉරියාපථ සුඛ සෙවනතා, මජ්ඣත්ත පයොගතා, සාරද්ධකාය පුග්ගල පරිවජ්ජනතා, පස්සද්ධිකාය පුග්ගල සෙවනතා, තදධිමුත්තතා යන සතයි. ප්‍රණීත වූ සිනිඳු වූ සප්පාය භෝජන වළඳන්නාටද සෘතුවල සීත උෂ්ණ ස්ථානවල ඉරියව්වල සප්පාය සෘතු ඉරියව් සේවනය කරන්නාටද පස්සද්ධිය උපදී. යම් මහා පුරුෂයෙකුට සියළු සෘතු ඉරියාපථ සමනය වේ. ඒ සඳහා මෙසේ නොකියන ලදි. යමෙකුට සභාග විසභාග ඇත්නම් එහි විසභාග සෘතු ඉරියව් අත්හැර සභාගය සේවනය කරන්නට උපදී. තමාටද අනුන්ටද කරන ලද ක්‍රියා ප්‍රත්‍යවේක්‍ෂා කිරීමට මජ්ඣත්ත පයොගයයි කියනු ලැබේ. මෙම මධ්‍යස්ථ ප්‍රයෝගයෙන් උපදී. යමෙක් කැටදඬු ආදියේ අනුන් පෙළමින් හැසිරෙයි. එබඳු රූප වූ සාරද්ධකාය පුද්ගලයින් වර්ජනය කරන්නාටද දමනය වූ අත් පා ඇති පස්සද්ධකාය පුද්ගලයින් ඇසුරු කරන්නාටද සිටින හිඳින තැන්වල පස්සද්ධි ඉපිදවීම පිණිස ගැඹුරු නැමුණු සිත් ඇත්තාටද පස්සද්ධිය උපදී. මෙසේ ඉපදුණු පස්සද්ධිය අරහත් මගින් භාවනාව සම්පූර්ණ වේයයි දැනගනී.
සමාධි සම්බොජ්ඣංගයේ
මහණෙනි, සමථ නිමිත්ත අව්‍යග්ග නිමිත්ත ඇත. එහි නුවණින් මෙනෙහි කිරීම බහුල වූයේ, නූපන් සමාධි සම්බොජ්ඣංගයේ ඉපදීම පිණිස උපන් එහි අධිකවීමට මහත්වීමට භාවනාව සම්පූර්ණවීම සඳහා හේතුවී පවතී.
මෙසේ ඉපදීම වේ. එහි සමථයද සමථ නිමිත්තද වෙන් නොවීම් අර්ථයෙන්ද අබ්‍යග්ග නිමිත්ත වේ.
තවද කරුණු එකොළහක් සමාධි සම්බොජ්ඣංගය ඉපදීම පිණිස පවතී. වත්‍ථු විසද කිරියතා ඉන්‍ද්‍රිය සමත්ත පටිපාදනතා, නිමිත්ත කුසලතා, සමයේ චිත්තස්ස පග්ගණ්හනතා, සමයේ චිත්තස්ස නිග්ගණ්හනතා, සමයෙ සම්බහංසනතා, සමයෙ අජ්ජුපෙක්ඛණතා, අසමාහිත පුග්ගල පරිවජ්ජනතා, සමාහිත පුද්ගල සෙවනතා, ඣානවිමොක්ඛ පච්චවෙක්ඛණතා, තදධිමුත්තතා යන එකොළොස වේ. එහි වත්‍ථුවිසද කිරියතාව සහ ඉන්‍ද්‍රිය සමත්තපටිපාදනතාද කියන ලද නයින්ම දතයුතුය.
නිමිත්ත කුසල නම් කසිණ නිමිත්ත ඉගෙන ගන්නා දක්‍ෂතාව වේ. සුදුසු කාලයෙහි සිත උනන්දු කිරීම නම් යම් වෙලාවක ඉතා ලිහිල් විරියෙන් හැකිලේ. ඒ අවස්ථාවේ ධම්ම විචය, විරිය පීති, සම්බොජ්ඣංග උපදවමින් එය උනන්දු කිරීම. යස්මිං සමධි මන්තං නිස්සන්ති යම් වෙලාවක අධික වීරියෙන් සිත විසිරේ. ඒ අවස්ථාවේ පස්සද්ධි සමාධි උපෙක්ඛා සම්බොජ්ඣංග උපදවා ගැනීමෙන් එය අඩු කිරීම වේ. සබ්බේ සමුට්ඨාපන්නෙ යනු යම් අවස්ථාවක සිත ප්‍රඥා ප්‍රභේද අඩු බැවින් හෝ උපසම සැප නොලැබීමෙන් හෝ ආශ්වාද රහිත වේ. ඒ අවස්ථාවේ සංවේග වස්තු අට ප්‍රත්‍යවේක්‍ෂා කිරීමෙන් සංවේගයට පැමිණවීම. සංවේග වස්තු අටනම් ජාති ජරා ව්‍යාධි මරණ සතර අපා දුක අතීත සංසාර දුක අනාගත සංසාරයට හේතුවන දුක වර්තමානයේ ආහාර සෙවීමේ දුක යන මේවාය. රත්නත්‍රයෙහි ගුණ සිහිකිරීමෙන් පැහැදීම් ඇතිකරයි. සුදුසු කාලයෙහි උනන්දු කරවීම යනු මෙය වේ.
**සමයෙ අජ්ජුපෙක්ඛතා** නම් යම් අවස්ථාවක මනා පිළිවෙතට පැමිණ නොහැකිලී විසිරීමක් නැතිව දුරු නොකළ ආශ්වාද ඇති අරමුණෙහි සමව පැවති සමථ මාර්ගයට පිළිපන් සිත වේ. ඒ අවස්ථාවේ පග්ගහ නිමිත්ත සම්පහංසනවලට නොපැමිණේ. රියැදුරා මෙන් සමව පැවතීම වේ. අසමාහිත පුග්ගල පරිවජ්ජනා නම් උපචාරවලට හෝ අර්පණාවලට නොපැමිණ වික්‍ෂිප්ත පුද්ගලයින් දුරින්ම දුරුකිරීම, සමාහිත පුද්ගල සෙවනතා නම් උපචාරයෙන් හෝ අර්පණාවෙන් හෝ සමාහිත සිත් ඇත්තන් සේවනය කිරීම, භජනය කිරීම, පයිරුපාසනය කිරීම වේ. තදධිමුත්තතා නම් සිටින හිඳින තැන්වල සමාධි ඉපිදවීම සඳහාම නැමුණු ගැඹුරු පබ්භාර සිතක් ඇති බවය. මෙසේ පිළිපදින්නාට සමාධිය උපදී. මෙසේ උපන් සමාධිය අර්හත් මාර්ගයෙන් සම්පූර්ණ වේයයි දැනගනී.
උපෙක්ඛා සම්බොජ්ඣංගයෙන්
“මහණෙනි, උපේක්ඛා සම්බොජ්ඣංගය පදනම් වූ ධර්ම ඇත. එහි නුවණින් මෙනෙහි කිරීම බහුල වූයේ. නූපන් උපෙක්ඛා සම්බොජ්ඣංගය ඉපදීම සඳහා උපන් එය අධිකවීමට මහත්වීමට භාවනාව සම්පූර්ණවීමට එයම හේතුවී පවතී.”
මෙසේ ඉපදීම වේ. එහි උපේක්ෂාවම උපේක්ඛාඨානීය ධම්ම නම් වේ. තවද කරුණු පහක් උපේක්ඛා සම්බොජ්ඣංගය ඉපදීම පිණිස පවතී. සත්ත මජ්ඣත්තතා, සංඛාර මජ්ඣත්ත සත්ත සංඛාර කෙලායන පුග්ගල පරිවජ්ජනතා, සත්ත සංඛාර මජ්ඣත්ත පුග්ගල සෙවනතා, තදධිමුත්තතා.
එහි ආකාර දෙකකින් සත්ව මධ්‍යස්ථ භාවය උපදවයි. ඔබ තමාගේ කර්මයෙන් පැමිණ තමාගේ කර්මයෙන් යන්නේය. ඔබ කවරකු තමාගේ කියා යන්නෙහිද? මෙසේ කම්මස්ස තුන ප්‍රත්‍ය වේද පරමාර්ථ වශයෙන් සත්වයෙක් නැත. ඒ නිසා ඔබ කවරෙකු තමාගේ කියා පෙන්නන්නෙහිදැයි මෙසේ සත්වයෙක් නැත යන ප්‍රත්‍යවේක්‍ෂාවෙන්ද දෙයාකාරයකින් සංඛාර මධ්‍යස්ථභාවය උපදවයි. මේ සිවුර අනුක්‍රමයෙන් වර්ණය වෙනස්වීමද දිරුණු බවටද එළඹ පාපිස්න රෙදිකඩක්වා කෙවිටක අගින් ඉවත්කිරීම වන්නේය. ඉදින් මෙහි ස්වාමියා වෙනම් මෙසේ විනාශවීමට නොදෙන්නේය. මෙසේ අස්වාමිකව ප්‍රත්‍යවේක්‍ෂා කරමින්ද ස්ථිර නොවේයයි තාවකාලික නම් මෙසේ තාවකාලික බව ප්‍රත්‍යවේක්‍ෂා කිරීමෙන්ද සිවුරෙහි මෙන්ම පාත්‍ර ආදියෙහිද මෙය යොදාගත යුතුය.
සත්ත සංඛාර කෙලසන පුග්ගල පරිවජ්ජිනතා යනු මෙහි යම් පුද්ගලයෙක් ගිහිව හෝ තමාගේ දූපුතුන් කෙරෙහි පැවිදිව තමාගේ අන්තේවාසික සමාන උපජ්ඣායකයා කෙරෙහි මමායනය කරයි. සියතින්ම ඔවුන්ගේ කෙස්කැපීම්, මැසීම්, සිවුරු සේදීම්, පඬුපෙවීම්, පාත්‍ර පිසීම් (පාත්‍ර ගින්නෙන් දවා ඔපකිරීමක්) ආදිය කරයි. මොහොතක් හෝ නොදක්නේ අසවල් සාමණේරයා කොහිද අසවල් දරුවා කොහිදැයි භ්‍රන්ත වූ මුවකු මෙන් එහෙ මෙහෙ බලයි. අනෙකෙකුගේ කෙස් කැපීම් ආදිය සඳහා මොහොතකට අසවලා එවන්නැයි ඉල්ලන්නේද, අපිද ඔහු නොවේ වැඩ නොකරවමු. මින් ඔහු ගෙන ක්ලාන්ත කරවතියි නොදේ. මෙය සත්ත කෙලායන (සත්ව මමත්වය) නම් වේ.
යමෙක් සිවුරු පාත්‍ර තැටිය, සැරයටි ආදියට මමායනය කෙරේ. අනිකෙකුට අල්ලන්නවත් නොදේ. තාවකාලිකව ඉල්ලුවත් අපිත් මෙය ඇල්ම නිසා පරිභෝග නොකරමු. නුඹට කෙසේ දෙන්නෙම්දැයි කියති. මෙය සංඛාර මමායනය වේ. යමෙක් ඒ වස්තු දෙකෙහිම මධ්‍යස්ථ වූයේ උදාසීන වේ. මෙය සත්ත සංඛාර මධ්‍යස්ථභාවයයි. මෙසේ මේ උපේක්ඛා සම්බොජ්ඣංගය මෙන් වූ සත්ත සංඛාර මමායන පුද්ගලයන් දුරින්ම දුරු කරන්නටද එය උපදවීම් සඳහා නැමුණු ගැඹුරු පබ්භාර සිතක් ඇත්තාටද උපේක්ඛා සම්බොජ්ඣංගය උපදී. එසේ උපන් එය අරහත් මගින් වැඩීම සම්පූර්ණ වේයයි දැනගනී. සෙසු සියල්ල කියන ලද අර්ථ ඇතිය.
මෙම කොටස් දෙකෙහිම සුද්ධ විපස්සනාවම කියන ලදි. මෙසේ මෙම සතර සතිපට්ඨානය පූර්ව භාගයෙහි නොයෙක් සිත්වල ලැබේ. වෙනත් සිතකින් කය විමසයි. වෙනත් සිතින් වේදනාව විමසයි. වෙනත් සිතකින් සිත විමසයි. වෙනත් සිතකින් ධර්මය විමසයි. ලෝකෝත්තර මාර්ග ක්‍ෂණයෙහි එකම සිතක සතිපට්ඨාන සතරම ලැබේ. මුලින්ම කය පිළිබඳ සිහිකර විමසා පැමිණි තැනැත්තාට විදර්ශනා සම්පයුත්ත සිහිය කායානුපස්සනාවය. ඒ සිහියෙන් යුක්ත පුද්ගලයා කායානුපස්සී නම් වේ. විදර්ශනාව උත්සාහවත් කරවා ආර්ය මාර්ගයට පැමිණි තැනැත්තාට මාර්ග ක්‍ෂණයෙහි මාර්ගය සම්ප්‍රයුක්ත සිහිය කායානුපස්සනා නම් වේ. ඒ සිහියෙන් යුක්ත පුද්ගලයා කායානුපස්සී නම් වේ. වේදනාව මෙනෙහිකර විමසා සිත මෙනෙහිකර විමසා ධර්මය මෙනෙහිකර විමසා පැමිණි තැනැත්තා විපස්සනා සම්ප්‍රයුක්ත සිහිය ධම්මානුපස්සනා නම් වේ. ඒ සිහියෙන් යුක්ත පුද්ගලයා ධම්මානුපස්සී නම් වේ. විපස්සනාව උත්සාහවත් කරවා ආර්ය මාර්ගය පැමිණි තැනැත්තාට මාර්ග ක්‍ෂණයෙහි මාර්ගය සම්ප්‍රයුක්ත සිහිය ධම්මානුපස්සනා නම් වේ. ඒ සිහියෙන් යුක්ත පුද්ගලයා ධම්මානුපස්සී නම් වේ. මෙසේ දේශනාව පුද්ගලයන් ඇත. කයෙහි සුභ යයි යන වැරදි අදහස දුරුකරන කය විමසන සිහිය මාර්ගයෙන් සිද්ධවේය යනු කායානුපස්සනා නම් වේ. වේදනාව සැපයයි යන විපර්යාසය ප්‍රහාණ වේදනාව විමසන සිහිය මාර්ගයේ සිද්ධ වේයයි වේදනානුපස්සනා වේ. සිතේ නිත්‍ය යයි යනු විපර්යාසය ප්‍රහාණය කරන සිත විමසන සිහිය මාර්ගයෙන් සිදුවේය යනු චිත්තානුපස්සනා වේ. ධර්මයෙහි ආත්මයය යන වැරදි විශ්වාසය දුරුකරන සිහිය මාර්ගයෙන් සම්පූර්ණ වේයයි යනු ධම්මානුපස්සනා නම් වේ. මෙසේ එකම මාර්ගය සම්ප්‍රයුක්ත සිහිය සතර කිසක් සාදන අර්ථයෙන් චත්තාරි නම ලබයි. එයින් කියන ලදි. **“ලෝකුත්තර මග්ග කසිණො, පන එක චිත්තෙයෙව ලබ්භන්ති”** යන ලෝකෝත්තර මාර්ග ක්‍ෂණයෙහි එකම සිතකම ලැබේ යයි.
අභිධර්ම භාජනයෙහි සතිපට්ඨානය ලෝකෝත්තර වශයෙන් අරඹන ලද බැවින් කායාදි අරමුණුවල ලෞකික සතිපට්ඨානයෙහි පෙල තබන ලදි. සියළුම කායානුපස්සනාදි සතිපට්ඨාන ධම්ම සංගනියේ බෙදන ලද්දේ මුඛමාත්‍ර වශයෙන් දක්වා කියන ලදි.
එය නය භේදය දතයුතුය. කෙසේද? පළමුවෙන් කායානුපස්සනාව සෝවාන් මාර්ගයේ ධ්‍යාන අභිනිවේෂයෙහි :- සුද්ධිකපටිපදා, සුද්ධික සුඤ්ඤතා, සුඤ්ඤත පටිපදා, සුද්ධික අප්පණිහිතං, අප්පණිහිත පටිපදා යයි මේ ස්ථාන පහේ දෙක දෙක චතුක්ක පංචක නය වශයෙන් නය දහයක් වේ. සෙසු ඒවායෙහි වීසති අභිනිවේසවල නය දෙසීයක්ද ඒවා සතර අධිපතීන්ගේ වශයෙන් සතරෙන් ගුණකර අටක්ද මෙසේ ශුද්ධික දෙකය. අධිපති සමග අටදැයි සියල්ල නය දහසක් වේ. වේදනානුපස්සනාදියෙහිද ශුද්ධික ස්ථානයේදැයි සෝවාන් මාර්ගයෙහි නය පන්දහසක් වෙයි. සෝවාන් මාර්ගයෙහි මෙන් මෙසේ සෙසු මාර්ගවලද කුසලයෙහි නය විසිදහසක්ද සුඤ්ඤතඅප්පණිහිත අනිමිත්ත භේදයෙන් තුනෙන් ගුණකර නය සැටදහසක්ද එසේම සකිච්චසාධක සංසිද්ධික කිච්ච (ක්‍රියාහේතුව, සිදුවීමක ක්‍රියාව) කුසල විපාක වශයෙන් දෙයාකාරය. කායානුපස්සනාදි වශයෙන් ද සුද්ධික වශයෙන් කුසලයෙහි පහක්ද, විපාකයෙහි පහක්දැයි විස්තර වාර දහයකින් දසප්‍රභේද වූ නය අසූදහසකින් ප්‍රතිමණ්ඩිත වූ අභිධම්ම භාජනීය නිර්දේශයයි.
ප්‍රශ්න විචාරයෙහි සතිපට්ඨානවල කුසලාදි භාවය පෙල ඇසුරෙන්ම දතයුතුය. ආරම්මණ ත්‍රිකයෙහි සියල්ලම නිවන් අරමුණු කරන හෙයින් අප්පමාන අරමුණු වේ. මාර්ග අරමුණු නොවේ. සහජාත හේතු වශයෙන් මග්ගහේතුක වේ. විරිය හෝ වීමංසය හෝ ප්‍රධානව මාර්ග භාවනා කාලයෙහි මාර්ගාධිපති වේ. ඡන්ද, චිත්ත ප්‍රධානව මාර්ග භාවනා කාලයේ මාර්ගාධිපති යයි කිවහැකි නොවේ. ඵල කාලයද එසේය. අතීතාදියෙහිද එක් අරමුණක් ඇතැයි කිවහැකි නොවේ. නිවන බාහිර ධර්මයක් බැවින් බාහිර අරමුණක් වේ. මෙසේ ප්‍රශ්න විචාරයෙහි නිපදවන ලද ලෝකෝත්‍රයෙහිම සතිපට්ඨානයයි කියන ලදි. සම්මා සම්බුදුන් විසින් සූත්‍රාන්ත භාජනියෙහි ලෞකික ලෝකෝත්තර මිශ්‍රව සතිපට්ඨාන කියන ලදි. අභිධර්ම භාජනියෙහිද ප්‍රශ්න විචාරයෙහිද ලෝකෝත්තර වශයෙන් සතිපට්ඨාන කියන ලදි. මෙසේ සතිපට්ඨාන විභංගයද තිපරිවෘතය ගෙනහැර දක්වා බෙදා දක්වන ලදි.
