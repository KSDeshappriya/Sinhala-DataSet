ඛුද්දක නිකාය
බුද්ධවංශ අටුවාව
ගන්ථාරම්භ කථා
අනන්තඤාණ වූ කරුණා නිවාස වූ කෙලෙස්මලට ප්‍රලය වූ සුසමාහිත වූ ලෝකහිත වූ බුදුරජාණන් වහන්සේට, උතුම් වූ සසර සංවර කාරක වූ ධර්මයට, ගුණසාර වූ, කෙලෙස් අංගණ රහිත වූ සංඝ සමූහයාට නමස්කාර කරමි.
ජිනශ්‍රාවකයන් අතර ප්‍රඥාවෙන් ශ්‍රේෂ්ඨ වූ දම්සෙනෙවි සැරියුත් තෙරණුවෝ ධර්මරාජ වූ නිරංගණ වූ නිවන් පරතෙරට පත් ශාස්තෘන් වහන්සේගේන් නෑ සමූහයා මැද යමක් විමසූ සේක්ද,
විශුද්ධවංශ ඇති මනා බුද්ධවංශයෙන් පැමිණි කෙලෙස් අවකාශ නැසූ විනායක වූ බුදුකුරු දහම් සපුරන ලද තථාගතයන් වහන්සේ විසින් ඒ බුද්ධවංසය දේශනා කරන ලදි.
(එය) අද දක්වා පාළි ක්‍රමය මෙන්ම පාළි අර්ථයක් කථානුසන්‍ධියත් නොනසා තථාගත පුත්‍රයන් වහන්සේලා ඇසූ පරිද්දෙන්ම පවත්වාගෙන ආහ.
හැමදා ජනයාට කර්ණාමෘත වූ ශ්‍රද්ධා ප්‍රඥා උපදවන්නා වූ සංවර්ණනා පිළිවෙළින් පවත්නා වූ ඒ බුද්ධවංසයෙහි අර්ථ වර්ණානය මැනවින් සද්ධර්මයෙහි ඇලුණා වූ සීලාදි ගුණයෙන් උතුම් වූ බුද්ධසීහ තෙරුන් විසින් බොහෝකල් අයදනා ලද මම ආරම්භ කරමි.

සදාකල්හි ජනයාගේ කෙලෙස් කිලිටි නසන බුදුසසුන්හි චිරස්ථතිය පිණිස ද මාගේ පුණ්‍යභිවෘද්ධිය පිණිස ද ජනයාගේ ප්‍රසාදය සඳහා ද මහාවිහාරයෙහි ආ පාළි මාර්ගය ඇසුරු කළ සංකර දොසින් තොර මේ බුද්ධවංශ වර්ණනය සාරවත් ද සංක්‍ෂිප්ත ද වෙයි.

මෙහි ඇසිය යුතු බුද්ධවංස කථාවට වැඩි යමක් මෙහි නැති හෙයින් බුදුගුණය අඳුනවුන්ගේ පැහැදීමත් මහපව්මග දුරුකිරීමත් වන්නේද එහෙයින් මනා එකඟ සිතින් යුතුව වික්ෂේප දුරැර අනන්‍ය සිතින් මනාව වර්ණනය කරන බුද්ධවංශ වර්ණනය කන්යොමා මිහිරිකොට අසව්.

අන් සියලු කටයුතු අතහැර මෙලොව පුද්ගලයා විසින් මැනවින් සදාකල්හි බුද්ධියෙන් යුතුව මේ අතිදුර්ලභ මේ කථාව ඇසීමටත් කීමටත් සුදුසු වෙයි.
එහි “**බුද්ධවංස සංචණණනා භෙස්සති සාරභූතායි**” කී හෙයින් පළමුව බුද්ධවංස බෙදා දැක්විය යුතුය. එහි මේ ව්‍යවස්ථාපනයයි. මෙයින් යට කල්ප ලක්‍ෂයක් අධික කොට ඇති සාරාසංඛ්‍යයෙක්හි උපන් පස්විසි බුදුවරුන්ගේ උපන් කල්ප ආදි පරිච්ඡේද වශයෙන් පරම්පරා විස්තර කථාව බුද්ධවංසය නමැයි දතයුතු.
ඒ මේ කල්ප පරිච්ඡේදය නාම පරිච්ඡේදය, ගොත්ත පරිච්ඡේදය, ජාති පරිච්ඡේදය, නගර පරිච්ඡේදය, පීතෘ පරිච්ඡේදය, මාතෘ පරිච්ඡේදය, බෝධි පරිච්ඡේදය, ධම්මචක්කපවත්තන පරිච්ඡේදය, අභිසමය පරිච්ඡේදය, ශ්‍රාවක සන්නිපාත පරිච්ඡේදය, අග්‍රශ්‍රාවක පරිච්ඡේදය, උපස්ථායක පරිච්ඡේදය, අග්‍රශ්‍රාවිකා පරිච්ඡේදය, පරිවාරභික්‍ෂු පරිච්ඡේදය, රශ්මි පරිච්ඡේදය, ශරීරප්‍රමාණ පරිච්ඡේදය, බෝධිසත්වාධිකාර පරිච්ඡේදය, ව්‍යාකරණ පරිච්ඡේදය, බෝධිසත්ත්වයන්ගේ ප්‍රධන් පරිච්ඡේදය, ආයු පරිච්ඡේදය, පරිනිර්වාණ පරිච්ඡේදයයි මෙසේ පාළියෙහි ආ දෙවිසි පරිච්ඡේදයකින් පිරිසිඳ දක්වන ලදි.
පෙළට නොනඟන ලද වාරයන් ද මෙහිලා දැක්විය යුතුය. එය අගාරවාස පරිච්ඡේදය, ප්‍රාසාදත්‍රය පරිච්ඡේදය, නාටක ස්ත්‍රී පරිච්ඡේදය, අග්‍රමහේෂි පරිච්ඡේදය, පුත්‍ර පරිච්ඡේදය, යාන පරිච්ඡේදය, අභිනිෂ්ක්‍රමණ පරිච්ඡේදය, ප්‍රධන් පරිච්ඡේදය, උපස්ථායක පරිච්ඡේදය, විහාර පරිච්ඡේදයයි දස ආකාරයෙන් වෙන් කරන ලද්දේ වෙයි.
ඒ සම්බහුල වාරය ද අපි යථාස්ථානයෙහි ඒ ඒ තැන කෙටියෙන් දක්වමින්ම වර්ණනා කරමු.
මෙසේ බෙදා දැක්වූ එය වනාහි:-
මෙය කවරෙකු විසින් දෙසන ලදද? කොහිදී කවුරුන් සඳහා දෙසන ලදද? කවර අර්ථයක් සඳහා දෙසන ලදද? කවදා දෙසන ලදද? කාගේ වචනයක්ද? කවරකු විසින් ගෙන එන ලදද?
පළමුව මේ සියලු විධි කෙටියෙන් කියා පසුව මම බුද්ධවංස අර්ථ වර්ණනාව කරන්නෙමි.
එහි **කෙනායා දෙසිතො** යනු; මේ බුද්ධවංසය කවරකු විසින් දෙසන ලදද? සියලු ධර්මයන්හි අප්‍රතිහතඥාන හැසිරීම් ඇති දසබල චතුර්වෛශාරද්‍ය විශාරද ධර්මරාජ ධර්මස්වාමී තථාගත සර්වඥ සම්‍යක් සම්බුද්ධයන් වහන්සේ විසින් දෙසන ලදි.
**කත්‍ථ දෙසිතො** යනු; කපිලවස්තු මහා නගරයෙහි න්‍යග්‍රොධාරාම මහා විහාරයෙහි පරම සුන්දර දැකුම්කළු දෙවිමිනිසුන් ඇසට යොමුවූ රුවන් සක්මනෙහි සක්මන් කරමින් තථාගතයන් වහන්සේ විසින් දෙසන ලදි.
**කස්සත්‍ථාය ච දෙසිතො** යනු; දෙයාසූ දහසක් ඤාතීන්ට ද නොඑක් කෙළගණන් දෙවියන්ට ද වැඩ පිණිස දෙසන ලදි.
**කිමත්‍ථාය දෙසිතො** යනු; [missing trans]
**කදා දෙසිතො** යනු; භාග්‍යවතුන් වහන්සේ වනාහි ප්‍රථම බෝධියෙහි විසිවසක් නේවාසිකව යම් යම් තැනෙක පහසු ඇත්තේ ද ඒ ඒ තන්හි ගොස් විසූහ. කෙසේ ද? පළමු වස **ඉසිපතනයෙහි** ධම්සක් පවත්වා අටළොස් කෙළක් බඹුන් අමාපැන් පොවා බරණැස සමීපයෙහි ඉසිපතන මිගදායෙහි විසූහ. දෙවන වස රජගහ නුවර සමීපයෙහි **වේළුවන මහා විහාරයෙහි **ය. තෙවන සිවුවන වස් ද එහිමය. පස්වැන්න විසාලාව සමීපයෙහි **මහාවන කුටාගාර ශාලාවෙහි **ය. සවැන්න **මකුල පර්වතයෙහි **ය. සත්වැන්න **තව්තිසා භවනයෙහි** ය. අටවැන්න භගුරට සුංසුමාරගිර අසල **භේසකලා වනයෙහි** ය. නවවැන්න **කෝසම්බියෙහි **ය. දසවැන්න **පාරිලෙය්‍ය** වනළැහැබෙහිය. එකොළොස්-වැන්න **නාලා බමුණු** ගමෙහි ය. දොළොස්වැන්න **වෙරඤ්ජාවෙහි** ය. තෙලෙස්වැන්න **චාලිය පර්වතයෙහි** ය. තුදුස්වැන්න **ජේතවන මහාවිහාරයෙහි** ය. පසළොස්වැන්න **කිඹුල්වත්** මහනුවර ය. සොළොස්වන ආළවක දමනය කොට අසූහාරදහසක් ප්‍රාණීන් අමාපැන් පොවා **අළව්නුවර **ය. සතළොස් වැන්න **රජගහ** නුවරම ය. අටළොස් වැන්න **චාළිය** පර්වතයෙහිය. එසේම එකුන්විසිවැන්න ද එසේමය. විසිවැන්න වනාහි **රජගහ නුවරම** විසූහ. එහෙයින් කියන ලදි: “භාග්‍යවතුන් වහන්සේ ප්‍රථම බෝධියෙහි විසිවසක් අනිබද්ධවාසව යම් යම් තැන පහසුද ඒ ඒ තැන ගොස් විසූහයි.” එතැන් පටන් වනාහි සැවැත් නුවර ඇසුරෙහිම ජේතවන මහාවිහාරයෙහි ද පූර්වාරාමයෙහි ද නිත්‍ය පරිභෝග වසයෙන් විසූ සේක.
යම් කලෙක වනාහි ශාස්තෘන් වහන්සේ බුදුව **බරණැස** ඉසිපතන මිගදායෙහි පළමුවස වැස වස් පවරා **උරුවෙලාවට** වැඩ තෙමසක් වසමින් තුන්බෑ ජටිලයන් දමනය කොට දහසක් භික්‍ෂූන් පිරිවරන ලදුව දුරුතු මස පසළොස්වක්දා රජගහ නුවරට වැඩ දෙමසක් එහිම විසූහ. එවිට බරණැසින් නික්ම පස්මසක් විය. මුළු හේමන්තය අවසන් විය. උදායි තෙරුන්ගේ පැමිණීමෙන් සත්අට දිනක් ඉක්මිණ. උන්වහන්සේ **මැදින් මස** සිතූහ. “හේමන්තය ඉක්මිණ. වසන්ත කාලය පැමිණියේය. තථාගතයන් වහන්සේට කපිලපුර වැඩීම කාලයයි” කියායි. උන්වහන්සේ මෙසේ සිතමින් සැටක් පමණ ගාථායෙන් ගමන් වර්ණනා කළහ. ඉක්බිති ශාස්තෘන් වහන්සේ උන්වහන්සේගේ වදන් අසා ඥාති සංග්‍රහ කටැටිව අඟුමගධවාසී දසදහසක් ද කිඹුල්වත් වැසි දසදහසක්දැයි විසිදහසක් රහතුන් පිරිවරන ලදුව රජගහ නුවරින් නික්ම දවස දවස යොදුනක් වඩිමින් රජගහ නුවරින් සැට යොදුන් කපිල පුරයට දෙමසකින් පැමිණ එහි නෑයන් වැන්දවීම පිණිස **යමක ප්‍රාතිහාර්යය** කළ සේක. එකල්හි මෙම බුද්ධවංසය දෙසන ලදි.
**කස්ස වචනං** යනු; ශ්‍රාවක ප්‍රත්‍යෙක බුදුවරුන්ට අසාධාරණ සම්‍යක් සම්බුදුන්ගේ වචනයයි.
**කෙන චාහතො** යනු: ආචාර්ය පරම්පරාවෙන් ගෙන එන ලදද? මේ වනාහි **ශාරිපුත්‍ර ස්ථවිරය**. **භදදජිතිස්ස කෝසියපුත්‍රය. සිග්ගව මොග්ගලිපුත්ත සුදත්ත ධම්මික දාසක සොණක රේවත** යයි තෘතීය සංගීති කාලය තෙක් ගෙන එන ලදි. එයින් උඩ ද උන්වහන්සේලාගේ ශිෂ්‍ය අනුශිෂ්‍යයන් විසින් ගෙනෙන ලදී. මෙසේ වනාහි ආචාර්ය පරම්පරාවෙන් අද කාලය දක්වා ගෙනෙන ලදැයි දතයුතු.
මෙපමණකින්
මේ ගාථාව කියන ලද අර්ථ ඇත්තේය.

මෙසේ ගෙන එන ලද්දෙහි අර්ථ වර්ණනය දැන් සිදුවෙයි. ඒ මේ අර්ථ වර්ණනාව යම් හෙයකින් දූරෙ නිදාන අවිදූරෙ නිදාන සන්තිකෙ නිදාන යයි මේ තුන් නිදානය දක්වා වර්ණනා කළ කල්හි මනාව වර්ණනා කළා නම් වෙයි. යමෙක් එය අසත්ද ඔවුහු ආරම්භයෙහි පටන් දත් හෙයින් සුවිඥාත වෙත්ද එහෙයින් ඒ නිදාන දක්වා වර්ණනා කරන්නෙමු.
එහි මුල පටන් ඒ නිදානයන්ගේ පරිච්ඡේදය පළමුව දත යුතුය**. දිවකුරු** දසබල පාමුල කරන ලද අභිනීහාර ඇති මහසතුන්ගේ **වෙස්සන්තරාත්ම භාවයෙන්** චුතව තුසිත භවනයෙහි උපත යම්තාක්ද ඒ තාක් පැවති කථාව **දූරෙ නිදාන** නමි. තුසිත භවනයෙන් චුතව බෝමැඩ සර්වඥතා ඥානයට පත්වීම යම්තාක්ද ඒතාක් පැවති කතාව **අවිදූරෙ නිදාන** නමි. එක් සමයක භාග්‍යවතුන් වහන්සේ සැවැත් නුවර අසල ජේතවනාරාමයෙහි වසන සේක කියාද රජගහ නුවර අසල කලන්දක නිවාප නම් වේළුවනාරාමයෙහි වාසය කරන සේක කියාද විසාලාවෙහි මහාවන කූටාගාර ශාලාවෙහි වසන සේක කියාද මෙසේ බෝමැඩ සර්වඥතාඥානයට පත්වීමෙහි පටන් පරිනිර්වාණය තෙක් මේ අතර භාග්‍යවතුන් වහන්සේ යම් යම් තැනෙක විසූ සේක්ද ඒ ඒ පුවත **සන්තිකෙ නිදාන** නමැයි දතයුතුය. මෙපමණ සංක්‍ෂේප වශයෙන් දූර අවිදූර සන්තික යන තුන් නිදාන වශයෙන් බාහිර නිදාන වර්ණනය සමාප්ත වෙයි.

රතනචංකමන කාණ්ඩ වර්ණනාව
දැන් වනාහි;
ලෝකාධිපති සහම්පති බ්‍රහ්මයා ද ඇඳිලිබැඳ “මෙහි අල්පරජස්ක සත්ත්‍වයෝ සිටිති. ධර්මය දේශනා කරනු මැනවි. මේ ප්‍රජාවට අනුකම්පා කරනු මැනවි” කියා බුදුරජාණන් වහන්සේට ආයාචනා කළේය.
ආදි නයින් පවත්නා **අභ්‍යන්තර නිදානයෙහි** අර්ථ වර්ණනය වෙයි.
එහි එක් සමයෙක්හි භාග්‍යවතුන් වහන්සේ රජගහ නුවර අසල කලන්දකනිවාප නම් වේළුවනයෙහි වසන සේක යන ආදී සූත්‍රාන්තවල මෙන් එක් සමයෙක්හි භාග්‍යවතුන් වහන්සේ ශාක්‍ය ජනපදයෙහි කපිලවස්තු නගරය අසල නිග්‍රෝධාරාමයෙහි වසන සේක. ඉක්බිති ආයුෂ්මත් සැරියුත් තෙරණුවෝ භාග්‍යවතුන් වහන්සේ වෙත පැමිණ භාග්‍යවතුන් වහන්සේගෙන් බුද්ධවංසය විචාළහයි මේ ආදි නයින් නිදානය නොකියා කුමක් හෙයින් “ලෝකාධිපති සහම්පති බ්‍රහ්මයා ද ඇඳිලිබැඳ බුදුරජාණන් වහන්සේට ආයාචනා කළේයයි ආදි නයින් නිදානය කියන ලද්දේද? යි කියනු ලැබේ. භාග්‍යවතුන් වහන්සේගේ සියලු ධර්මදේශනාවලට කාරණ වූ බඹහුගේ ධර්මදේශනා ආයාචනය දැක්වීම පිණිස කියන ලදි.
කවරදා මේ ධර්මදේශනාව සඳහා බඹහු විසින් ජිනයන් වහන්සේට ආරාධනා කරන ලදද? කවදා කොහිදී කවුරුන් විසින් මේ ගාථාව කියන ලදද?
කියනු ලැබේ. බුදුවූ භාග්‍යවතුන් වහන්සේට අටවන සතියෙහි දහම් දෙසීම පිණිස බඹහු විසින් ආරාධනා කරන ලදි. ආයාචනා කරන ලදි. මේ එහි පිළිවෙළ කථාවයි. කරන ලද අභිනීහාර ඇති මහාපුරුෂයාණෝ මහබිනික්මන් දිනයෙහි විවෘත ප්‍රකට පිළිකුල් සහගත නිදන තරුණ නළඟනන් දැක අතිශයින්ම සංවේගයට පත් හදින් වෙනම තැනක රැඳී සිටි **ඡන්න **අමතා සතුරු රජුන් මථනය කරන **කන්ථක** නම් උතුම් අසු ගෙනෙවයි ගෙන්වාගෙන ඡන්න සමගින් වරතුරඟු පිට නැගී නුවර දොර අධිගෘහිත දේවතාවා විසින් නුවර දොර විවර කළ කල්හි නුවරින් නික්ම එම රාත්‍රියෙහිම තුන් රජයක් පසුකොට උතුම් සත්වයාණෝ අනෝමා නම් ගංතෙර සිට ඡන්නට මෙසේ කීහ. ඡන්නය, තෙපි මාගේ මේ අන්‍යයන් විසින් නොදැරිය හැකි අබරණ ද කන්ථක වරතුරඟු ද ගෙන කපිලපුරයට යව් කියායි. ඡන්න පිටත්කොට කාලසර්ප නීලොත්පල වන් අසිපතින් කෙහෙ සහිත මෞලිය සිඳ අහසට දමා දෙවියන් දුන් පාසිවුරු ගෙන තෙමේම පැවිදිව පිළිවෙළින් චාරිකාවෙහි යෙදෙමින් වාත වේගයෙන් උඩනැගෙන රළබිඳුම් ඇති නො ඇලෙන ගංගා නදිය තරණය කොට මිණිගණරස්දැලින් දිදුලන රජගෙවලින් යුත් රජගහ නුවරට පිවිස එහි ඉසුරුමදමත් ජනයාට නිගාදෙමින් මෙන් උඩඟු ජනයාට ලජ්ජා උපදවමින් මෙන්ද රස්දහරින් නුවර දන හට තමන් වෙත බැඳගන්නාක් මෙන්ද දෙතිස් මහපුරිස් ලකුණින් බබළන රූසිරින් සියලු දනනුවන් කළඹන්නාක් මෙන්ද රූපී ඇවිදිනා පින්පිඬක් මෙන් අහස නොගැටෙන පර්වතයක් මෙන් ද ශාන්ත ඉඳුරන් ඇතිව ශාන්ත මනසින් වියදඬු පමණ දුර බලමින් රජගහ නුවර පිණ්ඩපාතයෙහි හැසිර යැපෙන පමණ අහර ගෙන නුවරින් නික්ම **පණ්ඩව පව් පසෙක** සෙවණ පැන් ඇති මහා බිම්කඩෙක පරම රමණීය විවේක ස්ථානයක හිඳ පස්විකුම් බෙලෙන් මිශ්‍ර බත් වළඳා මන්දාරගිර මෙන් සාර නරසාර **බිම්බිසාර** මගධ මහරජු මහාපුරුෂයන් කරා ගොස් නම්ගොත් විමසා එයින් පුබුදින සිතින් මාගේ රාජ්‍යයෙන් කොටසක් ගනු මැනවැයි රාජ්‍යයෙන් ආරාධනා කරද්දී මහරජ, මට රාජ්‍යයෙන් කම් නැත. මම රාජ්‍යය අත්හැර ලෝකාභිතාර්ථය සඳහා ප්‍රධන් වීර්යයෙහි යෙදී ලොව කෙලෙස් පහකොට බුදුවන්නෙමි’යි කියා නික්මුණෙමියි පවසා, එසේ නම් බුදුව හැමට පළමු මාගේ විජිතයට වැඩිය මැනවැයි කී කල්හි මැනවැයි ඔහුට ප්‍රතිඥා දී **ආළාර** වෙත ද, **උද්දක **වෙත ද පැමිණ ඔවුන්ගේ ධර්ම දේශනාවල හරයක් නොදැක එතැනින් නික්ම උරුවේලාවෙහි සමසක් දුෂ්කරක්‍රියා කොටත් නිවන් අවබෝධ කළ නොහැකිව ඔළාරික අහර ගැනීමෙන් සිරුර සැතැප්වූහ.
එකල වනාහි උරුවෙලාවෙහි සේනානි ග්‍රාමයෙහි **සේනානි කෙළෙඹි** **දූ සුජාතා** දැරිය වියපත්ව එක් නුග රුකෙක්හි ප්‍රාර්ථනයක් කළාය. ඉදින් මම සමජාතික කුලගෙයකට ගොස් පළමුගැබ පුතකු ලදිම් නම් බිලියම් කරමි කියායි. ඇගේ එම පැතුම ඉටුවිය. ඕතොමෝ වෙසක් පුන්පොහෝ දින අද බිලියම් කරමියි පාන්දරම අනායාස පරමමධුර පායාසය පිළියෙළ කළාය. බෝසත්හුද එදිනම සිරුරු පිළිදැඟුම් කොට පිණ්ඩපාත වේලාව අපේක්‍ෂාවෙන් පාන්දරම ගොස් ඒ නුගරුකමුල හුන්හ. ඉක්බිති ඇගේ කිරිමව පුණ්ණා නම් දස්ස ගසමුල පිරිසිදු කිරීමට ගොස් නැගෙනහිර දිශාව බලා වැඩහුන් සන්‍ධ්‍යාකාන්ති රැඳි උතුම් රන්ගිරිකුළක් වන් ශරීර ශෝභා ඇති අඳුරුකඳ නසන පියුම්වන පොබයන මේඝ විවරගත දිව්‍යකරයා බඳු රුක්මුල්හි හුන් මුනිදිවාකරයන් දුටුවාය. උන්වහන්සේගේ සිරුරින් නිකුත් කාන්තියෙන් රන්වන් වූ ඒ වෘක්‍ෂය ද දැක ඇයට මෙසේ සිත් විය. අද අපගේ දේවතාවා ගසින් බැස සියතින්ම බලි පිළිගනු කැමතිව සිටුනේය කියාය. ඕ වහා ගොස් සුජාතාවන්ට ඒ බව කීවාය.
ඉක්බිති සුජාතා හටගත් සැදැහැයෙන් සර්වාලංකාරයෙන් සැරහී ලක්‍ෂයක් අගනා රන්තලිය පරම මධුර මීකිරිබතින් පුරවා තවත් රන්තලියකින් වසා හිසින් ගෙන නුගරුක බලා ගියාය. යන්නා වූ ඕතොමෝ දුරදීම ඒ මුළුමහත් රුක ශරීරාලෝකයෙන් රන්වන් කරමින් රූපවත් පින්පිඬක් වන් වෘක්‍ෂ දේවතාවා මෙන් වැඩහුන් ඒ බෝසතුන් දැක සතුටු සොම්නස් සිතින් වෘක්‍ෂ දේවතාය යන හැඟීමෙන් දුටු තැන් පටන් නැමි නැමී ගොස් හිසින් රන් පාත්‍රය බහා මහසතුන් අත තබා පසඟ පිහිටුවා වැඳ මාගේ මනදොළ පිරුණු පරිද්දෙන් ඔබගේ මනදොළ ද සපිරේවායි කියා ගියාය.
ඉක්බිති බෝසත්හු ද රන්තලිය ගෙන **නේරඤ්ජරා** ගංතෙරට පැමිණ **සුප්‍රතිෂ්ඨිත** නම් තොටුපළ අද්දර රන්තලිය තබා ස්නානය කොට ගොඩනැගී එකුන්පනස් පිඬක් කොට ඒ කිරිබත් වළඳා ඉඳින් අද මම බුදුවන්නෙම් නම් මේ රන්තලිය උඩුගං බලා යේවායි දැමූහ. ඒ පාත්‍රය උඩුගං බලා ගොස් කාළ නම් නාරජුගේ භවනයට පිවිස තුන් බුදුවරුන්ගේ තළි ඔසවා ඒ යටින් පිහිටියේය.
මහසත්හු එහිම වන ළැහැබ්හි දිවාවිහාර කොට සවස් කල්හි **සොත්‍ථිය **නම් තණ ගෙනයන්නකු විසින් මහසතුන්ගේ ආකාර දැන දෙන ලද අට තණමිට ගෙන බෝමැඩට නැග දකුණු දිශාභාගයෙහි සිටියහ. ඒ ප්‍රදේශය පියුම්පත දියබිඳු මෙන් කම්පා විය. බෝසත්හු මෙතැන මාගේ ගුණ දැරීමට අසමත් යයි පශ්චිම දිශාභාගයට ගියහ. එදිගද එසේම කම්පා විය. නැවත උතුරුදිශා භාගයට ගියහ. එදිගද එසේම කම්පා විය. නැවත පූර්ව දිශාභාගයට ගියහ. එහි පර්යංකය පමණ තැන් නිශ්චල විය. බෝසත්හු මේ කෙලෙසුන් සුන් කරන තැනයි සනිටුහන් කොට ඒ තණ අගින් අල්වා සෙලවූහ. ඒවා තෙලිතුඩකින් වට කළාක් වැනි විය. බෝසත්හු බෝධියට නොපැමිණ මේ පලඟ අත නොහැරිමියි චතුරංග වීර්යාධිෂ්ඨාන කොට පර්යංකගතව බෝකඳට පිට ලා නැගෙනහිර බලා වැඩහුන්හ.
එකෙණෙහිම මුළු ලොව පැහැරගන්නා මාරයා බාහු දහසක් මවාගෙන හිමගිරිකුළ වන එක්සිය පනස් යොදුන් සතුරු ඇතුන් මඩින ගිරිමේඛලා නම් චරවාරණාරූඪව නව යොදුනෙක වූ දුනු කඩු පොරෝ හී සැත් ගත් බලවත් මහබල පිරිවරා හාත්පසින් පර්වතයක් මෙන් වසා පැතිරෙමින් මහසතුරකු මෙන් මහසතුන් වෙත පැමිණියේය. මහපුරිස්හු හිරු අවරට නොයාදීම සුවිසල් මරබල පරදවා සුපිපි දෑසමන් කුසුම් බඳු සිවුර මත පතිත රන්පබළු පැළවන් රුචිර දර්ශනීය බෝරුක් දලුයෙන් ප්‍රීතියෙන් පුදද්දී මෙන් පළමු යාමයෙහි පුබ්බේනිවාසානුස්සති ඤාණයද මැදියම දිබ්බචක්‍ඛු ඤාණය ද පිරිසිදු කොට අලුයම පටිච්චසමුප්පාදයෙහි ඤාණය යොදා වට්ට විවට්ය මෙනෙහි කරන සේක් අරුණෝදයෙහි බුදු වී,
නැවත නැවත ඉපදීම දුකකි. එබැවින් සංසාර මන්දිරය තනන වඩුවා සොයමින් ඔහු දක්නා නුවණ නොලමින් සසර නොඑක් ජාතිවල ඔබ මොබ ඇවිද්දෙමි.
වඩුව, මම ඔබ දිටිමි. නැවත ගෙය තැනිය නොහැකිය. ඔබගේ සියලු පරාළ බිඳින ලදි. කැණිමඬලද කඩාබිඳ දමන ලදි. සිත නිවනට පැමිණියේය. රහත්බව ලදිමි.
යන මේ උදානය පවත්වමින් සතියක් විමුක්ති සුව විඳිමින් ගතකොට අටවන දවස්හි සමවතින් නැගී දෙවියන්ගේ සැක දැන ඔවුන්ගේ සැක නසනු පිණිස අහසට නැග යමාමහ පෙළහර දක්වා ඔවුන්ගේ සැක දුරුකොට පර්යංකයෙන් මඳක් නැගෙනහිර උතුරු දිශාභාගයෙහි සිට මාගේ මේ පර්යංකයෙහි සර්වඥතාඥාන ප්‍රතිවේධ කළෙමි. සාරාසංඛ්‍ය කල්ප ලක්‍ෂයක් පිරූ පාරමිතා ඵලය සාක්ෂාත් කළ ස්ථානයයි කියා පර්යංකයත් බෝරුකක් අනිමිස ලෝචනයෙන් බලමින් සතියක් ගත කළහ. ඒ ස්ථානය **අනිමිස චෛත්‍යය** නම් විය. ඉක්බිති පර්යංකයටත් සිටි තැනටත් අතර පෙර පසු දෙසින් දික් රුවන් සක්මනෙක්හි සක්මන් කරමින් සතියක් ගෙවූහ. ඒ ස්ථානය **රුවන් සක්මන් චෛත්‍යය **නම් විය.
අනතුරුව පැසුළු දික්හි දේවතාවෝ රුවන් ගෙයක් මැවූහ. එහි පර්යංකයෙන් හිඳ අභිධර්ම පිටකය විශේෂයෙන් මෙහි අනන්තනය සමන්ත පට්ඨානය විමසමින් සතියක් කල්ගෙවූහ. ඒ ස්ථානය **රතනඝර චෛත්‍යය** නම් විය. මෙසේ බෝධි සමීපයෙහිම සතර සතියක් ගෙවා පස්වන සතියෙහි බෝරුක සමීපයෙහි අජපාල නුගරුක වෙත එළඹියහ. එහිද ධර්මය විමසමින්ම විමුක්තිසුව විඳිමින් සතියක් ගෙවූහ. [missing trans]
මෙසේ අනිත් සතිය මුචලින්දයෙහි වැඩහුන් සේක. ඒ භාග්‍යවතුන් වහන්සේ වැඩහුන් කල්හිම සියලු සක්වළ ගැබ පුරන්නාක් මෙන් මහා වැස්සක් ඇති විය. එය හටගත් කල මුචලින්ද නාරජ මෙසේ සිතීය. “මේ මහවැස්ස ශාස්තෘන් වහන්සේ මාගේ ගෙට පිවිසෙත්ම ඇති විය. උන්වහන්සේට වසන ගෙයක් තිබිය යුතුය” කියයි. ඔහු දෙව්විමනක් වැනි සත්රුවන්මුවා විමනක් මැවීමට සමත් නමුත් “එසේ කිරීම මට මහත්ඵල නොවෙයි. භාග්‍යවතුන් වහන්සේට කායික වතාවත් කරන්නෙමි”යි අතිමහත් ආත්මභාවයක් කොට ශාස්තෘන්වහන්සේ සත්දරන පටකින් වටකොට මත්තෙහි මහපෙනය කොට සිටියේය. ඉක්බිති භාග්‍යවතුන් වහන්සේ වටරවුම ඇතුළත මහ අවකාශයෙහි සර්වරත්න මණ්ඩපයක් තුළ පලඟක් මත්තෙහි එල්ලෙන නානා සුවඳමල් වියන් ඇති නානා සුවඳ මල්සුවඳ පිරි ගඳකිළියක මෙන් විසූහ. මෙසේ බුදුහු ඒ සතිය එහි වැස ඉන්පසු සතිය රාජායතනයෙහි හුන්හ. එහිදු විමුක්ති සුවයම වින්දහ. මෙපමණකින් සත්සතිය සම්පූර්ණ විය. මේ අතර භාග්‍යවතුන් වහන්සේ ධ්‍යාන සැපයෙන් ඵල සැපයෙන් ද කල් ගෙවූ සේක.
සත්සති ගෙවීමෙන් උන්වහන්සේට මුව දොවමියි සිත් විය. සක්දෙවිඳු බෙහෙත් අරළු ගෙනවිත් පිළිගැන්වීය. ඉක්බිති ශක්‍රයා උන්වහන්සේට නාලිය දැවටි ද මුවදෝනා දිය ද පිළිගැන්වීය. ඉක්බිති භාග්‍යවතුන් වහන්සේ දැහැටි වළඳා අනෝතත්විල දියෙන් මුව දොවා රාජායතන මූලයෙහි හුන් සේක. එවේලෙහි සතර ලෝකපාලයන් පිරිනැමූ අගනා සෙල්මුවා පාත්‍රයෙන් තපස්සු භල්ලිකයන්ගේ අත්සුණු මීපිඬු පිළිගෙන වළඳා ආපසු පැමිණ අජපල් නුගරුක් මුල හුන්හ. එහි හුන්විටම උන්වහන්සේට තමන් වහන්සේ අවබෝධ කළ ධර්මයෙහි ගැඹුරු බව මෙනෙහි කරත්ම සියලු බුදුවරුන්ට ආචීර්ණ “මා විසින් අවබෝධ කරන ලද මේ ධර්මය ගැඹුරුය. දැකීමට අපහසුය. අවබෝධ කිරීමට අසීරුය. ශාන්තය. ප්‍රණීතය. තර්කයෙන් නොගත හැකිය. සියුම්ය. පණ්ඩිතයන් විසින් දතයුත්තේය” යන අනුන්ට ධර්මදේශනා නොකරන ආකාරයට පත් චිත්ත පරිවිතර්කයක් පහළවිය.
ඉක්බිති සහම්පති බ්‍රහ්ම සිතින් දශබලයන් වහන්සේගේ චිත්ත පරිවිතර්කය දැන “භවත්නි, ලොව ඒකාන්තයෙන් නැසෙයි”යි වදන් පවසමින් දසදහසක් සක්වළ බඹගණ පිරිවරා ශක්‍ර සුයාම සන්තුසිත පරනිර්මිතවසවර්ති ආදීන් අග්‍රායත කොට ගනිමින් අවුත් භාග්‍යවතුන් වහන්සේ ඉදිරියෙහි පෙනී ගියේය. හෙතෙම තමහට සිටීමට පොළව සකසා ගෙන දකුණු දණමඬල බිම ඇන සුදිලෙන නිර්මල නිකැලැල් නෙළුම් කැකුළක් බඳු දසනඛ සමෝධානයෙන් බබළනු ඇඳිලි හිත තබා “භාග්‍යවතුන් වහන්සේ ධර්මය දේශනා කරන සේක්වා, සුගතයන් වහන්සේ ධර්මය දේශනා කරන සේක්වා, අල්පරජස්ක වූ සත්වයෝ සිටිති. ධර්මය නොඇසීමෙන් පිරිහෙති. ධර්මය දැනගන්නෝ වෙති.” කියායි.
පෙර මගධයෙහි කෙලෙස් කිළුටින් යුක්තයන් විසින් සිතන ලද අසුද්ධ ධර්මයක් පහළ විය. අමාදොර විවර කරනු මැනව. නිර්මලයන් වහන්සේ විසින් අවබෝධ කරන ලද ධර්මය අසත්වා.
ශෛල පර්වත මුදුනක සිටියෙක් යම් සේ හාත්පස ජනතාව යම්සේ දක්නේද සමතැස් ඇති සුමේධයාණනි, එවැනි උපමා ඇති ධර්මමය ප්‍රාසාදයට නැග ජාති ජරාවෙන් මැඩුණු ජනතාව දකිනු මැනව ශෝතාවතීර්ණ ජනතාවගේ ශෝකය දුරලනු මැනව.
දිනූ සංග්‍රාම ඇති වීරයාණනි, නැගී සිටිනු මැනව, ණය නැති සාන්තු නායකයාණනි, ලොව හැසිරෙනු මැනව. භාග්‍යවතුන් වහන්සේ දහම් දෙසන සේක්වා. අවබෝධ කරන්නෝ සිටිති.
ඇයි ඔබවහන්සේ “බුදුව අවබෝධ කරවන්නෙමි, සසර තරණය කොට තරණය කරවන්නෙමි. මිදී මුදවන්නෙමි”යි
මෙහි අප්‍රසිද්ධ වේශයෙන් ධර්මය සාක්ෂාත් කිරීමෙන් මට කවර ඵලයක් ද? සර්වඥ බවට පත්ව දෙවියන් සහිත ලෝකය එගොඩ කරවන්නෙමි කියා
ප්‍රාර්ථනා කොට සර්වඥ බවට පත්වූහයි කියාද ඔබවහන්සේ ධර්ම දේශනා නොකරත් නම් අන් කවරෙක් ධර්මය දෙසන්නේ ද ලෝකයට අන් කවර සරණක් ද? මාත්‍රාණයක්ද ලෙණයක්ද පරායණයක්දැයි මේ ආදී නොයෙක් ක්‍රමයෙන් භාග්‍යවතුන් වහන්සේ ධර්ම දේශනාව පිණිස ආයාචනා කළේය. එහෙයින් කියන ලදි. බුදුවූ භාග්‍යවතුන් වහන්සේට අටවන සතියෙහි ධර්මදේශනය පිණිස බ්‍රහ්මයා විසින් අයදින ලදියි.
දැන් කවදා කොහිදී කවුරුන් විසින් මේ ගාථා ප්‍රකාශ කරන ලදදැයි යන මේ ප්‍රශ්න විසඳීමට අවස්ථාව පැමිණියේය. එහි කවදා කියන ලදද යනු, ප්‍රථම මහාසංගීති අවස්ථාවෙහි කියන ලදි. ප්‍රථම මහාසංගීතිය නම් මෙය සංගීතිකඛන්‍ධකයෙහි කියන ලද පරිදි දතයුතුය. එහි කවුරුන් විසින් කියන ලදද යනු බුදුන් පිරිනිවි කල්හි රජගහ නුවර **වෙහාර පර්වත පාර්ශ්වයෙහි සප්තපර්ණි ගුහා** දොරටුයෙහි දිනු සියලු සතුරන් ඇති අජාතශත්‍රැ මගධ මහාරාජයා විසින් ධර්ම සංගීතය සඳහා කරවන ලද පුන්සඳ මඬල බඳු දර්ශන සාරමණ්ඩයක් වූ මණ්ඩපයෙහි ධර්මාසනගත ආයුෂ්මත් ආනන්ද තෙරුන් විසින් බ්‍රහ්මා ච ලෝකාධිපතී යන ගාථාව කියන ලදැයි දතයුතු
මෙපමණකින්
යන මේ ගාථාව ද කියන ලද අර්ථ ඇත්තේ වෙයි. මෙසේ මේ සම්බන්‍ධයෙන් කියන ලද ඒ ගාථාවේ නොදක්වන ලද පද වර්ණනාව කරමි.
එහි **බ්‍රහ්මා** යනු ඒ ඒ ගුණ විශේෂයන්ගෙන් කියන ලද්දේනුයි බ්‍රහ්මා නමි. මේ බ්‍රහ්ම ශබ්දය වනාහි මහාබ්‍රහ්ම, බ්‍රාහ්මණ තථාගත මවුපිය ශ්‍රේෂ්ඨ ආදියෙහි දක්නට ලැබේ. එසේමැයි, සහස්සො බ්‍රහ්මා යන ආදියෙහි මහාබ්‍රහ්ම තෙම බ්‍රහ්ම යන්නෙන් අභිප්‍රේතය.
මෙහි බ්‍රාහ්මණ යන්නෙහිය. බ්‍රහ්මාති ඛො භික්‍ඛවෙ තථාගතස්සෙතං අධිවාචනං යි මෙහි තථාගතයන් කෙරෙහිය. **බ්‍රහ්මාති මාතාපිතරො පබ්බාචරියාති වුච්චරෙ** යි මෙහි මවුපියන් කෙරෙහිය. බ්‍රහ්මචක්කං පචත්තෙති යි මෙහි ශ්‍රේෂ්ඨාර්ථයෙහි අභිප්‍රේතය. මෙහි වනාහි ප්‍රථම ධ්‍යානය ප්‍රණීතව වඩා ප්‍රථම ධ්‍යාන භූමියෙහි උපන් කල්පායුෂ්ක මහාබ්‍රහ්මය අභිප්‍රේතය. ච ශබ්දය සම්පිණ්ඩනාර්ථයි. බ්‍රහ්මයා ද අනිකුත් දසදහසක් සක්වළ බ්‍රහ්මයෝ ද යන අර්ථයි. පද පූර්ණ මාත්‍රය හෝ වෙයි. **ලෝකාධිපතී **යනු, මෙහි ලොකො යනු සංස්කාර ලෝකය, සත්ව ලෝකය, අවකාශ ලෝකයයි ලෝක තුනකි. එයින් මෙහි සත්ව ලෝකය අභිප්‍රේතය. එහි ඊශ්වර අධිපතිනුයි ලෝකාධිපතිය. ලෝකයෙහි කොටසක අධිපති වුවත් ලෝකාධිපති නමි. දේවාධිපති නරාධිපති මෙනි.
**සහම්පති **යනු, හෙතෙම වනාහි කාශ්‍යප බුද්ධශාසනයෙහි **සහක** නම් තෙර කෙනෙකි. පළමු දැහැන උපදවා නොපිරිහුණු දැහැනින් දිවි කෙළවර ප්‍රථම ධ්‍යාන භූමියෙහි කල්පායුෂ්ක මහාබ්‍රහ්ම වී උපන්නේය. එහි වනාහි ඔහු සහම්පති බ්‍රහ්මයායි හඳුනති. සහකපතීයි කිවයුතු තැන අනුස්වාරාගමය කොට රූඪී වශයෙන් සහම්පතීයි කියති. **කතඤ්ජලී **යනු; කරන ලද ඇඳිලි ඇත්තේ, ඇඳිලි පුටය හිසෙහි කොට යන අර්ථයි. **අනධිවරං** යනු; අත්‍යන්තයෙන් ශ්‍රේෂ්ඨයා. ඔහුට වඩා ශ්‍රේෂ්ඨයෙක් නැත්තේයි අනධිවරයි. ඉන් අධික ශ්‍රේෂ්ඨයෙක් නැත්තේනුයි හෝ අනධිවරයි. **අනුත්තර** යන අර්ථයි. ඒ අනධිවරයන් **අයාචථා** යනු: ආයාචනා කළේය. ආරාධනා කළේය.
දැන් යමක් සඳහා හෙතෙම භාග්‍යවතුන් වහන්සේට ආරාධනා කළේද ඒ අර්ථය දැක්වීමට “සන්තීධ සත්තා” ආදිය කියන ලදි. එහි **සන්ති** යනු විද්‍යාමාන වෙති. ලැබෙති. බුදු ඇසට යොමුවන්නෝ සිටිති යන අර්ථයි. **ඉධ** යනු; දේශය දැක්වීමේ නිපාතයි. එය කිසිතැනෙක සසුන සඳහා කියැවේ. මෙසේය - “ඉධෙව භික්‍ඛවෙ සමණො ඉධ දුතියො සමණො ඉධ තතියො සමණො ඉධ චතුත්ථො සමණො සුඤ්ඤා පරප්පවාදා සමණෙහි අඤ්ඤෙ යි.” කිසි තැනෙක්හි අවකාශයෙහි, කියන ලදී -
කිසිතැනෙක පද පූරණියෙහි පමණක් වෙයි කියන ලදි. ඉධාහං භික්‍ඛවෙ භූත්තාවී අස්සං පවාරිතො යි. කිසි තැනෙක ලෝකය සඳහාය. කියන ලදි ඉධ තථාගතො ලොකෙ උප්පජ්ජති බහුජනහිතාය බහුජනසුඛාය කියායි. මෙහිදී ද ලෝකය සඳහාම කියන ලදැයි දතයුතු. එබැවින් මේ සත්ව ලෝකයෙහි යන අර්ථයි. **සත්තා **යනු; රූපාදි ස්කන්ධයන්හි ඡන්දරාගයෙන් ඇලුණාහු. විශේෂයෙන් ඇලුණාහු ආසක්ත වූවාහු ලග්න වූවාහු බැඳුණාහු පැමිණියාහු සම්ප්‍රාප්ත වූවාහු. ප්‍රාණීහු කියති රූඪී ශබ්දයෙන් වනාහි වීතරාගීන් කෙරෙහි ද මේ ව්‍යවහාරය පවත්නේය.
**අප්පරජක්‍ඛජාතිකා** යනු: ප්‍රඥාමය ඇසෙහි අල්ප මඳ රාග දෝස මෝහ රජස් ඇත්තේය. මෙබඳු ස්වභාව ඇති ඔවුහු අප්පරක්‍ඛජාතික වෙති. අල්ප වූ රාගාදි රජස් ඇත්තේ යමෙක් හට ද ඔවුහු අල්ප රජස්කයෝය. අල්ප රජස්ක ස්වභාව ඇත්තෝ අල්ප රජස්ක ජාතිකයෝය. ඒ අල්පරජස්ක ජාතිකයන්ට, සත්වයන්ට විභක්ත විපරිණාම කොට **දෙසෙහි ධම්මං** කියා මේ හා සම්බන්‍ධ කොට අර්ථය ගතයුතුය**. දෙසෙහි** යනු: මෙය ආයාචනා වචනයි. දෙසනු මැනව. කියනු මැනව. දක්වනු මැනව යන අර්ථයි. **ධම්මං **යනු; මෙහි මේ ධම්ම ශබ්දය පර්යාප්ති සමාධි ප්‍රඥා ප්‍රකෘති ස්වභාව ශුන්‍යතා පුණ්‍ය ආපත්ති ඤෙය්‍ය චතුස්සත්‍ය ධර්මාදියෙහි දක්නා ලැබේ. එසේමැයි - “ඉධ භික්‍ඛු ධම්මං පරියාපුණාති සුත්තං ගෙය්‍යං චෙය්‍යාකරණං -පෙ- වෙදල්ලන්ති” ආදියෙහි **පර්යාප්තියෙහි **දක්නා ලැබේ. එවං ධම්මා තෙ භගවන්තො අහෙසුං යනාදියෙහි **සමාධියෙහිය.**
ආදියෙහි **ප්‍රඥායෙහිය**. ජාති ධම්මා ජරාධම්මා අථො මරණධම්මිනො ආදියෙහි **ස්වභාවයෙහිය**. [missing trans] තස්මිං ඛොපනං සමයෙ ධම්මා හොන්ති ආදියෙහි **ශුන්‍යතාවෙහිය**. ධම්මො සුචිණ්ණො සුඛමාවහාති ආදියෙහි **පිනෙහිය**. දෙව අනියතා ධම්මා ආදියෙහි **ආපත්තියෙහිය. **සබ්බෙ ධම්මා සබ්බාකාරෙන බුද්ධස්ස භගවතො ඤාණපථෙ ආපාථං ආගන්ති ආදියෙහි [missing trans] **චතුරාර්ය සත්‍ය ධර්මයෙහිය**. මෙහිද චතුරාර්ය ධර්මයයි දතයුතු. **අනුකම්පා** යනු අනුකම්පාව අනුද්දයාව කරනු මැනව. **ඉමං** යනු: ප්‍රජාව දක්වමින් කීය. **පජං** යනු: ප්‍රජානත්වයෙන් පජා නමි. ඒ ප්‍රජාව-සත්ව වර්ගයා සසර දුකින් මුදවනු මැනව යන අභිප්‍රායයි. සමහරු වනාහි-
කියා හදාරති. මෙපමණකින් සර්වප්‍රකාරයෙන් මේ ගාථාව කියන ලද අර්ථ ඇත්තේ වෙයි**. **
ඉක්බිති සහම්පති බඹහුගේ ඒ ආයාචනා වචනය අසා අපමණ කල්හි හටගත් කරුණා බල යුත් දසබල වූ පරහිත සෑදීමෛහි නිපුණ ප්‍රඥා ඇති භාග්‍යවතුන් වහන්සේට සත්ත්වයන් විෂයෙහි ඉඩ සලසා දීම් වශයෙන් මහා කරුණාව පහළ විය. භාග්‍යවතුන් වහන්සේගේ කරුණා ඉපදවීම දක්වන සංගීතිකාරකයන් විසින් සංගායනා අවස්ථාවෙහි-
විද්‍යාවෙන් හා චරණයෙන් යුත් තාදිගුණ ඇති ප්‍රභාසම්පන්න අන්තිම දේහධාරි වූ අප්‍රතිපුද්ගල වූ තථාගතයන් වහන්සේට සියලු සත්ත්වයන් වෙත මහාකරුණාව ඇතිවිය.
යන ගාථාව තබන ලදි.
එහි **සම්පන්න විජ්ජාචරණස්ස** යනු; සම්පන්නතාව නම් ත්‍රිවිධය. පූර්ණ, සාමග්‍රි, මධුර වශයෙනි. එහි-
පරිපුණ්ණ සම්පන්න නම් මෙයයි. **ඉමිනා පාතිමොක්‍ඛ සංවරෙන උපෙකො හොති සමුපෙතො සම්පන්නො සමන්නාගතො යන මෙය සමංගි සම්පන්න නමි. ඉමිස්සා භන්තෙ මහාපඨවියා හෙට්ඨිමං තලං සම්පන්නං සෙය්‍යථාපි නාම ඛුද්දමධුං අනීලකං එවමස්සන්‍දං යන මෙය මධුර සම්පන්න නමි. මෙහි පරිපූර්ණ සම්පන්න බව ද සමංගි සම්පන්න බව ද යෙදේ. ** **විජ්ජා** යනු ප්‍රතිපක්‍ෂ ධර්ම විදින අර්ථයෙන් ද විඳිය යුතු අර්ථයෙන් ද විජ්ජා යි. ඒවා ත්‍රිවිද්‍යා ෂට්විද්‍යා අෂ්ට විද්‍යායි. සෙස්ස භයභෙරව සූත්‍රයෙහි ආ නයින්ම දතයුතු. අෂ්ටවිද්‍යා අම්බට්ඨ සූත්‍රයෙහිය. එහි වනාහි විදර්ශනා ඥානයත් මනෝමය ඍද්ධියත් සමග ෂඞ්භිඥා ගෙන අෂ්ටවිද්‍යාව කියන ලදි. **චරණ** යනු සීලසංවරයයි. ඉන්‍ද්‍රියයන්හි වැසූ දොරටු ඇති බව, බොජුනෙහි පමණ දන්නා බව, නිදිවැරීමෙහි යෙදීම, ශ්‍රද්ධා හිරිඔත්තප්ප, බහුශ්‍රැත බව, අරඹන ලද වෙර ඇති බව, එළඹ සිටි සිහි ඇති බව, ප්‍රඥාසම්පන්නතාව, සතර රූපාවචර ධ්‍යාන යන මේ පසළොස් ධර්මයන් දතයුතුය. මේ පසළොස් ධර්මයන්ම යම්හෙයින් මෙයින් ආර්ය ශ්‍රාවකයා හැසිරෙයි. නිවන දෙසට ගමන් කරයිද එහෙයින් චරණයයි කියන ලදි. මෙසේය. ඉධ මහානාම අරිය සාවකො සීලවා හොති යයි සියල්ල මජ්ඣිම පණ්ණාසකයෙහි කී නයින් දතයුතුය. විජ්ජා ද චරණ ද විජ්ජාචරණයි. සම්පන්න වූ පරිපූර්ණ වූ විජ්ජාචරණ යමෙකුටද හෙතෙම සම්පන්නවිජ්ජාචරණයි. විජ්ජාචරණයෙන් සම්පන්න සමංගිභූත සමන්නාගත වූයේ විජ්ජාචරණ සම්පන්න නමි. දෙපරිද්දෙන්ම අර්ථය යෝග්‍ය වේමය. ඒ විජ්ජාචරණ සම්පන්න වූවහුට
**තාදිනො** යනු, ඉෂ්ටයෙහිද තාදි අනිෂ්ටයෙහිද තාදි ආදි විසින් මහානිද්දේසයෙහි ආ තාදී ලක්‍ෂණයෙන් තාදිනො, ඉෂ්ටානිෂ්ටාදියෙහි විකාර නුවූ එබඳු තැනැත්තහුට යන අර්ථය. **ජුතින්ධරස්ස** යනු; බබළන්නහුට කල්පාන්තයෙහි උදාවූ හිරුටත් වැඩි ශරීරාලෝක පතුරුවන්නහුට යන අර්ථයි, ප්‍රඥා ප්‍රදීපය දරන්නහුටද කීමටත් වටනේය. මෙය කියන ලදි-
ලොව බබළන වස්තු සතරකි. මෙහි පස්වැන්නක් නැත. හිරු දාවල බබළයි. චන්‍ද්‍රයා රාත්‍රියෙහි බබළයි. ඉක්බිති ගින්න දිවාරාත්‍රි ඒ ඒ තැන බබළයි. බබළන්නවුන් අතර සම්බුදුහු ශ්‍රේෂ්ඨ වෙති. මේ අනුත්තර ආලෝකයයි.

එහෙයින් ශරීර ප්‍රඥා දෙපසින්ම ආලෝක රාශි දරන්නවුන්ට යන අර්ථයි. **අන්තිම දේහධාරිනො** යනු; හැමට පැසුම් දේහධාරීන් හට, පුනර්භවයක් නැත්තවුන්ට යන අර්ථයි.
**තථාගතස්ස** යනු; අට කරුණකින් භාග්‍යවතුන් වහන්සේ තථාගතයයි කියනු ලැබේ. කවර අටකින් ද? එසේ ආයේනුයි තථාගතයි. එසේ ගියේනුයි තථාගතයි. තථ ලක්‍ෂණ දත් හෙයින් තථාගතයි. තථධර්ම ඇති සැටියෙන් අවබෝධ කළ හෙයින් තථාගතයි. තථදර්ශී හෙයින් තථාගතයි. තථවාදී හෙයින් තථාගතයි. එසේ කළ හෙයින් තථාගතයි. අභිභවනාර්ථයෙන් තථාගතයි.
භාග්‍යවතුන් වහන්සේ කෙසේ නම් එසේ ආසේනුයි තථාගත වෙත්ද? යම්සේ යම් අභිනීහාරයකින් දාන පාරමිතාව පුරා සීල, නෙක්ඛම්ම, පඤ්ඤා, විරිය, ඛන්ති, සච්ච, අධිෂ්ඨාන, මෙත්තා, උපේක්ඛා, පාරමී පුරා මේ දසපාරමිතා, දස උපපාරමිතා, දස පරමාර්ථ පාරමිතා යන සමතිස් පැරුම් පුරා අවයව පරිත්‍යාග, ජීවිත පරිත්‍යාග, ධන රාජ්‍ය, අඹුදරු පරිත්‍යාග යන මේ පස්මහ පරිත්‍යාග කොට විපස්සි ආදි සම්‍යක් සම්බුද්ධයන් වහන්සේලා යම්සේ පැමිණිසේක්ද එසේ අප භාග්‍යවතුන් වහන්සේ ද පැමිණි සේකැයි තථාගත නම් වෙති කීහ.
ලොව විපස්සි ආදී මුනිවරු බුදු බවට යම්සේ පැමිණියාහු ද එසේ මේ ශාක්‍ය මුනීන්ද්‍රයන් වහන්සේ ද පැමිණියහ. එසේ හෙයින් පසැස් ඇති උන්වහන්සේ තථාගතයයි කියනු ලැබේ.
කෙසේ නම් එසේ ගියේනුයි තථාගත නම් වෙත්ද? යම් සේ විපස්සි ආදි බුදුවරු උපන් කෙණෙහි සමපයින් පොළොවෙහි පිහිටා උතුරු දෙස බලා සත්පිය ඉක්මවමින් ගිය සේක්ද එසේ අප භාග්‍යවතුන් වහන්සේ ද ගිය සේකැයි තථාගත වෙති. කීහ-
යම්සේ උපන් මොහොතෙහිම ගවම්පතීහු සම පාදයෙන් පොළොව ස්පර්ශ කළාහු ද එසේම ඒ ගෞතමයන් වහන්සේ සත් පියවරක් ඉක්මවූහ. දෙවියෝ සේසත දැරූහ.
ඒ ගෞතමයාණෝ සත් පියවරක් ගොස් එකෙණහි හාත්පස දිශාවන් බැලූහ. පර්වත මුදුනක සිටි සිංහයකු මෙන් අටඟින් යුත් වදන් පැවසූහ.
කෙසේ නම් තථ ලක්‍ෂණ අවබෝධ කළේනුයි තථාගත වෙත් ද? සියලු රූපාරූප ධර්මයන් ඇති සැටියෙන් ස්වලක්‍ෂණ සාමාන්‍ය ලක්‍ෂණ ද තත් වූ පරිදි නොවෙනස්ව ඤාණගතියෙන් අවබෝධ කළහ. නොවරදවා අවබෝධ කළහ. අනබෝධ කළහයි තථාගත වෙති.
යම්සේ සියලු ධර්මයන්ගේ ස්වලක්‍ෂණ සාමාන්‍ය ලක්‍ෂණ තථ්‍යචම අවබෝධ කළාහුද එහෙයින් ශාස්තෘන් වහන්සේ තථාගත වෙති.
තථ ධර්මයන් තත්වූ පරිදි අවබෝධ කළ හෙයින් තථාගත නම් වූහුද? තථ ධර්ම නම් සතර සත්‍ය ධර්මයෝය. වදාළහ. මහණෙනි, මේ තථ්‍ය වූ අවිතථ වූ වෙනස් නොවන්නා වූ ධර්ම සතරකි. කවර සතරද? මහණෙනි, මේ දුකය යනු මෙය තථ්‍යය. අවිතථය. වෙනස් නොවන්නේයි විස්තර කළ යුතුය. භාග්‍යවතුන් වහන්සේ ඒවා අවබෝධ කළහ. එසේ ඒවා අවබෝධ කළ හෙයින් තථාගතයයි කියනු ලැබේ. මෙහි ගත ශබ්දය අභිසම්බෝධාර්ථයි.
තථ නම් වූ සත්‍යයන් නායකයන් වහන්සේ අවබෝධ කළ සේක. එහෙයින් තථ නම් වූ සත්‍යය අවබෝධ කළ හෙයින් තථාගත වෙති.
තථ දර්ශිත හෙයින් තථාගත වන්නේ කෙසේද? භාග්‍යවතුන් වහන්සේ අප්‍රමාණ ලෝකධාතුවල අප්‍රමාණ සත්ත්වයන්ගේ ඇස, කන, නාසය, දිව, ශරීරය, මන යන දොරටුවලට යොමුවන රූප, ශබ්ද, ගන්‍ධ, රස, ස්පර්ශ්වය ධර්ම අරමුණු තථාගතයන් වහන්සේ සර්වාකාරයෙන් දනිති. දකිති. මෙසේ තථදර්ශී බැවින් තථාගත වෙති. නොහොත් ලෝකයෙහි තථ්‍යය කුමක්ද එය ලෝකයට එසේම දක්වති. එයිනුත් භාග්‍යවතුන් වහන්සේ තථාගත වෙති. මෙහි තථදර්ශී අර්ථයෙහි තථාගතයයි පද සම්භවය දතයුතුයි.
යමෙක් තත් ආකාරයෙන් ධර්මයන් දකීද දනීද එහෙයින් තථාදර්ශී සම්බුදුහු තථාගත යයි කියන ලදි.
තත්වූ පරිදි වාදී වූ හෙයින් තථාගත වන්නේ කෙසේ ද? තථාගතයන් වහන්සේ අභිසම්බෝධියෙහි පටන් පිරිනිවන් පෑමත් අතර පන්සාලිස් වසක් පමණ කාලයෙහි සූත්‍රාදි වශයෙන් යම් නවාංග සංග්‍රහයෙන් දෙසන ලදද තෙපලන ලදද ඒ සියල්ල එකම තුලාවක තුලිත වූවක් මෙන් තත්වූ පරිදිම නොවෙනස් වූයේම වෙයි. එහෙයින් වදාළහ -
චුන්‍ද, යම් රාත්‍රියක තථාගතයන් වහන්සේ අනුත්තර සම්බෝධිය අවබෝධ කරන සේක්ද, යම් රාත්‍රියක අනුපාදිසේස පරිනිර්වාණ ධාතුවෙන් පිරිනිවෙන සේක්ද මෙදාතුර යමක් කියන සේක් නම් තෙපලන සේක් නම් ඒ සියල්ල එසේම වෙයි. අන් ලෙසකින් නොවෙයි. එහෙයින් තථාගත නම් වෙති කියනු ලැබේ.
මෙහි වනාහි ගද අර්ථයෙහි ගත ශබ්දයයි. තථා වාදිකාය තථා ගතො යනු මෙසේය. ආගදනය ආගදයි. වචනය යන අර්ථයි. තථ්‍ය වූ අවිපරීත වූ වදන් උන්වහන්සේට ඇත්තේනුයි. තථාගත නම් වෙති. දකාරයට තකාරාදේශ කොට කියන ලදි.
යම් හෙයකින් ජීනයන් වහන්සේ තථාවාදී වෙත්ද තථ ධර්මප්‍රකාශක වෙත්ද උන්වහන්සේගේ තථවදන් ඇත්තේ ද එබැවින් බුදුහු තථාගත නම් වෙති.
එසේ කරන ලද හෙයින් කෙසේ තථාගත වෙත්ද? භාග්‍යවතුන් වහන්සේ යම් වචනයක් කියත් ද එයම කයින් කරති. වචනයට කය අනුලෝමය. කයට වචනයද අනුලෝමය. එහෙයින් දෙසන ලදි -
මහණෙනි, තථාගතයන් වහන්සේ යම්සේ කියත් ද එසේ කරන්නාහ. යම්සේ කරත්ද එසේ කියන්නාහ. මෙසේ කියන පරිදි කරති. කරන පරිදි කියති. එහෙයින් තථාගත වෙති කියායි.
වදන යම්සේ ගියේද කයත් එසේම ගියේය. කය ගියේ යම් සේද වචනයද එසේ ගියේය. එසේ කළ බැවින් තථාගත නම් මෙසේය.
උන්වහන්සේගේ වචනය ගියේ යම්සේද කයද එසේ ගියේය. ශාස්තෘ සම්බුදුහු තථාවාදිකාවෙන් තථාගත වෙති.
අභිභවනාර්ථයෙන් තථාගත වන්නේ කෙසේද? උඩින් භවාග්‍රය, යටින් අවීචිය හිම් කොට සරසින් අප්‍රමාණ ලෝකධාතුවල සියලු සත්ත්වයන් ශීලයෙන්, සමාධියෙන්, ප්‍රඥාවෙන්, විමුක්තියෙන්, විමුක්ති ඥානාදර්ශනායෙන් අභිභවනය කරති. උන්වහන්සේට සම වූ හෝ ප්‍රමාණ වූයෙක් නැත. එබැවින් අතුල්‍ය අප්‍රමෙය අනුත්තර වෙති. එයින් වදාළහ -
මහණෙනි, දෙවියන් සහිත ලෝකය තථාගතයන් වහන්සේ මැඩ පවත්වති. නොමඬන ලද්දාහු වෙති. ඒකාන්තදර්ශී වෙති. වසඟයෙහි පවත්වති. එහෙයින් තථාගතයයි කියනු ලැබේ.
එහි පදසිද්ධිය මෙසේ දතයුතුය. බෙහෙතක් වැනි අංගදනයයි. මේ කවරෙක්ද? දේශනා විලාසය සහ පුණ්‍ය විලාසයයි. එහෙයින් මේ මහානුභාව ඇති වෛද්‍යවරයා දිවබෙහෙතකින් සර්පයන් මෙන් සියලු පරවාදීන් දෙවියන් සහිත ලෝකය මැඩලති. මෙසේ මුළු ලොව මැඩීමෙන් දේශනා විලාසමය වූද, පුණ්‍යමය වූද පැමිණීම් උන්වහන්සේට ඇත්නුයි දකාරයට තකාරය කොට තථාගත නම් වූහයි දතයුතුය. මෙසේ අභිභවනාර්ථයෙන් තථාගත වෙති.
තථ්‍ය අවිපරීත වූ වදන් යම් ශාස්තෘ කෙනෙකුන්ට ඇද්ද උන්වහන්සේ එයින් වසයෙහි පවත්වන්නාහු වෙති. ශාස්තෘන් වහන්සේ තථාගත වෙති.
**අප්පටිපුග්ගලස්ස** යනු; ප්‍රතිපුද්ගලයන් විරහිතයාණන්ට, උන්වහන්සේලාට මම බුද්ධ වෙමි කියා මෙබඳු ප්‍රතිඥාවක් දීමට සමත් අන් කිසි පුද්ගලයෙක් නැත්තේනුයි අප්පටිපුග්ගල නමි. ඒ අප්‍රති පුද්ගලයාණන්ට. **උප්පජ්ජි **යනු උපන්නේය. පහළවිය. **කාරුඤ්ඤතා** යනු; කරුණාභාවය කාරුඤ්ඤතාවයි. **සබ්බසත්තෙ** යනු, නිරවශේෂ සත්ත්වයන් ගැනීමේ වචනයයි. සියලු සත්ත්ව නිකායයන් යන අර්ථයි. මෙපමණකින් මේ ගාථාවද කියන ලද අර්ථ ඇත්තෝයි.
බ්‍රහ්මයා විසින් ද අයදින ලද භාග්‍යවතුන් වහන්සේ සත්ත්වයන් කෙරෙහි කරුණා උපදවා ධර්මය දේශනා කරනු කැමතිව මහාබ්‍රහ්මයාට ගාථාවකින් වදාළහ.
ඔවුන්ට අමාදොර හරින ලදි යමෙක් අසනු කැමැත්තාහුද ශ්‍රද්ධාව මුදත්වා. බ්‍රහ්මය, වෙහෙසකැයි හැඟීමෙන් ප්‍රණීත ප්‍රගුණ ධර්මය මිනිසුන් අතර නොදෙසීමි.
ඉක්බිති සහම්පති බ්‍රහ්ම තෙම භාග්‍යවතුන් වහන්සේ විසින් ධර්ම දේශනාවට අවකාශ කරනු ලැබුයෙමි කියා දසනිය එකතුවෙන් බබළන අඤ්ජලිය හිස තබා බුදුන් වැඳ පැදකුණු කොට බඹගණ පිරිවරා ගියේය. ඉක්බිති ශාස්තෘහු ඒ බ්‍රහ්මයාට ප්‍රතිඥා දී මම කවරෙකුට පළමුව දහම් දෙසන්නෙම්දැයි සිතන්නාහු ආළාර පණ්ඩිතය. හෙතෙම මේ දහම වහා දැනගනී කියා සිත් උපදවා නැවත බලන්නාහු ඔහු කළුරිය කොට සතියක් බවද, උද්දක අළුයම කළුරිය කළ බවද දැන නැවත මෙකල පස්වග භික්‍ෂූහු කොහි වෙසෙත්දැයි මෙනෙහි කරන සේක් බරණැස මිගදායෙහි යයි දැන ඇසළ පොහෝදින පාන්දර කලින්ම පාසිවුරු ගෙන අටළොස් යොදුන් මගට පිළිපන්නාහු අතරමඟ උපක නම් ආජීවක දැක ඔහුට තමන් වහන්සේගේ බුදුබව පවසා එදිනම සවස ඉසිපතනයට වැඩි සේක. එහිදීද පංචවර්ගීයයන් හට තමන් වහන්සේගේ බුදුබව ප්‍රකාශ කොට පනවන ලද උතුම් බුද්ධාසනගතව පංචවර්ගීයයන් අමතා **ධම්මචක්කප්පවත්තන **සූත්‍රාන්තය දේශනා කළ සේක.
උන්වහන්සේලාගෙන් අඤ්ඤාකොණ්ඩඤ්ඤ තෙරහු දේශනානුසාරයෙන් නුවණ මෙහෙයවා සූත්‍රාවසානයෙහි අටළොස් කෙළක් බඹුන් සමග සෝවාන් ඵලයෙහි පිහිටියහ. ශාස්තෘන් වහන්සේ එහිම වස් එළඹ දෙවන දවසේ වප්ප තෙරුන් සෝවාන් පෙලෙහි පිහිට වූහ. මේ අයුරින් ඒ සියලු තෙරුන් සෝවාන් ඵලයෙහි පිහිටුවා නැවත පක්‍ෂයෙහි පස්වන දින තෙරවරුන් රැස්කරවා අනන්තලක්ඛණ සූත්‍රය දෙසූහ. දේශනා කෙළවර තෙරුන් පස්දෙනම අර්හත්වයෙහි පිහිටියහ.
ඉක්බිති ශාස්තෘන් වහන්සේ එහිම යස කුලපුතුන්ගේ හේතුසම්පත් දැක ගෙය හැර නික්මුණවුන් යස, එන්නැයි කැඳවා එම රාත්‍රී කාලයෙහිම සෝවාන් පෙලෙහි ද දෙවන දින රහත් බැව්හිද පිහිටුවා තවත් ඔහුගේ යහළුවන් පනස්හතර දෙනකු එම මහණ පැවිද්දෙන් පැවිදි කරවා රහත්බැව්හි පිහිටවූහ. මෙසේ ලොව රහතන් එක්සැටක් වූ කල්හි බුදුහු වස්වැස පවරා භික්‍ෂූන් අමතා මෙසේ වදාළ සේක.
මහණෙනි, මේ පොළොවෙහි ආත්මාර්ථයත් පරාර්ථයත් ඉටු කරමින් මිනිසුන්ට ධර්මය දේශනා කරමින් හැසිරෙව්.
ලොවට නිරන්තරයෙන් මාගේ සද්ධර්මය ප්‍රකාශ කරමින් විවේක සෙනසුන්හි වනාන්තරවල පර්වතවල වාසය කරව්.
මහණෙනි, ධර්මදූත සේවාවෙහි යෙදෙමින් යහපත් පැවැත්මෙන් සත්ත්ව ශාන්තිය පිණිස මාගේ ධර්මය පතුරුවා හරිව්.
සියලු අපාය දොරටු වසා දමව්. ආශ්‍රව රහිතව අසමව ස්වර්ගමෝක්ෂ මාර්ගයට දොර විවර කරව්.
දේශනා ප්‍රතිපත්ති කරුණාදි ගුණ නිවාසව ලෝකයාගේ ශ්‍රද්ධාවත් ප්‍රඥාවත් සර්වප්‍රකාරයෙන් අභිවර්ධනය කරව්.
නිතර ආමිස දානයෙන් උපකාර කරන ගිහියන්ට ධර්ම දානයෙන් ප්‍රත්‍යුපකාර කරව්.
සද්ධර්මය දේශනා කරමින් අර්හත්ධජය ඔසවව්. කෘත කෘත්‍ය ඇතිව පරාර්ථයෙහි හැසිරෙව්.
මෙසේ වදාරා භාග්‍යවතුන් වහන්සේ ඒ භික්‍ෂූන් දිශාවන්හි පිටත්කොට යවා තමන් වහන්සේ උරුවේලාවට වඩනා සේක් අතරමඟ **කප්පාසිය** වනළැහැබ්හි **භද්‍රවර්ගීය** කුමාරවරුන් තිස්දෙන හික්මවූහ. ඔවුන්ගෙන් හැමට බාලයා සෝවාන් විය. හැමට වැඩිමලා අනාගාමි විය. එකෙක්වත් රහත් හෝ පුහුදුන් නොවීය. ඒ සියල්ලන්ම එව මහණ පැවිද්දෙන් පැවිදි කරවා තමන් වහන්සේ උරුවේලාවට වැඩ තුන්දහස් පන්සියයක් පෙළහර දක්වා උරුවෙල් කසුප් ආදි දහසක් පිරිවර ඇති තුන්බෑ ජටිලයන් දමනය කොට එව මහණ පැවිද්දෙන් පැවිදි කොට ගයා හිස හිඳුවා ආදිත්ත පරියාය දේශනාවෙන් රහත් බැව්හි පිහිටුවා භාග්‍යවතුන් වහන්සේ ඒ රහත් දහස පිරිවරා බිම්සර රජුගේ ප්‍රතිඥාව මුදන්නෙමි’යි රජගහ නුවර අසල **ලට්ඨවන** නම් උයනට වැඩි සේක. ඉක්බිති උයන්පල් රජුට දැන්වීය. රජ ශාස්තෘන් වහන්සේ වැඩිසේකැයි අසා දොළොස් නහුතයක් බ්‍රාහ්මණ ගෘහපතියන් පිරිවරා වලාවිවරගත දිවාකරයා මෙන් වනගැබ වන් මුනිවර දිවාකරයන් කරා ගොස් සත්ලකුණින් හෙබි නිමල විකසිත ජලජ පියුමක් බඳු කොමල දසබල සිරිපා ඔටුනු මිණිරසින් බබළන සිරසින් වැඳ පසෙක පිරිස සමගින් හුන්නේය.
එවිට ඒ බමුණු ගැහැවියනට මෙසේ සිත්විය. කිම මහාශ්‍රමණයෝ උරුවෙල් කසුප් වෙත බඹසර හැසිරෙත්ද? නැතහොත් උරුවෙල් කසුප් මහා ශ්‍රමණයන් වෙත හැසිරෙන්නේද? කියායි. ඉක්බිති භාග්‍යවතුන් වහන්සේ ඔවුන්ගේ චිත්තපරිවිතර්කය දැන තෙරුන්ට ගාථාවකින් වදාළහ.
උරුවෙලවාසී කාශ්‍යපයිනි කුමක් දැක ගින්න අත්හැරියෙහි ද? අනුශාසකයා කවරෙක් ද? කාශ්‍යපය මේ කරුණු තොපගෙන් අසමි. තොපගේ ගිනි දෙවියන් පිදීම කෙසේ ප්‍රහීණ වීද?
තෙරණුවෝ භාග්‍යවතුන් වහන්සේගේ අභිප්‍රාය දැන -
රූප ද ශබ්ද ද එසේම රසයන් ද කාමී ස්ත්‍රීන් ද යන මේ පංචකාම සම්පත් යඥයයි කියනු ලැබේ. උපධි විභයෙහි මෙය කිළුටකැයි දැන එහෙයින් යඥයෙහිද ගිනි පිදීමෙහි ද නොඇලුණෙමියි කියා.
මේ ගාථාව පවසා තම ශ්‍රාවක බව ප්‍රකාශ කරනු පිණිස භාග්‍යවතුන් වහන්සේගේ පාමුල්හි සිරසින් වැටී “ස්වාමීනි, භාග්‍යවතුන් වහන්සේ මාගේ ශාස්තෘන් වහන්සේය. මම ශ්‍රාවක වෙමියි උඩනැගී සක්තල් ගසක් පමණ අහසට සත්වරක් පැන නැගී පෙළහර කොට අහසින් බැස භාග්‍යවතුන් වහන්සේට වැඳ එකත්පසෙක හුන්හ.
එවිට මහජනයා උන්වහන්සේගේ පෙළහර දැක ‘අපොයි, බුදුවරු නම් මහානුභාව වෙති. මෙබඳු දැඩි දෘෂ්ටිගත මම රහත්මියි සිතන උරුවෙල කාශ්‍යප ද දෘෂ්ටිජාල බිඳ තථාගතයන් වහන්සේ විසින් දමනය කරන ලදැයි’ දශබලයන් වහන්සේගේ ගුණකථා කීහ. එයසා භාග්‍යවතුන් වහන්සේ දැන් පමණක් මම මොහු දමනය නොකෙළෙමි. පෙරත් මා විසින් මොහු දමනය කරන ලදැයි වදාළහ. ඉක්බිති ඒ මහජනයා හුනස්නෙන් නැගිට බුදුන් වැඳ හිසෙහි ඇඳිලි බැඳ මෙසේ කීහ. ස්වාමීනි, අපි දමනය කළ මොහු දිටිමු. අතීතයෙහි භාග්‍යවතුන් වහන්සේ මොහු කෙසේ දමනය කළසේක්ද? කියායි. මහජනයා විසින් අස්වන ලද ශාස්තෘන්වහන්සේ භවාන්තරයෙන් වැසී ගිය මහානාරද කාශ්‍යප ජාතකය දෙසා චතුස්සත්‍යය ප්‍රකාශ කළහ. ශාස්තෘන් වහන්සේගේ ධර්ම කථාව අසා බිම්සර රජ එකොළොස් නහුතයක් සමග සෝවාන් ඵලයෙහි පිහිටියේය. එක් නහුතයක් උපාසක බව දැක්වූහ. රජ සරණ ගොස් භික්‍ෂු සංඝයා සමග සෙටදිනට භාග්‍යවතුන් වහන්සේ ආරාධනාකොට තෙවරක් බුදුන් පැදකුණු කොට වැඳ ගියේය.
දෙවන දින බුදුහු දෙවිගණ පිරිවැරූ සහසැස් දෙව්රජු මෙන් බඹගණ පිරිවැරූ මහා බ්‍රහ්මයා මෙන් බික්සඟන පිරිවරා රජගහ නුවරට පිවිසියහ. රජ බුදුපාමොක් බික්සඟන දන් පුදා බොජුන් කෙළවර මෙසේ කීය. ස්වාමීනි, මට තෙරුවනින් වෙන්ව සිටිය නොහැකිය. වෙලාවෙහි හෝ ආවේලාවෙහි භාග්‍යවතුන් වහන්සේ වෙත එමි. ලට්ඨිවනය නම් ඉතා දුරය. මේ අපගේ වෙළුවනය නම් උයන විවේකාමීන්ට ඉතා ළඟත් නොවේ. ඉතා දුරත් නොවේ ගමනාගමනයට පහසුය ජනසම්බන්‍ධ රහිතය. විවේක සැප සහිතය. සෙවණපැන් සහිතය. සිහිල් ගල් තලායෙන් සමලංකෘත රමණීය භූමි භාගයකි. සුවඳ කුසුමින් හා උතුම් වෘක්‍ෂයෙන් ගැවසී ගත්තේය. රමණීය ප්‍රාසාද හම්මිය. විමාන විහාර අඩ්ඪයෝග මණ්ඩපාදියෙන් යුක්තය. මාගේ මේ උයන භාග්‍යවතුන් වහන්සේ පිළිගන්නා සේක්වායි දිලෙන ගිනිඅඟුරු වැනි රන්කෙණ්ඩියෙන් සුවඳ කුසුම් වැනි මිණිවන් දිය ගෙන වේළුවනාරාමය පුදන්නේ දසබලයන් වහන්සේගේ අතෙහි පැන් වැඩීය. ඒ ආරාම පිළිගැන්මෙහි බුද්ධශාසනයාගේ මුල්බැස ගත්තේ යයි ප්‍රීතියට පත්ව නටන්නාක් මෙන් මේ මහා පොළොව කම්පා විය. දඹදිව වේළුවන මහාවිහාරය හැර පොළොව කම්පාකොට පිළිගත් වෙනත් සෙනසුනක් නම් නැත. ඉක්බිති ශාස්තෘන් වහන්සේ වේළුවනාරාමය පිළිගෙන රජුට විහාරදානානුමෝදනාව කළ සේක.
ලෝකනාථ බුදුවරයන් වහන්සේලා හැර ආවාස දානයෙහි අනුසස් කියන්ට කටවල් දහසකින් යුක්ත වූද අන් කවර නම් පුරුෂයෙක් සමර්ථ වේ ද?
යම් මිනිසෙක් සංඝයාට විහාරයක් දෙයිද ඔහු ආයුෂය ද වර්ණය ද සැපය ද බලය ද ප්‍රශස්ත උතුම් ප්‍රතිභානය ද දෙන්නේ යයි කියනු ලැබේ.
ශීතාදි ජීවිත උවදුරු දුරලන නිවාස දෙන තැනැත්තේ ඔහුගේ ආයු පාලනය කරයි. එහෙයින් එය සත්පුරුෂයෝ ආයු දීමකැයි කියති.
අතිඋෂ්ණ අතිශීත නුවූ නිවසක වසන්නාගේ බලවර්ණ ප්‍රතිභා ඇති වෙයි. එබැවින් විහාර පුදන්නා වූ හෙතෙම බලවර්ණ ප්‍රතිභානයම දෙයි.
විහාර පුදන්නා ශීත උෂ්ණ සර්ප අව්වැසි ආදියෙන් හටගන්නා අනේකවිධ දුක් නිවාරණය කරන සැපයම පුද කරන්නෝ වෙයි.
ශීත උෂ්ණ අව් වැසි සුලං මැසිමදුරු සර්ප වනසතුන්ගෙන් සිදුවන සියලු උවදුරු නිවාස දෙන්නා වළක්වයි. එහෙයින් ඔහු පරලොව සැප විඳී.
යමෙක් පහන් සිතින් සතුටුව ශීලාදි ගුණ ඇත්තවුන්ට භවභෝග සම්පතට හේතුවන මනරම් විහාර පුදයිද හෙතෙම සියල්ල පුදන්නෙකැයි කියනු ලැබේ.
ලෝභ සහිත මසුරුමල අතහැර ගුණවතුන්ට නිවාස පුදයි නම් ඔහු අනුන් විසින් ඔසවා දැමුවාක් මෙන් ගෙනා දෙයක් කඩන්නාක් මෙන් ශෝක රහිතව ස්වර්ගයෙහි උපදී.
උතුම් දැකුම්කළු මහාවිහාර මිනිසා කරවන්නෝය. එහි භික්‍ෂූන් වාසය කරවන්නේය. ආහාරපාන වස්ත්‍ර උන්වහන්සේලාට පහන් සිතින් නිබඳ පුදන්නේය.
එහෙයින් මහරජ, සසර මනහර භෝග සම්පත් බෙහෙවින් අනුභව කොට විහාරදාන ඵලයෙන් පසුව අශෝකී ශාන්තපදය අවබෝධ කරව.
මෙසේ මුනිරජාණෝ නරරාජ බිම්බිසාරට විහාර දානානුමෝදනාව කොට අසුනින් නැගිට බික්සඟන පිරිවරා තමන්වහන්සේගේ පරම දර්ශනීය ශරීර ප්‍රභායෙන් රන්දියරින් ඉසින ලද්දාක් මෙන් නගරවන විමානාදිය රත්පැහැ ගන්වමින් අනුපම බුද්ධලීලාවෙන් අනන්ත බුදුසිරින් වේළුවන මහාවිහාරයට පිවිසි සේක.
තථාගතයන් වහන්සේ එහි මනොභිරාම වූ වේළුවන විහාරයෙහි විනයෙ ජනයන් බලමින් නානා විහාරයෙන් විසූ සේක.
ඉක්බිති මෙසේ භාග්‍යවතුන් වහන්සේ එහි වසද්දී **සුද්ධෝදන** මහරජ තම පුත්‍රයා සවසක් දුෂ්කර ක්‍රියා කොට පරමාභි සම්බෝධියට පැමිණ පවත්වන ලද උතුම් දහම් සක් ඇතිව රජගහ නුවරට පැමිණ වේළුවන මහාවිහාරයෙහි වාසය කරතියි අසා එක්තරා ඇමතියකු ඇමතීය. දරුව එන්න, මිනිසුන් දහසක් පිරිවරා රජගහ නුවරට ගොස් මාගේ වචනයෙන් ඔබවහන්සේගේ පිය සුදොවුන් මහරජ දකිනු කැමැත්තේය කිය මපුත් කැඳවාගෙන එවයි කීය. හෙතෙම මැනව දේවයනියි දහසක් පුරුෂයන් පිරිවරා සැටයොදුන් මඟ ගෙවා බණ දෙසන වේලෙහි විහාරයට පිවිසියේය. ඔහු රජුගේ පණිවිඩය තිබේවායි කෙළවර සිට ශාස්තෘ ධර්ම දේශනය අසා සිටිවනම මිනිසුන් දහස සමගින් රහත්ව පැවිද්ද ඉල්වීය. භාග්‍යවතුන් වහන්සේ මහණෙනි, එව් කියා අත දිගුකළහ. ඒ සියල්ලෝ එකෙණෙහිම ඍද්ධිමය පාසිවුරු ධර්ම සියවස් ගත තෙරවරුන් මෙන් ආකල්ප සම්පන්නව බුදුන් පිරිවරා ගත්හ. රජ ගිය තැනැත්තේ නොඑයි, පණිවිඩයකුත් නොඅස්වයි කියා ඒ ක්‍රමයෙන් නවවරෙක ඇමතියන් යැවීය. ඒ නවදහසක් පුරුෂයන්ගෙන් කිසිවෙක් රජුට නොදැන්වූහ. පණිවිඩ නොයැවූහ. සියල්ලෝ රහත්ව පැවිදිවූහ.
රජ ගියාහු මාගේ වචනය නොකරන්නා යයි සිතීය. සියලු රාජ බලය බලන්නේ **උදායි** දුටුවේය. හෙතෙම වනාහි රජුගේ සර්වාර්ථසාධක අභ්‍යන්තරික අතිශය විශ්වාස ඇමතියෙක් වෙයි. බෝසතුන් සමග එකදා උපන්නේය. වැලිකෙළියෙහි පටන් යහළුය. රජ ඔහු ඇමතීය. දරුව උදායි, මට මපුත් දකිනු රිසිව නව දහසක් පුරුෂයන් යැවීමි. එක් පුරුෂයෙක්වත් පැමිණ පණිවිඩයක් තරම් හෝ දන්වන්නෙක් නැත. ජීවිතාන්තරාය නොදනිමි. මා ජීවත්වෙද්දී පුතු දකිනු කැමැත්තෙමි. මට පුතු පෙන්විය හැක්කෙහි ද කියායි. දේවයිනි, පැවිදිවන්ට ලැබෙයි නම් හැක්කෙමි’යි කීය. දරුව, ඔබ පැවිදිව හෝ නොපැවිදිව මපුත් දක්වවයි කීය. ඔහු ‘මැනවි දේවයිනි’ කියා රජුගේ පණිවුඩය ගෙන රජගහ නුවරට ගොස් ශාස්තෘන් වහන්සේගේ බණ අසා දහසක් පුරුෂයන් සමග රහත්ව ඒහි භික්‍ෂුභාවයෙහි පිහිටා මැදින්මස පසළොස්වක් දින සිතීය. හේමන්තය ගෙවිණ. වසන්ත සමය පැමිණියේය. වනලැහැබ් සුපුෂ්පිතය. මඟට බැසිය හැකිය. දසබලයන් වහන්සේට ඤාති සංග්‍රහ කිරීමට සුදුසු කාලයයි සිතා භාග්‍යවතුන් වහන්සේ වෙත එළඹ -
ස්වාමීනි, ගෙඩි කැමති ගස් අතුවල කොළ හැලී ගිනිදැල් සෙයින් බබළ බබළ මලින් පිරී ඇත. මහාවීරයන් වහන්ස, භගීරථයන්ට සංග්‍රහ කිරීමට සුදුසු කාලයයි.
[missing trans]




























































[missing trans]
අති ශීතලක් නැති. අති උෂ්ණයක් නැත. සාදුක් දුබ්බික් දුකක් ද නැත. තෙත්වන් පොළොව නිල්වන්ය. මහාමුනීන්ද්‍රයන් වහන්ස, මේ සුදුසු කාලයයි. කියා සැටක් පමණ ගාථාවෙන් භාග්‍යවතුන් වහන්සේට **කුලනගරයට** වැඩමවීම පිණිස ගමන් වර්ණනාව වර්ණනා කළේය.
එවිට ශාස්තෘන් වහන්සේ උදායි තෙරුන්ට ‘කිම උදායි, ගමන් වර්ණනා කරන්නෙහිදැ’යි විමසූහ. ‘ස්වාමීනි, ඔබවහන්සේගේ පිය **සුදොවුන් මහරජ** දකිනු කැමැත්තේය. නෑයන්ට සංග්‍රහ කරනු මැනව.’ ‘හොඳයි උදායි, ඤාතිසංග්‍රහ කරමි. එසේ නම් භික්‍ෂු සංඝයාට දන්වන්න. **ගමිකවත්** සපුරන්නාහ.’ ‘එසේය ස්වාමීනි’යි තෙර භික්‍ෂූන්ට දැන්වීය.
ශාස්තෘන් වහන්සේ අඟුමගධ වැසි කුලපුතුන් දසදහසක් ද කිඹුල්වත් පුරවාසී දසදහසක් දැයි සියලු ක්‍ෂීණාස්‍රව භික්‍ෂූන් විසිදහසක් පිරිවරා රජගහ නුවරින් පිටත්ව දවස දවස යොදුන යොදුන වඩිමින් දෙමසකින් කපිලපුරට සම්ප්‍රාප්ත වූහ. ශාක්‍යයෝ භාග්‍යවතුන් වහන්සේ පැමිණි කල්හිම අපගේ ඤාති ශ්‍රේෂ්ඨයා දක්නෙමුයි භාග්‍යවතුන් වහන්සේට වසන තැනක් පරීක්‍ෂා කරන්නාහු **න්‍යග්‍රොධශාක්‍යාරාමය **රමණීය යයි සලකා සියලු පිළිදැගුම් විධි කරවා සුවඳමල් අතැතිව පෙරගමන් කොට සර්වාලංකාරයෙන් සැරසුණු ගතින් ගඳ මල් සුණු ආදියෙන් පුදන්නාහු බුදුන් පෙරටු කොට නිග්‍රොධාරාමයට ගියහ.
එහි බුදුහු විසිදහසක් රහතුන් පිරිවරා පැනවූ බුද්ධාසනයෙහි වැඩහුන්හ. ශාක්‍යයෝ වනාහි මානජාතිකව මානයෙන් තදව සිදුහත් කුමරා අපට බොහෝ බාලය. අපගේ මලණුවෝය. සහෝදරයාය. බෑනාය. මුණුබුරාය. පුත්‍රයාය කියා සිතා බාල බාල රජ කුමරුන්ට තෙපි වඳිව්. අපි තොපගේ පිටුපසින් වාඩිවෙමුයි කීහ. ඔවුන් මෙසේ හුන්කල්හි බුදුහු ඔවුන්ගේ අදහස් දැන මේ නෑයෝ ඔවුන්ගේ හිස් මහලු බව නිසා නොවඳිති. බුදුරදුන් කෙබඳුදැයි නොදනිති. බුදුන් නම් මෙබඳුය. බුද්ධ බලය කෙබඳුදැයි නොදනිති. බුදුන් නම් මෙබඳුය. බුදු බලය මෙබඳුය කියා නොදනිති. දැන් මම අහසෙහි සර්වරත්නමය සක්වළ පුරා පැතුරුණු සක්මනක් මවා සිය ඍද්ධිබලයත් බුද්ධ බලයත් දක්වමින් ප්‍රාතිහාර්ය කරමි. එහි සක්මන් කරමින් මහජනයාගේ අදහස් බලා දහමුත් දෙසමි’යි සිතූහ. එහෙයින් භාග්‍යවතුන් වහන්සේගේ පරිවිතර්කය දැක්වීම පිණිස සංගීතිකාරකයන් විසින් කියන ලදි.
රජුන් සහිත මනුෂ්‍යයෝ මේ නරොත්තම බුදුරජාණන් වහන්සේ කෙබඳුදැයි නොදනිති. සෘද්ධි බලය ප්‍රඥාබලය කෙබඳුද? ලෝකහිතයන් වහන්සේගේ බුද්ධ බලය කෙබඳුද නොදනිති.
රජුන් සහිත මේ මිනිස්සු නරෝත්තම බුදුරජාණන් වහන්සේ මෙබඳුය. ඍද්ධිබලය, ප්‍රඥාබලය මෙබඳුය. ලෝකහිතයන් වහන්සේගේ බුද්ධබලය මෙබඳුයයි නොදනිති.
දැන් මම අහස්හි රත්නයෙන් සැරසූ සක්මනක් මවමි. අනුත්තර බුද්ධ බලය දක්වමි.
එහි **නහෙතෙ ජානන්ති** යනු; නභි එතෙ ජානන්ති යනුයි. නකාරය ප්‍රතිෂෙධාර්ථයෙහිය. හිකාරය කාරණාර්ථයෙහි නිපාතයි. යම් හෙයකින් වනාහි මාගේ ඤාති ආදීහු දෙව්මිනිස්සු මා විසින් සෘද්ධි බලද බුද්ධ බලද ප්‍රකට නොකළ කල්හි බුදුහු මෙබඳුය. බුද්ධ බලය මෙබඳුය කියා නොදනිති. එබැවින් මම මාගේ සෘද්ධි බලයත් බුද්ධ බලයත් දක්වන්නෙමි යන අර්ථයි. **සදේවමනුසා** යනු; මෙහි දේවා යනු උත්පත්ති දෙවියන් අභිප්‍රේතයි. දෙවියන් සමගින් යනු සදේවාය. ඔවුහු කවරහුද? මිනිස්සුය. දෙවියන් සහිත මිනිස්සු සදේවමානුසා යි. නැතහොත් දේවො යනු සම්මුති දේවය. සුදොවුන් රජ අභිප්‍රේතය. දෙවියන් සමඟ සුදොවුන් රජු සමග යනු සදේවයි. **මානුසා** යනු, ඤාති මනුෂ්‍යයෝ ය. සදේවා සුද්ධෝදන රජු සමග මනුෂ්‍යයෝ සදේව මනුස්සායි. රජු සහිත මේ මාගේ ඤාති මිනිස්සු මාගේ බලය නොදනිත් යන අර්ථය. සෙසු දෙවියෝ ද සංග්‍රහ වෙයි. සියලු දෙවියෝ දෙවන අර්ථයෙන් දේවයි කියනු ලැබේ. දෙවන යනු ධාත්වර්ය යි. ක්‍රීඩාදියයි. නැතහොත් දෙවාච-මානුසාච දේවමානුසායි. දේවමානුසා සහ දේවමානුසෙහි සදේවමානුසා යි. ඔවුහු කවරහුද? ලෝකයා යයි වචනශේෂය දැකිය යුතුය**. බුද්ධො** යනු චතුස්සත්‍ය ධර්මයන් අවබෝධ කළහ. සාක්ෂාත් කළහය බුද්ධ නමි. කියන ලදි -
දතයුත්ත දැනගන්නා ලදි. වැඩිය යුත්ත වඩන ලදි. පහකළ යුත්ත ප්‍රහීණ කරන ලදි. බ්‍රාහ්මණය එබැවින් බුද්ධ නම් වෙමි.
මෙහි වනාහි කර්තෘකාරකයෙහි බුද්ධ ශබ්දය දැක්විය යුතුය. අධිගත විශේෂ ඇති නිසා දෙව්මිනිසුන් විසින් ඒ භාග්‍යවතුන් වහන්සේ ඒකාන්තයෙන් සම්‍යක් සම්බුද්ධ යයි මෙසේ අවබෝධ කළ බැවින් දත් බැවින් බුද්ධ නම් වෙති. මෙහි කර්මකාරකයෙහි බුද්ධශබ්ද සිද්ධිය දැක්විය යුතුය. අවබෝධය උන්වහන්සේට ඇත්නුයි බුද්ධ නමි. බුද්ධන්ත යන අර්ථයි. ඒ සියල්ල ශබ්දශාස්ත්‍රානුසාරයෙන් දතයුතුය. **කීදිසකො** යනු; කෙබන්දෙක් කුමකට සමානයෙක් කුමකට සාදෘශයෙක් කුමන වර්ණයෙක් කුමන සටහන් ඇත්තෙක් උසද මිටි ද යන අර්ථයි.
**නරුත්තමො **යනු නරයන්ගේ හෝ නරයන් අතර උත්තම ශ්‍රේෂ්ඨ වූයේ නරුත්තමයි. **ඉද්ධිබලං** යනු; මෙහි ඉජ්ඣනය සෘද්ධි නිෂ්පත්ති අර්ථයෙන් ලැබීම් අර්ථයෙන් ඉද්ධි නමි. නැතහොත් සෘද්ධි කරත්. මාගේ සත්ත්වයන්ගේ සමෘද්ධව වෘද්ධව උසස් ගතියට පත්වෙතියි ඉද්ධි නමි. එය දසවැදෑරුම් වෙයි. කියන ලදි -
ඍද්ධි දසයකි. දසය කුමක් ද? අධිෂ්ඨාන ඍද්ධි, විකුර්වණ ඍද්ධි, මනොමය ඉද්ධි, ඤාණවිප්ඵාර, සමාධි විප්ඵාර, ඍද්ධි, ආර්ය සෘද්ධි, කර්මවිපාකජ ඍද්ධි, පුණ්‍යවන්තයන්ගේ ඍද්ධි, විජ්ජාමය ඍද්ධි කියායි. ඒ ඒ තන්හි යහපත් ප්‍රයෝග හේතුවෙන් සද්ධර්ම අර්ථයෙන් සෘද්ධි නමි.
ඔවුන්ගේ නානාත්වය මෙයයි. ප්‍රකෘතියෙන් එකෙක් බහුත්වය මෙනෙහි කරයි. සියයක් හෝ දහසක් හෝ මෙනෙහිකොට නුවණින් බොහෝ වෙමි’යි අධිෂ්ඨාන කරයි. මෙසේ බෙදා දක්වන ලද ඍද්ධිය අධිෂ්ඨාන වශයෙන් නිපන් බැවින් අධිෂ්ඨාන ඍද්ධි නමි. එහි මේ අර්ථයයි. අභිඥාපාදක චතුර්ථ ධ්‍යානයට සමවැද එයින් නැගී ඉදින් සියයක් කැමති නම් සියයක් වෙමි. සියයක් වෙමියි කාමාවචර පරිකර්ම සිත්වලින් පරිකර්ම කොට නැවත අභිඥාපාදක ධ්‍යානයට සමවැද ඉන් නැගී නැවත ආවර්ජනා කොට අධිෂ්ඨාන කරයි. අධිෂ්ඨාන සිතත් සමගම සියයක් වෙයි. සහස්‍රාදියෙහි ද ක්‍රමයයි.
එහි පාදකධ්‍යාන සිත නිමිත්තකාරම්මණයි. පරිකර්ම සිත් සතාරම්මණ හෝ සහස්‍රාදියෙහි අන්‍යතර අරමුණු හෝ වෙයි. ඒවා වර්ණ වශයෙනි. ප්‍රඥප්ති වශයෙන් නොවේ. අධිෂ්ඨාන සිත ද සතාරම්මණමය. ඒ වනාහි අර්පණා සිත මෙන් රූපාවචර චතුර්ථධ්‍යානික ගොත්‍රභූ සිතට අනතුරුවම උපදී. එය වනාහි ප්‍රකෘති වර්ණය හැර කුමාර වර්ණය හෝ පෙන්වයි. නාගවර්ණය හෝ දක්වයි. සුපර්ණ වර්ණය හෝ -පෙ- විවිධ සේනාව්‍යුහ දකියි. මෙසේ ආවා වූ ප්‍රකෘති වර්ණය හැර දමන විකාර වශයෙන් පවත්නා බැවින් විකුවර්ණ සමෘද්ධි නමි.
මෙහි භික්‍ෂුව මේ ශරීරයෙන් වෙනත් රූපී මනෝමය සියලු අඟපසඟ ඇති විශිෂ්ට ඉන්‍ද්‍රියන් ඇති වෙනත් කයක් මවයි. මේ ආකාරයෙන් ආ සෘද්ධිය ශරීරාභ්‍යන්තරයෙහි ද අනුන්ගේ මනෝමය ශරීර නිෂ්පත්තිය වශයෙන් පවත්නා බැවින් මනෝමය ඍද්ධි නමි.
ඤාණෝත්පත්තියෙන් පෙර හෝ පසු හෝ එකෙණෙහි හෝ වෙයි. ඒ ආත්මභාවයෙන් ලැබිය යුතු අර්හත් ඤාණානුභාවයෙන් නිපන් විශේෂය ඤාණවිප්ඵාර ඍද්ධි නමි. ආයුෂ්මත් **බක්කුල** තෙරුන්ගේ ද **සංකිච්ච** තෙරුන්ගේ ද ඤාණ විප්ඵාරා ඍද්ධියයි. උන්වහන්සේලාගේ වස්තු මෙහි දැක්විය යුතුය.
සමාධියෙන් පෙර හෝ පසු හෝ එකෙණෙහි සමථානුභාවයෙන් නිපන් විශේෂය සමාධි විප්ඵාරා ඍද්ධියයි. ආයුෂ්මත් **ශාරිපුත්‍රයන් **වහන්සේගේ **සඤ්ජීව** තෙරුන්ගේ **ඛාණුකොණ්ඩඤ්ඤ** තෙරුන්ගේ [missing trans] **සාමාවතී** උපාසිකාවගේ සමාධිවිප්ඵාරා ඍද්ධියයි. උන්වහන්සේලාගේ කථා මෙහි දැක්විය යුතුයි. ග්‍රන්‍ථ විස්තාර දෝෂ මඟහැරීමට මා විසින් විස්තර නොදක්වන ලදි.
ආර්ය සෘද්ධිය කුමක්ද? මෙහි භික්‍ෂුව පිළිකුලෙහි නොපිළිකුල් සංඥා ඇතිව වාසය කිරීමට ඉඳින් කැමති නම් නොපිළිකුල් සංඥා ඇතිව වාසය කරයි. නොපිළිකුලෙහි පිළිකුල් සංඥා ඇතිව ඉඳින් වාසය කිරීමට කැමති නම් නොපිළිකුලෙහි පිළිකුල් සංඥා ඇතිව වාසය කරයි. සිහි ඇතිව, ප්‍රඥා ඇතිව එහි උපේක්‍ෂකව වාසය කරයි. මෙය චිත්ත වසිතාප්‍රාප්ත ආර්යයන්ටම ලැබෙන හෙයින් ආර්ය ඍද්ධි නමි.
කර්මවිපාකජ ඍද්ධිය කුමක්ද? සියලු පක්‍ෂීන්ගේ සියලු දෙවියන්ගේ ආදිකල්පික මිනිසුන්ගේ සමහර විනිපාතිකයන්ගේ අහසේ ගමන් ආදිය කම්මවිපාකජ ඍද්ධි නමි. පුඤ්ඤවතො ඉද්ධි කුමක්ද? **සක්විතිරජ** සිව්රඟසෙන් සමග අහසින් යයි. **ජටිලක** ගෘහපති හට අසූරියන් රන් පර්වතයක් ලැබිණ. මේ පුඤ්ඤවතො ඉද්ධියයි. **ඝෝෂිත **ගෘහපති සත්තැනෙක මරණ උපක්‍රමයන් කරද්දී බේරීම පුඤ්ඤවතො ඉද්ධියයි. **මෙණ්ඩක** සිටාණන්ට අටකිරියක් පමණ කුඹුරෙහි සත්රුවන්මුවා බැටළුවන් පහළවීම පිනැතියන්ගේ ඍද්ධියයි.
විජ්ජාමය ඍද්ධිය කුමක් ද? විද්‍යාධරයෝ මන්ත්‍ර ජපකොට අහසින් යති. අහසෙහි ඇතුන් දක්වති -පෙ- විවිධ සේනාවාහන දක්වති. මේ ආදි ක්‍රමයෙන් දක්වනුයේ විද්‍යාමය ඍද්ධිය. ඒ ඒ ක්‍රියා කොට නිපන් ක්‍රියා විශේෂ සම්පයෝගපච්චය සෘද්ධි නමි. මේ දසවැදෑරුම් ඍද්ධීන්ගේ බලය ඍද්ධිබල නමි. මාගේ මේ ඍද්ධිබල නොදනිති යන අර්ථයි.
**පඤ්ඤාබලං** යනු; ලොවී ලොවුතුරු ගුණවිශේෂ දෙන අර්හත් මාර්ග ප්‍රඥාබලය අභිප්‍රේතයි. එයද නොදනිති. සමහරු ෂඩ්අසාධාරණ ඥානවලට මෙය විශේෂණයකැයි කියති. **බුද්ධබලං** යනු; මෙහි බුද්ධබල නම් බුද්ධානුභාවයයි. දසබලඤාණය හෝ වෙයි. එහි දසබලඤාණ නම් ඨානාඨාන ඤාණය අතීත අනාගත වර්තමාන කර්ම විපාක දන්නා නුවණ. සර්වත්‍රගාමිණී පටිපදා ඤාණය අනේකධාතු නානාධාතු ලෝක දන්නා නුවණ නානාධිමුත්තික නුවණ, ආසයානු සයඤාණය ධ්‍යාන විමොක්‍ෂ සමාධි සමාපත්තීන්ගේ සංකිලෙ ස මොදාන උට්ඨානාදියෙහි යථාභූතඤාණය පුබ්බේනිවාසානුස්සති ඤාණ, චුතූපපාත ඤාණ, අනාවරණ ඤාණ යන දසයයි. මේ දසවිධ ඤාණයට බුද්ධබල යනු නාමයි. **එදිසං** යනු **ඊදිසං** යනුයි. අයමෙව කියාද පාඨයි.
**හන්‍ද** යනු; ව්‍යවසර්ගාර්ථ නිපාතයකි. **අහං** යනු, තමන්වහන්සේ නිදර්ශිතයි. කුමක් කියන ලද ද? යම් හෙයකින් මේ මාගේ නෑයෝ බුද්ධ බලය හෝ බුද්ධ ගුණය නොදනිත්ද හුදෙක් තමන්ගේ හිස්මහලු බව නිසා මාන වශයෙන් සකලලෝක ජ්‍යෙෂ්ඨ වූ මා නොවඳිත්ද එහෙයින් මම ඔවුන්ගේ මාන කොඩි ඇති බව බිඳ වැන්දවීම පිණිස බුද්ධ බලය දක්වන්නෙමියි කියන ලදි. **දස්සයිස්සාමිය**; දක්වමි. **දස්සෙස්සාමි **කියා හෝ පාඨයි. එම අර්ථසමය. **බුද්ධබලං** යනු බුද්ධානුභාවයයි. බුද්ධඤාණ විශේෂ හෝ වෙයි. **අනුත්තරං** යනු; නිරුත්තරයි. **චංකමං **යනු; සක්මන් කළයුතු තැනයි. **මාපයිස්සාමි** යනු; මවන්නෙමි. **චංකමනං මාපයාමි** යනුද පාඨයි. එම අර්ථයමැයි. **නභො** යනු; ආකාශයෙහි යනුයි. **සබ්බරතනමණ්ඩිතං** යනු; සියලු රතිජනනාර්ථයෙන් රුවනින් මුතුමැණික් වෛඪූර්ය සක් සිලා පබළු රිදී ස්වර්ණ මැසිරිගල් ලොහිතංක යන දසයෙන් යුත් අලංකෘත, ඒ සියලු රත්නයෙන් මණ්ඩිත නමි. සමහරු නභෙරත්තමණ්ඩිතයයි හදාරති.
ඉක්බිති භාග්‍යවතුන් වහන්සේ මෙසේ සිතත්ම දසදහසක් සක්වළවැසි බූමාටු ආදි දෙවියෝ ප්‍රමුදිතව සාධුකාර දුන්හ. ඒ බව ප්‍රකාශ කරන සංගීතිකාරකයන් විසින්:-
බූමාටු මහාරාජික තාවතිංසයාම දෙවියෝ ද තුසිත නිම්මිත පරනිම්මිත දෙවියෝ ද යම් ඒ බ්‍රහ්මකායික දෙවියෝ වෙත්ද සියල්ලෝ සතුටු වූවාහු මහත් ඝෝෂා කළහ.
ආදි ගාථා තබන ලදැයි දතයුතු.
එහි **භුම්මා** යනු; භූම්‍යස්ථයෝය. ප්‍රාසාද පර්වත වන වෘක්‍ෂාදියෙහි වසන්නෝය. **මහාරාජිකා** යනු; මහාරාජ පාක්‍ෂිකයෝය. බූමාටු දෙවියන්ගේ ශබ්දය අසා ආකාසස්ථ දෙවියෝ අභ්‍රවලාහක දෙවියෝ එයින් උණ්හවලාහක දෙවියෝ එයින් සීතවලාහක දෙවියෝ එයින් වස්සවලාහක දෙවියෝ එයින් සතරවරම් රජවරු එයින් තව්තිසා වැසි දෙවියෝ එයින් යාම දෙවියෝ එයින් තුසිත දෙවියෝ එයින් නිම්මාණරති දෙවියෝ එයින් පරනිම්මිත වසවත්ති දෙවියෝ එයින් බ්‍රහ්මකායිකයෝ එයින් බ්‍රහ්ම පුරෝහිතයෝ එයින් මහාබ්‍රහ්මයා එයින් පරිත්තාභා දෙවියෝ එයින් අප්පමාණ්හා දෙවියෝ එයින් ආභස්සර දෙවියෝ එයින් පරිත්තසුභ දෙවියෝ එයින් සුභකිණ්ණක දෙවියෝ එයින් වේහප්ඵල දෙවියෝ එයින් අවිහ දෙවියෝ එයින් අතප්පා දෙවියෝ එයින් සුදස්ස දෙවියෝ එයින් සුදස්සී දෙවියෝ එයින් අකනිට්ඨක දෙවියෝ ශබ්ද අසා මහා ශබ්ද කළහ. අසංඥී සත්ත්වයන්ද අරූපාවචර සත්ත්වයන්ද හැර සොතායතනය පැවති තන්හි සියලු දෙව්මිනිස් නාගාදීහු ප්‍රීති වසඟයට පත් හදින් මහත් ශබ්ද කළහ යන අර්ථයි. **ආනන්‍දිකා** යනු; ප්‍රමුදිත සිත් ඇත්තාහුය. හටගත් ප්‍රීති සොම්නස් ඇත්තාහු යන අර්ථයි. **විපුලං** යනු; මහත්වූ.
ඉක්බිති ශාස්තෘන් වහන්සේගේ සිතීමත් සමගම ඔදාතකසිණ සමාපත්තියට සමවැද දසදහසක් සක්වළ ආලෝක වේවායි අධිෂ්ඨාන කළහ. ඒ අදිටන් සිතත් සමගම පොළව පටන් අකනිටා භවනය තෙක් ආලෝක විය. එයින් කියන ලදි:-
ආශ්චර්යමත් ප්‍රාතිහාර්යය දැක එදා දෙව්ලෝ සහිත පෘථුවිය ආලෝකමත් විය. බොහෝවූ ලෝකාන්තරික ද අසංවෘත විය. එදා තියුණු අන්‍ධකාරය නැතිවිය.
එහි **ඔභාසිතා** යනු; ආලෝකවත් විය. **පඨවි** යනු; මෙහි මේ පෘථුවිය **ලක්ඛණපඨවි ස සම්හාර පඨවි නිමිත්ත පඨවි සම්මුති පඨවි** කියා සිව්වැදෑරුම් වෙයි. එයින් ඇවැත්නි, ආධ්‍යාත්මික පඨවිධාතුව කුමක් ද? ආධ්‍යාත්මික ප්‍රත්‍යාත්මික කර්කශ රළු යමක් ආදියෙහි කියන ලද මෙය ලක්‍ෂණ පඨවියයි. යම් භික්‍ෂුවක් පෘථුවිය සාරයි ද සාරවයි ද ආදියෙහි කියන ලද්දා වූ ද යම් කේශාදි විසි කොටස් අයශ් ලෝහාදිය බාහිර වර්ණාදි සම්භාර සමගින් මෙය සසම්භාර පඨවියයි. පඨවිකසිණමෙකො සඤ්ජානාති යන ආදියෙහි නිමිත්තපඨවියයි. ආරම්මණපඨවි කියාද කියයි. පඨවිකසිණ ධ්‍යානලාභී දෙව්ලොව උපන් තැනැත්තා ද පැමිණීම් වශයෙන් පඨවිදේවයයි නම් ලබයි. ආපෝ ච දේවා පඨවී ච ආදියෙහි මෙය කියන ලදි. මෙය සම්මුති පඨවි පඤ්ඤත්තිපඨවි නමැයි දත යුතුය. මෙහි වනාහි ස සම්හාර පඨවිට අභිප්‍රේතයි.
**සදේවකා **යනු; දිව්‍යලෝක සහිත යනුයි. සදේවතා කියාද පාඨයි. සුන්දරතර දිව්‍යලෝක සහිත මනුෂ්‍ය ලෝකය ආලෝකමත්ව ඇත යන අර්ථයි. **පුථ** යනු; බොයි. **ලෝකස්සරිකා** යනු; මෙය අසුරකාය නිරයවලට නමකි. ඒ වනාහි තුන්සක්වළක් අතර එක් ලෝකාන්තරිකයක් වෙයි. තුන් ගැල් සකක් එකිනෙක හැපෙන සේ තැබූ විට මැද අවකාශය මෙනි. එක් එක් ලොකාන්තරිකය ප්‍රමාණයෙන් යොදුන් අටදහසක් වෙයි. **සංවුතා** යනු; යට නොපිහිටි. **තමොචර** යනු අන්ධකාරයයි. **තිබ්බො** යනු; ඝන බහල යනුයි. **විභතො** යනු; නැති විය. **තදා** යනු, එකල්හි භාග්‍යවතුන් වහන්සේ සත්ත්වයන් වෙත කරුණාවෙන් පෙළහර කිරීම පිණිස ආලෝකය පැතිරවූහ. එකල්හි ලෝකාන්තරිකවල පැවති ඝණ අඳුර පහවිය. විනාශ විය යන අර්ථයි.
**අංඛඡරකය** යනු අසුර ගැසීමට යෝග්‍ය, විස්මය වශයෙන් ඇඟිලි පැහැරීමට යෝග්‍ය යන අර්ථයි. **පාටිහීරං** යනු; ප්‍රතිපක්‍ෂ කරණයෙන් පාටීහීරයි. සත්ත්වයන්ගේ දිට්ඨිමානගත සිත් ඇදගනීනුයි හෝ පාටිහීරයි. නොපහන් සත්ත්වයන්ගේ ප්‍රසාදය නැවත ගෙනස්නුයි හෝ පාටිහීරයි. **පාටිහෙරං** යනු ද පාඨයි. එම අර්ථයමැයි. මෙහි ආලෝක පැතිරවීම් විශේෂයට මේ නාමයකි. **දිස්වාන අච්ඡෙරකං පාටිහීරං** යනු; මෙහි දෙව් මිනිස් හා ලෝකාන්තරිකවල උපන් සත්ත්වයෝ ද භාග්‍යවතුන් වහන්සේගේ ඒ ප්‍රාතිහාර්යය දැක පරම ප්‍රීති සොම්නසට පැමිණියහ යන මේ වචනය රැගෙන අර්ථය දැක්විය යුතුය. අණ පරිදි පූර්වයෙන් අපරය හෝ අපරයෙන් පූර්වය හෝ නොගැළපේ.
දැන් ආලෝකය හුදෙක් මනුෂ්‍ය දිව්‍ය ලෝකවල පමණක් නොව හැමතැන සංඛාර සත්ත්ව අවකාශ සංඛ්‍යාත ලෝකයෙහි ආලෝකයට දැක්වීමට:-
එහි **දේවා** යනු; සම්මුති දේව උප්පත්ති දේව විසුද්ධි දේව යන සියලු දෙවියෝම මෙහි සංගෘහිතය. **දේවා ච ගන්‍ධබ්බා ච මනුස්සා ච රක්‍ඛසා ච දෙව ගන්‍ධබ්බ මනුස්සරක්‍ඛසො** යි. ඔහු කවරෙක් ද? ලෝකයයි. ඒ දෙවියන් ගන්‍ධර්වයන් මිනිසුන් රකුසන් සහිත ලෝකයෙහි. **ආභා** යනු; ආලෝකයයි. **උළාරා** යනු; මෙහි මෙම උළාර ශබ්දය මධුර ශ්‍රේෂ්ඨ ප්‍රමාණ විපුල ආදියෙහි දක්නා ලැබේ. එසේමැයි. මෙය උළාරානි උළාරානි ඛාදනීයානි භොජනී යානි ඛාදන්ති භුඤ්ජන්ති ආදියෙහි මධුරයෙහි දැක්වේ. උළාරාය ඛො පන භවං වච්ඡායනො පසංසාය සමණං ගොතමං පසංසති යන ආදියෙහි ශ්‍රේෂ්ඨයෙහිය. අතික්කමං දේවානං දේවානුභාවං අප්පමාණො උළාරො ඔභාසො යන ආදියෙහි විපුලාර්ථයෙහිය. එය මෙහි ශ්‍රේෂ්ඨාර්ථයෙහි දැකිය යුතුය. **විපුලා** යනු; අප්‍රමාණය. **අජායථ** යනු; උපන්නේය. පහළ විය. පැවැත්තේය. **ඉමස්මිං ලොකෙ පරස්මිං** යනු; මේ මිනිස්ලොව පරස්මිං දෙව්ලොව ද යන අර්ථයි. ආධ්‍යාත්ම බාහිර දෙපක්‍ෂයෙහි යන්නෙහි මෙන් දතයුතුයි. **අධොප** යනු; අවීචි ආදි නිරයන්හි. **උද්ධං** යනු; භවාග්‍රයෙනුත් උඩ අජටාකාශයෙහිත්. **තිරියංච** යනු; සරසින් දසදහසක් සක්වළ. **විත්‍ථතං** යනු; සරසින් පැතිරුණු මහත් අපමණ පෙදෙසක ආලෝකය පැතිර පැවැත්තේය යන අර්ථයි.
ඉක්බිති භාග්‍යවතුන් වහන්සේ දසදහසක් සක්වළ ආලෝකය පතුරුවා අභිඥාපාදක චතුර්ථ ධ්‍යානයට සමවැද ඉන් නැගී ආවර්ජනා කොට අධිෂ්ඨාන සිතින් අහසට පැන නැගී ඒ නෑයන්ගේ හිස්හි පාදූලි ඉසින්නාක් මෙන් මහත් දෙව්මිනිස් පිරිස් මැද යමක ප්‍රාතිහාර්යය දැක්වූ සේක. එය පාළියෙන් මෙසේ දතයුතුය.
තථාගතයන් වහන්සේගේ යමක ප්‍රාතිහාර්යයෙහි ඤාණය කුමක්ද? මෙහි තථාගතයන් වහන්සේ ශ්‍රාවකයන්ට අසාධාරණ වූ යමක ප්‍රාතිහාර්යය කරති. උඩුකයින් ගිනිකඳ පවත්වති. යටිකයින් දියකඳ පවත්වති. යටිකඳින් ගිනිකඳ පවත්වති. උඩුකඳින් දියකඳ පවත්වති. පෙරකයින්-පෙ- පසුකයින් දකුණින් වටින් වමැසින් දකුණැසින් දකුණුකන් සිදුරෙන් වම් කන් සිදුරෙන් වම් කන් සිදුරෙන් දකුණු කන් සිදුරෙන් දකුණු නාසා පුටයෙන් වම් නාසා පුටයෙන් දකුණු නාසා පුටයෙන් දකුණු ආසකූටයෙන් වම් ආසකූටයෙන් දකුණතින් වමතින් වමතින් දකුණතින් දකුණු පසින් වම්පසින් වම්පසින් දකුණු පසින් දකුණු පසින් වම් පසින් වම්පසින් දකුණු පසින් ඇඟිල්ලෙන් ඇඟිල්ල ඇඟිලි අතරින් එක් එක් ලෝමයෙන් ලෝමකූපයෙන් ගිනිකඳ පවත්වති. දියකඳ පවත්වති. නීල, පීත, ලෝහිත, ඕදාත, මඤ්ජෙට්ඨ සහස්සර යන රැස් විහිදුවති.
භාග්‍යවතුන් වහන්සේ සක්මන් කරති. නිර්මිත බුදුහු සිටිති හෝ හිඳිති. සැතපෙන්නේ හෝ වෙති. නිර්මිත බුදුහු සැතපෙති. භාග්‍යවතුන් වහන්සේ සක්මන් කරති. හිඳිති. සිටුනේ හෝ වෙති. මෙය තථාගතයන් වහන්සේ යමක ප්‍රාතිහාර්යයෙහි ඤාණයයි.
ඒ භාග්‍යවතුන් වහන්සේගේ **තේජෝකසිණ** සමාපත්ති වශයෙන් උඩුකයින් ගිනිකඳ පවත්වති. **ආපෝකසිණ** සමාපත්ති වශයෙන් යටිකයින් උදකධාරා පවත්වති. නැවත දියදහරා පැවති තැනින් ගිනිකඳ පවතී. ගිනිකඳ පැවති තැනින් දියදහරා පවත්වති. දක්වන්නට යටිකයින් ගිනිකඳ උඩුකයින් උදකදහරා පවත්වතී කියන ලදැයි දතයුතු. සෙසු පදවලද මේ ක්‍රමයයි. මෙහි ගිනිකඳ දියදහර හා නොමුසුම විය. දියදහර ගිනිකඳ සමඟ ද එසේය. රශ්මිවල දෙවන දෙවන රශ්මි පළමු පළමු රශ්මි සමග යුගල මෙන් එක් සැණයෙහිම පවතී. දෙසිතක් එකවිට පැවැත්මක් නම් නැත. බුදුවරුන්ගේ වනාහි භවංග පරිවාසයෙහි ලඝුබව නිසා පස් අයුරකින් චිණ්ණවසතාව නිසා මේ රශ්මි එක්සැණයෙහි මෙන් පවතීති. ඒ රශ්මියෙහි ආවර්ජනා පරිකර්ම අධිෂ්ඨාන වෙනස්මය. නීලරශ්මිය පිණිස බුදුහු නීලකසිණයට සමවදිති. පීතරශ්මි ආදිය සඳහා පීතකසිණාදියට සමවදිති.
මෙසේ භාග්‍යවතුන් වහන්සේ යමක ප්‍රාතිහාර්යය කරද්දී සියලු දසදහසක් සක්වළම සරසන කලක් මෙන් විය. එහෙයින් කියන ලදි:-
එහි **සත්තුත්තමො** යනු; ශීලාදි ගුණවලින් සියලු සත්ත්වයන් විෂයෙහි උතුම් පවර ශ්‍රේෂ්ඨයයි සත්තුත්තම යි. **සත්තං** යනු විඤ්ඤාණයට ද නමකි. එහෙයින් දසබල චතුර් වෛශාරද්‍ය අසාධාරණ ඤාණ සංඛ්‍යාත විඤ්ඤාණයෙන් ශ්‍රේෂ්ඨ උත්තමයා යි. සත්තුත්තම වෙයි. සත්තො උත්තමො සත්තුත්තමො යනු සමානාධිකරණ වශයෙනි. ඉඳින් මෙසේ උත්තමසත්තො යි කිවයුත්ත උත්තම ශබ්දය පූර්වයෙන් යොදා කීමෙන් මෙය දොසෙක් නොවේ. අනියමින් බාහුල්‍ය කථනයෙන් නරුත්තම පුරිසුත්තම නරවර ආදි ශබ්ද මෙන් දතයුතුය. නැතහොත් සත්ත උත්තමං යස්ස සො සත්තුත්තමො, මෙහිද උත්තම ශබ්දයාගේ මුලින් යෙදීම වෙයි. උත්තමසත්තො යි විශේෂණය මුලින් යොදා කීමෙන් චිත්තගු පංචගු යන තන්හි මෙනැයි මෙය දොසක් නොවේ. උභය විශේෂණ විසින් හෝ ආහිතග්ගි ආදි පාඨ මෙන් දතයුතුයි. **විනායකො** යනු; බොහෝ වූ විනය, උපායවලින් සත්ත්වයන් හික්මවති. දමනය කරතී විනායක නමි. **සත්‍ථා** යනු; මෙලොව පරලොව අර්ථයන්ගෙන් සුදුසු පරිදි සත්ත්වයන්ට අනුශාසනා කරන්නේ සත්‍ථායි. **අහූ** යනු; විය. **දේවමනුස්සපූජිතො** යනු; පස්කම් ගුණයෙන් විනෝද වෙති, ක්‍රීඩා කෙරෙතියි දෙවියෝය. මනසෙහි උස්සන්නතාවෙන් මනුෂ්‍යයි. දේවා ච මනුස්සාච දෙව්මිනිසුන් විසින් පුදන ලද්දේ දෙවමනුස්සපූජිතො යි පුෂ්පාදි පූජාවෙන් ද ප්‍රත්‍ය පූජාවෙන් ද පුදන ලද්දේ බුහුමන් කරන ලද්දේ යන අර්ථයයි. කුමක් නිසා දෙව්මිනිසුන් පමණක් ගන්නා ලදද? කිම? භාග්‍යවතුන් වහන්සේ තිරිසන්ගතයන් විසින් ද ආරවාල, අපලාල, ධනපාල, පාරිලෙය්‍යක ඇතුන් විසින් ද සාතාගිරි, ආලවක, සූචිලොම, ඛරලොම යක්‍ෂාදීන් විසින් ද පුදන ලද්දාහු වෙත්මය. උත්කෘෂ්ට සීමා වශයෙන් ද භව්‍ය පුද්ගල වශයෙන් ද මෙය කියන ලදැයි දතයුතුය. **මහානුභාවො** යනු; මහත් බුද්ධානුභාවයෙන් යුක්ත වූවාහුයි. **සතපුඤ්ඤලක්‍ඛණො** යනු; අනන්ත සක්වළවල සියලු සත්ත්වයෝ එක් එක් පින්කම සියවරක් කරන්නාහ. මෙතෙක් ජනයා විසින් කරන ලද කර්මය බෝසත්හු තමාම තනිව සියගුණයෙන් කොට උපන්හ. එහෙයින් සතපුඤ්ඤලක්‍ඛණයයි කියනු ලැබේ. සමහරු වනාහි සියය සියය පින්කම්වලින් නිපන් එක් එක් ලක්‍ෂණ ඇත්තාහයි කියති. මෙසේ ඇති කළ යම් කිසිවෙක් බුදුවන්නාහයි අර්ථ කථාවල යොදන ලදි. **දස්සෙසි** යනු; සියලු දෙව්මිනිස් ආදීන්ට අතිශයින් විස්මය ජනක යමක ප්‍රාතිහාර්යය දැක්වූහ.
ඉක්බිති භාග්‍යවතුන් වහන්සේ අහස්හි යමක ප්‍රාතිහාර්යය කොට මහජනයාගේ සිත්හසර බලන්නාහු ඔවුන්ගේ අදහසට අනුකූල ධර්ම කථාවක් සක්මන් කරනු කැමතිව අහස දසදහසක් සක්වළ පැතිරි සර්වරත්නමය සක්මනක් මැවූහ. එයින් කියන ලදි:-
එහි **සො** යනු; ඒ ශාස්තෘන් වහන්සේ. **යාචකො** යනු; පළමුවෙන්ම අටවැනි සතියෙහි ධර්මදේශනය සඳහා අයදනා ලද්දේ යන අර්ථයි. **දෙවවරෙන** යනු; සහම්පතී බඹහු විසින්, **චක්‍ඛුමා** යනු; මෙහි චක්‍ඛතීති චක්‍ඛු සම විසම විභාවනය කරයි යන අර්ථයි. ඒ චක්‍ෂුස ද්විවිධය නැණැස මසැස කියායි. එහි නැණැස පස්වැදෑරුම්ය. **බද්ධචක්‍ඛු ධම්මචක්‍ඛු සමන්තචක්‍ඛු දිබ්බචක්‍ඛු පඤ්ඤාචක්‍ඛු** යනුවෙනි. එයින් බුද්ධචක්‍ඛු නම් ආසයානුසය ඤාණයක් ඉන්‍ද්‍රිපරොපරියත්ති ඤාණයක්ය. යමක් බුද්ධචක්‍ඛු නා ලොකං ඔලොකෙති කියා ආයේද එයයි. ධම්මචක්‍ඛු නම් යටත් පිරිසෙයින් තුන්මහ තුන් ඵලයයි. යං විරජං වීතමලං ධම්ම-ධම්මචක්‍ඛු යන තැන ආයේ ද එයයි. සමන්තචක්‍ඛු නම් සබ්බඤ්ඤුත ඤාණයයි. යං තථූපමං ධම්මමයං සුමෙධ පාසාදමාරුය්හ සමාතචක්‍ෂුයි ආයේ ද එයයි. දිබ්බචක්‍ඛු නම් ආලෝක වර්ධනයෙන් උපන් අභිඥා සිතෙන් සම්ප්‍රයුක්ත ඤාණයයි. යමක් දිබ්බෙන චක්‍ඛුනා විසුද්ධෙන යනුවෙන් ආයේද එයයි. පඤ්ඤාචක්‍ඛු නම් චක්‍ඛුං උදපාදි ඤාණං උදපාදි යන මෙහි පුබ්බෙනිවාසාදි ඤාණය පඤ්ඤාචක්‍ඛු ආයේය.
මංස චක්‍ඛු නම් චක්‍ඛුං ච පටිච්ච රූපෙච ය මෙහි මංසචක්‍ඛු කියන ලදි. එහි යම් මේ අක්‍ෂිකූපයෙහි ඇසිපිහාටුවලින් පිරිවරන ලද මස් පිඬුවයි. යම් තැනෙක්හි ධාතුසතර වර්ණ, ගන්‍ධ, රස, ඕජා සමඟම ජීවිත භාව චක්‍ඛුප්පසාද කායප්පසාද යයි තෙලෙස් සම්භාරයෙන් වෙති. විස්තර වශයෙන් සම්භව සමුට්ඨාන සතිසය ජීවිත භාව චක්‍ඛුප්පසාද කායප්පසාද යන කර්ම සතරද යන සතලිස් සම්භාරයෝ වෙති. මේ වනාහි සසම්භාර චක්‍ෂුසයි. යම් ඒ ශ්වෙත මණ්ඩලයෙන් සීමාවූ කෘෂ්ණ මණ්ඩලය පිරිවැරූ දෘෂ්ටි මණ්ඩලයෙහි පිවිසි රූප දැක්මට සමත් ප්‍රසාද මාත්‍රයක් වේද මෙය ප්‍රසාද චක්‍ෂුස නමි. මේ සියල්ල ඒකවිධය. අනිත්‍ය වශයෙන් සංඛත වශයෙන් එකාකාරය. සාස්‍රව අනාස්‍රව වශයෙන් ලෞකික ලෝකෝත්තර වශයෙන් දෙවදෑරුම්ය. භූමි වශයෙන් උපාදන්නත්තික වශයෙන් තෙවැදෑරුම්ය. එකන්ත පරිත්ත අප්පමාණ අනියත ආරම්මණ වශයෙන් සිව්වැදෑරුම්ය. රූප නිබ්බාන, අරූප සබ්බාරම්මණ නානාරම්මණ වශයෙන් පස්වැදෑරුම්ය. බුද්ධචක්‍ඛු ආදි වශයෙන් සවැදෑරුම් වෙයි. මෙසේ කියූ පරිදි මේ ඇස් බුදුරදුන්ට ඇත්තේ යයි භාග්‍යවතුන් වහන්සේ චක්‍ඛුමායි වෙති. **මාපධි** යනු; මැවූහ. **ලෝකනායකො** යනු; ලෝකය ස්වර්ග මෝක්‍ෂාභිමුඛයට ගෙන යන සේක්නුයි නායක නමි. **සුනිට්ඨිතං** යනු; මනාව නිමවන ලදි. අවසන් කළේය යන අර්ථයි. **සබ්බරතනනිම්මිතං** යනු; දසවිධ රත්නමය.
දැන් භාග්‍යවතුන් වහන්සේගේ ත්‍රිවිධ ප්‍රාතිහාර්ය සම්පත්තිය දැක්වීම පිණිස:-
එහි **ඉද්ධි** යනු; ඉද්ධිවිධයි. සෘද්ධි ප්‍රාතිහාර්යයි. එනම් එකෙක්ව බොහෝ වෙයි. බොහෝ වී එකෙක් වෙයි ආදි වශයෙන් පැවැතීමයි. **ආදෙසනා** යනු; අනුන්ගේ හිත් හතර දැන කීම ආදේසනා ප්‍රාතිහාර්යයි. එය බුදුවරුන්ගේ ද ශ්‍රාවකයන්ගේ ද නිරන්තර ධර්ම දේශනාවයි. **අනුසාසනී** යනු; අනුසාසනී ප්‍රාතිහාර්යයි. ඒ ඒ අයගේ අදහසට අනුකූල අවවාදය යන අර්ථයි. මෙසේ මේ ත්‍රිවිධ ප්‍රාතිහාර්යයි. එහි සාඕ ප්‍රතිහාර්යයෙන් අනුසාසනී ප්‍රාතිහාර්යය **මහමුගලන්** තෙරුන්ට ආචීර්ණය. ආදේසනා ප්‍රාතිහාර්යයෙන් අනුශාසනී ප්‍රාතිහාර්යයි. **දම්සෙනෙවි සැරියුත්** තෙරුන්ට ආචීර්ණය. අනුශාසනී ප්‍රාතිහාර්යය නොහි බුදුවරුන්ගේ නිරන්තර ධර්ම දේශනාවයි. **තිපාටිහීරෙ** යනු; මේ තුන් පෙළහරෙහි යන අර්ථයි. **භගවා** යනු; මේ වනාහි ගුණ විශිෂ්ට සත්වෝත්තම ගරුගාරව නාමයකි. පොරාණයින් විසින් මෙය කියන ලදි:-
**වසී** යනු; මේ තෙවැදෑරුම් ප්‍රාතිහාර්යයෙහි වශී‍ප්‍රාපක චිණ්ණවශී වූවාහු යන අර්ථයි. වසීහ නම් පසෙකි. ආවජ්ජන සමාපජ්ජන අධිට්ඨාන වුට්ඨාන පච්චවෙක්‍ඛන වශයෙනි. එහි යම් යම් ධ්‍යානයක් කැමති සේ කැමති පරිදි කැමති තාක් ආවර්ජනා කරයි ද ආවර්ජනයෙහි පසුබෑමක් නැත. වහා ආවර්ජනා කිරීමේ සමර්තතාව **ආවර්ජන වසිතායි**. එසේම යම් යම් ධ්‍යානයක් කැමති පරිදි -පෙ- සමවදී. සමවැදී මෙහි මුළාබවක් නොවෙයි. වහා සමවැදීමෙහි සමර්ථතාව **සමාපජ්ජනවසිතාවයි**. දිගුකලක් තබා ගැනීමට සමර්ථතාව **අධිට්ඨානවසිතාවයි**. වහා නැගී සිටීමට සමර්ථතාව **වුට්ඨානවසිතාව** නමි. **පච්චවෙක්‍ඛණවසිතාව** වනාහි පච්චවෙක්‍ඛණ ජවනයෝමය. ඒවා ආවර්ජනයට අනතුරුවම උපදී යයි ආවජ්ජනවසියෙහිම කියන ලදි. මේ පස්වසියෙහි චිණ්ණවසිතාව වසි නම් වෙයි. එහෙයින් තිපාටිහීරෙ භගවා වසී අහූ යි කියන ලදි.
දැන් ඒ රුවන් සක්මනෙහි නිර්මාණවිධානය දැක්වීම පිණිස:-
එහි **දසසහස්සී ලෝකධාතුයා** යනු; දසදහසක් සක්වළෙහි. **සිනෙරුපබ්බතුත්තමෙ** යනු, පිළිවෙළින් සිටි ස්වර්ණස්ටම්භ මෙන් කොට ඒ මත සක්මන මවා දැක්වූහ යන අර්ථයි. **රතනාමයෙ** යනු, රුවන්මුහයි
**දසදහස්සී අතික්කම්ම** යනු, භාග්‍යවතුන් වහන්සේ රුවන් සක්මන මවන්නාහු එක් කෙළවරක් නැගෙනහිර සක්වළ මුවවිට ද එක් කෙළවරක් බටහිර සක්වළ මුවවිට ද ඉක්මවා සිටින සේ මැවූහ. එයින් කීහ.
එහි **ජිනො** යනු; කෙලෙස් සතුරන් දිනන බැවින් ජින නමි. **සබ්බ සොවණ්ණමයා පස්සෙ **යනු; මෙසේ මැවූ සක්මන දෙපස රන්මුවා පරම රමණීය සීමාබිම විය. මැද මිණිමුවා යන අභිප්‍රායයි.
**තුලාසංඝාට** යනු; ඒ තුලා යුගය නන්රුවන් මුවායයි දතයුතුයි. අනුවග්ගා යනු: අනුරූප යනුයි. **සොවණ්ණඵලකත්‍ථනා** යනු; රන්පුවරුවලින් අතුරන ලද, තුලා යුගලය මත රන්මුවා පදරයෙන් වසන ලදි යන අර්ථයි. **වෙදිකා සබ්බ සොවණ්ණ** යනු; වෙදිකාව සම්පූර්ණ රන්මුවාය. යම් මේ සක්මන වට කරන ලද සම්පූර්ණයෙන්ම රුවනින් අසම්මිශ්‍රය යන අර්ථයි. **දුභකො පස්සෙසු නිම්මිතා** යනු; දෙපස නිර්මිත යනුයි. දකාරය පදසන්‍ධිකාරකය
**මණිමුක්තා වාලිකාකිණ්ණ** යනු; මිණිමුතුමුවා වැල්ලෙන් ආකීර්ණය නොහොත් මණයොච මුක්තා ච වාලිකා ච මණිමුත්තාවාලිකා. ඒ මිණිමුතු වැලිවලින් ආකීර්ණ, අතුරන ලද. **නිම්මිතා** යනු; මේ ක්‍රමයෙන් නිර්මිත කරන ලදි. **රතනාමයා** යනු; සර්වරත්නමය චංක්‍රමණය යන අර්ථයි. **ඔභාසෙති දිසා සබ්බා** යනු, සියරැස් ඇත්තහු මෙන්, ඉර මෙන්, **උග්ගතො** යනු; උදාවිය යනුයි. යම්සේ උදාවූ සූර්යයා සියලු දසදිසා බබුළුවයිද එසේ මේ රුවන්මුවා සක්මන බබළුවයි යන අර්ථය,
දැන් නිමවන ලද ඒ සක්මනෙහි බුදුරදුන්ගේ පැවැත්ම දැක්වීම සඳහා
**තස්මිං චංකමනෙ ධීරො** [missing trans] යන ගාථාව කීය.


එහි **ධීරො** යනු; සුප්‍රතිෂ්ඨිත පාදකලාදි තෙදිස් මහා පුරිස් ලකුණින් යුක්තය යන අර්ථයි. **දිබ්බං** යනු, දෙව්ලොව වූ හටගත්. **පාරිච්ඡත්තකං** යනු; තාවතිංස දෙවියන්ගේ පිනෙන් කොබෝලීල ගසෙහි හාත්පස යොදුන් සියයක් වූ පරිමණ්ඩල ඇති පරම දර්ශනීය පරසතු රුක උපන්නේය. එය පිපුණු කල මුළු දෙවිනුවර එකම සුරභි සුවඳ පැතිරෙයි. ඒ මල් රේණු වැටුණු නව රන්විමන් පිඤ්ජරිතව පෙනේ. මේ පරසතු ගසේ මල්ද පාරිච්ඡත්තක යයි කියනු ලැබේ. **රතනචංකමනෙ චංකිරන්ති** යනු; ඒ රුවන් සක්මනෙහි වගුරුවකි. ඒ කී ආකාර මලින් ඒ සක්මනෙහි සක්මන් කරන භාග්‍යවතුන් වහන්සේට පුදති යන අර්ථයි. **සකො දේවා **යනු; කාමාවචරාදී දෙවියෝයි. එහෙයින් කීහ. **පසෙන්ති තං** දේවසංඝයායි. රුවන් සක්මනෙහි සක්මන් කරන භාග්‍යවතුන් වහන්සේ සිය භවන වලද දකිති යන අර්ථයි. **දසසහස්සී** යනු, භූම්‍යර්ථයෙහි ප්‍රථමායි. දස සක්වළෙහි දෙවියෝ දකිති යන අර්ථයි. **පමොදිතා** යනු; ප්‍රමුදිත වූවාහු. **නිපතන්ති** යනුද රැස්වෙති. **තුට්ඨහ‍ට්ඨා** යනු; ප්‍රීති වශයෙන් තුටු පහටු වූවාහු. **පමොදිතා** යනු; දැන් කිවයුතු තාවතිංසාදි දෙවියන් සමග සම්බන්‍ධය දතයුතුය. අන් අයුරකින් පුනරුක්ත දෝෂය නොහැරේ. නැතහොත් ප්‍රමුදිතව ඒ භාග්‍යවතුන් වහන්සේ බලති. තුටු පහටුව ඒ ඒ තැන රැස්වෙති කියා හෝ අර්ථයි.
දැන් යමෙක් දුටුවාහුද ඔවුහු රැස් වූහ. ඔවුන් ස්වරූප වශයෙන් දැක්වීමට -
තාවතිංසාච යාමාච [missing trans] ආදී ගාථාව කියන ලදි.



එහි **උදග්ගචිත්තා** යනු ප්‍රීති සොම්නස් වශයෙන් උද්ගත සිතින් **සුමනා** යනු; උද්ගත සිත් ඇත්තාහුම සුමනා යනුයි. **ලෝකහිතානුකම්පකං** යනු; ලෝකහිතය ද ලෝකානුකම්පාවද, ලෝකහිතයෙන් අනුකම්පාව හෝ ලෝකහිතානුකම්පක ය. **නභෙ ච අච්චුග්ගත මණ්ඩලං** යනු; මෙහි අහස අභිනවයෙන් උදා වූ පිරිපුන් සියලු උවදුරෙන් මිදුණු සරාකල සඳමඬල මෙන් බුදුසිරිත් බබළන නයනානන්‍දකර ප්‍රභාපත්තිය යන අර්ථයි.
**ආභස්සරා** යනු; උත්කෘෂ්ට පරිච්ඡේද වශයන් කියන ලදි. **පරිත්තාභ අප්පමාණභා ආභස්සරා** කුඩා මධ්‍යම ප්‍රතීත භේදයෙන් ද්විතීය ධ්‍යානයෙන් උපන් සියල්ලෝම ගන්නා ලදැයි දතයුතු. **සුභකිණ්ණ** යනු: මෙහිද උත්කෘෂ්ට පරිච්ඡේදයෙන්ම කියන ලදි. **පරිත්තසුභ අප්පමාණ සුභ සුභතිණ්හ පරිතකන්‍දි** භේදයෙන් තෘතීය ධ්‍යානයෙන් උපන් සියල්ලෝම ගන්නා ලදැයි දතයුතුය. **වෙහප්ඵලා** යනු; විපුල ඵල ඇත්තෝ යනුයි. චතුර්ථධ්‍යානයෙන් උපන් ඔවුහු අසඤ්ඤ සත්ත්වයන්ගෙන් එක් තලයක වාසීහුය. යට ප්‍රථම ධ්‍යානයෙන් උපන් බ්‍රහ්මකායිකාදීහු දක්වන ලද්දාහ. එහෙයින් මෙහි නොදක්වන ලදි. ඇස් කන් ආදිය නැති බැවින් අසඤ්ඤ සත්ත්වයෝද අරූපීහු ද මෙහි නොදක්වන ලදි. **අකනිට්ඨා ච දේවා** යනු; මෙහිද උත්කෘෂ්ට සීමා වශයෙන්ම කියන ලදි. එහෙයින් **අවිහ අතප්ප සුදස්ස සුදස්සී අකනිට්ඨක සංඛ්‍යාත** සුද්ධාවාස පසම ගන්නා ලදැයි දතයුතුය. **සුසුද්ධසුක්කවත්‍ථවසනා** යනු; මනාව පිරිසිදු සුදෝසුදු හඳන ලද්දාහු පෙරවන ලද්දාහු යමක්හු විසින් ද ඔවුහු සුසුද්ධ සුක්කවසන නම් වෙති. හදින ලද පිරිසිදු පඬෙර වස්ත්‍ර යන අර්ථයි. සුසුද්ධ සුක්තවසනායිද පාඨයි. **පඤ්ජලිකා** යනු; කරන ලද ඇඳිලි ඇත්තාහු, පියුම් කැකුළු සම ඇඳිලි හිසෙහි කොට සිටිති.
**මුඤ්චන්ති** යනු වගුරුවති. **පුප්ඵං** පන යනු; **කුසුමං** පන යනුයි. පුප්ඵානිවා කියාත් පාඨයි. වචන විපර්යාස යයි දතයුතුයි. අර්ථය එයමය. **පඤ්චවණ්ණිතං** යනු; පංචවර්ණයි. නිල්, කහ, රතු, සුදු, මදටිය වර්ණ වශයෙන් පංචවර්ණයයි. **චන්‍දන වුණ්ණාමිස්සිතං** යනු, සඳුන් සුණුවලින් මිශ්‍රිත වූ. **භමෙන්ති චෙලානි** යනු; වස්ත්‍ර කරකවති. **අහො ජිනො ලොකහිතානු කම්පකො** යනු; අහො ලෝකානුකම්පාකො අහෝ කාරුණිකොයි මේ ආදී තුතිවදන් කියන්නාහු. **මුඤ්චන්ති සුත්‍ථං භමයන්ති චෙලානි** යනු හා සම්බන්‍ධයි.
දැන් ඔවුන් පැවසූ තුති වදන් දැක්වීම සඳහා පහත ගාථා කියන ලදි. :-
[missing trans]













මෙහි මෙලොව පරලොව හිතාර්ථය පිණිස අනුශාසනා කරත්නුයි **සත්‍ථායි**. **කෙතු** යනු; කේතුවට බුහුමන් කළයුතුය යන අර්ථයෙන් කොඩියක් වැනිනුයි කේතුයි. **තුවං ධජො **ඉන්‍ද්‍රධජය එසවී අර්ථයෙන් දර්ශනීයාර්ථයෙන් ඉන්‍ද්‍රධජය මෙනැයි ධජ නම් වෙයි. නැතහොත් ලෝ යම් කිසිවෙකුගේ කොඩිය දැකීමෙන්ම මේ ධජය අසවලාගේ ධජය හෝ ධජහිමියා සඳහන් වෙයි. එමෙන් භාග්‍යවතුන් වහන්සේ දැකීමෙන්ම ප්‍රඥාව නිර්වාණාධිගමය පැනෙයි. එකුජන ධජයයි කියන ලදි. **යූපො ච** යනු; කූටදන්ත සූත්‍රයෙහි කියන ලද දානාදි ආසවක්‍ඛයඤාණය අවසන් කොට ඇති සියලු යාග පැවැත්වීමට නංවන ලද යූපය ඔබවහන්සේය යන අර්ථයි. **පරායණො** යනු; පිළිසරණ යනුයි. **පතිට්ඨා** යනු; යම්සේ මහපොළව සියලු ප්‍රාණීන්ට ආධාර බැවින් පිහිට ද නිශ්‍රය ද එසේ ඔබවහන්සේ ප්‍රතිෂ්ඨාවයි. **දීපො ච** යනු, ප්‍රදීපයකි. යම්සේ චතුරංග අන්‍ධකාරයෙහි සිටින සතුන්ට නංවන ලද ප්‍රදීපය රූප දැක්වීම කරන්නේද එසේ අවිදු අඳුරෙහි වෙසෙන සතුන්ට පරමාර්ථ දර්ශනය කරවන ප්‍රදීපය ඔබවහන්සේය යන අර්ථයි නැතහොත් මහමුහුදෙහි බිඳුණු නැවත මිනිසුන්ට සමුද්‍ර ප්‍රදීපය යම්සේ පිහිට වෙයිද එසේ ඔබවහන්සේද සසර සයුරෙහි පිහිටක් නොලබා ගිලෙන ප්‍රාණීන්ට ද්වීපයක් වැනි යයි දීප යන අර්ථයි,
**දිපදුත්තමො** යනු; දෙපා ඇත්තන්ට උතුම් වූයේ දිපදුත්තමයි. මෙහි නිර්ධාරණ ලක්‍ෂණය නැති හෙයින් ඡට්ඨ සමාසයාගේ ප්‍රතිෂේධයක් නැත්නුයි. නිර්ධාරණ ලක්‍ෂණ ඡට්ඨියෙහි සමාසං සිද්ධමැයි. සම්මා සම්බුදුහු අපාද දිපාද චතුප්පාද බහුප්පාද රූපී අරූපී සංඥී අසංඥී නෙවසංඥීනාසංඥී සියල්ලන්ම උතුම් වූවාහුමය. කුමක් නිසා මෙහි දිපදුත්තමයයි කියන ලදද? ශ්‍රේෂ්ඨතර වශයෙනි. මෙලොව වනාහි ශ්‍රේෂ්ඨයෙක් උපදින්නේ අපද චතුප්පද බහුප්පදයන් අතර නූපදී. දිපදයන් අතරම උපදී. කිනම් දිපදයන් අතරද? මිනිසුන් අතර සහ දෙවියන් අතරය. මිනිසුන් අතර උපදනේ ත්‍රිසහස්‍රී මහාසහස්‍රී ලෝකධාතු වසයෙහි පැවැත්වීමට සමත් බුදුව උපදී. දෙවියන් අතර උපදනෝ දසසහස්‍රී ලෝකධාතුව වසයෙහි පවත්වන මහාබ්‍රහ්මව උපදී. හෙතෙම එහි කැපකරුව හෝ ආරාජිකව මහාබ්‍රහ්මව උපදී. හෙතෙම එහි කැපකරුව හෝ ආරාජිකව පැමිණෙයි. ඊටත් ශ්‍රේෂ්ඨතර වශයෙන් දිපදුත්තමයි කියන ලදි.
**දසසහස්සිලෝකධාතුයා** යනු; දසසහස්‍රී සංඛ්‍යාත ලෝකධාතුවයි. **මහිද්ධිකා** යනු; මහත් ඍද්ධියෙන් යුක්ත මහානුභාව යන අර්ථයි. පරිවාරෙත්‍වා යනු, භාග්‍යවතුන් වහන්සේ හාත්පසින් වටකොටගෙන **පසන්නා** යනු; හටගත් ශ්‍රද්ධා ඇත්තාහු. **නරාසං** යනු; නර පුංගව යනුයි. **අහො අච්ඡරියං** යනු; මෙහි අන්‍ධයාගේ කඳුනැගීම මෙන් නිතර නොවේනුයි අච්ඡරිය නමි. ආශ්චර්ය යෝග්‍යයයි හෝ අච්ඡරියයි. අහො මෙය විස්මයයි අසුරු ගැසීමට යුක්තය යන අර්ථයි. **අබ්භූතං** යනු; අභූත පූර්වයි. මේ දෙකම විස්මයාවහ පදයි. **ලෝමහංසනං** යනු; ලොම් උඩු අක්කරනා **න මෙදිසං භූතපුබ්බං** යනු; මා විසින් පෙර වූ මෙවන් පුදුමයක් නොදක්නා ලදැයි පද ගෙන කිවයුතුයි. **අච්ඡෙරං** යනු; ආශ්චර්යයි.
**සකං සකම්හි භවනෙ** යනු; තම තමන්ගේ භවනයෙහි. **නිසීදිත්‍වාන **යනු; හිඳ. දේවතා යනු මේ වචනය දේවතාවන්ට දේව දියණියන්ටද සාධාරණ වචනයකින් දතයුතු. **හසන්තිතා** යනු; ඒ දෙවියෝ මහහඬින් සිනාසුණහ. ප්‍රීතිමසඟ හදින් මඳ සිනා නොකොට මහසිනාපාති යන අර්ථයි. **නභෙ** යනු; අහසෙහි
**ආකාසට්ඨා** යනු; අහස් විමානාදියෙහි සිටියාහු, **භුම්මට්ඨෙසු** ආදියෙහි ද මේ ක්‍රමයයි. **තිණපන්‍ථ නිවාසිනො** යනු; තණඅග්හි ද මාර්ගයන්හි ද වසන්නාහු. **පුඤ්ඤවන්තා** යනු; මහ පිනැත්තෝ. **මහිද්ධිකා** යනු; මහානුභාව ඇත්තෝ. **සංගීතියො පවත්තහති** යනු; දෙව්නළු සංගීත පවත්වති. තථාගතයන් වහන්සේට පුද පිණිස යොදති යන අර්ථයි. **අම්බරෙ** යනු; අහසෙහි **අනිලඤ්ජසෙ** යනු; ගුවනෙහි, ආකාශයට අනෙකාර්ථ වශයෙන් අනිලඤ්ජයෙ යි කියන ලදි. පළමුවැන්නටම පර්යායයි. **චම්මාචනදධානි** යනු; සම් බඳින ලද, මෙයම පාඨයයි. දෙව්බෙර යන අර්ථයි. **වාදෙන්ති** යනු; වයත්
**සංඛානි** යනු; පුඹුනා සක්. **පණවා** යනු තනුමධ්‍ය තූර්ය විශේෂයකි. **දෙණ්ඩිමා** යනු, තිණාව නම් කුඩාබෙර කියැවේ. **වජ්ජයන්ති** යනු; වයති. **අබ්භූතො වත නො** යනු; ඒකාන්තයෙන් ආශ්චර්යය නොවේද. **උප්පජ්ජි** යනු; උපන්නේය. **ලෝමහංසනො** යනු; ලොමුඩැහැගන්වන **ධුවං** යනු යම් හෙයකින් මේ ශාස්තෘහු උපන්නාහුද එහෙයින් අවශ්‍යයෙන් අර්ථසිද්ධිය ලබන්නෙමුයි යන අභිප්‍රායයි. **ලභාම** යනු; ලබන්නෙමු. **ඛණො** යනු; අෂ්ටක්‍ෂණ රහිත නවවැනි ක්‍ෂණයයි යන අර්ථයි. **නො** යනු, අපගේ **පටිපාදිතො** යනු; ලබන ලද
**බුද්ධොති තෙසං සත්‍වාන** යනු; බුද්ධො යන මෙවදන් අසා ඒ දෙවියන්ට පස්වනක් ප්‍රීතිය පහළවිය යන අර්ථයි. **තාවදෙ** යනු. එකල්හි. **හිංකාරං** යනු; හිංකාර ශබ්දය හිහී ආදි යම් ශබ්ද පහරන ලද කල්හි කරත් ද එයයි. **සාධුකාර** යනු; සාධුකං ශබ්දද පවත්වති. **උක්කුට්ඨි** යනු මහත් ඝෝෂාවද උන්නාදයද යන අර්ථයි. **පණ** යනු; දේවාදීන් අභිප්‍රේතයි. සමහරු **පටාකා විවිධා ගගනෙ වත්තන්ති** යයි කියති. **ගායන්ති** යනු, බුදුගුණ මුසු ගී ගයති.
**සෙලෙන්ති** යනු; මුවෙන් සෙලිතශබ්ද කරති. **වාදෙන්ති** යනු; මහත් විපඤ්චිකා මකරමුඛ ආදි වීණා ද තූර්යයන් ද තථාගතයන් හට පුද පිණිස වාදනය කරයි. ප්‍රයෝග කරති. **භුජානි පොඨෙන්ති** යනු; අපොළති. ලිංගවිපර්යාශය දතයුතුය. **නච්චයන්ති** යනු; අනුන් නටවති. තුමූ ද නටති.
**යථා තුය්හං මහාවීර පාදෙසු චක්කලක්‍ඛණං** යනු; මෙහි යම් අයුරකින් යම්සේ මහත් වීර්යයෙන් යෙදීමෙන් මහා වීරයාණනි, **පාදෙසු චක්කලක්‍ඛණං** යනු; ඔබගේ දෙපාතලවල අර දහසක් ඇති නොමි සහිත නාභිසහිත සර්වාකාරයෙන් පිරිපුන් චක්‍ර ලක්‍ෂණය හොබනේය යන අර්ථයි. මේ **චක්ක ශබ්දය සම්පත්ති රථාංග ඉරියාපථ දාන රතන ධම්ම උරචක්‍ර** ලක්‍ෂණාදියෙහි දක්නට ලැබේ. චත්තාරිමානි භික්‍ඛවෙ චක්කානියෙහි සමන්නාගතානං දෙවමනුස්සානං යන ආදියෙහි සම්පත්තියෙහි දක්නට ලැබේ. චක්කංව වහතො පදං යනාදියෙහි රථාංගයෙහිය. චතුචක්කං නවද්වාරං මෙහි ඉරියවුවෙහිය දදභුඤ්ජච මා ච පමාදො චක්කං වත්තය සබ්බපාණිනං මෙහි දානයෙහිය. දිබ්බං චක්කරතනං පාතුභූතං මෙහි රතනචක්‍රයෙහිය. මයා පවත්තිතං චක්කං යන මෙහි ධර්මචක්‍රයෙහිය. ඉච්ඡා හතස්ස පොසස්ස චක්කං භමති මත්‍ථකෙ මෙහි උර චක්‍රයෙහි ප්‍රහාර චක්‍රයෙහි යන අර්ථයි. පාදතලෙසු චක්කානි ජාතානි යන මෙහි ලක්‍ෂණයෙහිය. මෙහිද ලක්‍ෂණ චක්‍රය දත යුතුය. **ධජවජිර පටාකා වඩ්ඪමානංකුසාචිතං** යනු; ධජයෙන් වජ්‍රයෙන් පතාකයෙන් වර්ධමානයෙන් අංකුසයෙන් සැරසූ අලංකෘත වූ පිරිවැරූ පාවල චක්‍රලක්‍ෂණ යන අර්ථයි. චක්‍ර ලක්‍ෂණ ගත්කල සෙසු ලක්‍ෂණ ගත්තේම වෙයි. අසීති අනුබ්‍යඤ්ජන ව්‍යාමප්‍රභාද එසේය. එහෙයින් දෙතිස් මහපුරිස් ලකුණු අසූවක් අනුලකුණු ව්‍යාමප්‍රභායෙන් සමලංකෘත භාග්‍යවතුන් වහන්සේගේ ශරීරය මුළුමනින් සුපිපි පරසතුරුක මෙන් සුපිපි පියුම් වනයක් මෙන් නන් රුවන් විසිතුරු නවරන් තොරණක් මෙන් තරු කිරණින් විසිතුරු අහසක් මෙන් ඔබමොබ දිවෙන දිදුලන සවනක් රස් මුදමින් අතිශයින් ශෝභමානය.
දැන් භාග්‍යවතුන් වහන්සේගේ රූපකාය ධර්මකාය සම්පත් දැක්වීම පිණිස:-
එහි **රූපෙ** යනු; මේ රූප ශබ්දයද **ස්කන්‍ධ භව නිමිත්ත පච්චය ශරීර වර්ණ සණ්ඨානාදියෙහි** දැක්වේ. මෙසේ කියන ලදි. යං කිඤ්චි රූපං අතීතානාගත පච්චුප්පන්නය යන මෙහි රූපස්කන්ධයෙහි දැක්වේ. රූපුප්පත්තියං මග්ගං භාවෙති මෙහි රූප භවයෙහිය. අජ්ඣත්තං රූපසඤ්ඤී බහිද්ධා රූපානි පස්සති මෙහි කසිණ නිමිත්තයෙහිය. සරූපා භික්‍ඛවෙ උප්පජ්ජන්ති පාපකා අකුසලාධම්මා නො අරූපා මෙහි ප්‍රත්‍යයෙහිය. ආකාසො පරිවාරිතො රූපනෙත්‍ථව සබ්බං ගච්ඡති මෙහි ශරීරයෙහිය. චක්‍ඛුං ච පටිච්ච රූපෙ ච උප්පජ්ජති චක්‍ඛු විඤ්ඤාණං මෙහි වර්ණයෙහිය. රූපප්පමාණො රූපප්පසන්නො මෙහි සණ්ඨානයෙහිය. මෙහිද සණ්ඨානයෙහිය. **සීලෙ** යනු; සතර වැදෑරුම් ශීලයෙහි **සමාධිම්හි** යු සමාධියෙහි, **පඤ්ඤාය** යනු ලොව්තුරු ප්‍රඥාවෙහි. **අසදිසො** යනු; අසදෘශ ආනුපම. **විමුක්තියා** යනු; ඵලවිමුක්තියෙහි **අසමසමො** යනු අතීත බුදුවරු අසම වෙති. උන්වහන්සේලා සමග ශීලාදියෙන් සම වෙති. මෙපමණකින් භාග්‍යවතුන් වහන්සේගේ රූපකාය ධර්මකාය සම්පත් දක්වන ලදි.
දැන් භාග්‍යවතුන් වහන්සේගේ කායබලාදිය දැක්වීමට:-
එහි **දසනාගබලං** යනු; ඡද්දන්ත ඇත්බල දසයකි. කායබල ඤාණ බලයයි තථාගතබල දෙපරිදිය. එහි කායබලය ඇත්කූල අනුසාරයෙන් දතයුතුය. කෙසේද?
මේ දස ඇත්කුලය දතයුතුය. **කාලාවකො** යනු; ප්‍රකෘති ඇත්කුලයයි. පුරිසයන් දස දෙනෙකුගේ යං බලයක් වෙයිද එය එක් කාලාවක ඇතකුගේ බලයයි. කාලාවකයන් දසදෙනකුගේ බලය යමක් ද එය එක් **ගංගෙය්‍යයකුගේ** බලයයි. මේ ක්‍රමයෙන්ම ඡද්දන්තයන් තෙක් පැමිණවිය යුතුය. ඡද්දන්තයන් දසදෙනෙකුගේ යම් බලයක් වෙයිද එය එකම **තථාගත බලයයි.** මෙයම නාරායන බලය වජ්‍රබලයයි කියනු ලැබේ. එය පියෙවි ඇත් ගණනින් ඇත්කෙළ දහසක බලයයි. පුරුෂ ගණනින් දසකෙළක් පුරුෂයන්ගේ බලයයි. මේ වනාහි තථාගත කාය බලයයි. **ඤාණ බලය** වනාහි අප්‍රමෙය දසබලඥානය, චතුර්වෛශාරදසඥානය අටපිරිස්හි ආත්මපසඥානය චතුර්යොනිපරිච්ඡේදක ඥානය පංචගති පරිච්ඡෙදක ඥානය තුදුස් බුද්ධ ඥානය යන මේ ආදිය ඥානබල නමි. මෙහි වනාහි කායබලය අභිප්‍රේතයි. **කායෙ තුය්හං පාකතිකං බලං** යනු; එයද වනාහි ඔබගේ ශරීරයෙහි ප්‍රාකෘතික බලයයි යන අර්ථයි. එහෙයින් **දසනාගබලං** යනු; සදැත් ඇතුන් දසදෙනකුගේ බලය යන අර්ථයි.
දැන් ඤාණබල දක්වන්නාහු විසින් **ඉද්ධිබලෙන අසමො ධම්මචක්කප්පවත්තනෙ** යනු කියන ලදි. **ඉද්ධිබලෙන අසමො** යනු; විතුර්වණ අධිෂ්ඨානාධි සෘද්ධි බලයෙන් අසමො අසදෘශය අනුපමය. **ධම්මචක්කප්පවත්තනෙ** යනු; දේශනා ඥානයෙහි ද අසමය යන අර්ථයි.
දැන් යම් ශාස්තෘවරයාණන් කෙනෙක් මේ ආදි ගුණ සමන්නාගත වෙත්ද උන්වහන්සේ සර්වලොකෛකනායක වෙති. ඒ ශාස්තෘන් වහන්සේ නමස්කාර කරමි කියා තථාගත ප්‍රණාමයෙහි නියෝග දැක්වීමට:-
එහි **එවං **යනු; උක්ත ප්‍රකාර නිදර්ශනයෙහි නිපාතයි. **සබ්බගුණොපෙතං **යනු; සබ්බො යනු නිරවශේෂවාචීය. **ගුණො** යනු; ගුණ ශබ්දය නොඑක් අර්ථවල දක්නා ලැබේ. මෙය අනුජානාමි භික්‍ඛවෙ අහතානං වත්‍ථානං දිගුණං සංඝාටිං යන තැන පටලාර්ථයෙහිය. අච්චෙන්ති කාලං තරයන්ති රත්තියො වයො ගුණ අනුපුබ්බං ජහන්ති මෙහි සමූහාර්ථයෙහිය. සතගුණා දක්‍ඛිණා. පාටික්ඛංකිතබ්බා යන මෙහි ආනිසංසාර්ථයෙහිය. අන්තගුණං කයිරමාලා ගුණෙ බහු යන මෙහි බන්‍ධනාර්ථයෙහිය. අට්ඨගුණ සමුපෙතං අභිඤ්ඤා බලමාහරිං මෙහි සම්පත්ති අර්ථයෙහිය. මෙහිදී සම්පත්ති අර්ථය දතයුතුය. එබැවින් සියලු ලොවීලොවුතුරා ගුණයෙන් සියලු සම්පතින් උපේතය, සමන්නාගතයයි අර්ථයි. **සබ්බංගසමුපාගතං** යනු සියලු බුද්ධගුණයෙන් ගුණාංගයෙන් සමුපාගත සමන්නාගතයි. **මහාමුනිං** යනු; අනෙකුත් පසේ බුදු මුනිවරයන්ගෙන් මහත් මුනිවරයාණන් බැවින් මහාමුනියයි කියනු ලැබේ. **කාරුණිකං** යනු; කරුණා ගුණ යුත් හෙයින් කාරුණික. **ලෝකනාථං** යනු; මුළු ලොවට එකම නායක. සියල් ලෝවැස්සන් විසින් දුකට පත් අපගේ දුක් නසන්නාහයි මෙසේ ආශිංසනය කරනු ලැබේ යන අර්ථයි.
දැන් පරම නිපත්‍යකාර දසබලයන් වහන්සේගේ අර්හභාවය දක්වනු පිණිස:-
[missing trans] ආදි ගාථා කියන ලදි.
එහි **අභිවාදනං** යනු; තමන්වහන්සේට අභිවාදන කරවීම. **ථොමනං** යනු; අනභිමුඛයෙහි ස්තූතියයි. **වන්‍දනං** යනු; ප්‍රණාමනයයි. **පසංසනං** යනු; ඉදියෙහි ප්‍රශංසාවයි. **නමස්සනං** යනු; අඤ්ජලිකරණයයි. සිතින් නමස්කාර කිරීම හෝ වෙයි. **පූජනං** යනු; මල් ගඳ විලෙවුන් ආදියෙන් පිදීම. **සබ්බං** යනු මේ සියල්ල කියන ලද ආකාර සත්කාර විශේෂයට ඔබවහන්සේ සුදුසු වෙති. යෝග්‍ය වෙත යන අර්ථයි. **යෙ කෙචි ලොකෙ වන්‍දනෙය්‍යා** යනු, යමෙක් ලොව වැඳිය යුත්තාහු වන්‍දනීය වූවාහු වැඳීමට සුදුසු වෙත්ද යෙ යනු; යමෙක් ලොව වන්‍දනයට සුදුසු වෙත්ද. මෙය පළමු පදයට පර්යංයයි. **සබ්බසෙට්ඨො** යනු; ඒ සියල්ලන්ට ශ්‍රේෂ්ඨ උත්තම මහාවීරයන් වහන්ස ඔබම වෙති. ඔබවහන්සේට සමාන කිසිවෙක් නැත යන අර්ථයි.
ඉක්බිති භාග්‍යවතුන් වහන්සේ යමකප්‍රාතිහාර්යය දක්වා රුවන් සක්මන මවා එහි සක්මන් කරද්දී ආයුෂ්මත් ශාරිපුත්‍ර තෙරණුවෝ පන්සියයක් පිරිවර භික්‍ෂූන් සමග රජගහ නුවර අසල ගිජුකුළු පව්වෙහි වසති. ඉක්බිති තෙරණුවෝ භාග්‍යවතුන් වහන්සේ බලන්නාහු කපිලපුර අහසෙහි රුවන් සක්මනෙහි සක්මන් කරන්නවුන් දුටහ. එයින් කියන ලදි:-
එහි **සාරිපුත්තතො** යනු; ශාරි බැමිණියගේ පුත්නුයි සාරිපුත්ත නමි. **මහාපඤ්ඤො** යනු; මහත් සොළොස් ප්‍රඥාවෙන් යුත් හෙයින් මහාප්‍රාඥ. **සමාධිජ්ඣාන කොවිදො** යනු; මෙහි සමාධි යනු සිත එකවිට තබයි. අරමුණෙහි තබයිනුයි සමාධි නමි. එය තෙවැදෑරුම්ය. **සචිතක්ක සවිචාර අවිතක්කවිචාර මත්ත අවිතක්ක අවීචාර** වශයෙනි. **ඣානං** යනු; **පඨමජ්ඣාන දුතියජ්ඣාන තතියජ්ඣාන චතුත්‍ථජ්ඣාන **යනුයි. මේ ප්‍රථම ධ්‍යානාදියෙන් මෙත්තා ධ්‍යානාදිය ද සංගෘහීත වෙයි. ධ්‍යානයද දෙපරිදිය. ලක්‍ඛණූපනිජ්ඣාන ආරම්මණූපනිජ්ඣාන කියායි. එහි අනිත්‍යාදි ලක්‍ෂණ නැවත නැවත හිතානුයි විදර්ශනා ඥානය ලක්‍ඛණූපනිජ්ඣාන නමි. ප්‍රථමධ්‍යානාදිය අරමුණ නැවත නැවත සිතන බැවින් පටිනිජ්ඣාපන බැවින් හෝ ධ්‍යානයයි කියනු ලැබේ. සමාධිවලද ධ්‍යානවලද දක්‍ෂ වූයේ සමාධිජ්ඣාන කොවිදො නමි. සමාධිධ්‍යානකුසල යන අර්ථයි. **ගිජ්ඣකූටෙ** යනු; එනම් පර්වතයෙහි සිටියාහුම **පස්සති** යනු; දුටහ.
**සුඵුල්ලසාලරාජංච** යනු; සමවට තදින් නැගුණු විසල් කොමල පලපලු අංකුරයෙන් අලංකෘත ශාඛා ඇති මුලපටන් අගට පිපි සල්රුකක් මෙන් සිල්මුල් ද සමාධිකඳ ද ප්‍රඥා ශාඛා ද අභිඥා කුසුමයන් ද විමුක්ති ඵල ද ඇති දසබලසාල රාජයන් වහන්සේ. **උල්ලොකෙති** යනු; මෙසේ උල්ලොක පදය සමගින් සම්බන්‍ධයි. **චන්‍දංවග්ගනෙ යථා** යනු වලා මීදුම් ගුලි දූලි රාහු උවදුරෙන් දුරු තරුගණ පිරිවැරූ සදාකල්හි පිරිපුන් සඳමඬල වැනි සියලු කෙලෙස් ගනඳුරු දුරලන විනොදන කුමුදුවන පුබුදුවන මුනිවර රජනිකරයන් බලයි යන අර්ථයි. **යථා** යනු; නිපාත මාත්‍රයකි. **මජ්ඣන්තිකංච සුරියං** යනු; මද්දහන් වේලෙහි තියුණු කිරණ මාලා ඇති හිරමඬල මෙන් බබළන. **නරාසභං** යනු; නරවරයාණන්
**ජලන්තං** යනු; දිදුලන. සරාකල පුන්සඳ වන් සුන්දරතර මුව ශෝභා ඇති ලක්‍ෂණ අනුව්‍යඤ්ජනයෙන් සමලංකෘත පරම බුදුසිරිත් බබළන උතුම් ශරීරය යන අර්ථයි. **දීපරුක්‍ඛංව** යනු; එසවූ ප්‍රදීප වෘක්‍ෂයක් වැනි **කරුණා සුරියංව උග්ගතං** යනු. අභිනව උදාහිරු වැනි සොමි බැවින් බබළන යන අර්ථයි. සූර්යයාගේ තරුණ බව උදය සඳහා කියනු ලැබේ. සඳෙහි මෙන් අඩුවැඩි නැත්තේය. **ඛ්‍යාමප්පභානුරඤ්ජිතං** යනු; ඛ්‍යාමප්‍රභායෙන් රැඳුණු. **ධීරං පස්සති නායකං** යනු; ලොව එකම ධීරයාණන් දකී. නායක යන අර්ථයි.
ඉක්බිති ආයුෂ්මත් ධම්සෙනෙවි සැරියුත් තෙරණුවෝ නිල්මේකුළු සමූහයෙන් සිපගන්නා ලද නන් සුවඳ කුසුම්තුරු සුවඳින් සුවඳවත් වූ පරම සුන්දර සිත තුළ වන් ගිජුකුළු පව්වෙහි සිට දසදහසක් සක්වළින් පැමිණි දෙව්බඹගණ පිරිවැරූ අනුත්තර බුදුසිරිත් අනුපම බුදුලීලායෙන් සම්රුවන්මුවා සක්මනෙහි සක්මන් කරන භාග්‍යවතුන් වහන්සේ දැක දැන් මම භාග්‍යවතුන් වහන්සේ කරා ගොස් බුදුගුණ පැවසෙන බුද්ධවංසය දේශනාවට ආයාචනා කරන්නෙමි සිතා තමන් වහන්සේ සමග වසන පන්සියයක් භික්‍ෂූන් රැස්කරවූහ. එයින් කියන ලදි:-
එහි **පඤ්චන්නං භික්‍ඛුසතානං** යනු; පන්සියයක් භික්‍ෂූන් උපයෝගාර්ථයෙහි ජට්ඨි පදයි. **කතකිච්චානං** යනු සතර කටයුත්තෙහි සිවුමගින් පරිඥා ප්‍රහාණ සාක්ෂාත් කිරීම භාවනා වශයෙන් නිමකල සොළොස් කිස ඇත්තවුන්ගේ යනු අර්ථයි. **ඛීණා සවානං** යනු; ප්‍රහීණ කළ චතුරාශ්‍රව ඇති. **විමලානං** යනු; පහකළ කෙලෙස්මල ඇති ක්‍ෂීණාශ්‍රව හෙයින් නිර්මල වූ පරම පිරිසිදු චිත්ත සන්තාන ඇත්තවුන්ගේ යනු අර්ථයි **ඛණෙන** යනු; ක්‍ෂණයෙන්ම සන්නිපාතයි යනු; රැස්කරවීය.
දැන් ඒ භික්‍ෂූන්ගේ රැස්වීමෙහි ගමනෙහි කරුණු දැක්වීම පිණිස:-
**ලොකප්පසාදකං නාම** යනු; ලොකයාගේ ප්‍රසාදය ඇතිකරන නිසා ලොකප්‍රසාදක ප්‍රාතිහාර්යයි කියනු ලැබේ. **ලොකප්පසාදනං** **නාම** යි ද පාඨයි. එය ලෝකවිවරණ ප්‍රාතිහාර්යය යයිද අර්ථයි. එය උඩින් භවාග්‍රය යටින් අවීචිය යන මෙදෑතුර ඒකාලෝක කොට සියලු සතුන්ට උනුනු දර්ශනය කරවන අධිෂ්ඨාන යයි කියනු ලැබේ. **නිදස්සය** යනු; දැක්වීය යනුයි. **අම්හෙපි** යනු; අපි යනුයි. භාග්‍යවතුන් වහන්සේ යම් තැනෙක්හිද එහි ගොස් යන අර්ථයි. **වන්‍දිස්සාම** යනු; අපි භාග්‍යවතුන් වහන්සේගේ පා සිරසින් වඳිමු. මෙහි වනාහි අම්හෙ මයං යන දෙපදයෙන් පළමු පදයෙහි ගමන ක්‍රියාවෙන් සම්බන්‍ධය දතයුතුය. පසුපදයෙන් වන්‍දන ක්‍රියාවෙහිය. අන් විදියකින් පුනරුත් දොසින් නොමිදේ.
**එථ** යනු; **ආගච්ඡථ** එව්, **කංඛං විනොදයිස්සාම** යනු; මෙහි ක්‍ෂීණාස්‍රවයන්ගේ කවර හෝ සැකයක් නම් නැත. කුමක් නිසා තෙරණුවෝ මෙසේ කීහුද? සත්‍යයෙන්ම ප්‍රථම මාර්ගයෙන්ම සහමුලින් වැසී ගියේය කියන ලදි.
කවර නම් ධර්ම දර්ශනයෙන් පහකළ යුතුද? දිට්ඨිගත සම්පයුත්ත චිත්තොත්පාද සතරය විචිකිච්ඡා සහගත චිත්තොත්පාදය අපායගාමිනී ලෝභ, දෝස, මෝහ, මාන ඒ හා බැඳුණ කෙලෙස්ය.
මෙය විචිකිච්ඡා සංඛ්‍යාත සැකය නොවේ. නමුත් ප්‍රඥප්තියකි. නොදැන්ම නමි. තෙරණුවෝ භාග්‍යවතුන් වහන්සේගෙන් බුද්ධවංසය අසනු කැමැත්තාහ. එය බුදුවරුන්ට විෂය වෙයි. පසේබුදුවරුන්ට හෝ ශ්‍රාවකයන්ට විෂය නොවෙයි. එහෙයින් තෙරනු අවිෂය බැවින් මෙසේ කීහයි දතයුතු. **විනොදයිස්සාම** යනු දුරු කරන්නෙමු.
එවිට තෙරුන්ගේ බස් අසා තම තමන්ගේ පාසිවුරු ගෙන මනාව සන්නාහගත ඇතුන් මෙන් සුන් කෙලෙස් ඇති බුන් බව බැඳුම් ඇති අල්පෙච්ඡ සන්තුෂ්ටම ප්‍රවිචේකව අසංඍෂ්ටව සීල සමාධි ප්‍රඥා විමුක්ති විමුක්ති ඥානදර්ශන සම්පන්න ඒ භික්‍ෂූහු වහ වහා රැස් වූහ. කියන ලදි:-
එහි සාධු යනු; මේ සාධු ශබ්දය ආයාචන සම්පටිච්ඡන සම්පහංසන සුන්‍දරාදියෙහි දක්නා ලැබේ. මෙය සාධු මෙ භන්තෙ භගවා සංඛිත්තෙන ධම්මං දෙසෙතු ආදියෙහි ආයාචනයෙහි දැක්වේ. සාධු භන්තෙකි ඛො තෙ භික්‍ඛු භගවකො භාසිකං අභිනන්‍දිත්‍වා අනුමොදිත්‍වා ආදියෙහි පිළිගැනීමෙහිය. සාධු සාධු සාරිපුත්ත ආදියෙහි සම්ප්‍රහර්ෂයෙහිය.
ආදියෙහි සුන්‍දරත්වයෙහිය. මෙහි පිළිගැනීමෙහිය, එහෙයින් මැනව යහපතැයි තෙරුන්ගේ වචනය අසා පිළිගෙන යන අර්ථයි. **නිපකා** යනු; පණ්ඩිතයෝ ප්‍රඥාවන්තයෝ. සංවුතින්‍ද්‍රියා යනු; ඉඳුරන්හි ගෝපිත ද්වාර වූවෝ, ඉන්‍ද්‍රිය සංවරයෙන් යුක්තයෝ යන අර්ථයි. **තරමානා** යනු; යුහුසුලු වූවාහු. **උපාගමුං** යනු; තෙරුන් වෙත එළඹියහ.
දැන් ධම්සෙනෙවි තෙරුන්ගේ පවත් දක්වන සංගීතිකාරකයන් විසින් ඛීණාසවෙහි විමලෙහි ආදී ගාථා කියන ලදි. එහි **දන්තෙහි** යනු; කයින් ද සිතින් ද දමනය වූ **උත්තමෙ දමෙ **යනු; අර්හත්වයෙහි. නිමිත්තාර්ථ භුම්මය (සත්තමී) දතයුතුය. **තෙහි භික්‍ඛූහි** යනු; පන්සියයක් භික්‍ෂූන් **මහාගණී** යනු; සීලාදියෙන් ද සංඛ්‍යා වශයෙන් ද මහාගණයක් ඔහුට ඇත්තේනුයි මහාගණීයි. නානා පද විසින් සීලාදි ගුණයෙන් මහත් වූ ගණය මහාගණයි. ඒ ගණය ඔහුට ඇත්තේයි මහාගණී වෙයි. **ජලන්කො දේවො ගගනෙවා** යනු; ඍද්ධි විලාසයෙන් බබළන දෙවියකු මෙන් අහස් තලයෙහි භාග්‍යවතුන් වහන්සේ වෙත එළඹියහ යන අර්ථයි.
දැන් ඔවුහු මෙසේ වී එළඹියහයි එළඹි අයුරු දැක්වීම පිණිස **උක්කාසිතං ච ඛිපිකංච** ආදිය අරඹන ලදි. එහි **උක්කාසිකං ච **යනු; කාරන හඬද ඛිපිතං ච යනු, කිවිසින හඬ ද **අජ්ඣූපෙක්‍ඛිත්‍වා** යනු; උපේක්‍ෂකව ඒ දෙක නොකොට යන අර්ථයි. **සුබ්බතා** යනු; සුනිර්මල ධුතගුණ ඇත්තාහු. **සප්පකිස්සා** යනු; නීචවෘත්ති ඇත්තාහු යන අර්ථයි.
**සයම්භුං** යනු; තමන්ම පරෝපදේශ රහිතව පාරමී පුරා අවබෝධ කරන ලද බුදුබව යන අර්ථයි. **අච්චුග්ගතං** යනු; අභිනවයෙන් උදාවූ; **චන්‍දං** වා යනු; සඳ මෙන් අහස බබළන භාග්‍යවතුන් වහන්සේ අහසෙහි සඳ මෙන් දකිති. නිපාත මාත්‍රයකි.
**විජ්ජුංවා** යනු; චිරස්ථිතික විදුලිය මේඝය මෙන් අචිරප්‍රභා ඇත්තේද එබඳුය යන අර්ථයි. **ගගනෙ යථා** යනු අහසෙහි යම්සේද, මෙහිද යථා ශබ්දය නිපාත මාත්‍රමය, මින් පසුද මෙවැනි තන්හි යථා ශබ්දය නිපාත මාත්‍රයක් බව දතයුතුය.
**රහදමිව විප්පසන්නං** යනු; ඉතා ගැඹුරු පළල් මහ ජලාශයක් නොකැළඹුණු අතිශයින් පහන් මහ ජලාශයක් මෙනි. **සලිලං සුඵුල්ලපදුමං යථා** යනු; සුපිපි පියුම් වනයක් වූ විලක් මෙනි යන අර්ථයි. **සුඵුල්ලං පදුමං යථා** යනුද පාඨයි. එහි කමනීය බව නිසා සුපිපි කමල වනයක් මෙනැයි යන අර්ථයි.
ඉක්බිති ඒ ධම්මසේනාපතීන් ප්‍රමුඛ භික්‍ෂූහු හිසෙහි ඇඳිලි තබා දසබලයන් වහන්සේගේ සක්ලකුණින් බබළන පාදයෙහි වන්දනා කළහ යන අර්ථයි. එහෙයින් **අඤ්ජලිං පග්ගහෙත්‍වාන හට්ඨතුට්ඨා පමොදිතා** ආදිය කියන ලදි. එහි නිපතන්ති යනු, වැන්දහ යන අර්ථයි. **චක්ක ලක්‍ඛණො** යනු; චක්‍ර ලක්‍ෂණය යම් පාදයක ද ඒ පාදය චක්කලක්‍ඛණ. ඒ චක්‍රලක්‍ෂණ යුත්, ජාති වශයෙන් පාදෙයි කියන ලදි. ශාස්තෘන් වහන්සේගේ චක්‍රාලංකෘතතල ඇති පාදයන්හි නමස්කාර කළහ යන අර්ථයි.
දැන් උන්වහන්සේලාගෙන් කිසිතෙර කෙනකුන් නම් වශයෙන් දක්වන්නාවුන් විසින් **සාරිපුත්තො මහාපඤ්ඤො කොරණ්ඩසමසාදිසො** ආදී ගාථා කියන ලදි. එහි **කොරණ්ඩ සමසංදිසො** යනු; කොරණ්ඩ මලකට සමාන පැහැ ඇති, එසේ නම් කොරණ්ඩසමො කියා හෝ කොරණ්ඩසදිසො කියා හෝ කිව යුතුය. කුමක් නිසා දෙවරක් සමසාදිසංයි කියන ලදද? මෙය දොසක් නොවේ. එබඳු කොරණ්ඩ සමබැවින් කොරණ්ඩය හා සමාන බැවින්ම කොරණ්ඩසමසාදිසයි. අධික පදයක් වශයෙන් නොවේ යන අභිප්‍රායයි. **සමාධිජ්ඣානකුසලො** යනු මෙහි මේ කුසල ශබ්දය ආරොග්‍ය අනවද්‍ය දක්‍ෂ සුඛවිපාකාදියෙහි දක්නා ලැබේ. මේ වනාහි කච්චිනු භොතො කුසලං කච්චිනු හොතො අනාමයං ආදියෙහි ආරොග්‍යයෙහිය. කතවො පන භන්තෙ කායසමාචාරො කුසලා යො ඛො මහාරාජ කායසමාචාරො අනවජ්ජො යනාදියෙහි නිරවද්‍යයෙහිය. කුසලොසිත්‍වං රථස්ස අංගපච්චංගානං ආදිය දක්‍ෂතාවෙහිය. කුසලස්ස කම්මස්ස කතත්තා උපචිතත්තා ආදියෙහි සැපවිපාකයෙහිය. මෙහි වනාහි දක්‍ෂතාවෙහි දැකිය යුතුය.
**ගජ්ජති** යනු; නිල් මේකුළක් මෙන් ගර්ජනා කරයි. **ඉද්ධිවිසයෙ** යනු අභිප්‍රායයි **නීලුප්පලසමසාදිසො** යනු; නිලුපුල් සම වර්ණ ඇත්තේ. යට කී පරිදි මෙහිද අර්ථය දතයුතුය. මොග්ගල්ලානො යනු; මෙසේ ගොත්‍ර විසින් නම් ලද කෝලිතයි.
**මහාකස්සපොපීච** යනු; උරුවෙල කස්සප, නදී කස්සප, ගයා කස්සප, කුමාර කස්සප යන කුඩා අනුකුඩා තෙරුන් නිසා මුන්වහන්සේ මහා වෙති. එබැවින් මහාකස්සප යයි කියන ලද්දාහ. **පිඩ** යනු; සම්භාවන සම්පිණ්ඩන අර්ථයි. **උතතත්තකනකසන්නිභො **යනු; උණුකළ රන් වැනි ඡවිවර්ණ ඇත්තේ **ධුතගුණො** යනු; මෙහි කෙලෙස් ධුනනය කරන හෙයින් ඒ ධර්මය ධුත නමි. ධුතගුණය නම් ධුත ධර්මයයි. ධුතධර්මය නම් කුමක් ද? අප්පිච්ඡතා සන්තුට්ඨිතා සල්ලෙඛතා පචිවෙක්කා ඉදමත්‍ථිකතා යන මේ ධුතංග චේතනාවට පිරිවර වූ පස්ධර්ම අල්පෙච්ඡතාව නිසා යයි කීමෙන් ධුතධම්ම නමි. නැතහොත් කෙලෙස් ධුනනය කරන හෙයින් ඤාණය ධුත නමි. ඒ ධුත ගුණයෙහි. **අග්ගිනික්‍ඛිත්තො** යනු; අග්‍රයි. ශ්‍රේෂ්ටයි. කෙළවරයි තබන ලදි. එතදග්ගං භික්‍ඛවෙ මම සාවකානං ධුතවාදානං භික්‍ඛූනං යදිදං මහාකස්සපොයි ඨානාන්තරයෙහි තබන ලදි යන අර්ථයි. මේ අග්ග ශබ්දය ආදි කොටි කොට්ඨාස සෙට්ඨ ආදියෙහි දක්නා ලැබේ. මෙය අජ්ජතග්ගෙ සම්ම දොවාරික ආවරාමි ද්වාරං නිගණ්ඨානං නිගණ්ඨිනං යන තන්හි ආදියෙහි දක්නා ලැබේ. කෙනෙව අංගුලග්ගෙන තං අංගුලග්ගං පරාමසෙය්‍ය උච්ඡග්ගං වෙලග්ගං ආදියෙහි කෙළවරයි. අනුජානාමි භික්‍ඛවෙ අම්බිලග්ගං වා මධුරග්ගංවා විහාරග්ගෙන වා පරිවෙණග්ගෙනවා භාජෙතුං ආදියෙහි කොටසෙහිය. යාවතා භික්‍ඛවෙ සත්තා අපදාවා දිපදා වා -පෙ- තථාගතො තෙසං අග්ගමක්‍ඛායති ආදියෙහි ශ්‍රේෂ්ඨාර්ථයෙහිය. එය මෙහි ශ්‍රේෂ්ඨාර්ථයෙහි දතයුතු. කෙළවරෙහිද වටී. එහෙයින් **අග්ගනික්‍ඛිත්තොය** කියන ලදි. අග්‍රව ශ්‍රේෂ්ඨව කෙළවර තබන ලදි යන අර්ථයි. **ථොමිකො** යනු; දෙව්මිනිසුන් විසින් පසස්නා ලදි. **සත්‍ථුවණ්ණිතො** යනු; ශාස්තෘන් වහන්සේ විසින් වර්ණනා කරන ලදි. ස්තූති කරන ලදි. කස්ස පො භික්‍ඛවෙ චන්‍දූපමො කුලානි උපසමංකම්ති අපකස්සෙව කායං අපකස්සෙව චිත්තං නිච්චනවකො කුලෙසු අපගබ්භො මේ ආදි නොයෙක් සූත්‍රයන්හි වර්ණනා කරන ලදි. ප්‍රශංසා කරන ලදි. උන්වහන්සේ ද භාග්‍යවතුන් වහන්සේට වන්දනා කළහ යන අර්ථයි.
**දිබ්බචක්‍ඛුකානං** යනු; දිව, ඇස යම් කෙනෙකුන්ට වෙයිද ඒ දිවැස් ඇති භික්‍ෂූන්ට අග්‍රය. ශ්‍රේෂ්ඨය යන අර්ථයි. කියන ලදි - **එතදග්ගං භික්‍ඛවෙ මම සාවකානං භික්‍ඛූනං දිබ්බචක්‍ඛුකානං යදිදං අනුරුද්ධො** යි. අනුරුද්ධ තෙර භාග්‍යවතුන් වහසේ සුළුපිය අමිතෝදන නම් ශාක්‍යයාගේ පුත්‍රයාය. මහානාමගේ බාල සොහොයුරාය. මහ පිනැත්තේය. පරම සිවුමැලිය. හෙතෙම තමා සත්වැනිකොට ගිහිගෙන් නික්ම සසුනෙහි පැවිදි විය. උන්වහන්සේගේ පැවිදිවීමේ ක්‍රමය සංඝභෙදක්‍ඛන්‍ධයෙහි ආයේමය. **අවිදූරෙ වා** යනු; භාග්‍යවතුන් වහන්සේ සමීපයෙහිමය.
**ආපත්ති අනාසත්තියා** යනු; ඇවතෙහි ද නොඇවතෙහි ද. **කොවිදො සත්තෙච්ඡාය** යනු; ප්‍රතිකර්ම සහිතයෙහි ද ප්‍රතිකර්ම රහිතයෙහි ද යන අර්ථයි. එහි සප්පටිකර්ම සවැදෑරුම්ය. අප්පටිකම්ම පාරාජිකා පත්තියයි. **ආපත්ති අනාපත්තියා සතිකිච්ඡාය කොවිදො** කියා ද පාඨයි. එම අර්ථයමැයි. **විනයෙ** යනු; විනය පිටකයෙහි. **අග්ගනික්‍ඛිත්තො** යනු. **එතදග්ගං භික්‍ඛවෙ මම සාවකානං භික්‍ඛූනං විනයධරානං යදිදං උපාලි** යයි ඒතදග්‍රස්ථානයෙහි තබන ලදි යන අර්ථයි. උපාලි යනු; උපාලි තෙර. **සත්‍ථුවණ්ණිකො** යනු; ශාස්තෘන් වහන්සේ විසින් වර්ණිතය. ප්‍රශංසිතය. තෙරුන් වහන්සේ වනාහි තථාගතයන් වහන්සේ වෙතම විනය හදාරා භරුකච්ඡවත්‍ථු, අජ්ජුකවත්‍ථු, කුමාරස්සපවත්‍ථු යන මේ තුන් වස්තුව සර්වඥතාඥානය සමග සසඳා ප්‍රකාශ කළහ. එහෙයින් තෙරණුවෝ විනයධරයන්ගෙන් අග්‍රවෙති. මේ ආදි නයින් ශාස්තෘන් වහන්සේ විසින් වර්ණිතයයි කියන ලදී.
**සුඛුම නිපුණත්‍ථපටිවිද්ධො** යනු; ප්‍රතිවෙධ කළ සියුම් නිපුණ අර්ථ ඇත්තේ අවබෝධ කළ දැකීමට අපහසු සියුම් අර්ථ ඇත්තේ. **කථිකානං පවරො** යනු; ධර්මකථිකයන්ගෙන් ශ්‍රේෂ්ඨ වූයේ. **එතදග්ගං භික්‍ඛවෙ මම සාවකානං භික්‍ඛූනං යදිදං පුණ්ණො මන්තානිපුත්තො** යි එතදග්‍ර පාළියෙහි නංවන ලදි. එහෙයින් **කථිකානං පවරොයි** කියන ලදි. **ගණී** යනු; සමූහ සහිත තෙරුන් ළඟ පැවිදි වූ කුලපුත්‍රයෝ පන්සියයක් වූහ. ඒ සියල්ලෝම දසබලයන් වහන්සේගේ ජාතභූමිකයෝය. උපන් රටවැස්සෝය. ක්‍ෂීණාස්‍රවයෝය. දසකථාවස්තු ලාභීහුය. එහෙයින් ගණී යයි කියන ලදි. **ඉසී** යනු; සොයයි කුශල ධර්මයන් ගවේෂණය කරයිනුයි ඉසි නමි**. මන්තානියා පුත්තො** යනු; මන්තානි නම් බැමිණියගේ පුත් පුණ්ණ යනු ඔහුගේ නාමයයි. **විස්සු තො** යනු; තමාගේ අල්පෙච්ඡතාදි ගුණයෙන් ප්‍රකට වූයේ
**අඤ්ඤාකොණ්ඩඤ්ඤ** තෙර වනාහි ශාස්තෘන් වහන්සේ බුදුව දම්සක් පවත්වා පිළිවෙළින් පැමිණ රජගහ නුවර ඇසුරෙහි වාසය කරද්දී කපිලවස්තුවට පැමිණ සිය බෑණ පුණ්ණ තරුණයා මහණකොට බුදුන් වැඳ දන්වා වාසය පිණිස ඡද්දන්ත විලට ගියේය. **පුණ්ණ** වනාහි භාග්‍යවතුන් වහන්සේ දකිනු පිණිස තෙරුන් සමග පැමිණ මාගේ පැවිදි කිස මුදුන් පමුණුවාම දසබලයන් වහන්සේ වෙත යමි කියා කපිල පුරයෙහිම රැඳුණෝය. ඉක්බිති හෙතෙම යොනිසො මනසිකාර කරමින් නොබෝ කලකින්ම රහත්ව බුදුන් වෙත ගියේය. මෙහි **අනුරුද්ධ** තෙරුන් ද **උපාලි** තෙරුන් ද යන මේ දෙනම බුදුන් කපිලපුරයට වැඩ ඤාතිසමාගමය දවසෙහි පැවිදි වූවන් මෙන් දක්වන ලදි. එය ඛන්‍ධක පාළියෙහි හෝ අටුවායෙහි නොදැක්වේ. විමසාගත යුතුය.
ඉක්බිති ශාස්තෘහු සැරියුත් තෙරුන් ආදි පන්සියයක් භික්‍ෂූන්ගේ සිත්හසර දැන තමන්ගේ ගුණ කියන්ට පටන්ගත්හ. එහෙයින් කියන ලදි.
එහි **ඔපම්මකුසලො** යනු; උපමායෙහි **කුසලක්‍ඛතච්ඡෙදො** යනු; සියලු සතුන්ගේ සැක සිඳලන.
දැන් තමන්ගේ යම් ගුණ දැක්වූවාහුද ඒවා කීමට:-
**චත්තාරො** යනු, ගණන සීමාවයි. **එතෙ** යනු; දැන් කිවයුතු අර්ථයන් දක්වයි. **අසංඛෙය්‍යා** යනු; සංඛ්‍යා දැක්වීමට නොහැකි බැවින් අසංඛ්‍යයි. ගණන පටය ඉක්මවනු ලද යන අර්ථයි. **කොටි** යනු; ආදි හෝ අන්ත හෝ සීමාවයි. **සෙසං** යනු; යම් සාරාසංඛ්‍යයක **න පඤ්ඤයති** යනු; නො පැනේ. දැන් ඒ කී ආකාර සාරාසංඛ්‍යය දැක්වීම පිණිස - සත්තකායො ආදිය කීහ. **සත්තකායො** යනු; සත්ත්ව සමූහය. සත්ත්ව සමූහය අනන්තය. අප්‍රමාණය, පමණ කළ නොහැකිය. ආකාශය ද එසේය. ආකාශයෙහිද අන්තයක් නැත. එසේම සක්වළවල් ද අනන්තමය. **බුද්ධඥානය**, සර්වඥතාඥානය අප්‍රමේයය. **නසක්කා එතෙ** **විජානිතුං** යනු; මේවා යම් හෙයින් අනන්ත ද එහෙයින් දත නොහැකිය.
දැන් ශාස්තෘහු සිය ඍද්ධි විකුර්වණයෙහි හටගත් ආශ්චර්ය අද්භූත ඇති දෙව්මිනිස් ආදීන්ට මෙය කවර ආශ්චර්යයක් ද? මීටත් වඩා විශිෂ්ටතර ආශ්චර්ය අද්භූත ඇත්තේය. මාගේ ඒ වචනයට ඇහුම්කන් දෙව් යි ධර්මදේශනය වඩමින්:-
එහි **කිං** යනු; ප්‍රතික්‍ෂෙප වචනයි. **එතං** යනු; මෙය විකුර්වණය සඳහා කියන ලදි. **යං** යනු; මේ යං ශබ්දය යං තං අපුච්ඡිම්හ අකිත්තයි නො අඤ්ඤං තං පුච්ඡාම තදිංඝ බුදහි ආදි තැන උපයෝග වචනයෙහි දක්නා ලැබේ. අට්ඨානමෙතං භික්‍ඛවෙ අනවකා සො යං එකිස්සා ලොකධාතුයා දේව අරහන්තො සම්මා සම්බුද්ධා මෙහි කාරණ වචනයෙහිය. යං විපස්සි භගවා කප්පෙ උදපාදි මෙහි භුම්මයෙහිය. යම්මෙ භන්තෙ දෙවානං තාවතිංසානං සම්මුඛා පටිග්ගහිතං ආරොචෙමි තං භන්තෙ භගවතො ආදියෙහි ප්‍රත්‍යාතම වචනයෙහිය. මෙහිද ප්‍රත්‍යාතවයෙහි දතයුතුය. මාගේ වෙනත් බොහෝ ආශ්චර්ය අද්භූත ඇත්තේ යයි දක්වති.
දැන් ඒ ආශ්චර්ය දක්වමින්:-
එහි **යදා** යනු; යම්කලෙක **අහං** යනු; තමා දක්වයි. **තුසිතෙ තායෙ** යනු; තුසිත නම් දේවනිකායෙහි, යම්කලෙක මම සමතිස් පැරුම් පුරා පංචමහාපරිත්‍යාග කොට ඥාත්‍යර්ථචර්යා ලෝකාර්ථචර්යා බුද්ධිචර්යාවන්හි කෙළ පැමිණ සත්තසතක මහදන් දී සත්වරක් පොළොව කම්පාකොට වෙසතුරු අත්බැවින් චුතව දෙවන චිත්තවාරයෙහි තුසිත භවනයෙහි උපන්මි. එහිද සන්තුසිත නම් දෙව්රජ වීමි. **දසසහස්සී සමාගම්ම** යනු දසදහසක් සක්වළ දෙවියෝ රැස්ව යන අර්ථයි. **යාවන්ති පඤ්ජලීම්මං** යනු; මං වෙත පැමිණ නිදුකාණනි, දසපාරමී පුරන ඔබවහන්සේ විසින් ශක්‍ර සම්පත් මාර සම්පත් බ්‍රහ්ම සක්විති සම්පත් පතා නොපුරන ලදි. ලෝකය එතෙර කරවනු පිණිස බුද්ධත්වය පතාම පුරන ලදි. නිදුකාණනි, අයදිති. එහෙයින් කියන ලදි:-
එහි **කාලො තෙ** යනු; ඔබට කාලයයි. මෙයම හෝ පාඨයි. **උප්පජ්ජ** යනු; පිළිසිඳ ගනු මැනව. **ඔක්කම** කියාද පාඨයි. **සදේවකං** යනු; දෙවියන් සහිත ලෝකය යන අර්ථයි. **තාරයමානා** යනු; මෙහි පාරමී පුරන්නේ ද තරණය කරවීමයි. පාරමී මස්තකප්‍රාප්ත කරන්නේද තරණය කරවීමයි. වෙසතුරු අත්බැවින් චුතව තුසිතපුරයෙහි පිළිසිඳ ගෙන වර්ෂ ලක්‍ෂ සැටකට අධික වසර සත්පනස් කෙළක් එහි වසන්නේ ද තරණය කරවීමයි. රාහුල භද්‍රයන් උපන්දින ජනන සහාය කොට කන්‍ථක අරා නික්මෙනුයේ ද තුන්රජය පසුකොට අනෝමා නම් ගං තෙර පැවිදි වන්නේ ද තරණය කරවීමයි. සවසක් ප්‍රධන් කරන්නේද වෙසක් පොහෝ දිනක බෝමැඩට නැගී මාරබල නසා පළමුයම පෙරවිසීම් සිහිකොට මැදියම දිවැස පිරිසිදු කොට අලුයම දොලොස් අඟින් යුත් පටිච්චසමුප්පාදය අනුලෝම පටිලෝම වශයෙන් මෙනෙහි කොට සෝවාන්මග ප්‍රතිවේධ කරන්නේද තරණය කරවීමයි. සෝවාන් විලක්‍ෂණයෙහි ද -පෙ- සකෘදාගාමි මාර්ග ක්‍ෂණයෙහි සකෘදාගාමි ඵලක්‍ෂණයෙහි අනාගාමි මාර්ගක්‍ෂණයෙහි අනාගාමි ඵලක්‍ෂණයෙහි ද තරණය කරවීමයි. යම්දාක අටළොස් කෙළ ලක්‍ෂයක් දෙවියන් සහිත පංචවර්ගීයයන් අමාපැන් පෙවීද එදා පටන් තරණය කරවීයයි කියනු ලැබේ. එබැවින් කියන ලදි.
ඉක්බිති මහසත්හු දෙවියන් විසින් අයදිනු ලබන්නාහු දෙවියන්ට ප්‍රතිඥා නොකොටම කාල දීප දේස කුල මෑණියන්ගේ ආයුකාල වශයෙන් පස්වැදෑරුම් මහාවිලෝකනය බැලූහ. එහිලා කල්ද නොකල්දැයි පළමුව කල්බැලූහ. වර්ෂ ලක්‍ෂයකින් උඩ ආයුකාලය කාල නම් නොවෙයි. කුමක් හෙයින්ද? ජරා මරණාදියෙහි අප්‍රකට බැවිනි. බුදුවරුන්ගේ ධර්මදේශනා නම් ත්‍රිලක්‍ෂණයෙන් මිදුණෝ නොවෙයි. අනිච්චං දුක්ඛං අනත්තායි කීවිට ඔවුන්ටද මේ කුමක් කියන්නේදැයි නොඅදහති. එයින් අවබෝධයක් නොවෙයි. එය නැතිවිට සසුන අනෛර්යානික වෙයි. එබැවින් එය අකාලයයි. අවුරුදු සියයෙන් අඩු ආයු කාලය ද කාලය නොවෙයි. කුමක් නිසාද? එකල සත්ත්වයෝ උත්සන්න කෙලෙස් ඇත්තෝ වෙති. කෙලෙස් උත්සන්නයන්ට දුන් අවවාදය අවවාද ස්ථානයෙහි නොසිටී. එබැවින් එයද අකාලයයි. වර්ෂ ලක්‍ෂයෙහි පටන් යට වර්ෂ සියයෙහි පටන් උඩ ආයු කාලය කාල නමි. දැන් මිනිස්සු සියවස් ඇත්තෝය. එවිට බෝසත්හු ඉපදිය යුතු කාලයයි දුටහ.
ඉක්බිති ද්වීපය බලන්නාහු දඹදිවට බුදුවරු උපදිතියි ද්වීපය දුටහ. ද්වීපය නම් දසදහසක් යොදුන් පරිමාණයයි. කවර නම් පෙදෙසක උපදනාහුදැයි දේශය බලන්නාහු මධ්‍යම දේහය දුටහ. ඉක්බිති කුලය බලන්නාහු බුදුවරු නම් ලෝකසම්මත කුලයෙහි උපදනාහ. මෙකල කැත්කුලය ලෝකසම්මතය. එහි උපන් **සුද්ධෝදන** නම් රජ මට පිය වෙයි කියා කුලය දුටහ. ඉක්බිති මෑණියන් බලන්නාහු බුද්ධමාතාව නම් ලොල් සුරාසොඬ නොවෙයි. නොකඩ පන්සිල් ඇත්තීය. මේ **මහාමායා** දේවිය ද එබඳුය. මෑ මාගේ මෑණි වෙති. ඇගේ ආයු කොපමණදැයි මෙනෙහි කරන්නාහු දසමසින් මතු සත් දිනැකැයි දුටහ. මේ පස්මහ බැලුම් බලා නිදුක්වරුනි, මේ මට බුදුබව කලැයි දෙවියන්ට ප්‍රතිඥා දී එහි ආයුතාක් වැස ශාක්‍ය රාජ කුලයෙහි මායාදේවිය කුස පිළිසිඳ ගත්හ. එයින් කියන ලදි:-
එහි **ඔකක්මිං** යනු; බැසගතිමි. පිවිසියෙමි. **කුච්ඡියං** යනු; මව්කුසෙහි. **දසසහස්සී** **ලෝකධාතු** **කම්පිත්‍ථ** යනු; ඉක්බිති බෝසත්හු සම්‍යක් ප්‍රඥාවෙන් මවුකුස පිවිසෙන්නාහු එකුන්විසි පටිසන්‍ධි සිත්වල මෛත්‍රී පූර්වභාග සොම්නස් සහගත ඤාණසම්ප්‍රයුක්ත අසංඛාරික කුසල සිතට අනුරූප මහා විපාක සිතින් ඇසළ පසළොස්වක උතුරුසල නැකතින්ම පිළිසිඳ ගත්හ. එදා සියලු දසසහස්‍රී ලෝකධාතුව කම්පා විය. ප්‍රකම්ප්‍යය යන අර්ථයි. **ධරණී** යනු; ස්ථාවර ජංගම සියල්ල දරානුයි ධරණී නමි. පෘථුවියයි.
**සම්පජා නොව නික්‍ඛමි** යනු; මෙහි යම්දාක මම සිහි ඇතිව මනා නුවණ ඇතිව ධර්මාසනයකින් බසින ධර්ම කථිකයකු මෙන් හිණකින් බසින පුරුෂයකු මෙන් අත් පා දිග හැර හිටිවනම මවුකුසින් නික්මෙන්නෙම් මවුකුස හටගත් අසූචියක් නොතැවරීම නික්මුණෙමි. **සාධුකාරං** යනු; සාධුකාරයි. **පවත්තෙන්ති **යනු; සාධුකාර දෙති යන අර්ථයි. **පකම්පිත්‍ථ **යනු; කම්පා විය. මවුකුස පිළිසිඳීමෙහිද නික්මීමෙහිද දසසහස්‍රී ලෝකධාතුව කම්පා විය යන අර්ථයි.
ඉක්බිති භාග්‍යවතුන් වහන්සේ ගර්භාවක්‍රාන්ති ආදියෙහි තමහට සමවූවෙක් නොදැක එහි ආශ්චර්ය දක්වනු පිණිස **ඔක්කන්ති මෙ සමො නත්‍ථි** යන මේ ගාථාව කීහ. එහි **ඔක්කන්ති **යනු; ගර්භාවක්‍රාන්තියෙහි භූම්‍යර්ථයෙහි ප්‍රත්‍යාතම වචනයි. පිළිසිඳ ගැනීමෙහි යන අර්ථයි. **මෙ** යනු; මා විසින් **සමො** යනු; සමානයෙක් නැත. **පරනිතො** යනු; මෙහි මේ මැණියන්ගෙන් උපදීනුයි මව ජානීයයි කියනු ලැබේ. ඒ ජානියගෙන්. මවගෙන් යන අර්ථයි. **අභිනික්‍ඛමෙ** යනු; මවුකුසින් නික්මීමෙහි. ප්‍රසවයෙහි යන අර්ථයි. **සම්බෝධියං** යනු; මෙහි ප්‍රශස්ත සුන්දර බෝධිය සම්බෝධියයි. මේ බෝධි ශබ්දය වනාහි වෘක්‍ෂ මාර්ග නිර්වාණ සර්වඥතා ඥාන ආදියෙහි දක්නට ලැබේ. බෝධිරුක්ඛමූලෙ පඨමාභි සම්බුද්ධෝ, යනුද අන්තරාච බෝධි අන්තරා ච ගයං කියා ද ආතන්හි වෘක්‍ෂය බෝධියයි කියැවේ. බෝධි වුච්චති චතුසු මග්ගෙසු ඤාණං යි ආ තන්හි මාර්ගයයි. පත්‍වාන බෝධිං අමතං අසංඛතං යි ආ තන්හි නිර්වාණයයි. පප්පොති බොධිං වර භූරිමෙධසොයි ආ තන්හි සර්වඥතාඥානයයි. මෙහි වනාහි භාග්‍යවතුන් වහන්සේගේ අර්හත් මාර්ග ඥානය අභිප්‍රේතයි. අන් අය සර්වඥතා ඥානයයි කියති. එම සම්බෝධියෙහි මම ශ්‍රේෂ්ඨ වෙමි යන අර්ථයි.
කුමක් හෙයින් භාග්‍යවතුන් වහන්සේ සම්බෝධිය අරභයා තමන් පසසන සේක්ද? සර්වගුණදායී හෙයිනි. භාග්‍යවතුන් වහන්සේගේ සම්බෝධිය සර්වගුණදායකය. සියලුම නිරවශේෂ බුදුගුණ දෙයි. අනුන්ගේ එසේ නොවේ. එනුන්ගේ වනාහි අර්හත්ව මාර්ගය අර්හත්ව ඵලයම දෙයි. කිසිවෙකුට ත්‍රිවිද්‍යාව කිසිවෙකුට අභිඥා කිසිවෙකුට සිව්පිළිසිඹියා කිසිවෙකුට ශ්‍රාවකපාරමී ඤාණය පච්චේක බෝධිඤාණය වෙයි. බුදුවරුන්ට වනාහි සියලු ගුණ සම්පත් දෙයි. එහෙයින් බුදුහු සියලු ගුණ දෙන බැවින් සම්බෝධියෙන් මම ශ්‍රේෂ්ඨ වෙමියි තමන් පසසති. එසේම පොළොව කම්පාකොට බුදුවූහ. එබැවින් සම්බෝධියෙන් මම ශ්‍රේෂ්ඨ වෙමියි පවසති. **ධම්මචක්කප්පවත්තනෙ** යනු; මෙහි ධර්ම චක්‍රප්‍රවර්තනය දෙපරිදි වෙයි. ප්‍රතිවේධ ඥානයත් දේශනා ඥානයත්ය. එහි ප්‍රඥාවෙන් පරිභාවිත තමන් වහන්සේගේ ආර්යඵල මගදෙන ඥානය ප්‍රතිවේධ ඥානයයි. කරුණා පරිභාවිත ශ්‍රාවකයන්ට මඟඵල ලබාදෙන ඥානය දේශනා ඥානයයි. පටිවේධඤාණය ලෝකාන්තරය කුසල උපේක්ෂා සහගතය. විතර්ක රහිතය. විචාර රහිතය. දේසනා ඤාණය ලෞකිකය. අව්‍යකෘතය. මේ දෙකම අන්‍යයන්ට අසාධාරණය. මෙහි වනාහි දේසනා ඤාණය අභිප්‍රේතය.
දැන් භාග්‍යවතුන් වහන්සේගේ ගර්භාවක්‍රාන්තියෙහි ද පොළෝ කම්පනාදි පුවත් අසා අහො අච්ඡරියං ලොකෙ යනුවෙන් දෙවියන් විසින් මේ ගාථාව කියන ලදි. එහි **බුද්ධානං ගුණමහන්තතා** යනු; අපොයි, බුදුවරුන්ගේ ගුණමහත් බව, අපොයි බුද්ධ මහානුභාවය යන අර්ථයි. **දසසහස්සී ලෝකධාතු** **ඡප්පකාරං එකම්පථ** යනු; දසදහසක් සක්වළ මහපොළව ෂඩාකාරයකින් කම්පා විය. සැලිණ. කෙසේද? නැගෙනහිරින් එසවෙයි. බටහිරින් පහත් වෙයි. බටහිරින් උස්වෙයි. නැගෙනහිරින් පහත් වෙයි. උතුරෙන් උස්වෙයි. දකුණින් පහත්වෙයි. දකුණින් උස්වෙයි. උතුරෙන් පහත්වෙයි. මැදින් උස්වෙයි. කෙළවරින් පහත් වෙයි. කෙළවරින් උස්වෙයි. මැදින් පහත් වෙයි. මෙසේ සයාකාරයකින් අනිල බලයෙන් සැලුණ ජලරල බිඳීමෙන් ගැටුණ නැවක් මෙන් සතර නුහුවක් අධික දෙයොදුන් ලක්‍ෂයක් බොල් පොළොව දරා සිටි ජල කෙළවර කොට සිටි සිත් නැත්තා වූද මේ මහපොළොව සිත් ඇත්තාක් මෙන් ප්‍රීතියෙන් නටන්නාක් මෙන් කම්පා විය යන අර්ථයි, **ඔභාසො ච මහාආසි** යනු; දෙවියන්ගේ දේවානුභාවය ඉක්මවා මහත් වූ ආලෝකය වීය අර්ථයි. **අච්ඡෙරං ලොමහංසනං** යනු; ආශ්චර්යද ලොමුදැහැ ගැනීමද විය යනු අර්ථයි.
දැන් පොළොව කම්පාවීම ආලෝකය පහළවීමාදි ආශ්චර්ය පවතිද්දී භාග්‍යවතුන් වහන්සේගේ තතු දැක්වීමට භගවාච තම්හි සමයෙ ආදි ගාථා කීහ. එහි **ලෝක ජෙට්ඨො** යනු; ලෝක ශ්‍රේෂ්ඨයි. **සදේවකං** යනු; සදේවක ලෝකයට සාමි අර්ථයෙහි උපයෝග පදයි දතයුතුය. **දස්සයන්තො** යනු; ප්‍රාතිහාර්ය දක්වන්නාහු.
**චංකමන්කො ව** යනු; දසදහසක් ලෝකධාතු වසා සිටි ඒ රුවන් සක්මනෙහි සක්මන් කරමින්ම කීහ. **ලෝකනායකො **යනු; ඉක්බිති ශාස්තෘන් වහන්සේ මනොසීලාතලයක සිංහනාද කරන සිංහයකු මෙන් ගර්ජනා කරමින් වසන මේඝයක් මෙන් අහස්ගඟ ගලා බසින්නාක් මෙන් අටඟින් යුත් ස්වකීය කමණීය බඹගොසින් තන්නය විසිතුරු සිවුසත් මුසු තිලකුණු ගෙන දෙන මිහිරි බණක් දෙසූහ යන අර්ථයි.
**අන්තරා න නිවත්තෙති චතුහත්‍ථෙ චංකමෙ යථා** යනු; මෙහි ශාස්තෘන් වහන්සේ විසින් මවන ලද සක්මනෙහි එක් කෙළවරක් නැගෙනහිර සක්වළ මුවවිටෙහිය. එකක් බටහිර සක්වළ මුවවිටෙහිය. මෙසේ පිහිටි රුවන් සක්මනෙහි සක්මන් කරන සේක් දෙකෙළවර පැමිණ හැරෙති. දෙකෙළවරට නොපැමිණ අතරමග වහා නතරවන්නාහ. සතර රියන් සක්මනක සක්මන් කරමින් මහා කෙළවරට පැමිණ හැරෙන්නේ ද එසේ අතර නොනවත්නාහ යන අර්ථයි. කිම භාග්‍යවතුන් වහන්සේ දසදහසක් දික් සක්මන කෙටිකළ සේක්ද? එකෙක් මහත් ආත්මභාවයක් මැවූ සේක්ද? එසේ නොකළහ. බුදුවරුන්ගේ බුද්ධානුභාවය අචින්තනීයය. අකනිටා භවනය පටන් අවීචිය තෙක් එකම මිදුලක් විය. සරසින්ද දසදහසක් සක්වළ එකාංගණ විය. දෙවියෝ මිනිසුන් දකිති. සියලු දිව්‍ය මනුෂ්‍යයෝ ප්‍රකෘතියෙන් සක්මන් කරනු දනිත් ද? එසේ සක්මන් කරන බුදුන් දුටහ. භාග්‍යවතුන් වහන්සේ සක්මන් කරමින් දහම් දෙසති. අතර සමවතට සමවදිති.
ඉක්බිති ආයුෂ්මත් සැරියුත් තෙරණුවෝ අපරිමිත කාලයෙහි රැස් කරන ලද කුසල බලයෙන් පර්වත දෙතිසක් මාර ලකුණින් කොඩි අසූවක් අනු ලකුණින් විරාජිත උතුම් දේහය සරාකල්හි පුන්සඳ මෙන් මුළුමනින් සුපිපිරි සියයක් යොදුන් උසැති පරසතු රුක මෙන් අටළොස් රියන් උස ව්‍යාමප්‍රභා පරික්‍ෂෙපයෙන් සශ්‍රීක ජංගම රන්ගිරක් මෙන් අනූපම බුද්ධ ලීලායෙන් සක්මන් කරන ලද දසසහස්‍රී දෙව්ගණ පිරිවැරූ භාග්‍යවතුන් වහන්සේ දැක මේ දසසහස්‍රී සකල ලෝකයා රැස් වූහ. මෙහි මහාධර්ම දේශනාවක් විය යුතුය. බුද්ධවංස දේශනාව වනාහි බහූපකාරය. භාග්‍යවතුන් වහන්සේ විෂයෙහි ප්‍රසාදය එළවන සුලුය. මම දසබලයන් වහන්සේගේ අභිනීහාරයෙහි පටන් බුද්ධ වංසය විමසන්නෙම් නම් මැනවැයි සිතා සිවුර එකාංශ කොට භාග්‍යවතුන් වහන්සේ කරා එළඹ ජලජ නිමල අවිකල කමල කැකුළක් බඳු ඇඳිලි හිස තබා භාග්‍යවතුන් වහන්සේගෙන් **කීදිසො තෙ මහාවීර** ආදිය විමසූහ. එයින් කියන ලදි:-
මෙහි අනුසන්‍ධිය කුමක් ද? අනුසන්‍ධි තුනකි. පුච්ඡානුසන්‍ධිය, අජ්ඣාසයානුසන්‍ධිය, යථානුසන්‍ධියයි. එහි එවං වුත්තෙ නන්‍දො ගොපාලකො භගවන්තං එතදවොච කින්නු ඛො භන්තෙ ධරිමං තීරං කින්නු පාරිමං තීරං මෙසේ විමසන්නවුන්ට භාග්‍යවතුන් වහන්සේ විසින් විසඳන ලද සූත්‍ර වංශයෙන් පුච්ඡානසන්‍ධිය දතයුතුය.
අථ ඛො අඤ්ඤතරණීය භික්‍ඛුනෙ එවං චෙතසො පරිවිතක්කො උදපාදි ඉතිකිරභො රූපං, වේදනා, සඤ්ඤා, සංඛාර, විඤ්ඤාණං, අනත්තා. අනත්තකතානිකම්මානි කථාමත්තානං ඵුසිස්සනතීති. අථ ඛො භගවා කස්සෙ භික්‍ඛු නො චෙතො පරිවිතක්කමඤ්ඤාය භික්‍ඛූ ආමන්තෙසි. තං කිංමඤ්ඤථ භික්‍ඛවෙ ඉධෙකච්චො මොඝපුරිසං අවිද්වා අවිජ්ජාගතො තණ්හාධිපතෙය්‍යෙන චෙතසා සත්‍ථුසාසනං අතිධාවිතබ්බං මඤ්ඤෙය්‍ය ඉති කිර භො රූපං අනත්තා -පෙ- කථමත්තානං ඵුසිස්සනනීති තං කිංමඤ්ඤථ භික්‍ඛවෙ රූපං රූපං නිච්චං වා අනිච්චං වා යන තන්හි මෙන් අනුන්ගේ අදහස් දැන භාග්‍යවතුන් වහන්සේ විසින් වදාළ සූත්‍ර වශයෙන් අජ්ඣාසායානුසන්‍ධිය දතයුතුය.
[missing trans] එබැවින් පුච්ඡානුසන්‍ධියයි කියන ලදි.
එහි **පඤ්ඤාය පාරමිප්පත්තො** යනු; ශ්‍රාවක පාරමී ඤාණයෙහි මස්තකප්‍රාප්ත. **පුච්ඡති** යනු; පිළිසිඹියහ. එහි පුච්ඡා නම් අදිට්ඨපොතනා පුච්ඡා දිට්ඨසංසන්‍දනා පුච්ඡාවිමතිච්ඡෙදනා පුච්ඡා අනුමති පුච්ඡා කථෙතුකම්පකා පුච්ඡායි පස් ආකාරය. එකී තෙරණුවන්ගේ පුච්ඡාව කුමක්ද යත් යම් හෙයකින් මේ බුද්ධවංසය කල්ප ලක්‍ෂයක් අධික අසංඛ්‍යයෙක්හි රැස්කරන ලද පුණ්‍යසම්භාර ඇති පසේබුදුවරුන්ගේ කල්ප ලක්‍ෂයක් හා අසංඛ්‍යයෙක් රැස්කරන ලද පුණ්‍යසම්භාර ඇති දෑගසව්වන්ගේ ද කප්ලක්ෂයක් රැස්කළ පුණ්‍යසම්භාර ඇති මහා ශ්‍රාවකයන්ගේ හෝ විෂයට අයත් නොවූ සර්වඥ බුදුවරයන් වහන්සේලාටම විෂය වෙයි. එහෙයින් තෙරුන්ගේ අදිට්ඨජොතනා පුච්ඡාව යයි දතයුතු.
**කීදිසො** යනු; විමසන අයුරුයි. කවරාකාරද යන අර්ථයි. **තෙ** යනු; ඔබගේ **අභිනීහාරො** යනු; අභිනීහාර නම් බුදුබව සඳහා සිත් බැඳ බුද්ධව්‍යාකරණයක් නොලැබ නොනැගිටිමියි වීර්යාධිෂ්ඨාන කොට වැතිර ගැනීමයි. එහෙයින් කියන ලදි.
**කීදිසො තෙ මහාවීර අභිනීහාරො නරුත්තම** යි.
එහි **කම්හි කාලෙ** යනු; කවර කල්හිද. පත්‍ථිතා යනු කැමතිවන ලද, බලාපොරොත්තු වන ලද. බුදුව අවබෝධ කරවමි. මිදී මුදවමි විමසූහ. **බෝධි** යනු; අර්හත් මාර්ග ඥානයට ද සර්වඥතාඥානයට ද මෙය නාමයකි. **උත්තම** යනු; ශ්‍රාවක බෝධියට ශ්‍රේෂ්ඨ බැවින් උත්තම යි කියන ලදි. දෙක අතර මකාරය පද සන්‍ධිකාරකයි.
දැන් බුද්ධ කාරක ධර්ම විමසමින්:-
එහි දාන පාරමිතාවෙහි වනාහි අංග පරිත්‍යාගය පාරමී නමි. බාහිර බඩු පරිත්‍යාගය උපපාරමී නමි. ජීවිත පරිත්‍යාගය පරමාර්ථ පාරමිතා නමි. සෙසු පාරමීවලද මේ ක්‍රමයයි. මෙසේ දසපාරමී දසඋපපාරමී දසපාරමාර්ථපාරමී යැයි සමතිස් පාරමී වෙයි. එහි බෝසතුන්ගේ දාන පාරමිතාව පිරූ ආත්මභාවවල ප්‍රමාණයක් නැත. ඒකානික වශයෙන් සසපණ්ඩිත ජාතකයෙහි:-
මෙසේ මෙබඳු ජීවිත පුදන්නාහුගේ දාන පාරමිතාව පරමාර්ථ පාරමිතා නමි.
එසේම සීල පාරමිතාව පිරූ ආත්ම භාවවල ප්‍රමාණයක් නැත. ඒකාන්තයෙන් සංඛපාල ජාතකයෙහි:-
හුලින් විදින කල්හිද සැතින් කොටන කල්හිද භොජපුත්‍රයන් කෙරෙහි නොකිපියෙමි. මේ මාගේ සීලපාරමිතාවයි.
මෙසේ ආත්ම පරිත්‍යාග කරන්නහුගේ සීලපාරමිතාව පරමාර්ථ පාරමී නම් විය.
එසේම මහරජකම හැර නෛෂ්ක්‍රම්‍ය පාරමිතාව පිරූ ආත්මභාවවල ගණනක් නැත. ඒකාන්තයෙන් චුල්ලසුතසොම ජාතකයෙහි:-
අත්පත් මහාරාජ්‍යය කෙළපිඬක් සේ දැමීමි. හැරදමන මට ඇලීමක් නොවීය. මේ මාගේ නෛෂ්ක්‍රම්‍ය පාරමිතාවයි.
මෙසේ නොඇල්මෙන් රාජ්‍යය හැරදමා නික්මෙන්නහුගේ නෛෂ්ක්‍රම්‍යය පාරමිතා පරමාර්ථ පාරමී නම් විය.
එසේම මහෞෂධ පණ්ඩිත කාලාදියෙහි ප්‍රඥා පාරමිතාව පිරූ ආත්මභාව ප්‍රමාණයක් නැත. සත්තුභන්තක පණ්ඩිත කාලයෙහි:-
ප්‍රඥාව සොයන මග බමුණකු දුකින් මිදුවෙමි. ප්‍රඥාවෙන් මට සමානයෙක් නැත. මේ මාගේ ප්‍රඥා පාරමිතාවයි.
පසුබිම්බිය තුළට පිවිසි සර්පයකු දක්වන්නහුගේ ප්‍රඥා පාරමිතාව පරමාර්ථ පාරමිතා නම් විය.
එසේම වීර්ය පාරමිතාදිය පිරු ආත්මභාව ප්‍රමාණයක් නැත. ඒකාන්තයෙන් මහජනක ජාතකයෙහි:-
මෙසේ මහමුහුද තරණය කරන්නහුගේ වීර්ය පාරමිතාව පරමාර්ථ පාරමිතා නම් විය.
එසේම ක්‍ෂාන්තිවාදී ජාතකයෙහි:-
තියුණු පොරවෙන් මට කොටද්දී සිත් නැත්තකු මෙන් කසීරජුට නොකිපියෙමි. මේ මාගේ ක්‍ෂාන්ති පාරමිතාවයි.
මෙසේ අචේතන භාවයෙන් මහදුක් ඉවසන්නහුගේ ක්‍ෂාන්ති පාරමිතාව පරමාර්ථ පාරමී නම් විය.
මහාසුතසෝම ජාතකයෙහි:-
සත්‍ය වචනය රකිමින් ජීවිත පරිත්‍යාග කොට සියයක් ක්‍ෂත්‍රියයන් මිදුවෙමි. මේ මාගේ සත්‍ය පාරමිතාවයි.
මෙසේ ජීවිත පරිත්‍යාගයෙන් සත්‍යය රක්නහුගේ සත්‍ය පාරමිතාව පරමාර්ථ පාරමිතා නම් විය.
මුගපක්‍ඛ ජාතකයෙහි:-
මෙසේ ජීවිතයද ඒකාන්ත අධිෂ්ඨාන කරන්නහුගේ අධිෂ්ඨාන පාරමිතාව පරමාර්ථ පාරමිතා නම් විය.
එකරාජ ජාතකයෙහි:-
මෙසේ ජීවිතය ද නොබලා මෛත්‍රිය වඩන්නහුගේ මෛත්‍රී පාරමිතාව පරමාර්ථ පාරමී නමි.
ලෝමහංස ජාතකයෙහි:-
මිනී ඇට ගළපා සොහොනෙහි සයනය කරම්. මහාමණ්ඩලයට පැමිණ අපමණ රූප දක්වති.
මෙසේ ගැමිදරුවන් විසින් කෙළගැසීම් ආදියෙන් ද මාලා ගන්‍ධාදි උපහාරයෙන් ද සුවදුක් උපදවද්දී උපේක්‍ෂාව නොඉක්මවන්නහුගේ උපේක්‍ෂා පාරමිතාව පරමාර්ථ පාරමී නම් විය. මේ මෙහි කෙටි අර්ථයයි. විස්තර චරියා පිටකයෙන් ගතයුතුය.
දැන් තෙරුන් විසින් විචාරන ලද භාග්‍යවතුන් වහන්සේගේ ප්‍රකාශය දක්වන සංගීතිකාරකයන් විසින්:-
එහි **තස්ස පුට්ඨො ව්‍යකාසි** යනු; ඒ ධම්සෙනෙවි සැරියුත් තෙරුන් විසින් විචාරන ලදුව උන්වහන්සේට ප්‍රකාශ කළ සේක. තමන් වහන්සේගේ අභිනීහාරයෙහි පටන් අභිසම්බෝධිය තෙක් සියලු බුද්ධවංසය දෙසූහ යන අර්ථයි. **කරවීක මධුරංගිණෙ** යනු. කරවීක පක්‍ෂියාට බඳු මිහිරි හඬ යමක්හට ද හේ මධුරංගිර නමි. කරවීක මධුරස්වර ඇත්තේ යන අර්ථයි. එහි කරවීකයන්ගේ මධුරස්වරතාවයි. කරවීක පක්‍ෂියා මිහිරි රසැති අඹගෙඩිය මුවතුඩින් ගසා පලරස බී පියාපත් සලා කූජනය කරන කල්හි සිවුපාවෝ මදමත්ව මෙන් ලීලා කිරීමට පටන් ගනිති. ගොදුරෙහි නියැලි සිවුපා සමූහයා ද කටට ගත් තණ ද ඉවතලා ඒ හඬ අසති. කුඩා සතුන් ලුහුබඳිමින් සිටි ව්‍යාලමෘගයෝ එසවූ පය නොතබා චිත්‍රගතව මෙන් සිටිති. මල බැඳුණු මුවෝද මරණභය පසෙකලා සිටිති. අහස පියාඹන පක්‍ෂීහු පියා විදාගෙන සිටිති. දියෙහි මාළුවෝ ද කන්පටල නොසොල්වා ඒ නඳ අසමින් සිටිති. කරවීකයෝ මෙවන් මධුරස්වර ඇත්තෝය. **නිබ්බාපයන්තො හදයං**; යනු කෙලෙස් ගින්නෙන් තැවුණු සියලු ජන මනස් දහම්කතා අමා දහරින් සිහිලසට පමුණුවමින්. **හාසයන්තො** යනු; සතුටු කරවමින් **සදෙවකං** යනු; සදෙවක ලෝකය.
**අතීතබුද්ධානං** යනු; අප භාග්‍යවතුන් වහන්සේගේ අභිනීහාරයට පෙර **තණ්හංකර, මෙධංකර, සරණංකර, දීපංකර** යන සිවුබුදු කෙනෙක් එකම කල්පයක උපන්හ. ඉන් මෑත භාගයෙහි **කොණ්ඩඤ්ඤ** ආදි බුදුවරුන්දැයි දීපංකරාදි සූවිසි බුදුකෙනෙක් මෙහි අතීත බුදුවරු වෙතැයි අභිප්‍රේතය. ඒ අතීත බුදුවරුන්ගේ **ජිනානං** යනු; එයටම පර්යායි. **දෙසිතං** යනු; කියන ලදි. සූවිසි බුදුවරුන්ගේ සිව්සස් මුසු ධර්ම කථාව. **නිකීළිකං** යනු; උන්වහන්සේලාගේ චරිත, කල්පජාති ගොත්‍ර ආයු බෝධි ශ්‍රාවක ශ්‍රාවිකා සන්නිපාත, උපස්ථායක මවුපිය අග්‍ර භාර්යා පරිච්ඡේදාදිය නිකීළික නමි. **බුද්ධපරම්පරාගතං** යනු; දීපංකර දසබලයන් වහන්සේගේ පටන් කසුප් බුදුන් තෙක් පරම්පරාවෙන් ආ දෙසන ලද නිකීළක යන අර්ථයි**. පුබ්බෙනිවාසානුගතාය බුද්ධියා** යනු; ජාති එකකුත් ජාති දෙකකුත් යි මෙසේ විභජනය කළ පෙර විසූ ස්කන්‍ධ සන්තාන සංඛ්‍යාත පරවිසීම් අනුගත උපත බුද්ධියෙන්. පුබ්බෙ නිවාසානුස්සති ඤාණයෙන් යන අර්ථයි. **පකාසයි** යනු; ප්‍රකාශ කළහ. **ලොකහිතං** යනු; මුළු ලොවට හිත බුද්ධවංසය. **සදෙවකෙ** යනු; සදේවක ලෝකයෙහි යන අර්ථයි.
ඉක්බිති භාග්‍යවතුන් වහන්සේ කරුණාවෙන් සිහිල් වූ හදින් දෙවියන් සහිත ලෝකයාගේ කන්යොමු කරවමින් ප්‍රීතිමොජ්ජ ජන්නං ආදිය වදාළහ. එහි පීතිපාමොජ්ජන්නං යනු; ප්‍රීති ප්‍රමොදකර ප්‍රීතියට පූර්වභාගයෙහි ප්‍රමෝදයයි. පස්වනක් ප්‍රීතිය උපදවන සොකසෙල්ල විනොදනං යනු; ශෝක නැමති හුල් නසන, දුරුකරන. **සබ්බසම්පත්ති පටිලාභං** යනු; සියලු දෙව්මිනිස් සම්පත් ආදිය මෙයින් ලබනේනුයි සබ්බසම්පත්ති පටිලාභයි. ඒ සම්පත් ලබන බුද්ධවංස ධර්ම දේශනාව යන අර්ථයි. **චිත්ති කත්‍වා** යනු; සිතෙහි කොට බුද්ධානුස්සතිය පෙරදැරි කොට යන අර්ථයි. සුණොථ යනු; අසව්. අවබෝධ කරව්. මෙ යනු; මාගේ
**මදනීච්චදනං** යනු; ජාතිමදාදි සියලු මද නිම්මද කරන. **සොක්නුදං** යනු; ශෝකය නම් ඤාතිව්‍යාසනාදියෙන් ස්පර්ශ කළහුගේ චිත්ත සන්තාපයයි. එහෙත් අර්ථ වශයෙන් දොම්නසමය. එසේවතුදු ඇතුළත පසුතැවිලි ලක්‍ෂණයෙන් සිතේ සන්තාපරසයි. අනුගොචන පර්යුපස්ථානයි. ඒ ශෝක දුරුකෙරේනුයි සොකනුදයි. **සංසාර පරිමොචනං** යනු; සසර බැම්මෙන් මිදීම කරන. **සංසාර සමතිත්තමං** යනුද පාඨයි. ඒ සසර ඉක්මවන යන අර්ථයි.
**සබ්බදුක්‍ඛක්‍ඛයං** යනු; එහි මේ දුක්‍ඛ ශබ්දය දුක්‍ඛවේදනා දුක්‍ඛවත්‍ථු දුක්‍ඛාරම්මණ දුක්‍ඛසච්ච දුක්‍ඛ පච්චුපට්ඨානාදියෙහි දක්නට ලැබේ. අයං හි දුක්‍ඛප්පහාණා යනාදියෙහි දුක්‍ඛවේදනාවෙහි දැක්වෙයි. ජාතිපි දුක්‍ඛා ජරාපි දුක්‍ඛා ආදියෙහි දුක්‍ඛ වස්තුවෙහිය. යස්මා ච ඛො මහාලි රූපං දුක්‍ඛං දුක්‍ඛානුපතිතං දුක්‍ඛාචක්කන්තං ආදියෙහි දුක්‍ඛාරම්මණයෙහිය. දුක්‍ඛො පාපස්ස උච්චයො ආදියෙහි දුක්‍ඛප්‍රත්‍යයෙහිය. යාවඤ්චිදං භික්‍ඛවෙ න සුකරං අක්‍ඛාතෙන පාෂුණිතුං යාව දුක්‍ඛා නිරයා ආදියෙහි දුක්‍ඛප්‍රත්‍යුප ස්ථානයෙහිය. මෙහි වනාහි දුඃඛ වස්තුවෙහිය. දුක්‍ඛ ප්‍රත්‍යයෙහි ද දතයුතුයි. එහෙයින් ජාති ආදි සියලු දුක් නැතිකරන යන අර්ථයි. **මග්ගං** යනු; කුසලාර්ථීන් විසින් සොයනු ලබයි. කෙලෙස් හෝ නසමින් යෙත්නුයි. මාර්ගය යනු බුද්ධවංස දේශනාව යයි කියනු ලැබේ. ඒ නිවනට මාර්ගය වූ බුද්ධවංස දේශනාව. **සක්කච්චං** යනු; මනාව සිත්හිලා යොමු කළ කන් දැකීම යන අර්ථයි. **පටිපජ්ජථ** යනු; පිළිපදිව්. අසව් යන අර්ථයි. නොහොත් ප්‍රීති ප්‍රමෝද උපදවන සෙන් හුල් දුරුකරන සියලු සම්පත් ලැබීමට හේතු භූත වූ මේ බුද්ධවංස දේශනාව අසා දැන් මද නිච්චදතාදි ගුණ විශේෂ ලබා දෙන සියලු දුක් නසාලන බුදුමඟ පිළිපදිව් යයි සියලු දෙව් මිනිසුන්ට බුද්ධත්වය සඳහා උත්සාහය උපදවයි. මෙහි සෙස්ස දක්වන ලද අර්ථ ඇත්තේමය.
සුමේධ කථාව
දැන්:-
ආදි නයින් පවත්නා බුද්ධවංස වර්ණනයට අවස්ථාව ආයේය. එම බුද්ධවංස වර්ණනය යම්හෙයකින් සූත්‍රනික්‍ෂේපය විචරකොට කීමෙන් පැහැදිලි වන්නේද එහෙයින් පළමුකොට සූත්‍රනික්‍ෂෙප විවරණය දතයුතුය. අත්තජ්ඣාස, පරජ්ඣාස ,පුච්ඡාවසික, අට්ඨුප්පත්තිකයයි සූත්‍ර දේසනා සිවුවැදෑරුම් වෙයි. එහි යම් සූත්‍ර භාග්‍යවතුන් වහන්සේ අනුන් විසින් ආරාධනා නොකරන ලදුව හුදෙක් තමන්වහන්සේගේ අදහස අනුව දේශනා කළ සේක්ද, එනම් ආකංඛෙය්‍ය සුත්ත වත්‍ථ සූත්‍රාන්තාදිය මෙනි. එහි ආත්මාධ්‍යාශය බහාලූහ.
යම් සූත්‍ර “පරිපක්කා ඛො රාහුලස්ස විමුත්තිපරිපාචනීයාධම්මා යන්නූනාහං රාහුලං උත්තරි ආසවානං ඛයෙ විනෙය්‍යං”යි මෙසේ අනුන්ගේ අදහස ඉවසීම සිත අවබෝධ කරන බව බලා පරාධ්‍යාශ වශයෙන් රාහුලෝවාද සුත්ත ධම්මචක්කප්පවත්තන සූත්‍රාදිය මෙන් දෙසූ සූත්‍රාන්තවල අනුන්ගේ අදහස බහාලූහ.
බුදුන් කරා එළඹ ඒ ඒ දෙව්මිනිස්සු ප්‍රශ්න අසති. මෙසේ විමසීමෙන් භාග්‍යවතුන් වහන්සේ විසින් දේවතා සංයුත්ත බොජ්ඣංග සංයුත්තාදි වශයෙන් යමක් දේශනා කරන ලදද එහි පුච්ඡාවසික බව බහාලූහ.
ධම්මදායාද පුත්තමංසූපමාදි උපන් කරුණක් නිසා යමක් දේශනා කරන ලදද එහි අර්ථොත්පත්තිය බහාලූහ. මෙසේ මේ සතර සූත්‍ර නික්‍ෂෙපයන්හි මේ බුද්ධවංස දේශනාව පුච්ඡාවසික නික්‍ෂෙපයෙහි ඇතුළත් වෙයි. පුච්ඡා වශයෙන් භාග්‍යවතුන් වහන්සේ විසින් මෙය තබන ලදි. කවරහුගේ ප්‍රශ්න කිරීමක් වශයෙන් ද? ආයුෂ්මත් ශාරිපුත්‍ර ස්ථවිරයන් වහන්සේගේය. මේ නිදානයෙහි මෙය කියන ලදි:-
ආදියයි. එබැවින් මේ බුද්ධවංස දේසනාව පුච්ඡාවසික යයි දතයුතු.
එහි **කප්පෙ ච සතසහස්සෙ** යනු; මෙහි මේ කප්ප ශබ්දය වනාහි අභිසද්දහන වොහාර කාල පඤ්ඤත්ති ඡෙදන විකප්ප ලෙස සමන්තභාව ආයුකප්ප මහාකප්ප ආදියෙහි පැනේ. ඔකප්පනියමෙතං භොතො ගොතමස්ස යථා තං අරහතො සම්මා සමබුද්ධස්ස ආදියෙහි අභිසද්දහනයෙහි පෙනේ. අනුජානාමි භික්‍ඛවෙ පඤ්චහි සමණකප්පෙහි ඵලං පරිභුඤ්ජිතුං මේ ආදියෙහි ව්‍යවහාරයෙහිය. යෙන සුදං නිච්චකප්පං විරහංති ආදියෙහි කාලයෙහිය. ඉච්චායස්මා කප්පො යනු ද නිග්‍රොධ කප්පො ඉති තස්ස නාමං තයා කතං භගවා බ්‍රාහ්මණස්ස යි මෙ ආදියෙහි ප්‍රඥප්තියෙහිය. අලංකත කප්පිත කෙසමස්සු ආදියෙහි ඡෙදනයෙහිය. කප්පති ද්වංගුලකපප්පො ආදියෙහි විකල්පයෙහිය. අත්‍ථි කප්පො නිපජ්ජිතුං ආදියෙහි ස්වල්පයෙහිය. කෙවල කප්පං ජේතවනං ඔභාසෙත්‍වා ආදියෙහි හාත්පස බවෙහිය. තිට්ඨතු භගවා කප්පං තිට්ඨතු සුගතො කප්පං මෙහි ආයු කල්පයෙහිය. කීදිසො නු ඛො භන්තෙ කප්පො මෙහි මහා කල්පයෙහිය. ආදී ශබ්දයෙන් සත්තුකප්පෙන වාත භොමයං සාවකෙන සද්ධිං මන්තයමානා නජානිම්හ මෙහි සමානතාවෙහිය. කප්පො නට්ඨො හොති කප්පකතොකාසො ජිණ්ණෙහොති මෙහි විනය කල්පයෙහිය. මෙහි වනාහි මහා කල්පයෙහි දතයුතුය. එහෙයින් කප්පෙ ච සතසහස්සෙ යනු මහාකල්ප ලක්‍ෂයක යන අර්ථයි. **චතුරො ච අසංඛියෙ** යනු; සතර අසංඛ්‍යෙයකින් මත්තෙහි යයි වචනශේෂය දතයුතුයි. කල්ප ලක්‍ෂයක් අධික සාරාසංඛ්‍ය කල්පයකින් මත්තෙහි යන අර්ථයි. **අමරං නාම නගරං** යනු; අමරං කියා ද අමරවතී කියා ද ලබන ලද නම් ඇති නගරයක් විය. සමහරු අන් අයුරකින් ද වර්ණනා කරති. ඉන් කම් නැත. ඒ නගර නාමයයි. **දස්සනෙය්‍යං** යනු; මනාව බෙදූ විචිත්‍ර සිවුමං සන්‍ධි දොරටු සිවුරැස් සන්‍ධි ප්‍රාකාරයෙන් වටකරන ලද ප්‍රාසාද මන්දිර භවනාදියෙන් සමලංකෘත හෙයින් දර්ශනීය. **මනොරමං** යනු; සම පිවිතුරු පරම රමණීය භූමිභාග හෙයින් ද ඡායා උදක සම්පන්න බැවින් ද සුලභ අහර පැන් ඇති හෙයින් ද සියලු උපකරණ පිරුණු හෙයින් ද සමෘද්ධියෙන් යුක්ත හෙයින් ද දෙව්මිනිසුන්ගේ සිත් අලවන බැවින් මනරම්
**දසහි සද්දෙහි අවිවිත්තං** යනු හස්ති ශබ්දයෙන්, අශ්ව ශබ්දයෙන්, රථ ශබ්දයෙන්, සක් ශබ්දයෙන්, බෙර ශබ්දයෙන්, වීණා ශබ්දයෙන්, ගීත ශබ්දයෙන්, කයිතාලම් ශබ්දයෙන්, තාල ශබ්දයෙන් කව බොව යන දස ශබ්දයෙන් නොතොර වූයේය. නිරන්තරව නැටුම් කෙළි සහිත විය යන අර්ථයි. **ආනාපාන සමායුතං** යනු; අහරින් ද සිවුවැදෑරුම් අහරින් ද පානයෙන් ද මනාව පිරුණේනුයි අන්නපානසමායුතං යනුයි. මෙයින් සුභික්‍ෂතාව දක්වන ලදි. බොහෝ අහරපැන් සහිතය යන අර්ථයි.
දැන් දස ශබ්දය වස්තු විසින් දැක්වීම පිණිස:-
එහි **හත්‍ථිසද්දං** යනු; ඇතුගේ කුඤ්චනාදයෙන් කරණාර්ථයෙහි උපයෝග වචනයයි දතයුතුය. සෙසු පදයන්හි ද මේ ක්‍රමයයි. **භෙරිසංඛරථානිච** යනු; බෙර හඬින් ද සක් හඬින් ද රියහඬින් ද යන ද අර්ථයි. ලිංග විපර්යාසයෙන් කියන ලදි. **ඛාදථ පිචථා** යනු; මේ ආදි ක්‍රමයෙන් පැවති අහර පැන් පිළිබඳ ඝෝෂා කිරීම අභිනාද කිරීම යන අර්ථයි. මෙහි ඒ ශබ්දයන්ගේ එක දේශයක් පමණක් දක්වන ලදි. සියල් නොවේ යයි කියයි. එක දේශයක් නොවේ. සියලු දශවිධ ශබ්දම කියන ලදි. කෙසේද? භෙරි ශබ්දයෙන් මුතිංග ශබ්දය සංගෘහිත වෙයි. සබ්බ ශබ්දයෙන් වීණා ගීත කයිතාලම් ශබ්ද සංගෘහිතය. දසයම දක්වන ලදි.
මෙසේ එකම ක්‍රමයකින් නගර සම්පත් වර්ණනා කොට නැවත එයම දැක්වීමට:-
එහි **සබ්බංගසම්පන්නං** යනු; ගෝපුර ශාලාදි සියලු නගරාංගයෙන් යුත්, සියලු සම්පත් උපකරණයෙන් ධනධාන්‍ය තණ දර දිය ආදියෙන් පිරිපුන් යන අර්ථයි. **සබ්බකම්මමුපාගතං** යනු; සියලු කර්මාන්තයෙන් යුත්, එක්රැස් වූ කර්මාන්ත ඇති යන අර්ථයි. **සත්තරතනසම්පන්නං** යනු; පිරිපුන් මුතු ආදි සත්රුවන්, සක්විති නිවාසභූමි හෙයින් හස්ති ආදි සත්රුවනින් හෝ පිරිපුන් **නානාජනසමාකුලං** යනු; නානා දේස වේස භාෂා ඇති ජනයා ගැවසීගත්. **සමිද්ධං** යනු; මිනිස් පරිභොගාර්හ සියලු උපකරණයෙන් සමෘද්ධ පිරුණු. **දේවනගරංච** යනු; දෙව් පුරයක් මෙන් ආලකමන්දාව මෙන් අමරවතිය සමෘද්ධයයි කියන ලද්දේය. **අමොසං පුඤ්ඤකම්මානං** යනු; මෙහි පින් කැමැත්තෝ වසත්නුයි ආවාස නමි. ආවාසො යි කිවයුතු තැන ආවාසං යි ලිංගභේද කොට කියන ලදැයි දතයුතු. මෙයින් පැනේනුයි පුඤ්ඤ නමි. කුල රූප ඓශ්වර්යය ප්‍රඥා සම්පත් වශයෙන් ප්‍රකට වෙයි යන අර්ථයි. පිනා යේනුයි පුඤ්ඤ නමි. සියලු අකුසල කිලිටි රජස් පා කරන හෙයින් පුඤ්ඤ නමි. කර්මයයි. එය යමෙකුට ඇත්තේ ද ඔවුහු පුඤ්ඤකම්මි නො නම් වෙති. ඒ පුණ්‍යකාමීන්ට ආවාස වූ යන අර්ථයි.
එහි සුමේධ නම් බ්‍රාහ්මණයෙක් වාසය කරයි. මවු පසින් ද පියපසින් ද යන දෙපසින් සුජාතය. සුපිරිසිදුය. ජාතිවාදයෙන් අචින්‍දිතය. හත්වන කුල පරම්පරාව තෙක් නොහෙළන ලද්දේය. සුන්දර රූ ඇත්තේය. දැකුම්කළුයි. පහදිනසුළුය. පරම වර්ණ සෞන්දර්යයෙන් යුක්තය. නිඝණ්ඩු කෙටුභ සහිත අක්‍ෂර ප්‍රභේද සහිත ඉතිහාසය පස්වෙනි කොට ඇති පදත් වියරණ දත් ලෝකායත මහාපුරිස ලක්‍ෂණයන්හි අනින්‍දිත හෙතෙම ත්‍රිවේද පාරගත විය. ඔහු දහර කල්හිම මවුපියෝ කළුරිය කළහ. ඉක්බිති ඔහුගේ භාණ්ඩාගාරික ඇමතියා අය පොත් ගෙනවුත් රන් රිදී මිණිමුතු ආදි නන් රුවනින් පිරි ගබඩා හැර කුමාරය, මෙපමණක් ඔබගේ මෑණියන් සතුය. මෙපමණක් පියාණන් සතුය. මෙපමණක් මුතුන් මීමුතුන් සතුයයි සත්වන කුලපරපුර තෙක් ධනය කියා මෙය පරිහරණය කරන්නැයි භාර කළේය. හෙතෙම මැනවැයි පිළිගෙන පින් කරමින් ගිහිගෙයි වාසය කළේය. එහෙයින් කියන ලදි.
එහි **නගරෙ අමරවතියා** යනු; අමරවතී නම් නුවර, **සුමෙධො නාම** යනු; මෙහි **මෙධා** යනු ප්‍රඥාව කියනු ලැබේ. ඒ ඔහුගේ ප්‍රඥාව සුන්‍දරය ප්‍රශස්තනුයි **සුමේධ** කියා ප්‍රකට විය. **බ්‍රාහ්මණො** යනු; බ්‍රහ්ම අණතියි බ්‍රාහ්මණයි. මන්ත්‍ර සජ්ඣායනය කරයි යන අර්ථයි. අක්‍ෂර චින්තකයෝ වනාහි බඹහුගේ පුත්‍ර බ්‍රාහ්මණයයි කියති. ආර්යයෝ වනාහි පවු බැහැර කළ බැවින් බ්‍රාහ්මණයයි කියති. **අනෙකකෝටි සන්නිචයෙං** යනු; කෝටීන්ගේ රැස්කිරීම කෝටි සාකච්චයයි. අනෙක කෝටි රැස්කිරීම් ඇත්තේ යමෙකුට ද හේ අනෙකකෝටිසන්තිචය නමි. නොඑක් ධන කෝටි රාශි ඇති යන අර්ථයි. පහූතධනධඤ්ඤවා යනු; භූමිගත ගබඩාගත ධනධාන්‍ය වශයෙන් කියන ලදි. මෙය නිති පරිභෝගයට පත් ධනධාන්‍ය වශයෙන් කියන ලදියයි දතයුතු.
**අජ්ඣායකො** යනු; ධ්‍යාන නොකරන්නේ අජ්ඣායක යි. ධ්‍යානභාවනා රහිත යන අර්ථයි. මෙය කියන ලදි. න ඉදානි මෙ ඣායාති න ඉදානි මෙ ඣායන්තිති ඛො වාසෙට්ඨා අජ්ඣායකාත්‍වෙ දුතියං අක්‍ඛරං උපනිබ්බත්තන්තිතියි. මෙසේ ආදිකල්පික කාලයෙහි ධ්‍යාන විරහිත බමුණන්ට ගර්හාවචන උපන්නේය. දැන් එය උගනී යයි අජ්ඣායකො මන්ත්‍ර ජපකරන්නුයි මේ අර්ථයෙන් ප්‍රශංසා වචනයෙන් ව්‍යවහාර කරති. මන්ත්‍ර දරත්නුයි මන්තධරා. **තිණ්ණං වෙදානං** යනු; ඍග්වේද යජුර්වේද සාමවේදයි. මේ වේද ශබ්දය ඤාණ සෝමනස්ස ග්‍රන්‍ථයන්හි දැක්වේ. එසේම මෙය යං බ්‍රාහ්මණං වෙදගුමද්දසාමි අකිඤ්චනං කාම භවෙ අස්තකං ආදී තැන ඤාණයෙහි දක්නා ලැබේ. මෙය වෙදජාතා විචරන්ති ලොකෙ ආදියෙහි සොමනස්සයෙහි දක්නා ලැබේ. තිණ්ණං වෙදානං පාරගු සනිඝණ්ඩුකෙටුභානං යන තන්හි ග්‍රන්‍ථයෙහිය. මෙහිද ග්‍රන්‍ථයෙහිය. **පාරගු** යනු; ත්‍රිවේදය තොලගෑ පමණින් පරතෙර ගියේ පාරගු නමි. **ලක්‍ඛණෙ** යනු, ස්ත්‍රී ලක්‍ෂණ පුරුෂ ලක්‍ෂණ මහාපුරිස ලක්‍ෂණාදි ලක්‍ෂණ ශාස්ත්‍රයෙහි. **ඉතිහාසෙ** යනු; ඉතිඉභ ආස යන මෙබඳු වචන ප්‍රතිසංයුක්ත පුරාණ සංඛ්‍යාත ග්‍රන්‍ථ විශේෂයෙහි. **සධම්මෙ **යනු; බමුණන්ගේ ස්වකීය ධර්මයෙහි ස්වකීය ආචාර්යවාදයෙහි හෝ වේ. **පාරමිං ගතො** යනු; පාරගත දිසාපාමොක් ඇදුරු විය යන අර්ථයි.
ඉක්බිති දිනක් දසගුණාරාධිත පණ්ඩිත සුමේධ පණ්ඩිත මතුමහල් තලයෙහි විවේකීව පර්යංකයෙන් හිඳ මෙසේ සිතීය. පුනර්භවයෙහි පිළිසිඳ ගැනීම දුකෙකි. එසේම උපනුපන්තැන ශරීරය බිඳීයාම ද දුකෙකි. මම ද ජාතිස්වභාව ඇත්තෙමි. ජරා ස්වභාව ඇත්තෙමි. ව්‍යාධි ස්වභාව කොට ඇත්තෙමි. මරණ ස්වභාවකොට ඇත්තෙමි. මෙබඳු මා විසින් ජාතියක් නැති ජරාවක් නැති ව්‍යාධියක් නැති මරණයක් නැති සැප ඇති සිහිල් වූ නිවන සෙවීම වටනේය. භවසරණයෙන් අවශ්‍යයෙන් මිදී යන කිසියම් මාර්ගයක් විය යුතුය කියායි. එහෙයින් කියන ලදි:-
එහි ගාථා සම්බන්‍ධයක් නොකී පදවල අර්ථත් දක්වමින්ම යමි. එහි **රහොගතො** යනු; රහසිගතව. **එවං චිනෙතසහං** යනු; මම මෙසේ සිතීමියි සිතූ ආකාරය දක්වයි. **තදා** යනු; ඒ සුමේධ පණ්ඩිත කාලයෙහි. **එවං චින්තෙසහං** යි මෙයින් භාග්‍යවතුන් වහන්සේ තමන් වහන්සේ සමග සුමේධ පණ්ඩිතයන් ඒකාත්ම කරන සේක. එහෙයින් එදා ඒ සුමේධ මම යයි ප්‍රකාශ කරමින් ඒවා චිනෙතසභං තදා යනුවෙන් භාග්‍යවතුන් වහන්සේ උත්තමපුරිස වශයෙන් වදාළහ. **ජාතිධම්මො** යනු; ජාතිය ස්වභාව කොට ඇත්තෙමි. සෙසු පදයන්හිද මේ ක්‍රමයයි. **නිබ්බුතිං** යනු; නිවනයි.
**යන්නූන** යනු; පරිවිතර්කනයෙහි නිපාතයි. යදිපන අහං ඉඳින් වනාහි මම යන අර්ථයි. **නානාකුණප පූරිතං** යනු; මුත්‍ර මළ සැරව ලේ පිත සෙම කෙළ සොටු ආදි නොඑක් කුණප භරිත. **අනෙපෙක්‍ඛො** යනු; ආලය රහිතව. **අත්‍ථි** යනු; අවශ්‍යයෙන් ලැබෙයි. **භෙභීති** යනු; වෙයි. මෙය පරිවිතර්ක වචනයකි. **න සො සක්කා න හෙතුයෙ** යනු; එකම මගකින් වනාහි නොවිය හැකිය. ඒ මග වනාහි- **හෙතුයෙ** යනු; හේතුරහිතව නොවේ. හේතුවෙන්ම යන අර්ථයි. **භවතො පරිමුත්තියා** යනු; සසර බැම්මෙන් මිදීමට යන අර්ථයි.
දැන් තමන් විසින් විතර්කනය කරන ලද අර්ථය සම්පාදනය කිරීම පිණිස යථාපි ආදිය කීහ. යම්සේ වනාහි ලොව දුකට විරුද්ධ වූ සැපයක් ඇත්තේ ද එසේම භවය ඇති කල ඊට විරුද්ධ විභවයක් ද විය යුතුය. යම්සේ උෂ්ණය ඇති කල්හි එය සන්සිඳුවන සීතලක් ද ඇත්තේය. එසේම රාගාදි ගිනි නිවන නිවනක් ද විය යුතුය. යම්සේ වනාහි පවිටු ලාමක ධර්මවලට විරුද්ධ යහපත් නිවරද දැක්මක් ද ඇත්තේය. එසේම පවිටු පරතිය ඇති කල්හි සියලු ජාති ක්‍ෂය කිරීමෙන් අජාති සංඛ්‍යාත නිවනක් ද පැවතිය යුතුමය. එහෙයින් කියන ලදි.
[missing]
එහි **යථා** යනු; උපමාර්ථයෙහි නිපාතයි. **සුඛං** යනු; කායික චෛතසික දුක් මනාව සාරාදමානුයි සුඛ නමි. **භවෙ** යනු; උපදවන **විභවො** යනු. නොඋපදවීම. උපත ඇති කල නොඉපදෙන ධර්මයක් ද කැමති විය යුතුය. **තිවිධග්ගි විජ්ජන්තෙ** යනු; රාගාදි තෙවැදෑරුම් ගිනි ඇති කල්හි යන අර්ථයි. **නිබ්බානං** යනු ඒ තෙවැදෑරුම් රාගාදි ගිනි නිවන සමනය කරන නිවන ද කැමති විය යුතුය. **පාපකෙ** යනු; අකුසල ලාමක කල්‍යාණම්පි යනු; කුසලය ද. **එවම්පි** යනු; එසේම. **ජාති විජ්ජමාන** යනු; ජාතිය ඇති කල්හි යන අර්ථයි. ලිංග භේදයත් විභත්ති ලෝපයත් කොට කියන ලදි. **අජාතාපි** යනු; ජාතිය ක්‍ෂය කරන අජාති සංඛතික නිවන කැමති විය යුතුය.
ඉක්බිති මම අනෙකක් ද සිතුවෙමි. යම් පරිදි අසූචි රාශියක ගිලුණු පුරුෂයෙක් දුරින්ම නෙළුම් මානෙල් පියුම් ගොමු ගැවසීගත් පිරිසිදු විලක් දැක කිනම් මගකින් මෙහි යායුතුදැයි ඒ විල සෙවිය යුතුය. එය නොසෙවීම විලෙහි දෝෂයක් නොවේ. පුරුෂයාගේම දෝෂයකි. එසේ කෙලෙස් කිළුටු සේදීමක් ඇති විටම අමාමහවිල නොසෙවීම ඒ අමාමහ නිවන් විලෙහි දොසක් නොවේ. ඒ පුරුෂයාගේම දෙසයි. එසේම කෙලෙස් මහසොරුන් විසින් ගන්නා ලද පුරුෂයෙක් පලායන මගක් තිබෙද්දීත් ඉඳින් ඔහු පැන නොයයි ද එය මාර්ගයෙහි දොසක් නොවේ. ඒ පුරුෂයාගේම දෝසයයි. එමෙන් කෙලෙස් සොරුන් විසින් පිරිවරා ගත් පුරුෂයෙක් නිවන් මහනුවරට යන සුවපත් මහමග නොසෙවීම ඒ මාවතෙහි දොසක් නොවේ. ඒ පුරුෂයාගේම දොසයි. යම්සේ ලෙසින් පෙළෙන මිනිසෙක් ලෙඩට පිළියම් කරන වෙදකු සිටියදී ඉඳින් ඒ වෙදා සොයා ඒ රෝගයට පිළියම් නොකරයි නම් එය වෙදාගේ දොසක් නොවේ. ඒ මිනිසාගේම දොසයි. එසේ කෙලෙස් ලෙසින් පෙළෙන යම් මිනිසෙක් කෙලෙස් සංසිඳුවන මග පිළිබඳ දක්‍ෂයකු සිටියදී නොසොයයි නම් එය කෙලෙස් ලෙඩ සංසිඳුවන ඇදුරාගේ දොසෙක් නොවේ. ඔහුගේම දොසයි. එහෙයින් කියන ලදි:-
එහි **ගූථගතො** යනු; ගූථකූපයකට පත් ගූථයෙන් තැවරුන හෝය. **කිලෙසම ලධොවං** යනු; කෙලෙස් මල දෙවීමෙහි. භූම්‍යර්ථයෙහි ප්‍රත්‍යාතම වචනයි. **අමතන්තලෙ** යනු; අමෘත සංඛ්‍යාත තටාකය හෝ සාමි අර්ථයෙහි භුම්ම වචනයි දතයුතුය. අනුස්වාරය යොදා කියන ලදි. **පරිරුද්ධො** යනු; හාත්පසින් ආවරණය කළ. **අරීහි** යනු; සතුරන් විසින් **ගමනං පථෙ** යනු; ගමන් මගෙහි ඡන්‍දස නොනැසීම සඳහා අනුස්මාර ආගමය කොට කියන ලදි. **නපලායති** යනු; ඉදින් පැන නොයයිද **සො පුරිසො** යනු; සොරුන් පිරිවැරූ පුරුෂයා අඤ්ජස්සසා මාර්ගයාගේ මග්ගස්ස වනාහි:-
යි බොහෝ නම් වෙයි. එය මෙහි අඤ්ජස නමින් දක්වන ලදි. **සිවෙ** යනු; දියලු උවදුරු අභාවයෙන් සම වූ. **සිවමඤ්ජසෙ** යනු; උවදුරු රහිත මාර්ගයට යන අර්ථයි. **තිකිච්ඡකෙ** යනු; වෙදකු. **න තිකිච්ඡාපෙත** යනු; පිළියම් නොකරවයිද. **න සො දොසො තිකිච්ඡකෙ** යනු; වෙදාගේ දොසක් නැත. ලෙඩාගේම දෝසය යන අර්ථයි. **දුක්‍ඛිතො** යනු; හටගත් කායික චෛතසික දුක් ඇත්තේ **ආචරියං** යනු; මොක්‍ෂමාර්ග ආචාර්යවරයායි. **විනායකෙ** යනු; ආචාර්යවරයාගේ.
මම මෙසේ සිතා මත්තෙහි මෙසේත් සිතුවෙමි. යම්සේ සැරසෙන කැමති මිනිසෙක් ගෙලබැඳි කුණපයක් හැරදමා සුවසේ යන්නේ ද එසේ මා විසිනුත් මේ කුණුශරීරය හැර දමා අනපේක්‍ෂිතව නිවන් මහනුවරට පිවිසිය යුතුය. යම්සේ ගැහැණු මිනිස්සු මළලන භූමියෙහි මළමුත්‍ර කොට එය ඔඩොක්කුවෙහි හෝ දමාගෙන රෙදිකොණෙන් හෝ වෙළාගෙන නොයන්නාහු ද පිළිකුල් කරමින් බැලීමටවත් නොසිතා අනපේක්‍ෂිතව හැර දමා යන්නාහු ද එසේ මා විසිනුදු මේ කුණු ශරීරය අනපේක්‍ෂකවම හැරදමා අමා නිවන් පුරයට පිවිසිය යුතුය. යම්සේ නැවියෙක් දිරූ දිය කාන්දුවන නැව හැර දමා බලාපොරොත්තු නොතබා යෙද්ද එසේ මම ද මේ වණමුඛ නවයකින් වැගිරෙන සිරුර හැර දමා බලාපොරොත්තු රහිතවම නිවන් පුරයට පිවිසෙමි. යම්සේ කිසි මිනිසෙක් මුතු මැණික් තරම් මිණි ආදි නන් වැදෑරුම් රුවන් ගෙන සොරුන් සමග මග යන්නේ තමාගේ රුවන් නැසෙන බියෙන් සුරක්‍ෂිත මාර්ගයක් ගන්නේ ද එමෙන් මේ කුණුකයද රුවන් පැහැර ගන්නා සොරෙකු බඳුය. ඉඳින් මම මෙහි තණ්හා කරන්නෙම් නම් ආරිය මාර්ග කුශලධර්ම රත්නයෙන් මම නැතිව යයි. එබැවින් මා සිතින් මේ මහසොරකු බඳු කුණු සිරුර හැර දමා නිවන් මහනුවරට පිවිසීම වටනේයි. එහෙයින් කියන ලදි:-
එහි **යථාපි කුණපං පුරිසො** යනු; යම්සේ දහර තරුණයෙක් සැරසනු කැමති මිනිසෙක් ගෙලෙහි එල්ලෙන සර්ප කුණකින් හෝ බලු කුණකින් හෝ මිනී කුණකින් කලබල වී ලජ්ජා වී පිළිකුලට පත්ව ඒ කුණ ලිහාදමා යන්නේද. **සුඛී** යනු; සුවපත්ව. **සෙරී** යනු; කැමති පරිදි වසන. **නානාකුණප සඤ්චයං **යනු; නානාවිධ කුණු රැස්වූ. **නානාකුණප පූරිතං** යනු ද පාඨයකි.
**උච්චාරට්ඨානං** යනු මෙහි උච්චාර කරති. වර්චස් කරතිනුයි උච්චාර නමි. උච්චාරය ද එම ස්ථානයදැයි උච්චාරට්ඨානයි. නොහොත් උත්ස්‍රාව කෙරේනුයි උස්සාසයි. මෙය වර්චසට නාමයකි. එහි තැන උස්සාසට්ඨානයි. ඒ උච්චාර ස්ථානයෙහි, උක්කාරට්ඨානයෙහි යන අර්ථයි. **වච්චං කත්‍වා යථා කුටිං** යනු ගැහැණු මිනිස්සු වර්චස් කළ කුටිය මෙන් යන අර්ථයි.
**ජජ්ජරං** යනු; දිය පිරෙන. **සාමි** යනු; නැව් හිමියා. **නචච්ඡිද්දං** යනු; ඇස කන ආදි වණමුඛෙහි යනු; සිදුරුවලින් යුත් නිසා නව සිදුරුයි. **ධුවස්සවං** යනු; නිති වැගිරෙන නිරන්තර වැගිරෙන අසූචි යන අර්ථයි.
**භාණ්ඩමාදිය** යනු; යම්කිසි රුවන් ආදි බඩු ගෙන **භයං දිස්වා** යනු; බඩු පැහැර ගැනීමෙන් බිය දැක යන අර්ථයි**. අයං කායො** යනු; මෙම පිළිකුල් කටයුතු ජුගුප්සාජනක දේපල රාශියයි කාය නමි. **මහා චොර සමො** විය යනු; චක්‍ෂුරාදියෙන් රූපාදි ප්‍රිය රූපවල ඇලීමාදි වශයෙන් ප්‍රාණඝාත අදත්තාදානාදියෙහි යෙදී සියලු කුසල් පැහැරගනීනුයි මහසොරකු සමානය. එහෙයින් රුවන්බඩු ආදිය ගෙන සොරුන් සමග යන ඒ මිනිසා සොරුන් මඟහැර යයි. එමෙන් මමද මේ මහසොරකු වන් මේ කය හැර තමන්ගේ සුවපත් බව කරන මාර්ගය සෙවීමට යන්නෙමි යන අර්ථ සම්බන්‍ධය ගතයුතුය. **කුසලාච්ඡෙදනා භයා** යනු; කුසල් දහම් පැහැර ගැනීමේ බියෙන් යන අර්ථයි.
ඉක්බිති සුමේධ පණ්ඩිතයෝ නොඑක් උපමායෙන් නෛෂ්ක්‍රම්‍යයට කරුණු සිතන්නාහු නැවත ද සිතූහ. මේ මහාධන රාශිය කැටිකොට මාගේ පිය මීමුත්හු පරලොව යන්නාහු එක කහවනුවකුත් රැගෙන නොගියහ. මා විසින් රැගෙන යාමට කරුණු කළ යුතුයයි ගොස් රජුට දැන්වූහ. මහරජ, මම ජාතිජරාදියෙන් පීඩිත හදින් ගිහිගෙන් නික්ම අනගාරික පැවිදි වෙමි. මාගේ කෙළ ලක්‍ෂ ගණන් ධනය ඇත. එය දේවයන් වහන්සේ පරිහරණය කළ මැනව කියායි. රජ මට ඔබගේ ධනයෙන් කම් නැත. ඔබම කැමැත්තක් කරන්නැයි කීය.
ඔහු යහපත දේවයිනියි නුවර බෙර ලවා මහජනයාට දන් දී වස්තුකාම ක්ලේශකාමයන් හැර උතුම් දෙව්පුරය වන් අමර නුවරින් නික්ම තනිවම නන්මුවගණ යුත් හිමවත ධම්මක නම් පර්වතය ඇසුරෙහි ආශ්‍රමයක් කොට එහි පන්සලක් මවා පස්ඉසින් තොර සක්මනක් මවා අටගුණයෙන් යුත් අභිඥාබල ලැබීමට නවදොසින් යුත් සළුව බැහැරකොට දොළොස් ගුණ ඇති වැහැරි සිවුරු හැඳ පැවිදි විය. මෙසේ පැවිදි වූ හෙතෙම අටදොසින් ගහණ පන්සල අතහැර දසගුණ යුත් රුක්මුලකට පැමිණ සියලු ධාන්‍ය විකෘති හැර පවත්තඵල භොජීව හිඳීම් කිරීම් සක්මන් වශයෙන්ම ප්‍රධන් වඩන්නේ සතියක් තුළම අෂ්ට සමාපත්ති පංචාභිඥාලාභී වූයේය. එහෙයින් කියන ලදි:-
එහි **එවාහං** යනු; මෙසේ මම යට කී පරිදි සිතා යන අර්ථයි. **නාථානාථානං **යනු; සනාථයන්ට හා අනාථයන්ට අත්‍ථ්‍යයන්ට හා දරිද්‍රයන්ට. පල ඇත්තෝ ගනිත්වායි කොටුගුළු සහිතව දී යනු අර්ථයි. **හිමවන්තස්ස අවිදූරෙ** යනු; හිමවත් පව්ව නුදුරෙහි සමීපයෙහි. **ධම්මකො නාම පබ්බතො** යනු; එනම් පව්ව කුමක් නිසා මේ පර්වතය ධම්මක නම් වීද? බොහෝ සෙයින් බෝසත්වරු ඍෂි පැවිද්දෙන් පැවිදිව ඒ පර්වතය නිසා අභිඥා උපදවා මහණදම් පිරූහ. එසේ මහණදමට උපකාරක බැවින් ධම්මක කියාම ප්‍රකට විය. **අස්සමො සුකතො මය්හං** යනු ආදියෙන් සුමේධ පණ්ඩිතයන් විසින් අසපු පන්සල් සක්මන් ආදිය සියතින් මවන ලද මෙන් කීවද සියතින් නොමවන ලදි. නමුත් ශක්‍රයාගේ පණිවුඩයෙන් විස්කම් දෙව්පුත් විසින් නිමවන ලදි. භාග්‍යවතුන් වහන්සේ එකල සිය පින් තෙදින් පහළ වූ බව සඳහා ශාරිපුත්‍රය, ඒ ධම්මක පර්වතයෙහි:-
එහි **පණ්ණසාලා** යනු තණවහල ඇති ශාලාව. **තත්‍ථ** යනු ඒ අසපු පියසෙහි. **පඤ්ච දොස විවජ්ජිකං** යනු; පස් සක්මන් දොසින් තොර සක්මනෙහි පස් දොස කුමක් ද? තදවිසම බව, ඇතුළත ගස් ඇති බව, ගොමුවෙන් වැසුණු බව, බොහෝ සම්බාධ සහිත බව, අතිවිශාල බව යන මේ පස්දොසින් තොර බවයි. උඩත් පිරිසෙයින් දිගින් සැටරියන් පළලින් රියන් එකහමාරක් වූ සක්මන කියන ලදි. නොහොත් පස්දොසින් දුරු යනු පඤ්ච නීවරණ දෝෂයෙන් තොර, **අභිඤ්ඤාබල මාහරිං** යනු; මෙසේ මේ අග පෑයෙන් සම්බන්‍ධය ගතයුතුය. **අට්ඨගුණසෙමු පෙතං** යනු; **එවං සමාහිතො චිත්තෙ පරිසුද්ධෙ පරියොදාතෙ අනංගණේ විගතු පක්කලෙස මුදුභූතෙ කංකමනියෙ ඨිතෙ අනෙජ්ජප්පත්තෙ** යි කී පරිදි අටගුණයෙන් යුත් අභිඥාබල ඉපදවීම් යන අර්ථයි.
සමහරු වනාහි අටවැදෑරුම් ශ්‍රමණ සුඛයෙන් යුත්යි කියති. ශ්‍රමණසුඛ අටනම් ධනධාන්‍ය පිළිගැනීම් රහිත බව, නිවැරදි පිඬු සෙවීම් බව, සිසිල් පිඬු බුදින බව, රට පෙළා ධන ධාන්‍ය ගැනීමෙන් රාජපුරුෂයන් මෙන් රට නොපෙළන බව, උපකරණ ආශා රහිත බව, සොර උවදුරින් නිර්භය බව, රාජරාජමහාමාත්‍යයන් සමග නොඇලෙන බව, සිවුදිග නිදහස් බව යන මෙකී ශ්‍රමණ සැප අටෙන් උපෙත සමුපෙත අසපුව මැවීමියි ආශ්‍රමය හා සම්බන්‍ධ කොට කියති. එය පෙළත් සමඟ සම නොවෙයි.
**සාටකං** යනු; වස්ත්‍රයයි. **තත්‍ථ** යනු; ඒ අසපුවෙහි **නවදොස මුපාගතං** යනු; ශාරිපුත්‍රය, එහි වසන්නේ තමන්ගේ හන් පෙරෙවි මාහැඟි වස්ත්‍ර. **පජහිං** යනු අත්හළෙමි. වස්ත්‍රය හැරදමමින්ම එහි නවදොසක් දැක අත්හළෙමි යි දක්වයි. තවුස් පැවිදි වූවන්ට වස්ත්‍රයෙහි දොස් නවයක් දක්වන ලදී. නවය කුමක්ද? සළුවෙහි මාහැඟි බව, අනුන් හා බැඳුණු බව, පරිහරණයේදී කිලිටිවන බව, කිලිටි වූ කළ සේදිය යුතු බව, නැවත පාට ගැන්විය යුතු බව, පරිභෝගයෙන් දිරන බව, දිරූ කල මැසීම් අණ්ඩ දැමීම් කළයුතුය. නැවත සෙවිය යුතු වීමෙන් දුෂ්කර බව තවුස් පැවිද්දට නොගැළපෙන බව, සතුරන්ට සාධාරණ බව, සතුරන්ට නොගත හැකි පරිදි සුරක්‍ෂිත කළයුතු බව. පරිහරණයෙන් අලංකාර වන බව, ගෙන හැසිරෙන්නහුගේ මහිච්ඡතා බව යන මේ නව දොසින් යුත් සාටකය හැර දැමීමි. ඉවත් කළෙමි. වස්ත්‍රය බැහැර කරමින් එහි දොස් දැක වැහැරි සිවුරු හැඳගතිමි’යි දක්වයි. **චාකචීරං** යනු; මුදුතණ තීරු තීරු කොටගෙන කරන ලද කෙඳිමුවා සිවුරු හැඳීම් පෙරවීම් පිණිස ගතිමි යන අර්ථයි**. ද්වාද සගුණමුපංගතං** යනු; දොළොස් ආනිසංසයකින් යුතු. මෙහි ගුණ ශබ්දය ආනිසංස අර්ථ ඇත්තේය. සතගුණ ආනිසංසා පාටිකංඛා ආදියෙහි මෙනි. මකාරය පදසන්‍ධිකාරකයි. වැහැර සිවුරෙහි දොළොස් අනුසස් නම් - මඳ අගය ඇති බව. අනුන් අයත් නොවන බව, සියතින් කළ හැකි බව, පරිහරණයෙන් දිරුවද නොමැසිය යුතු බව, සොර බිය නැති බව, පහසුවෙන් සොයාගත හැකි බව, තවුස් බවට සරුප් බව, හැඳීමෙන් සැරසීමක් නොවන බව, චීවර ප්‍රත්‍යයෙහි අල්පේච්ඡ බව, පරිභෝගයෙහි සුවදායක බව, වැහැරි හටගැනීම, සුලභ බව, වැහැරි සිවුර විනාශ වුවත් අනපෙක්‍ෂ බව යන මේ දොළොස් ගුණයෙන් යුත්.
ඉක්බිති සුමේධ පණ්ඩිතයෝ ඒ පන්සලෙහි වසන්නාහු පාන්දර නැගිට තම නික්මීමට කරුණු සිතන්නාහු මෙසේ සිතූහ. මම වනාහි නවරන් නූපුරාදිය ගැටෙන හඬමුසු මිහිරි සිනා කියුම් හා ජනරමණීය මහසම්පතින් ශෝභමාන දෙව්විමනක් වැනි ගෙය කෙළපිඬක් මෙන් හැර දමා විවේකාමීව සියලු ජනයාගේ පවු පාකොට හරින තපෝ වනයට පිවිසියෙමි. මෙහි පන්සලෙහි විසීම වනාහි දෙවැනි ගෘහවාසයක් වැනිය. දැන් මම රුක්මුලෙක වාසය කරමි කියායි. එබැවින් කියන ලදි:-
**අට්ඨදොස සමාකිණ්ණං පජහිං පණ්ණසාලකං** යි.
එහි **අට්ඨ දොස සමාකිණ්ණං** යනු; අටදොසකින් යුත්, කවර අටකින් ද? මහාරාශියකින් නිපදවිය යුතු බව, තණ පරණ මැටි ආදියෙන් නිතර පිළියම් කළයුතු බව, සෙනසුන නම් මහල්ලාට පැමිණේයයි අවේලාවෙහි නැගිටුවීමෙන් සිතේ එකඟ බව කැඩෙන බැවින් උට්ඨාපනීය බව ඇත්තේය. ශීත, උෂ්ණ වැළකීමෙන් කය සියුමැලි බවට පැමිණවීම ඇති බව, ගෙට වැදුණහුට කවර හෝ පවක් කළහැකි බැවින් ගර්හා සැඟවිය හැකි බව, මෙය මාගේය කියා පරිග්‍රහ ඇති බව, ගෙයක් ඇති බව, දෙවැන්නකු සමග වාසය ඇති උකුණු මකුණු සුහුණු ආදීන්ට සාධාරණ බැවින් බහුසාධාරණතා බව යන මේ ආදීනව අට දැක මහසත්හු පන්සල අත්හළහ.
**ගුණෙදසහුපාගතං** යනු; ආවරණය ප්‍රතික්‍ෂේප කොට දසගුණයක් රුක්මුලට පැමිණියෙමි යන අර්ථයි. කවර දසගුණයකින් ද? මෙහි ළඟට යාම පමණක් ඇති බැවින් මඳ ආරම්භය පමණක් වන බව, නිරවද්‍යතා බහුල බව, නිතර ගහකොළ විකාර දැක්මෙන් අනිත්‍ය සංඥාව ඉපදවිය හැකි බව, සෙනසුන් මසුරුකම නැති බව, පව් කිරීමෙහි ලජ්ජා සහිත බව නිසා පව් කිරිමෙහි රහස්‍යතාවක් නොමැති බව, පරිග්‍රහය නොමැති බව, දෙවියන් සමග එක්ව විසීම, ආවරණ ප්‍රතික්‍ෂේපය. පරිහරණ සුවය, රුක්මුල් සෙනසුන් ගිය ගිය තැන සුලභ හෙයින් අනපෙක්‍ෂික බව යන මේ දසගුණය දැක රුක්මුලට එළඹියෙමියි කියයි. කීයේද වෙයි.
බුද්ධ ශ්‍රේෂ්ඨයන් විසින් වර්ණනා කරන ලදි. නිශ්‍රය බවද වදාරන ලදි. විවේකකාමීන්ට රුක්මුල් හා සම නිවාසයක් නැත.
මහාව්‍රත ඇතිව ගසමුල්හි විවේකව වසන්නා ආවාස මසුරුකම් දුරලයි. දෙවියන් විසින් ආරක්‍ෂා කරනු ලබයි.
රතු නිල් කහ තරුණ මහලු කොළ දක්නාහුගේ නිත්‍ය සංඥා දුරු කෙරේ.
එබැවින් නුවණැත්තේ භාවනාවෙහි ඇලුණාහුට නිවාස වූ බුද්ධදායාද වූ විවේක සෙනසුන් වූ රුක්මල් නොඉක්මවන්නෝය.
ඉක්බිති සුමේධ පණ්ඩිතයෝ පන්සලෙහි දොස් දැක වෘක්‍ෂමූලානිසංස දකිමින් වසන්නාහු තවදුරටත් සිතූහ. අහර පිණිස යන එන මට අහර සෙවීම දුකකි. මම කිසි පිරික්සීමකින් පැමිණ අහර පිණිස මහණ නුවූයෙමි. අහර සෙවීමේ දුක අපමණය. මම පවත්තඵලයෙන් යැපෙන්නෙම් නම් යෙහෙකි කියායි. මේ විශේෂාර්ථය දක්වමින්:-
එහි **වාපිතං** යනු; වපුරා නිපන් **රොපිතං** යනු; රෝපණය කොට නිපන්, සශ්‍ය නිෂ්පත්තිය වැපිරීම් සිටුවීම් වශයෙන් දෙයාකාරය. ඒ දෙයාකාරයම තම අල්පෙච්ඡතාවෙන් අතහැර පවත්තඵලයෙන් යැපීමි. **පවත්ත ඵලං** යනු; තෙමේම වැටුණු ගෙඩියයි. **ආදියිං** යනු; අනුභව කළෙමි.
වැටුණු ගෙඩියෙන් සතුටුවන අනුන් සතු ජීවිකාර හිත අහර ලොල්බව ප්‍රහීණ කළ මුනිවරයා සිවුදිගට අයත් වෙයි.
රසත‍ණ්හාව ද හැර දමයි. ඔහුගේ ආජීවය පිරිසිදුය. එබැවින් පවත්තඵල භෝජනය නොඉක්මවන්නේය.
මෙසේ වසන සුමේධ පණ්ඩිතයෝ නොබෝ කලකින්ම සතියක් තුළ පංචාභිඥා අෂ්ට සමාපත්ති ලැබූහ. මේ කරුණ පවසමින් **තත්‍ථප්පධානං පදහිං** ආදිය කියන ලදි. එහි **තත්‍ථ** යනු; ඒ අසපුවෙහි **පධානං** යනු; [missing trans] වීර්යාරම්භ කළෙමි. **නිසජ්ජට්ඨාන චංකමෙ** යනු; හිඳීමෙන් ද සිටීමෙන්ද සක්මනින් ද
සුමේධ පණ්ඩිතයෝ වනාහි සයනය ප්‍රතික්‍ෂේප කොට හිඳීම් කිරීම් සක්මන් කිරීමෙන්ම රෑදාවල් ගෙවා සතියක් තුළම අභිඥා බලයට පත්වූහ. මෙසේ අභිඥා බල පත්ව සුමේධ තවුසන් සමවත් සුවයෙන් පසුවෙද්දී සර්වජන සංග්‍රහකර මාරබල භයංකර ඥානප්‍රදීපකාර දීපංකර ශාස්තෘන් වහන්සේ ලොව පහළ වූහ.
කෙටියෙන් උන්වහන්සේගේ මේ පිළිවෙල කථාවයි. මේ දීපංකර මහසත්හු සමතිස් පෙරුම්පුරා වෙසතුරු අත්බැව් සම අත්බැව්හි සිට පොළෝ කම්පා කිරීමාදි මහදන් දී ආයු කෙළවර තුසීපුර ඉපිද ආයු තෙක් එහි වැස දසදහසක් සක්වළ දෙවියන් රැස්ව -
‘මහාවීරයාණනි, මේ ඔබට කාලයයි. මවුකුස උපදිනු මැනව. දෙවියන් සහිත මිනිසුන් සසර සයුරින් එතෙර කරමින් අමාපදය අවබෝධ කරනු මැනවැ’යි
කී කල උන්වහන්සේ දෙවියන්ගේ බස් අසා පස්මහ බැලුම් බලා එයින් චුතව රම්මවතී නුවර සියලු යස සම්පතින් දිනූ වාසුදේව නරදේව සුදේව නම් රජකුලෙහි සුමේධා දේවිය කුස ඇසළ පුරපසළොස්වක උතුරු සල නකතින් පිළිසිඳගෙන මහ පෙරහරින් උපහාර ලබමින් මහදේවියගේ කුස මිණිකුළක මෙන් කිසි අසූචියෙකින් නොතැවරී දසමසක් වැස මේකුළු විවරගත සරාසඳ මෙන් ඇගේ කුසින් බිහිවූහ.
ඒ දීපංකර කුමරාගේ පිළිසිඳ ගැනීමේ මොහොතෙහි උපන් කෙණෙහි දෙතිස් පෙරනිමිති පෙළහර පහළ විය. සියලු බුදු බෝසත්වරුන් මවුකුස පිළිසිඳීමෙහි නික්මීමෙහි බුදුවීමෙහි දම්සක් පැවැත්වීමෙහි යන මේ සතර තන්හි දෙතිස් පෙළහර පවත්නේමය. එහෙයින් ප්‍රකට නිසා මා විසින් දීපංකර කුමාරෝත්පත්තියෙහි දක්වන ලදී:-
සොඳුරු ශාන්ති ශිවංකර දිවකුරු කුමරු උපන්කල හාත්පස දසදහසක් සක්වළ කම්පිත ප්‍රකම්පිත විය.
දසදහසක් සක්වළ දෙවියෝ එදා එක් සක්වළෙක එක්රැස් වූහ.
බෝසත් මහසතුන් උපන් කෙණෙහි පළමුව දෙවියෝ පිළිගත්හ. පසුව මිනිස්සු පිළිගත්හ.
කිසිවකු විසිනුත් නොවැයූ සම්බැඳි බෙර දවුල් වීණා නොගැටූ අබරණ එකෙණෙහි හාත්පස මිහිරි රැලි නැංවීය.
හැම තැන බැමි සිඳී ගියේය. සියලු රෝග ඉබේම පහවිය. ජාති අන්‍ධයෝ රූප දුටහ. බිහිරෝ හාත්පස ශබ්ද ඇසූහ.
ජාති මූඪයෝ සිහි ලැබූහ. පිල්ලු පයින් ගමන්කළහ. විදෙස්ගත නැව් සිය තොටවලට වහා පැමිණියේය.
අහස්ගත පොළෝගත සියලු රුවන් හාත්පසින් ඉබේම බැබළුණේය. ගෝර නිරාගිනි නිවියේය. නදී දියද නිසල විය.
දුකින් නිතොර ලෝකාන්තරිකයෙහිද මහත් විපුල ආලෝකය විය. එදා ශාන්ත රළපෙළ ඇති සාගර ජලය මිහිරි විය.
රළුපරළු සුළං නොගැටීය. සියලු ගස් පිපුණු මල් ඇතිවිය. තරු සහිත සඳ අධිකව බැබළිණ. ඉර අධික උණුසුම් නැත්තේ විය.
පක්‍ෂීහු ගසින් අහසින් බැස තුටුපහටුව තුරුයට පොළවෙහි සිටියහ. සතර දිවයින්ගත මහවැසි මිහිරි දිය වැස්සවීය.
පහන්සිත් ඇති දෙවිවරු සිය දිව විමන්හි නැටූහ. ගැයූහ. වැයූහ. කොඩි දැමූහ. ඔවුහු ක්‍රීඩා කළහ.
එකෙණෙහි දොර මහකවුළු තෙමේම විවරවිය. මහජනයා සා පවස් රහිත වූහ. ලෝකය කිසිසේත් කිසි දුකකට නොපත් විය.
නිත්‍ය වෛරී සත්ත්වයෝ පරම මෛත්‍රී සිත ලැබූහ. කවුඩු බකමුහුණෝ එක්ව හැසුරුණහ. බල්ලෝ ඌරන් සමග සෙල්ලම් කළහ.
විසඝෝර සත්හු මුගටින් සමග කැමති පරිදි ක්‍රීඩා කළහ. ගෙවලමීයෝ විස්වස් සිතින් බළලුන්ගේ හිසෙහි උකුණන් ගත්හ.
බුද්ධාන්තරයකුත් දියත්තක් නොලත් ප්‍රේත ලෝකයෙහි පිපාසා පහවිය. කුදුහු සෘජු ශරීර ඇත්තෝ වූහ. ගොළුවෝ මිහිරිවදන් තෙපලූහ.
පහන් සිත් ලත් සත්ත්වයෝ උනුන් ප්‍රියවදන් බිණූහ. සතුටු සිතින් අශ්වයෝ හේෂාරව කළහ. මත්වර ඇතුන් කුඤ්චනාද කළහ.
හාත්පස දසදහසක් සක්වළ සුවඳ සඳුන් සුණින් ආකූල විය. කුසුම කුංකුම දුමින් සුවඳවත් විය. විවිධ ධජ පෙළින් ගැවසී ගත්තේය.
එහි දසසහස්‍රී ලෝකධාතුව කම්පාවීම සර්වඥතාඥාන ප්‍රතිලාභයට පෙර නිමිත්තය. දෙවියන්ගේ එක්සත්ව ලෙස ඒකරාශිවීම දම්සක් පවත්වන කල එකපැහැර රැස්ව දහම් පිළිගැනීමට පෙරනිමිත්තකි. පළමුව දෙවියන්ගේ පිළිගැනීම සතර රූපාවචරධ්‍යාන පිළිලැබීමට පෙරනිමිත්තයි. පසුව මිනිසුන්ගේ පිළිගැනීම සතර අරූපාවචරධ්‍යාන ලාභයට පෙරනිමිත්තයි. සම්බැඳි බෙර තෙමේ වාදනය වීම දහම්බෙර ඇස්වීමට පෙරනිමිත්තයි. වීණාභරණාදිය වාදනයවීම අනුපූර්ව විහාරයට පෙරනිමිත්තයි. බන්‍ධන ඉබේ සිඳීයාම අසම්මාන ඡේදයට පෙරනිමිත්තයි. මහජනයාගේ රෝග පහවීම සිවුසස් ලාභයට පෙරනිමිත්තයි. ජාත්‍යන්‍ධයන් රූප දැකීම දිවැස් ලැබීමට, බිහිරන් ශබ්ද ඇසීම දිවකන ලැබීමට...
ජාතිමූඪයන් අනුස්සති ඉපිදවීම සතිපට්ඨාන ප්‍රතිලාභයට පිළුන්ගේ පාගමන් චතුරිද්ධිපාද ලාභයට විදෙස්ගත නැව් සුපුටුන් වෙත පැමිණීම සිවුපිළිසිඹියා අධිගමයට රුවන් තෙමේම බැබළීම දහම් බැබළීමට නිරාගිනි නිවීම එකොළොස් කෙලෙස්ගිනි නිවීමට ගංගා ජලගලා නොයාම සිවුවෙසරද ලැබීමට ලෝකාන්තරාවලෝකය අවිදු අඳුර නසා ඥානාලෝකදර්ශනයට සයුරුදිය මිහිර නිවන් රසයෙන් එකරසවීමට සුළං නොහැමීම දෙසැට දිටුගති භේදනයට තුරු සුපිපි බව විමුත්ති කුසුමින් සුපිපි බවට...
සදෙහි වඩා බැබලීම බහුජන කැමැත්තට ඉර අධික උණුසුම් නොවීම හා නිර්මල බව කායික මානසික සුවයට පක්‍ෂීන්ගේ පොළෝගමන ඔවා අසා මහජනයාගේ දිවිහිම් සරණාගමනයට සතරමහ දිවයින් වැස්ස මහා ධර්ම වර්ෂාවට දෙවියන් සිය භවනවලම ක්‍රීඩා කිරීම බුදුව උදම් අනන බවට දොරකවුළු විවරවීම අටඟිමඟ දොර විවරවීමට සා පීඩා නැතිවීම කායගතාසතියෙන් නිවන් ලැබීමට පිපාස පීඩා නොවීම විමුක්ති සුවයෙන් සුවපත් වීමට වෛරීන්ගේ මෛත්‍රී‍ලාභය සිවුබඹවිහරණ ලැබීමට දසසහස්‍රී ලෝකධාතුව ධජමාලායෙන් යුතුවීම අරියධජමාලා ඇති බවට පෙරනිමිතිය. සෙසු විශේෂතා සෙසු බුදුගුණ ලැබීමට පෙරනිමිති බව දතයුතුය.
ඉක්බිති දිවකුරු කුමරා මහ සැපතින් සංග්‍රහ ලබමින් ක්‍රමයෙන් සොඳුරු යෞවනයට පැමිණ තුන් සෘතුවට හොබනා තුන්පහයක දෙව්ලෝ සිරිවන් රජසිරි වළඳමින් උයන්කෙළි සඳහා යන අවස්ථාවෙහි ක්‍රමයෙන් ජීර්ණ ව්‍යාධි මතක සංඛ්‍යාත තුන්දේවදූතයන් දැක හටගත් සංවේග ඇත්තේ ආපසු පැමිණ සුදසුන් නුවර එක් සම්පතින් බබළන රම්මවතී නුවරට පිවිසියේය. නැවත සිව්වන වර ඇත්රුවා කැඳවා මෙසේ කීය. දරුව, මම උයන බැලීමට යන්නෙමි. ඇත්යානා සරසව කියායි. ඔහු මැනව දේවයිනියි පිළිතුරු දී ඇතුන් සුවාසූ දහසක් සරසවනේය. ඉක්බිති විස්කම් දෙව්පුත් නන්පැහැ වතින් හැඳින් බෝසතුන් මුතු එබූ කෙයූරාභරණ පළඳවා සුන්‍දර කනකකටක මකුට කණ්ඩලබර කොට සුවඳ කුසුමින් මාලායෙන් කොණ්ඩය සරසාලීය. දිවකුරු කුමර දෙව්කුමරකු මෙන් සුවාසූදහසක් ඇතුන් පිරිවැරූ උතුම් මඟුලට අරා මහබලයෙන් පිරිවරා යතිජන සනසන උයනට පිවිස ඇතුපිටින් බැස උයන සැරිසරා පරම සොඳුරු දැකුම් ඇති සියනද සේ සිහිල් සිලාතලයෙහි හිඳ පැවිද්දට සිත ඉපිදවීය. එකෙණෙහිම සදවැසි ක්‍ෂීණාස්‍රව මහබඹහු අෂ්ට පරිෂ්කාර ගෙන මහසතුන් ඇස් හමුයෙහි පහල විය.
මහාපුරිස්හු ඔහු දැක මේ කිමැයි විමසා ශ්‍රමණ පරිෂ්කාරයයි අසා අබරණ බඩු මුදා පළඳනා භාණ්ඩාගාරිකයා හට දී මඟුල්කඩුව ගෙන මකුටය සහිත කෙස් සිඳ අන්තරීක්‍ෂ ආකාශයට දැමූහ. එවිට සක්දෙව්රජ රන්සුමුඟින් ඒ කේශමකූටය පිළිගෙන සිනෙරු මුදුනෙහි තුන්යොදුන් පමණැති ඉඳුනිල්මිණිමුව **මකුට චේතිය** කළේය. එවිට මහපුරිස්හු දෙවියන් දුන් අරහත්ධජ කසාවත් දරා සළුසඟළ අහසට දැමූහ. එය බඹහු පිළිගෙන බඹලොව දොළොස් යොදුන් සර්වරත්නමය චෛත්‍යයක් කළේය. පැවිදි වූ දිවකුරු කුමරුන් අනුව පුරිසකෝටියක් පැවිදි වූහ. ඔවුන් පිරිවැරූ මහසත්හු දසමස් ප්‍රධන්වීර්යය කළහ. අනතුරුව වෙසක් පුන්පොහෝ දින එක්තරා නුවරකට පිඬු පිණිස ගියහ.
එදා ඒ නුවර දෙවියන්ට බලි පිණිස පැන් නුමුසු කිරිබත් පිසූහ. මිනිස්සු පිරිස් සහිත පිඬු පිණිස පිවිසි බෝසතුන්ට ඒ කිරිබත් පිදූහ. එය කෝටි සංඛ්‍යාත සියලු භික්‍ෂූන්ට ප්‍රමාණවත් විය. මහසතුන්ගේ පාත්‍රයෙහි දෙවියෝ දිවඕජා බහාලූහ. එය වළඳා එම සල්උයන්හිම දාවල් දවස ගෙවා සවස විවේකයෙන් නැගී පිරිස පිටත්කොට **සුනන්‍ද** නම් ආජීවක දුන් අටතණමිට ගෙන පළොල් රුක් බෝධිය වෙත ගොස් තණ ඇතිරි අතුරා අනූරියන් බෝකඳ පිටුපස කොට පර්යංකයෙන් හිඳ චතුරංග වීර්යය ඉටා බෝමුල වැඩහුන්හ.
ඉක්බිති මාරබල බිඳ රාත්‍රී පෙරයම පෙරවිසීම් සිහිකොට මැදියම දිවැස පිරිසිදුකොට අලුයම අනුලෝම ප්‍රතිලෝම වශයෙන් ප්‍රත්‍යයාකාරය මෙනෙහිකොට ආනාපාන චතුත්ථධ්‍යානයට සමවැද එයින් නැගී පංචස්කන්‍ධයෙහි බැස උදයව්‍යය වශයෙන් සම්‍යක් ප්‍රඥාවෙන් ලකුණු දැක ගෝත්‍රභූ ඤාණය තෙක් විදර්ශනා වඩා අරුණෝදයෙහි ආර්ය මාර්ගයෙන් සියලු බුදුගුණ ප්‍රතිවේධ කොට බුද්ධ සිංහනාද කොට සත් සතියක් බෝධි සමීපයෙහිම කල්ගෙවා බඹහුගේ ධර්මදේශනා ප්‍රතිඥායෙන් සුනන්‍දාරාමයෙහි දම්සක් පවත්වා කළ සියයක් දෙව්මිනිසුන්ට ධර්මාමෘතය පොවා චාතුර්ද්වීපික මහා මේඝයක් සේ දහම්වැසි වස්වමින් මහජනයාගේ සසරබැමි සිඳමින් ජනපද චාරිකාවෙහි යෙදුණහ.
එකල සුමේධ පණ්ඩිත සමවත් සුවයෙන් කල් ගෙවන්නාහු පොළොව කම්පාව නොදුටහ. ඒ නිමිති ද නොදුටුවාහුය. එයින් කියන ලදි:-
එහි **එවං** යනු; දැන් කිවයුත්ත දක්වයි. **මෙ** යනු; මගේ **සිද්ධිප්පත්තස්සෙ** යනු; පංචාභිඥා සිද්ධිප්‍රාප්ත වූවහුගේ **වසීභූතස්ස** යනු; වසීභූත වූවහුගේ චිත්තවසීභාවයට පත්වූවහුගේ යන අර්ථයි. **සාසනෙ** යනු; වෙනස් මනස් ඇති තවුසන්ගේ සසුනෙහි අනාදර ලක්‍ෂණයෙහි හෙබි වචනයි. දතයුතුය. **ජිනො** යනු; කෙලෙස් සතුරන් දිනුයෙන් ජින නමි
**උප්පජ්ජන්තෙ** නම්; පිළිසිඳ ගැනීමෙහි **ජායන්තෙ** යනු; මව්කුසින් නික්මීමෙහි. **බුජ්ඣන්තෙ** යනු: අනුත්තර සම්මාසම්බොධිය අවබෝධ කිරීමෙනි. **චතුරො නිමිත්තෙ** යනු; සතර නිමිති. දිවකුරු දසබලයන්ගේ පිළිසිඳීම, උපත, බුදුවීම, දම්සක් දෙසීම යන සතර තැන දසසහස්‍රී ලෝකධාතු කම්පනාදි නිමිති යන අර්ථයි. මෙහි කීය:- එහි බොහෝ වූ නිමිති කුමක් නිසා චතුරො නිමිත්තෙ සතර නිමිති යයි කියන ලදද? අයුක්ති නොවන්නෝද? අයුක්ති නොවේ. මේ බොහෝ වූ නිමිති ස්ථාන හතරක සිදුවූ බැවින් සතර නිමිති යයි කියන ලදි. **නාද්දසං** යනු; නොදුටිමි. දැන් ඒ සතර නිමිති නොදැකීමෙහි කරුණු දක්වමින් **ඣානරතිසමප්පිතො** යි කීය. ඣානරති යනු සමවත් සුවයට මෙය නමකි. ධ්‍යාන සුවයෙහි සමාහිත වූ බැවින් එක්වූ බැවින් ඒ නිමිති නොදිටිමි යන අර්ථයි.
ඉක්බිති එකල දීපංකර දසබලයන් වහන්සේ සාරලක්‍ෂයක් රහතුන් පිරිවරා පිළිවෙළින් චාරිකා කරන සේක් පරම රමණීය රම්ම නගරයට පැමිණ සුදර්ශන මහාවිහාරයෙහි වසන සේක. මෙම නුවරු දිවකුරු බුදුහු උතුම් බුදුබවට පැමිණ උතුම් දම්සක් පවත්වා ක්‍රමයෙන් චාරිකා කරන සේක් මෙම නුවරට පැමිණ සුදසුන් මහවෙහෙර වසතී අසා ගිතෙල් වෙඬරු ද බෙහෙත් ද ගෙන හීල අනුභව කොට උතුරුසළු සහිතව මල් ගඳදුම් ගත් අතැතිව බුදුන් කරා එළඹ බුදුන් වැඳ පුෂ්පාදියෙන් පුදා සුමධුර බණකතා අසා සෙට දිනට භාග්‍යවතුන් වහන්සේට ආරාධනා කොට අසුනින් නැගී දසබලයන් පැදකුණු කොට ගියහ.
ඔවුහු පසුදින අසදෘශ මහදන් සරහා මඩුවක් තනා විමල කෝමල කිලුපුලින් සෙවිලි කොට සිවුදෑගඳින් පිරිබඩකොට ලදපස්මල් සුවඳ කුසුම් විසුරුවා මඩුවෙහි සිවුකොණ සිසිල් දිය පිරූ සැළි තබ්බවා කෙසෙල්පතින් වසා මණ්ඩපය මත දෑසමන්මල් සම පරම සුන්දර දැකුම් ඇති සෙල්වියන් බැඳ රන් රිදී මිණි කාරකයෙන් සරසා එහි ගඳදුම් මල්දම් පත්දම් රුවන්දම් එල්වා දුමින් දුර්දිනයක් කොට ඒ මුළුමහත් රම්‍ය වූ රම්ම නගරය කැන් සහිත කෙසෙල්ද මලින් සැරසූ පූර්ණඝට ද තබා නන්වන් ධජපතාකාදිය ඔසවා මහාවීදිය දෙපස තිරපවුරින් වටකොට දිවකුරු බුදුන් වඩනා මඟ අලංකාර කරන්නාහු දියෙන් බිඳී ගිය තැන් පස් දමා විසම සමකොට මුතුවන් වැලි විසුරුවති. ලදපස්මල් ඉසිති. කැන් සහිත කෙසෙල් පුවක්ගස් පිහිටුවති.
එකල සුමේධ තාපස සිය අසපුයෙන් නැගී රම්මනුවරවාසී ඒ මිනිසුන්ට ඉහළ අහසින් යන්නේ ඒ තුටුපහටුව මඟ පිරිසිදු කරන සරසන මිනිසුන් දැක කවර කරුණක්දැයි සිතා සියල්ලක් බලා සිටිද්දීම අහසින් බැස පසෙක සිට මිනිසුන්ගෙන් විමසීය. භවත්නි, කාහට මේ මඟ සරහනාහුද? කියායි. එයින් කියන ලදි:-
එහි **පච්චන්ත දෙසවිසයෙ** යනු; මධ්‍යම දේශයෙහිම එක් පැත්තක ප්‍රත්‍යන්තදේශ නම් වූ. **තස්ස ආගමනං මග්ගං** යනු උන්වහන්සේ විසින් පැමිණිය යුතු මාර්ගය යන අර්ථයි. **අහං තෙන සමයෙන** යනු; මම එකල්හි මෙය භූම්‍යර්ථයෙහි කරණ වචනයි. දතයුතුය. **සකස්සමා** යනු; තම අසපුවෙන් නික්ම. **ධුනන්තො** යනු; සලමින්. **තෙන සමයෙන** යනු ද තදා යනු ද මේ දෙක්හි එකාර්ථවන්ය. නික්‍ඛමන ක්‍රියාව ද දෙවැන්න ගමන ක්‍රියාවද සමග සම්බන්‍ධය කොට දතයුතුය. අන් අයුරින් පුනරුත් දොසින් නොමිලේ **තදා** යනු; එකල.
**වෙදජාතං** යනු; හටගත් සොම්නස්ස. **හට්ඨතුට්ඨං පමොදිතං** යනු; මේ තුන්පදය අන්‍යොන්‍ය පර්යාය වචනයි. අන්‍යොන්‍ය අර්ථදීපනය කරයි. නැතහොත් සැපයෙන් සතුට, ප්‍රීතියෙන් ප්‍රහර්ෂය, ප්‍රමෝදයෙන් ප්‍රමුදිතයයි. **ඔරොහිත්‍වාන** යනු; බැස. **මානුසෙ** **පුච්ඡි** යනු; මිනිසුන් විමසීමි. මෙයම හෝ පාඨයයි. **තාවදෙ**; යනු එදා එකෙණෙහි යන අර්ථයි. දැන් එම අර්ථය දක්වමින් **තුට්ඨ නට්ඨො පමුදිතො** යනාදිය කියන ලදි. එහි මේ මහජනයා තුටු පහටු ප්‍රමුදිත හදින් මඟ පිරිසිදු කරති. කුමකට සුද්ධ කරත් ද? කවරකු සඳහා පිරිසිදු කරත් ද යනුයි. මෙසේ සොධෙති පදය ගෙන අර්ථය ගතයුතුය. අන් පරිදි නොගැළපේ. සොධීයති සුද්ධ බව කරවයි. **මග්ගො අඤ්ජසං වටුමායනං** යනු; මේවා මාර්ග යන්නට පර්යාය වචනයි.
මෙසේ සුමේධ තාපසයන් විසින් විමසන ලද මිනිස්සු මෙසේ කීහ. සුමේධ ස්වාමීනි, ඔබ නොදන්නහුද? දීපංකර බුදුහු අනුන්තර සම්මා සම්බෝධියට පැමිණ දම්සක් පවත්වා ජනපද චාරිකාවෙහි යෙදෙන්නාහු ක්‍රමයෙන් අපේ නුවරට පැමිණ සුදසුන් මහවෙහෙර වසති. අපි උන්වහන්සේට ආරාධනා කළෙමු. මේ ඒ භාග්‍යවත් බුදුරදුන් වැඩමවන මාර්ගය පිරිසිදු කරමු කියායි. එයසා සුමේධ තාපසයෝ මෙසේ සිතූහ. බුද්ධ යන මේ ශබ්දය ද දුර්ලභය. බුදුඋපත ගැන කියනුම කවරේද? එබැවින් මා විසින් ද මේ මිනිසුන් සමග බුදුන් වඩින මග පිරිසිදු කළ යුතුය. එතුමා ඒ මිනිසුන්ට මෙසේ කීය. භවත්නි, ඔබලා මේ මඟ භාග්‍යවතුන් වහන්සේට පිරිසිදු කරන්නාහු නම් මටත් ඉඩක් දෙව්. මමත් ඔබලා සමග බුදුන් වඩින මඟ සුද්ධ කරමි කියායි. ඉක්බිති ඔවුහු මැනවැයි පිළිගෙන මේ සුමේධ පණ්ඩිතයෝ මහත් සෘද්ධි ඇත්තාහ. මහානුභාව ඇත්තාහයි දැන පිරිසිදු කිරිමට අසීරු දියෙන් බිඳුණු අතිවිසම එක් පෙදෙසක් සලකා මේ කොටස ඔබ සුද්ධකොට සරසනු මැනවැයි දුන්හ. ඉක්බිති ඒ සුමේධ පණ්ඩිතයෝ බුද්ධාරම්මණ ප්‍රීති උපදවා සිතූහ. මේ කොටස ඍද්ධියෙන් පරම දර්ශනීය කිරීමට මම සමත් වෙමි. එසේ කළ කල්හි මට සතුටක් නැත. අද මා කායික වතාවත් කිරීම වටනේයයි පස් දමා ඒ කොටස පුරවති.
එතුමන්ගේ ඒ කොටස පිරිසිදු කිරීමට මත්තෙන් විප්‍රකෘතිව තිබියදීම රම්මනුවරු භාග්‍යවතුන් වහන්සේට ස්වාමීනි, දැන් සූදානම් යයි කල් සැලකළහ. මෙසේ ඔවුන් කල්දැන්වූ පසු බුදුහු බඳුවදමල් පැහැති දෙපට සිවුර තිමඬුලු වසා හැඳ ඒ මත රන්පමුදමකින් මල්කළඹක් වටකරන්නෙක් මෙන් විදුලියක් වන් සශ්‍රීක කායබන්ධනය බැඳ රන්ගිරි කුළක් මත ලාරස ඉසින්නාක් මෙන් රන්සෑයක් පබළු දැලකින් වසන්නාක් මෙන්ද රන් ඇගෑයක් රත්කම්බිලියකින් පළඳවන්නාක් මෙන්ද සරාසඳ, රත්වලායෙකින් වසන්නාක් මෙන්ද ලාරසින් තෙත් කෑලමල සම පැහැති උතුම් රතු පාංශුකූල චීවරය පෙරවා ගඳකිළි දොරෙන් රන්ගුහාවකින් සිංහයකු මෙන් නික්ම ගඳකිළි ඉදිරියෙහි සිටියහ. එවිට සියලු භික්‍ෂූහු තම පාසිවුරු ගෙන බුදුන් පිරිවැරූහ. පිරිවරාගත් ඒ භික්‍ෂූහු මෙබඳු වූහ:-
අල්පෙච්ඡ වූහ සන්තුෂ්ටයහ. වක්තෘහ. වචනක්‍ෂමයහ. ප්‍රවිචිගතයහ. අසංසට්ඨයහ. වීනීකයහ. පගර්හිතයහ.
සියල්ලෝම සීලසම්පන්න වෙති. සමාධියෙහි ධ්‍යානයෙහි දක්‍ෂවූවෝ වෙති. ප්‍රඥාවිමුක්තියෙන් යුක්ත වෙති. චරණයෙන් යුක්ත වූවෝ වෙති.
ක්‍ෂීණාස්‍රවයෝය. වසීප්‍රාප්තයහ. ඍද්ධිමත්හුය. යසස් ඇත්තෝය. ශාන්ත ඉන්‍ද්‍රිය ඇත්තෝය. දමනයට පත්වූවෝය. පුනර්භවය ක්‍ෂය කළාහුය.
මෙසේ භාග්‍යවතුන් වහන්සේ තමන් වහන්සේ වීතරාගව වීතරාගීන් සමග වීතදෝසීව වීතදෝසීන් සමග වීතමෝහීව වීතමෝහීන් සමග ඔවුන් පිරිවරන ලදුව අතිශයින් බැබළි සේක. ඉක්බිති ශාස්තෲන් වහන්සේ ෂඩභිඥාලාභී ක්‍ෂීණාස්‍රවයන් හාරලක්‍ෂයක් පිරිවරා දෙව්ගණ පිරිවැරූ ශක්‍රයා මෙන් බඹගණ පිරිවැරූ මහබඹු මෙන් අපමණ කල්හි රැස්කළ පින් බෙලෙන් උපන් අනූපම බුද්ධ ලීලාවෙන් තරුගණ පිරිවැරූ සරාසඳ ගුවන්තලය මෙන් සරසා පිළියෙල කළ ඒ මගට පිළිපන් සේක.
රන්වන් පැහැයෙන් රන්වන් මඟරුක් රන්වන් පැහැයට සම කරමින් රන්වන් වීරයන්වහන්සේ මඟට පිළිපන්හ.
සුමේධ තාපසයෝ ද ඒ සරසා පිළියෙල කළ මඟින් වඩින දිවකුරු භාග්‍යවතුන් වහන්සේගේ දෙතිස්වර ලකුණින් හෙබි අසූ අනූලකුණින් අනුරඤ්ජිත ව්‍යාමප්‍රභා මණ්ඩලයෙන් සශ්‍රීක වූ ඉඳුනිල්මිණි වන් අහසෙහි නන්බඳු විදුලිය මෙන් සවනක් බුදුරස් විහිදුවන රුවින් අගපත් බුදුබඳ ඇස් දල්වා බලා අද මා විසින් දසබලයන් වහන්සේට ජීවිත පරිත්‍යාග කරන්ට වටනේ යයි භාග්‍යවතුන් වහන්සේ මඩ නොමඩින සේක්වා. මිණිපෝරු හෙයක් මඩින්නාක් මෙන් සාර ලක්‍ෂයක් රහතුන් සමග මාගේ පිට මඩිමින් වඩින සේක්වා. එය මට දිගුකල් හිතසුව පිණිස මෙය කියා කෙස් මුදා අඳුන් දිවිසම් ජටාමඬුලු වැහැරි සිවුරු කළුමඩෙහි පතුරුවා එහිම මඩ මත හොත්හ. එහෙයින් කියන ලදි:-
[missing]
එහි **බ්‍යාකරිංසු** යනු; ප්‍රකාශ කළහ. **දීපංකරො ‘නාම ජිනො තස්ස සොධීයතී පථො කියා ද පාඨයකි. සොමනස්සං පවෙදයිං** යනු; සොම්නස අනුභව කළෙමි යන අර්ථයි. **කත්‍ථ ඨත්‍වා** යනු; යම් පෙදෙසක අහසින් බැස්සේ ද එහිම සිට. **සංවිග්ගමානසො** යනු; ප්‍රීතියෙන් විස්මිත මනස් ඇතිව. **ඉධාපි** යනු; මේ දිවකුරු පින්කෙත්හි **බීජානි** යනු; කුසල් බීජ. **රොපෙස්සං** යනු; රෝපණය කරමි. ඛණො යනු; අෂ්ට ක්‍ෂණ රහිත නවවැනි ක්‍ෂණ සන්නිපාතය. ඒ අත්දුර්ලභ සමය මා විසින් ලබන ලදි. වෙ යනු; නිපාත මාත්‍රයකි. **මා උපච්චගා** යනු; එය බැහැර නොවේවා නොඉක්මයේවා යන අර්ථයි. **දදාථ** යනු; දෙව්. **තෙ **යනු; මා විචාළ මිනිස්සු යමෙක්ද ඔවුහු යන අර්ථයි. **සොධොමහං තදා **යනු; එකල්හි මම පිරිසිදු කරමි. **අනිට්ඨතෙ** යනු; පිරිසිදු නොකළ කල්හි අඩාල වූ කල්හි. **ඛීණංසවෙහි **යනු; මෙහි ආසව සතරකි. කාමාසව, භවාසව, දිට්ඨාසව අවිජ්ජාසවයි. මේ සතර ආසව යමෙකුගේ ක්‍ෂීණ ද ප්‍රහීණ ද මුලිනුපුටන ලදද සංසිඳුණාහුහ ඉපදීමට අභව්‍ය වූවාහු ද ඥානාග්නියෙන් දවන ලදද ඔවුහු ක්‍ෂීණාස්‍රව වෙති. ඔවුන් විසින් ක්‍ෂීණාස්‍රව හෙයින්ම නිර්මල වූවන්.
**දෙවා මනුස්සෙ පස්සන්ති** යනු; මෙහි දෙවියන්ගේ මිනිස් දර්ශනයෙහි කිවයුත්තක් නැත. ස්වභාව දැකීම් වශයෙන් මිනිස්සු යම්සේ මෙහි සිට දකිත්ද එසේ දෙවියෝ ද මිනිසුන් දකිති යන අර්ථයි. **දේවතා** යනු දෙවියන්. **උභොපි** යනු; දෙව් මිනිස් දෙගොල්ල. **පඤ්ජලිකා** යනු; කරන ලද ඇඳිලි ඇතිව, දැක හිසෙහි තබා යන අර්ථයි. **අනුයන්ති තථාගතං** යනු; තථාගතයන් පිටුපසින් යති. අනුයෝගය ඇතිවිට සාම්‍යර්ථයෙහි උපයෝග පදය වෙයි යනු ලක්‍ෂණයි. එයින් කියන ලදි. **අනුයන්ත තථාගතං** යි. **වජ්ජයන්තා** යනු;
[missing trans] දිශාවෙන් දිශාවෙන්. **ආකාසනභගතා** යනු; අහස් සංඛ්‍යාත නභස්හිගත. නොහොත් අහසට ගියාහු. ස්වර්ගගත. **නභො** යනු; ස්වර්ගයයි. **මරූ** යනු; දෙවියෝයි. **සල ලං** යනු; හොරගස්වල මල් **නීපං** යනු; මිදෙල්ල මල්, නාමල්, පුවක් දොඹ මල්, වැටකේ මල්. **භූමිතලාගත** යනු; භූමිගත.
**කෙසෙ මුඤ්චිත්‍වහං** යනු; මම කේශයෙහි බැඳි නිල්රන්වන් වක් ජටාව මුදා විසුරුවා යන අර්ථයි. **තත්‍ථ** යනු; මට දුන් ඉඩෙහි. **චම්මකං** යනු සම්කඩ. **කලලෙ** යනු; ගොහොරු මඩෙහි. **අවකුජ්ජොති** යනු මුනින්තළා වී. **නිපජ්ජහං** යනු; මම වැතිරගතිමි. **මා නං** යනු; මා යනු ප්‍රතිෂෙධාර්ථයෙහිය. නං යනු පදපූරණාර්ථයෙහි නිපාතයි. බුදුහු මඩ නොපාගත්වා යන අර්ථයි. **හිතාය මෙ භවිස්සති** යනු; ඒ මඩ නොපෑගීම දිගුකල් හිත පිණිස වන්නේය. **සුඛාය මෙ භවිස්සති** කියා ද පාඨයි.
ඉක්බිති සුමේධ පණ්ඩිතයෝ මඩ මත හොත්තාහු මෙසේ සිතූහ. ඉඳින් මම කැමති වන්නෙම් නම් සියලු කෙලෙස් නසා සංඝ නවකව (අළුත් මහණෙක්ව) මෙම නුවරට පිවිසෙමි. අප්‍රකට වේශයෙන් මගේ කෙලෙස් දවා නිවන් පැමිණීමෙන් වැඩෙක් නැත. මම දීපංකර දසබලයන් වහන්සේ මෙන් උතුම් බුදුබවට පැමිණ මහජනයා දහම් නැවට නංවා සසර සයුරෙන් එතෙර කොට පිරිනිවන් පාන්නෙම් නම් මැනවි. මෙය මට සුදුසුය කියායි. ඉක්බිති අටදහම් ගළපා බුදුබව සඳහා දැඩි අධිෂ්ඨාන කොට වැදහොත්තාහ. එහෙයින් කියන ලදි:-

එහි **පඨවියං නිපන්නස්ස** යනු; පොළොවෙහි වැදහොත්, පාඨය මෙයම හෝයි. **චෙතසො** යනු; චිත්ත පරිවිතර්කයක් විය යන අර්ථයි. **එවං මෙ ආසි චේතනා** යි ද පාඨයි. **ඉච්ඡමානො** යනු; කැමති වෙමින්. **කිලෙසෙ** යනු; කිලිටි කරති, උප්තාපනය කරතිනුයි ක්ලේශයෝයි. රාගාදි දසයයි. **ඣාපයෙ** යනු; දවන්නෙමි. මාගේ කෙලෙස් මම දවන්නෙමි යන අර්ථයි.
**කිං** යනු; ප්‍රතික්‍ෂේප වචනයි. **අඤ්ඤාත වෙසෙන **යනු; අප්‍රකට වේශයෙන්, නොදන්නා සැඟවුණු මෙහි වනාහි භික්‍ෂුවක් මෙන් ආස්‍රව නැසීමෙන් කිම? බුදුකුරු දහම් පුරා ප්‍රතිසන්‍ධි ජාති බොධි ධම්මචක්කනයන්හි පොළොව කම්පාකොට බුදුව අවබෝධ කරවන්නෙක් එතෙරව එතෙර කරවන්නෙක් මිදී මුදවන්නෙක් වන්නෙමි යන අදහසයි. **සදෙවකෙ** යනු; දෙවියන් සහිත ලෝකයෙහි
**ථාමදස්සිනා** යනු; තමන්ගේ ථාමබලය දක්නහු විසින් **සන්තාරෙස්සං** යනු; එතෙර කරවන්නෙමි. **සදෙවකෙ** යනු; දෙවියන් සහිත සත්ත්වයන් අතර, දෙවියන් සහිත ලෝකයෙහි හෝ ය. **අධිකාරෙන **යනු; අති විශිෂ්ට කාර්යයෙන්, බුදුන්ට මාගේ ජීවිතය පුදා කලල්මත වැතිරෙන අති විශිෂ්ට කාර්යයෙන් යන අර්ථයි.
**සංසාර සොතං** යනු; කර්ම ක්ලේශ වශයෙන් යෝනි ගති විඤ්ඤාණස්ථිති නව සත්ත්වාවාසයන්හි ඔබිනොබ සංසරණය සංසාරයයි. කී පරිදි:-
ස්කන්ධයන්ගේ පිළිවෙළ මෙන්ම ධාතු ආයතනයන් නොසිඳ පැවැත්ම සංසාරයයි කියනු ලැබේ.
සංසාරය ද එම සෝතය ද සංසාරසේක නමි. ඒ සංසාරසොතය. නොහොත් සංසාරයාගේ සෝතය සංසාරසොතයි. ඒ සංසාර කාරණය තණ්හා සොතය සිඳ යන අර්ථයි. **තයො භවෙ** යනු; කාම රූප අරූප භවයෙහි භවය උපදවන කර්ම ක්ලේශ තයො භවා යි අභිප්‍රේතයි. **ධම්මනාවා** යනු; අරි අටඟි මගයි. එය සතර ඕඝයන් තරණය කිරීම් අර්ථයෙන් ධම්මනාවා යි කියනු ලැබේ. **සමාරුය්හ** යනු; නැගී **සන්තාරෙස්සං** යනු; එගොඩ කරවන්නෙමි. යම් හෙයකින් වනාහි බුදුබව පතන්නහුගේ:-
එහි **මනුස්සත්තං** යනු; මිනිසත් බැව්හිම සිට බුදුබව පතන්නහුගේ දැකීම සම්බන්‍ධ වෙයි. නාගජාති ආදියෙහි සිටියවුන්ට නොවෙයි. කුමක් නිසාද යත්:- අහේතුකබව නිසාය.
මිනිසත් බැව්හි සිටින්නහුට ද පුරුෂ ලිංගයෙහි සිටියහුගේම පැතීම සඵල වෙයි. ස්ත්‍රියට හෝ පණ්ඩක නපුංසක උභතොබ්‍යංජකයන්ට සඵල නොවෙයි. කුමක් නිසාද යත්:- ලක්‍ෂණ පරිපූර්ණය නොමැති හෙයිනි. මෙය කියන ලදි. “මහණෙනි, ස්ත්‍රියක් අර්හත් සම්‍යක් සම්බුද්ධ වන්නේය යන යමක් ඇද්ද මෙය නොසිදුවන්නකි. ඊට අවකාශ නැත.”යි විස්තරයි. එහෙයින් ස්ත්‍රීලිංගයෙහි සිටි මිනිස් ජාතිකයෙකුගේ ද පැතුම ඉටු නොවෙයි.
**හේතු** යනු; පිරිමියකු වුව එම අත්බැව්හි රහත්වීමට හේතු ඇත්තකුගේම පැතුම සඵල වෙයි. අනිකකුට නොවෙයි.
**සත්‍ථාරදස්සනං** යනු; ඉඳින් ජීවමාන බුදුකෙනෙකුගේම හමුවෙහි පතයි නම් පැතුම සඵල වෙයි. බුදුන් පිරිනිවි පසු චෛත්‍යය ළඟ හෝ බෝරුක්මුලෙක හෝ ප්‍රතිමාවක් වෙත හෝ පසේබුදු බුදුසව්වන් වෙත හෝ පැතුම ඉටු නොවෙයි. කුමක් හෙයින්ද? භව්‍ය අභව්‍යයන් දැන කර්ම විපාක පිරිසිඳ දන්නා නුවණින් පිරිසිඳ දැන ප්‍රකාශ කිරීමට අසමත් බැවින් බුදුන් වෙත කරන පැතුමම ඉටුවෙයි.
**පබ්බජ්ජා** යනු; බුදුන් වෙත පතන්නහුට ද කර්ම ක්‍රියාවාදී තාපසයන් අතර හෝ භික්‍ෂූන් අතර හෝ පැවිදි වූවහුටම පැතුම සඵල වෙයි. ගිහිබැව්හි සිටියහුට නොවේ. කුමක් නිසාද? පැවිදිවූම බෝසත්හු සම්බෝධිය ප්‍රතිවේධ කරති. ගිහියෝ නොවෙති. එබැවින් ආදියෙහි ප්‍රතිධන් කාලයෙහිද පැවිද්දකු විය යුතුය.
**ගුණසම්පත්ති** යනු; පඤ්චාභිඥා අෂ්ටසමාපත්තිලාභී පැවිද්දන්ගේම පැතුම සඵල වෙයි. මේ ගුණ සම්පත්වලින් තොරවූවහුගේ පැතුම ඉටු නොවෙයි. කුමක් නිසාද? නිර්ගුණ වූවහුට එය නොවන හෙයිනි.
**අධිකාරො** යනු; ගුණසම්පන්නව යමකු විසින් සිය ජීවිතය බුදුවරුන්ට පුදන ලද්දේ වේද ඔහුට මේ අධිකාරයෙන් යුක්ත වූවහුටම සමෘද්ධ වේ. සෙස්සන්ට නොවේ.
එහිලා මේ ඡන්‍දමහත්වයට උපමාවයි. ඉදින් මෙසේ වෙයි නම්- යමෙක් එකම ජලාසයක් බවට පත්වේ. මුළු සක්වළ ගැබ තම බාහුබලයෙන් තරණය කොට එගොඩ යාමට සමත් වෙයි නම් ඔහු බුදුබවට පැමිණෙයි. යනුයි. යමෙක් මෙය තමාට දුෂ්කරයයි නොහඟී. මම මෙය තරණය කොට පරතෙරට යන්නෙමියි මහත් කැමැත්තෙන් උත්සාහයෙන් යුක්ත වෙයි. ඔහුගේ ප්‍රාර්ථනය සමෘද්ධ වෙයි. අනිකෙකුට නොවෙයි.
සුමේධ පණ්ඩිතයෝ වනාහි මේ අටදහම ගළපා බුදුබව සඳහා දැඩි අධිෂ්ඨානකොට වැදහොත්හ. දීපංකර භාග්‍යවතුන් වහන්සේ පැමිණ සුමේධ පණ්ඩිතයන්ගේ හිස පැත්තෙන් සිට කලල් මත සිටි සුමේධ තාපසයන් දැක මේ තාපසයෝ බුදුබව පතා අධිෂ්ඨාන කොට හොවිති. මොහුගේ ප්‍රාර්ථනය සිද්ධවෙයිදෝ නොවේදෝයි අනාගතංස ඤාණය යොදා සලකන සේක් මෙයින් සිව්අසංඛ්‍ය කප් ලක්‍ෂයකින් මත්තෙහි ගෞතම නම් බුදුවෙතියි දැන හිටිවනම පිරිස් මැද ප්‍රකාශ කළහ. මහණෙනි, ඔබලා මේ කලල් මත හෝනා උග්‍ර තපස් ඇති මේ තාපසයා දක්නහුද? කියායි. ස්වාමීනි එසේය. මෙතෙම බුදුබව පිණිස ප්‍රාර්ථනා කොට හොත්තාහ. මොහුගේ ප්‍රාර්ථනය සමෘද්ධ වන්නේය. මෙයින් සාරාසංඛ්‍ය කල්ප ලක්‍ෂයකින් මත්තෙහි ගෞතම නම් බුදුවන්නාහ. එම අත්බැව්හි කපිලවත්‍ථු නම් නුවර නිවාස වෙයි. මහාමායා නම් දේවිය මෑණියෝය. සුද්ධෝදන නම් රජ පියාණෝය. උපතිස්ස ද කෝලිත ද දෙඅගසව් වෙති. උපස්ථායක ආනන්‍ද නම් වෙයි. ඛේමා ද උප්පලවණ්ණා ද අග්‍රශ්‍රාවිකා දෙනම වෙති. මොහු ඤාණ මුහුකුරුවා මහබිනික්මන් නික්ම මහාප්‍රධන් කොට නුගරුක්මල සුජාතාව දුන් කිරිබත් පිළිගෙන නෙරඤ්ජරා ගංතෙර වළඳා බෝමැඩට නැගී ඇසතු රුක්මුල්හි බුදුවන්නාහ. එයින් කියන ලදි:-
එහි **ලෝකවිදු** යනු; සර්වප්‍රකාරයෙන් දන්නා ලද ලෝක ඇති බැවින් ලෝකවිදූයි. භාග්‍යවතුන් වහන්සේ ස්වභාව වශයෙන් සමුදය වශයෙන් නිරෝධ වශයෙන් නිරෝධ උපාය වශයෙන් සර්වප්‍රකාරයෙන් ලෝකය වටහා ගත්හ. දැනගන්න. අවබෝධ කළහ. එහෙයින් ලෝකවිදූ යයි කියනු ලැබේ. කී අයුරු:-
සුමේධ වූ ලෝකාන්ත ගත විසූ බඹසර ඇති කෙලෙස් සංසිඳ වූ භාග්‍යවතුන් වහන්සේ ලෝකාන්තය දැන මේ ලෝකයත් පරලෝකයත් නොකැමති වෙති. එහෙයින් ඒකාන්තයෙන් ලෝකවිදූ වන සේක.
තවද ලෝක තුනකි. සංස්කාර ලෝක, සත්ත්ව ලෝක, අවකාශ ලෝක යනුවෙනි. එහි සංස්කාර ලෝකය නම් ප්‍රත්‍යයෙන් උපන් පෘථුවි ආදි ධර්මයි. සත්ත්‍වලෝක නම් සංඥී අසංඥී නේවසංඥී නාසංඥීහුය. අවකාශලෝක නම් සත්ත්වයන්ගේ නිවාසස්ථානයි. මේ තුන් ලෝකය ද භාග්‍යවතුන් වහන්සේ යථා ස්වභාවයෙන් දන්නා සේක. එහෙයින් ලෝකවිදූ යයි කියනු ලැබේ. **ආහුතීනං පටිග්ගහො** යනු; දන් පිළිගැනීමට සුදුසු හෙයින් දක්‍ෂණීය බැවින් ආහුතීනං පටිග්ගහො නමි. **උස්සීසකෙ මං** **ඨත්‍වාන** යනු; මාගේ හිස සමීපයෙහි සිට. ඉදං දැන් කිවයුතු වචනය වදාළහ යන අර්ථයි. **ජටිලං** යනු; ජටා ඔහුට ඇත්තේනුයි ජටිලයි. ඒ ජටිලයා. **උග්ගතාපනං** යනු; උග්‍ර තපස්. අහුනී යනු; අහනි, අථ යන අර්ථයි. මෙයම හෝ පාඨයි. **කපිලව්හයා** යනු; කපිල නම්, රම්මා යනු; රමණීයතාවෙන්. **පධානං** යනු; වීර්යයි. **මහිතී** යනු; එළඹෙති. සෙසු ගාථාවන්හි අර්ථ පැහැදිලිය.
ඉක්බිති සුමේධ පණ්ඩිතයෝ මාගේ ප්‍රාර්ථනය සමෘද්ධ වන්නේයයි හටගත් සොම්නස් ඇත්තෝ වූහ. මහජනයා දිවකුරු බුදුරදුන්ගේ බස් අසා සුමේධ තාපසයෝ වනාහි බුද්ධබීජංකුරයකැයි තුටු පහටු වූහ. මෙසේද සිතූහ. යම්සේ ගඟින් එගොඩවන මිනිසෙක් ඍජු තොටින් එගොඩවිය නොහැක්කේ යට තොටකින් එගොඩ වන්නේද එමෙන් අපි දිවකුරු දසබල සසුනෙහි මඟපල නොලබන්න මෙන් නම් අනාගතයෙහි යම්දාක ඔබ බුදුවන සේක්ද එකල ඔබවහන්සේ තුමුවෙහි මඟපල පසක් කිරිමට සමත් වෙම්වායි පැතූහ. දිවකුරු දසබලයාණෝ ද බෝසත් මහසතුන් පසසා මල් අටමිටකින් පුදා පැදකුණු කොට වැඩි සේක. සාර ලක්‍ෂයක් රහත්හුද බෝසතුන් මලින් ගඳින් පුදා පැදකුණු කොට වැඩියහ. දෙවියන් සහිත මිනිස්සු ද වැඳ පුදා පැදකුණු කොට ගියහ.
ඉක්බිති සකලලෝක අතිදීපංකර දීපංකර බුදුහු සත්ලක්ෂයක් රහතන් පිරිවරා රම්මනගර වැසියන්ගේ පුදසත්කාර ලබමින් දෙවියන්ගේ අභිනන්‍දන සහිතව සන්‍ධ්‍යා කාන්ති වළඳන ලද උතුම් රන්ගිරිකුළක් මෙන් මල්සුවඳ සුවඳසුණු සුවඳින් සුගන්‍ධවත් ධජපතාකා නංවන ලද සුවඳ බැඳි හදින් බඹරගණ ගුමු ගුමු නද ගන්වන ලද දුමින් අඳුරු වූ දෙව්පුරයක් මෙන් හොබනා අතිරමණීය රම්මනුවරට පිවිස පනවන ලද මාහැඟි බුද්ධාසනයෙහි යුගඳුරු මුදුනෙහි සරාකල රුචිර සඳ මෙන්ද ගනඳුරු දුරලන කමලවන පුබුදු කරන දිවාකරයා මෙන් බුද්ධදිවාකරයාණෝ වැඩහුන් සේක. බික්සඟන ද පිළිවෙලින් තම තමන්ට පැමිණි ආසනවල හුන්හ. රඹගම් නුවරවැසි උපාසකවරු ශ්‍රද්ධාදිගුණ අසදෘශ සැප නිදාන වූ දානය බුදුපාමොක් බික්සඟනට පුදකළහ.
ඉක්බිති බෝසතාණෝ දසබල ව්‍යාකරණය අසා බුදුබව අත්පත් වූවක් මෙන් හඟිමින් ප්‍රමුදිත හදින් සියල්ලන් නික්මගිය පසු සයනයෙන් නැගිට පාරමී පරීක්‍ෂා කරමියි මල්රැස මත පර්යංකයෙන් හිඳගත්හ. බෝසතුන් මෙසේ හුන් කල්හි සියලු දසදහසක් සක්වළ දෙවියෝ සාධුකාර දී ආර්ය සුමේධ තාපසයෙනි, පෙර බෝසතුන් පාරමී පරීක්‍ෂා කරමියි පර්යංකයෙන් හුන් කල්හි යම් පෙරනිමිති පහළවිණි නම් ඒ සියල්ලම අද පහළ විය. නිසැකයෙන් ඔබ බුදුවන්නාහුය. මෙය අපි දනිමු. යමෙකුට මේ නිමිති පහළ වෙයිද ඔහු ඒකාන්තයෙන්ම බුදු වෙති. එහෙයින් ඔබ තම වීර්යය දැඩිකොට ගනු මැනවැයි බෝසතුන් නන් ආකාර ස්තූතියෙන් ස්තුති කළහ. එහෙයින් කියන ලදි.
එහි **ඉදං සුත්‍වාන වචනං** යනු; මේ දීපංකර භාග්‍යවතුන් වහන්සේගේ බෝසතුන්ට ප්‍රකාශ කළ වදන් අසා. **අසමස්ස** යනු; සමසදෘශ කෙනෙකු නැති බැවින් අසමයන්ට කී පරිදි:-
මට ආචාර්යවරයෙක් නැත්තේය. මට සමානයෙක් ද විද්‍යමාන නොවේ. දෙවියන් සහිත ලෝකයෙහි ප්‍රතිපුද්ගලයෙක් නැත්තේය යනුයි.
**මහෙසිනො** යනු; මහත්වූ ශීල සමාධි ප්‍රඥා ස්කන්ධයන් සොයයි. ගවේෂණය කරයි යනු මහෙසීයි. ඒ මහර්ෂීන්ගේ නරමරූ යනු; මිනිස්සු ද දෙවියෝ ද, මේ වනාහි උත්කෘෂ්ට නිර්දේශයි. සියලු දසදහසක් ලෝකධාතුවෙහි නාග යක්‍ෂ ආදීහුද ප්‍රමෝද වූහ**. බුද්ධබීජංකුරො අයං** යනු; මේ වනාහි බුද්ධාංකුරයෝ උපන්හයි ප්‍රමෝද වූහ යන අර්ථයි.
**උක්කුට්ඨිසද්දා** යනු; මහත් නාද පවතී. **අප්ඵොඨෙන්ති** යනු; අත්වලින් බාහුවලට ගසති. **දසසහස්සී** යනු; දසසහස්‍රී ලෝකධාතුව. **සදෙවකා** යනු; දෙවියන් සමග දසදහසක් ලෝකධාතුව නමස්කාර කරති යන අර්ථය. **යදිමස්ස** යනු; යදි ඉමස්සයි. මෙයම පාඨයි. **විරජ්ඣිස්සාම** යනු; ඉදින් නොපැමිණෙන්නමෝ නම්, **අනාගතම්හි අද්ධානෙ** යනු; අනාගත කාලයෙහි. **භෙස්සාම** යනු; වන්නෙමු. **සම්මුඛා ඉමං** යනු; මුන්වහන්සේ හමුව. සාම්‍යර්ථයෙහි උපයෝග වචනයි.
**නදිං තරන්තා** යනු; ගඟ තරණය කරන්නාහු. නදිත්රන්තා යනු ද පාඨයි. **පටිතිත්‍ථං** යනු; ප්‍රතිමුඛ තීර්ථය. විරජත්‍වය යනු; විරජ්ඣියාති වරදවා. **යදි මුඤ්චාම** යනු; ඉදින් මේ භාග්‍යවතුන් වහන්සේ මඟහැර කළයුතු කිස නොනිමවූවෝ වෙමු නම් යන අර්ථයි. **මම කම්මං පකිත්තෙත්‍වා** යනු; මාගේ භාවිතාර්ථ ප්‍රකාශ කොට. **දක්‍ඛිණං පදං මුද්ධරිං** යනු දකුණු පය එසවූහ. **කතපදක්‍ඛිණො** යි ද පාඨයි.
**ජිනපුත්තා** යනු, දීපංකර ශාස්තෘන් වහන්සේගේ ශ්‍රාවකයෙක්. **දෙවාමනුස්සා අසුරා ච අභිවාදෙත්‍වාන පක්කමුං** යනු; දෙවාදි මේ සියල්ලෝම මට තෙවරක් පැදකුණු කොට පුෂ්පාදියෙන් පූජා කොට මනාව පසඟ පිහිටුවා වැඳ ආපසු හැරී නැවත නැවත බලමින් මිහිරි අර්ථව්‍යඤ්ජනයෙන් යුත් නානා ප්‍රකාර ස්තුතියෙන් වර්ණනා කරමින් ගියහ. **නරා නාගාචගන්‍ධබ්බා අභිවාදෙත්‍වාන පක්කමුං** යනු ද පාඨයි.
**දස්සනං මෙ අතික්කන්තෙ** යනු; භාග්‍යවතුන් වහන්සේ මාගේ දර්ශන විෂය ඉක්ම වූ කල්හි. **ජහිතෙ දස්සනූපචාරෙ** කියා ද පාඨයි. **සසංඝෙ** යනු; සංඝයා සමඟින් යනුයි. **සයනා උට්ඨහිත්‍වාන** යනු; හොත් තැනින් කලලින් නැගී. **පල්ලංකං ආභුජිත්‍වා** යනු; කළ පර්යංක ඇතිව මල්ගොඩෙහි වාඩිවීමි යන අර්ථයි. හට්ඨො හට්ඨෙන චිත්තෙන ආසනා උට්ඨහිං තදා යි ද පාඨයි. එය ප්‍රකට අර්ථ ඇත්තේමය.
**පීති යා ච අභිස්සන්නො** යනු; ප්‍රීතියෙන් පිනාගියේ. **වසී භූතො** යනු; වසීභාවයට පැමිණියේ. **ඣානෙ** යනු; රූපාවචර අරූපාවචනධ්‍යානයන්හි. **සහස්සියම්හි** යනු; දසසහස්‍රියෙහි. **ලොකම්හි** යනු; ලොකධාතුවෙහි. **මෙ සමො **යනු; මා වැන්නෙක්. අවිශේෂයෙන් මෙ සමො නිත්‍ථි යි කියා දැන් එයම නියමයෙන් **අසමො ඉද්ධිධම්මෙසු** යයි කීය. එහි **ඉද්ධිධම්මෙසු** යනු පස් ඍද්ධියෙහි යන අර්ථයි. **අලභිං** යනු; ලැබුවෙමි. **ඊදිසං සුඛං** යනු; මෙබඳු සොම්නසක්.
ඉක්බිති සුමේධ තාපසයාණන් දසබලයන් වහන්සේගේ ප්‍රකාශය අසා බුදුබව අත්පත් වූවාක් මෙන් හඟනාහු ප්‍රමුදිත හදින් දසදහසක් ලෝධාහි සුද්ධාවාස මහබඹහු අතීත බුදුවරුන් දැකීමෙන් බෝසත්වරුන්ගේ නියත විවරණයෙහි උපදනා ප්‍රාතිහාර්ය දැකීමෙන් තථාගත වදනෙහි නොවෙනස් බව ප්‍රකාශ කරන්නාහු මා සතුටු කරවමින් මේ ගාථා කීහයි දක්වමින් පල්ලංකාභුජනෙ මය්හං යන ආදිය කීහ.
එහි **පල්ලංකාභුජනෙ මය්හං** යනු; මාගේ පර්යංක වැළඳ ගැනීමෙහි. මෙයම හෝ පාඨයි. **දසසහස්සාධිවාසිනො** යනු; දසසහස්‍රිවාසී බ්‍රහ්මයෝ. යා පුබ්බෙ යනු; යම් පෙර. විභත්ති ලොපය කොට කියන ලදැයි දතයුතුය. **පල්ලංකවරමාභුජෙ** යනු; පර්යංකය වැළඳගැන්මෙහි. **නිමිත්තානි පදිස්සන්ත** යනු; නිමිති ප්‍රදර්ශනය විය යන අර්ථයි. අතීත පදය කිවයුතු තැන වර්තමාන පදය කියන ලදි. කීවද අතීත වශයෙන් අර්ථය ගත යුතුය. **තානි අජ්ජ පදිසරෙ** යනු; පෙර ද නියත බෝසතුන්ගේ පලඟ බැඳීමෙහි යම් නිමිති පහළ වීද ඒ නිමිති අදද දක්නට ලැබේ. එබැවින් ඔබ නිසැකවම බුදුවන්නහුය යන අර්ථයි. එම නිමිති උපන්නේ නොවේ. ඊට සමාන බැවින් ඒවා අදද දක්නට ලැබේයි කී බව දතයුතුය.
**සීතං** යනු; සීතත්‍වයයි. **බ්‍යපගතං** යනු; පහවිය. **තානි** යනු සීත පහවීම උෂ්ණ සමනය යන අර්ථයි. **නිස්සද්දා** යනු; අශබ්ද, අනිර්ඝොස, **නිරාකුලා** යනු: අනාකුල මෙයම හෝ පාඨයි. **නසන්‍දන්ති** යනු; ගලා නොබසී. නොපෙරළයි. **සවන්තියෝ** යනු, ගංගාවෝ. තානි යනු; නොහැමීම් ගලා නොබැසීම්. **ථලජා** යනු; පෘථිවිතලයෙහි පර්වත වෘක්‍ෂාදියෙහි හටගත්, **අකජා** යනු උදක පුෂ්පයි. **පුෂ්ඵන්ති** යනු; පෙර බෝසතුට පිපුණේය. අතීතාර්ථයෙහි වර්තමාන පදයයි දතයුතුය. **තෙපජ්ජ පුපර්වතාන** යනු; ඒ මල් අදද පිපී ඇත යන අර්ථයි.
**ඵලහාරා** යනු; ඵලධර වූ. **තෙපජ්ජ** යනු; ඒවා ද අද. පුල්ලිංග වශයෙන් තෙපි යි කියන ලදි. ලතා ච රුක්‍ඛා ච යි කී හෙයිනි. **ඵලිතා** යනු; හටගත් ඵල ඇති. **ආකාසට්ඨා ච භුම්මට්ඨා ච** යනු; අහස්ගත වූ ද පොළෝගත වූ ද. **රතනාදීනි** යනු; මුතු ආදි රත්න. **ජොතන්ති** යනු; බබළති. **මානුසකා** යනු; මිනිසුන් සන්තක වූයේ මානුසකයි. **දිබ්බා** යනු; දෙවියන් සතු වූයේ දිබ්බායි. **තුරියා** යනු; ආතත, විතත, විතතාත, සුසිර, ඝන යයි තුර්ය පසකි. ආතත නම් සම්බැඳි බෙර ආදියෙහි එක්තලයක් ඇති තූර්යයකි. විතත නම් තල දෙකක් ඇති මුළුමනින්ම වසන ලද මහවීණාදියයි. සුසිර නම් වස්දඬු ආදියයි. ඝන නම් කයිතාලම් ආදියයි. **වජ්ජන්ති** යනු; යට කී අයුරින් වාදනය කළහ. අතීතාර්ථයෙන වර්තමාන ක්‍රියාපදයයි. මතු මෙවැනි වචනද මෙබඳුය. **අභිරමන්ති** යනු; එහි දක්‍ෂයන් විසින් මුදන ලදුව මනාතාල ඇති මනාව වාදනය කරන ලදුව නාද කරයි. මනාව හඬ නංවයි යන අර්ථයි.
[missing trans] **අභිවස්සන්ති** යනු අභිවසසිංසු යනුයි. වැටුණහ යන අර්ථයි. **කෙපි** යනු; ඒ විසිතුරු මල්වැටෙනු පෙනේ. දෙව්බඹගණ විසින් වගුරුවනු ලබන යන අදහසයි. **ආභුජති** යනු; වැළඳ ගනී. **තෙපජ්ජුභො** යනු; අද ඒ මහාසමුද්‍ර දසදහසක් ලොව යන දෙක. **අභිරචන්ති** යනු; අභිනාද කරති. **නිරයෙස දසසහස්සා** යනු; නොයෙක් දසදහස්. **නිබ්බන්ති** යනු, ශාන්තියට පැමිණෙති යන අර්ථයි. **තාරකාන** යනු; නක්‍ෂත්‍ර. **තෙපි අජ්ජ පදිස්සන්ති** යනු; සූර්යයාගේ නිර්මල භාවයෙන් අද දාවල්හිද තාරකා දක්නා ලැබේ.
**අනොවට්ඨෙන** යනු; නොවස්නා ලද. භූම්‍යර්ථයෙහි කරණ වචනයි දතයුතුයි. නොහොත් අනෙවට්ඨෙ යනු; අනභිවට්ඨෙපි යනුයි. නා යනු නිපාතමාත්‍රයි. සුත්‍වාන දූතවචනං ආදියෙහි මෙනි. **තම්පජ්ජුබ්භිජ්ජතෙ** යනු; ඒ ජලය ද අද උඩට බිඳගෙන නැගී සිටී යන අර්ථයි. **මහියා** යනු; පොළවෙහි නිස්සක්ක පදයි. **තාරගණා** යනු; ග්‍රහ නක්‍ෂත්‍ර ආදි සියලු තරු සමූහය. **නක්‍ඛත්තං** යනු; නැකැත් තරු ද. **ගගනමණ්ඩලෙ** යනු; සියලු ගගන මණ්ඩලය බබළයි යන අර්ථයි. **බිලාසයා** යනු; බිල්හි වසන සර්ප මුගටි කිඹුල් ගොයි ආදීහුය. **දරිසයා** යනු; ඣාරාසයා යි. මෙයම හෝ පාඨයි. පර්වත විවරයි. **සකාසයා** යනු; තමන්ගේ වාසස්ථානයෙන් තදාසයා යනු ද පාඨයි. එහි එකල බිලයෙන් නික්ම යන අර්ථයි. **නික්‍ඛමන්ති** යනු; නික්‍ඛමිංසු යාමුයි. **ජුද්ධා** යනු සුජුද්ධං යනුයි. මනාව උදුරන ලද යන අර්ථයි.
**අරති** යනු; උත්ක‍ණ්ඨාවයි. **සන්තුට්ඨා** යනු; පරම සතුටින් සතුටු වූවාහු. **විනස්සන්ති** යනු; පහවෙත්. **රාගො** යනු; කාමරාගය. **තදා තනූ** යනු; පහත් මට්ටමක වෙයි. මෙයින් අවසන් බවක් නොදක්වයි. **විභතා** යනු; විනාශ කළ. **තදා** යනු; පෙර බෝසතුන්ගේ පර්යංක බැඳීමෙහි යන අර්ථයි. න භවති යනු; නොවෙයි. **අජ්ජපෙතං** යනු; අද ඔබගේ පර්යංකයෙන් සිටීමෙහි ද යන අර්ථයි. මේ භය නොවෙයි. **තෙන ලිංගෙන ජානාම** යනු; ඒ තරුණින් අපි හැමදෙනම දනිමු. ඔබ බුදුවන්නහුය යන යමක් ඇදද එයයි යන අර්ථයි.
**අනුද්ධං සති** යනු; උඩ නොයයි. නොවෙයි. නොසිදුවෙයි. **අනිට්ඨගන්‍ධො** යනු; දුගඳයි. පක්කමති යනු; වෙන්ව යයි. **පචායති** යනු; හැමීය. **සොපජ්ජ** යනු; අද ඒ දිවසුවඳ ද **පදිස්සන්ති** යනු; දිටිමු. **තෙපජ්ජා** යනු; අද ඒ සියලු දෙවියෝ. **යාවතා** යනු; පරිචේඡෙදාර්ථයෙහි නිපාතයි. යම්තාක් ද යන අර්ථයි. **කුඩ්ඩා** යනු; ප්‍රාකාර. **න භොන්තාවරණ** යනු; ආවරණකර නොවීය. **තදා** යනු; පෙර. **ආකාසභූතා** යනු; ඒ ප්‍රාකාර කවාට පර්වත ආවරණය කිරිමට හරස් කිරීමට නොහැකිව අජටාකාශ විය යන අර්ථයි. **චුති** යනු; මරණයයි. **උප්පත්ත** යනු; පිළිසිඳගැන්ම හටගැන්ම. **ඛණෙ** යනු; පෙර බෝසතුන්ගේ පලඟ බැඳීම් ක්‍ෂණයෙහි. **න විජ්ජති** යනු; නොවීය. **තානිපජ්ජ** යනු; අද ඒවාද මරණ උපත් ආදිය යන අර්ථයි. **මා නිවත්ති** යනු; ආපසු නොයව. **අභික්කම** යනු; පරාක්‍රමවත් වන්නමෙහි සෙස්ස කියන ලදමැයි.
ඉක්බිති සුමේධ පණ්ඩිතයෝ දිවකුරු බුදුන්ගේ ද දෙවියන්ගේ ද වදන් අසා වඩාත් උත්සාහවත්ව සිතූහ. බුදුවරු නම් හිස් වදන් නැත්තෝය. බුදුවරුන්ගේ කතාවෙහි වෙනසක් නැත. අහසට දැමූ ගලක් වැටීම උපන්නහුගේ මරණය උදිත සූර්යයාගේ නැගීම ගුහාවෙන් නික්මුණු සිංහයාගේ සිංහනාද කිරීම ගැබ්බර ගැහැනියකගේ වැදීම මෙන් ඒකාන්තය. අවශ්‍යයෙන්ම සිදුවෙයි. එමෙන් බුදුවදන් ඒකාන්තය. නොසිස්ය. ඒකාන්තයෙන් මම බුදුවෙමි කියායි. එයින් කියන ලදි.
එහි **බුද්ධස්ස වචනං සුත්‍වා දසසහස්සී චූභයං** යනු; දිවකුරු සම්බුදු රදුන්ගේද දසදහසක් සක්වළ දෙවියන්ගේද වචනය අසා. **උභයං** යනු; දෙගොල්ලන්ගේ. සාම්‍යර්ථයෙහි ප්‍රථමා විභක්තියයි. දෙක යනු හෝ වෙයි. **එවං චින්තෙසහං** යනු; මම මෙසේ සිතීමි.
**අදෙවජ්ඣවචනා** යනු; දෙයාකාරව පවත්නා වදන් නැත්තෝය. ඒකාන්ත වචන ඇත්තෝය යන අර්ථයි. අච්ඡිද්දවචනා යනු ද පාඨයි. අමොඝවචනා යනු; සත්‍ය වචන ඇත්තෝය. **විකථං** යනු; අසත්‍ය වචන නැත යන අර්ථයි. **ධුවං බුද්ධො භවාමහං** යනු; ඒකාන්තයෙන්ම බුදුවෙමියි නියත වශයෙන් අවශ්‍යයෙන් වීම් වශයෙන් වර්තමාන පදය කරන ලදැයි දතයුතුයි.
**සුරියස්සුග්ගමනං** යනු; සූර්යයාගේ උදාවීමයි. මෙයම හෝ පාඨයි. **ධුවසස්සතං** යනු; ඒකානික භාවී ද ශාස්වත ද වෙයි. **නික්‍ඛන්තසයනස්ස** යනු; සයනයෙන් නික්මුණහුගේ. **ආපන්නසත්තානං** යනු; ගැබ්බර ඇතියවුන්ගේ, ගර්භිනීන්ගේ යන අර්ථයි. **භාරමොරොපනං** යනු; බර බහාලීම ගැබ්බහාලීම යන අර්ථයි. මකාරය පදසන්‍ධිකාරකයි. මෙහි සෙස්ස ද ප්‍රකටමය.
ඒ මම ඒකාන්තයෙන් මම බුදුවෙමියි මෙසේ කළ සනිටුහන් ඇතිව බුද්ධකාරක ධර්ම සෙවීමට බුද්ධකාරක කොහිද? උඩ යට දිසා විදිසාව ලදැයි සියලු ධර්ම ධාතුව පරීක්‍ෂා කරන්නාහු පෙර බෝසතුන් විසින් සෙවුනා ලද ඇසුරු කරන ලද පළමු දාන පාරමිතාව දැක මෙසේ තමහට අවවාද කළහ. සුමේධ පණ්ඩිතයෙනි, ඔබ මෙවක් පටන් ප්‍රථම දාන පාරමිතාව පුරන්නෙහිය. යම්සේ යටිකුරු කළ දියකළය වතුර ඉතිරි නොකොටම වගුරුවමුද? ආපසු නොගනීද එසේ ධනය හෝ පිරිවර හෝ අඹුදරුවන් හෝ අඟපසඟ හෝ නොබලා හැම සැපත් යදියනට කැමති කැමති දේය ඉතිරි නොකොට දෙන්නාහු බෝමුල හිඳ බුදුවන්නේයයි පළමු දාන පාරමිතාව දැඩිකොට අධිෂ්ඨාන කළහ. එයින් කියන ලදි:-
එහි **හන්‍ද** යනු; ව්‍යවසර්ගාර්ථයෙහි නිපාතයි. **බුද්ධකරෙ ධම්මෙ** යනු; බුද්ධත්වය සිදුකරන ධර්ම. බුද්ධත්‍වකාරක ධර්ම නම් දානපාරමිතාදි දසධර්මයි. **විචිනාමි** යනු; සොයන්නෙමි. පරීක්‍ෂා කරන්නෙමි යන අර්ථයි. **ඉතො චිතො** යනු; මෙයින් මෙයම හෝ පාඨයි. ඒ ඒ තන්හි සොයමි යන අර්ථයි. **උද්ධං** යනු; දෙව්ලොව, **අධො** යනු; මිනිස් ලොව. **දසදිසා** යනු; දස දිසාවෙහි. ඒ බුද්ධකාරක ධර්ම දෙව්ලොව මනුලොව සරස දිසා විදිසාවල කොතැනක ද යන අදහසයි. **යාවතා ධම්මධාතුයා** යනු; මෙහි **යාතො** යනු සීමා වචනයයි. **ධම්මධාතුයා** යනු; **සභාවධම්මස්ස** පවත්තනී යයි වචන ශේෂය දතයුතුය. කුමක් කියන ලදද? ස්වභාව ධර්මයන්ගේ නාම රූප අරූප ධර්මයන්ගේ පැවැත්ම යම් පමණ ද එපමණ තන්හි සොයන්නෙමි යන අර්ථයයි.
**විචිනන්තො** යනු; විමසන්නේ පරීක්‍ෂා කරන්නේ. **පුබ්බතෙහි** යනු; පුරාණ බෝසතුන් විසින්. **අනුචිණ්ණං** යනු; පුරුදු කළ ඇසුර කළ. **සමාදිය** යනු; සමාදන්වීම කරව. මා විසින් අද පටන් මේ දාන පාරමිතාව පිරිය යුතුය යන අර්ථයි. **දානපාරමිතං ගච්ඡ** යනු; දාන පාරමිතාවට යව. පූර්ව යන අර්ථයි. **යදි බොධිං පත්තු මිච්ඡස** යනු; ඉදින් බෝමුලට පැමිණ අනුත්තර සම්බෝධියට පැමිණීමට කැමැත්තෙහි නම්. **යස්ස කස්සමි** යනු; දියෙහි හෝ කිරෙහි හෝ යම් කිසිවක. සම්පූර්ණ ශබ්දයෝගය ඇතිවිට ශබ්ද විද්‍යාඥයෝ සම්බන්‍ධ විභත්තිය කැමති වෙති. කරණාර්ථයෙහි සම්බන්‍ධ විභක්තිය හෝ ය. යෙන කෙනචි යම් කිසිවකු විසින් යන අර්ථයි. **අධොකතො** යනු; මුව යටට හරවන ලද්දේ. **න තත්‍ථි රීරක්‍ඛති** යනු නොරැඳෙයි. **වමතෙ ව** යනු; නිරවශේෂව දිය වැගිරෙයි යන අර්ථයි. **හීන මුක්කට්ඨමජ්ඣිමෙ** යනු; පහත් මැදහත් උසස්. මකාරය පදසන්‍ධිකාරකයි. **කුම්භො** විය. **අධොකතො** යනු; කට යටට හැරවූ. වෙත පත් යදියන් දැක සුමේධය, ඔබ තමහට නොතබා සියලු ධන පරිත්‍යාගයෙන් දාන පාරමිතාව අංග පරිත්‍යාගයෙන් උපපාරමිතාව ජීවිත පරිත්‍යාගයෙන් පරමාර්ථ පාරමිතාව පුරවයි මෙසේ තෙමේ තමහට අවවාද කළේය.
ඉක්බිති බුද්ධකාරක ධර්ම මෙපමණක්ව නොවිය හැකියයි මත්තෙහි ද පරීක්‍ෂා කළ උන්වහන්සේ දෙවැනි සීල පාරමිතාව දැක මෙසේ සිතූහ. සුමේධ පණ්ඩිතයෙනි, ඔබ මෙවක් පටන් සීල පාරමිතාව පුරන්නෙහිය. යම්සේ සෙමෙර මුවා ජීවිතය ද නොබලා සිය වලග රක්නා මෙන් ද මෙසේ ඔබ ද මෙතැන් පටන් ජීවිතය ද නොබලා සීලයම රකිමින් බුදුවෙමියි දෙවැනි ශීල පාරමිතාව දැඩිකොට අධිෂ්ඨාන කළහ. එහෙයින් කියන ලදි:-
එහි **නභතෙ** යනු; මෙපමණක්ම නොවේ. **බොධිපාචනා** යනු; මාර්ගය මෝරවන. සර්වඥතාඥානය මෝරවන හෝ. **දුතියං සීලපාරමිං** යනු; සීලය නම් සියලු කුසල් දහම්වලට පිහිටයි. සීලයෙහි පිහිටා කුසල් දහමින් නොපිරිහෙයි. සියලු ලොවී ලොවුතුරා ගුණ ලබයි. එහෙයින් සීල පාරමිතාව පිරිය යුතුය. දෙවැනි සීල පාරමිතාව දුටුවේය යන අර්ථයි.
**ආසෙවිත නිසෙවිතං** යනු; ඇසුරු කළ මෙන්ම බහුලද කළ. **චමරී** යනු; චමරි මුවාය. **කිස්මිඤ්චි** යනු; යම්කිසි ගස්වැල් කටු ආදි කිසිවක. **පතිවිලග්ගිතං** යනු; පැටලුණු. **තත්‍ථ** යනු; යම් තැනෙක පැටලුණේද එහිම සිට මරණයට පත්වෙයි. **නා විකොපෙති** යනු; නොසිඳියි. **වාලධිං** යනු; වලග කඩාගෙන නොයයි. එහිම මරණයට පත්වෙයි යන අර්ථයි.
**චතුසු භූමිසු සීලං** යනු; සතර ස්ථානයෙක්හි බෙදන ලද සීලය. පාතිමොක්‍ඛ සංවර ඉන්‍ද්‍රිය සංවර ආජීව පාරිසුද්ධි පච්චය සන්නිස්සිත වශයෙන් යන අර්ථයි. භූමි වශයෙන් වනාහි භූමි දෙකෙක්හි සීමාවෙයි. එයද කුසල්මය. **පරිපූරය** යනු; කඩ සිදුරු කබර ආදිය රහිත සපුරව. **සබ්බදා** යනු; හැමකල්හි. චමරී විය යනු; සෙමරකු මෙන්. මෙහි සෙස්ස ද පැහැදිලිමය.
ඉක්බිති බුදුකුරු දහම් මෙපමණක් නොවෙතැයි මත්තෙහි ද සලකන උන්වහන්සේට තෙවැනි නෙක්‍ඛම්ම පාරමිතාව දැක මෙසේ සිතිණ. සුමේධ පණ්ඩිතයෙනි, ඔබ මෙතැන් පටන් නෙක්‍ඛම්ම පාරමිතාව පිරිය යුතුය. යම්සේ බොහෝකල් බන්‍ධනාගාරයෙහි වසන මිනිසෙක් එයට සෙනෙහෙ නොකරයි ද එසේම කලකිරී නොවසනු කැමති වෙයිද එමෙන් ඔබද සියලු භවයන් බන්‍ධනාගාර කොට සිතන්න. සියලු භාවයෙන් කලකිරී මිදෙනු කැමතිව නෛෂ්ක්‍රම්‍යයටම අභිමුඛ වන්න. මෙසේ බුදුවන්නෙහි යයි තෙවන නෙක්‍ඛම්ම පාරමිතාව දැඩිකොට ඉටාගත්හ. එහෙයින් කියන ලදි:-
එහි **අන්‍දුඝරෙ** යනු; බන්‍ධනාගාරයෙහි. **වීර** **වුත්‍ථො** යනු; බොහෝ කල් විසූ. **දුඛද්දිතො** දුකින් පීඩිත. **තත්‍ථ** යනු; අන්‍දුසරයෙහි. රාගං යනු; ස්නෙහය. **න ජනෙති** යනු; නොඋපදවති. මේ සිරගෙය හැරදමාම මම වෙන තැනක යෙමියි මෙසේ එහි ඇල්මක් නොඋපදවයි. කුමක් කරයිද? **මුත්තිං යෙව ගවෙසති** යනු; මුක්තියම මෝක්‍ෂයම සොයයි යන අදහසයි. **නෙක්‍ඛම්මාභිමුඛො** යනු; නික්මීමටම අභිමුඛ වෙව. **භවතො** යනු; සියලු භවයෙන්. පරිමුත්තියා යනු; මිදීම පිණිස, **නෙක්‍ඛම්මාභිමුඛො හුත්‍වා සම්බොධිං පාපුණිස්සති** කියා ද පාඨයි. මෙහි සෙස්ස ද පැහැදිලිමය.
ඉක්බිති බුද්ධකාරක ධර්ම මෙපමණක්ම නොවිය යුතුයයි සලකන උන්වහන්සේට සතරවන ප්‍රඥා පාරමිතාව දැක මෙසේ සිතිණ. සුමේධ පණ්ඩිතය, ඔබ මෙතැන් සිට ප්‍රඥා පාරමිතාව පුරන්නෙහිය. පහත් මැදහත් උසස් සියලු පණ්ඩිතයන් වෙත කිසිවකු අත නොහැර ගොස් ප්‍රශ්න අසන්න. යම්සේ පිණ්ඩපාතික භික්‍ෂුව හීනාදිභේද ඇති කුලයන්හි කිසිවක් අතනොහැර පිළිවෙලින් පිණ්ඩපාතයෙහි හැසිරෙන්නේ වහා යැපීම් ප්‍රමාණය ලබන්නේ ද එසේ ඔබද සියලු පණ්ඩිතයන් වෙත ගොස් අසන්නාහු බුදුවන්නාහයි සතරවන ප්‍රඥා පාරමිතාව දැඩිව අධිෂ්ඨාන කළහ. එහෙයින් කියන ලදි:-
එහි **භික්‍ඛන්තො** යනු; පිඬු පිණිස හැසිරෙන්නේ. **හීනමුක්කට්ඨ මජ්ඣිමෙ** යනු; හීන උත්කෘෂ්ට මධ්‍යම කුල යන අර්ථයි. ලිංග විපර්යාසය කරන ලදි. **න විවජ්ජන්තො** යනු; අත නොහරින්නේ. ගෙපිළිවෙල හැර හැසිරීම විවර්ජනය නමි. එසේ නොකොට යන අර්ථයි. **යාපනං** යනු; යැපීම් මාත්‍රය. පණ රැඳවීම් ආහාර ලබයි යන අර්ථයි. **පරිපුච්ඡන්කො** යනු; ස්වාමීනි, කුසලය කුමක්ද? අකුසලය කුමක්ද? සාවද්‍යය කුමක්ද? නිරවද්‍යය කුමක්ද? ආදි ක්‍රමයෙන් ඒ ඒ තැන ප්‍රකට පණ්ඩිත ජනයා වෙත එළඹ විමසන්නේ යන අර්ථයි. **බුධං ජනං** යනු; පණ්ඩිත ජනයා. බුධෙ ජනෙ යනුද පාඨයි. පඤ්ඤාය පාරමී යනුයෙහි පඤ්ඤා පාරමිතං ගනත්‍වා යිද පාඨයි. මෙහිද සෙස්ස ප්‍රකටය.
ඉක්බිති බුදුකුරු දහම් මෙවිතරක්ම නොවිය යුතුයයි විමසන උන්වහන්සේට පස්වන විරිය පාරමිතාව දැක මෙසේ සිතිණ. සුමේධ පණ්ඩිතය, ඔබ මෙතැන් පටන් විරිය පාරමිතාව පුරන්නෙහිය. යම්සේ මෘගරාජ සිංහයා සියලු ඉරියව්හි දැඩි වීර්යය ඇත්තේ වෙයිද එසේ ඔබද සියලු භවයන්හි සියලු ඉරියව්වල නොපසුබට වීර්යය ඇතිවම බුදුවන්නෙහි යයි පස්වන විරිය පාරමිතාව දැඩිකොට ඉටා ගත්තේය. එහෙයින් කියන ලදි:-
එහි **අලීනවිරියො **යනු; පසුබට නොවූ වීර්යයයි. **සබ්බභවෙ** යනු; උපනුපන් භවයෙහි. සියලු භවයන්හි යන අර්ථයි. **ආරද්ධවිරියො හුත්‍වා සම්බොධිං පාපුණිස්සසී** කියා ද පාඨයි. මෙහිද සෙස්ස ප්‍රකටමය.
ඉක්බිති බුදුකුරු දහම් මෙපමණක් නොවෙතැයි මත්තෙහි විමසන උන්වහන්සේට සවන ඛන්ති පාරමිතාව දැක මෙසේ සිත්විය. සුමේධ පණ්ඩිතය, ඔබ මෙතැන් සිට ක්‍ෂාන්ති පාරමිතාව පුරව. සම්මානයෙහිද අවමානයෙහි ද ඉවසන්නෙක්ම වන්න. යම්සේ පොළොවෙහි පිරිසිදු දේත් දමයි. අපිරිසිදු දේත් දමයි. එයින් පොළව ස්නේහත් නොකරයි. වයිරත් නොකරයි. ඉවසයි. පිළිගනියි. දරාසිටින්නේමය. එසේ ඔබද සියලු සම්මාන අවමානවල ක්‍ෂමා ඇතියෙක්වම බුදුවන්නෙහි යයි ක්‍ෂාන්ති පාරමිතාව දැඩිව ඉටාගත්තේය. එයින් කියන ලදි:-
[missing trans] එහි **අදෙවජ්ඣමනසො** යනු; ඒකාන්ත මනස් ඇත්තේ. සුචිම්පි යනු; සඳුන් කොකුම් ගඳමල් ආදි පිරිසිදු දෙය ද **අසුචිම්පි** යනු; සර්ප බලු මිනිස් කුණප මළමුත්‍ර කෙළ සොටු ආදි අපිරිසිදු දෙයද. සහති යනු; ක්‍ෂමා කරයි. ඉවසයි. **නික්ඛෙපං** යනු; දමන ලද්ද. **පටිඝං** යනු; ක්‍රෝධයයි. **තයා** යනු; ඒ වෘත්තියෙන් ඒ ඉවසීමෙන්. පටිඝං දයා යනු ද පාඨයි. එහි අර්ථය ඒ බහාලීමෙන් තරහක් අනුකූලතාවක් නොකරයි යනුයි. **සම්මාන්නාව මාන්නක්‍ඛමො** යනු; ඔබද සියලුම සම්මාන්නාවමාන්න ඉවසන්නෙක් වෙව යන අර්ථයි. තථෙවත්‍වම්පි සබ්බදාවෙ සම්මාන්න විමානක්‍ඛමො කියාද පාඨයි. ක්‍ෂාන්ති පාරමී පිරීම් වශයෙන් ගොස් යන අර්ථයි. මෙහි සෙස්ස ද ප්‍රකටය. මින් පසු මෙපමණකුදු නොකියා යම් යම් තැනෙක විශේෂයක් වෙයි නම් එය එයම කියා පාඨාන්තර දක්වා යන්නෙමු.
ඉක්බිති බුද්ධකාරක ධර්ම මෙපමණක්ම නොවෙතැයි මත්තෙහි සලකන උන්වහන්සේට සත්‍ය පාරමිතාව දැක මෙසේ සිතිණ. සුමේධ පණ්ඩිතයෙනි, ඔබ මෙතැන් සිට සත්‍ය පාරමිතාව පුරන්නෙහිය. හිසට හෙණ වැටෙද්දී වුව ධනාදිය සඳහා ඡන්‍දාදි වශයෙන් දැන දැන බොරු නොකියව. ඔෂධී තරුව සියලු ඍතුවල සිය ගමන්මඟ වෙනස් කොට අන්මඟක නොගොස් තම මඟෙහිම යන්නා සේ ඔබද සත්‍යය හැර මුසාවාදයක් නම් නොකියමින්ම බුදුවන්නෙහි යයි සත්වන සත්‍යය පාරමිතාව දැඩි සේ අධිෂ්ඨාන කළහ. එයින් කියන ලදි.
එහි **තත්‍ථ** යනු; සත්‍ය පාරමිතාවෙහි. **අද්වෙජ්ඣ වචනො** යනු; නොවෙනස් වදන් ඇත්තේ. **ඔසධී** නාම යනු; ඔසධී තාරකාව. ඖෂධ ගැනීමෙහි ඔෂධී තරු උදාව බලා ඖෂධ ගනිති. එහෙයින් ඔසධීකාරකායි කියන ලදි. **තුලාභූතා** යනු; ප්‍රමාණභූතව. **සදෙවකෙ** යනු; දෙවියන් සහිත ලෝකයට. **සමයෙ** යනු; වර්ෂා සමයෙහි. **උතුවස්සෙ** යනු; හේමන්ත ගිම්හ ඍතුවල සමසෙ **උතුවට්ටෙ** කියා ද පාඨයි. එහි සමයෙ යනු ගිම්හයෙහි. **උතුවත්‍ථෙ** යනු; හේමන්තයෙහි සහ වස්සානයෙහි යන අර්ථයි. **නෙවොක්කමෙකි වීථිතො** යනු; ඒ ඒ සෘතුවෙහි තමන්ගේ ගමන් මාර්ගයෙන් ඉඩක් නොවෙයි. වෙනස් නොවෙයි. යම් යම් පල දෙන ඖෂධ ඇද්ද ඒ ඒ පල දීමෙන් සමසක් නැගෙනහිරට යයි. සමසක් බටහිර දෙසට යයි. නැතහොත් **ඔසධීනාම** යනු; ඖෂධයි. ඉඟුරු තිප්පිලි ගම්මිරිස් ආදියයි. **නෙවොක්කමති** යනු; වෙන්ම තමන්ගේ පල නොදී නොනවතී. **වීථිකො** යනු; ගමන් මගින්. පිත නසන දෙය පිත නසාමැයි. වාතය නසන දෙය වාතය නසත්වායි. සෙම නසන දෙය සෙම නසන්නේමය යන අර්ථයි. මෙහි සෙස්ස ප්‍රකටය.
ඉක්බිති බුද්ධකාරක ධර්ම මෙපමණක් නොවෙතැයි ඉදිරියටත් සිතන උන්වහන්සේට අටවන අධිෂ්ඨාන පාරමිතාව දැක මෙසේ අදහස් විය. සුමේධ පණ්ඩිතය, ඔබ මෙතැන් සිට අධිෂ්ඨාන පාරමිතාව ද පිරිය යුතුය. යමක් ඉටන්නෙහිද එහි නිශ්චල විය යුතුය. යම්සේ පර්වතය හැම දිසාවෙන් සුළං හමද්දීත් කම්පා නොවෙයි ද නො සැලෙයි ද තම ස්ථානයෙහිම සිටීද එමෙන් ඔබද තම අධිෂ්ඨානයෙහි නිශ්චල වෙමින්ම බුදුවන්නෙහිය. අටවන අධිෂ්ඨාන පාරමිතාව දැඩිව ඉටාගත්හ. එයින් කියන ලදි:-
එහි **සෙලො** යනු; සෙල්මුවා. **අචලො** යනු; නිසල සුප්පතිට්ඨිතො යනු; අචලත්වයෙන් මනාව පිහිටි. **යථාපි පබ්බතො අචලො නිඛාකො** යනු ද පාඨයි. **භුස්මා තෙහි** යනු; බල වත් වාතයෙන්. **සකට්ඨානො යෙව** යනු; තම ස්ථානයෙහිම, සිටි ස්ථානයෙහිම යන අර්ථයි. මෙහි සෙස්ස පැහැදිලිය.
අනතුරුව බුද්ධකර්ම මෙපමණක් නොවිය හැක්කේ යයි වැඩිදුරටත් විමසන උන්වහන්සේට නවවන මෙත්තා පාරමිතාව දැක මෙසේ සිත් විය. සුමේධ පණ්ඩිතය, ඔබ මෙතැන් පටන් මෙත්තා පාරමිතාව පුරව. හිතයන් කෙරෙහිද අහිතයන් කෙරෙහිද එකම යන ඇත්තෙක් වන්න. යම්සේ ජලය පාපී ජනයාට ද කල්‍යාණ ජනයාට ද සිහිල් බව සමානව පතුරුවයිද එමෙන් ඔබද සියලු සතුන් කෙරෙහි මෙත්සිතින් එක්සිත්ව බුදුබව ලබන්නෙහියයි නමවන මෙත්තා පාරමිතාව දැඩිව අධිෂ්ඨාන කළහ. එහෙයින් කියන ලදි:-
එහි **අසමො හොහි** යනු; මෛත්‍රී භාවනාවෙන් අසමානයෙක් වන්න. **තත්‍ථ ත්‍වං සමසොම හොහි** යනු ද පාඨයි. එය ප්‍රකට අර්ථ ඇත්තේය. **සමයං** යනු; තුල්‍යයි. එරති යනු; ස්පර්ශ කරයි. **පවාහෙති** යනු; පිරිසිදු කරයි. **රජො** යනු; ආගන්තුක රජස්මි. **මලං** යනු; ශරීරයෙන් නැගුණ බහදිය කුණු ආදියයි. රජමලං යි ද පාඨයි. එම අර්ථයමැයි. **අහිත හිත** යනු; අහිතයන් ද හිතයන් ද මිතුරන් ද සතුරන්ද යන අර්ථයි. මෙත්තාය භවය යනු; මෛත්‍රිය දියුණු කරව. වඩව මෙහි සෙස්ස ප්‍රකටය.
අනතුරුව බුද්ධකාරක ධර්ම මෙතුවක් නොවෙතැයි මතු ද පරීක්‍ෂා කරන උන්වහන්සේට දසවැනි උපෙක්‍ෂා පාරමිතාව දැක මෙසේ සිත් විය. සුමේධ පණ්ඩිතය, ඔබ මෙතැන් පටන් උපෙක්‍ෂා පාරමිතාව පුරන්න. සැපයෙහි ද දුකෙහි ද මධ්‍යස්ථයෙක් වන්න. යම්සේ පොළොව සුචි දේත් අසූචි දේත් දමන කල මධ්‍යස්ථව ගියද එමෙන් ඔබද සුවදුක් දෙක්හි මධ්‍යස්ථම වෙමින් බුදුබව ලබන්නෙමැයි දස උපෙක්‍ෂා පාරමිතාව දැඩිව ඉටූහ. එහෙයින් කියන ලදි:-
එහි **තුලාභූතො** යනු; මධ්‍යස්ථ භාවයෙන් සිටියේ තුලාදණ්ඩ මෙනි. තුලිකව සමව සිටී. පහත් නොවෙයි. ඉහළ ද නොයයි. එමෙන් ඔබද සුවදුක්හි තරාදියක් වෙන්වී බුදුබවට පැමිණෙන්න. **කොපානුනය වජ්ජිතා** යනු; වෛරය හෝ අනුරාග නැතිව. **දයාකොප විවජ්ජිතා** යි ද පාඨයි. එයම අර්ථයි. සෙස්ස ක්‍ෂාන්ති පාරමිතාවෙහි කීනයින් දතයුතු.
ඉක්බිති සුමේධ පණ්ඩිතයෝ මේ දසපාරමී ධර්ම විමසා අනතුරුව සිතූහ. මෙලොව බෝසතුන් විසින් පිරිය යුතු බෝධිය මුහුකුරුවන බුද්ධකාරක ධර්ම මෙපමණක්මය. මෙයින් වැඩි නැත. මේ බුද්ධකාරක ධර්ම උඩ අහසෙහි නැත. යට පොළෙවෙහිත් නැත. නැගෙනහිර ආදි දිශාවලත් නැත. මාගේ හදවත් අතරම පිහිටියේය. එය සිය හදවතෙහි පිහිටි බව දැක ඒ සියල්ල දැඩිකොට ඉටා යළියළිත් මෙනෙහි කරන්නාහු අනුලොම් පිළිලොම් වශයෙන් මෙනෙහි කළහ. අගින් ගෙන මුලට පැමිණවූහ. මුලින් ගෙන අගට පැමිණවූහ. මැදින් ගෙන දෙපසින් අවසන් කරති. දෙපසින් ගෙන මැදින් අවසන් කරති. බාහිර වස්තු පරිත්‍යාගය පාරමිතා නමි. අංග පරිත්‍යාගය උපපාරමිතා නමි. ජීවිත පරිත්‍යාගය පරමත්‍ථ පාරමිතා නමි. දසපාරමී දස උපපාරමී දසපරමත්‍ථ පාරමී යුගල කාලයක් වෙන්කරන්නාක් මෙන් මෙනෙහි කළහ. දසපාරමී මෙනෙහි කරන උන්වහන්සේගේ ධර්ම තේජසින් නහුත සතරකින් හා දෙලක්‍ෂයක් යොදුනින් බහල විපුල මේ මහපොළොව ඇතකු විසින් මඩනා ලද නලකලාපයක් මෙන්ද ඉපිළෙන උක් යන්ත්‍රයක් මෙන් ද මහාරාව නංවමින් කම්පා විය. ප්‍රකම්පා විය. වෙවුලා ගියේය. කුඹල් සකක් මෙන්ද තෙල් යන්ත්‍රයක් මෙන්ද පරිභ්‍රමණය විය. එහෙයින් කියන ලදි.
එහි **එත්තකා යෙව** යනු; දක්වන ලද දස පාරමිතාවල නොඅඩු නොවැඩි බව දැක්වීම පිණිස කියන ලදි. **තතුද්ධ** යනු; ඒ දස පාරමිතාවට වැඩි. **නත්‍ථි අඤ්ඤත්‍ර** යනු; අඤ්ඤත්‍ර ලක්‍ෂණ ශබ්දශාස්ත්‍රයෙන් ගතයුතුය. ඒ දස පාරමිතාවෙන් අන්‍ය බුද්ධකාරක ධර්මයක් නැතැයි යන අර්ථයි. **තත්‍ථ** යනු; ඒ දසපාරමිතාවල. **පතිට්ඨහ** යනු; සිටුව. පුරමින් සිටුව යන අර්ථයි.
**ඉමෙ ධම්මෙ** යනු; පාරමී ධර්මයන්හි. **සමෙසකො** යනු; පරීක්‍ෂා කරන්නහුගේ අනාදාර්ථයෙහි සම්බන්‍ධ පදයි දතයුතුයි. **සභාව සරස ලක්‍ඛණෙ** යනු; ස්වභාව සංඛ්‍යාත සරස ලක්‍ෂණ වශයෙන් මෙනෙහි කරන්නහුගේ යන අර්ථයි. **ධම්මතෙජෙන** යනු; පාරමී පරිචය ඤාණ තේජසින්. **වසුධා** යනු; වසු යයි රුවන් කියනු ලැබේ. එය දරානුයි පිහිටානුයි හෝ වසුධා නමි. පොළවයි. **පකම්පථ** යනු; කම්පා විය. සුමේධ පණ්ඩිතයන් පාරමිතා පරීක්‍ෂා කරද්දී උන්වහන්සේගේ ඥානතේජසින් දසසහස්‍රී ලෝකධාතුව ප්‍රකම්පා විය යන අර්ථයි.
**චලති** යනු; චක්‍රාකාරව කම්පා විය. **රවති** යනු; නාදවෙයි. කෑගසයි. **උච්ඡුයන්තංව පීළිතං** යනු; නෙරපන ලද උක් යන්ත්‍රයක් මෙන්. **ගුළයන්තංව පිළිතං** යනුද පාඨයි. එම අර්ථය මැයි. **තෙලයන්තෙ** යනු; තෙල්මඩින යන්ත්‍රයෙහි. **යථා චක්කං** යනු; චක්‍රයන්ගේ මහාචක්‍ර යන්ත්‍රයක් මෙන්. එවං යනු; තෙල්මඩින චක්‍රයක් කරකැවෙන්නාක් මෙන් කැරකෙයි. කම්පා වෙයි. එසේ මේ පොළොව කම්පා වෙයි යන අර්ථයි. මෙහි සෙස්ස පැහැදිලිය.
මෙසේ පොළොව කම්පා වෙද්දී රටම නුවරවැසි මිනිස්සු භාග්‍යවතුන් වහන්සේ වළඳවන්නාහු සිටිය නොහැකිව කල්පාන්ත වාතයෙන් පවරන ලද මහසල්ගසක් මෙන් මුසපත්ව වැටුණහ. කළ ආදි කුඹල්බඩු පෙරළෙමින් එකිනෙක හැපෙමින් සුණුවිසුණු විය. මහජනයා බියෙන් තැතිගෙන ශාස්තෘන් වහන්සේ කරා ගොස් කිමෙක්ද භාග්‍යවතුන් වහන්ස, මෙය නානාවර්තයක්ද? භූත යක්‍ෂ දේවතාවන් අතර කිසියම් ආවර්තයක්ද? අපි මෙය නොදනිමු. එහෙත් මේ සියලු මහජනයා උපදාතය. කිමෙක්ද මේ ලෝකයට අයහපතක් වෙයිද. යහපතක් වෙයිද? අපට මීට කාරණා වදාළ මැනවැයි කීහ.
ඉක්බිති ශාස්තෘන් වහන්සේ ඔවුන්ගේ බස් අසා ඔබලා බිය නොවව්. නොසිතව්. මේ හේතුවෙන් ඔබලාට බියක් නැත. සුමේධ පණ්ඩිත අනාගතයෙහි ගෞතම නම් බුදුවන්නේ යයි අද මා විසින් යමක් පවසන ලදද හෙතෙම දැන් පාරමිතා මෙනෙහි කරයි. මෙනෙහි කරන ඔහුගේ ධර්ම තේජසින් සියලු දසදහස් ලෝදා එකවර කම්පා වෙයි. නාදකරයි. එහෙයින් කියන ලදි.
එහි **යාවතා** යනු; යම්තාක්. **ආසි** යනු; විය. **සාතදා පරිසා ආස** කියාද පාඨයි. එහි යම් පිරිසක් සිටියේ වීද යන අර්ථයි. **පවෙධමානා** යනු; කම්පාවන්නාසු. සා යනු; ඒ පිරිසයි. **තත්‍ථ** යනු; ඒ වළඳවන තන්හි. **සෙති** යනු; සයනය කළහ.
**සමා** යනු; කළවල. සම්බන්‍ධාර්ථයෙහි ප්‍රථමායි. නොඑක් දහස් ගණන් කළ යන අර්ථයි. **සංචුණ්ණා මථිතා** යනු; කුඩුවූයේද මථනය වූයේද. මථිත සංචූර්ණ වූ යන අර්ථයි. **අඤ්ඤමඤ්ඤං පඝට්ටිතා** යනු; එකිනෙක ගැටුණාහු. **උබ්බිග්ගා** යනු; උත්‍රාසයට පත් හදඇත්තාහු. **තසිතා** යනු; හටගත් ත්‍රාස ඇත්තාහු. **භීතා** යනු; භයභීත වූවාහු. **භන්තා** යනු; භ්‍රාන්ත සිතැත්තාහු, විභ්‍රාන්ත සිත් ඇත්තාහු යන අර්ථයි. මේ සියල්ල පර්යාය වචනයි. **සමාගම්ම** යනු එක්රැස්ව. මෙයම හෝ පාඨයි.
**උපද්දුතො** යනු; උපහත වූ, රෝගී වූ. **තං විනොදෙහි** යනු; ඒ උවදුරු බිය පහකරනු මැනව. නසනු මැනව යන අර්ථයි. **චක්‍ඛුම** යනු; පසැසින් චක්‍ෂුර්මත් වූ තෙසං තදා යනු; ඒ ජනයා එදා. උපයොගාර්ථ සම්බන්‍ධ විභත්තිපදයි. **සඤ්ඤපෙසි** යනු; ඇඟවීය. අවබෝධ කරවීය. **විස‍සත්‍ථා**. විස්වස් සිත් ඇත්තාහු**. මා භාථ** යනු; බිය නොවව්. **යම්හං** යනු; මම යම් සුමේධ පණ්ඩිතයකු. **ධම්මං** යනු; පාරමී ධර්ම. **පුබ්බකං** යනු; පෞරාණික **ජිනසෙවිතං** යනු; ජිනයන් විසින් බෝසත් කල සෙවුනා ලද යන අර්ථයි. **බුද්ධභූමිං** යනු; **බුද්ධපාරමී කෙන** යනු; ඒ සම්මර්ශන හේතුවෙන් කම්පිතා යනු; සැලුණු. **සදෙවකෙ** යනු; සදෙවක ලෝකයෙහි.
ඉක්බිති මහජනයා තථාගත වචනය අසා තුටු පහටුව මල්ගඳ විලවුන් ආදිය ගෙන රම්ම නුවරින් නික්ම බෝසතුන් වෙත එළඹ මාලාදියෙන් පුදා වැඳ පැදකුණු කොට රම්ම නුවරටම පිවිසියහ. අනතුරුව බෝසත්හු දසපාරමී මෙනෙහි කොට දැඩිව ඉටා හුනස්නෙන් නැගිටියහ. එයින් කියන ලදි.
එහි **මනො නිබ්බායි** යනු; මහජනයාගේ පොළොව කම්පාවෙන් උද්වේගයට පත් සිත් එහි හේතු ඇසීමෙන් නිවී ගියේය. ශාන්තියට පත්විය යන අර්ථයි. **ජනො නිබ්බායි** කියාද පාඨයි. එය පැහැදිලිමය. **සමාදියිත්‍වා** යනු; මනාව ගෙනා සමාදන්ව යන අර්ථයි. **බුද්ධගුණං** යනු; පාරමිතායි. සෙස්ස ප්‍රකටය.
ඉක්බිති අසුනින් නැගිටින සියලු සතුන් වෙත දයා ඇති බෝසතුන් සියලු දසදහසක් සක්වළ දෙවියෝ එක්රැස්ව දිවගඳමල් ආදියෙන් පුදා ආර්ය සුමේධ තාපසයෙනි, ඔබ අද දිවතුරු බුදුපාමුල මහා ප්‍රාර්ථනාවක් පතන ලදි. ඔබගේ ඒ පැතුම අන්තරාය රහිතව ඉටුවේවා. එහිලා ඔබට බියක් හෝ තැති ගැනීමක් නොවේවා. ඔබ සිරුරෙහි යම්තම් රෝගයක් හෝ නොම උපදීවා. වහා පැරුම් පුරා සම්මා සම්බෝධිය ප්‍රතිවේධ කරන සේක්වා. මල්ගන්නා, ගෙඩිගන්නා ගස්වැල් කලට මල් පිපෙන්නා සේ ගෙඩි හටගන්නා සේ ඔබවහන්සේද ඒ සමය ඉක්මවා වහා සම්බෝධිය සාක්‍ෂාත් කරන සේක්වා ආදි තුති මඟුල් පැවසූහ. මෙසේ ස්තුති කොට බෝසතුන් වැඳ තම තමන්ගේ දෙව්මැදුරුවලටම ගියහ. දෙවියන් විසින් ස්තුති කරන ලද බෝසතාණෝ මම දසපාරමී පුරා සාරාසංඛ්‍ය කල්ප ලක්‍ෂයකින් මතු බුදුවෙමියි වීර්යය දැඩිකොට ඉටා අහසට නැග ඉසිගණ ඇති හිමවතකටම ගියහ. එහෙයින් කියන ලදි.
එහි **දිබ්බං** යනු; මදාරා පරසතු. දෙවියෝ දිව කුසුම් මිනිස්සු මිනිසුන්ගේ කුසුම් ගෙන යන අර්ථයි. **සමො කිරන්කි** යනු; මා මත විසිර වූහ යන අර්ථයි. වුට්ඨහන්තස්ස යනු; නැගිටින්නහුට. **වෙදයන්ත** යනු: නිවෙදනය කළහ. දැන්වුව. **සොත්‍ථිං** යනු, සුවපත් බව. දැන් දැන්වූ අයුරු දැක්වීමට - **මහන්තං පත්‍ථිතං තුය්හං** යනු ආදිය කියන ලදි. සුමේධ පණ්ඩිතයෙනි, ඔබ විසින් මහත් කරුණක් ප්‍රාර්ථනා කරන ලදි. පැතූ අයුරින් ලබනු මැනව යන අර්ථයි.
**සබ්බීතියො** යනු එතීති ඊති සබ්බං ඊතියො උපද්‍රවයි. **විමජ්ජන්තු** යනු නොවේවා. **සොකො රොගො විනස්සත** යනු; ශෝක කිරීම් සංඛ්‍යාත ශෝක ද රිදීම් සංඛ්‍යාත රෝග ද විනාශ වේවා. තෙ යනු; ඔබගේ මා **භවත්‍වන්තරායො** යනු; අනතුරු නොවේවා. **ඵුස** යනු සාක්‍ෂාත් කළ මැනව. පැමිණෙනු මැනව. **බොධිං** යනු අර්හත්ව මාර්ගඥානයයි. සර්වඥතාඥානය ද වටනේය. **උත්තමං** යනු; ශ්‍රේෂ්ඨ.
සමයෙ යනු; ඒ ඒ ගස පිපෙන කාලය පැමිණි කල්හි යන අර්ථයි. **පුප්ඵිනො** යනු; පිපෙන්නා වූ. **බුද්ධඤාණෙහි** යනු; අටළොස් බුදුනුවණින්. **පුප්ඵසි** යනු; පිපේවා. **පූරයං** යනු; පිරවූහ. පුරය යනු; සපුරාලනු මැනව. **බුජ්ඣරෙ** යනු; අවබෝධ කළහ. **ජිනබෝධියං** යනු; ජිනබොධියං යනු; ජිනයන්ගේ බුදුවරයන් වහන්සේලාගේ බෝධියෙහි, සර්වඥ බෝධි මූලයෙහි. **පුණ්ණමාසෙ** යනු; පූර්ණ මාසයෙහි. **පුණ්ණමත්තෙ** යනු; පරිපූර්ණ මනදොල.
**රාහුමුත්තො** යනු; රාහු වලාකුළු දූවිලිවලින් මිදුණු. **තාපෙන** යනු; ප්‍රතාපයෙන් ආලෝකයෙන්. **ලොකා මුච්චිත්‍වා** යනු; ලෝකධර්මයන්ගෙන් නො තැවරී යන අර්ථයි. **සිරියා** යනු; බුද්ධශ්‍රීයෙන් ඔසරන්ති යනු; මහා සමුද්‍රයට පිවිසෙති. **ඔසරන්තු** යනු; එළඹෙන සේක්වා. **කචන්තිකෙ** යනු; ඔබ වෙත. තෙහි යනු; දෙවියන් විසින්. **ථුතප්පසත්‍ථො** යනු, ස්තුති කරන ලද්දේද පසසන ලද්දේද. ස්තුති ආදියෙන් හෝ දීපංකරාදි බුදුවරයින් වහන්සේ විසින් පසසන ලද. දසධම්මෙ පර්වත මහාවනයට පිවිසියේය යන අර්ථය. මෙහි සෙස්ස මනාව ප්‍රකටමය.
1. දීපංකර බුද්ධවංස වර්ණනාව
මෙම නුවර වැසි උපාසකවරු බුදුපාමොක් බික්සඟනට මහදන් දී වළඳා පාත්‍රයෙන් ඉවතට ගත් අත් ඇති භාග්‍යවතුන් වහන්සේට මල්ගඳ ආදියෙන් පුදා වැඳ දානානුමෝදනා අසනු පිණිස වාඩිවූහ. එවිට ශාස්තෘන් වහන්සේ ඔවුන්ට පරම මධුර හෘදයංගම අනුමෝදනාවක් කළ සේක.
දානය නම් සැප ආදියට පරම නිදානයයි දන්නා ලදි. දෙව්ලොවට හිණයි. පිහිටයයි කියනු ලැබේ.
දානය මිනිසුන්ට ආරක්‍ෂාවයි. දානය එකම නෑයාය. දුකට පත් සතුටන් එකම ගමනයි.
දුක් තරණය කිරීම් අර්ථයෙන් දානය නැවක් යයි දක්වන ලදි. භයෙන් ආරක්‍ෂා කරන හෙයින් දානය නගරයකැයි වර්ණනා කරන ලදි.
ළංවීමට අපහසු හෙයින් දානය සර්පයෙකැයි කියන ලදි. දානය ලෝභකිලිටි සමඟ නොතැවරෙන හෙයින් පියුමකි.
ලොව මිනිසාට දානය මෙන් අවශ්‍ය දෙයක් නැත. එබැවින් ක්‍රියාත්මක අදහසින් එය පිළිපදිම්.
දානය ස්වර්ග ලෝකයට නිදානයයි. එබැවින් මෙලොව කවර නම් නැණවතෙක් හිතකාමීව දන් නොදෙයිද?
දානයෙන් හටගන්නා දෙව්සැප අසා කවරනම් මිනිසෙක් සැප ගෙන දෙන සිත තොස්වන දන් නොදෙන්නේද?
දනට පිළිපන්නහු විසින් අප්සරාවන් පිරිවරා සුරනන්දන වූ නඳුනුයන්හි බොහෝ කල් වාසය කරනු ලැබේ.
දන්දෙන්නා උදාර ප්‍රීතියෙක් විදී. ලොව ගෞරවයට පාත්‍ර වෙයි. දෙන්නා අනන්ත ප්‍රසිද්ධියට පත්වෙයි. දෙන්නා විශ්වසනීයයෙක්ද වන්නේය.
ඔහු දන් දී භෝග සමෘද්ධියටත් දීර්ඝායුෂයටත් පැමිණෙයි. දෙවියන් සමඟ දෙව්ලොව මිහිරි රූප ශබ්ද ද මත් මොනර නදින් පිරි විමානවල සිට විඳී.
සොර සතුරු රජ ජල ගිනිවලට දානය අසාධාරණය. එබැවින් ශ්‍රාවකඤාණභූමිය පච්චෙකබුද්ධභූමිය බුද්ධභූමිය පතා දන් දෙයි.
මේ ආදි විසින් දානානුමෝදනා කොට දානානිසංස පවසා අනතුරුව සීලකථා දෙසූහ. මේ සීලය නම් මෙලොව පරලොව සැපතට මුලයි.
ශීලය සැපවලට පරම නිදානයයි. ශීලයෙන් සංවර පුද්ගලයා දෙව්ලොව යයි. සසරගත සත්වයාව ශීලය ත්‍රාණ ලෙණ පරායණය වෙයි.
ජනයාට ශීලය වැනි අවශ්‍යයෙක් මෙලොව හෝ පරලොව වෙන කොයින්ද? ගුණයනට පරම ප්‍රතිෂ්ඨාව ශීලයයි. ස්ථාවර ජංගම සියල්ලට මහපොළව මෙනි.
ශීලයම යහපතයි. ශීලයම ලොව අනුත්තරයි. ශීලයෙන්ම ආර්ය වෘත්තියෙහි හැසිරෙන්නේ යයි කියනු ලැබේ.
ශීලාලංකාරයට සම අලංකාරයක් නැත. සිල්සුවඳට සමාන සුවඳක් නැත. කෙලෙස්මල සේදීමට ශීලය සමාන දෙයක් නැත. ශීලය සමාන දාහ සංසිඳුවන්නක් නැත. ශීලය වැනි කීර්ති උපදවන්නක් නැත. ශීලය වැනි දෙව්ලොවට නගින ගින්නක් නැත. නිවන් නුවරට වැදීමට ශීලයට සමාන දොරටුවක් නැත. කී පරිදි-
සිල් අබරණින් සැරසුණ යතිවරුන් මෙන් මිණිමුතුවලින් සැරසුණ රජවරු ශෝභමාන නොවෙති.
සිල්සුවඳ වැනි සුවඳක් කොහි නම් ඇත්තේද? එය යටිසුළඟෙහි මෙන්ම උඩු සුළඟෙහිද එකසේ හමයි. මල්සුවඳ සඳුන් තුවරලා හෝ දෑසමන් උඩුසුළඟට හමායයි. සත්පුරුෂ සුවඳ නම් උඩුසුළඟට යයි. සත්පුරුෂයා හැම දිශාවෙහිම හමායයි.
සඳුන් තුවරලා හෝ උපුල් ඉද්ද යන මේ සුවඳ අතුරෙන් සිල්සුවඳම අනුත්තරය.
ගංගා යමුනා හෝ සරභූ සරස්වතී හෝ අචිරවතී මහී හෝ මහාගංගා ජලය මෙලොව මිනිසුන්ගේ කෙලෙස් මල සෝදාහැරිමට සමත් නොවෙයි. සිල් ජලයම ඒ මල සෝදා හරි.

ඒ ජලවාෂ්ප මුසු සුළඟ හෝ සුදු සඳුන් හෝ මුතුහර හෝ මැණික් හෝ සඳකිරණ හෝ සත්ත්වයන්ගේ කෙලෙස් දාහ සමනය නොකරයි. අත්‍යන්ත සිසිල් වූ මේ ආර්ය ශීලයම මේ දාහ සන්සිඳුවයි. අත්තානුවාදාදි බිය හැමදා නැති කරයි. හැමකල සිල්වතාගේ ශීලය කීර්තියත් සිසිලත් ඇති කරයි.


ස්වර්ගාරෝහණ හිණක් ශීලය හැර වෙන කොයින්ද? නිවන්පුර පිවිසෙන වෙන දොරටුවක් කොයින්ද?
ගුණයන්ට මුල්වූ දොස බලඝාතයක් වූ ශීලයෙහි අනුත්තර අනුසස් මෙසේ දනිව්.
මෙසේ භාග්‍යවතුන් වහන්සේ ශීලානිශංස දක්වා මේ ශීලය නිසා ස්වර්ගය ලැබේයයි දැක්වීම පිණිස ස්වර්ග කථාව දෙසූහ. මේ ස්වර්ගය නම් ඉෂ්ටය. කාන්තය. මනාපය. ඒකාන්තයෙන් සැපය. එහි නිරන්තරවම ක්‍රීඩා සම්පත් ලැබෙයි. චාතුර්මහාරාජික දෙවියෝ අනූලක්‍ෂයක් අවුරුදු දෙව්සැප දෙව්සම්පත් ලබති. තාවතිංසයෝ වසර තුන්කෝටි හැට ලක්‍ෂයක් වෙයි. මෙසේ සඟගුණ මුසු බණකථා වදාළහ. මෙසේ ස්වර්ග කථාවෙන් පොළඹවා නැවත මේ ස්වර්ගයද අනිත්‍යය අස්ථිරය. මෙහිද ආලය නොකළ යුතුයයි කාමයන්ගේ ආදීනව පහත් බව සකිළිටි බව ද නෛෂ්ක්‍රම්‍යයෙහි අනුසස් ද ප්‍රකාශකොට නිවන කෙළවර කොට ඇති ධර්මකථා වදාළහ. මෙසේ ඒ මහජනයාට දහම් දෙසා කිසිවෙකු සරණයෙහි ද කිසිවෙකු ශීලයෙහි ද කිසිවෙකු සෝවාන් ඵලයෙහි ද කිසිවෙකු සකෘදාගාමි ඵලයෙහි ද කිසිවෙකු අනාගාමි ඵලයෙහි ද කිසිවෙකු සතර ඵලයෙහි කිසිවෙකු ත්‍රිවිද්‍යාවෙහි කිසිවෙකු ෂඩ්භිඥාවෙහි කිසිවෙකු අටසමවත්හි පිහිටුවා අසුනින් නැගිට රම්ම නුවරින් නික්ම සුදසුන් වෙහෙරටම පිවිසි සේක. එහෙයින් කියන ලදි-
එදින ඔවුහු සංඝයා සහිත ලෝක නායකයන් වහන්සේ වළඳවා ඒ දීපංකර ශාස්තෘන් වහන්සේ සරණ ගියහ.
කිසිවෙකු සරණාගමනයෙහිද කිසිවෙකු පන්සල්හිද කිසිවෙකු දසශීලයෙහිද තථාගතයන් වහන්සේ පිහිටවූහ.
කිසිවෙකුට උතුම් සතරශ්‍රමණ පල ද කිසිවෙකුට අසම පිළිසිඹියා දහම් ද දුන් සේක.
නරාසයන් වහන්සේ කිසිවෙකුට අට සමවත් දුන්හ. කිසිවෙකුට ත්‍රිවිද්‍යාවද ෂඩභිඥාද දුන්හ.
ඒ මහාමුනීන්ද්‍රයන් වහන්සේ එහිදී මහජනකායට අවවාද කළ සේක. එයින් ලෝකනායකයාණන්ගේ සසුන පැතිර ගියේය.
මහාහනු උසභක්‍ඛන්‍ධ දීපංකර සර්වඥයන් වහන්සේ බොහෝ දෙන සසරින් එතෙර කළහ. දුගතියෙන් මිදූහ.
ඒ මහමුනිවරයාණෝ අවබෝධ කරවිය යුතු ජනයා දැක යොදුන් ලක්‍ෂයක් වුව සැණින් වැඩමවා අවබෝධ කරවූ සේක.
එහි තෙ යනු; ඒ රම්ම නුවරවැසි උපාසකවරු. **සරණං** යනු; මෙහි සරණය සරණ ගමනය ද සරණ යන්නහු ද දතයුතුය. හැසිරෙයි. නසයි. වනසයිනුයි සරණයි. ඒ කුමක් ද? රතනත්‍රයයි. එය සරණ ගියවුන්ගේ ඒ සරණගමනයෙන් භය සන්ත්‍රාසය දුක දුගතිය පරික්ලේශය නසයි වනසයි යනු සරණ යයි කියනු ලැබේ.
යමෙක් බුදුන් සරණ ගියාහු වෙත්ද ඔවුහු දුගතියට නොයති. මිනිස් සිරුර හැර දෙව්ලොව සපුරාලති.
දහම් සරණ ගියාහු ද සඟුන් සරණ ගියාහු ද -පෙ- දෙව්ලොව සපුරති.

සරණාගමනය නම් තෙරුවන පිහිටකොට පවත්නා සිත් ඉපදවීමයි. සරණ යන්නහු නම් ඒ සිතින් යුත් පුද්ගලයායි. මෙසේ වනාහි සරණ සරණාගමන සරණාගත යන මේ තෙකරුණ දතයුතුය.
**තස්ස** යනු; ඒ දිවකුරු බුදුන්. කර්මාර්ථ සම්බන්‍ධ විභත්ති යයි දතයුතු. **උපගඤ්ජුං සරණං කත්‍ථ** යනු ද පාඨයි. **සත්‍ථුනො** යනු; ශාස්තෘන් වහන්සේ **සරණාගමනෙ කඤ්චි** යනු; කිසි පුද්ගලයන් සරණගමනයෙහි පිහිටවූහ යන අර්ථයි. වර්තමාන කාලයෙන් දැක්වුවද අතීතකාල වශයෙන් අර්ථ ගතයුතුය. සෙසු තන්හි ද මේ ක්‍රමයයි. **කස්සචි සරණාගමනෙ** යනු ද පාඨයි. මෙයම අර්ථයයි. **කඤ්චි පඤ්චසු සීලෙසු** යනු; කිසි පුද්ගලයකු පස්විරති ශීලයෙහි පිහිටවූහ යන අර්ථයි. **සීලෙ දසවිධෙ පරං **යනු; තවත් පුද්ගලයකු දසවිධ සීලයෙහි පිහිටවූහ යන අර්ථයි. කස්සචි කුසලෙ දසාතීපි කියාත් පාඨයි. කිසි පුද්ගලයකු දසකුසල ධර්මයෙහි යනු එහි අර්ථයයි. **කස්සචි දෙති සාමඤ්ඤං** යනු; මෙහි පරමාර්ථ වශයෙන් සාමඤ්ඤං යනු මාර්ගය කියනු ලැබේ. කී පරිදි - කතමඤ්ඤං යනු මාර්ගය කියනු ලැබේ. කී පරිදි -
කතමඤ්ච භික්‍ඛවෙ සාමඤ්ඤං. අයමෙව අරියො අට්ඨංගිකො මග්ගො සෙය්‍යථිදං, සම්මාදිට්ඨි -පෙ- සම්මාසමාධීති. ඉදං වුච්චති භික්‍ඛවෙ සාමඤ්ඤන්ති.
**චතුරො ඵලමුත්තමෙ** යනු; උතුම් සතරඵල යන අර්ථයි. මකාරය පදසන්‍ධි කාරකයි. ලිංග විපර්යාස වශයෙන් කියන ලදි. කිසිවෙකුට හේතුසම්පත් වශයෙන් සතරමඟ සතර ශ්‍රමණඵල දුන්හ යන අර්ථයි. **කස්සචි අසමෙ ධම්මෙ** යනු; කිසිවෙකුට අසමාන සිවුපිළිසිඹියා දහම් දුන්හ.
**කස්සචි වර සමාපත්තියො** යනු; කිසිවෙකුට වනාහි නීවරණ දුරුකිරිමට ප්‍රධාන වූ අටසමවත් දුන්හ. තිස්සො කස්සමි විජ්ජායො යනු; කිසි පුද්ගලයෙකුට උපනිශ්‍රය වශයෙන් දිවැස, පෙර විසූ කඳ පිළිවෙල දන්නා නුවණ හා ආශ්‍රව ක්‍ෂය කිරීමේ නුවණ යන ත්‍රිවිද්‍යාව. **ඡළභිඤ්ඤා පවෙච්ඡති** යනු; කිසිවෙකුට ෂඩභිඥා දුන්හ.
**තෙන යොගෙන** යනු; ඒ ක්‍රමයෙන් ඒ අනුක්‍රමයෙන්. **ජනකායං** යනු; ජනසමූහය. **ඔවදති **යනු; අවවාද කළහ. කාලවිපර්යාස කොට කියන ලදැයි දතයුතුය. මින් මතුද මෙවැනි වචනවල අතීත කාල වශයෙන්ම අර්ථය ගතයුතුය. **තෙන විත්‍ථාරිතං ආසි** යනු; ඒ දීපංකර භාග්‍යවතුන් වහන්සේගේ අවවාදයෙන් අනුශාසනයෙන් විස්තෘත විය. පැතිරිණ. සසුන විශාල විය.
**මහාහන** යනු; මහාපුරුෂයන්ගේ වනාහි පිරිපුන් දෙහනු දොළොස්වක සඳ හා සමාන වෙයි. මහත් හනු යමෙකුට ද හේ මහාගනු නමි. සීහහනු යි කියන ලදි. **උසභක්‍ඛන්‍ධො** යනු; වෘෂභයකුගේ මෙන් කඳ යමෙකුට ඇත්තේ ද හේ **උසභක්‍ඛන්‍ධයි**. මනාව වැඩුණු රන් වැනි සුන්‍දර රුසිරු කඳක් ඇත්තේ. සමවට සොඳුරු සිරුරු ඇත්තේ යන අර්ථයි. **දීපංකර සනාමකො** යනු; දීපංකර නම් ඇති. **බහූජනෙ තාරයති** යනු; බොහෝ බුද්ධවෙනෙය්‍ය ජනයන් තරණය කරවූහ. පරිමොචෙති යනු මිදවූහ. **දුග්ගතිං** යනු; දුගතියෙන්. අපාදානයෙහි කර්මපදයි.
තරණය මුදවන ආකාරය දැක්වීමට දැන් බොධනෙය්‍ය ප්‍රජාව. මෙයම හෝ පාඨයි. දිස්වා යනු; බුදු ඇසින් හෝ සමතැසින් දැක. **සතසහස්සෙපි යොජනෙ** යනු; නොයෙක් ලක්‍ෂගණන් යොදුන්හි සිටි. මේ දසසහස්සී ලෝකධාතුව සඳහාම කියන ලදැයි දතයුතුයි.
දීපංකර ශාස්තෘන් වහන්සේ බුද්ධත්වයට පත්ව බෝමුල සත්සත් ගෙවා අටවන සතියෙහි මහබඹහුගේ ධර්මදේශනා ප්‍රතිඥාවෙන් සුනන්‍දාරාමයෙහි දම්සක් පවත්වා සියකෝටියක් දෙවිමිනිසුන්ට දහම් අමා පෙවූහ. මෙය පළමු ධර්මාවබෝධ කිරීම විය.
ඉක්බිති ශාස්තෘන් වහන්සේ සමවත්තක්‍ඛන්‍ධ නම් සිය පුතණුවන්ගේ ඤාණ මේරීම දැන ඒ පුතු ප්‍රමුඛ කොට රාහුලොවාද සමාන දහම් දෙසා නවකෙළක් දෙවිමිනිසුන්ට අමා පැන් පෙවූහ. මේ දෙවන ධර්මාභිසමයයි.
නැවත අමරවතී නුවරදොර මහාසීරිස රුක්මුල යමාමහ පෙළහර කොට මහජනයා සසර බැම්මෙන් මුදා දෙව්ගණ පිරිවරා අතිරේක දිවාකරා ලෝකයක් මෙන් දෙව්භවන වූ තව්තිසා භවනයෙහි පරසතු රුක්මුල්හි පරමසීතල පඬුඇඹුල් සලසුන්හි හිඳ සියලු දෙව්ගණ හට ප්‍රීති සංජනනය කරවන සිය මෑණි සුමේධා දේවිය ප්‍රමුඛ කොට සර්වප්‍රකාරයෙන් ලෝ දත් විසුද්ධිදේව වූ දෙවියන්ට දෙවි වූ දීපංකර බුදුහු සප්තප්‍රකරණ අභිධර්ම පිටකය දෙසා නවකෙළ ලක්‍ෂයක් දෙවියන්ට දහම් අමා පෙවූහ. මේ තෙවන ධර්මාභිසමය විය. එයින් කියන ලදි-
දිවකුරු බුදුන්ගේ ශ්‍රාවක සන්නිපාත තුනක් විය. ඉන් සුනන්‍දාරාමයෙහි ප්‍රථම සන්නිපාතය කෙළලක්‍ෂයක් විය. එයින් කියන ලදි-
පසුකලෙක දසබලයන් වහන්සේ සාරදහසක් සඟුන් පිරිවරා ගම්නියම්ගම් රාජධානි පිළිවෙලින් අනුග්‍රහයෙහි යෙදෙන්නාහු චාරිකාවෙහි යෙදෙමින් එක් පෙදෙසක මහජනයා විසින් කරන ලද සත්කාර ඇති ලෝකප්‍රකට නොමිනිසුන් අරක්ගත් අතිභයානක එල්බෙන වලාකුළු සිපගන්නා විවිධ සුවඳමල් පිරිගසින් සුවඳවත් මුදුන් ඇති නන්මුවගණන් හැසිරෙන **නාරදකූට** නම් පරමරමණීය පර්වතයට වැඩිසේක. ඒ පර්වතය වනාහි නරද නම් යක්‍ෂයකු විසින් අධිගෘහිත විය. ඒ යක්‍ෂයාට අවුරුදු පතා මහජනයා මිනිස්බලි එළවති.
ඉක්බිති දීපංකර භාග්‍යවතුන් වහන්සේ ඒ මහජනයාගේ හේතු සම්පත් දැක එතැනින් භික්‍ෂු සංඝයා සිවුදිගට පිටත්කොට තනිව අසහායව බලවත් කරුණාව පිරි හදින් ඒ යකු හික්මවීමට නාරද පර්වතයට නැංගහ. ඉක්බිති ඒ මිනීකන තම යහපත නොදත් පරවධයෙහි දක්‍ෂ යක්‍ෂයා මතු බැවින් නොඉවසමින් වෛරපිරි මනසින් දසබලයන් බියකොට පලවාහරිනු කැමතිව ඒ පර්වතය සෙල්වීය. පර්වතය ඔහු සොලවද්දී බුදු අනුහසින් ඔහුගේ හිසමත වැටෙන්නාක් මෙන් විය.
ඉන් බියවූ හෙතෙම දැන් මොහු ගින්නෙන් දවමියි අතිබිහිසුණු මහගිනිකඳක් ඇති කළේය. ඒ ගිනිකඳ උඩු සුළඟට හැරී තමහටම දුක් ඉපදවීය. බුදුරදුන්ගේ සිවුරෙහි අංශුමාත්‍රයක්වත් දැවීමට අසමත් විය. යක්‍ෂයා ශ්‍රමණයා දැවුණේයයි බලන්නේ සරාකල සුපිරිසිදු සියලු දනමන අලවන සඳමඬල වන් සිහිල් ජලතලගත පියුම් කෙමියෙක්හි හුන්නාක් වැනි තථාගතයන් වහන්සේ දැක සිතීය. පුදුමයි, මේ ශ්‍රමණතෙම මහානුභාවය. මොහුට මා කරන යම් යම් අනර්ථයක් වෙයිද එය මා මතම වැටෙයි. මේ ශ්‍රමණයා හැර මට වෙනත් පිළිසරණක් පිහිටක් නැත. පොළොවෙහි ගැසුණාහු පොළව නිසාම නැගිටිති. මම මේ ශ්‍රමණයන්ගේම සරණ යමි කියායි.
ඉක්බිති මෙසේ සිතා භාග්‍යවතුන් වහන්සේගේ සක්ලකුණින් හෙබි පාමුල සිරසින් වැටී ස්වාමීනි, වරද මා ඉක්මවීයයි කියා බුදුන් සරණ ගියේය. එවිට භාග්‍යවතුන් වහන්සේ ඔහුට පිළිවෙල කතාව වදාළහ. දේශනා කෙළවර ඔහු යකුන් දසදහසක් සමග සෝවාන් පෙලෙහි පිහිටියේය. එදා මුළු දඹදිව් වැසි මිනිස්සු ඔහුට බිලි පිණිස එකෙකි ගමින් එක් එක් මිනිසෙකු ගෙන ආහ. වෙනත් බොහෝ තල සහල් උඳු මුං මෑ ආදිය ද ගිතෙල් වෙඬරු තෙල් මී පැණි ආදිය ද ගෙනාහ. එවිට ඒ යක්ෂයා එදින ගෙන ආ තල සහල් ආදි සියල්ල ඔවුන්ටම දී බිලියම් පිණිස ගෙනා මිනිසුන් දසබලයන් වහන්සේම භාර කළේය.
භාග්‍යවතුන් වහන්සේ ඒ මිනිසුන් ඒහි භික්‍ඛු පැවිද්දෙන් පැවිදිකොට සතියක් තුළම රහත් කරවා නවම්පුන් පොහෝදා කෙළසියක් භික්‍ෂූන් මැදපත්ව සතරඟ සන්නිපාතයෙහි පාමොක් උදෙසූහ. සතරඟ නම් සියල්ලෝ ඒහිභික්‍ෂුහුම වෙති. සියල්ලෝ ෂඩභිඥා වෙති. සියල්ලෝ නොඅමතා ආවාහු වෙති. පසළොස්වක පෙහෙවස් දිනයද වෙයි යන මේ අංග සතරයි. මේ දෙවන සන්නිපාතයයි. එයින් කියන ලදි-
එහි **පවිවෙකගතෙ** යනු; ගණයා හැර ගිය කල්හි. **සමිංසු** යනු; රැස්වූහ.
යම්දිනක දීපංකර ලෝක නායකයාණෝ සුදසුන් නම් පව්වෙහි වස් එළඹි සේක්ද එකල දඹදිව් වැසි මිනිස්සු අවුරුදු පතා ගිරග්ග සමජ්ජ නම් උත්සවයක් කරති. ඒ උත්සවයෙහි රැස්වූ මිනිස්සු බුදුන් දැක බණ අසා එහි පැහැද පැවිදි වූහ. මහා පවාරණ දින බුදුහු ඔවුන්ගේ අදහසට අනුරූප විවසුන් කතා දෙසූහ. ඒ සියල්ලෝ එයසා සංස්කාර මෙනෙහිකොට විදර්ශනානු පිළිවෙලින් මාර්ග අනුපිළිවෙලින් රහත් වූහ. බුදුහු නවකෙළ දහසක් සමග පවාරණය කළහ. මෙය තෙවන සන්නිපාතයයි. එයින් කියන ලදි-
මේ ගාථා අත්‍ථසාලිනී ධම්මසංගණී අටුවාවෙහි නිදානකථා දීපංකර බුද්ධවංසයෙහි ලියන ලදි. මේ බුද්ධවංසයෙහි එය නොමැති බවම යුක්තිතරය. කුමක් නිසාද යත්- යට සුමේධ කථාවෙහි කියන ලද හෙයිනි.
දිවකුරු භාග්‍යවතුන් වහන්සේ දහම් දෙසද්දී දසදහසකට ද විසිදහසකට ද ධර්මාවබෝධය වූයේමය. එකෙකුට දෙදෙනෙකුට තිදෙනෙකුට සතර දෙනෙකුට ආදි වශයෙන් අවබෝධ වීමෙහි නිමක් නැත. එබැවින් දිවකුරු බුදු සමය විස්තෘත ද බොහෝදෙනා අත පත්වීම ද විය. එයින් කියන ලදි-
එහි **දසවීසසහස්සානං** යනු; දසදහසකට විසි දහසකට ද. **ධම්මාභිසමයො** යනු; චතුරාර්ය සත්‍ය ධර්ම ප්‍රතිවේධය. **එතද්වින්නං** යනු; එකෙකුට දෙන්නකුට තුන්දෙනෙකුට සිව්දෙනෙකුට දසයකට ආදි වශයෙන් අසංඛ්‍යය යන අර්ථයි. මෙසේ අසංඛ්‍ය ප්‍රතිවේධය නිසා විස්තෘත මහත්වයට පත් බවද බොහෝ පණ්ඩිත දෙව්මිනිසුන් විසින් නෛර්යාණික බැවින් දන්නා ලද්දේ ද අධිශීල ශික්‍ෂාදියෙන් සමෘද්ධිමත් ද සති සමාධි ආදියෙන් පරිපූර්ණ වූයේද විය. එයින් කියන ලදි-
එහි **සුචිසොධිතං** යනු; මනාව භාග්‍යවතුන් වහන්සේ විසින් සුද්ධ කරන ලද, පිරිසිදු කරන ලද, දීපංකර සර්වඥයන් වහන්සේගේ හැමකල ෂඩභිඥා මහර්ධිමත් සාරලක්‍ෂයක් භික්‍ෂූන් පිරිවරන ලදහ. එකල යම් සේඛයෝ කළුරිය කරත්ද ඔවුහු ගර්හිත වෙති. සියල්ලෝ රහත්වම පිරිනිවෙති යනු අදහසයි. එයින් ඒ බුදුරදුන්ගේ ශාසනය සුපුෂ්පිතව සමෘද්ධව ක්‍ෂීණාස්‍රව භික්‍ෂූන්ගෙන් ඉතාමත් ශෝභාසම්පන්න විය. එයින් කියන ලදි.
එහි **චත්තාරිසක සහස්සානි** යනු; ගණනින් දක්වන ලදි. මෙසේ දක්වන ලද මේ භික්‍ෂූහු යයි දැක්වීම පිණිස **ඡළභිඤ්ඤා මහිද්ධිකා** යයි කියන ලදැයි මෙසේ අර්ථය ගතයුතුයි. නොහොත් **ඡළභිඤ්ඤානං මහිද්ධිකානං** යි සංඛාර්ථයෙහි ප්‍රථමායයි දතයුතුයි. **සබ්බදා** යනු; හැමකල්හි භාග්‍යවතුන් වහන්සේ පිරිවරති. භාග්‍යවතුන් වහන්සේ අතහැර කිසිතැන නොයති යන අදහසයි. **තෙන සමයෙන** යනු; එසමයෙහි. මේ සමය ශබ්දය වනාහි සමවාය ආදි අර්ථ නවයෙක්හි දක්නා ලැබේ. කී පරිදි-
එක්තැන්වීම ඇසිල්ල කාලය සමූහය හේතු දෘෂ්ටි ප්‍රතිලාභ ප්‍රහාණ ප්‍රතිවේධ යන අර්ථවල දක්නා ලැබේ.
මෙහි එය කාලාර්ථයෙහි දැකිය යුතුය. ඒ කාලයෙහි යන අර්ථයි. **මානුසං භවං** යනු; මිනිස් බව. **අප්පත්තමානසා** යනු; නොපැමිණි අනධිගත මනස් ඇත්තේ යමකු විසින් ද ඔවුහු අප්පත්තමානසා යි. **මානසං** යනු; රාගයට ද සිතට ද අර්හත්වයට ද අධිවචනයි කී පරිදි - **අන්තලික්‍ඛචරො පාසො යමායං චරති මානසො** යි. මෙහි රාගය මානසයි කියන ලදි. චිත්තං මනො මානසං හදයං පණ්ඩරං යි මෙහි සිතයි. අප්පත්තමානසො සෙඛො කාලං කයිරා ජනෙසුතා යි මෙහි අර්හත්වයයි. මෙහිද අර්හත්වය මැයි අදහසයි. එබැවින් නොපත් රහත්පල ඇත්තේ යන අර්ථයි. **සෙඛා** යනු; කවර අර්ථයෙන් සේඛද? සේඛධර්ම ලැබීම් අර්ථයෙන් සේඛයෝයි. මෙය කියන ලදි. ස්වාමීනි, කොපමණකින් සේඛ නම් වෙයිද? මහණෙනි, මෙසස්නෙහි භික්‍ෂුනම සෙඛ සම්මාදිට්ඨියෙන් යුක්ත වෙයිද -පෙ- සෙඛ සම්මාසමාධියෙන් යුක්ත වෙයිද මෙපමණකින් මහණෙනි, භික්‍ෂුනම සෙඛ නම් වෙයි. තවද හික්මෙත්නුයි සෙඛයි. මෙය කියන ලදි. සික්‍ඛතීති ඛො භික්‍ඛු තස්මා සෙඛොති වුච්චති. කිඤ්ච සික්‍ඛති, අධිසීලම්පි සික්‍ඛති අධිචිත්තම්පි අධිපඤ්ඤම්පි සික්‍ඛති සික්‍ඛති සික්‍ඛතීති ඛො භික්‍ඛු තස්මං සෙඛොති වුච්චතීති
**සුපුත්‍ථිතං** යනු; මනාව විකසිත වූ. **පාවචනං** යනු; ප්‍රවචනයම පාවචනයි සාසනය යන අර්ථයි. **උපසොභති** යනු; අභිරාජික වෙයි. අතිශයින් බබළයි. **සබ්බදා** යනු; හැමකල්හි උපසොභති සදෙවකෙ යනු ද පාඨයි.
ඒ දිවකුරු භාග්‍යවතුන් වහන්සේගේ රම්ම නම් නගරයයි. සුදේව නම් රජ පියාණෝය. මව සුමේධා නමි. සුමංගල තිස්ස දෙනම අගසව්වෝය. උපස්ථායක සාගත නමි. නන්‍දා සුනන්‍දා දෙනම අග්‍ර ශ්‍රාවිකාවෝය. ඒ භාග්‍යවතුන් වහන්සේගේ බෝධිය පුලිල රුකයි. අසූරියන් උසය. ආයු වසර ලක්‍ෂයකි. මේ උපන් නගරාදිය දැක්වීමෙහි ප්‍රයෝජනය කුමක්ද? කියනු ලැබේ. ඉඳින් යමෙකුගේ ජාතනගරය නොදනීද මව නොදනීද පියා නොදනී නම් මේ දෙවියෙක් ද ශක්‍රයෙක් ද යකෙක් ද මාරයෙක් ද බ්‍රහ්මයෙක් ද අන් දෙවියන්ටත් මෙවැනි ප්‍රාතිහාර්ය ආශ්චර්ය මෙබඳු යයි හඟනාහු ඇහුම්කන් දිය යුතුයයි නොසිතති. එයින් ධර්මාවබෝධය නොවන්නේය. අභිසමය නැතිවිට බුද්ධොත්පාදය නිරර්ථක වෙයි. නෛර්යාණික නොවෙයි. එබැවින් සියලු බුදුවරුන්ගේ ජාතනගරාදි පරිච්ඡේදය දැක්විය යුතුය. එයින් කියන ලදි-
එහි **සුදෙවො නාම ඛත්තියො** යනු; සුදේව නම් ක්‍ෂත්‍රිය රජ උන්වහන්සේගේ පියා විය යන අර්ථයි. **ජනිතා** යනු; මෑණියෝය. පිප්ඵලී යනු, **පුලිල** වෘක්‍ෂය බෝධියයි. **අසීතිහත්‍ථුබ්බෙධො** යනු; අසූරියන් උස් වූවෝය. **දීපරූකෙඛාව** යනු; දැල්වුණ ප්‍රදීපමාලාවෙන් ගැවසී ගත් පහන් ගසක් මෙන් ආරෝහපරිණාහ සම්පන්න දෙතිසක් වර ලකුණින් අනූ ලකුණින් අලංකාර ශරීර ඇති පැතිරෙන රස්දැල් සමූහයෙන් තරු රැසින් බබළන අහස්තලය මෙන් භාග්‍යවතුන් වහන්සේ ජීවමාන කාලයෙහි **සොභත්‍ථ** යනු; බැබළි සේක. **සාලරාජාවසොභිතො** යනු; පිපුණ මුලපටන් අගතෙක් පිපි සල්රුකක් මෙන් මුලසිට අගට පිපි සියක් යොදුන් උස පරසතුරුක මෙන් ද අසූරියන් උස භාග්‍යවතුන් වහන්සේ අතිශයින් ශෝභමාන වෙති.
**සතසහස්සවස්සානි** යනු; වර්ෂ ලක්‍ෂයක් උන්වහන්ගේ ආයුෂය යන අර්ථයි. **තාවතා තිට්ඨමානො** යනු; එතෙක් කල් සිටිනාහු. **ජනතං** යනු; ජන සමූහය. **සන්තාරෙත්‍වා මහාජනං** යනු; මහජනයා තරණය කරවා. **සන්තාරෙත්‍වා සදෙවකං** යනු ද පාඨයි. සදෙවක ලෝකය යනු එහි අර්ථයි. **යා ච ඉද්ධි** යනු; ඒ සම්පත, ඒ ආනුභාවය. **යසො** යනු; පරිවාරය. **සබ්බංසමත්ත රහිතං** යනු; කී ආකාර සම්පත් අතුරුදහන් විය. පහවිය යන අර්ථයි. **නනු රිත්තා සබ්බසංඛාරා** යනු; සියලු සංඛතධර්ම ඒකාන්තයෙන් හිස්ය. තුච්ඡය. නිති සාර රහිතය යන අර්ථයි.
මෙහි වනාහි නගරාදි පරිච්ඡේදය පාලියෙහි ආයේමය. සමාහුලවාරය නොසඳහනි. එය ගෙනහැර දැක්විය යුතුය. ඒ මෙසේය. පුත්ත පරිච්ඡේද, භරියා පරිච්ඡේද, පාසා පරිඡේද, ඝරාවාස පරිච්ඡේද, විහාර පරිච්ඡේද, උපට්ඨාක පරිච්ඡේද යනුයි. මේවා දැක්වීමෙහි හේතුද යට දක්වන ලදි. ඒ දිවකුරු කුමරුට භාර්යාවෝ ලක්‍ෂයක් වූහ. ඔවුන්ගෙන් අගමෙහෙසිය පදුමා නමි. ඔහුගේ පුත්‍රයා උසභක්‍ඛන්‍ධ නමි. එයින් කියන ලදි-
සියලු බුදුවරයන් වහන්සේලාගේ වෙනස්කම් පසෙක් වෙයි. ආයු ප්‍රමාණ වෙනස, කුල වෙනස, ප්‍රධන් වෙනස, රස්මි වෙනස යනුවෙනි. එහි ආයු වෙනස නම් සමහරු දීර්ඝායුෂ්ක වෙති. සමහරු අල්පායුෂ්ක වෙති. දිවකුරු භාග්‍යවතුන් වහන්සේගේ වර්ෂ ලක්‍ෂයක් ආයු ප්‍රමාණ විය. අප භාග්‍යවතුන් වහන්සේගේ වර්ෂ සියයකි.
ප්‍රමාණ වෙනස නම් සමහරු උසය. සමහරු මිටිය. දිවකුරු බුදුහු අසූරියන් පමණ වූහ. අප බුදුහු අටළොස් රියන් පමණි.
කුල වෙනස නම් සමහරු කැත් කුලයෙහි උපදිති. සමහරු බ්‍රාහ්මණ කුලයෙහිය. දීපංකරාදි බුදුවරු කැත් කුලෙහි උපන්හ. කකුසඳ කෝනාගමනාදි බුදුවරු බමුණු කුලයෙහිය.
ප්‍රධන් වෙනස නම් සමහරුන්ගේ ප්‍රධන් වැඩීම ටිකය. කසුප් බුදුන්ගේ මෙනි. සමහරුන්ගේ දිගුකලකි. අප බුදුරදුන්ගේ මෙනි.
රස්මි වෙනස නම් මංගල බුදුරදුන්ගේ රස්මිය දසසහස්‍රී ලෝකධාතුවෙහි පැතිර සිටියේය. අප බුදුරදුන්ගේ බඹයක් පමණකි. එහි රශ්මි වෙනස අදහස හා බැඳී පවතී. යමෙක් යම් පමණ කැමති වෙත්ද උන්වහන්සේගේ ශරීර ප්‍රභාව එපමණ පවතී. මංගල බුදුරදුන්ට දසසහස්‍රී ලෝකධාතුවෙහි පැතිරේවායි අදහස විය. ප්‍රතිවේධ කළ ගුණයන්හි කිසි කෙනකුගේ වෙනසක් නැත.
සෑම බුදුකෙනකුන් හටම අවිජහිතස්ථාන සතරකි. බෝධිපර්යංකය අවිජහිත ස්ථානයකි. එකම තැන පිහිටයි. ධර්මචක්‍ර ප්‍රවර්තනය ඉසිපතන මිගදායෙහිය. එය අවිජහිත ස්ථානයකි. දෙවොරොහණයෙහි සකස්පුර දොර පළමු පා තැබීම අවිජරහිතම වෙයි. දෙව්රම් ගඳකිළියෙහි ඇඳ පා පිහිටි තැන් සතර අවිජහිත වෙයි. විහාරය ද අවිජහිතය. එය කුඩා හෝ ලොකු හෝ වෙයි.
තවද අප භාග්‍යවතුන් වහන්සේගේ වනාහි සහජාත පරිච්ඡේදයද නක්‍ඛත්තපරිච්ඡේදය ද විශේෂ වෙයි. අපගේ සර්වඥ බෝසතුන් සමග රහල්මව, අනඳ තෙර, ඡන්න, කන්‍ථක, නිදන් සැළි, බෝධි වෘක්‍ෂය, කාළුදායී යන මේ සත් සහජාතයෝය. මහසත්හු වනාහි උතුරුසල නකතින්ම මවුකුස පිළිසිඳ ගත්හ. මහබිනික්මන් නික්මුණහ. ධම්සක් පැවැත්වූහ. යමක ප්‍රාතිහාර්යය කළහ. විසා නැකතින් උපන්හ. බුදුවූහ. පිරිනිවියහ. මාඝ නැකතින් උන්වහන්සේගේ ශ්‍රාවක සන්නිපාතය ද ආයුසංස්කාර අත්හැරීම ද සිදුවිය. අස්විද නැකතින් දේවොරෝහණය දැයි මෙතේ දෑ ගෙනහැර දැක්විය යුතුය. මේ සමබහුලවාර පරිච්ඡේදයයි. සෙසු ගාථා ප්‍රකටය.
මෙසේ දීපංකර භාග්‍යවතුන් වහන්සේ සියලු බුදුකිස නිමවා අනුක්‍රමයෙන් අනුපාදිසෙස නිර්වාණ ධාතුවෙන් පිරිනිවි සේක.
දීපංකර සර්වඥයන් වහන්සේ යම් කල්පයෙක පහළ වූ සේක්ද එම කප තණ්හංකර මේධංකර සරණංකර නම් තවත් තුන් බුදු කෙනෙක් වූහ. උන්වහන්සේලා වෙත බෝසතුන්ගේ විවරණයක් නැත. එහෙයින් උන්වහන්සේලා මෙහි නොදක්වන ලදහ. අටුවාවෙහි වනාහි ඒ කල්පයෙහි මුලපටන් උපන් බුදුවරයන් වහන්සේලා දැක්වීමට මෙය කියන ලදි-
2. කොණ්ඩඤ්ඤ බුද්ධවංස වර්ණනාව
දිවකුරු බුදුන් පිරිනිවි කල උන්වහන්සේගේ සසුන වර්ෂ ලක්‍ෂයක් පැවැත්තේය. අනතුරුව බුද්ධානුබුද්ධ ශ්‍රාවකයන්ගේ නැතිව යාමෙන් උන්වහන්සේගේ සසුන ද අතුරුදහන් විය. උන්වහන්සේගේ අපරභාගයෙහි එක් අසංඛ්‍යයක් ගෙවී එක් කපක කොණ්ඩඤ්ඤ නම් ශාස්තෘන් වහන්සේ පහළ වූහ. ඒ භාග්‍යවතුන් වහන්සේ සොළසාසංඛ්‍ය කප් ලක්‍ෂයක් පාරමී පුරා බෝධිඥානය මෝරවා වෙස්සන්තරාත්මභාවය වැනි අත්බැව්හි සිට එයින් සැව තුසීපුර ඉපිද එහි ආයුතාක් වැස දෙවියන්ට ප්‍රතිඥා දී තුසීපුරෙන් චුතව රම්මවතී නුවර සුනන්‍ද නම් රජකුලයෙහි සුජාතා නම් දේවියගේ කුස පිළිසිඳ ගත්හ. උන්වහන්සේගේ පිළිසිඳ ගැන්මෙහි දීපංකර බුද්ධවංසයෙහි කී නියා දෙතිස් පෙළහර ඇතිවිය. දෙවියන් විසින් කරන ලද ආරක්‍ෂා ඇතිව දසමස් ඇවෑමෙන් මවුකුසින් නික්ම සත්වෝත්තමයෝ උතුරු දිශාභිමුඛව සත්පියවරින් ගොස් සියලු දික් බලා සීහනාද කළහ. මම ලොවට අග්‍ර වෙමි. මම ලොවට ජ්‍යෙෂ්ඨ වෙමි. මම ලොවට ශ්‍රේෂ්ඨ වෙමි. මේ මාගේ අන්තිම ජාතියයි. දැන් පුනර්භවයක් නැත්තේය කියායි.
ඉක්බිති කුමාරයාට නම් තබන දිනයෙහි නම් කරන්නාහු කොණ්ඩඤ්ඤයි නම් තැබූහ. ඒ භාග්‍යවතුන් වහන්සේ කොණ්ඩඤ්ඤ ගොත්‍රයෙහි වූහ. උන්වහන්සේට රාම සුරාම සුභ නම් රමණීය ප්‍රාසාද තුනක් විය. එහි නැටුම් ගැයුම් වැයුම්හි දක්‍ෂ තුන්ලක්ෂයක් නළු ගැහැණුන්ගේ උවටැන් හැමදා විය. උන්වහන්සේගේ අගමෙහෙසිය රුචිදේවී නම් වූවාය. පුත්‍රයා විජිතසේන නම් විය. උන්වහන්සේ දසදහසක් අවුරුදු ගිහිගෙයි විසූහ.
ජිර්ණ ව්‍යාධි මෘත ප්‍රව්‍රජිතයන් දැක ආජඤ්ඤ රථයකින් ගොස් පැවිදි වූ දසමසක් ප්‍රධන් වීර්යය කළහ. පැවිදිවන කොණ්ඩඤ්ඤ කුමරුන් අනුව දසකෙළක් දෙන පැවිදි වූහ. උන්වහන්සේ ඔවුන් පිරිවරන ලදුව දසමසක් ප්‍රධන් වඩා වෙසක් පොහෝදින සුනන්‍දගම සමව එක්වූ ඝන පියොවුරුබර යසෝධරා නම් සිටු දියණිය දුන් පරම මධුර මීකිරිබත් වළඳා පලපල්ලව අංකුරයෙන් සමලංකෘත සාල වනයෙහි දිවාවිහාර කොට සවස් කාලයෙහි ගණයා හැර සුනන්‍ද ආජීවකයා දුන් අටතණමිට ගෙන සල්කලණ රුක තෙවරක් පැදකුණු කොට පෙරදිග බලා බෝරුක පිටුපසින් කොට අටපනස් රියන් තණ ඇතිරි අතුරා පර්යංකය වැළඳ චතුරංග වීර්යාධිෂ්ඨාන කොට මරබල පරදා රෑ පළමු යම පෙර විසීම් සිහිකරන නුවණ පිරිසිදු කොට මැදියම දිවැස පිරිසිදු කොට අලුයම ප්‍රත්‍යයාකාරය මෙනෙහි කොට ආනාපාන චතුර්ථධ්‍යානයෙන් නැගී ස්කන්ධයන්හි පිවිස උදයව්‍යය වශයෙන් සම ප්‍රඥාවෙන් ලක්‍ෂණ දැක ගෝත්‍රභූඤාණය තෙක් විදසුන් වඩා සතරමඟ නුවණත් සතර ඵල නුවණත් සතර පිළිසිඹියා සතර යෝනි හිම් කොටැති ඤාණය පංචගති පරිච්ඡේදක ඤාණය ෂඩ් අසාධාරණ ඤාණ යන සියල්ල බුද්ධඥානයෙන් ප්‍රතිවේධ කොට සපිරි සංකල්ප ඇතිව බෝමුල වැඩහිඳිමින්ම-
නැවත නැවත ඉපදීම දුකෙකි. මේ ආත්මභාවය නමැති ගෙය තනන වඩු සොයමින් නොදැක සසර නොඑක් ජාතිවල සැරිසැරීමි.
වඩුව, ඔබ දිටිමි. නැවත ගෙය තැනිය නොහැකිය. ඔබගේ සියලු පරාළ බිඳ දමන ලදි. කැණිමඬලද සුණු විසුණු කරන ලදි. තෘෂ්ණා ක්‍ෂය අවබෝධ කළෙමි. සිත නිවනට පිවිසියේය.
ජලයෙන් ගින්නෙන් නැසූ යගුළියක මෙන් අනුපූර්ව ලෙසින් උපශාන්ත වූවහුගේ ගතිය නොදන්නා ලැබේ.
මෙසේ මනාව මිදුණු කාමබන්‍ධන නමැති සැඩපහරින් තරණය වූවන්ගේ ගතිය පැනවීමක් නැත.
මෙසේ උදන් අනා සත්සතියක් බෝමුලම ගෙවා පලසමවත් සුවෙන් ගෙවා අටවන සතියෙහි බ්‍රහ්මාරාධනයෙන් කාහට පළමුව දහම් දෙසන්නෙම්දැයි සලකන සේක් තමන්වහන්සේ සමග පැවිදි වූ දසකෙළක් භික්‍ෂූන් දුටහ. මේ කුලපුත්හු රැස්කළ කුසල්මුල් ඇතිව පැවිදි වූ මා අනුව පැවිදිවූහ. මා සමග ප්‍රධන් වැඩූහ. මට උවටැන් කළහ. හැමට පළමු ඔවුන්ට දහම් දෙසමියි මෙසේ සලකා දැන් ඔවුහු කොයි වෙසෙත්දැයි බලනසේක් මෙයින් අටළොස් යොදුනකින් එපිට අමරවතී නුවර දේව වනයෙහි වසතී දැන ඔවුන්ට බණ දෙසන්නට යමියි පාසිවුරු ගෙන යම්සේ බලවත් පුරුෂයෙක් වක්කළ අතක් දික් කරන්නේ ද දික්කළ අතක් වක් කරන්නේද එමෙන් බෝමුලින් අතුරුදන්ව දේවවනයෙහි පහළ වූහ.
ඒ අවස්ථාවෙහි එම දසකෙළක් භික්‍ෂූහු අමරවතී නුවර ළඟ දේවවනයෙහි වසති. ඒ භික්‍ෂූහු වඩින භාග්‍යවතුන් වහන්සේ දුරදීම දැක පහන් සිතින් පෙරගමන් කොට භාග්‍යවතුන් වහන්සේගේ පාසිවුරු පිළිගෙන බුද්ධාසනය පනවා ශාස්තෘ ගෞරව දක්වා භාග්‍යවතුන් වහන්සේ වැඳ පිරිවරා පසෙක වාඩිවූහ. එහි බු දධාසනයෙහි මුනිගණ පිරිවරා වැඩහුන් කොණ්ඩඤ්ඤ දසබලයන් වහන්සේ දෙව්ගණ පිරිවැරූ දහස්නුවන් ඇති ශක්‍රයා මෙන් විමලග්ගනතලගත තරු පිරිවැරූ සරාකල සඳ මෙන්ද බැබළි සේක. ඉක්බිති ශාස්තෘන් වහන්සේ ඔවුන්ට සියලු බුදුවරයන් වහන්සේලා විසින් නිසෙවිත අනුත්තර වූ ත්‍රිපරිවෘත්ත වූ දොළොස් ආකාර ඇති ධම්මචක්කප්පවත්තන සූත්‍රාන්ත දෙසා දසකෙළක් භික්‍ෂූන් ප්‍රමුඛ කෙළ ලක්‍ෂයක් දෙවිමිනිසුන්ට දහම් අමා පෙවූහ. එයින් කියන ලදි-
එහි **දීපංකරස්ස අපරෙන** යනු; දිවකුරු බුදුන්ට පසුව යන අර්ථයි. **කොණ්ඩඤ්ඤෙ නාම** යනු; සිය ගොත්‍ර වශයෙන් ලබන ලද නම් ඇති. **නායකො** යනු; විනායතියි. **අනන්තතෙජො** යනු; සිය සිල්ගුණ පින් තෙදින් අපමණ තෙද ඇති. යටින් අවීචිය උඩින් භවාග්‍රය සරසින් අපමණ ලෝකධාතු මේ අතර එක පුද්ගලයෙකු හෝ උන්වහන්සේගේ මුව බලා සිටීමට සමතෙක් නම් නැත්තේය. එහෙයින් අනන්තතෙජොයි කියන ලදි. **අමිතයසො** යනු; අපමණ පිරිවර ඇත්තේ. ඒ භාග්‍යවතුන් වහන්සේගේ වසර ලක්‍ෂයක් පිරිනිවන් කාලය තෙක් මේ අතර භික්‍ෂු පිරිසෙහි භික්‍ෂූන්ගේ ගණන සීමාවක් නම් නොවීය. එහෙයින් අමිතයසයි කියනු ලැබේ. අපමණ ගුණ කීයද අමිතයසොයි කියැවේ. **අප්පමෙය්‍යො **යනු; කී පරිදි-
බුදු කෙනෙක් හෝ බුදු කෙනෙකුන්ගේ ගුණ අනිකක් නොකියා කල්පයක් වර්ණනා කරත් මුත් ඉතා දික් කාලාන්තරයක් වූ කල්පය ගෙවෙයි. තථාගත ගුණ නොගෙවෙයි.
එහෙයින් අපමණ ගුණාගුණ ඇතියෙන් අප්පමෙය්‍යයි කියැවේ. **දුරාසදො** යනු; වෙත පැමිණීම දුෂ්කරය. ළංවී ගැටී එළඹිය නොහැක්කේය යන අදහසින් දුරාසදනම් වෙති. අභිභවනය කිරීම දුෂ්කරය යන අර්ථයි
**ධරණූපමො** යනු; ධරණිය සමයි. **ඛමන්තොති** යනු; ක්‍ෂාන්තියෙන් යොදුන් දෙලක්‍ෂයක් අධික සතර නුහුවක් බොල් මහපොළව මෙනි. ප්‍රකෘති වාතයෙන් මෙනි. ලාභ අලාභ ඉෂ්ට අනිෂ්ට ආදියෙන් කම්පා නොවන හෙයින් ධරණූපමයයි කියැවේ. **සීලෙන සාගරූපමො** යනු; සීල සංවරයෙන් වෙරළ නොඉක්මවීම වශයෙන් සයුර බඳුය. මහාසමුද්දො භික්‍ඛවෙ ඨිතධම්මො වෙලං තාතිවත්තති යයි කියන ලදි.
**සමාධිනා මෙරුසමො** යනු; සමාධියට සතුරු වූ ධර්මයන්ගෙන් ජනිත කම්පා රහිත උතුම් මහමෙර බඳුය යන අර්ථයි. මෙරගිරි බඳු තිරසර සිරුරු ඇත්තේනුයිහෝය. **ඤාණෙන ගගනූපමො** යනු; මෙහි භාග්‍යවතුන් වහන්සේගේ ඤාණ අනන්ත බැවින් අනන්ත ආකාශයට උපමා කොට ඇත. අනන්ත සතරකැයි භාග්‍යවතුන් වහන්සේ විසින් වදාරන ලදි. කී පරිදි-
සත්ත්වජාති ද අහස ද සක්වළවල් ද අනන්තය. බුද්ධඤාණය ද අපමණ වෙයි. මේවා දැනගත නොහැකිය.
එහෙයින් අනන්ත බුද්ධඤාණයට අනන්ත අහස උපමා කරන ලදි.
**ඉන්‍ද්‍රිය බලබොජ්ඣංගමග්ග සච්චප්පකාසනං **යනු; මේ ඉන්‍ද්‍රිය බල බොජ්ඣංග මග්ග සච්චයන් ග්‍රහණයෙන් සතිපට්ඨාන සම්මප්පධාන ඉද්ධිපාදද ගන්නා ලදි. එහෙයින් ඉන්‍ද්‍රියාදි සතර සංක්‍ෂෙප විසින් සත්තිස් බෝධිපාක්‍ෂික ධර්මයන් ප්‍රකාශක ධර්මයක් දෙසූහ යන අර්ථයි. **හිතාය** යනු; හිත පිණිස. **ධම්මචක්කප්පවත්තනෙ** යනු; දේශනා ඤාණය පවත්වද්දී.
ඉන් මෑත භාගයෙහි මහාමංගල සමාගමයෙහි දසදහසක් සක්වළ දෙවියෝ සියුම් ආත්මභාව මවාගෙන මේ සක්වළ රැස්වූහ. එහි එක් දිව්‍ය පුත්‍රයෙක් කොණ්ඩඤ්ඤ දසබලයන් වහන්සේගෙන් පැනයක් විමසීය. ඔහුට භාග්‍යවතුන් වහන්සේ මංගල කරුණු දෙසූහ. එහිදී අනූකෙළ දහසක් රහත් වූහ. සෝවාන් වූවන්ගේ ගණන නිම් නැත. එහෙයින් කියන ලදි-
එහි **තතොපරම්පි** යනු; ඉන් මෑත භාගයෙහි **දෙසෙන්තෙ** යනු; බුදුන් දහම් දෙසන කල්හි. **නරමරූනං **යනු; නරයන්ට මෙන්ම අමරයන්ටද, යම්දාක භාග්‍යවතුන් වහන්සේ අහස තීර්ථකයන්ගේ මදමාන මර්දනයට යමාමහ පෙළහර කරමින් දහම් දෙසත් ද එකල අසූකෙළ දහසක් රහත් වූහ. තුන්පෙලෙහි පිහිටියවුන්ගේ ගණන හිම් නැත. එයින් කියන ලදි-
[missing trans]
කොණ්ඩඤ්ඤ ශාස්තෘන් වහන්සේ බුදුබවට පත්ව පළමු වස සඳවතී නුවර ළඟ චන්‍ද්‍රරාමයෙහි විසූහ. එහි සුචින්‍ධර නම් මහසල් බමුණාගේ පුත් චන්‍දමානව නම් කීර්තිධර බමුණු පුත් සුභද්ද නම් තරුණයා ද කොණ්ඩඤ්ඤ භාග්‍යවතුන් වහන්සේ වෙතින් බණ අසා පහන් සිතින් තරුණයන් දසදහසක් සමග උන්වහන්සේ වෙත පැවිදිව රහත් විය.
ඉක්බිති කොණ්ඩඤ්ඤ බුදුහු පොසොන් පුර පසළොස්වක දින සුභද්ද තෙරුන් ප්‍රමුඛ කෙළ ලක්‍ෂයක් පිරිවරා පාමොක් උදෙසූහ. එය පළමු සන්නිපාතයයි. ඉන් මෙපිට කොණ්ඩඤ්ඤ බුදුපුත් විජිත තෙරුන් රහත් වූ කල උන්වහන්සේ ප්‍රමුඛ කෙළ ලක්‍ෂයක් මැද භාග්‍යවතුන් වහන්සේ පාමොක් දෙසූහ. එය දෙවන සන්නිපාතයයි. පසුකලෙක දසබලයන් වහන්සේ ජනපද චාරිකා කරන සේක් අනූකෙළක් පිරිවර ඇති උදේන නම් රජු පැවිදි කරවූහ. ඒ පිරිස සමග ඔහු ප්‍රධානකොට ඇති අනූ කෙළක් සමග සමග භාග්‍යවතුන් වහන්සේ පාමොක් දෙසූහ. එය තෙවන සන්නිපාතයයි එයින් කියන ලදි-
එකල් අප බෝසතාණෝ විජිතාවී නම් සක්විති රජව චන්‍දවතී නුවර වසන්නාහ. උන්වහන්සේ වනාහි නොයෙක් උතුම් මිනිසුන් පිරිවරා සයුර හිම්කොට මේරුයුගඳුරු සහිත අපමණ රුවන් දරන මහපොළව අදණ්ඩනයෙන් අශසත්‍රයෙන් දැහැමෙන් සෙමෙන් පාලනය කරන්නාහ. එකල්හි කොණ්ඩඤ්ඤ භාග්‍යවතුන් වහන්සේ කෙළ ලක්‍ෂයක් රහතන් පිරිවරා ජනපද චාරිකාවෙහි යෙදෙන සේක් පිළිවෙලින් චන්‍දවතී නුවරට වැඩි සේක.
ඒ විජිතාවී රජ බුදුහු අපගේ නුවරට වැඩිසේකැයි අසා පෙරගමන් කොට වසන තැන් නිලකොට බික්සඟුන් සහිතව සෙට දිනට ආරාධනා කොට පසුදා මනාව දන් සරහා කෙළ ලක්‍ෂයක් පමණ බුද්ධ ප්‍රමුඛ බික්සඟනට මහදන් පිදීය. බෝසත්හු බුදුන් වළඳවා අනුමෝදනාවසානයෙහි ස්වාමීනි, තෙමසක් මහජන අනුග්‍රහ කරමින් මෙහිම වසන සේක්වායි අයැද තෙමස නිතොර බුදුපාමොක් මහසඟනට අසදෘශ මහදන් පිදූහ.
ඉක්බිති ශාස්තෘන් වහන්සේ බෝසතුන්ට මතු ගෝතම නම් බුදුවන්නේ යයි ප්‍රකාශකොට දම් දෙසූහ. උන්වහන්සේ බණ අසා රාජ්‍යය පුදා මහණව තුන්පිටකය ඉගෙන අටසමවත් පසභිඥා උපදවා නොපිරිහුණු දැහැනින් බඹලොව උපන්හ. එයින් කියන ලදි-
[missing pali]
[missing pali]

එහි **අහං තෙන සමයෙන** යනු; මම එකල. **විජිතාවී නාම** යනු; එනම් ඇති සක්විති රජවීමි. **සමුද්දං අන්තමන්තෙන** යනු; මෙහි සක්වළගල සීමා මර්යාදා කොට සිටි මුහුද කෙළවර කොට ඉසුරු බව පැවැත්වීමි යන අර්ථයි. මෙපමණකින් පැහැදිලි නොවෙයි.
සක්විති රජ වනාහි සක්රුවනෙහි අනුහසින් සිනේරුව වම්පස කොට මුහුද මතින් අටදහස් යොදුන් පමණ පූර්වවිදේහයට යයි. රජ එහිදී පරපණ නොනැසිය යුතුය. නුදුන් දේ නොගත යුතුය. කාමයන්හි මිසහසර නොකළ යුතුය. බොරු නොකිව යුතුය. මත්පැන් නොපිව යුතුය. වැළඳූ පරිදි බුදිය යුතුයයි ඔවා දෙයි. මෙසේ අවවාද දුන් පසු සත්රුවන අහසට නැඟ නැගෙනහිර මුහුදට වදී. යම් යම් අයුරින් එය මුහුද කිමිදෙයිද ඒ ඒ පරිද්දෙන් රළපැහැරීම සංක්‍ෂිප්තව පහත බස්නා සාගර ජලය යොදුනක් පමණ පහත්ව මුහුද තුළ දෙපස වෙරළුමිණි බිත්ති මෙන් පරමදර්ශනීයව සිටී. මෙසේ නැගෙනහිර සාගරාන්තය තෙක් ගොස් චක්‍රරත්නය ආපසු එයි. හැරෙද්දීම පිරිස ඉදිරියෙන් සිටිති. සක්විති රජ මධ්‍යයෙහි වෙයි. සත්රුවන කෙළවරෙහිය. ඒ ජලයද ජලානකයෙන් වෙන්වීම නොඉවසීමෙන් මෙන් නිම්වළලු කෙළවර හැපෙන්නාක් මෙන් වෙරළටම ළඟාවෙයි.
මෙසේ සක්විති රජ මුහුද කෙළවර කොට ඇති නැගෙනහිර දිශාවෙහි පූර්වවිදේහය ජයගෙන දකුණු මුහුද කෙළවර කොටැති ජම්බුද්වීපය දිනනු කැමතිව සක්රුවන දැක්වූ මගින් දකුණු මුහුද බලා යයි. ඒ දසදහස් යොදුන් දඹදිව දිනා දකුණු මුහුදින් ගොඩවී සත්දහස් යොදුන් දඹදිව දිනා දකුණු මුහුදින් ගොඩවී සත්දහස් යොදුන් පමණ අපරගෝයානය දිනනු පිණිස යට කී නයින් ගොස් එයද සයුර හිම්කොට දිගත පැසුළු සයුරින්ද ගොඩවී අටදහස් යොදුන් පමණ උතුරුකුරු දිවයින දිනීමට එහෙයින්ම ගොස් සයුරු හිමිකොට එයද දිනා උතුරු මුහුදින් නැගෙයි. මෙපමණකින් සක්විති රජු විසින් සයුර හිම් ඉසුරු ලබන ලද්දේ වෙයි.
**කොටිසතසහස්සානං** යනු; කෙළ ලක්‍ෂයකි. **විමලානං** යනු; ක්‍ෂීණාස්‍රවයන්ගේ. **සහලොකග්ගනාථෙන** යනු; දසබලයන් වහන්සේ සමග කෝටිලක්‍ෂයකගේ යන අර්ථයි. **පරමන්නෙන** යනු; ප්‍රණීත අහරින්. තප්පයිං යනු; සැතැප්වීමි. **අප්පමෙය්‍යෙ ඉතො කප්පෙ** යනු; මෙතැන් පටන් කප් ලක්‍ෂයක් අධික තැන් අසංඛ්‍යයක් ගෙවා එක් භද්‍රකල්පයක යන අර්ථයි.
**පධානං** යනු; වීර්යයි. **තමෙව අත්‍ථං සාධෙන්තො** යනු; ඒ බුද්ධකාරක ධර්මාර්ථ වූ දාන පාරමිතාව පුරන්නේ සිද්ධ කරන්නේ නිෂ්පාදනය කරන්නේ යන අර්ථයි. **මහාරජ්ජං** යනු සක්විති රජය. **ජිනෙ** යනු; භාග්‍යවතුන් වහන්සේ කෙරෙහි. සම්ප්‍රදානාර්ථයෙහි සත්තමීයි දතයුතුයි. **අදං** යනු; දුනිමි. මෙසේ අර්ථ සිද්ධ කරමින්. මෙයින් සම්බන්‍ධය දතයුතුයි. සමහරු මහාරජ්ජං ජිනෙ දදං යයි කියති. චජිත්‍වාන යනු; දී. **සුක්කන්තං** යනු; සූත්‍ර පිටකය. **විනයං** යනු; විනය පිටකය. **නවංගං** යනු; සුත්ත ගෙයාදි නවංගය **සොභයිං ජිනසාසනං** යනු ආගම අධිගම ලෞකික ලෞකිකයෙන් අලංකාර කළේය. **තත්‍ථ** යනු; ඒ භාග්‍යවතුන් වහන්සේගේ සසුනෙහි. **අප්පමත්තො** යනු; සිහි ඇතිව **බ්‍රහ්මලෝකමගඤ්ජං** යනු; මම බඹලොව ගියෙමි.
මේ කොණ්ඩඤ්ඤ බුදුරදුන්ගේ නගරය රම්මවතී නම් විය. සුනන්‍ද නම් ක්‍ෂත්‍රියයා පියාය. සුජාතා නම් දේවිය මවය. භද්‍ර සුභද්‍ර දෙනම අගසව්වෝය. උපස්ථායක අනුරුද්ධ නමි. තිස්සා ද උපතිස්සා ද අග්‍ර ශ්‍රාවිකාවෝය. සල්කලණ රුක බෝධියයි. අටඅසූරියන් උසය. ආයුප්‍රමාණය වසර ලක්‍ෂයකි. උන්වහන්සේගේ දේවිය රුචි නම් වූවාය. උන්වහන්සේගේ පුත්‍රයා ජිනසේන නමි. උපස්ථායක රජ චන්‍ද නමි. චන්‍දාරාමයෙහි විසූ සේක. එයින් කියන ලදි-
එහි **සාලකල්‍යාණිකො** යනු; සල්කලණ ගසයි. එය බුද්ධ කාලයෙහි සක්විති කාලයෙහි ද හටගනී. වෙනත් කාලයෙහි නැත. එය එක් දිනයෙන්ම නැගී සිටී. **ඛීණාසවෙහි විමලෙහි විචික්කා ආසි මෙදිනී** යනු; මේ පොළොව රහතන් වහන්සේලාගෙන් එකම කසාවතින් බබළමින් විචිත්‍ර පරම දර්ශනීය විය. **යථාහි** යනු; උපමාර්ථයෙහි නිපාතයි. **උලූහි** යනු; නැකැත් තරුවලින්. තරු රැසින් ගුවන්කුස මෙන් රහතුන් නිසා විසිතුරු වූ මේ පොළෝතලය ශෝභමාන විය යන අර්ථයි.
**අසංඛොබ්භා** යනු; අටලෝ දහමින් නොකැළඹී අවිකාරව. **විජ්ජුපාතංව දස්සෙත්‍වා** යනු, විදුලිය ගැසීමෙන් මෙන් දක්වා. **විජ්ජුප්පාතං** යනු ද පාඨයි. කොණ්ඩඤ්ඤ බුද්ධ කාලයෙහි පිරිනිවෙන භික්‍ෂූහු සත්තලක් පමණ අහසට නැගී නිල්වලා විවරගත විදුලියක් මෙන් හාත්පස බබුළුවා තේජෝ ධාතුවට සමවැද උපාදාන රහිත ගිනි මෙන් නිවීගියහ. පිරිනිවියහ. එහෙයින් විජ්ජුපාතංච දස්සෙතියි කියන ලදි. **අතුලියා** යනු; අතුල්‍ය වූවාහු. අසංඛ වූවාහු. **ඤාණපරිභාවිතො** යනු; නුවණින් වැඩුනේ. සෙසුගාථා පෙර කී නයින් පැහැදිලිය.
කොණ්ඩඤ්ඤ බුදුරජාණන් වහන්සේ මනරම් සදරම්හි පිරිනිවි සේක. උන්වහන්සේගේ චෛත්‍යය සත්යොදුන් කොට තනවන ලද්දේය.
ඒ ශාස්තෘන් වහන්සේගේ ධාතු නොවිසුරුණෝය. ඒකඝනවම රන්පිළිමයක් මෙන් පැවැත්තේය.
[missing trans]
3. මංගල බුද්ධවංස වර්ණනාව
කොණ්ඩඤ්ඤ ශාස්තෘන් වහන්සේ පිරිනිවි කල්හි උන්වහන්සේගේ සසුන ලක්‍ෂයක් අවුරුදු පැවැත්තේය. බුද්ධ අනුබුද්ධ ශ්‍රාවකයන්ගේ අතුරුදන් වීමෙන් උන්වහන්සේගේ සසුන අතුරුදහන් විය. කොණ්ඩඤ්ඤ බුදුන්ට පසුකාලයෙහි එක් අසංඛ්‍ය කපක් ගෙවී එකම කපක සතර බුදු කෙනෙක් උපන්හ. **මංගල සුමන රේවත සෝභිත** කියායි. එහි මංගල ලෝකනායකයාණෝ කප්ලක්‍ෂයක් අධික සොළසාසංඛ්‍යයක් පාරමී පුරා තුසීපුර ඉපිද එහි ආයු තාක් සිට පස්පෙරනිමිති උපන්කල බුද්ධ කෝලාහල නම් කෝලාහලයක් ඇතිවිය. එකල්හි දසදහසක් සක්වළ දෙවියෝ රැස්ව ...
මහාවීරයාණනි, මේ ඔබට කාලයයි. මව්කුස උපත මැනව. දෙවියන් සහිත ලෝකයා එතෙර කරවමින් අමා පදය අවබෝධ කරනු මැනව කියා ආයාචනා කරති.
මෙසේ අයදනා ලදුව පස්මහ බැලුම් ඇතිව තුසීපුරෙන් සැව හැමනුවරින් උතුරු උතුරු නුවර අනුත්තර උතුරු නම් නිරිඳුකුල උතුරු නම් මෙහෙසි කුස පිළිසිඳ ගත්හ. එකල නන් පෙළහර පහළවිය. ඒවා දීපංකර බුද්ධවංසයෙහි කී නියායෙන් දතයුතු. සකලලෝක මංගල මහසතුන් උත්තරා මෙහෙසි කුස පිළිසිඳ ගැනීමෙහි පටන් දිවා රෑ ශරීරාලෝකය අසූරියන් පමණ තැන් පැතිර සඳ එළියෙන්, ඉරු එළියෙන් නොමැඩිය හැකි සේ සිටියේය. ඕ තොමෝ ද අන් ආලෝකයක් නැතිව ශරීරාලෝකයෙන්ම අඳුරු දුරු කොට අටසැටක් කිරිමවුන් විසින් උවටැන් කරන ලද්දී වාසය කළාය.
දෙවි රැකවරණ ලද ඕතොමෝ දසමස් ගෙවීමෙන් උත්තරමධුර උයන්හි මංගල මහපුරිස් ප්‍රසූත කළාය. ඒ මහපුරුෂයාණෝ උපන් කෙණෙහිම සියලු දික් බලා උත්තර දිශාභිමුඛව සත් පියවරින් ගොස් අභීතනාද කළහ. එකෙණෙහි සියලු දසදහසක් ලෝවාසි දෙවියෝ දෘශ්‍යමාන සිරුරින් දිවමල් ආදියෙන් සැරහී එහි සිට මඟුල් තුති වදන් පැවැත්වූහ. පෙළහරද කී පරිදිමය. උන්වහන්සේට නම් තබන දිනයෙහි ලකුණු කියන්නෝ සියලු මඟුල් සම්පත් හටගත්තේ යයි මංගල කුමාර කියාම නම් කළහ.
උන්වහන්සේට යස වා සුචිමා සිරිමා නම් තුන් පහයක් විය. යසවතී දේවිය ප්‍රමුඛ තිස්දහසක් නළඟනෝ වූහ. මහසත්හු එහි නවදහසක් හවුරුදු දෙව්සැප බඳු සැපවිඳිමින් යසවතී අගමෙහෙසිය කුස සීලව නම් පුතු ලැබ සතර නිමිති දැක සැරසූ පඩෙර නම් චරතුරඟු නැඟී මහබිනික්මන් නික්ම පැවිදි වූහ. පැවිදිවන උන්වහන්සේ අනුව තෙකෙළක් මිනිස්සු පැවිදි වූහ. ඔවුන් පිරිවැරූ මහපුරුෂයාණෝ අටමසක් වීර්යයෙහි යෙදී
ඉක්බිති වෙසක් පසළොස්වක් දින උත්තරගම උත්තර සිටුහුගේ දූ උත්තරා දුන් දිවඕජා බහාලූ මී කිරිබත් වළඳා සල්වෙනෙහි දිවාවිහාර ගෙවා උත්තර ආජීවක දුන් අට තණමිට ගෙන මතැත් ගමනින් නාබෝධිය පැදකුණු කොට ගිනිකොණ සිට අටපනස් රියන් තණ ඇතිරි අතුරා එහි පර්යංකය වැළඳ චතුරංගසමන්නාගත වීර්යය ඉටා සබල මාරබල විධමා පුබ්බෙනිවාස දිබ්බචක්‍ඛු ඤාණ ලබා ප්‍රත්‍යයාකාර මෙනෙහි කිරිම්කොට ස්කන්‍ධයන්හි අනිත්‍යාදීන් පිවිස අනුක්‍රමයෙන් අභිසම්බෝධියට පැමිණ ...
අනේකජාති සංසාරං -පෙ- යි

උදන් ඇනූහ.
මංගල සම්මා සම්බුදුරජාණන් වහන්සේගේ ශරීර ප්‍රභාව වනාහි වෙනත් බුදුවරයන් වහන්සේලාගේ ශරීර ප්‍රභාවට වඩා අධිකතර විය. අන් බුදුවරයන්ගේ වනාහි අසූ රියන් පමණ හෝ බඹයක් පමණ හෝ ශරීරප්‍රභාව වෙයි. උන්වහන්සේගේ එසේ නොවෙයි. ඒ භාග්‍යවතුන් වහන්සේගේ ශරීරාලෝකය නිබඳ දසදහසක් ලෝකධාතුවෙහි පැතුරුනේ විය. අනූ ලක්‍ෂයක් අවුරුදු ආයු විය. එතෙක් කල් සඳ හිරු තරුවල ආලෝකය හෝ රෑ දාවල් සීමා හෝ නොපෙනිණ. දවල් ඉරු එළියෙන් මෙන් සත්ත්වයෝ නිතර බුද්ධාලෝකයෙන් සියලු වැඩ කරමින් විසූහ. සවස පිපෙන මලින් උදය නාද කරන කුරුල්ලන් නිසා ලෝකය රෑ දාවල් සීමා දත්හ.
කිම අන් බුදුවරුන්ට මේ අනුහස නැත්තේ ද? නැත්තේ නොවේ. උන්වහන්සේලාද කැමති නම් දසදහස් ලෝකධාතුව හෝ ඊට වැඩිය ආලෝකය පතුරුවන්නාහ. මංගල භාග්‍යවතුන් වහන්සේගේ පෙරපැතුම් වශයෙන් අන්‍යයන්ගේ ව්‍යාමප්‍රභාව මෙන් ශරීර ප්‍රභාව නිබඳව දසදහස් ලෝකධාතුවෙහි පැතිර සිටියේය. උන්වහන්සේ බෝසත් කල වෙසතුරු අත්බැව සමාන අත්බැවක අඹුදරුවන් සමග වංකගිරි සම පර්වතයක විසූහ. ඉක්බිති එක සකලජන හිංසක මහබල ඇති මිනීකන ඛරදාඨික නම් යකෙක් විය. මහාපුරුෂයන්ගේ දාන අදහස් දැන බමුණු වෙසින් පැමිණ මහසතුන්ගෙන් දෙදරුවන් ඉල්වීය. මහපුරිස්හු බමුණාට දෙදරුවන් දෙමියි තුටු පහටුව දියහිම් පොළොව කම්පාකොට දෙදරුවන් දුන්හ. ඉක්බිති යක්‍ෂයා උන්වහන්සේ බලා සිටියදීම බමුණු වෙස හැර දමා ගිනිදැල් බඳු පිඟුවන් ඇස් ඇති විසම විරූප වකුටු දළ ඇති බුන් විරූපී නාසා ඇති තඹරළු දික් කෙහෙ ඇති නවදැලි තල්කඳක් වැනි සිරුරු ඇති යක්වෙස් ඇත්තේ ඒ දරුවන් නෙළුම් අල මිටියක් සේ ගෙන කෑවේය. මහසතාණන්ට යක්‍ෂයා දෙස බලා කට විවර කළවිටම ගිනිදැල් මෙන් උණු ලේ ධාරා වැගිරෙනු මුඛය දැකීමෙනුත් මඳ දොම්නසක් වත් නොහටගත්තේය. මා විසින් මනා දනක් දෙනලදැයි සිතන උන්වහන්සේට මහත් සතුටු සොම්නසක් ඇති විය. උන්වහන්සේ මේ කුසල විපාකයෙන් අනාගතයෙහි මේ අයුරින්ම රැස් නික්මේවායි පැතූහ. උන්වහන්සේගේ ඒ පැතුම නිසා බුදුවූ උන්වහන්සේගේ සිරුරින් රස් නික්ම මෙතෙක් තැන් පැතිරුණේය.
තවද උන්වහන්සේගේ පෙර චරිතයක් ඇත. උන්වහන්සේ බෝසත් කල එක් බුදුකෙනකුන්ගේ චෛත්‍යයක් දැක මම මෙයට ජීවිත පරිත්‍යාග කළයුතුයයි දඬුවැට පහනක් වෙළන පරිද්දෙන් මුළු සිරුර වෙළා රියනක් පමණ ලක්‍ෂයක් අගනා රන් බඳුනක් සුවඳ ගිතෙලින් පුරවා එහි දහසක් වැටි දල්වා එය හිස තබාගෙන මුළු සිරුර දල්වා සෑය පැදකුණු කරමින් මුළු රැය පහන් කළහ. මෙසේ අරුණෝදය දක්වා වෑයම් කරන උන්වහන්සේගේ ලෝමකූපයක් වත් රත් නොවීය. පියුම් ගැබකට පිවිසි කලක් මෙන් විය. මේ ධර්මය නම් තමන් රක්නවුත් රක්නේමය. එහෙයින් භාග්‍යවතුන් වහන්සේ වදාළහ.
ධර්මය ඒකාන්තයෙන් ධර්මචාරියා ආරක්ෂා කරයි. ප්‍රගුණ කළ ධර්මය සුව ගෙනදෙයි. ආචීර්ණ ධර්මයෙහි ආනිශංසය මෙයයි. ධර්මචාරී තෙම දුගතියට නොයයි.
මේ කර්මයෙහි විපාකයෙන් ඒ භාග්‍යවතුන් වහන්සේගේ ශරීරයෙන් ආලෝකය දසසහස්‍රී ලෝකධාතුවෙහි පැතිර සිටියේය. එයින් කියන ලදි.
එහි **තමං** යනු; ලෝකාන්‍ධකාරය සහ හෘදයතමසයි. **නිහනත්‍වා** යනු; මැඩ. **ධම්මොක්කං** යනු; මේ උක්කාශබ්දය රන්කරුවාගේ කෝවය ආදි නොඑක් අර්ථවල දැක්වෙයි. කී අයුරු - සණ්ඩාසෙන ජාතරූපං ගහෙත්‍වා උක්කාමුඛෙ පක්‍ඛිපති ආ තැන ලෝකුරුවන්ගේ කෝවය උක්කායි දතයුතුය. උක්කං බන්‍ධෙය්‍ය උක්කං බන්‍ධිත්‍වා උක්කාමුඛං ආලිම්පෙය්‍ය යි තැන කඹුරන්නේ අඟුරුවළයි. කම්මාරානං යථා උක්කං ඇතුළත දැවෙයි. පිටත නොවෙයි. යන තැන කඹුරන්ගේ උදුනයි. එවං විපාකො උක්කාපාතො භවීස්සති යි ආ තැන වාතවෙගය උක්කායි දතයුතු. උක්කාසු ධාරියමානාසු යන තැන පන්දම් උක්කයි දතයුතු. මෙහිද පන්දම් උක්කා නමින් අදහස් කරන ලදි. එහෙයින් මෙහි ධර්මමය ප්‍රදීපය දැරූහ. අවිදු අඳුරෙන් වැසූහ. අවිදු අඳුරෙන් මැඩුණු ලෝකයට ධර්මමය ප්‍රදීපය දැරූහ යන අර්ථයි.
**අතුලාසි** යනු; අතුල්‍යය විය. අතුල්‍යාසි යන්නම හෝ පාඨයි. අන් බුදුවරුන් හා අසම වූහ ය න අර්ථයි. **ජිනෙ හඤ්ඤෙහි** යනු; අන් ජිනයන් වහන්සේලා හා. **හනත්‍වා** යනු; සඳහිරුගේ ආලෝකය නසා **දසසහස්සී විරොචති** යනු; සඳහිරු ආලෝකයෙන් තොරව බුද්ධාලෝකයෙන්ම දසසහස්‍රිය බබළයි යන අර්ථයි.
මංගල බුදුහු බුදුව බෝමුලම සත්සති ගෙවා බඹහුගේ ධර්මාරාධනය පිළිගෙන කාහට මම මේ දහම පළමුව දෙසන්නෙම්දැයි සලකන සේක් තමන් වහන්සේ සමග පැවිදි වූ හේතුසම්පන්න තුන්කෙළක් භික්‍ෂූන් දුටහ. මේ කුලපුත්‍රයෝ පැවිදි වූ මා අනුව පැවිද්ද ගත් හේතු සම්පන්නයෝය. වෙසක් පුන්පොහෝදින විවේකකාමීව පිටත්කොට හරින ලද්දාහු සිරිවඩ්ඪන නුවර ළඟ සිරිවන ගහණයෙහි වසන්නාහ. එහි ගොස් ඔවුන්ට දහම් දෙසීම මැනවැයි සිතා තමන් වහන්සේගේ පාසිවුරු ගෙන හසරජකු මෙන් අහසට නැග සිරිවන ගහණයෙහි එළඹ සිටියහ. ඒ භික්‍ෂූහු බුදුන් වැඳ අතවැසි වත් සපයා බුදුන් පිරිවරා හුන්හ. බුදුහු උන්වහන්සේලාට හැම බුදුවරුන් සෙවුනා ලද දම්සක් පැවතුම් සුතුර දෙසූහ. එවිට ඒ තිස්කෝටිය රහත් වූහ. ලක්‍ෂකෝටියක් දෙවි මිනිසුන්ට ධර්මාවබෝධ විය. එහෙයින් කියන ලදි-
එහි **චතුරො සච්චවරුත්තමෙ** යනු; සතර සත්‍යයයි. උතුම් භාග්‍යවතුන් වහන්සේ උතුම් යන අර්ථයි. චත්තාරො සච්චවරුත්තමො යනු ද පාඨයි. එහි සතර සත්‍යයවර නම් උත්තම යන අර්ථයි. ඒ දිව්‍යමනුෂ්‍යයෝ භාග්‍යවත් බුදුරජාණන් වහන්සේ විසින් හික්මවන ලදහ. **සච්චරසං** යනු; චතුස්සත්‍ය ප්‍රතිවෙධාමෘතරසය. **පීත්‍වා විනොදෙන්ත මහාතත්‍වං** යනු; ඒ මගින් පහකළ යුතු මොහඳුර දුරලති. නසාලති යන අර්ථයි. **පත්‍වාන** යනු; ප්‍රතිවේධ කොට **බොධිං** යනු;
එසේමැයි. බොධිවුච්චති චතුසු මග්ගෙසු ඤාණං ආදියෙහි මාර්ගයෙහි ආයේය. උපසමාය අභිඤ්ඤාය සම්බොධාය නිබ්බානාය සවෙත්තති යන මෙහි ඵලයෙහිය. පත්‍වාන බොධිං අමතං අසංඛතං මෙහි නිර්වාණයෙහිය. අන්තරාච බොධිං අන්තරා ච ගයං මෙහි ඇසතු වෘක්‍ෂයෙහිය. බොධිරාජකුමාරො භගවතො පාදෙ වන්‍දි යන මෙහි ප්‍රඥන්තියෙහිය. පප්පොහි බොධිං වරභූරිමෙධසො මෙහි සර්වඥතා ඥානයෙහිය. මෙහිදී සර්වඥතාඥානයෙහි යයි දතයුතුය. අර්හත් මාර්ග ඥානයෙහි ද සුදුසුය. **අතුලං** යනු ප්‍රමාණාතීත, අප්‍රමාණ යන අර්ථයි. සම්බෝධියට පැමිණ ධර්මදේශනා කරන භාග්‍යවතුන් වහන්සේගේ පළමු ධර්ම දේශනාවෙහි යයි අරුත් ගතයුතුය.
යම් දිනක වනාහි චිත්ත නම් නුවර සමීපයෙහි වසමින් සපුරුක් මූල ගණ්ඩබ්බ මූල අප බුදුරදුන් මෙන් තීර්ථකයන්ගේ මදමාන මඩින යමක ප්‍රාතිහාර්යය කොට සුරාසුර යුවතිරති දනවන සුන්දර නවරන් රිදීමුවා භවන සැදි තව්තිසා භවනයෙහි පඹඇඹුල් සලසුන්හි වැඩහිඳ විජම් දෙසූහු ද එදා කෙළලක්‍ෂයක් දෙවියන්ට ධර්මාවබෝධ විය. මේ දෙවන අභිසමයයි. යම්දාක සුනන්‍ද නම් සක්විති රජ සුරභි නුවර සපිරූ සක්විතිවත් ඇත්තේ සක්රුවන ලැබීද එය මංගල බුදුන් ලොව පහළ වූ කල සැලෙනු දැක සුනන්‍ද රජ නොසතුටුව බමුණන් විමසීය. මාගේ කුසල බලයෙන් ජනිත මේ සක්රුවන කුමක් හෙයින් සැලිණිද කියායි. ඔවුහු ඒ රජුට සැලුණ හේතු පැවසූහ. සක්විති රජුගේ ආයු ගෙවීමෙන් හෝ පැවිදිවීමෙන් හෝ බුදු කෙනකුන් පහළවීමෙන් හෝ සක්රුවන තැනින් සැලේ යයි කියා මහරජ, ඔබගේ ආයු ගෙවීමක් නැත. ඔබ ඉතා දික් ආයු ඇත්තාහ. මංගල බුදුහු ලොව උපන්හ. එයින් ඔබගේ සක්රුවන සැලිණ කියායි. එයසා සුනන්‍ද සක්විති රජ පිරිවර ජනයා සහිතව සක්රුවන වැඳ ආයාචනා කළේය. යම්තාක් මම ඔබගේ අනුහසින් මංගල දසබලයන් වහන්සේට උවටැන් කරන්නෙම් ද ඔබ එතෙක් අතුරුදන් නොවුව මැනව කියායි. එවිට සක්රුවන නිසි තැනම පිහිටියේය.
එවිට හටගත් සොම්නස් ඇති සුනන්‍ද සක්විති රජ සතිස් යොදුන් පිරිමඩුලු ඇති පිරිස් පිරිවරා සකලලෝකමංගල දසලබලයාණන් වෙත ගොස් ශ්‍රාවක සංඝයා සහිත ශාස්තෘන් වහන්සේ මහදනින් සතප්වා කෙළ ලක්‍ෂයක් රහතුන්ට කසීසළු පුදා තථාගතයන් වහන්සේට සියලු පිරිකර පුදා මුළුලොව විස්මය කරවන බුදුපුද කොට මංගල ලෝකනායකයාණන් වෙත එළඹ දසනඛසමොධානයෙන් බබළන විමල කමල කැකුළු වන් අඤ්ජලි හිස තබා වැඳ බණ ඇසීමට පසෙක හිඳගත්තේය. ඔහුගේ පුත් අනුරාජකුමාර ද හිඳගත්තේය.
එකල්හි සුනන්‍ද සක්විති රජු ප්‍රධාන ඔවුන්ට භාග්‍යවතුන් වහන්සේ අනුපිළිවෙල කථාව වදාළ සේක. සුනන්‍ද රජ සහපිරිවරින් පිළිසිඹියා සහිත රහත් බවට පැමිණියේය. භාග්‍යවතුන් වහන්සේ පෙර සිරිත් බලන්නාහු ඍද්ධිමය පා සිවුරු සම්පත් දැක සක්දැලින් සුසැදි දකුණත දිගුකොට මහණෙනි, එව්හි වදාළහ. එකෙණෙහි සියල්ලෝ දෑඟුල් කෙස් ඇති පාසිවුරුධර සියවස්ගත තෙරවරුන් මෙන් ආකල්ප සම්පන්නව බුදුන් පිරිවරා ගත්හ. මේ තෙවන අභිසමය විය. එයින් කියන ලදි-
එහි **සුරින්‍ද දෙවභවනෙ** යනු; නැවත ශක්‍ර භවනයෙහි යන අර්ථයි. **ධම්මං** යනු අභිධර්මයි. **අහනි** යනු; තැලූහ. **වරුත්තමං** යනු; ශ්‍රේෂ්ඨ භාග්‍යවත් උතුමාණෝ. ධර්මභෙරිය යන අර්ථයි. **අනචරා** යනු; බැඳී හැසිරෙන සේවකයෝ **ආසුං** යනු; වූහ. තදාසි නවුති කොටියො කියාත් පාඨයි. උන්වහන්සේගේ ජනතාව වූහ. ජනතාව කොපමණද නව කෝටියකි යන අර්ථයි.
ඉක්බිති මංගල ලෝකනාථයාණෝ මේඛල නුවර වසන්නාහු දසදහසක් තරුණයන් පිරිවැරූ සුදේවද ධම්මසේනද බුදුන් වෙත ඒහි භික්‍ෂු පැවිද්දෙන් පැවිදි වූහ. මැදින් පුන් පොහෝ දින පිරිවර සහිත දෑගසව්වන් රහත් වූ කල භාග්‍යවතුන් වහන්සේ කෙළ ලක්‍ෂයක් භික්‍ෂූන් මධ්‍යයෙහි පාමොක් දෙසූහ. මේ දෙවන සන්නිපාතය විය. සුනන්‍ද සක්විති සමාගමයෙහි අනූකෝටිලක්‍ෂයක් භික්‍ෂූන් මැද පාමොක් උදෙසූහ. මෙය තෙවන සන්නිපාතය විය. එයින් කියන ලදි-
එකල අප බෝසත්හු සුරුචි බමුණුගම සුරුචි බමුණුගම නිඝණ්ඩු කේටුභ සහිත ත්‍රිවේද පාරගත ඉතිහාසය පස්වනු කොට ඇති අක්‍ෂරභේද සහිත පද දත් වියරණ දත් ලෝකායන මහාපුරුෂ ලක්‍ෂණයන්හි අද්විතීය වූ. හෙතෙම බුදුන් කරා එළඹ බණ අසා පැහැද සරණ පිහිටා හෙට මාගේ දානය පිළිගනු මැනවැයි සංඝයා සහිත භාග්‍යවතුන් වහන්සේට ආරාධනා කළේය. බමුණ, කෙතෙක් භික්‍ෂූන් දැයි උන්වහන්සේ විසින් විමසන ලද හෙතෙම ස්වාමීනි, ශ්‍රාවක පිරිස කොපමණදැයි විචාළේය. එවිට ප්‍රථම සන්නිපාතය සිදුවූයේ විය. එහෙයින් කෙළ ලක්‍ෂයකැයි වදාළහ. එසේ නම් ස්වාමීනි, සියලු භික්‍ෂූන් සමග මාගේ දානය පිළිගනු මැනවැයි ආරාධනා කළේය. ශාස්තෘන් වහන්සේ පිළිගත්හ.
බමුණ සෙටට බුදුරදුන්ට ආරාධනා කොට ගෙට යන්නේ මෙසේ සිතීය. මම මෙතෙක් භික්‍ෂූන්ට කැඳබත් දීමට සමත් වෙමි. හිඳිනා තැන් කෙසේද කියායි. ඔහුගේ එම සිතුවිල්ල අසූසාර දහසක් යොදුන් මෙරමත ඇති දහසක් නුවන් ඇති සක්දෙව් රජුගේ පඬුඇඹුල්සල අසුන උණුසුම් විය. සක්දෙව් රජ අසුනෙහි උණුසුම් බව දැක කවරෙක් නම් මා මෙතනින් පහකරනු කැමැත්තේදැයි සිතන්නේ දිවැසින් මිනිස් ලොව බලා මහාපුරුෂයන් දැක මේ මහාපුරුෂයාණෝ බුද්ධ ප්‍රමුඛ භික්‍ෂු සංඝයාට ආරාධනා කොට හිඳිනා තැන් සිතති. මා ද එහි ගොස් පින් කොටසක් ගැනීම වටනේ යයි වඩු වෙසක් මවාගෙන නෑ පොරෝ ගත් අතැතිව මහසතුන් ඉදිරියෙහි පෙනී සිටියේය. හෙතෙම කාගේ හෝ බැළ සඳහා වඩුවැඩක් ඇද්දැයි විමසීය.
මා දන්නා යම් යම් ශිල්පයකැයි නැත. යමෙක් යමෙක් යමක් යමක් කැමති වෙයිද මණ්ඩපයක් හෝ ප්‍රාසාදයක් හෝ වෙන කිසියම් නිවාසයක් හෝ කැමති වෙයිද ඔහුගේ ඒ ඒ කටයුත්ත කිරීමට සමත් වෙමියි කීය. එසේ නම් මාගේ වැඩක් තිබේ. ආර්යය කුමක්ද? හෙට දිනට කෙළලක්‍ෂයක් භික්‍ෂූන්ට ආරාධනා කළෙමි. උන්වහන්සේලාට හිඳිනා මඩුවක් කරව. මට වැටුප් දිය හැකිනම් කරන්නෙමියි කීය. හැකිවෙමියි කීය. එසේ නම් කරන්නෙමියි කියා එක් ප්‍රදේශයක් බැලීය. ඒ දොළොස් යොදුන් ප්‍රමාණ ප්‍රදේශය කසිණ මණ්ඩලයක් මෙන් සමතල පරමරම විය. නැවත හෙතෙම මෙපමණ තැන දැකුම්කළු සත්රුවන්මුවා මඩුවක් නැගේවායි සිතා බැලීය. එවිට දිවමඩුවක් බඳුව පොළෝතලය බිඳගෙන මඩුවක් නැගී ගියේය. එහි රන්මුවා ටැම්වල රිදීමුවා ඝටක විය. රිදීමුවා ටැම්වල රුවන්මුවා මිණිටැම්වල පබළුමුවා පබළුමුවා ටැම්වල මිණිමුවා සත් රුවන්මුවා ටැම්වල සත්රුවන්මුවා ඝටක විය.
මණ්ඩපය ඇතුළත කිකිණිදැල් එල්බේවායි බැලීය. බැලූ විගසින් කිකිණිදැල් එල්බිණ. එයින් සුළගේ සැලෙනවිට පසඟතුරුවලින් මෙන් පරම මනරම් මිහිරි නද විහිදෙයි. දිව සංගීත පවත්නා කලෙක මෙන් විය. අතරතුර දිවගඳදම් දිවමල්දම් දිවපත්දම් දිවරුවන්දම් එල්බේවායි සිතීය. සිතනු සමගම එල්බිණ. කෙළලක්‍ෂයක් පමණ සඟනට ආසන කැප ඇතිරි පසතුරුණු ආධාරක පොළව පළාගෙන නැගේවායි සිතීය. එකෙණෙහිම පැනනැගිණ. කොණෙහි කොණෙහි එකිනෙක දියසැළි නැගේවායි සිතීය. එකෙණෙහිම පරම සිහිල් මිහිරි සුපිරිසිදු කැප සුවඳ පැන් පිරි කෙසෙල් වැසූ මුව ඇති සැළි පහළ විය. ඒ දහසක් නුවන් ඇති ශක්‍රයා මෙතෙක් දෑ මවා බමුණානන් වෙත ගොස් ආර්යය, එන්න. ඔබේ මඩුව බලා මාගේ බැළය දුන මැනවැයි කීය. බෝසත්හු ගොස් ඒ මඩුව බැලූහ. බලද්දීම උන්වහන්සේගේ සකල ශරිරය පස්වනක් ප්‍රීතියෙන් පිනා ගියේය.
මණ්ඩප බලන උන්වහන්සේට මෙසේ සිතිණ. මෙය මිනිසෙකු විසින් කරන ලද්දක් නම් නොවේ. මාගේ අදහස මාගේ දණ දැන ඒකාන්තයෙන් සක්දෙව් රජුගේ භවන උණු වන්නට ඇත. එනිසා සක්දෙවිඳු මේ මණ්ඩපය කළේ වන කියායි. මෙවැනි මඩුවක එක් දිනක් දන්දීම මට නොසෑහෙයි. සතියක් දෙමියි සිතීය. බාහිර දානය කෙතෙක් වුවත් බෝසත්වරුන්ගේ හදවත සතුටු කිරීමට අසමත් වෙයි. සැරසූ හිස සිඳ දීමෙන් බෝසත්වරුන් ත්‍යාගය නිසා සතුටක් උපදී. අප බෝසතුන්ට සිවි ජාතකයෙහි දිනපතා කහවනු පන්ලක්‍ෂයක් වියදම් කොට සතර දොරටුවෙහිද නගර මධ්‍යයෙහිද දන් දෙන්නාහු නමුත් ඒ දානය ත්‍යාග සන්තුෂ්ටිය ඉපදවීමට අපොහොසත් විය. යම්දාක වනාහි බමුණු වෙසින් පැමිනි සක්දෙව්රජ ඇස් ඉල්වූයේද එදින ලොවට එකම ඇසක් වූ උන්වහන්සේ ඇස් උපුටා දුන් සේක්ද? දෙන්නාවූම උන්වහන්සේට ප්‍රීතිය උපන්නේය. කෙසගක් පමණ හෝ සිතේ වෙනසක් නොවීය. මෙසේ බෝසත්වරුන්ට දානයෙහි සෑහීමක් නම් නැත. එහෙයින් ඒ මහා පුරුෂයාණෝ ද මා විසින් කෙළලක්‍ෂයක් භික්‍ෂූන්ට දන්දීම වටනේයයි සිතා ඒ මණ්ඩපයෙහි වඩා හිඳුවා සතියක් **ගවපාන** නම් දනක් දුන්හ.
ගවපාන යනු මහසැළිවල කිරි පුරවා ළිප තබා ඝන වනතුරු පැසවා කිරිවලට සහල් ටික ටික දමා සහල් පිස පැසවූ මීසකුරු කුඩු ගිතෙලින් සකස් කළ භෝජනයයි කියැවේ. මෙයම **චතුමධුර** භෝජනයයි කියනු ලැබේ. මිනිසුන්ට පමණක් වැළඳවිය නොහැකි විය. දෙවියෝ ද මුසුව වැළඳවූහ. දොළොස් යොදුන් පමණ වූ ඒ ස්ථානය ඒ භික්‍ෂූන්ට ප්‍රමාණවත් නොවීය. ඒ භික්‍ෂූහු තමන්ගේ ආනුභාවයෙන් වැඩහුන්හ. අවසන් දින සියලු භික්‍ෂූන්ගේ පාත්‍ර සෝදවා බෙහෙත් පිණිස ගිතෙල් වෙඬරු මීපැණි ආදිය පුරවා තුන්සිවුරු සමග පිදූහ. එහිදී හැමට බාල භික්‍ෂුව ලබන ලද සිවුරුපිළිය ලක්‍ෂයක් වටනේ විය.
ශාස්තෘන් වහන්සේ අනුමෝදනා කරන සේක් මෙතෙම මෙවන් මහදනක් පිදීය. කවරෙක් නම් වන්නේදෝයි බලන සේක් මතු දෙයාසංඛ්‍ය කප්ලක්‍ෂයකින් ගෞතම නම් බුදුවරයා යයි දැක මහසතුන් අමතා ඔබ මෙතෙක් කල් ගෙවා ගොතම නම් බුදුවන්නාහයි ප්‍රකාශ කළ සේක. එවිට මහපුරිස්හි භාග්‍යවතුන් වහන්සේගේ විවරණ අසා ප්‍රමුදිත සිතින් මම බුදු වන්නෙමි. මට ගිහිගෙයි විසීමෙන් කම් නැත. පැවිදි වෙමියි සිතා ඒසා සම්පත් කෙළපිඩක් සේ හැර දමා බුදුන් වෙත පැවිදි වූ බුදුවදන් ඉගෙන අභිඥා ද අටසමවත් ද උපදවා නොපිරිහුණු දැහැනින් ආයු තාක් සිට බඹලොව උපන්හ. එයින් කියන ලදි.
**අට්ඨගාථා විත්‍ථාරෙතබ්බා** ගාථා අට විස්තර කළ යුතුය.
එහි **ගන්‍ධමාලෙන **යනු; ගඳින් මෙන්ම මලින් ද**. ගවපානෙන** යනු; මෙය කියන ලද්දේමය. සමහරු ඝතපාන කියාත් කියති. තප්පයිං යනු; සැතැප්වීමි. **උත්තරිං වත මධිට්ඨාසිං** යනු; වඩාත් ඒකාන්තයෙන් අධිෂ්ඨාන කළෙමි. **දසපාරමී පූරියා** යනු; දසපාරමිතා පූරණය පිණිස. **පීතිං** යනු; හදසතුට. **අනුබ්‍රෑහෙන්තො** යනු; වඩන්නේ. **සබ්බො විවරපත්තියා** යනු; බුද්ධත්‍ව ප්‍රාප්තිය පිණිස. බුද්ධො දත්‍වාන යනු; බුදුන්ට පුදා. මං ගෙහං යනු මාගේ ගෘහය. සියලු සැපත් සිවුපසය පිණිස භාග්‍යවත් බුදුන්ට පුදා යන අර්ථයි. **තත්‍ථ** යනු; ඒ බුදුසසුනෙහි. **බ්‍රහ්මං** යනු; බ්‍රහ්මවිහාර භාවනා වඩා.
මංගල භාග්‍යවතුන් වහන්සේගේ නගරය **උත්තර** නම් විය. උන්වහන්සේගේ පියා **උත්තර** නම් ක්‍ෂත්‍රිය රජ විය. මව ද **උත්තරා** නම් වූවාය. **සුදේව ධම්මසෙන** දෙනම අගසව්වෝය. උපස්ථායක **පාලිත** නමි. සීවලා අසෝකා දෙනම අග්‍රශ්‍රාවිකාවෝය. නාරුක බෝධියයි. ශරීරය අටඅසූ රියන් විය. ආයුෂ අවුරුදු අනූ දහසකි. යසවතී නම් භාර්යාව වූවාය. සීලව නම් පුත්‍රයාය. අස් යානයෙන් නික්මියහ. උත්තරාරාමයෙහි විසූහ. උපස්ථායක උත්තර නමි. වසර අනූදහසක් ගෙවා පිරිනිවි කල්හි එකපැහැර දසදහසක් සක්වළ ඒකාන්ධකාර විය. සකල සක්වළ මිනිසුන්ගේ මහත් ඇඬීම් වැලපීම් විය. එයින් කියන ලදි-
එහි **තතො** යනු; ඒ මංගල බුදුබඳින් නිද්ධාවති යනු; දිවෙති. වචන විපර්යාසයයි. **රංසි** යනු රශ්මීහු. **අනෙක සතසහස්සියො** යනු; නොඑක් ලක්‍ෂගණන්. **ඌමි **යනු විචීහු. තරංගයෝ. **ගණෙතුයෙ** යනු; ගිනීමට, සංඛ්‍යා කිරීමට. සාගරයෙහි තරංග මෙපමණ යයි ගණන් කිරීමට නොහැක්කා සේ ඒ භාග්‍යවතුන් වහන්සේගේ ශ්‍රාවකයෝ මෙපමණයයි ගණන් කිරීමට නොහැකිය. එහෙයින් ගණන සීමා ඉක්මවීය යන අර්ථයි. **යාව** යනු යම්තාක් කල්. **සංකිලෙසමරණං** තදා යනු; කෙලෙසුන් සහිත වූයේ සංකිලෙසයි. කෙලෙස් සහිතයන්ගේ මරණය සංකිලෙස මරණයි. එය නැත. එකල ඒ බුදුසසුනෙහි සියලු ශ්‍රාවකයෝ රහත්වම පිරිනිවියහ. පුහුදුන්ව හෝ සෝවාන් වූවන්ව නොමළහ යන අර්ථයි. සම්මොහමරණං තදායි සමහරු හදාරති.
**ධම්මොක්කං** යනු; ධර්මප්‍රදීපයයි. **ධූමකෙත** යනු; ගින්න කියැවේ. මෙහි ප්‍රදීපයයි දතයුතුය. පහනක් මෙන් දිලී නිවියේය යන අර්ථයි. **මහායසො** යනු; මහපිරිවර ඇත්තාහ. සමහරු නිබ්බුතො සො සාවකො යි කියති. **සංඛාරානං** යනු; සංඛත ධර්මයන්ගේ ප්‍රත්‍යය සහිත ධර්මයන්ගේ. **සභාවකං** යනු; අනිත්‍යාදි සාමාන්‍ය ලක්‍ෂණ. **සුරියො අත්‍ථංගතො යථා** යනු; යම්සේ දහසක් කිරණ ඇති දිනකර සකලාන්‍ධකාර නසා මුළු ලොව බබුළුවා දිලිසී අස්තයට යයි ද මෙසේ මංගල දිවාකරයාණෝ ද විනෙකමලවන පුබුදුවන දිවාකර බඳුව ආධ්‍යාත්මික බාහිර ලෝකාන්‍ධකාර දුරුකොට සිය සිරුරු ආලෝකයෙන් දිලී අසතංගත වූහ යන අර්ථයි. සෙසු ගාථා හැමතන්හිම පැහැදිලිමය.
4. සුමන බුද්ධවංස වර්ණනාව
මෙසේ එක්වරම දසසහස්‍රී ලෝකධාතුව ඒකාන්ධකාර කොට ඒ භාග්‍යවතුන් වහන්සේ පිරිනිවීමෙන් පසු කාලයෙහි අනූදහස් ආයු ඇති මිනිසුන් අනුක්‍රමයෙන් පිරිහී දසමස වූ කල අන්තර කල්ප ඉක්ම ගිය කල්හි අසංඛ්‍යායුෂ්කව නැවත පිරිහී අනූදහස් වූ පසු **සුමන** නම් බෝසත්හු පැරුම් පුරා තුසීපුර ඉපිද ඉන් සැව මේඛල නුවර සුදත්ත නම් රජකුල සිරිමා නම් මෙහෙසි කුස පිළිසිඳ ගත්හ. පෙළහර පෙර කී පරිදිය.
උන්වහන්සේ කෙමෙන් විය පැමිණ නාරිවඩ්ඪන සොමවඩ්ඪන ඉද්ධිවඩ්ඪන නමැති තුන්පහයෙහි තෙසැට දහසක් නළඟනන් විසින් උපහාර ලබමින් සුරයුවතීන් පිරිවරන ලද සුරකුමරකු මෙන් දහසක් විෂයරස විඳිමින් වටංසිකා නම් දේවිය අනූපම නම් නිරුපම පුතු වැදූ කල සතර නිමිති දැක ඇත් යානයෙන් නික්ම පැවිදි වූහ. පැවිදි වන උන්වහන්සේ අනුව තිස්කෙළක් පැවිදි වූහ.
උන්වහන්සේ ඔවුන් පිරිවරා දසමසක් ප්‍රධන්හි හැසිර වෙසක් පොහෝදින අනෝම නිගමයෙහි අනූපම සිටුදූ අනුපමා විසින් පිදූ දිවඕජා බහාලූ කිරිබත් වළඳා සල්වෙනෙහි දිවාවිහාර ගෙවා අනුපම ආජීවකයන් දුන් අට තණමිට ගෙන නාගබෝධිය වෙත පැමිණ පැදකුණු කොට අටතණ මිට තිස්රියන් කොට අතුට එහි පලක් බැඳ වැඩහුන්හ. අනතුරුව මරබල නසා සර්වඥතාඥානය ලබා අනෙකජාති සංසාරං -පෙ- යි උදන් ඇනූහ. එයින් කියන ලදි-
එහි **මංගලස්ස අපරෙන** යනු; මංගල බුදුන්ට පසුකල **සබ්බ ධම්මෙහි අසමො** යනු; සියලු ශීල සමාධි ප්‍රඥා ධර්මයන්හි. **අසමො** අසම වූ.
සුමන භාග්‍යවතුන් වහන්සේ බෝධි සමීපයෙහිම සත්සතිය ගෙවා දහම් දෙසීම පිණිස බඹ අයැදුම පිළිගෙන මම කාට පළමු දහම් දෙසන්නෙම්දැයි සිතන්නාහු තමන් සමඟ පැවිදි වූ තිස්කෙළ ද සුළුමෑණි පුත් බාලසහෝදර සරණ කුමරුන් ද පුරෝහිත පුත් භාමිත තරුණයාද හේතුසම්පන්න බැව් දැන මොවුන්ට පළමු බණ දෙසමියි සිතා හස් රජකු මෙන් අහසින් ගොස් මේඛලා උයන්හි බැස උයන්පලු යවා සිය බාල සොයුරු සරණ කුමරු ද පුරෝහිත පුත් භාමිත කුමරු ද කැඳවා ඔවුන්ගේ පිරිවර සතිස් කෙළක් ද තමන්ගේ සහ පැවිද්දන් තිස් කෙළක් ද තවත් බොහෝ කෙළගණන් දෙවිමිනිසුන්ද දම්සක් පැවැත්වීමෙන් දහම් අමාපැන් පෙවූහ. එයින් කියන ලදී-
එහි **අමතභෙරිං** යනු; අමෘතාධිගමයට නිර්වාණාධිගමයට බෙරය. **අහනි** යනු; වාදනය කළහ. ධර්මය දෙසූහ යන අර්ථයි. ඒ මේ අමාබෙරය නම් නිවන අවසන් කොට ඇති නවාංග බුද්ධ වචනයයි. එහෙයින් **ධම්ම සබ්බසමායුත්තං නවාංගං ජිනසාසනංයි** කියන ලදි. ධම්මසංඛසමායුත්තං යනු; චතුස්සක්‍ය ධර්මකථා සංඛ්‍යාත නවාංගයෙන් යුත්.
සුමන ලෝකනායකයාණෝ අභිසම්බෝධියට පැමිණ ප්‍රතිඥානුරූපව පිළිපදනාහු මහජනයාට භවබන්‍ධනයෙන් මිදීම පිණිස කුසල් රුවන් කෙලෙස් සොරුන්ගෙන් රැකගැනීම පිණිස සිල්මහපවුර සමාධි දියාගල පිරිවැරූ විදර්ශනා ඥාන දොරටුව සිහිනුවණ නම් දැඩි කවුළුව සමාපත්ති මණ්ඩපාදියෙන් සුසැදි බෝධිපාක්‍ෂික ජනකාය ගැවසි චරඅමා නුවර මැවූහ. එයින් කියන ලදි-
එහි **නිජ්ජිනිත්‍වා** යනු; දිනා, මැඩලා. ක්ලේශ අභිසංස්කාර දේවපුත්‍ර මාරයන් නසා යන අර්ථයි. සොයනු. සුමන බුදුහු. ජිනිත්‍වා කිලෙසෙහි කියා ද පාඨයි. එහි හිකාරය පදපූරණමාත්‍ර නිපාතයකි. පාත්‍වා යනු; පත්තොයි ද පාඨයි. නගරං යනු; නිවන් පුරයයි. සද්ධම්මපුරවරුත්තමං යනු; සද්ධර්ම නමැති පුරවරයන්හි උතුම් ශ්‍රේෂ්ඨ ප්‍රධාන වූ නැතහොත් සද්ධර්මය උතුම් පුරයන්හි උතුම් වූයේ සද්ධම්ම පුරවරුත්තයි. පළමුවැන්නෙහි අර්ථ විකල්පයෙහි නගරං යනු; එයටම පර්යාය වෙයි දත යුතුය. ප්‍රතිවේධ කළ ධර්ම ස්වභාව ඇති සේඛ අසේඛ ආර්ය පුද්ගලයන්ගේ පිහිටීමට ගෝචර නිවාසනස්ථානය යන අර්ථයෙන් නිවන නගරයයි කියැවේ. ඒ උතුම් සදහම් නුවර ඒ ශාස්තෘන් වහන්සේ අවිච්ඡින්න අකුටිල ඍජු පුළුල් විස්තාර සතිපට්ඨානමය මහවීදිය මැවූහ. එයින් කියන ලදි-
එහි **නිරන්තරං** යනු; කුසල ජවන සඤ්චරණයෙන් අතරක් නැති බැවින් නිරන්තර. **අකුටිලං** යනු; වංකබව ඇති කරවන දොසින් තොර හෙයින් අකුටිල. **උජුං** යනු; අවංක නිසාම ඍජු. මෙය පළමු පදයෙහි අර්ථයම දීපනය කරන වචනයකි. **විපුලවත්‍ථතං** යනු; දිගින් ද පුළුලින් ද යුතු වූයේ පුථුලවිත්‍ථතයි. පුථුලවිත්‍ථුතභාවයයි. ලෞකික ලෝකෝත්තර සතිපට්ඨාන වශයෙන් දැකිය යුතුය. **මහාවීථිං** යනු; මහා මාර්ගයයි. **සතිපට්ඨානවරුත්තමං** යනු; සතිපට්ඨානය ද එය උතුම් දේවල උතුම් වූයේ නුයි ද සතිපට්ඨානවරුත්තමයි. නැතහොත් උතුම් සතිපට්ඨානමය උත්තම වීථිය යන අර්ථයි.
දැන් - ඒ නිවන් මහනුවර ඒ සතිපට්ඨාන මහා වීථියෙහි සතර ශ්‍රාමණ්‍ය ඵල සිවුපිළිසිඹියා ෂඩභිඥා අටසමවත් යන මේ මාහැඟි රුවන් දෙපස ධර්මාසන විසිරවූහ. එයින් කියන ලදි-
දැන් භාග්‍යවතුන් වහන්සේ මේ රුවන්බඩු යම් අප්‍රමාදි සිහිමත් හිරිඔතප් වීර්යාදියෙන් යුත් නුවණැත්තෝ වෙත්ද ඔවුහු ලබා ගනිති යයි ඒ රුවන් ලැබගන්නා උපාය දක්වන්නාහු-
එහි **යෙ** යනු; අනියම් උද්දේසකි. **අප්පමත්තා** යනු; ප්‍රමාදයට විරුද්ධ සිහියෙන් වෙන්වීමේ නොවීමේ ලක්‍ෂණයෙන් යුක්තයෝයි. **අඛිලා** යනු; චෙතොඛිල පසින් රහිතයෝ. **හිරිවිරියෙහුපාගතා** යනු; කාය දුශ්චරිතාදියෙන් ලජ්ජිත වේ නුයි හිරි නමි. මෙය ලජ්ජාවට නාමයකි. වීර්යයාගේ බව වීර්යයයි. එය උත්සාහ ලක්‍ෂණකොට ඇත්තේය. එම හිරි වීර්යවලින් යුක්ත වූ සහිත වූ භව්‍ය පුද්ගලයෝ. තෙ යනු; මෙය පළමු අනියම උද්දෙසයෙහි නියම උද්දෙසසයි. නැවත තෙ යනු; කී ආකාර ගුණරුවන් විශේෂ ඇති ඒ පුද්ගලයෝ. **ආදියන්ති**; ලබති. සාක්‍ෂාත් කරති යන අර්ථයි. සියල්ල වනාහි සුමන බුදුහු දහම්බෙරය වයා දහම්නුවර මවා මෙකී නයින් පළමුවම කෙළලක්‍ෂයකට අවබෝධ කරවූහ. එයින් කියන ලදි-
එහි **උද්ධරන්තො** යනු; සසර සයුරෙන් අරිමහ නැවෙන් එගොඩ කරන්නේ. **කොටිසතසහස්සියො** යනු; කෝටි ලක්‍ෂයක් යන අර්ථයි. විපර්යාස වශයෙන් දක්වන ලදි.
යම්දා වනාහි සුමන ලෝකනායකයාණෝ සුනන්‍දවතී නුවර අඹරුක් මුල්හි තිර්ථක මදමාන මර්දනය කරන යමක ප්‍රාතිහාර්යය කොට කෙළදහසක් සත්ත්වයන් දහම්අමා පෙවූ සේක්ද මෙය දෙවන අභිසමය විය. එයින් කියන ලදි-
එහි **තිත්‍ථියගණෙ** යනු; තීර්ථක වූවන්ගේ සමූහයෙහි තීර්ථකයන්ගේ සමූහයෙහි කියාද තිත්‍ථියෙ අභිමද්දන්තො බුද්ධො ධම්මම දෙසයි ද සමහරු කියති,
යම්දාක දසදහසක් සක්වළ දේවතාවෝ මේ සක්වළට රැස්ව මිනිස්සු ද නිරෝධය පිළිබඳ කථාවක් ඉපදවූහ. නිරෝධයට කෙසේද සමවදිත්ද? කෙසේ නිරෝධයට සමවන්නාහු වෙත්ද? කෙසේ නිරෝධයෙන් නැගීසිටිත්දැයි මෙසේ සමාපජ්ජන අධිට්ඨාන උට්ඨාන ආදියෙහි විනිශ්චය කිරීමට නොහැකි වූවාහු මිනිසුන් සමග කාමාවචර සදෙව්ලෙව්හි දෙවියෝ ද නව බඹලොව බඹහු ද ව්‍යාකූලව දෙපක්‍ෂයක් වූහ. ඉක්බිති නර සුන්දර අරින්දම රජු සමග සවස් වේලෙහි ලෝකනාථ වූ සුමන දසබලයන් වහන්සේ වෙත ගියහ. ගොස් අරින්දම රජ භාග්‍යවතුන් වහන්සේගෙන් නිරෝධ ප්‍රශ්නය විචාළේය. භාග්‍යවතුන් වහන්සේගේ නිරෝධ පැන විසඳුමෙන් අනූ කෙළදහසක් ප්‍රාණීන්ට ධර්මාවබෝධ විය. මෙය තෙවන ධර්මාවබෝධය විය. එයින් කියන ලදි-
ඒ සුමන භාග්‍යවතුන් වහන්සේගේ ශ්‍රාවක සන්නිපාත තුනෙක් විය. එහි පළමු සන්නිපාතයෙහි මේඛල නුවර ඇසුරෙහි වස්වැස පළමු පවාරණයෙහි එහි භික්‍ෂුභාවයෙන් පැවිදි වූ කෙළලක්‍ෂයක් රහතුන් සමග භාග්‍යවතුන් වහන්සේ නිවාරණ කළ සේක. මෙය පළමු සන්නිපාතය විය. ඉක්බිති පසු කාලයෙහි සංඛස්ස පුරයට නුදුරුව අරින්දම රජුගේ පින් බෙලෙන් නිපන් යොදුනක් පමණ රන් පර්වතයක වැඩහිඳ සරාකල රුසිරුරස් ඇති යුගඳුරු මුදුනෙහි දිවාකරයා මෙන් මුනිදිවාකරයාණෝ අරින්දම රජු පිරිවරා ආ අනූකෙළ දහසක් පුරුෂයන් දමනය කොට සියල්ලන් ඒහිභික්‍ෂු පැවිද්දෙන් පැවිදි කොට එදිනම රහත් වූවන් පිරිවරා සතරඟින් යුත් රැස්වීමෙහි පාමොක් උදෙසූහ. මෙය දෙවන සන්නිපාතය විය. එකල්හි සක්දෙව්රජ බුදුන් දැකීම පිණිස ආයේය. සුමන භාග්‍යවතුන් වහන්සේ එදින රහතුන් අසූකෙළ දහසක් පිරිවරා පාමොක් උදෙසූහ. මේ තෙවන සන්නිපාතය විය. එයින් කියන ලදි-
එහි **අභිඝුට්ඨෙ පවාරණෙ** යනු; ලිංගවිපර්යාශය දතයුතුයි. පවාරණය ප්‍රකාශ කළ කල්හි යන අර්ථයි. **තතො පරං** යනු; එයින් මෑත භාගයෙහි. **කඤ්චනපබ්බතෙ** යනු; රන්මුවා පර්වතයෙහි. **බුද්ධදස්සනුපාගමි** යනු; බුදුන් දැකීමට පැමිණියේය. එකල වනාහි අප බෝසත්හු මහර්ධිමත් මහානුභාව ඇති අතුලනම් නාරජාණ කෙනෙක් වූහ. ඔහු ලොව බුදුන් උපන් බව අසා නෑගණ පිරිවරා සිය භවනයෙන් නික්ම කෙළ ලක්‍ෂයක් භික්‍ෂූන් පිරිවැරූ සුමන භාග්‍යවතුන් වහන්සේට දිව්‍යතූර්යයෙන් උපහාර කරවා මහදන් දී එක් එක් සළුසඟළ පුදා සරණ පිහිටියහ. ඒ ශාස්තෘන් වහන්සේ ද ඔහු මතු බුදුවන්නාහයි ප්‍රකාශ කළහ. එයින් කියන ලදි-
ඒ සුමන භාග්‍යවතුන් වහන්සේගේ නගරය මේඛල නම් විය. පියා සුදත්ත නමි. මව සිරිමා නමි. සරණ භාවිතත්ත දෙනම අග්‍රාශ්‍රාවකයෝය. උපස්ථායක උදේන නමි. සොණා උපසොණා දෙනම අග්‍රශ්‍රාවිකාවෝය. බොධිය නාග වෘක්‍ෂයයි. ශරීරය අනූරියන් උසය. ආයු ප්‍රමාණය අවුරුදු අනූදහසක් විය. උන්වහන්සේගේ දේවිය වටංසකා නමි. පුත්‍රයා අනුපම නම් විය. ඇත්යානයෙන් නික්මුණහ. උපස්ථායක අංග රජය. අංග රාමයෙහි විසූ සේක. එයින් කියන ලදි-
එහි **කඤ්චනග්ඝිය සංකාසො** යනු; නන්රුවනින් විසිතුරු රන්මුවා ඇගෑයක් සමාන රූපශෝභා ඇත්තේ. **දසසහස්සී විරොචති** යනු; උන්වහන්සේගේ ප්‍රභායෙන් දසසහස්‍රී ලෝකධාතුව බබළයි. විරාජිත වෙයි යන අර්ථයි. **තාරණීයෙ** යනු; තරණය කරවිය යුත්තන්. සියලු බුද්ධ වෙනෙය්‍යයන් යන අර්ථයි. **උලුරාජාව** යනු; චන්‍ද්‍රයා මෙන්. **අත්‍ථමී** යනු; අස්තංගත වූහ. අත්‍ථං ගතො යි සමහරු කියති. **අසාදිසො** යනු; අසමාන. **මහායසා** යනු; මහත් කිතුගොස ඇත්තාහු. **තංච ඤාණං** යනු; ඒ සර්වඥතා ඥානය. **අතුලං** යනු; අතුල්‍ය, අසමාන, සෙස්ස පැහැදිලිමය.
5. රෙවත බුද්ධවංස වර්ණනාව
සුමන භාග්‍යවතුන් වහන්සේට පසුකාලයෙහි උන්වහන්සේගේ සසුන ද අතුරුදහන් වූ පසු අනූදහසක් අවුරුදු ආයු වූ මිනිස්සු ක්‍රමයෙන් පිරිහී දස හැවිරිදිව නැවත ක්‍රමයෙන් වැඩී අසංඛ්‍යායුෂ්කව නැවත පිරිහෙන්නාහු හැටදහස් අවුරුදු ආයු ඇත්තෝ වූහ. එකල රේවත නම් ශාස්තෘන් වහන්සේ පහළ වූහ. උන්වහන්සේද පැරුම් පුරා නන් රුවනින් බබළන තුසිත භවනයෙහි ඉපිද ඉන් සැව සකලධනධාන්‍යවත් සුඛඤ්ඤවතී නුවර සකලාලංකාර සමලංකෘත අපමණ පිවිතුරු පිරිවර පිරි සිරිසැපතින් නිරවුල් සකල සමෘද්ධියෙන් විසල් විපුල නම් රජකුල සියලු දනනුවන් බඹරකැල ගැවසි සුපිපි නෙතුපුලින් සශ්‍රීක සුසිනිඳු මුවකමලාකර ශෝභා ඇති. රුසිරු මනෝහර ගුණගණයෙන් සුවිසල් විපුලා නම් අගමෙහෙසි කුස පිළිසිඳ දසමස් ඇවෑමෙන් සිකුකළු පව්වෙන් බස්නා රනහස් රජකු මෙන් මවුකුසින් බිහිවූහ.
උන්වහන්සේ පිළිසිඳ ගැනීමෙහි බිහිවීමෙහි ප්‍රාතිහාර්යය පෙර කී පරිද්දෙන් සිදුවිය. සුදස්සන රත්නග්ඝි ආවෙල නම් තුන් පහයක් විය. සුදස්සනා දේවිය ප්‍රමුඛ තෙතිස් දහසක් ස්ත්‍රීහු ප්‍රත්‍යුපස්ථාන කළහ. ඔවුන් විසින් පිරිවරන ලද උන්වහන්සේ සුරයුවතීන් පිරිවර කළ දෙව්කුමරකු මෙන් සදහසක් හවුරුදු විෂයරස විඳිමින් ගිහිගෙයි විසූහ. සුදස්සනා දේවියට වරුණ නම් පුතු උපන් කල්හි උන්වහන්සේ සතර නිමිති දැක නන්පැහැ උතුම්සළු හැඳ මුතුහර මිණිකොඩොල් පැළඳ උතුම් කෙයූර මකුට කටක ධරව පරම සුවඳ කුසුමින් සැරසී පරමරූසිරු රස් සමූහයෙන් යුත් සරාකල සඳ මෙන් තරු පිරිවැරූ චන්‍ද්‍රයා මෙන් දෙව්ගණ පිරිවැරූ ශක්‍රයා මෙන් බඹගණ පිරිවැරූ හාරිත මහබඹු මෙන් මහත් සිවුරඟයෙන් පිරිවරා ආජන්‍යරථයෙන් මහබිනික්මන් කොට සියලු අබරණ මුදා භාණ්ඩාගාරිකයා අතට දී ජලජ අමල අවිකල නිල්මහනෙල් පෙතිවන් සියුම් මුවහත් ඇති තියුණු කඩුවෙන් මෞලිය සහිත කෙස් කපා අහසට දැමූහ. සක්දෙව්රජ එය රන්කරඬුවෙන් පිළිගෙන තව්තිසා භවනයට ගෙන ගොස් සිනෙරු මුදුනෙහි සත්රුවන්මුවා සෑයක් කළේය.
මහපුරිස්හු දෙවියන් දුන් කසාවත් හැඳ පැවිදිවූහ. උන්වහන්සේ අනුව කෙළක් පුරුෂයෝ පැවිදි වූහ. උන්වහන්සේ ඔවුන් පිරිවරා සත්වසක් ප්‍රධන් වඩා වෙසක් පුන් පොහෝදින සාධුදේවී නම් එක් සිටු දියණියක පිදූ මී කිරිබත් වළඳා සල්වෙනෙහි දිවාවිහාර කොට සවස්හි වරුණින්ධර ආජීවකයන් දෙන ලද අටතණමිට ගෙන මතැත් ගමනින් තාරුක් බෝධිය පැදකුණු කොට තෙපනස් රියන් කොට තණ අතුරා චතුරංගවීර්යය ඉටා මාර බල නසා සර්වඥතාඥානය ප්‍රතිවේධ කොට අනේකජාති සංසාරං -පෙ- යි උදන් ඇනූහ. එයින් කීය.
රේවත ශාස්තෘන් වහන්සේ බෝධිසමීපයෙහිම සත්සති ගෙවා ධර්මදේශනය පිණිස බ්‍රහ්මයාචනය පිළිගෙන මම කාහට පළමුව දහම් දෙසන්නෙම්දැයි බලනසේක් තමන් වහන්සේ සමග පැවිදි වූ කෝටියක් භික්‍ෂූන් ද හේතුසම්පත් ඇති වෙනත් දෙවි මිනිසුන් ද දැක අහසින් අවුත් වරුණ රාමයෙහි බැස ඔවුන් පිරිවරා බොහෝ පෙළහර දක්වමින් ගැඹුරු නිපුණ අනිකකු විසින් නොපැවැත්විය හැකි තිපරිවට්ට අනුත්තර ධර්මචක්‍රය පවත්වා කෙළක් භික්‍ෂූන් අර්හත්වයෙහි පිහිටවූ සේක. තුන් පලයෙහි පිහිටියවුන්ගේ ගණන හිම් නැත. එයින් කියන ලදි-
එහි **ඛන්‍ධධාතුවවත්‍ථානං **යනු; පංච ස්කන්‍ධයන්ගේ අටළොස් ධාතූන්ගේ නාම රූප ව්‍යවස්ථාපනාදි වශයෙන් බෙදා දැක්වීම, ස්වභාව ලක්‍ෂණ සාමාන්‍ය ලක්‍ෂණාදි වශයෙන් රූපාරූප ධර්මයන්ගේ විමසීම ඛන්‍ධධාතුවවත්‍ථාන නමි. පරිමර්දන අසහන වශයෙන් රූපය පෙනපිඬක් බඳුය. කැඩීබිඳී යන බැවින් දියබුබුළක් මෙනැයිද වේදනාව මොහොතක රමණීය භාවයෙන් මිරිඟුවක් මෙනැයි ද සංඥාව විපුලම්භූනයෙන් කෙසෙල්කඳක් මෙන් සංස්කාර අසාර හෙයින් මායා වංචනික බැවින් විඤ්ඤාණය මායාවක් මෙනැයිද මේ ආදි ක්‍රමයෙන් අනිච්චානුපස්සනාදි වශයෙන්ද ස්කන්‍ධ ධාතු විමසීම දතයුතුය. **අප්පවත්තං භවාභවෙ** යනුඳු මෙහි **භව** යනු වෘද්ධියයි. **අභව** යනු හානියයි. භව යනු සාශ්වත දෘෂ්ටියයි. **අභව** යනු උච්ඡේද දෘෂ්ටියයි. **භව** යනු කුඩා බවයි. අභව යනු මහත් බවයි. භව යනු කාම භවයයි. **අභව** යනු රූප අරූප බවයි. මේ ක්‍රමයෙන් භව අභවයන්ගේ අර්ථය දතයුතුයි. ඒ භව අභවයන්ගේ නොපැවැත්මට හේතුභූත වූ ධර්මය දේශනා කළහ යන අර්ථයි. නැතහොත් මෙයින් සිදුවේනුයි භවයි. තුන් භවයෙහි උත්පත්ති නිමිත්ත වූ කර්මාදිය භවයයි. අභව නම් දෙලොව තණ්හාව ප්‍රහීණ කරන පැවැත්ම නැති කරන ධර්මය දෙසූහ යන අර්ථයි. ඒ රේවත බුදුන්ගේ අභිසමය තුනෙක් විය. පළමුවැන්නෙහි ගණන සීමාව ඉක්මිණ. එයින් කියන ලදි-
එහි **තීනි** යනු; තයො යනුයි. ලිංගවිපර්යාසය කරන ලදි. මෙය ප්‍රථම අභිසමය විය.
ඉක්බිති පසුකලෙක උතුම් නගරයක් වූ උත්තර නුවර සකල සතුරන් දමනය කරවන අරින්‍දම නම් රජෙක් විය. හෙතෙම බුදුන් සිය නුවරට වැඩි බව අසා තෙ කෙළෙක් දෙන පිරිවරා භාග්‍යවතුන් වහන්සේට පෙරගමන් කොට සෙටට ආරාධනා කොට බුදුපාමොක් සඟනට සතියක් මහදන් පවත්වා තුන්ගව්වක් පුළුල් පහන් පූජාවක් පුදා බුදුන් වෙත ගොස් හුන්නේය. භාග්‍යවතුන් වහන්සේ ඔහුට සිතට අනුරූප විසිතුරු නය ඇති දහමක් දෙසූහ. එහිදී කෙළ ලක්‍ෂයක් දෙවිමිනිසුන්ට දෙවන ධර්මාවබෝධ විය. එයින් කියන ලදි-
මෙය දෙවන අභිසමයයි.
පසුකල රේවත ශාස්තෘහු උත්තර නියම්ගම අසල වසන්නාහු සතියක් නිරොධ සමවතට සමවැද හුන්හ. එකල උත්තර නිගමවාසීහු කැඳ බත් අවුළු බෙහෙත් පැන් ගෙනවුත් බික්සඟනට මහදන් දී ස්වාමීනි භාග්‍යවතුන් වහන්සේ කොහිදැයි භික්‍ෂූන් විමසූහ. එවිට භික්‍ෂූහු ඇවැත්නි, භාග්‍යවතුන් වහන්සේ නිරොධ සමවතට සමවන් සේකැයි ඔවුන්ට කීහ. ඉක්බිති ඒ සතිය ගෙවුන පසු නිරොධ සමවතින් නැගී සිය අනුපම සිරින් වොරදනා සදාකල හිරුවන් බුදුන් දැක නිරෝධ සමවතෙහි ගුණ අනුසස් විචාළහ. භාග්‍යවතුන් වහන්සේ ඔවුන්ට නිරෝධ සමාපත්තියෙහි ගුණ අනුසස් දෙසූහ. එකල කෙළසියක් දෙවිමිනිස්සු රහත්බැව්හි පිහිටියහ. මේ තෙවන අභිසමය විය. එයින් කියන ලදි-
සුධඤ්ඤවතී නුවර පළමු පාමොක් උදෙසීමෙහි ඒහිභික්‍ඛු පැවිදි ලත් ගණන හිමි නැති රහතුන්ගේ පළමු සන්නිපාතය විය. මේඛල නුවර එහිභික්‍ඛු පැවිදි ලත් කෙළ ලක්‍ෂයක් රහතුන්ගේ දෙවන සන්නිපාතය විය. රේවත භාග්‍යවතුන් වහන්සේගේ ධර්මචක්‍රානුවර්තක අග්‍රශ්‍රාවක ප්‍රාඥයනට අග්‍රවරුන තෙරණුවෝ ගිලන් වූහ. ගිලන්බව විමසීමට උන්වහන්සේ වෙත පත් මහජනයාට තිලකුණු දක්වන දහම් දෙසා කෙළලක්‍ෂයක් පුද්ගලයන් ඒහිභික්‍ඛු පැවිද්දෙන් පැවිදිකොට අර්හත්වයෙහි පිහිටුවා සිවුපිරිස් සන්නිපාතයෙහි පාමොක් දෙසූහ. මෙය තෙවන සන්නිපාතයයි. එයින් කියන ලදි-
එහි **චක්කානුවත්තකො** යනු; ධර්මචක්‍රානුවර්තක. **පත්තො ජීවිතසංසයං** යනු මෙහි ජීවිතයෙහි සංසය ජීවිත සංසයයි. ජීවිතක්‍ෂයට පත්වෙයිද නොවෙයිදැයි මෙසේ ජීවිත සංසයට පැමිණියේ. ව්‍යාධි බලවත් භාවයෙන් මැරෙයි ද නොමැරෙයිදැයි ජීවිතයෙහි සැකයට පැමිණියේ යන අර්ථයි. **යෙ තදා උපගතා මුනි** යනු; මෙසේ දීර්ඝව ඇති විට භික්‍ෂූන් කෙරෙහි වෙයි. භ්‍රස්වය ඇතිවිට වරුණ තෙරුන් කෙරෙහි වෙයි.
එකල අප බෝසත්හු රම්මවතී නුවර අතිදේව නම් බ්‍රාහ්මණව බමුණු දහමෙහි පාරප්‍රාප්තව රෙවත බුදුන් දැක බණ අසා සරණ පිහිටා සිලෝදහසකින් දසබලයන් වහන්සේ පසසා දහසක් අගනා උතුරුසළුවෙන් භාග්‍යවතුන් වහන්සේ පිදූහ. ඒ බුදුහු ඔහුට දෙයාසංඛ්‍ය කප් ලක්‍ෂයකින් මත්තෙහි ගෝතම නම් බුදුවන්නේ යයි ප්‍රකාශ කළ සේක. එයින් කියන ලදි-
ගාථා අට විස්තර කළ යුතුය.
එහි **සරණං කස්ස ගච්ඡහං** යනු; උන්වහන්සේ සරණ ගියෙමි. කර්මාර්ථයෙහි සම්බන්‍ධ පදයි. **පඤ්ඤාගුණං** යනු; ප්‍රඥාසම්පත්තියයි. **අනුත්තමං** යනු; ශ්‍රේෂ්ඨ. **පඤ්ඤා විමුත්තිගුණමනුත්තමං** යි ද පාඨයි. එය පැහැදිලිමය. **ථොමයි ත්‍වා** යනු; ස්තුති කොට, වර්ණනා කොට. **යථාථාමං** යනු; බලපමණින්. **උත්තරීයං** යනු; උත්තරාසංගයයි. **අදාසහං** යනු; අදාසිං අහං යනුයි. මම දිනිමි. **බුද්ධධම්මං** යනු; බුද්ධකාරක ධර්මයි. පාරමි ධර්ම යන අර්ථයි. **සරිත්‍වා** යනු; අනුස්මරණය කොට. **අනුබ්‍රෑහයිං** යනු; අභිවර්ධනය කළෙමි. **ආභරිස්සාමි** යනු; ගෙන එන්නෙමි. **තං ධම්මං** යනු; බුද්ධත්වය. **යං මය්හං අභිපත්‍ථිතං** යනු; මා විසින් යමක් පතන ලදද ඒ බුද්ධත්වය ගෙන එන්නෙමි යන අර්ථයි.
ඒ රේවත භාග්‍යවතුන් වහන්සේගේ නගරය සුධඤ්ඤවතී නම් විය. විපුල නම් කැත්තෙම පියාය. මව විපුලා නමි. වරුණ බ්‍රහ්මදෙව දෙනම අගසව්වෝය. සම්භව උපස්ථායකය. භද්දා සුභද්දා දෙනම අග්‍රශ්‍රාවිකාවෝය. නා රුක බෝධියයි. ශරීරය අසූරියන් උස් විය. ආයුහ අවුරුදු සැට දහසකි. සුදස්සනා අගමෙහෙසියයි. වරුණ නම් පුත්‍රයාය. ආජඤ්ඤ රථයෙන් අබිනික්මන් කළහ.
උන්වහන්සේගේ දේහයෙහි හටගත් අනුත්තර ප්‍රභා ජාලය එකල රෑදාවල් නිතර යොදුනක් පැතිරෙයි.
සියලු සතුන්ට අනුකම්පා ඇති මහාවීර ඒ ජිනයන් වහන්සේ මාගේ සියලු ධාතුහු විසිරෙත්වායි අධිෂ්ඨාන කළ සේක. යොදුනක් පමණ මහා නගරයෙහි මහාසාර නම් උයන්හි නරසාරයන් විසින් පුදන ලද රේවත බුදුහු පිරිනිවි සේක.

එයින් කියන ලදි-

එහි **ඔභාසෙති** යනු; ප්‍රකාශ කරවයි. **උග්ගතො** යනු; උස්වගියේ. **පභාමාලා** යනු; ප්‍රභාතරංගයි. **යථග්ගි** යනු; ගිනි මෙන් උපාදාන සංඛයා යනු; ඉන්‍ධන ක්‍ෂය වීමෙන්. **සො ච කායො රතන කිභො** යනු; ඒ භාග්‍යවතුන් වහන්සේගේ කය රන්වන් පාටය. **තඤ්චකායං රතනනිභං** යි ද පාඨයි. ලිංග විපර්යාසයෙන් දක්වන ලදි. එහි අර්ථය ද එයමැයි. සෙසු ගාථාවල හැම තැන්හිම ප්‍රකටමය.
6. සොභිත බුද්ධවංස වර්ණනාව
උන්වහන්සේට මෑත භාගයෙහි උන්වහන්සේගේ සසුන ද අතුරුදහන් වූ පසු සෝභිත නම් බෝසත්හු සාරාසංඛ්‍ය කප්ලක්‍ෂයක් පැරුම් පුරා තුසීපුර ඉපිද ආයු තාක් වැස දේවායාචනයෙන් තුසීපුරෙන් චුතව සුධම්ම නුවර සුධම්ම රජුගේ සුධම්මා බිසෝකුස පිළිසිඳ ගත්හ. උන්වහන්සේ දසමස් ඇවෑමෙන් සුධම්ම උයන්හි මේඝපටලයකින් පුන්සඳ මෙන් බිහිවූහ. උන්වහන්සේගේ පිළිසිඳ ගැනීමෙහි උපතෙහි පෙළහර කී අයුරුමැයි.
දසදහසක් අවුරුදු ගිහිගෙයි වැස සැත්තෑ දහසක් නළඟනන්ට නායක අගමෙහෙසි මඛිලා දේවිය කුස සීහ නම් කුමරු උපන් කල්හි සතර නිමිති දැක සංවේගයට පැමිණ මාලිගයෙහිදීම පැවිදිව එහිම ආනාපාන සති සමාධිය වඩා සතර දැහැන් ලබා සතියක් එහිම ප්‍රධන් වැඩූහ. ඉක්බිති මඛිලා දේවිය පිදූ පරම මිහිරි මීකිරිබත් වළඳා අබිනික්මනට සිත් ඉපදවූහ. මේ සරසා පිළියෙල කළ පහය මහපොළොවට බසීවා. මේ ස්ත්‍රීහු ද මා බෝමුල්හි හුන් පසු නොකියා තුමූම පහයෙන් නික්මෙත්වා කියායි. සිතත් සමගම උන්වහන්සේගේ සුධම්ම රජමාලිගය එතැනින් උඩ නැගී සුනිල් අඳුන් බඳු අහසට නැග්ගේය. එය ගුවන්තල බබුළුවමින් රන්රස දහරා සම සොඳුරු රස්දහරා යුත් දිවාකරයා මෙන් ද සරාසමයෙහි සඳමඬල මෙන් ද ඒ සුවඳ කුසුමදාමයෙන් සරසන ලද ප්‍රාසාදය බබළමින් වාතයෙන් කම්පිතව කුසලජන වාදික පසඟතුරු ගොස මෙන් මිහිරි රමණීය කමනීය නද දෙන දැලි එල්බෙන කිකිණිදැලින් ද ශෝභමාන විය.
දුර පටන් ඇසෙන මිහිරි සරින් සත් සවන් ඇද ගනිමින් ගෙවල් සිවුරැස් සතරමං සන්‍ධි වීථින්හි සිටි මිනිසුන්ගේ අල්ලාප සල්ලාපයට බඳුන් වෙමින් දුර අහසෙහි පොළඹවමින් මෙන් තුරුසා නානා රත්න කාන්ති ධාරායෙන් බබුළුවන වර්ණයෙන් ජනනුවන් අදිනු ලබන්නාක් මෙන් පින් අනුහස් කියාපාන්නාක් මෙන් අහසට පිළිපන්නෝය. නාටිකාංගනාවෝ ද පසඟතුරු ද මිහිරි සරින් ගායනා කළහ. රැව් දුන්නේය. සිවුරඟ සෙනඟද අලංකාර කායාභරණ කාන්තියෙන් හටගත් බැබළීමෙන් නන් පැහැ සුවඳ සළුබරණින් ශෝභමාන උතුම් දිව්‍ය සේනාවක් මෙන් සොඳුරු දසුනින් පොළවෙහි මෙන් ගුවනින් පහය පිරිවරා ගියහ.
එතැනින් ගොස් ප්‍රාසාදය අටඅසූ රියන් උස් සෘජු මහත් වට කඳමල් පඳු කැකුළින් සුසැදි නාරුක මැදිකොට බැස බිම පිහිටියේය. නළුගෑණු ද කිසිවෙකුත් නොකියාම ඒ පහයෙන් බැස ගියහ. අනේකගුණ සෝභිත සෝභිත මහාපුරුෂයාණෝ මහජනයා විසින් පිරිවරන ලද්දාහුම රෑ තුන්යම ත්‍රිවිද්‍යාව ඉපදවූහ. උන්වහන්සේගේ බලසේනා ධර්මතා විසින් ආ පරිදිම ගියහ. ප්‍රාසාදය එහිම සිටියේය. සෝභිත බුදුහු බුදුව ධර්මාරාධනය ප්‍රතිඥා කොට කාහට පළමු දහම් දෙසන්නෙම්දැයි බලන්නාහු සිය සුළුමව පුත් බාලසොහොයුරු අසම කුමාර සුනෙත්තකුමාර ද දැක මේ හේතුසම්පත් ඇති දෙකුමරහු ගැඹුරු නිපුණ දහම අවබෝධ කිරිමට සමත් වෙති. මම මොවුන්ට පළමු දහම දෙසන්නෙම් නම් මැනවැයි අහසින් වැඩ සුධම්ම උයන්හි බැස උයන්පල්ලා ලවා දෙකුමරුන් කැඳවා පරිවාරය සමග ඔවුන් පිරිවරා මහජනකාය මධ්‍යයෙහි ධර්මචක්‍රප්‍රවර්තනය කළ සේක. එයින් කියන ලදි-
එහි **සකගෙහම්හි** යනු; සිය භවනයෙහිම තමන්ගේ ප්‍රාසාද තලයෙහිම යන අර්ථයි. **මානසං විනිවට්ටයි **යනු; සිත පරිවර්තනය කළේය. සිය ගෙයි සිට සත් දිනක් තුළම පුහුදුන් බවෙන් සිත පෙරළා බුද්ධත්වයට පැමිණියේය යන අර්ථයි. **භවග්ගා** යනු; අකනිටා බවනින්. **හෙට්ඨා** යනු; යටින්. **තාය** **පරිසාය** යනු; ඒ පිරිස් මැද ගණනාය **න වත්තබ්බො** යනු; ගණන් සීමා ඉක්මවීය යන අර්ථයි. **පඨමාභි සමයො** යනු; ප්‍රථම ධර්මාභිසමය. **අහූ** යනු, ගණනින් නොකිව හැකි පිරිස් වූහ යන අර්ථයි. පඨමෙ අභිසමිංසු යෙව කියා ද පාඨයි. උන්වහන්සේගේ ප්‍රථම ධර්ම දේශනයෙහි යම් ජනයෝ අවබෝධ කළාහුද ඔවුහු ගණනින් නොදැක්විය හැක්කාහ යන අර්ථයි.
පසුකලෙක සුදසුන් නුවර දොර චිත්‍ර පාටලී රුක්මුල යමක ප්‍රාතිහාර්යය කොට නවරන්මිණිමුවා භවන වූ තව්තිසා භවනයෙහි පරසතු රුක්මුල පඬුඇඹුල් සලසුනෙහි වැඩහිඳ අබිදම් දෙසූහ. දේසනා කෙළවර අනූකෙළ දහසකට ධර්මාවබෝධ විය. මේ දෙවන ධර්මාභි සමයයි. එයින් කියන ලදි.
ඉන් මෑත භාගයෙහි සුදසුන් නුවර ජයසේන නම් රජකුමර යොදුනක් පමණ විහාරයක් කරවා අසෝක සල් සපු නා දොඹ මූනමල් අඹ කොස් පියා සාල කුඹුක් මීඅඹ කනේරු ආදි වරතුරින් නිරන්තර උයනක් රෝපණය කොට බුදුපාමොක් බික්සඟනට පිදීය. භාග්‍යවතුන් වහන්සේ දානානුමෝදනා කොට ත්‍යාගය වර්ණනා කොට දහම් දෙසූහ. එකල කෙළදහසක් සතරවර්ගයාට ධර්මාවබෝධය විය. මෙය තෙවන අභිසමය විය. එහෙයින් කියන ලදි-
නැවත උග්ගත නම් රජ සුනන්‍දවතී නුවර සුනන්‍ද නම් විහාරය කරවා බුදුපාමොක් සඟනට පිදීය. එම දානයෙහි ඒහිභික්‍ෂුභාවයෙන් පැවිදි වූ රහතුන් කෙළසියයක සන්නිපාතයකි. සෝභිත බුදුහු උන්වහන්සේලා මැද පාමොක් දෙසූහ. මෙය ප්‍රථම සන්නිපාතයයි. තවද මෙඛලා නුවර ධම්මගණාරාම නම් උතුම් ආරාම විහාරයක් කරවා බුදුපාමොක් සඟනට පුදා සියලු පිරිකර සහිත දානයක් පිදීය. එකල එම සමාගමයෙහි එහිභික්‍ෂුත්‍වයෙන් මහණ වූ අනූකෙළක් රහතුන්ගේ රැස්වීමෙහි පාමොක් දෙසූහ. මෙය දෙවන සන්නිපාතයයි. භාග්‍යවතුන් වහන්සේ ශක්‍රපුරයෙහි වස් වැස පවරාණයට යම් දිනක දෙව්ගණ පිරිවරා බට සේක් ද එදා අසූකෙළක් රහතුන් සමග සිවුවනක් පිරිස් රැස්වීමෙහි පවාරණය කළ සේක. මේ තෙවන සන්නිපාතයයි. එයින් කියන ලදි-
එකල අප බෝසතාණෝ උතුම් සුජාත නම් බමුණුව සෝභිත භාග්‍යවතුන් වහන්සේගේ බණ අසා සරණයෙහි පිහිටා බුදුපාමොක් සඟනට මහදන් පිදූහ. සෝභිත බුදුහුද මතු ගෞතම නම් බුදුවන්නේ යයි ප්‍රකාශ කළ සේක. එහෙයින් කියන ලදී.
එහි **තමෙවත්‍ථමනුප්පත්තියා **යනු; ඒ බුද්ධත්වයට පැමිණීම පිණිස ඒ සොභිත බුදුරදුන්ගේ මෙතෙම අනාගතයෙහි ගොතම නම් බුදුවන්නේය යන වචනය අසා බුදුවරයන් වහන්සේලා නොවෙනස් වචන ඇත්තාහයි බුද්ධත්ව ප්‍රාප්තිය අර්ථකොට යන තේරුමයි. **උග්ගතං** යනු; තීව්‍ර, ඝොර **ධිතිං** යනු; වීර්යයයි. **අකාසභං** යනු; මම කළෙමි.
ඒ සෝභිත භාග්‍යවතුන් වහන්සේගේ නගරය සුධම්ම නම් විය. සුධම්ම නම් රජ පියාණෝය. සුධම්මා දේවිය මෑණියෝය. අසම සුනෙත්ත දෙනම අගසව්වෝය. උපස්ථායක අනෝම නමි. නකුලා සුජාතා දෙනම අග්‍රශ්‍රාවිකාවෝය. බෝධිය නාරුකයි. ශරීරය අටපනස් රියන් උසය. ආයු ප්‍රමාන වසර අනූදහසකි. මහාදේවිය මඛිලා නමි. සීහ කුමර පුත්‍රයාය. නාටක ස්ත්‍රීහු සැත්තෑ දහසකි. නවදහසක් අවුරුදු ගිහිගෙයි විසූහ. ප්‍රාසාදයෙන්ම අබිනික්මන් කළහ. ජයසෙන නම් රජ උපස්ථායක විය. සෝතාරාමයෙහි විසූ සේක. එයින් කියන ලදි-
එහි **සතරංසීව** යනු; සූර්යයා මෙන්, සියලු දිශාවන් බබුළුවයි යන අර්ථයි. **පවනං** යනු, මහවනය. **ධූපිතං** යනු; සුවඳවත් කළ, **සුගන්‍ධිත** **අතප්පියො** යනු; අතෘප්තිකර, අතෘප්තිය දනවන. **තාවදෙ** යනු; එකල එපමණ කල් යන අර්ථයි. **තාරෙසි** යනු; තරණය කළේය. **ඔවාදං** යනු, වරක් කීමයි. **අනුසිට්ඨිං** යනු; නැවත නැවත කීම අනුශාසනා නමි. **සෙසකෙ** ජනෙ යනු; සත්‍යාවබෝධයට නොපත් සෙසු ජනයාට. සම්බන්‍ධාර්ථයෙහි සත්තමී පදයයි. **සුතාසනොව තාපෙත්‍වා** යනු; ගින්න මෙන් දිලී. මෙයම හෝ පාඨයි. උපාදාන ක්‍ෂය වීමෙන් භාග්‍යවතුන් වහන්සේ පිරිනිවියහ යන අර්ථයි. සෙසු ගාථාවන්හි සියලු තැන් ප්‍රකටය.
7. අනොමදස්සී බුද්ධවංස වර්ණනාව
සෝභිත භාග්‍යවතුන් වහන්සේ පිරිනිවි පසු එක් අසංඛ්‍යයක් බුද්ධෝත්පාද රහිත විය. අසංඛ්‍යය ගෙවීමෙන් එක් කල්පයක අනෝමදස්සී පදුම නාරද නම් තුන්බුදු කෙනෙක් උපන්හ. උන්වහන්සේලාගෙන් අනෝමදස්සි බුදුහු සෝළසාසංඛ්‍ය කප්ලක්‍ෂයක් පැරුම් පුරා තුසීපුර ඉපිද දේවතායාචනයෙන් සැව චන්‍දවතී නම් රාජධානියෙහි යසවා නම් රජකුලයෙහි උස්වූ සොඳුරු පියොවුරු ඇති යසෝධරා නම් අගමෙහෙසි කුස පිළිසිඳ ගත්හ. අනෝමදස්සි කුමරු යසොධරා දේවිය කුසවන් තැන් පටන් උන්වහන්සේ පුණ්‍යප්‍රභාවෙන් අසූරියන් තැන් ආලෝකය පැතිර සිටියේය. සඳහිරු එළියෙන් ද මැඩලිය නොහැකි විය. දසමස් ඇවෑමෙන් ඕ සුනන්‍ද උයන්හිදී බෝසතුන් වැදුවාය. පෙළහර පෙර කී නියායෙනි.
නම් තබන දින උපතෙහි අහසින් සත්රුවන් වැටුණු හෙයින් අලාමක රුවන් ඉපදීමට හේතු වූ හෙයින් උන්වහන්සේට අනෝමදස්සි කියා නම් තැබූහ. කෙමෙන් වැඩුණු උන්වහන්සේ දිව්‍යමය කම්සැපතින් උවටැන් ලබන්නාක් මෙන් දසදහසක් අවුරුදු ගිහිගෙයි විසූහ. උන්වහන්සේට සිරි උපසිරි සිරිවඩ්ඪ යයි තුන් පහයක් විය. සිරිමා බිසොව ප්‍රමුඛ තෙවිසිදහසක් ස්ත්‍රීහු උවටැන් කළහ. සිරිමා දේවිය උපවාන නම් පුතු බිහිකළ පසු සතර නිමිති දැක සිවීකා යානයෙන් මහබිනික්මන් කොට පැවිදි වූහ. උන්වහන්සේ අනුව තුන්කෙළක් ජනයා පැවිදිවූහ.
මහපුරිස්හි ඔවුන් පිරිවරා දසමසක් ප්‍රධන් වැඩූහ. ඉක්බිති වෙසක් පුන්පොහෝ දින අනූපම බමුණුගම පිඬු සිගා වැඩ අනුපම සිටුදියණිය පිදූ මීකිරිබත් වළඳා සල්වෙනෙහි දාවල් දවස් ගෙවා අනෝම ආජීවක දුන් අට තණමිට ගෙන අර්ජුනවෘක්‍ෂ බෝධිය පැදකුණු කොට අටතිස් රියන් පුළුල් තණ ඇතිරි අතුරා චතුරංග වීර්යය ඉටා පලක් බැඳ බල සහිත මරු පරදවා තුන්යම්හි ත්‍රිවිද්‍යා උපදවා අනෙකජාති සංසාරං -පෙ- යි උදන් ඇනූහ. එයින් කියන ලදි-
එහි **අනොමදස්සි** යනු; අනුපම දර්ශන ඇත්තේ, අපමණ දර්ශන දත්තේ. **අමිතයසො** යනු; අපමණ පිරිවර අපමණ කීර්ති ඇත්තේ. **තෙජස්ස** යනු; සීල සමාධි ප්‍රඥා තෙදින් යුක්ත වූයේ. **දුරතික්තමො** යනු; යටපත් නොකළ හැක්කේ වෙනත් දෙවියකු මරෙකු කිසිවෙකු විසිනුත් නොමැඩිය හැක්කේ යන අර්ථයි. **සො ජෙත්‍වා බන්‍ධනං සබ්බං** යනු; සියලු දශවිධ සංයෝජන සිඳ **විද්ධංසෙත්‍වං තයො ආවෙ** යනු; ත්‍රිභවගාමී කර්ම කර්මක්‍ෂයකර ඥානයෙන් නසා, අභාව කොට යන අර්ථයි. අනිවත්ති **ගමනං මග්ගං** යනු; නිවෘත්ති ප්‍රවෘත්තියට පටහැණි නිවන අනිවත්ති යයි කියැවේ. ඒ අනවත්තියට මෙයින් යේ නුයි අනවත්තිගමනයි. ඒ අනුවත්ති ගමන මාර්ග වූ අරිඅටඟිමඟ දෙසූහ යන අර්ථයි. දස්සෙයි යනුත් පාඨයි. අර්ථය එයමැයි. **දෙවමානුසෙ** යනු; දෙවිමිනිසුන්ට. ඡට්ඨි අර්ථයෙහි කර්ම පදයි.
**අසබ්බො** යනු; කළඹන්නට සොලවන්නාට අසමත් වූයේ **අක්‍ඛොභියයි**. යම්සේ සුවාසුදහස් යොදුන් ගැඹුරු නොඑක් යොදුන් දහස් භූතාවාස සමුදා නොකැළඹිය හැක්කේ ද එසේ නොකැළඹිය හැක්කේ යන අර්ථයයි. **අකාසොව අනන්තො** යනු; යම්සේ අහසෙහි අන්තයක් නැත්තේ ද අනන්ත අප්‍රමාණ අසාර වේද එමෙන් භාග්‍යවතුන් වහන්සේ ද බුදුගුණවලින් අනන්ත අප්‍රමාණ අපාර වෙති. **සො** යනු; ඒ භාග්‍යවතුන් වහන්සේ, **සාලරාජාව ඵුල්ලිතො** යනු; සර්ව ලක්‍ෂණ අනූ ලක්‍ෂණයෙන් සමලංකෘත ශරීර බැවින් සුපිපි සල්රුකක් මෙන් සෝභමානය යන අර්ථයි. **දස්සනෙන පි තං බුද්ධං** යනු; ඒ බුදුන්ගේ දර්ශනයෙන් ද යන අර්ථයි. ශබ්දවේදීහු මෙබඳු තන්හිද සම්බන්‍ධ විභත්ති. යොදති **තොසිකා** යනු; සතුටු කරන ලද්දාහු, පිනවන ලද්දාහු. **ව්‍යාහරනකං** යනු; ප්‍රකාශ කරන්නාහුගේ. සම්බන්‍ධාර්ථයෙහි කර්ම පදයි. **අමතං** යනු; නිවනයි. **පාපුණන්ති** යනු; අවබෝධ කරති. **තෙ** යනු; යමෙක් උන්වහන්සේගේ වචනය ධර්මය අසත් ද ඔවුහු නිවනට පැමිණෙති යන අර්ථයි.
භාග්‍යවතුන් වහන්සේ බෝමුල සත්සති ගෙවා බඹහු විසින් අයදනා ලදුව ධර්ම දේශනාව සඳහා බුදු ඇසින් බලන සේක් තමන් සමග පැවිදි වූ හේතුසම්පන්න තෙකෙළක් දෙන දැක ඔවුහු දැන් කොයි වසත්දැයි සලකන්නාහු සුභාවතී නුවර සුදසුන් උයන්හි වසතී දැන අහසින් වැඩ සුදසුන් උයනට බට සේක. උන්වහන්සේ ඔවුන් පිරිවරා දෙව්මිනිසුන් සහිත පිරිස්හි දම්සක් පැවැත්වූහ. එහිදී කෙළසියයකට පළමු ධර්මාවබෝධය විය. එයින් කියන ලදි-
එහි **වීතො** යනු; බහුජන වශයෙන් පැතිර ගියේය. **කොටිසතාන** යනු; කෝටි සියයකි. කොටිසතයොයි ද පාඨයි. සියක් කෝටිය යන අර්ථයි.
ඉක්බිති පසු කාලයක ඕසබී නුවර දොර පියාගස මුල යමක ප්‍රාතිහාර්යය කොට දෙව්පුර ශක්‍රභවනයෙහි පඬු ඇඹුල් සලසුනෙහි හිඳ අභිධර්ම වර්ෂා වැස්වූහ. එකල අසූකෙළක් දෙවියෝ ධර්මාවබෝධ කළහ. එයින් කියන ලදි.
එහි **වස්සන්තෙ** යනු; බුද්ධමහාමේඝය වසින කල්හි. **ධම්මවුට්ඨියො** යනු; උන්වහන්සේගේ ධර්මකථාවම වැස්සයි.
ඉන්පසු කලෙක මංගල ප්‍රශ්න නිර්දේශයෙහි අටසැත්තෑ කෙළක් ධර්මාවබෝධ කළහ. එයින් කියන ලදි-
එහි **වස්සන්තෙ** යනු; දහම්කතා දියදහරා වසින කල්හි. **කප්පයන්තෙ** යනු; ධර්මාමනක වර්ෂාවෙන් සතප්වන කල්හි, භාග්‍යවතුන් වහන්සේ සතප්වද්දී යන අර්ථයි.
අනෝමදස්සී භාග්‍යවතුන් වහන්සේ ශ්‍රාවක සන්නිපාත තුනෙක් විය. එහි සොරෙය්‍ය නුවර ඉසිදත්ත රජුට දහම් දෙසන කල පැහැද ඒහිභික්‍ෂු භාවයෙන් පැවිදි වූ අටලක්‍ෂයක් රහතුන් මැද පාමොක් දෙසූහ. මෙය ප්‍රථම සන්නිපාතයයි. රාධවතී නුවර මධුරින්‍ධර රජුට දහම් දෙසද්දී ඒහිභික්‍ෂු භාවයෙන් පැවිදි වූ සත්ලක්‍ෂයක් රහතන් මැද පාමොක් දෙසූහ. මෙය දෙවන සන්නිපාතයයි. නැවත සොරෙය්‍ය නුවරම සොරෙය්‍ය රජු සමග ඒහිභික්‍ෂුත්‍වයෙන් පැවිදි වූ සලක්‍ෂයක් රහතුන් මැද පාමොක් දෙසූහ. මේ තෙවන සන්නිපාතයයි. එයින් කියන ලදි-
එහි **තස්සා පි ච මහෙසිනො** යනු; ඒ අනෝමදස්සි බුදුන්ගේ, තස්සාපි දිපදුක්ත මප්පයිද ද පාඨයි. ලක්‍ෂණ ශබ්දශාස්ත්‍රයෙන් ගතයුතුය. **අභිඤ්ඤාබලපත්තානං **යනු අභිඥාවන්ගේ බලයට පත්වූවන්ගේ, චිණ්ණ වසිතාවෙන් වහා සමවැදීමෙන් අභිඥාවන්හි ස්ථිරභාවයට පත්වූවන්ගේ යන අර්ථයි. **පුප්ඵිතානං** යනු; සර්වප්‍රකාරයෙන් සුපිපි බැවින් අතිශයින් යොහොග්‍රප්‍රාප්තකයින්ගේ. **විමුත්තියා** යනු; අර්හත්ඵල විමුක්තියෙන්.
**අනංගණානං** යනු; මෙහි මේ අංගන ශබ්දය කිසිතැනෙක කෙලෙස්හි වැටේ. තත්‍ථ කතමානි තීනි අංගණ්ති රාගො අංගණං දොසො අංගණං මොහො අංගණං, කී පාපානං ඛො ආවුසො අකුසලානං ඉච්ඡාවචරානං අධිවචනං යදිදං අංගණන්ති යි ද කී තන්හි මෙනි. කිසිතැනෙක කිසියම් කිළුටෙක්හි යෙදේ. තස්සෙව රජස්ස වා අංගණස්ස වා පහාණාය වායමති යන තැන මෙනි. කිසිතැනක එබඳු භූමිභාගයක යෙදේ. චෙතියංගණ බොධියංගණ රාජාංගණ මෙනි. මෙහි වනාහි ක්ලේශයන්හි දතයුතුයි. එහෙයින් නික්ලේශීන්ගේ යන අර්ථයි. **විරජානං** යනු; එයටම පර්යාය පදයකි. **තපස්සිනං** යනු; ක්ලේශ ක්‍ෂය කර ආර්යමාර්ග සංඛ්‍යාත තපස් යමෙකුට ඇත්තේ ද ඔවුහු තපස් ඇත්තෝය. ඒ තපස්වීන්ගේ. ක්‍ෂීණාස්‍රවයන්ගේ යන අර්ථයි.
එකල අප බෝසතාණෝ එක් මහෙසාඛ්‍ය යක්‍ෂ සේනාධිපතියෙක් වූහ. මහත් ඍද්ධි මහානුභාව ඇත්තේ නොඑක් කෙළලක්‍ෂ ගණන් යකුන්ට අධිපති විය. ඔහු බුදුහු ලොව උපන්හයි අසා පැමිණ පරම සොඳුරු දසුන් ඇති සත්රුවන්මයා සුන්දරතර සඳමඬල වැනි මණ්ඩපයක් මවා එහි සතියක් බුදුපාමොක් සඟනට දන් පිදීය. බුදුහු භුක්තානුමෝදනා වේලෙහි ඔහුට අනාගතයෙහි කප්ලක්‍ෂයක් අධික එක් අසංඛ්‍යයක් ගෙවීමෙන් ගොතම නම් බුදුවන්නාහයි ප්‍රකාශ කළ සේක. එහෙයින් කියන ලදි-
එහි **උත්තරිං වතමධිමඨාසිං** යනු; පාරමී පිරිම පිණිස වඩාත් දැඩිකරව උත්සාහ කළෙමි යන අර්ථයි.
ඒ අනොමදස්සි භාග්‍යවතුන් වහන්සේගේ නගරය චන්‍දවතී නම් විය. යසවා නම් රජ පියාණෝය. යසෝධරා නම් මෑණියෝය. නිසභ අනෝම දෙනම අගසව්වෝය. උපස්ථායක වරුණ නමි. සුන්‍දරී සුමනා දෙනම අග්‍රශ්‍රාවිකාවෝය. බෝධිය අර්ජුන වෘක්‍ෂයයි. ශරීරය අටපනස් රියන් උසය. ආයුෂ වසර ලක්‍ෂයකි. අගමෙහෙසිය සිරිමා නමි. පුත්‍රයා උපවාරණ නමි. දසදහසක් හවුරුදු ගිහිගෙයි විසූහ. සිවිකා යානයෙන් අබිනික්මන් කළහ. සිවිකා යානයෙන් ගමන සොභිත බුද්ධවංස වර්ණනයෙහි ප්‍රාසාද ගමනයෙහි කී පරිද්දෙන්ම දතයුතුය. ධම්මක නම් රජ උපස්ථායකයායි. ධම්මාරාමයෙහි භාග්‍යවතුන් වහන්සේ විසූ සේක. එයින් කියන ලදි-
එහි **පභා නිද්ධාවත** යනු; උන්වහන්සේගේ ශරීරයෙන් ආලෝකය නික්මෙයි. උන්වහන්සේගේ ශරීර ප්‍රභාව නිබඳ දොලොස් යොදුන් පමණ තැන පැතිර සිටී. **යුගානිතානි **යනු; අනුශ්‍රාවකාදි යුග යුග්මකයෝ. **සබ්බං සමන්තරහිතං** යනු; කියන ලද ආකාර සියල්ලම අනිත්‍යමුඛයට පිවිසෙති යන අර්ථයි. **නනු රිත්තකමෙව සංඛාරා** යනු ද පාඨයි. එහි සියලු සංස්කාර ඒකාන්තයෙන් හිස් කුච්ඡායීය යන අර්ථයි. මකාරය පදසන්‍ධිකාරකයි. සෙසු ගාථාවල හැමතන්හි ප්‍රකටය.
මේ අනෝමදස්සි භාග්‍යවතුන් වහන්සේ හමුවෙහි සාරිපුත්ත මොග්ගල්ලාන යන මේ අග්‍රශ්‍රාවක දෙනම අග්‍රශ්‍රාවක භාවය සඳහා ප්‍රාර්ථනා කළහ. මේ තෙරවරුන්ගේ කථා ද මෙහි කිවයුතුය. මා විසින් විස්තාර බියෙන් උපුටා නොදක්වන ලදි.
8. පදුම බුද්ධවංස වර්ණනාව
අනෝමදස්සි භාග්‍යවතුන් වහන්සේගේ පසුකාලයෙහි අවුරුදු ලක්‍ෂයක් ආයු ඇති මිනිස්සු පිළිවෙලින් දසවස් ආයුෂව නැවත කෙමෙන් වැඩී අසංඛ්‍යායාෂ්කව නැවත පිරිහෙන්නාහු ලක්‍ෂයක් අවුරුදු ආයු ඇත්තෝ වූහ. එකල පදුම නම් බුදුහු ලොව උපන්හ. උන්වහන්සේ පාරමී පුරා තුසිත භවනයෙහි ඉපිද එතැනින් චුතව චම්පානුවර අසම නම් රජකුල රූපාදියෙන් අසම අසමා නම් අගමෙහෙසි කුස පිළිසිඳ ගත්හ. උන්වහන්සේ දසමස් ගෙවීමෙන් චම්පක උයන්හි මවුකුසින් නික්මුණහ. කුමරු උපන් කල්හි අහසින් මුළු දඹදිව මුහුද හිම් කොට පියුම් වැස්සක් වැස්සේය. එහෙයින් උන්වහන්සේට නම් තබන දිනයෙහි නම් තබන්නේද නෑයෝ ද මහාපදුමකුමාර කියාම නම් කළහ. උන්වහන්සේ දසදහසක් අවුරුදු ගිහිගෙයි විසූහ. උත්තර වසුත්තර යසුත්තර නාම තුන්පහයක් විය. උත්තරා දේවිය ප්‍රමුඛ තෙතිස් දහසක් ස්ත්‍රීහු පරිවාරය වූහ.
ඉක්බිති මහසත්හු උත්තර මහදේවිය රම්ම කුමරු බිහිකළ කල්හි සතර නිමිති දැක අජෙඤ්ඤ රථයෙන් මහබිනික්මන් කළහ. පැවිදිවන උන්වහන්සේ අනුව කෙළක් පුරුෂයෝ පැවිදි වූහ. උන්වහන්සේ ඔවුන් පිරිවරා අටමසක් ප්‍රධන් වීර්යය කොට වෙසක් පුන්පොහෝ දින ධඤ්ඤවතී නුවර සුඛඤ්ඤ සිටුහුගේ ධඤ්ඤවතී නම් දියණිය පිදූ මීකිරිබත් වළඳා මීඅඹ උයන්හි දිවාවිහාර කොට සවස තිත්‍ථක ආජීවක දුන් අටතණමිට ගෙන කොටිල බෝධිය වෙත පැමිණ අටතිස් වියන් පුළුලැති තණ ඇතිරි අතුරා පලක් බැඳ චතුරංග වීර්යාධිෂ්ඨාන කොට මරබල නසා තුන්යම්හි ත්‍රිවිද්‍යා පසක් කොට අනේකජාති ආදීන් උදන් අනා බෝධි සමීපයෙහිම සත්සති ගෙවා බඹ ඇරයුම පිළිගෙන ධර්මදේශනයට බඳුන්වන පුද්ගලයන් විමසන සේක් තමන් සමග පැවිදි වූ කෝටියක් පමණ භික්‍ෂූන් දැක එකෙණෙහිම අහසින් ධඤ්ඤවතී නුවර අසල ධනඤ්ඤයි උයන්හි බැස ඔවුන් පිරිවරා ඔවුන් මැඳ දහම්සක පැවැත්වූහ. එකල සියක්කෝටියකට ධර්මවබෝධය විය. එයින් කියන ලදි-
එහි **අසමං සීලං** යනු; අන් ශීලයෙන් අසම උත්තම ශ්‍රේෂ්ඨ යන අර්ථයි. **සමාධිපි අන්නතකො** යනු; සමාධි ද අප්‍රමෙයය. එහි අනන්ත බව ලෝකවිවරණ යමක ප්‍රාතිහාර්යාදියෙහි දතයුතුය. **ඤාණවරං** යනු; උතුම් සර්වඥතාඥානයයි. අසාධාරණඤාණ හෝ වෙයි. විමුත්තිපි යනු; භාග්‍යවතුන් වහන්සේගේ අර්හත්‍ථඵල විමුක්තියයි. **අනුපමා** යනු; උපමා රහිතය. **අතුතෙජස්ස** යනු; අතුල ඤාණතේජස් ඇත්තවුන්ගේ. **අතුලතෙජා **යනු ද පාඨයි. උන්වහන්සේගේ අභිසමය තුන. මෙහි උත්තර පදය හා සම්බන්‍ධය ගතයුතුය. **මහාතම පවාහනා** යනු; මහා මෝහ විනාසක යන අර්ථයයි.
පසුකලෙක පදුම භාග්‍යවතුන් වහන්සේ සිය බාල සොහොයුරු සාල කුමරු ද උපසාල කුමරු ද සපිරිවර ඤාතිසමාගමයෙහි පැවිදි කරවා ඔවුන්ට ධර්ම දේශනා කරද්දී අනූ කෙළකට දහම් අමා පෙවූහ. යම් විටක රම්ම තෙරුන්ට දහම් දෙසූ සේක්ද එකල්හි අසූ කෝටියක් තෙවන ධර්මාවබෝධය විය. එයින් කියන ලදි-
යම්දාක මනාව වැඩූ ජීවිත ඇති භාවිතාත රජ බුදුපියුම් මුහුණැති පදුම බුදුන් වෙත කෙළලක්‍ෂයක් දෙන පිරිවරා ඒහිභික්‍ෂු භාවයෙන් පැවිදි වූයේද ඒ සමාගමයෙහි භාග්‍යවතුන් වහන්සේ පාමොක් දෙසූහ. මෙය ප්‍රථම සන්නිපාතයයි.
පසුකලෙක මහාපදුම මුනිවරයාණෝ උසභගමනින් උසභවති නුවර සමීපයෙහි වස්විසූහ. නුවරු බුදුන් දකිනු රිසිව වෙත ගියහ. බුදුහු ඔවුන්ට බණ දෙසූහ. එහිද බොහෝ පහන්සිත් ඇති මිනිස්සු පැවිදි වූහ. දසබලයාණෝ ඔවුන් ද වෙනත් තුන් ලක්‍ෂයක් භික්‍ෂූන් සමග විසුද්ධි පවාරණයෙන් පවාරණය කළ සේක. එය දෙවන සමාගමය විය. යමෙක් එහි පැවිදි වූවාහු ද ඔවුහු කඨිනානිසංස අසා පෑලවියෙහි පස්මසක් පස් ආනිසංසයක් දෙන කඨින සිවුරක් පිදූහ. ඉක්බිති භික්‍ෂූහු ඒ කඨින සිවුර ඇතිරීම සඳහා මහාප්‍රාඥ ධර්මසේනාධිපති අග්‍රශ්‍රාවක සාල තෙරුන්ට ආයාචනා කොට කඨින සිවුර උන්වහන්සේට දුන්හ. තෙරුන්ට කඨින සිවුර පිළියෙල කරද්දී මැසීමෙහි භික්‍ෂූහු සහාය වූහ. පදුම සම්බුදුරජාණන් වහන්සේ ඉඳිකටු මලෙහි නූල් අමුණා දුන් සේක. සිවුර නිමවූ පසු භාග්‍යවතුන් වහන්සේ තුන්ලක්‍ෂයක් භික්‍ෂූන් සමග චාරිකාවෙහි වැඩි සේක.
පසුකලෙක සිංහවික්‍රාන්ත ගමන් ඇති පුරුෂ සිංහයකු මෙන් බුද්ධසිංහයන් වහන්සේ ගොසිංග සල්වනය බඳු පරමසුවඳ කුසුමින් ඵලයෙන් බරව නැමීගත් සාවෙළෙප ඇති නිමල නෙළුම් මානෙල් ආදියෙන් සමලංකෘත සිහිල් මීබිඳු වෑහෙන පිරුණු දියවිලින් යුත් මුවසෙමෙර සිංහව්‍යාඝ්‍ර ඇත් අස් ගව මී ආදි විවිධ මිගගණ හැසිරෙන සුවඳමල් ගඳින් බැඳි හදින් බඹර මීමැසි යුවතීන්ගේ සංචරණයෙන් හාත්පස ගුමුගුමු නද ගැන්වූ පලරෙසෙන් මත් හදින් අවියත් මිහිරි හඬින් යුත් කොවුලඟනන්ගේ ගායනා ඇති පරමරමණීය යොගානුකූල ජනයාගෙන් තොර මහවනයෙහි වස් එළඹි සේක. එහි වසන පිරිවර සහිත දශබල තථාගත බුදුසිරිත් විරාජමාන ධර්මරාජයන් වහන්සේ දැක උන්වහන්සේගේ බණ අසා පැහැද මනුෂ්‍යයෝ ඒහිභික්‍ෂු පැවිද්දෙන් පැවිදි වූහ. එකල්හි භික්‍ෂූන් දෙලක්‍ෂයක් පිරිවරා පවාරණය කළ සේක. එය තෙවන සන්නිපාතය විය. එයින් කියන ලදි-
එහි **කඨිනත්‍ථාරසමයෙ** යනු; කඨින චීවර අතුරන සමයෙහි. **ධම්මසෙනාපතිත්‍ථාය** යනු; ධම්මසෙනාපති සාල තෙරුන් සඳහා. **අපරාජිකා** යනු; නොපැරදුණාහු. විභත්ති ලෝපය දතයුතුයි. සෙං යනු; ඒ පදුම බුදුහු. **පවනෙ** යනු; මහාවනයෙහි. **වාසං** යනු; වස්සාවාසයයි. **උපාගත** යනු; උපාගමියි. පැමිණියහ. **ද්වින්නං සතසහස්සි** **නං** යනු; ද්වින්නං සතසහස්සානං යන්නයි. **තදා ආසිසමාගමො** කියාද පාඨයි. එය ඇත්නම් සුන්දර වෙයි.
තථාගතයන් වහන්සේ ඒ වනළැහැබෙහි සතියක් නිරෝධ සමාපත්තියෙන් වැඩසිටිනු, එකල සිංහයෙක්ව සිටි බෝසත්තුමා දැක පහන් සිතින් වැඳ පැදකුණු කොට හටගත් සතුටු සොම්නසින් තෙවරක් සිංහනාද කොට සතියක් බුද්ධාලම්බන ප්‍රීතිය අත නොහැර සතුටු සුවයෙන්ම ගොදුරු පිණිස නොගොස් දිවි පූජාකොට ඇසුරෙහි සිටියේය. ශාස්තෘන් වහන්සේ සතිය ඇවෑමෙන් නිරෝධ සමවතින් නැගී සිංහයා බලා භික්‍ෂු සංඝයා කෙරෙහි ද ඔවුන්ගේ ප්‍රසාදය වේවායි සංඝයා පැමිණෙත්වායි සිතූ සේක. එවිටම භික්‍ෂු සංඝයා පැමිණියහ. සිංහයා සංඝයා කෙරෙහි සිත පැහැදවීය. ඉක්බිති ශාස්තෘන් වහන්සේ ඔහුගේ සිත බලා. අනාගතයෙහි ගොතම නම් බුදුවන්නේ යයි ප්‍රකාශ කළ සේක. එයින් කියන ලදි.
එහි **පවි‍වෙකමනුබ්‍රෑහන්තං ය**නු; නිරොධ සමවතට සමවත් යන අර්ථයි. **පදක්‍ඛිණං** යනු; තෙවරක් පැදකුණු කොට. **අභිනාදිත්‍වා** යනු; තෙවරක් සිංහනාද කොට. **උපට්ඨහං** යනු; උපස්ථාන කළෙමි. මෙයම හෝ පාඨයි. **වරසමාපත්තියා** යනු; නිරොධ සමාපත්තියෙන් නැගී. **මනසා චින්තයිත්‍වාන** යනු; සියලු භික්‍ෂූහු මෙහි එත්වායි මනසින්ම සිතා. සමානයි යනු; කැඳවූහ.
ඒ පදුම භාග්‍යවතුන් වහන්සේගේ නගරය චම්පක නමි. අසම නම් රජ පියාණෝය. මෑණියෝ අසමා නමි. සාල උපසාල දෙනම අගසව්වෝය. උපස්ථායක වරුණ නමි. රාධා සුරාධා දෙනම අග්‍රශ්‍රාවිකාවෝය. මහසොණ වෘක්‍ෂය බොධියයි. ශරීරය අටපනස් රියන් උසය. ආයුෂ වර්ෂ ලක්‍ෂයක් විය. රූපාදි ගුණයෙන් අනුත්තර උත්තරා නම් අගමෙහෙසියයි. අතිරම්‍ය රම්ම නම් කුමරා පුත්‍රයා විය. එහෙයින් කියන ලදි-
එහි **රතනග්ගිමණිප්පභා** යනු; රත්න ප්‍රභාව ද අග්නි ප්‍රභාව ද මාණික්‍ය ප්‍රභාව ද වෙයි. හතා යනු; මැඩලන ලදි. **ජිනපභුත්තමං** යනු; ජිනයන් වහන්සේගේ ශරීර ප්‍රභාව උත්තමත්වයට පත්ව මැඩලීය යන අර්ථයි. **පරිපක්කමානසෙ** යනු; මුහුකුරා ගිය ඉඳුරන් ඇති විනෙය සත්ත්වයන්. **වද්ධං පත්තං** යනු; පුරාණ පත්‍ර. **පාදපොව** යනු; වෘක්‍ෂයක් මෙන්. **සබ්බසංඛාරෙ** යනු; සියලු ආධ්‍යාත්මික බාහිර සංස්කාරයන් හැරදමා. **සබ්බ සංඛාරාං** යනු ද පාඨයි. එම අර්ථයමැයි. යථා සිඛී යනු; ගින්න මෙන් උපාදාන රහිතව නිවනට සුගතියට ගියේය. මෙහි සෙසු ගාථා යට කී නය ඇති හෙයින් ප්‍රකටමය.
9. නාරද බුද්ධවංස වර්ණනාව
පදුම සර්වඥයන් වහන්සේ පිරිනිවි කල උන්වහන්සේගේ සසුන ද අතුරුදහන් වූ පසු වසර ලක්‍ෂයක් ආයු ඇති මිනිස්සු අනුක්‍රමයෙන් පිරිහී දසවස් ආයු වූහ. නැවත වැඩී අසංඛ්‍යායුෂ්කව පිරිහී අනූලක්‍ෂයක් අවුරුදු ආයු ඇත්තෝ වූහ. එකල දසබලධාරී ත්‍රිවිද්‍යා ඇති චතුර්වෛශාරද්‍ය විශාරද විමුත්තිසාර දෙන්නා වූ නාරද නම් නරසත්වෝත්තම ශාස්තෘන් වහන්සේ ලොව පහළ වූ සේක. උන්වහන්සේ සාරාසංඛ්‍ය කප්ලක්‍ෂයක් පැරුම් පුරා තුසිත භවනයෙහි ඉපිද එතැනින් චුතව ධඤ්ඤවතී නුවර ස්වකීය වීර්යයෙන් දිනන ලද වාසුදේවයන් බඳු සුදේව නම් රාජකුලයෙහි අගමෙහෙසි නිරූපම අනොම දේවිය කුස පිළිසිඳ ගත්හ. දසමස් ඇවෑමෙන් ධනඤ්ජය උයන්හි මවුකුසින් බිහිවූහ. නම් තබන දින නම් කිරීම කරන කල්හි සියලු දඹදිව් වැසියන්ට පරිභෝගයට ප්‍රමාණවත් අනුරූප ආභරණ අහසින් කල්ප වෘක්‍ෂාදියෙන් පතිත විය. එහෙයින් උන්වහන්සේට මිනිසුන්ට සුදුසු ආභරණ දුන්හයි නාරද යයි නම් කළහ.
උන්වහන්සේ නවදහසක් හවුරුදු ගිහිගෙයි විසූහ. විජිත විජිකාවි ජිතාභිරාමයයි තුන් ඍතුවට යෝග්‍ය තුන්පහයක් විය. නාරද කුමාරයා හට කුල සීල ආචාර රූප සම්පන්න මනෝකූල වූ විජිතසේනා නම් අතිශයින් පින්වත් කැත් කුමරිය අගමෙහෙසි කළහ. කුමරිය ප්‍රධාන විසිදහසක් අධික ස්ත්‍රීහු ලක්‍ෂයක් වූහ. ඒ විජිතසේනා දේවියට සකල ලෝකනද කර නන්දුත්තර කුමරු උපන් කල්හි සතර නිමිති දැක සිවුරඟසෙන් පිරිවරා නන්පැහැ වතින් සැරසූ සිරුරු ඇතිව පැළඳගත් මුතුහර මිණිකොඬොල් ඇතිව උතුම් කේයූර මකුට කටකධාරීව පරම සුගන්‍ධවත් ගඳමලින් සැරසී පයින්ම උයනට ගොස් සියලු අබරණ මුදා භාණ්ඩාගාරික අතට දී තමන්ම නිමල නිල්මහනෙල් පත් සමාන සියුම් මුවහත් කඩුවෙන් මෞලිය සහිත කෙස් කපා අහසට දැමූහ. සක්දෙව් රජ එය රන්කරඬුවෙන් පිළිගෙන තව්තිසා භවනයට ගෙන ගොස් සිනෙරු මුදුනෙහි තුන්යොදුන් උස සත්රුවන්මුවා සෑයක් කළේය.
මහපුරිස්සු දෙවියන් දුන් කසාවත් හැඳ එම උයන්හිම පැවිදි වූහ. උන්වහන්සේ අනුව දහස්ගණන් පුරුෂයෝ පැවිදි වූහ. උන්වහන්සේ එහිම සතියක් ප්‍රධන් වීර්යය කොට වෙස් පුන්පොහෝ දින විජිතසේනා අගමෙහෙසිය දුන් කිරිබත් වළඳා එම උයන්හිම දිවාවිහාර කොට සුදස්සන උයන්පල්ලා දුන් අටතණමිට ගෙන මහාසොණ බෝධිය පැදකුණු කොට අටපනස් රියන් තණ ඇතිරි අතුරා වැඩහිඳ මරබල නසා තුන්යම්හි ත්‍රිවිද්‍යා උපදවා සර්වඥතාඥානය ප්‍රතිවේධ කොට අනේකජාති සංසාරං -පෙ- යන උදන් අනා ධනඤ්ජය උයන්හි තමන් වහන්සේ සමග පැවිදි වූ ලක්‍ෂයක් භික්‍ෂූන් පිරිවරා එහි දම්සක් පැවැත්වූ සේක. එකල්හි කෙළලක්‍ෂයකට ධර්මාවබෝධ විය. එයින් කියන ලදි-
එහි **චක්කවත්තිස්ස **යනු; සක්විති රජුගේ. **ජෙට්ඨො** යනු; පළමු උපන්නහු. **දයිතඔරසො** යනු; දයිත යනුද ඖරස පුත්‍රයායි. දයිතව උරෙහි ගෙන නැලවූ පුත්‍රයායි. **ආමත්තමාලාභරණෙ** යනු; පැළඳගත් මුතුහර බාහුවළලු අත්වළලු වොටුනු කොඩොල්මාලා ඇත්තේ. උය්‍යානං යනු; නුවරින් පිටත ධනඤ්ජය නම් උයනට ගියේය.
**තත්‍ථාසි රුක්‍ඛො** යනු; ඒ උයනෙහි එක් **රත්තසොණ** නම් වෘක්‍ෂයෙක් විය. එය අනූරියන් උසය. සමවට කඳය. නොඑක් විට ශාඛායෙන් යුක්තය. නිල්ගණ බහුල පත්‍ර ඇත්තේය. ගණසෙවණ සහිතය. දේතාධිගෘහිතය. විහඟ ගණ සේවනයෙන් තොරය. පොළෝතලයට තිලකයක් බඳුය. තරුරාජ්‍යය කරවන්නාක් මෙන් පරම රමණීය දැකුම් ඇත්තේය. රතු කුසුමින් සමලංකෘත සකල ශාඛායෙන් දෙව්මිනිසුන්ම නයන රසායන වූයේය. **යසවිපුලො** යනු; මහයසස් ඇත්තේ. මුළු ලොව ප්‍රකට වූයේ තම සම්පතින් හැමතැන ප්‍රකටව පැතිර ගියේය යන අර්ථයි. සමහරු **ත‍ත්‍ථාසි විපුලො රුක්‍ඛො** යි හදාරති. **බ්‍රහා** යනු; මහත් දෙවියන්ගේ පරසතු ගස මෙනි යන අර්ථයි. **තමජ්ඣප්පත්‍වා** යනු; ඒ සෝණ රුක වෙත පැමිණ, අධිප්‍රාප්තව, එළඹ යන අර්ථයි. **හෙට්ඨතො** යනු; ඒ ගස යට
**ඤාණවරුප්පජ්ජි** යනු; උතුම් ඥානය පහළවිය. **අනන්තං** යනු; අප්‍රමාණ වූ, අප්‍රමෙය වූ **වජිරූපමං** යනු; වජ්‍ර සමාන. තීක්‍ෂණ අනිච්චානුපස්සනාව ආදිකොට ඇති විදර්ශනා ඥානයට මෙය නාමයකි. **තෙන විචිනි සංඛාරෙ** යනු; ඒ විදර්ශනා ඥානයෙන් රූපාදි සංස්කාර පරීක්‍ෂා කළහ. **උක්කුජ්ජමවකුජ්ජං** යනු; සංස්කාරයන්ගේ ඇතිවීම නැතිවීම පරීක්‍ෂා කළහ යන අර්ථයි. එහෙයින් ප්‍රත්‍යයාකාරය මෙනෙහිකොට ආනාපාන චතුර්ථධ්‍යානයෙන් නැගී පංචස්කන්‍ධයෙහි බැස ඇතිවීම් නැතිවීම් වශයෙන් සම්‍යක් ප්‍රඥාවෙන් ලක්‍ෂණ දැක ගෝත්‍රභූඤාණය තෙක් විදසුන් වඩා ආර්ය මාර්ග පිළිවෙලින් සියලු බුදුගුණ ලැබූහ යන අර්ථයි.
**තත්‍ථ** යනු; සොණරුක්හි. **සබ්බකිලෙසාන** යනු; සකල ක්ලේශයන්, ලිංග විපර්යාස කොට කියන ලදි. සමහරු තත්‍ථ සබ්බකිලෙසෙ කියා හදාරති. **අස්සෙං** යනු; නිරවශේෂ කොට. **අභිවාහය** යනු; මාර්ග ප්‍රමාණයෙන් ද ක්ලේශප්‍රමාණයෙන් ද සකලක්ලේශයන් පාකළහ. විනාශයට පත්කළහ යන අර්ථයි. **බෝධි** යනු; අරහත්ව මාර්ගඥානයයි. **බුද්ධඤාණෙ ච චුද්දස** යනු; තුදුස් බුදු නුවණ. ඒවා කුමක් ද? මඟපල නුවණ අටය. අසාධාරණ ඤාණ සයය යන මේ තුදුස බුද්ධඤාණ නමි. ච ශබ්දය සම්පිණ්ඩනාර්ථයෙහිය. එහෙයින් තවත් පටිසම්භිදා සතරය වෛශාරද්‍යඥාන සතරය සතර යොනි පංචගති පිරිසිඳ දන්නා නුවණ දසබලඤාණ යන සියලු බුදුගුණවලට පැමිණියහ යන අර්ථයි.
මෙසේ බුදුබවට පැමිණ බ්‍රහ්මායාචනය පිළිගෙන ධනඤ්ජය උයන්හි තමන් වහන්සේ සමඟ මහණ වූ ලක්‍ෂයක් භික්‍ෂූන් ඉදිරියෙහි දම්සක් පැවැත්වූහ. එකල කෙළලක්‍ෂයක් දෙනාට ප්‍රථම ධර්මාවබෝධය විය. එකල මහාදොණ නුවර දොණ නම් මහත් ඍද්ධි මහානුභාව ඇති නාරජ ගඟවිල්හි වසයි. මහජනයා විසින් සත්කාර ගරුකාර මානන පූජා කරන ලද්දේ විය. හෙතෙම යම් දේශයක දනව්වැසි මිනිස්සු ඔහුට බිලියම් නොකරත්ද ඔවුන්ගේ දේශය නියතින් හෝ අධික වර්ෂාවෙන් හෝ බොරළු වැස්සෙන් හෝ වනසයි.
එකල්හි තීරදර්ශී නාරද ශාස්තෘන් වහන්සේ දොණ නාග දමනයෙහි බොහෝ ප්‍රාණීන්ගේ හේතු සම්පත් දැක මහත් බික්සඟන පිරිවරා ඔහුගේ නිවෙසන ස්ථානයට වැඩි සේක. ඒ දැක මිනිස්සු මෙසේ කීහ. භාග්‍යවතුන් වහන්ස, මෙහි ඝොරවිෂ ඇති උග්‍රතේජස් ඇති මහත් ඍද්ධි මහානුභාව ඇති නාරජෙක් වසයි. ඔහු මිනිසුන් පෙළයි. නොයා යුතුය කියායි. භාග්‍යවතුන් වහන්සේ නොඇසුණාක් මෙන් වැඩියහ. වැඩමවා ඒ නාරජුට සත්කාර සඳහා සකසන ලද අතිසුවඳැති මල් ඇතිරියෙහි වැඩහුන්හ. මහජනයා වනාහි නාරද මුනිරජුන්ගේ ද දොණ නාරජුගේද යුද්ධය බලම්හයි රැස්වූහ.
එවිට සර්ප නාගයා එසේ වැඩහුන් බුද්ධනාගයාණන් දැක මකුබව නොයිවසමින් දෘෂ්‍යමාන කයින් පෙනී දුමන්නට විය. දසබලයාණෝ ද දුමන්නට වූහ. නැවත නාගරාජයා දැල්වී ගියේය. මුනිරාජයාණෝ ද දැල්වී ගියහ. එවිට ඒ නාගරාජයා දසබල ශරීරයෙන් නිකුත් දුම්ජාලාවෙන් අතිශයින් පීඩිත සිරුරින් දුක් නොඉවසිය හැකිව විෂ වේගයෙන් ඔහු මරමියි විෂ විහිදවීය. විෂ වේගයෙන් මුළු දඹදිවම වැනෙසයි. එබඳු ඒ විෂ දසබල ශරීරයෙහි එක් ලෝමයක් සොල්වන්නටවත් අසමත් විය. එවිට නාගරාජයා ශ්‍රමණයාගේ තත්ත්වය කුමක්දැයි බලන්නේ සරාහිරු මෙන් සඳ මෙන් පිරිපුන්ව සවනක් රසින් බබළන පහන් වදනින් සවනින් යුත් භාග්‍යවතුන් වහන්සේ දැක පුදුමයි, මේ මහා ශ්‍රමණ මහාර්ධිමත්ය. මම තම බල නොදැන වරදවා ගතිමි කියා සරණ සෙවීය. භාග්‍යවතුන් වහන්සේම සරණ ගියේය. එවිට නාරද මුනිරාජයාණෝ ඒ නාරජු දමනය කොට එහි රැස්වූ මහජනයාගේ සිත් පැහැදවීම පිණිස යමක ප්‍රාතිහාර්යය කළ සේක. එදින නවකෙළක් ප්‍රාණීහු අර්හත්වයෙහි පිහිටියහ. ඒ දෙවන ධර්මාවබෝධය විය. එයින් කියන ලදි-
එහි **පාටිහෙරං තදාකාස** යනු; යමක ප්‍රාතිහාර්ය කළහ යන අර්ථයි. පාඨය එයම හෝ වෙයි. **තදා දෙවමනුස්සා වා** කියා ද පාඨයි. තත්‍ථ **දෙවමනුස්සානං** යනු; සම්බන්‍ධාර්ථයෙහි ප්‍රථමා විභත්තියයි. එහෙයින් දෙවියන්ගේ මිනිසුන්ගේ අනූකෙළක් දහස් යන අර්ථයි. **තරිංසු** යනු; ඉක්මවූහ.
ස්වකීය පුත්‍ර නන්‍දුත්තර කුමරහට අවවාද දුන් අවස්ථාවෙහි අසූකෙළ දහසකට ධර්මාවබෝධ විය. මේ තෙවැන්නයි. එයින් කියන ලදි-
යම්කලෙක ථුල්ලකොට්ඨිත නුවර භද්දසාල විජිතමිත්ත බමුණු යහළුවන් දෙදෙන අමාවිල සොයන්නාහු පිරිස්හි වැඩහුන් අතිශයින් සාරදායක වූ නාරද සම්මා සම්බුදුන් දුටහ. ඔවුහු බුදුසිරුරෙහි දෙතිස් මහපුරිස් ලකුණු දැක මේ ලොව කෙලෙසුන් නැසූ සම්මා සම්බුදුන් යයි නිෂ්ටාවට පැමිණ භාග්‍යවතුන් වහන්සේ කෙරෙහි හටගත් ශ්‍රද්ධා ඇතිව පිරිවර සහිතව භාග්‍යවතුන් වහන්සේ වෙත පැවිදි වූහ. ඔවුන් පැවිදිව රහත් වූ පසු භාග්‍යවතුන් වහන්සේ කෙළලක්‍ෂයක් භික්‍ෂූන් මැද පාමොක් දෙසූහ. මේ ප්‍රථම සන්නිපාතයයි. එයින් කියන ලදි-
යම්කලෙක නාරද සම්මා සම්බුදුහු ඥාති සමාගමයෙහි ස්වකීය පළමු පැතුමෙහි පටන් බුද්ධවංසය දෙසූ සේක්ද එකල අනූකෙළ දහසක් භික්‍ෂූන්ගේ දෙවන සමාගමය විය. එයින් කියන ලදි-
එහි **විමලා** යනු; පහවූ මල ඇත්තෝ, ක්‍ෂීණාස්‍රවයෝ යන අර්ථයි.
යම්කලෙක දොණ නාගරාජදමනයෙහි පැහැදුණු වෙරෝචන නම් නාරජ ගංගා නදියෙහි තෙගවු පමණ සත්රුවන් මඩුවක් මවා සපිරිවරින් සිය දානයෙහි අග්‍රබව දැක්වීම පිණිස ආරාධනාකොට නාග නළුනිළියන් ද විවිධ වේශාලංකාරධර තාලාවචරයන් ද රැස්කොට මහාසත්කාරයෙන් සපිරිවර භාග්‍යවතුන් වහන්සේට මහදන් පිදීය. වළඳා අන්තයෙහි බුදුහු මහා ගඟ හෙන්නාක් මෙන් අනුමෝදනා කළහ. එකල භූත්තානුමෝදනා අසා පැහැද එහිභික්‍ෂු පැවිද්දෙන් පැවිදි වූ අසූලක්‍ෂයක් භික්‍ෂූන් මැද භාග්‍යවතුන් වහන්සේ පාමොක් දෙසූහ. එය තෙවන රැස්වීම විය. එහෙයින් කියන ලදි-
එහි **අසීතිසතසහස්සියො** යනු; ලක්‍ෂ අසූවකි.
එකල බෝසත්හු තවුස් පැවිදිව හිමවත පසෙක අසපුවක් තනා පසභිඥා අටසමවත්හි විණ්ණචසීව වසති. එකල එතුමන්ට අනුකම්පාවෙන් නාරද බුදුහු රහතන් අසූකෙළක් ද දසදහසක් අනාගාමී ඵලයට පත් උපාසකයන් ද පිරිවරා ඒ අසපුවට වැඩියහ. තාපස තෙම බුදුන් දැක ප්‍රමුදිත සිතින් සපිරිවර බුදුන්ට වාසය පිණිස අසපුවක් මවා මුළුරැය බුදුගුණ කියා බණ අසා දෙවන දින උතුරුකුරු දිවයිනට ගොස් අහර ගෙනවුත් සපිරිවර බුදුන්ට මහ දන් පිදීය. මෙසේ සතියක් මහ දන් දී හිමවතින් අනගි රත්සඳුන් ගෙනවුත් එයින් බුදුන් පිදීය. එවිට දසබලයන් වහන්සේ දෙවිමිනිසුන් පිරිවරා බණ දෙසා එතුමන්ට මොහු මතු ගොතම නම් බුදුවන්නාහයි ප්‍රකාශ කළහ. එයින් කියන ලදි-
එහි **තදාපහං** යනු; එකල්හි ද මම, **අසමසමං** යනු; අසම නම් අතීත අනාගත බුදුවරු වෙති. ඒ අසමයන් වහන්සේලා සමග සමවූයේ තුලනය වූයේ අසමසමයි. නැතහොත් **අසමා විසමා**, සමා අවිසමා ඒ අසමසමයන් හා සමවූයේ අසමසමසමො යයි කිවයුතු තැන එක් සම ශබ්දයක් ලොප්කොට කියන ලදැයි දතයුතු. අසමාවිසමසම යන අර්ථයයි. **සපරිජ්ජනං** යනු; උපාසක ජනයා සහිත. **සොපි මං තදා නරමරූනං** මජ්ඣෙ ව්‍යකාසි චක්‍ඛුමා යි ද පාඨයි. එය පැහැදිලි අරුත්ම ඇත්තේය. භීයො භාවෙත්‍ව මානසං යනු; මත්තෙහිද දියුණු කොට සිත සතුටු කොට. **අධිට්ඨාසිං වතං උග්ගං** යනු; උග්‍ර වත ඉටාගතිමි. **උත්තරිං වතං අධිට්ඨාසිං දසපාරමි පූරයා** කියාත් පාඨයි.
ඒ භාග්‍යවතුන් වහන්සේගේ නගරය ධඤ්ඤවතී නම් විය. සුදේව නම් ක්‍ෂත්‍රියරජ පියාණෝය. මෑණියෝ අනෝමා නමි. භද්දසාල ජිතමිත්ත දෙනම අග්‍රශ්‍රාවකයෝය. උපස්ථායක වාසෙට්ඨ නමි. උත්තරා ඵග්ගුනී දෙනම අග්‍රශ්‍රාවිකාවෝය. මහසොණ වෘක්‍ෂය බෝධියයි. ශරීරය අට අසූරියන් උසය. උන්වහන්සේගේ ශරීර ප්‍රභාව නිතර යොදුනක් පැතිරෙයි. අනූලක්‍ෂයක් අවුරුදු ආයු විය. අගමෙහෙසිය විජිතසේනා නමි. පුත්‍රයා නන්‍දුත්තර කුමාර නම් විය. විජිත, විජිතාවී විජිකාභිරාම නම් තුන්පහයක් විය. නවදහසක් හවුරුදු ගිහිගෙයි විසූහ. උන්වහන්සේ පාගමනින්ම මහබිනික්මන් කළහ. එයින් කියන ලදි-
එහි **කඤ්චනග්ඝිය සංකාසො** යනු; විවිධ රත්නයෙන් විචිත්‍ර රන්මුවා ඇගෑයක් බඳු රූපශෝභා ඇත්තේ **දසසහස්සී විරොචති** යනු; උන්වහන්සේ ප්‍රභායෙන් දසදහසක් ලෝකධාතුවම බබළයි. බැබළිණ යන අර්ථයි. එම අර්ථයම ප්‍රකාශ කරමින් භාග්‍යවතුන් වහන්සේ **තස්ස ව්‍යාමප්පභාකායා නිද්ධාවති දිසොදිසං** යි වදාළහ. එහි **ව්‍යාමප්පභා** යනු; ව්‍යාමප්පභාව මෙනැයි යනු ව්‍යාමප්පභායි. අප භාග්‍යවතුන් වහන්සේගේ ව්‍යාමප්‍රභාව මෙනැයි යන අර්ථයි.
**න** **කෙචි **යනු; මෙහි නකාරය ප්‍රතිෂෙධාර්ථයි. මෙහි උත්තරාර්ථ උජ්ජාලෙන්ති ශබ්දය සමග සම්බන්‍ධය දතයුතුයි. **උක්කා** යනු; දඬුවැට පහන්ය. උල්කා හෝ ප්‍රදීප හෝ කිසිම කෙනෙක් **න උජ්ජාලෙන්ති** නොදල්වති. කුමක් නිසාද යත්? බුද්ධශරීරා ලෝකයෙන් ආලෝක වන හෙයිනි. **බුද්ධරංසෙන** යනු බුදුරැස්වලින්. **ඔත්‍ථටා** යනු, පැතුරුණු, එළඹ සිටි.
**උලෑහි** යනු; තාරකාවලින් යම් සේ තරුවලින් අහස විචිත්‍රව හොබනේද එසේ උන්වහන්සේගේ සසුන රහතුන්ගෙන් විචිත්‍රව හොබනේය. **සංසාරසොතංතරණය** යනු; සසර සයුර තරණය පිණිස, සෙ සකෙ පටිපන්නකෙ යනු; රහතුන් හැර කලණ පුහුදුනක් සමග සෙසු සෙඛ පුඟුලන් යන අර්ථයි. **ධම්මසෙතුං** යනු; මාර්යා සේතුවයි. සෙසු පුඟුලන් සසරින් එතෙර කිරීමට දහම් හෙය තබා කළ සියලුකිස ඇතිව පිරිනිවියහ යන අර්ථයි. සෙස්ස යට කී හෙයින් සියලු අර්ථ ප්‍රකටය.
10. පදුමුත්තර බුද්ධවංස වර්ණනාව
නාරද බුදුන්ගේ ශාසනය අනූපන්දහසක් අවුරුදු පැවත අතුරුදහන් විය. ඒ කල්පය ද විනාශ විය. ඉන්පසු අසංඛ්‍ය කල්පයක් බුදුවරු ලොව නූපන්හ. බුද්ධශුන්‍ය බුද්ධාලෝකයෙන් ලොව තොරවිය. එයින් අසංඛ්‍ය කල්පයක් ගතවූ කෙලෙස්බර ඇති මෙර සේ සාර වූ සසර රහිත වූ සත්වසාර වූ සකලලෝකෝත්තර වූ පදුමුත්තර නම් බුදුහු ලොව පහළ වූ. උන්වහන්සේද පාරමී පුරා තුසීපුර ඉපිද එයින් චුතව හංසවතී නුවර සකල ජන ආනන්‍දකර නන්‍දන නම් රජුගේ අගමෙහෙසි උත්තමකුල ජනිත සුජාතා දේවිය කුස පිළිසිඳ ගත්හ. දෙවියන් විසින් කරන ලද ආරක්‍ෂා ඇති ඕතොමෝ දසමස් ඇවෑමෙන් හංසවතී උයන්හි පියුමතුරා කුමරු ප්‍රසූත කළාය. උන්වහන්සේගේ පිළිසිඳීමෙහි උපතෙහි යට කී ආකාර පෙළහර සිදුවිය.
උන්වහන්සේගේ උපතෙහි පියුම්වැසි වැස්සේය. එයින් උන්වහන්සේ නම්ගන්වන දින නෑයෝ පදුමුත්තර කියා නම් කළහ. උන්වහන්සේ දසදහසක් අවුරුදු ගිහිගෙයි විසූහ. නරවාහන, යසවාහන, වසවත්ති නම් තුන් ඍතුවට යෝග්‍ය තුන්පහයක් විය. වසුදත්තා දේවිය ප්‍රමුඛ එක්ලක්‍ෂ විසිදහසක් ස්ත්‍රීහු උවටැන් කළහ. වසුදත්තා දේවියට සියලු ගුණයෙන් උතුම් උත්තර කුමරු උපන් කල සතර නිමිති දැක මහබිනික්මන් කරමියි සිතූහ. සිතු කෙණෙහිම වසවත්ති නම් පහය කුඹල් සකක් මෙන් අහසට නැග දෙව්විමනක් මෙන් පුන්සඳ මෙන් අහසින් ගොස් බෝරුක මැදිකොට සෝභිත බුද්ධ වර්ණනාවෙහි ආ ප්‍රාසාදය මෙන් බිමට බැස්සේය.
මහපුරිස්හු ඒ පහයෙන් බැස වෙසක් පුන් පොහෝ දින උදේ නිගමයෙහි රුචිනන්‍දා සිටු දියණිය දුන් මීකිරිබත වළඳා සල්උයන්හි දිවාවිහාර කොට සවස්හි සුමිත්තාජීවකයක් දුන් අටතණමිට ගෙන සල්ල බෝධිය වෙත ගොස් පැදකුණු කොට අටතිස් රියන් පුළුලැති තණඇති අතුරා පලක් බැඳ චතුරංග වීර්යාධිෂ්ඨානයෙන් මරුසහිත මරබල නසා පෙරයම පෙරවිසීම් සිහිකොට දෙවන යාමයෙහි දිවැස පිරිසිදු කොට තෙවන යාමයෙහි ප්‍රත්‍යයාකාරය මෙනෙහිකොට ආනාපාන චතුර්ථධ්‍යානයෙන් නැගී පස්කඳෙහි වැද උදයව්‍යය වශයෙන් සම්‍යක් ප්‍රඥාවෙන් ලකුණු දැක ගෝත්‍රභූ ඤාණය තෙක් වඩා ආර්යමාර්ගයෙන් සියලු බුදුගුණ ප්‍රතිවේධ කොට සියලු බුදුවරුන්ට ආවෙණික අනේකජාති සංසාරං -පෙ- යන උදන් ඇනූහ. එකල දසදහසක් සක්වළගැබ අලංකාර කරන්නාක් මෙන් පියුම් වැසි වැස්සේය. එයින් කියන ලදි-
එහි **සාගරූපමො** යනු; සයුර මෙන් ගැඹුරු බව ඇති. **මණ්ඩකප්පොව සො ආසි** යනු; මෙහි යම් කපක බුදුවරු දෙනමක් උපදිත් ද මෙය මණ්ඩකප්ප නමි. කල්පය දෙපරිදිය. ශුන්‍ය කල්පය අශුන්‍ය කල්පය කියායි. එහි ශුන්‍ය කල්පයෙහි බුදු, පසේ බුදු සක්විත්තෝ නූපදිති. එහෙයින් ගුණවත් පුද්ගලයන්ගේ ශුන්‍ය බැවින් ශුන්‍ය කල්පයයි කියනු ලැබේ.
අශුන්‍ය කල්පය සාරකල්ප වරකල්ප මණ්ඩකල්ප සාරමණ්ඩ කල්ප භද්‍රකල්පයයි පස් ආකාර වෙයි. එහි ගුණශූන්‍ය ගුණසාර රහිත කල්පයෙහි ගුණසාර උපදවන ගුණසාරදනවන එක් සම්මා සම්බුදු කෙනකුන්ගේ පහළවීමෙන් සාරකප්ප නම් වෙයි. යම් කල්පයක ලෝකනායකයන් වහන්සේලා දෙනමක් උපදිත්ද එය මණ්ඩකල්ප නමැයි කියනු ලැබේ. යම් කපක තුන්බුදු කෙනෙක් උපදිත් ද උන්වහන්සේලාගෙන් පළමුවැන්නා දෙවැන්නාට ප්‍රකාශ කරයි. දෙවැන්නා තුන්වැන්නාටයි. එහි මිනිස්සු සතුටු සිතින් තමන් පැතූ පැතුම් වශයෙන් වළක්වති. එහෙයින් වර කල්පයයි කියනු ලැබේ. යම් කල්පයක සිවුබුදු කෙනෙක් උපදිත්ද එය පෙරකල්පයට වඩා විශිෂ්ටතර හෙයින් සාරමණ්ඩ කල්පයයි කියනු ලැබේ. යම් කල්පයක පසේබුදු කෙනෙක් උපදිත් ද එය භද්‍රකල්පයයි කියනු ලැබේ. එය අතිදුර්ලභය. ඒ කප බොහෝසෙයින් සත්ත්වයෝ කලණ සැප බහුල වෙති. බෙහෙවින් ත්‍රිහේතුකයෝ ක්ලේශ ක්‍ෂය කරති. දුහේතුකයෝ සුගතිගාමි වෙති. අහේතුකයෝ හේතු ලබති. එහෙයින් ඒ කල්පය භද්‍රකල්පයයි කියනු ලැබේ. එහෙයින් අසුඤ්ඤකප්පො පඤ්චවිධොයි කියන ලදි.
[missing trans]
යම් කපක පියුමතුරා බුදුහු උපන් සේක්ද එය සාරකල්ප වුවද ගුණ සම්පත්තියෙන් මණ්ඩ කල්පයක් හා සම බැවින් මණ්ඩ කල්පයයි කියන ලදි. වා ශබ්දය උපමාර්ථයෙහි දතයුතුය. **උස්සන්නකුසලා** යනු; රැස්කළ පින් ඇත්තෝ. ජනතා යනු; ජන සමූහය.
පුරුෂෝත්තම පියුමතුරා භාග්‍යවතුන් වහන්සේ සතියක් බෝපළඟෙහි හිඳ පොළවෙහි පා තබමියි දකුණු පය දිගුකළහ. එවිට පොළව පළාගෙන නිකැලැල් නිර්මල කොමල කේශර කර්ණිකා ඇති ජලජ නිර්මල අවිකල විපුල පත් ඇති අජලජ වූ ජලජ පියුම් නැගී සිටියේය. ඒවාහි ප්‍රධාන පෙති අනූරියන් පමණය. කෙසුරු තිස්රියන් පමණය. කර්ණිකාව දසරියන් පමණය. එකිනෙකෙහි නවකළයක් පමණ රේණු විය. ශාස්තෘන් වහන්සේ උසින් අටපනස් රියන් වූහ. උන්වහන්සේගේ දෙනෙත්‍ර අතර අටළොස් රියන්ය. නළල පස්රියනය. අත්පා එකොළොස් රියන්ය. උන්වහන්සේගේ එකොළොස්රියන් පාදයෙන් දසරියන් කෙමිය දැක්වෙනවිට නවකළයක් පමණ රේණු නැගී අටපනස් රියන් ශරීර ප්‍රදේශය උඩට නැගී මනෝසීල සුණු මෙන් වී වැටෙයි. ඒ හේතුවෙන් ශාස්තෘන් වහන්සේ පදුමුත්තර නමින් ප්‍රකට වූහයි සංයුත්ත භාණකයෝ කියති.
ඉක්බිති සව්ලෙව්උතුරු පියුමතුරා බුදුහු බ්‍රාහ්මායාචනය පිළිගෙන දම්දෙසීමට යෝග්‍ය සත්ත්වයන් බලන්නාහු මිථිලා නුවර දේවල සුජාත නම් හේතුසම්පන්න රජ කුමරුවන් දෙදෙන දැක එකෙණෙහිම අහසින් වැඩ මිථිලා උයන්හි බැස උයන්පල්ලා ලවා දෙකුමරුන් කැඳවූහ. ඔවුහුද අපගේ නැන්දණිය පුත් පදුමුත්තර කුමරා පැවිදිව සම්බෝධියට පැමිණ අපේ නුවරට පැමිණියේය. අපි දැන් එතුමන් වෙත යමුයි පියුමතුරා බුදුන් වෙත ගොස් පිරිවරා හුන්හ. ඔවුන් පිරිවැරූ දසබලයන් වහන්සේ තරුණ පිරිවැරූ සඳ මෙන් බබළමින් එහි දම්සක් පැවැත්වූහ. එදා කෙළ ලක්‍ෂයක් ප්‍රාණීන්ට ධර්මාවබෝධ විය. එයින් කියන ලදි-
ඉන් මෑත භාගයෙහි සරදතාපස සමාගමයෙහි මහජනයා නිරය සන්තාපයෙන් තවා ධර්මදේශනා කරන සේක් සතිස් ලක්‍ෂ ගණන් සත්ත්ව වර්ගයාට දහම් අමා පෙවූහ. එය දෙවැනි ධර්මසමාගමය විය. එයින් කියන ලදි-
යම්කලෙක වනාහි ආනන්‍ද මහරජ විසිදහසක් පුරුෂයන් සහ විස්සක් ඇමතියන් ද සමග පියුමතුරා භාග්‍යවතුන් වහන්සේ සමීපයෙහි මිථිලා නුවර දී පෙනී සිටියේය. පියුමතුරා බුදුහු ඔවුන් ඒහිභික්‍ඛු පැවිද්දෙන් පැවිදිකරවා උන්වහන්සේලා පිරිවරා වැඩ පියාණන්ට සංග්‍රහ කරනු කැමතිව හංසවතී නුවර වාසය කරන සේක. එහි උන්වහන්සේ අප භාග්‍යවතුන් වහන්සේ කපිල පුරයෙහි මෙන් අහස්හි සක්මන් කරමින් බුද්ධවංසය දෙසූ සේක. එකල පනස්ලක්‍ෂයක් දෙනාට ධර්මාවබෝධ විය. එයින් කියන ලදි-
එහි **ආනන්‍දං උපසංකමි** යනු; ආනන්‍ද නම් පියරජු සඳහා කියන ලදි. **අහන** යනු; වාදනය කළහ. අහතෙ යනු; වැයූ කල්හි. **අමතභෙරිම්හ** යනු; අමාබෙරයෙහි. ලිංගවිපර්යාසයයි. **ආසෙවිතෙ** යනු ද පාඨයි. ඇසුරු කළ එහි යන අර්ථයි. **වස්සන්තෙ ධම්මවුට්ඨියා** යනු; ධර්ම වර්ෂාව වසිද්දී යන අර්ථයි. දැන් අවබෝධ කරන උපාය දක්වමින්-
එහි **ඔවාදකො** යනු; සරණ සීලධුතංග සමාදාන ගුණ ආනිසංස දැක්වීමෙන් අවවාද කරත්නුයි ඔවාදකයි. **විඤ්ඤාපකො** යනු; චතුස්සත්‍යය අවබෝධ කරවතිනුයි විඤ්ඤාපක නම්. අවබෝධ කරවන්නහු. **තාරකො** යනු; චතුරෝඝ තරණය කරවන්නේ.
යම්කලෙක ශාස්තෘන් වහන්සේ මිථිල නුවර මිථිල උයන්හි කෙළලක්‍ෂයක් භික්‍ෂූන් මැද නවම් පුන්පොහෝ දින පුන්සඳවන් මුහුණින් පාමොක් දෙසූ සේක. එය ප්‍රථම රැස්වීම විය. එහෙයින් කියන ලදි-
යම්දා භාග්‍යවතුන් වහන්සේ වේහාර කඳුමුදුන්හි වස් වැස කන්ද බැලීමට ආ මහජනයාට දහම් දෙසා අනූකෙළක් එහිභික්‍ෂුභාවයෙන් පැවිදි කරවා උන්වහන්සේලා පිරිවරා පාමොක් දෙසූ සේක්ද එය දෙවන සන්නිපාතය විය. එයින් කියන ලදි-
නැවත භාග්‍යවත් ගුණවත් ලෝකනාථයන් වහන්සේ මහජනයා සසර බැම්මෙන් මුදවමින් ජනපද චාරිකාවෙහි හැසිරෙන කල අසූකෙළක් භික්‍ෂූන්ගේ සමාගමයක් විය. එයින් කියන ලදි-
එහි **ගාමනගමරට්ඨතො **යනු; **ගාමනිගමරඨෙහි** යනුයි. මෙයම හෝ පාඨයි. ඒ ගම්නියම්ගම් රටවලින් නික්ම පැවිදි වූවන්ගේ යන අර්ථයි.
එකල අප බෝසත්හු නොඑක් කෙළගණන් ධන ඇති ජටික නම් මහරැටිව බුදුපාමොක් සඟනට සචීවර මහදන් පිදූහ. උන්වහන්සේද බෝසතුන්ට මතු කල්ප ලක්‍ෂයකින් ගොතම නම් බුදුවන්නේ යයි ප්‍රකාශ කළ සේක. එයින් කියන ලදි-
එහි **සම්බුද්ධපමුඛං සංඝං** යනු; බුද්ධ ප්‍රමුඛ සංඝයාට. සාමි අර්ථයෙහි කර්ම වචනයි. **සහත්තං දුස්සමදාසභං** යනු; සිවුරු සහිත බත් දුනිමි යන අර්ථයි. **උග්ගං** **දළ්හං** යනු; අතිදෘඪ. **ධිතිං** යනු; වීර්යය කළෙමි යන අර්ථයි.
පියුමතුරා බුදුන් දවස තීර්ථකයෝ නම් නුවූහ. සියලු දිව්‍ය මනුෂ්‍යයෝ බුදුසරණම ගියහ. එයින් කියන ලදි-
එහි **ව්‍යාහකා** යනු; පහවූ මාන දර්ප ඇත්තෝ. **තිත්‍ථියා** යනු; මෙහි තිත්‍ථ දතයුතුය. තිත්‍ථකර දතයුතුය. තිත්‍ථිය දත යුතුය. එහි ශාස්වතාදි දෘෂ්ටි වශයෙන් මෙහි තරණය කෙවරත්නුයි තිත්‍ථ නමි. ලබ්ධියයි. එම ලබ්ධියෙහි උත්පාදකයා තිත්‍ථකර නමි. එහි වූවෝ තිත්‍ථිය නමි. පියුමතුරා බුදුන් දවස තීර්ථකයෝ නොවූහ. යමෙක් සිටියාහුද? ඔවුහු මෙබඳු වූහයි දැක්වීමට ව්‍යාහතා තිත්‍ථියා ආදිය කියන ලදැයි දතයුතුය. **විමනා** යනු; විරූප මනස් ඇත්තෝ. **දුම්මනා** යනු; එයටම පර්යායයි. **න තෙසං කෙචි පරිවරන්ති** යනු; ඒ අන්‍ය තීර්ථකයින්ට කිසිම පුරුෂ කෙනෙක් සංග්‍රහ නොකරති. භික්‍ෂා නොදෙති. සත්කාර නොකරති. ගරුකාර නොකරති. පූජා නොකරති. අසුනින් නොනැගෙති. ඇඳිලි බැඳීම් නොකරති යන අර්ථයි. **රටාථතො** යනු; සිය රටින්ද **නිච්ඡුභන්ති** යනු; බැහැර කරති. පිටමං කරති. ඔවුන්ට නිවාස නොදෙ කියන අර්ථයි. **තෙ** යනු; ඒ තීර්ථකයෝ.
**උපගඤ්ජුං බුද්ධසන්තිකෙ** යනු; මෙසේ රටවැසි මිනිසුන් විසින් නෙරපන ලද සියලු අන්‍ය තීර්ථකයෝ රැස්ව පියුමතුරා දසබලයන් වහන්සේම සරණ ගියහ. ඔබවහන්සේ අපගේ ශාස්තෘන් වහන්සේය. නාථයාණෝය. ගතිපරායණයයි. පිහිටයි. මෙසේ කියා සරණ ගියහ යන අර්ථයි. අනුකම්පා කෙරේනුයි අනුකම්පක නමි. කරුණාවෙන් හැසිරේනුයි කාරුණික තමි. **සම්පත්තෙ** යනු; රැස්ව සරණගත වූ තීර්ථකයන්. **පඤ්චසීලෙ පතිට්ඨහ** යනු; පන්සල්හි පිහිටුවීය යන අර්ථයි. **නිරාකූලං** යනු; **අනාකුල**, අන්‍ය ලබ්ධිකයන්ගෙන් අසම්මිශ්‍රය යන අර්ථයි. **සුඤ්ඤං** යනු; ශුන්‍යය. හිස්ය. ඒ තීර්ථකයන්ගෙනි. තං යනු; ඒ භාග්‍යවතුන් වහන්සේ ශාසනය යන වචනශේෂය දතයුතුය. **විචිත්තං** යනු; විචිත්‍ර විචිත්‍ර වූ. වසීභූතෙහි යනු; වසීභාවප්‍රාප්ත වවන්ගෙන්.
ඒ පියුමතුරා භාග්‍යවතුන් වහන්සේගේ නගරය හංසවතී නම් විය. ආනන්‍ද නම් ක්‍ෂත්‍රිය පියාණෝය. මව සුජාතා නම් දේවියයි. දෙවල සුජාත දෙනම අගසව්වෝය. උපස්ථායක සුමන නමි. අමිතා අසමා දෙනම අග්‍රශ්‍රාවිකාවෝය. සල්ල රුක බෝධියයි. සිරුර අටපනස් රියන් උසය. උන්වහන්සේගේ ශරීර ප්‍රභාව හාත්පස යොදුනක් ගත්තේය. ආයුෂ වර්ෂ ලක්‍ෂයකි. අගමෙහෙසිය වාසුදත්තා නමි. පුත්‍රයා උත්තර නම් විය. පදුමුත්තර නම් භාග්‍යවතුන් වහන්සේ පරම අභිරාම නන්‍දාරාමයෙහි පිරිනිවි සේක. උන්වහන්සේගේ ධාතු නොවිසරිණ. සියලු දඹදිව් වැසි මිනිස්සු රැස්ව දොළොස් යොදුන් උස සත්රුවන්මුවා චෛත්‍යයක් කරවූහ. එයින් කියන ලදි-
එහි **නගසිලුච්චයා** යනු; නගසංඛ්‍යාත පර්වත. **ආවරණං** යනු; වැස්මක්, මුවහ කිරීමක්. **ද්වාදසයොජනෙ** යනු; හාත්පස දොළොස් යොදුන් තැන භාග්‍යවතුන් වහන්සේගේ ශරීරාලෝකය දිවා රාත්‍රී පැතිර සිටී යන අර්ථයි. සෙසු ගාථාවල හැමතන්හි ප්‍රකටය.
මෙතැන් පටන් පාරමී පිරීමාදියෙහි නැවත නැවත ආ අරුත් හකුළුවා විශේෂ අර්ථ පමණක් දක්වමින් යමි. ඉඳින් කී දේම පුන කියන්නෙම් ද එවිට කවදා නම් මේ අර්ථවර්ණනය නිමවන්නේ ද?
11. සුමෙධ බුද්ධවංස වර්ණනාව
පියුමතුරා බුදුන් පිරිනිවියද උන්වහන්සේගේ සසුන ද අතුරුදන් වූ පසු සැත්තෑකප් ලක්‍ෂයක් (බුදුවරු නූපන්හ) බුද්ධශුන්‍ය විය. මෙතැන් පටන් තිස්කප් ලක්‍ෂයකින් මතු එක් කපෙක සුමේධ සුජාත නම් බුදුවරු දෙනමක් උපන්හ. එහි ප්‍රඥාධිගත සුමේධ නම් බෝසතාණෝ පැරුම් පුරා තුසී පුර ඉපිද එයින් චුතව සුදස්සන නුවර සුදත්ත නම් රජුගේ අගමෙහෙසි සුදත්තා නම් දේවිය කුස පිළිසිඳ දසමස් ගෙවීමෙන් සුදසුන් උයන වලා විවරගත තරුණ හිරු මෙන් මවුකුසින් බිහිවූහ. උන්වහන්සේ අවුරුදු නවදහසක් ගිහිගෙයි විසූහ. උන්වහන්සේට සුචන්‍දක කොඤ්ච සිරිවඩ්ඪ නම් ප්‍රාසාදත්‍රයක් විය. සුමනා මහාදේවිය ප්‍රමුඛ හතලිස් අටදහසක් ස්ත්‍රීහු වූහ.
සතර නිමිති දැක සුමනා දේවියට පුනබ්බසුමිත්ත නම් පුතු උපන් කල්හි ඇත්යානයෙන් මහබිනික්මන් නික්ම පැවිදි වූහ. සිය කෝටියක් මිනිස්සු අනුව පැවිදි වූහ. උන්වහන්සේ ඔවුන් පිරිවරා අටමසක් ප්‍රධන් වීර්යය කොට වෙසක් පුන්පොහෝ දින නකුල නිගමයෙහි නකුල සිටුදියණිය දුන් මීකිරිබත් වළඳා සල්උයන්හි දිවාවිහාර කොට සිරිවඩ්ඪ ආජීවක දුන් අටතණමිට ගෙන මිදෙල්ල බෝමුල විසිරියන් පුළුලැති තණ ඇතිරි අතුරා මරබල නසා අභිසම්බෝධියට පැමිණ අනේකජාති ආදි ක්‍රමයෙන් උදන් අනා බෝධි සමීපයෙහි සත් සති ගෙවා අටවන සතියෙහි බඹහුගේ ධර්මායාචනය පිළිගෙන භව්‍ය පුද්ගලයන් බලන සේක් සිය බාල සොහොයුරු සරණ කුමරු ද සච්චකාල කුමරු ද තමන් සමග මහණ වූ භික්‍ෂූන් කෙළසියය ද සිවුසස් අවබෝධයට සමත් බැව් දැන අහසින් වැඩ සුදසුන් නුවර ළඟ සුදසුන් උයන්හි බැස උයන්පල්ලා ලවා සිය සොහොයුරන් කැඳවා පිරිස් සහිත ඔවුන් මැද දම්සක් පැවැත්වූහ. එකල කෙළලක්‍ෂයකට ධර්මාවබෝධ විය. මේ ප්‍රථම අභිසමය වෙයි. එයින් කියන ලදි-
එහි **උග්ගතෙජො** යනු; උග්‍රතේජස් ඇත්තේ. **පසන්‍ධා නෙත්තො** යනු; මනාපහන් නුවන් ඇත්තේ. සෝදා ඔපදමා තිබූ මිණිගුළියක් වැනි නුවන් වෙයි. එහෙයින් එබඳු නුවන් ඇත්තේ වෙයි කියන ලදි. මුදු සිනිඳු නිල් පහන් සියුම් පිහාටුයෙන් වටවූ අතිශයින් ඇස් ඇත්තේ යන අර්ථයි. සුපසන් පසැස් ඇත්තේයි යනු ද වටී. **සුමුඛො** යනු; පිරිපුන් සරාසඳ වන් මුහුණු ඇත්තේ. **බහ්‍රා** යනු; අසූඅට රියන් පමණ සිරුරැති බැවින් බොහෝ මහත් වූයේ. අන්‍යයන්ට අසාධාරණ ශරීර ප්‍රමාණ ඇත්තේ යන අර්ථයි. **උජූ** යනු; බ්‍රහ්මර්ජුගාත්‍ර ඇත්තේ. ඍජුවම උස්වූ ශරීර ඇත්තේ. දෙව්නුවරක නැගූ රන්තොරණක වන් උතුම් ශරීර ඇත්තේ යන අර්ථයි. **පතාපවා** යනු; බබළන ශරීර ඇත්තේ. **හිතෙසී** යනු සිත සොයන. **අභිසමයා තීන** යනු; අභිසමය තුනෙකි. ලිංග විපර්යාසයකි.
යම්දාක භාග්‍යවතුන් වහන්සේ කුම්භකර්ණයාට බඳු ආනුභාව ඇති මිනිසුන් කන, දෘශ්‍යමාන ශරීරයෙන් වන සංචාරය නවතා වන මුඛයෙහි මහමඟ සිටිනා කුම්භකර්ණ නම් යකු පාන්දර මහාකරුණා සමාපත්තියට සමවැද ඉන් නැගී ලොව බලන කල දැක තනිව අසහායව ඒ යක්‍ෂයාගේ භවනයට වැඩ ඇතුළට පිවිස පැනවූ සිරියහනෙහි වැඩහුන් සේක්ද එවිට ඒ යක්‍ෂයා මකුබව දරාගත නොහැකිව දණ්ඩෙන් ගැසූ ඝෝරවිෂ ඇති සර්පයකු මෙන් කිපී දසබලයන් වහන්සේට හිංසා කරනු කැමතිව තම ආත්මභාවය ඝෝරතර කොට හිස පර්වතයක් මෙන් කොට ඇස් හිරුමඬල මෙන් කොට නඟුලිස් බඳු දික්මහත් තියුණු දළ මවා එල්බෙන කළු මහත් විසම උදරයක් ඇතිව තල්කඳක් සා බාහු ඇති බුන් විරූප වක් නිසා ඇති පර්වත කුහරයක් බඳු මහ රතු කටක් ඇති මහත් පිඟුවන් රළු පරුෂ කෙහෙ ඇති අති බිහිසුණු දැකුම් ඇතිව අවුත් සුමේධ භාග්‍යවතුන් වහන්සේ ඉදිරියෙහි සිට දුවවිත් දිලියෙමින් පාෂාණ පර්වත අග්නිජාලා ජල මඩ අළු ආයුධ අඟුරු වැලි බඳු නව ආකාර මහවැසි වස්වා භාග්‍යවතුන් වහන්සේගේ රෝමාග්‍රයක් හෝ සෙලවිය නොහැකිව භාග්‍යවතුන් වහන්සේගෙන් ප්‍රශ්න අසා මරමී සිතා ආළවකයා මෙන් ප්‍රශ්න ඇසීය. එවිට භාග්‍යවතුන් වහන්සේ ප්‍රශ්න විසඳීමෙන් යක්‍ෂයා හික්මවූ සේක. ඉක්බිති දෙවන දින රටවැසි මිනිස්සු ගැල්පිරූ බත් රජකුමරකු සහිතව ගෙනවුත් යක්‍ෂයාට දුන්හ. එවිට යක්‍ෂයා රජකුමරු බුදුන්ට පිදීය. වනදොර සිටි මිනිස්සු බුදුන් වෙත පැමිණියහ. එදින ඒ සමාගමයෙහි දසබලයන් වහන්සේ යක්‍ෂයා හට චිත්තානුකූල ධර්මයක් දේශනා කරන සේක. අනූ කෙළක් ප්‍රාණීන්ට ධර්මචක්‍ෂුස ඉපදවූ සේක. එය දෙවන ධර්මාභිසමය විය. එයින් කියන ලදි-
යම්කලෙක උපකාරි නුවර සිරිනන්දන උයන්හි සිවුසස් දෙසූ සේක්ද එකල අසූ කෝටි දහසකට තෙවන ධර්මාවබෝධය විය. එයින් කියන ලදි-
සුමේධ භාග්‍යවතුන් වහන්සේගේ ද ශ්‍රාවක සන්නිපාත තුනෙක් විය. පළමු රැස්වීමෙහි කෙළසියයක් රහත්හු වූහ. නැවත දේවකූට පර්වතයෙහි කඨිනය ඇතුරූ කල්හි දෙවන සමාගමයෙහි අනූකෙළකි. භාග්‍යවතුන් වහන්සේ චාරිකා කරන සේක් තෙවන සමාගමයෙහි අසූකෝටියක් වූහ. එයින් කියන ලදි-
අප බෝසත්හු සියලුදෙනාට උතුම් උත්තර නම් මාණවකව නිදන්කොට තුබූ අසූකෙළක් ධනය වියදම් කොට බුදුපාමොක් බික්සඟනට මහදන් පුදා උන්වහන්සේගේ බණ අසා සරණයෙහි පිහිටා නික්ම පැවිදි වූහ. ඒ ශාස්තෘන් වහන්සේ වළඳා කෙළවර ඔබට බණ දෙසන සේක් අනාගතයෙහි ගොතම නමින් බුදුවන්නාහයි ප්‍රකාශ කළ සේක. එයින් කියන ලදි-
විවරණ ගාථා විස්තර කළ යුතුය.
එහි **සන්නිචිතං** යනු; නිධන් වශයෙන් රැස් කළ. **කෙවලං** යනු; සියල්ල යන අර්ථයි. **සබ්බං** යනු; නිරවශේෂව දී **සසංඝ** යනු; සංඝයා සහිත උන්වහන්සේට. **උපගඤ්ජිං** යනු; උන්වහන්සේ වෙත ගියෙමි. කර්මාර්ථයෙහි සම්බන්‍ධ වචනයි. **අභිරොචයිං** යනු; පැවිදි වූයෙමි. **තිංසකප්පෙ සහස්සම්හි** යනු; තිස්කපක් ගිය කල්හි යන අර්ථයි.
ඒ සුමේධ භාග්‍යවතුන් වහන්සේගේ නුවර සුදස්සන නම් විය. සුදත්ත නම් රජ පියාය. මව සුදත්තා නමි. සරණ සබ්බකාම දෙනම අග්‍රශ්‍රාවකයෝය. උපස්ථායක සාගර නමි. රාමා සුරාමා දෙදෙන අග්‍රශ්‍රාවිකාවෝය. මහමිදෙල්ල ගස බෝධියයි. ශරීරය අටඅසූරියන් උස්විය. ආයුෂ අවුරුදු අනූදහසකි. නවදහසක් අවුරුදු ගිහිගෙයි විසූහ. අගමෙහෙසිය සුමනා නමි. පුත්‍රයා පුනබ්බසුමිත්ත නමි. ඇත්යානයෙන් අබිනික්මන් කළහ. සෙස්ස ගාථාවල දැක්වේ. එයින් කියන ලදි-
එහි **චන්‍දො තාරගණෙ යථා** යනු; යම්සේ අහසෙහි පිරිපුන් සඳ තරුගණ බබුළුවයිද, ප්‍රකට කරයිද එමෙන් සියලු දිශාවන් බබුළුවයි යන අර්ථයි. සමහරු චන්‍දො පණ්ණරසො යථා යි ද හදාරති. එය පැහැදිලි අරුත් ඇත්තේය.
**චක්කවත්තිමණිනාම** යනු; යම්සේ වනාහි සක්විති රජුගේ මිණිරුවන සිව්රියන් දිගින් යුත් ගැල්නැබ මෙන් පිරුණු නැබ ඇතිව අසූහාරදහසක් මිණි පිරිවරන තරුගණ පිරිවැරූ සරත් සමයෙහි පිරිපුන් සඳමඬලෙහි සිරිසෝභාව කැඳවන්නාක් මෙන් විපුල පර්වතයෙන් මිණිරුවන පරම රමණීය දර්ශනයෙන් එන්නේ ද එසේ එන මිණිරුවනෙහි ආලෝකය හාත්පස යොදුනක් පමණ අවකාශයෙහි ආලෝකය පැතිරෙයි. එමෙන් මේ සුමේධ භාග්‍යවතුන් වහන්සේගේ ශරීරයෙන් ආලෝකරත්නය හාත්පස යොදුනක් තැන පැතිරෙයි යන අර්ථයි.
**තෙවිජ්ජඡළභිඤ්ඤෙහ **යනු; ත්‍රිවිද්‍යාධාරින් ෂඩභිඥාලාභීන් විසින් යන අර්ථයි. **බලප්පත්තෙහ** යනු, ඍද්ධිබලයට පැමිණියවුන්. **තාදිහි** යනු; තාදිබවට පත්වූවන්. **සමාකුලං** යනු; සංකීර්ණ වූ, එකම කසාවතින් බබළන. **ඉදං** යනු; සසුන සඳහා කියන ලදි. මිහිතලය හෝය. **අමිතයසා** යනු අපමණ පිරිවර ඇති, අසම කිත් යසස් ඇති. **නිරුපධි** යනු; සතර උපධි රහිත ගාථාවල සෙසු සියල්ල ප්‍රකටය.
12. සුජාත බුද්ධවංස වර්ණනාව
ඉක්බිති උන්වහන්සේට පසුකල එම මණ්ඩකල්පයෙහිම පිළිවෙලින් අප්‍රමාණ ආයු ඇති සත්ත්වයන් අනුක්‍රමයෙන් පිරිහී අනූදහසක් අවුරුදු ආයු වූ කල්හි මනාරූප කායෙන් පිරිසිදු වූ සුජාත නම් ශාස්තෘන් වහන්සේ ලොව පහළ වූහ. උන්වහන්සේ පැරුම් පුරා තුසීපුර ඉපිද ඉන් සැව සුමංගල නුවර උග්ගත නම් රජුගේ ප්‍රභාවතී නම් මෙහෙසිය කුස පිළිසිඳ දසමස් ඇවෑමෙන් මවුකුසින් බිහිවූහ. නම් ගන්වන දින නම් කරනුයේ මුළු දඹදිව හැම සත්නට සැප ගෙනදෙමින් උපන්නේ යයි සුජාත කියාම නම් කළහ. උන්වහන්සේ නවදහසක් වස් ගිහිගෙයි විසූහ. සිරි, උපසිරි, නන්‍ද යයි තුන් පහයක් විය. සිරිනන්‍දා දේවිය ප්‍රමුඛ තෙවිසිදහසක් ස්ත්‍රීහු උවටැන් කළහ.
උන්වහන්සේ සතර නිමිති දැක සිරිනන්‍දා දේවිය උපසේන නම් පුතු වැදූ කල හංසවහ නම් වරතුරඟු නැග මහබිනික්මන් නික්ම පැවිදි වූහ. උන්වහන්සේ අනුව කෙළක් දෙන පැවිදි වූහ. ඉක්බිති උන්වහන්සේ ඔවුන් පිරිවරා නවමසක් ප්‍රධන් කොට වෙසක් පුන් පොහෝ දින සිරිනන්‍දන නුවර සිරිනන්‍දන සිටුදියණිය පිදූ පරමමධුර මීකිරිබත් වළඳා සල්වනයෙහි දිවාවිහාර කොට සවස සුනන්‍දා ජීවක දුන් අටතණමිට ගෙන හුණබෝධිය කරා පැමිණ තෙතිස් රියන් පුළුලැති තණ ඇතිරි අතුරා හිරු තිබියදීම මරු සහිත මරබල සිඳ සම්මා සම්බෝධිය අවබෝධ කොට සියලු බුදුවරුන්ට ආචීර්ණ උදන් අනා බෝමැඩ සමීපයෙහිම සත්සති ගෙවා බ්‍රහ්මයා විසින් අයදනා ලදුව සිය බාල සොහොයුරු සුදසුන් කුමරු සහ පුරෝහිත පුත් දේ කුමරු ද සිවුසස් අවබෝධ කිරීමට සමත්බව දැන අහසින් වැඩ සුමංගල නුවර ළඟ සුමංගල උයන්හි බැස උයන්පාලක ලවා සිය සොහොයුරු සමග පුරෝහිත පුතු ද කැඳවා සපිරිවර ඔවුන් මැද වැඩහිඳ දම්සක් දෙසූහ. එහි අසූකෝටියකට ධර්මාවබෝධ විය. මෙය ප්‍රථම ධර්මාභිසමයයි.
යම්දාක භාග්‍යවතුන් වහන්සේ සුදසුන් උයන් දොර මහාසාල මූලයෙහි යමක ප්‍රාතිහාර්යය කොට තව්තිසා දෙව්ලොව වස් විසූ සේක් ද එකල සත්තිස් දහසකට ධර්මාවබෝධ විය. මේ දෙවන අභිසමයයි. යම්කලෙක සුජාත දසබලයන් වහන්සේ පියාණන් වෙත වැඩි සේක්ද එකල සැටලක්‍ෂයකට ධර්මාවබෝධ විය. මේ තෙවන අභිසමය විය. එයින් කියන ලදි.
එහි **තත්‍ථෙව මණ්ඩකප්පම්හි** යනු; යම් මණ්ඩල කල්පයක සුමේධ භාග්‍යවතුන් වහන්සේ උපන් සේක්ද එම කල්පයෙහි සුජාත භාග්‍යවතුන් වහන්සේ උපන්හ යන අර්ථයි. **සීහහනු** යනු; උන්වහන්සේට සිංහයාට බඳු හනු ඇත්තේනුයි සීහහනු නමි. සිංහයාගේ වනාහි යටි හනුවම පිරුණේ වෙයි. යටි හනුව නොවෙයි. ඒ මහාපුරුෂයන්ගේ වනාහි සිංහයාගේ යටි හනුව මෙන් දෙකම පිරුණේය. දොළොස්වක සඳ මෙන් වෙයි. **උසභක්‍ඛන්‍ධො** යනු; සෘෂභයාගේ මෙන් සමවට කඳ ඇත්තේ. මනාව වැඩුණු රන් ආලේප කළාක් වැනි කඳ ඇත්තේ යන අර්ථයි. **සතරංසීව** යනු; හිරු මෙන්. **සිරියා** යනු; බුදුසිරින්. **බෝධිමුත්තමං** යනු; උතුම් සම්බෝධියයි.
සුඛම්මවතී නුවර සුධම්ම උයනට ආ මිනිසුන්ට බණ දෙසා සැටලක්‍ෂයක් එහිභික්‍ෂුභාවයෙන් පැවිදි කරවා ඔවුන් මැද පාමොක් දෙසූහ. එය ප්‍රථම සමාගමය විය. ඉන්පසු දේවෝරෝහණයෙහි භාග්‍යවතුන් වහන්සේගේ පනස් ලක්‍ෂයක දෙවන සන්නිපාතය විය. නැවත සුදස්සන කුමරා බුදුන් වෙත බණ අසා පැවිදිවූයේ යයි අසා අපිද මහණවෙමුයි පැමිණි සාරලක්‍ෂයක් පුරුෂයන් ගෙන සුදස්සන තෙර සුජාත බුදුන් වෙත ගියේය. බුදුහු ඔවුන්ට දම්දෙසා ඒහි භික්‍ඛු පැවිද්දෙන් පැවිදි කරවා සිවුපිරිස් සමාගමයෙහි පාමොක් දෙසූහ. ඒ තෙවන සන්නිපාතයයි. එයින් කියන ලදි-
එහි **අප්පත්තානං** යනු; සසරට නොපැමිණියවුන් යන අර්ථයි. **අප්පවත්තා භවාභවෙ** යනු ද පාඨයි. එම අර්ථයමැයි. **තිදිවොරොහණෙ** යනු; ස්වර්ග දෙකකයෙන් කර්තෘ කාරකයෙහි යයි දත යුතුය. කාරක විපර්යාසයෙන් කියන ලදි. නැතහොත් **තිදිවො රොහණෙ** යනු; දෙව්ලොවින් බැසීමෙහි. **ජිනෙ** යනු; ජිනයන්ගේ සම්බන්‍ධාර්ථ සප්තමියයි.
එකල අප බෝසතාණෝ සක්විති රජව බුදුහු ලොව උපන්හයි අසා බුදුන් කරා ගොස් බණ අසා බුද්ධ ප්‍රමුඛ භික්‍ෂු සංඝයාට සත් රත්න සමග සිවුමහ දිවයන්හි දිවයින් වැස්සෝ රටෙහි අය ගෙන ආරාමික කටයුතු සිදුකොට බුදුපාමොක් සඟනට නිති මහදන් දුන්හ. ඒ ශාස්තෘන් වහන්සේද අනාගතයෙහි ගොතම නම් බුදුවන්නේය කියා උන්වහන්සේට ප්‍රකාශ කළහ. එයින් කියන ලදි.
එහි **චතුදීපම්හි** යනු; පිරිවර දිවයින් සහිත සතරමහ දිවයින් යන අර්ථයි. **අන්තළික්‍ඛචරො** යනු; සක්රුවන පෙරටුකොට අහස්හි හැසිරෙන්නේ. **රතනෙ සත්ත** යනු; හස්ති රත්නය ආදි සත් රත්න. **උත්තමෙ** යනු; උතුම් වූ, නොහොත් උතුම් බුදුන් කෙරෙහි යන අර්ථයි කියා දතයුතුය. උපට්ඨානං යනු; රටෙහි උපදින දේ අය යන අර්ථයි. පතිපිණ්ඩිය යනු; රැස්කොට, එකතුකොට. **පච්චයං** යනු; චීවරාදි ප්‍රත්‍යය. **දසසහස්සිම්හ ඉස්සරො** යනු; දසසහස්‍රී ලෝකධාතුවෙහි ඊශ්වර, මෙය ජාතික්‍ෂේත්‍රය සඳහා කියන ලදියයි දතයුතුය. භාග්‍යවතුන් වහන්සේ අනන්ත ලෝකධාතුවල ඊශ්වර වෙති. **තිංසකප්ප සහස්සම්හි** යනු; මෙතැන් පටන් තිස් කප් ලක්‍ෂයකින් යන අර්ථයි.
ඒ සුජාත නම් භාග්‍යවතුන් වහන්සේගේ නගරය සුමංගල නම් විය. පියා උග්ගත නම් රජය. මව පභාවතී නමි. සුදස්සන දේව දෙනම අගසව්වෝය. උපස්ථායක නාරද නමි. නාගා නාගසමාලා දෙනම අග්‍රශ්‍රාවිකාවෝය. මහහුණ ගස බෝධියයි. එය මඳ සිදුරු ඇති ඝන කඳ ඇති පරම රමණීය වෙරළුමිණි පැහැති නිර්මල පත්‍රයෙන් ගැවසී ගත් මහත් ශාඛා ඇතිව මොනරපිල් කළඹක් මෙන් බැබළියේය. ඒ භාග්‍යවතුන් වහන්ගේ සිරුර පනස්රියන් උසය. අනූදහසක් අවුරුදු ආයු විය. අගමෙහෙසිය සිරිනන්‍දා නම් විය. පුත්‍රයා උපසේන නමි. අස්යානයෙන් අබිනික්මන් කළහ. උන්වහන්සේ චන්‍දවතී නුවර සිලාරාමයෙහි පිරිනිවි සේක. එයින් කියන ලදි-
එහි **අච්ඡිද්දො** යනු; අල්ප ඡිද්‍ර ඇත්තේ. **අනුදරා තඤ්ඤා** ආදියෙහි මෙන් දතයුතුය. සමහරු **ඡිද්දං හොති පරිත්තකං** කියා හදාරති. **පත්තකො** යනු; බොහෝ පත්‍ර ඇත්තේ මරාමිණි පැහැයෙන් සම්පන්න යන අර්ථයි. උජූ යනු; අවංක නොනැමි. **වංස** යනු; හුණ යි. **බ්‍රහා** යනු; හාත්පසින් මහත්. **එකක්‍ඛන්‍ධො** යනු; එකම ගසය. දෙවැන්නක් නැත යන අර්ථයි. **පවඩ්ඩිත්‍වා** යනු; වැඩී. **තතො සාඛා පහිජ්ජති** යනු; ඒ හුණගසින් පසක්ව ශාඛා බෙදී නික්මිණ. **තතො සාඛා පභිජ්ජථ** කියාද පාඨයි. **සුබද්ධො** යනු; මනාව පිල්බැඳෙන ආකාරයෙන් බැඳුණු. **මොරහත්‍ථ** යනු; අවු වැළකීම පිණිස කරන ලද බැඳුණු මොනර පිල්කළඹ යයි කියනු ලැබේ.
**න තස්ස කණ්ටකා හොන්ති** යනු; ඒ හුණ වෘක්‍ෂයෙහි කටු නොවීය. **අවිරලො** යනු; අවිරලව අතු ගැවසී ගත්තේය. **සන්‍දච්ඡායො** යනු; ගනසෙවණ විය. අවිරජ ශාඛා බැවින් සන්‍දච්ඡායො යි කියන ලදි. **සබ්බාකාරවරූපෙතො** යනු; හැම අයුරින්ම උතුම් බැවින් යුක්තය. **සබ්බගුණමුපාගතො** යනු; අනතුරු පදයට පර්යාය පදයක් පමණකි.
[missing trans] අප්පමාණයි. **අතුලියො** යනු; අසමාන වූයේ කිසිවකුටත් අසම වූයේ යන අර්ථයි. **ඔපම්මෙහි** යනු; උපමා කටයුතු දේවලින්. **අනුපමො** යනු; උපමා රහිත වූයේ. මෙයට ද සමානයයි කීමට නොහැකි හෙයින් අනුපමය යන අර්ථයි. **ගුණානිච තන්නි** යනු; ගුණ ද ඒ සර්වඥතාඥානාදි ගුණාදිය ද යන අර්ථයි. ලිංග විපර්යාසයෙන් කියන ලදි. සෙස්ස හැමතන්හි ප්‍රකටමය.
13. පියදස්සී බුද්ධවංස වර්ණනාව
සුජාත බුදුරදුන්ට පසුභාගයෙහි මෙයින් කප් සියයක් අධික දහසක් කපින් මතු එක් කල්පයෙක පියදස්සී, අත්‍ථදස්සී, ධම්මදස්සී යයි තුන් බුදු කෙනෙක් පහළ වූහ. එහිදී පියදස්සී නම් ශාස්තෘන් වහන්සේ පැරුම් පුරා තුසීපුර ඉපිද ඉන් චුතව සුධඤ්ඤවතී නුවර සුදස්සන රජුගේ සඳවත් ඇති චන්‍ද්‍ර නම් දේවියගේ කුස පිළිසිඳ දසමස් ඇවෑමෙන් වරුණ උයන්හි මවුකුසින් බිහිවූහ. උන්වහන්සේට නම් තබන දිනයෙහි ලොවට ප්‍රිය පෙළහර වෙසෙස් දැක්වූ හෙයින් පියදස්සී කියාම නම් තැබූහ. උන්වහන්සේ අවුරුදු නවදහසක් ගිහිගෙයි විසූහ. උන්වහන්සේට සුනිම්මල, විමලා, ගිරිබුහා නම් තුන් පහයක් විය. විමලා මහාදේවිය ප්‍රමුඛ තෙතිස් දහසක් ස්ත්‍රීහු උටවැන් කළහ.
උන්වහන්සේ සතර නිමිති දැක විමලා දේවිය කඤ්චන නම් පුතු ප්‍රසූත කළ පසු ආජඤ්ඤ රථයකින් මහබිනික්මන් නික්ම පැවිදි වූහ. කෙළක් පුරුෂයෝ උන්වහන්සේ අනුව පැවිදි වූහ. ඒ මහා පුරුෂයාණෝ ඔවුන් පිරිවරා සමසක් ප්‍රධන් කොට වෙසක් පුන් පොහෝ දින වරුණ බමුණුගම වසභ බමුණාගේ දියණිය විසින් පිදූ මීකිරිබත් වළඳා සල්වෙනෙහි දිවාවිහාර කොට සුජාත ආජීවක දුන් අටතණමිට ගෙන කුඹුක් බෝධිය වෙත පැමිණ තෙපනස්රියන් තණ ඇතිරි අතුරා පර්යංකය වැළඳ සර්වඥතාඥානය ප්‍රතිවේධ කොට උදන් අනා එහිම සත්සති ගෙවා තමන් වහන්සේ අනුව පැවිදි වූවන්ගේ සිවුසස් අවබෝධයට සමර්ථතා දැන අහසින් වැඩ උසභවතී නුවර ළඟ උසභවන උයන්හි බැස කෙළක් භික්‍ෂූන් පිරිවරා දම්සක් දෙසූ සේක. කෙළ ලක්‍ෂයක් දෙනාට එදා ධර්මාවබෝධ විය. මේ ප්‍රථම අභිසමයයි.
නැවත සුභවතී නම් නුවරට නුදුරු සුදස්සන පර්වතයෙහි සුදර්ශන නම් දේවරාජයෙක් වාසය කරයි. ඔහු මිථ්‍යාදෘෂ්ටිකය. සියලු දඹදිව් වැසි මිනිස්සු ඔහුට අවුරුදු පතා ලක්‍ෂයක් අගනා බලි පුදකරති. ඒ සුදස්සන දෙව්රජ නරරජු සමඟ එකම අසුනෙහි හිඳ බලි පිළිගනී. එකල පියදස්සී භාග්‍යවතුන් වහන්සේ ඒ සුදස්සන දිව්‍යරාජයාගේ දෘෂ්ටිගතිය දුරුකරන්නෙමියි ඒ දිව්‍යරාජයා යක්‍ෂ සමාගමයට ගිය කල්හි ඔහුගේ භවනයට වැද සිරියහනට නැගී සවනක් රස් පතුරුවමින් යුගඳුරු පර්වතයෙහි සරාහිරු මෙන් හුන් සේක. සුදස්සන යක්රජුගේ පිරිවර පරිචාරිකා දෙවඟනෝ මල්ගඳ විලවුන් ආදියෙන් දසබලයන් වහන්සේට පූජාකොට පිරිවරා සිටියහ.
සුදස්සන දෙව්රජද යක්‍ෂ සමාගමයෙන් එන්නේ සිය භවනයෙන් සවනක් රස් විහිදෙනු දැක මෙසේ සිතීය. වෙනදා මාගේ භවනයෙහි මෙවැනි නානා රශ්මි ජාලාවෙන් බබළන අසිරියක් නොදිටිමි. කවරනම් දෙවියෙක් හෝ මිනිසෙක් පිවිසියේදෝයි කියා බලන්නේ උදාගිරිකුළු මුදුන්හි සරාකල හිරු මෙන් සවනක් රස්දැලින් බබළමින් හුන් භාග්‍යවතුන් වහන්සේ දැක මේ මුඩුමහණ තෙම මාගේ පිරිවර ජනයා පිරිවරා වරාසනයෙහි හිඳිනේ යයි ක්‍රෝධයෙන් මැඩුණු සිතින් දැන් මොහුට මාගේ බල පෙන්වමී සිතා ඒ මුළුමහත් පර්වතය එකම ගිනිජාලාවක් කළේය. මේ ගිනිජාලාවෙන් මුඩුමහණ හළුවන්නට ඇතැයි බලන්නේ නොඑක් රැස්දැල් සමූහයෙන් බබළන සිරුරු ඇති පහන්පැහැ මුවශෝභා ඇති පැහැපත් ඡවිශෝභා යුත් දිදුලන දසබලයන් වහන්සේ දැක මේ මහණ අග්නිදාහය ඉවසයි. දැන් මම මේ මහණ සැඩදිය පහරෙහි ගිල්වා මරමියි ඉතා ගැඹුරු දියපහරක් විමානයට අභිමුඛ කොට පැවැත්වීය.
ඒ විමානය සැඩපහරින් පිරුණු කල වැඩහුන් භාග්‍යවතුන් වහන්සේගේ සිවුරෙහි අංශු මාත්‍රයක්වත් සිරුරෙහි රෝම මාත්‍රයක් වත් නොතෙමිණ. ඉක්බිති සුදස්සන දෙව්රජ මෙයින් ශ්‍රමණ ආස්වාස රහිතව මිය යන්නට ඇතැයි සිතා දිය වළකා බලන්නේ නිල්මේකුළු විවරගත සරාකල සඳ මෙන් නානා රස්දැලින් බබළන සියපිරිස් පිරිවරා හුන් භාග්‍යවතුන් වහන්සේ දැක මකුබව දරාගත නොහී දැන් මොහු මරමියි නවවිධ ආයුධ වර්ෂාවක් වැස්සවීය. ඒ භාග්‍යවතුන් වහන්සේගේ ආනුභාවයෙන් සියලු ආයුධ නන් වැදෑරුම් පරම රුචිර දැකුම් ඇති සුවඳ මල්මාලා බවට පත්ව භාග්‍යවතුන් වහන්සේගේ පාමුල වැටී ගියේය.
එවිට ඒ අසිරිය දැක සුදස්සන දෙව්රජ පරම කුපිත මනසින් භාග්‍යවතුන් වහන්සේ දෑතින් දෙපයින් ගෙන සිය භවනයෙන් ඇද දමනු රිසිව ඔසවා මුහුද ඉක්මවා සක්වළගලට ගොස් කිම මහණ, ජීවත් වෙයිද මළේදැයි බලන්නේ එම අසුනෙහිම හිඳිනු දැක පුදුමයි, මේ ශ්‍රමණ මහානුභාවය. මම මේ මහණ මෙතැනින් නෙරපීමට අසමත් වෙමි. ඉඳින් කිසිවකු මා දැනගතහොත් මට අපමණ අපකීර්තියකි. කිසිවකුත් දැනගැනීමට පෙර ඔහු එලවා දමන්නෙමියි සිතීය.
එවිට භාග්‍යවතුන් වහන්සේ සිත්හසර දැන සියලු දෙවිමිනිසුන්ට පෙනෙන පරිදි අධිෂ්ඨාන කළ සේක. එදින මුළු දඹදිව සියයක් රජවරු ඔහුට උපහාර පිණිස රැස්වූහ. ඒ නරරජවරු භාග්‍යවතුන් වහන්සේගේ සිරිපා වැඳගෙන සිටි සුදස්සන දෙව්රජු දැක අපගේ දෙව්රජ පියදස්සී ශාස්තෘන් වහන්සේගේ සිරිපා මෙහෙවර කරයි. අපොයි බුදුවරු නම් ආශ්චර්ය වෙති. බුදුගුණ විශිෂ්ටයයි භාග්‍යවතුන් වහන්සේ කෙරෙහි පහන් සිතින් සියල්ලෝම බුදුන්ට නමස්කාර කරමින් හිසෙහි ඇඳිලි බඳිමින් සිටියහ. එහිදී පියදස්සී භාග්‍යවතුන් වහන්සේ ඒ සුදස්සන දිව්‍යරාජයා ප්‍රමුඛ කොට ධර්මදේශනා කළ සේක. එදින අනූකෙළ දහසක් දිව්‍යමනුෂ්‍යයෝ ධර්මාවබෝධ කළහ. එය දෙවන ධර්මාභිසමය විය.
නවයොදුන් පමණ කුමුද නුවර දෙව්දත් මෙන් බුදුන්ට පසමිතුරු සෝණ නම් තෙර මහාපදුම නම් කුමරු සමග කුමන්ත්‍රණය කොට ඔහුගේ පියා මරවා නැවත පියදස්සී බුදුන් නැසීම පිණිස නානාප්‍රකාර ප්‍රයෝග කොටත් ඝාතනය කළ නොහැකිව හෙතෙම දොණමුඛ නම් ඇතු බලන ඇත්ගොවු කැඳවා ඔහු පොළඹවා ඒ කරුණ කීය. යම් විටක මේ පියදස්සී ශ්‍රමණයා මෙනුවරට පිඬු පිණිස පිවිසෙයිද එවිට දොණමුඛ ඇත්රජු මෙහෙයවා පියදස්සී ශ්‍රමණ මරවමියි කීය.
ඉක්බිති ඒ ඇත්ගොවු තෙම හිතා හිත විමසීම් රහිතව රාජපාක්‍ෂිකව මේ ශ්‍රමණයා මා තනතුරෙනුත් පහකරන්නේ යයි දැන මැනවැයි එකඟව දෙවන දින තථාගතයන් වහන්සේ නුවරට පිවිසෙන වේලාව බලා පිඩුවූ කුම්භස්ථල සහිත සුජාත මස්තක ඇති දුනු වැනි දික් සොඩතල ඇති පුළුල් මෘදු කන් ඇති පිඟුවන් නුවන් යුත් සොඳුරුකඳ අසුන් ඇති අනුවුත ඝන කෙණ්ඩා ඇති දණ අතර සැඟවුණු ගුය්හ ඇති හීවැනි සොඳුරු දළ ඇති මනා වලග යුත් සොඳුරු වලගමුල් ඇති සියලු හස්ති ලක්‍ෂණ සම්පන්න නිල් වලාවක් මෙන් සුන්දර දසුන් ඇති සිංහ වික්‍රාන්ත ලීලෝපෙත ගමන් ඇති ජංගම පර්වතයක් බඳු සත්තැන් බිම පිහිටි සත් අයුරින් විශේෂත්වයට පත් සර්වප්‍රකාරයෙන් මදවැහෙන විභ්‍රමණ මාරයා වැනි ඇතු ළඟට ගොස් පිඬු අහර අඳුන් බූප ආලේපාදි විශේෂයෙන් වඩාත් මත්ත ප්‍රමත්ත කොට සතුරු ඇතුන් මඬින ඓරාවණ වාණරයා වැනි සතුරන් නසාලන ඇතු මුනිවාරණයන් මරණු පිණිස පිටත්කොට හැරියේය. ඉක්බිති ඒ ඇත්රජ මිදූ කෙණෙහිම ඇත් මිහි අස් ස්ත්‍රී පුරුෂයන් නසා ලේ තැවරුණු හිරුවැනි රතුසිරුරු ඇතිව බඩවැල් ජාලයෙන් වැසුණු ඇසින් ගැල්කවුළු කූටාගාර දොරටු තොරණ ආදිය බිඳ කාක උකුසු ගිජුලිහිණි ආදීන් විසින් වටේ හැසිරෙනු ලබන්නේ මළ මිහි නර කුරංගාදීන්ගේ අඟපසඟ කඩා දමා මිනී කන යකකු මෙන් කටින් සිසුගණ පිරිවරා දුරින් වඩින බුදුන් දැක අහස සරණ ගුරුළකුට බඳු වේගයෙන් බුදුන් ඉදිරියට දිවගියේය.
එවිට පුරවැසි ජනයා භය සන්ත්‍රාසය පිරුණු හදින් ප්‍රාසාද ප්‍රාකාර ගොඩැලි ගස්වලට නැග තථාගතයන් වහන්සේ ඉදිරියට පනිනු දැක හා හා කියා කෑගැසූහ. සමහර උපාසකයෝ නන් අයුරින් ඔහු වැළැක්වීමට පටන් ගත්හ. එවිට ඒ බුද්ධනාගයාණෝ එන්නා වූ හස්තිනාගයා බලා කරුණාව පැතිරීමෙන් සිසිල් වූ හදින් ඔහුට මෛත්‍රිය පැතිර වූ සේක. ඉක්බිති ඒ හස්තිනාගයා මෙත් පැතිරවීමෙන් මොළොක් වූ සිත් සතන් ඇතිව තමාගේ දොෂාපරාධය දැන ලජ්ජාවෙන් භාග්‍යවතුන් වහන්සේ ඉදිරියෙහි සිටිය නොහැකිව පොළොවට පිවිසෙන්නාක් මෙන් හිසින් භාග්‍යවතුන් වහන්සේගේ පාමුල වැටුණේය. මෙසේ වැටුණා වූ ඒ හස්තියා අඳුරු ගොඩක් බඳු සිරුරු ඇත්තේ සැදෑ කාන්තිය රැඳි රන්ගිරිකුළක් ළඟට වන් නිල්මේකුළු ගොඩක් මෙන් බැබළී ගියේය.
එවිට මෙසේ මුනිරාජ පාදමූලයෙහි වැටීසිටි ඇත්රජු දැක නුවර වැස්සෝ ප්‍රීතිභරිත හදින් සාධුකාර සිංහනාද ද මහත් ඝෝෂාද පැවැත්වූහ. සුවඳ මල්මාලා සඳුන් සුවඳසුණු අලංකාරාදියෙන් උන්වහන්සේට නානාප්‍රකාරයෙන් පුද කළහ. හාත්පස පිළිසීසැරීම් පැවැත්වූහ. අහස දෙව්බෙර නාදවිය. එවිට භාග්‍යවතුන් වහන්සේ අඳුරු ගිරිකුළක් මෙන් පාමුල හොත් ඇත්රජු බලා අංකුස ධජජාල සංඛචක්‍රාදියෙන් අලංකෘත අත්තලයෙන් ඇතුගේ කුඹ පිරිමැද ඔහුගේ සිතට අනුකුල ධර්ම දේශනයකින් ඔහුට අනුශාසනා කළ සේක.
හස්තිරාජය, කියන්නා වූ මාගේ වචනය අසව. හිතවත් අර්ථවත් අය ඇසුරු කරව. වධයෙහි නිරත තොපගේ දුෂ්ට බව අත්හරුව. සුන්‍දර දළ ඇත්ත, ශාන්ත වෙව. ලොභයෙන් ද්වේෂයෙන් හෝ මෝහයෙන් වාරතාන්‍ද්‍රය යමෙක් ප්‍රාණීන්ට හිංසා කරයි ද ඒ ප්‍රාණඝාතියා බොහෝකල් නිරයෙහි ගොරතර දුක් විඳී.
හස්තිය, ප්‍රමාදයෙන් හෝ මදයෙන් නැවත මෙවැනි කර්ම නොකරව. ප්‍රාණඝාත කරන්නා නොයිවසිය හැකි දුක් දෙන අවීචියට පැමිණෙයි. අපායෙහි ගොරබිරම් දුක්විඳ නැවත මිනිස්ලොව පැමිණියද බෙහෙවින් අල්පායුෂ්ක වෙයි. විරූප දේහ ඇත්තේ වෙයි. විහිංසකයා දුක් විශේෂයට භාජනය වෙයි.
කුඤ්ජරජය, යම්සේ තොපට ජීවිතය පරම ප්‍රියද එසේම අනුන්ටත් ප්‍රිය බව සිතා ප්‍රාණඝාතය දුරු කටයුතුය.
හිංසාවෙහි නිරතවීමේ දොස් ද ප්‍රාණඝාතයෙන් වැළකීමෙහි ගුණද දැන ප්‍රාණඝාතය අතහැර තෝ පරලොව සග සැප කැමති වෙව. ප්‍රාණඝාතයෙන් වැළකි සුදාන්තයා මෙලොව ප්‍රිය ද මනාප ද වෙයි. කය බිඳී පරලොව සුගතියට යතැයිද බුදුවරු පවසති.
ලොව කිසිවෙක් දුක කැමති නොවෙති. උපන් සියල්ලෝ සැපම සොයති. එබැවින් මහා හස්තිය, හිංසාව අතහැර සුදුසු අවස්ථාවෙහි මෛත්‍රිය හා කරුණාව වඩව.
මෙසේ භාග්‍යවතුන් වහන්සේ අනුශාසනා කරනු ලබන්නේ ඇතා සිහි ලැබ පරම විනීත විනය ආචාර සම්පන්න ශිෂ්‍යයකු මෙන් විය. මෙසේ පිය පියදස්සී භාග්‍යවතුන් වහන්සේ අප භාග්‍යවතුන් වහන්සේ ධනපාල ඇතු මෙන් දොණමුඛ ඇතු දමනය කොට ඒ මහජන සමාගමයෙහි ධර්මදේශනා කළ සේක. එකල්හි අසූ කෙළලක්‍ෂයක් ජනයාට ධර්මාවබෝධය විය. මේ තෙවන සමාගමයයි. එයින් කියන ලදි.
සුමංගල නුවර පාලි නම් රාජපුත්‍රයා ද පුරෝහිත පුත්‍ර සබ්බදස්සි කුමාරයා ද යහළුවෝ වූහ. ඔවුහු පියදස්සී සම්මා සම්බුදුන් චාරිකා කරද්දී තම නුවරට වැඩි බව අසා කෙළලක්‍ෂයක් පිරිවරින් පෙරගමන් කොට උන්වහන්සේගේ බණ අසා මහදන් පුදා සත්වන දින භාග්‍යවතුන් වහන්සේගේ භූත්තානුමෝදනාවසානයෙහි කෙළලක්‍ෂයක් සමග පැවිදිව රහත් වූහ. භාග්‍යවතුන්ගේ උන්වහන්සේලා මැද පාමොක් දෙසූහ. එය ප්‍රථම සන්නිපාතයයි. පසු කල සුදස්සන දේවරාජ සමාගමයෙහි අනූකෙළක් රහත් වූහ. උන්වහන්සේලා පිරිවරා ශාස්තෘන් වහන්සේ පාමොක් දෙසූහ. මෙය දෙවන රැස්වීම විය. නැවත දෝණමුඛ දමනයෙහි අසූකෙළක් මහණව රහත්වූහ. භාග්‍යවතුන් වහන්සේ උන්වහන්සේලා මැද පාමොක් දෙසූහ. මෙය තෙවන සන්නිපාතය විය. එයින් කියන ලදි.
එකල අප බෝසතාණෝ ඉතිහාසය පස්වන කොටැති ත්‍රිවේදයෙහි පාරගත බමුණු තරුණයෙක්ව ශාස්තෘන් වහන්සේගේ බණ අසා කෙළලක්‍ෂයක් පරිත්‍යාගයෙන් පරම රමණීය සංඝාරාමයක් කරවා තිසරණ පන්සිල්හි පිහිටියහ. එවිට ශාස්තෘන් වහන්සේ මෙයින් අටළොස් කප් සියයකින් මතු ගොතම නම් බුදුවන්නේය කියා උන්වහන්සේට ප්‍රකාශ කළහ. එයින් කියන ලදි-
එහි **සරණෙ පඤ්චසීලෙ** යනු; තිසරණය ද පඤ්චසීලය ද යන අර්ථයි. **අට්ඨාරසෙ කප්පසතෙ** යනු; මෙයින් කල්ප අටසියයක් අධික කල්ප ලක්‍ෂයක් ඇවෑමෙන් යන අර්ථයි.
ඒ භාග්‍යවතුන් වහන්සේගේ නගරය සුධඤ්ඤවතී නම් විය. සුදත්ත නම් රජ පියාණෝය. සුචන්‍ද්‍ර නම් දේවිය මෑණියෝය. පාලිත සබ්බදස්සී දෙනම අග්‍රශ්‍රාවකයෝය. උපස්ථායක සෝභිත නමි. සුජාතා ධම්මදින්නා දෙනම අග්‍රශ්‍රාවිකාවෝය. කකුධ වෘක්‍ෂය බෝධියයි. ශරීරය අසූරියන් උසය. ආයු අවුරුදු නවදහසකි. අගමෙහෙසිය විමලා නම් වූවාය. පුත්‍රයා කඤ්චනාවෙල නමි. උන්වහන්සේ ආජඤ්ඤ රථයෙන් මහබිනික්මන් කළහ. එයින් කියන ලදි-
**සාලරාජාව** යනු මුළුමනින් පිපීගිය පරම රමණීය දැකුම්කළු සමවට කඳ ඇති සල්ගසක් මෙන් දක්නා ලැබේ. **යුගානිපිතානි** යනු; අග්‍රශ්‍රාවක යුගලාදි යුගලයන්, සෙසු ගාථාවල සියලු අර්ථ ප්‍රකටමය.
14. අත්ථදස්සී බුද්ධවංස වර්ණනාව
පියදස්සී බුදුන් පිරිනිවි කල්හි උන්වහන්සේගේ සසුන ද අතුරුදහන් වූ පසු පිරිහී වැඩී අපරිමිතායුෂ්ක මිනිසුන් වර්ෂ ලක්‍ෂයක් ආයු වූ කල පරමාර්ථදර්ශී **අත්‍ථදස්සී** නම් ශාස්තෘන් වහන්සේ ලොව උපන් සේක. උන්වහන්සේ පැරුම් පුරා තුසීපුර ඉපිද ඉන් චුතව පරම ශෝභන ශෝභන නම් නුවර සාගර නම් රජුගේ අගබිසෝ සුදස්සන දේවිය කුස පිළිසිඳ දසමස් ගැබ් වැස සුචින්‍ධන උයන්හි මවුකුසින් බිහිවූහ. මහාපුරුෂයන් උපන් කෙණෙහි බොහෝකල් සැඟව ගිය කුලපරම්පරාගත මහනිධන්හි ධනහිමිත්‍ව ලැබූ හෙයින් උන්වහන්සේ නම් ගන්වන දිනයෙහි අත්‍ථදස්සී කියා නම් කළහ. උන්වහන්සේ දසදහසක් අවුරුදු ගිහිගෙයි විසූහ. අමරගිරි සුරගිරි ගිරිවාහන නම් පරම සිත් ගන්නා තුන්පහයක් උන්වහන්සේට විය. [missing trans]
උන්වහන්සේ සතර නිමිති දැක විසාඛා දේවිය සේලකුමාර නම් පුතු වැදූ කල්හි සුදස්සන නම් අස්රජු නැගී මහබිනික්මන් නික්ම පැවිදි වූහ. උන්වහන්සේ අනුව නවකෙළක් පුරුෂයෝ මහණ වූහ. ඒ මහපුරිස්හු ඔවුන් පිරිවරා අටමසක් ප්‍රධන්කොට වෙසක් පුන්පොහෝදින සම්පූර්ණ ශරීරය ප්‍රදර්ශනය කරමින් සිටි සුචින්‍දර නම් නාගිනියට පිදීම පිණිස මහජනයා විසින් ගෙන එන ලද රන්පාත්‍රය සහිත වූ මීකිරිබත් පුදන ලදුව එය වළඳා සියගණන් තරුණතරුයෙන් සමලංකෘත තරුණසාල වනයෙහි දාවල් දවස ගෙවා සවස ධම්මරුචි නම් නාගයා විසින් දෙන ලද අටතණමිට ගෙන සපුබෝධිය වෙත පැමිණ තෙපනස් රියන් පුළුලැති කුස ඇතිරි අතුරා පර්යංකය වැළඳ සම්බෝධියට පැමිණ සියලු බුදුවරයන් වහන්සේලාට ආචීර්ණ උදන් අනා බෝරුක අසලම සත්සති ගෙවා බඹහුගේ ධර්මායාචනය පිළිගෙන තමන්වහන්සේ සමග පැවිදි වූ නවකෙළක් භික්‍ෂූන් සමග ආර්ය ධර්මාවබෝධයට සමතැන් දැක අහසින් ගොස් අනෝම නුවර ළඟ අනෝම උයන්හි බැස දම්සක් පැවැත්වූහ. එදින කෙළලක්‍ෂයක් දෙනාට පළමු ධර්මාවබෝධය විය.
නැවත ලෝනා භාග්‍යවතුන් වහන්සේ දෙව්ලෝ චාරිකාවෙහි හැසිර එහි දම්දෙසද්දී කෙළ ලක්‍ෂයක් දෙනාට ධර්මාවබෝධ විය. යම්කලෙක අත්‍ථදස්සී භාග්‍යවතුන් වහන්සේ අප භාග්‍යවතුන් වහන්සේ කපිලපුරයට මෙන් සෝභන නගරයට වැඩ දහම් දෙසූ සේක්ද එකල්හි කෙළ ලක්‍ෂයක් දෙනාට ධර්මාභිසමය විය. මෙය තෙවන අභිසමයයි එයින් කියන ලදි-
එහි **තත්‍ථෙව** යනු; එම කල්පයෙහිම යන අර්ථයි. මෙහි වනාහි වරකල්පය මණ්ඩකල්පයයි අභිප්‍රේතයි. යම් කල්පයක තුන් බුදුකෙනෙක් උපදිත් ද ඒ කල්පය වරකල්පයයි යට පියුමතුරා බුද්ධවංස වර්ණනාවෙහි කියන ලදි. එබැවින් වරකල්පය මෙහි මණ්ඩ කල්පයයි කියන ලදි. **නිහනත්‍වා** යනු; නසා. පාඨය මෙයම හෝ වෙයි. **සමාවිකා** යනු; සමාන වූයේ. **අමතෙන** යනු, මාර්ගඵලාවබොධ නමැති අමා පානයෙන්. **තප්පය** යනු; තර්පනය කළහ. පිනවූහ යන අර්ථයි. **දසසහස්සී** යනු දසසහස්‍රී ලෝකධාතුව. **දේවචාරිකං** යනු; දෙවියන් හික්මවීම පිණිස දිව්‍යලෝක චාරිකාව යන අර්ථයි.
සුචන්‍දක නුවර සන්ත රාජපුත්‍රයා ද උපසන්ත පුරෝහිත පුත්‍රයා ද ත්‍රිවේදයෙහි සකල සමයාන්තරයෙහි සාරයක් නොදැක නුවර සතර දොරටුවෙහි පණ්ඩිත විශාරද මිනිසුන් සතරදෙනෙකු පැවැත්වූහ. ඔබලා යම් පණ්ඩිත මහණකු හෝ බමුණකු දක්නාහු හෝ අසන්නාහු නම් ඒ බව අපට දැනුම් දෙවු කියායි. එකල අත්‍ථදස්සි ලෝක නායකයාණෝ සුචන්‍දක නගරයට වැඩියහ. එවිට ඔවුන් නවත්වා සිටි පුරුෂයෝ ගොස් ඔවුන්ට දසබලයන් වහන්සේගේ එහි පැමිණීම දැනුම් දුන්හ. එවිට ඒ සනක අපසනක දෙදෙන තථාගත ආගමනය අසා තුටු පහටුව දහසක් පිරිවරා අසමබල ඇති දසබලයන් වහන්සේට පෙරගමන් කොට වැඳ ආරාධනා කොට සතියක් බුදුපාමොක් සඟනට අසම මහදන් දී සත්වන දින සියලු නුවරවැසි මිනිසුන් සමග බණ ඇසූහ. එදින අටානූලක්‍ෂයක් ඒහිභික්‍ඛු පැවිද්දෙන් පැවිදිව රහත් වූහ. ඒ පිරිසෙහි භාග්‍යවතුන් වහන්සේ පාමොක් දෙසූහ. එය ප්‍රථම සන්නිපාතය විය.
යම්දාක භාග්‍යවතුන් වහන්සේ සිය පුත් සේල තෙරුන්ට දහම් දෙසමින් අටාසූදහසක් පහදවා එහිභික්‍ෂු ප්‍රව්‍රජ්‍යායෙන් පැවිදි කරවා රහත්කොට පාමොක් දෙසූ සේක්ද එය දෙවැනි සන්නිපාතය විය. නැවත මහාමංගල සමාගමයෙහි නවම් පුන්පොහෝ දින දෙවිමිනිසුන්ට දම්දෙසා අටසැත්තෑ දහසක් රහත් කරවා පාමොක් දෙසූහ. එය තෙවන සන්නිපාතය විය. එයින් කියන ලදි-
එකල අප බෝසතාණෝ චම්පක නුවර සුසීම නම් ලෝකසම්මත මහාසාර බ්‍රාහ්මණයෙක් විය. උන්වහන්සේ සියලු සම්පත් දීන අනාථ දුගී මගී ආදීන්ට දන් දී හිමවත සමීපයට ගොස් තවුස් පැවිද්දෙන් පැවිදිව පඤ්චාභිඥා අෂ්ට සමාපත්ති උපදවා මහත් ඍද්ධි මහානුභාව ඇතිව මහජනයාට කුශලාකුශල ධර්මයන්ගේ නිරවද්‍ය සාවද්‍ය බව දක්වා බුද්ධොත්පාදය බලාපොරොත්තු වෙමින් සිටියේය.
එවිට පසුකලෙක අත්‍ථදස්සී ලෝකනායකයාණෝ ලොව ඉපිද සුදස්සන මහාවිහාරයෙහි අටපිරිස් මැද ධර්මාමෘත වර්ෂාව වස්වන කල්හි උන්වහන්සේගේ බණ අසා දෙව්ලොවට ගොස් දිව්‍යමය මදාරා පරසතු මල් ගෙනවුත් සිය ආනුභාවය දක්වමින් දෘෂ්‍යමාන ශරීරයෙන් සතර දිශාවෙහි චාතුර්ද්වීපික මහා මේඝයක් මෙන් පුෂ්පවර්ෂා වස්වා හාත්පස පුෂ්පමය මණ්ඩපයක් පුෂ්පමය ඇගෑ තොරණ හේමජාලාදිය පුෂ්පමයව කොට මදාරා මල් කූඩයකින් දසබලයන් වහන්සේට පූජා කළහ. ඒ භාග්‍යවතුන් වහන්සේ එතුමාට අනාගතයෙහි ගෝතම නම් බුදුවන්නේය කියා ප්‍රකාශ කළහ. එයින් කියන ලදි-
එහි ජටිලො යනු; ඔහුට ජටා ඇත්තේනුයි ජටිල නමි. **මහියා සෙට්ඨසම්මතො** යනු; සකල ලෝකයා විසින් ශ්‍රේෂ්ඨය. උත්තමය ප්‍රවරය කියා මෙසේ සම්මත වූයේ සම්භාවිත වූයේ යන අර්ථයි.
ඒ භාග්‍යවතුන් වහන්සේගේ නගරය **සෝභන** නම් විය. සාගර නම් රජ පියාණෝය. මෑණියෝ සුදස්සනා නමි. සන්ත උපසන්ත දෙනම අග්‍රශ්‍රාවකයෝය. උපස්ථායක අභය නමි. ධම්මා සුධම්මා දෙනම අග්‍රශ්‍රාවිකාවෝය. සපු රුක බෝධියයි. ශරීරය අසූරියන් උසය. ශරීර ප්‍රභාව හැමදා හාත්පස යොදුනක් පමණ පැතිර පැවැත්තේය. ආයුෂ වර්ෂ ලක්‍ෂයකි. අගමෙහෙසිය විසාඛා නමි. සෙල නම් පුත්‍රයාය. අස් යානයෙන් මහබිනික්මන් කළහ. එහෙයින් කියන ලදි-

එහි **උළුරාජාම පූජිතො** යනු; සමාකල පිරිපුන් නිර්මල මණ්ඩල ඇති තරු රජු මෙනි යන අර්ථයි. **පාකතිකා** යනු; ප්‍රකෘති වශයෙන් උපදින. අධිෂ්ඨාන වශයෙන් නොවේ. භාග්‍යවතුන් වහන්සේ යම්විටක කැමති සේක්ද එවිට නොඑක් කෙළලක්‍ෂයක් සක්වළ පතුරුවන සේක. රංසි යනු; රශ්මීහු. **උපාදානසංඛ්‍යා** යනු; උපාදාන ක්‍ෂය වීමෙන් ඉන්‍ධන ක්‍ෂය වීමෙන් ගින්න මෙනි. ඒ භාග්‍යවතුන් වහන්සේද සතර උපාදාන ක්‍ෂය කිරීමෙන් අනුපාදිසෙස නිර්වාණ ධාතුවෙන් අනුපම නුවර අනෝමා රාමයෙහි පිරිනිවි සේක. උන්වහන්සේගේ ධාතු අධිෂ්ඨාන වශයෙන් විසුරුණේය. මෙහි සෙසු ගාථාර්ථ ප්‍රකටය.
15. ධම්මදස්සී බුද්ධවංස වර්ණනාව
අත්‍ථදස්සී භාග්‍යවතුන් වහන්සේ පිරිනිවි කල්හි අන්තර කල්පය ද ගතවූ පසු අපරිමිත ආයු ඇති සත්ත්‍වයන් පිරිහී වසර ලක්‍ෂයක් ආයු වූ කල්හි ලෝකාලොකතර ලෝකමල නසාලන ලොවට එකම නායක වූ ධම්මදස්සී නම් ශාස්තෘන් වහන්සේ ලොව පහළ වූ සේක. ඒ භාග්‍යවතුන් වහන්සේ ද පාරමී පුරා තුසිතපුර ඉපිද ඉන් සැව සරණ නුවර සියලු දෙනාට සරණ සරණ නම් රජුගේ අගමෙහෙසි සුනන්‍දා දේවිය කුස පිළිසිඳ ගත්හ. උන්වහන්සේ දසමස් ඇවෑමෙන් සරණ උයන්හිදී වැසිකල මේකුළු විවරගත පුන්සඳ මෙන් මවුකුසින් බිහිවූහ. මහාපුරුෂයාණෝ මවුකුසින් බිහිවත්ම අධිකරණ ව්‍යවහාර පුස්තකයන්හි අධාර්මික ව්‍යවහාර තෙම්ම අතුරුදහන් විය. ධාර්මික ව්‍යවහාර පමණක්ම ශේෂ විය. එහෙයින් උන්වහන්සේට නම් තබන දිනයෙහි ධම්මදස්සී කියා නම් කළහ. උන්වහන්සේ අවුරුදු අටදහසක් ගිහිගෙයි විසූහ. අරජ විරජ සුදස්සන නම් තුන්පහයක් එතුමන්ට විය. විචිකොලි දේවිය ප්‍රමුඛ දහසකට අධික ස්ත්‍රීහු වූහ.
උන්වහන්සේ සතර නිමිති දැක විචිකොලි දේවිය පුඤ්ඤවඩ්එන නම් පුත්‍රයා ප්‍රසූත කළ කල්හි දෙව්සැප විඳින අතිසුකුමාර දෙව්කුමරකු මෙන් මැදියම් රැයෙහි පිබිද සිරියහන්හි හිඳ නිදිගත් ගැහැණුන්ගේ විප්‍රකාර දැක හටගත් සංවේග ඇතිව අබිනික්මනට සිතූහ. සිතූ කෙණෙහිම උන්වහන්සේගේ සුදර්ශන ප්‍රාසාදය අහසට නැග සිවුරඟසෙන් පිරිවරා දෙවැනි දිවාකරයකු මෙන් දෙව්විමනක් මෙන් ගොස් රත්කරව්රුක් බෝධිය සමීපයෙහි බැසි සිටියේය. මහාපුරුෂයාණෝ බඹහු විසින් එළවන ලද කසාවත් ගෙන පැවිදිව පහයෙන් බැස නුදුරෙහි සිටියහ. පහය නැවත අහසින් ගොස් බෝරුක මැදිකොට පොළවෙහි පිහිටියේය. පිරිවර ස්ත්‍රීහු ද පහයෙන් බැස අඩගව්වක් පමණ ගොස් සිටියහ. එහිදී ස්ත්‍රීන් ද ඔවුන්ගේ සේවිකාවන් ද හැර සියලු මිනිස්සු උන්වහන්සේ අනුව මහණ වූහ. කෙළ ලක්‍ෂයක් භික්‍ෂූහු වූහ.
ඉක්බිති ධම්මදස්සී බෝසත්හු සතියක් ප්‍රධන් කොට විචිකොලි දේවිය දුන් මීකිරිබත් වළඳා ඩෙබර වෙනෙහි දිවාවිහාර කොට සවස සිරිවඩ්ඪ නම් ගවපාලක දුන් අටතණමිට ගෙන බිම්බිජාල බෝධිය වෙත පැමිණ තෙපනස් රියන් පුළුල් තණ ඇතිරි අතුරා එහි සර්වඥතා ඥානය ප්‍රතිවේධකොට උදන් අනා සත්සති ගෙවා බ්‍රහ්මායාචනයෙන් තමන් වහන්සේ සමග පැවිදි වූ කෙළ ලක්‍ෂයක් භික්‍ෂූන්ගේ ධර්මාවබෝධ සමර්ථතාව දැන අටළොස් යොදුන් මග එක් දවසින්ම ගෙවා ඉසිපතනයට වැඩ එහිදී ඒ භික්‍ෂූන් පිරිවරා ධම්සක් පැවැත්වූ සේක. එදින කෙළ ලක්‍ෂයකට ප්‍රථම ධර්මාවබෝධය විය. එයින් කියන ලදි-
එහි **තමන්‍ධකාරං** යනු; තමස් සංඛ්‍යාත මොහාන්ධකාරය යන අර්ථයි.
යම්කලෙක නගර නම් නුවර සඤ්ජය නම් රජ කාමයන්හි ආදීනවද නෛෂ්ක්‍රම්‍යය ක්‍ෂෙම බවද දැන සෘෂි පැවිද්දෙන් පැවිදි විය. එකල නවකෙළක් ඔහු අනුව පැවිදි වූහ. ඔවුහු සියල්ලෝම පංචාභිඥා අෂ්ටසමාපත්තිලාභීහු වූහ. ඉක්බිති ධම්මදස්සී ශාස්තෘන් වහන්සේ ඔවුන්ගේ උපනිශ්‍රය සම්පත් දැක අහසින් වැඩ සඤ්ජය තාපසයාගේ ආශ්‍රමයට ගොස් අහසෙහි සිට ඒ තාපසවරුන්ගේ අදහස් පරිදි බණ දෙසා ධර්මචක්‍ෂුස ඉපදවූහ. ඒ දෙවන ධර්මාවබෝධය විය. එයින් කියන ලදි-
යම්කලෙක සක්දෙවිඳු දසබලයන් වහන්සේගේ බණ අසනු රිසිව උන්වහන්සේ වෙත ගියේද එකල අසූකෙළකට තෙවන ධර්මාවබෝධය විය. එයින් කියන ලදි.
යම්කලෙක සරණ නුවර සුළුමෑණියන්ගේ පුත් සොහොයුරු පදුම කුමරු ද ඵුස්සදේව කුමරු ද සපිරිවරින් මහණ කළ සේක්ද ඒ ඇතුළුවස පැවිදි වූ කෙළ ලක්‍ෂයක් භික්‍ෂූන් මැද විසුද්ධි පවාරණයෙන් පවාරණය කළ සේක. ඒ ප්‍රථම සන්නිපාතය විය. නැවත භාග්‍යවතුන් වහන්සේගේ දෙව්ලොවින් බැසීමෙහි සියකෙළකගේ දෙවන සන්නිපාතය විය. යම් විටක සුදස්සනාරාමයෙහි තෙළෙස් ධුතාංගයන්ගේ ගුණානිසංස ප්‍රකාශකොට හාරිත නම් මහාශ්‍රාවකයන් වහන්සේ එතදග්‍ර ස්ථානයෙහි තුබූ සේක්ද එකල අසූ කෙළක් මැද භාග්‍යවතුන් වහන්සේ පාමොක් දෙසූහ. එය තෙවන සන්නිපාතය විය. එයින් කියන ලදි-
එකල අප බෝසත්හු සක්දෙව්රජව දෙදෙව්ලොව දෙවියන් පිරිවරා අවුත් දිව්‍යමය ගඳින් මලින් දිව්‍ය තූර්යයෙන්ද තථාගතයන් වහන්සේට පිදීය. ඒ ශාස්තෘන් වහන්සේ ඔහුට මතු ගෞතම නම් බුදුවන්නේ යයි ප්‍රකාශ කළ සේක. එයින් කියන ලදි-
ඒ භාග්‍යවතුන් වහන්සේගේ නගරය සරණ නම් විය. සරණ නම් රජ පියාණෝය. මෑණියෝ සුනන්‍දා නමි. පදුම ඵුස්සදේව දෙනම අග්‍රශ්‍රාවකයෝය. උපස්ථායක සුනෙත්ත නමි. ඛේමා සබ්බනාමා දෙනම අග්‍රශ්‍රාවිකාවෝය. බිම්බිජාලරුක බෝධියයි. උන්වහන්සේගේ සිරුර අසූරියන් උසය. ආයුෂ වර්ෂ ලක්‍ෂයකි. අගමෙහෙසිය විචිකොලි නමි. පුඤ්ඤවද්ධන නම් පුත්‍රයාය. ප්‍රාසාදයෙන් අබිනික්මන් කළහ. එයින් කියන ලදි-
එහි **බිම්බිජාලො** යනු; රත්කරව් රුකයි. **දසසහස්සිම්හි ධාතුයා** යනු; දසසහස්ස්‍රී ලෝකධාතුවෙහි. **විජ්ජූව** යනු; විදුලිය මෙන්. **උපසොභථ** යනු; යම්සේ අහසෙහි විදුලිය ද මධ්‍යාහ්නයෙහි සූර්යයා බබළන්නේ ද එසේ ඒ භාග්‍යවතුන් වහන්සේ ශෝභමාන වූහ යන අර්ථයි. **සමකං** යනු; උන්වහන්සේගේ ආයුෂ සියලු නරසත්ත්‍වයන් හා සමානම විය යන අර්ථයි. **චවි** යනු; චුත විය. **චන්‍දොව** යනු; අහසින් සඳ මෙන් චුත විය යන අර්ථයි. ධම්මදස්සි භාග්‍යවතුන් වහන්සේ සාලවතී නුවර කේසාරාමයෙහි පිරිනිවි සේක. මෙහි ගාථාවල සෙස්ස ප්‍රකටමය.
16. සිද්ධත්ථ බුද්ධවංස වර්ණනාව
ධම්මදස්සි භාග්‍යවතුන් වහන්සේ පිරිනිවි කල්හි උන්වහන්සේගේ සසුන ද අතුරුදන් වූ පසු ඒ කල්පයද ගතවූ පසු කල්ප එක්දහස් සත්සිය සයකින් එක් කල්පයක ලෝකාර්ථවර පරමාර්ථාධිගත සිද්ධාර්ථ නම් ශාස්තෘන් වහන්සේ ලොව පහළවූහ. එයින් කියන ලදි-
සිද්ධාර්ථ බෝසතාණෝ ද පැරුම් පුරා තුසිත භවනයෙහි ඉපිද එයින් චුතව වේහාර නගරයෙහි උදේන රජුගේ අගමෙහෙසි සුඵස්සා දේවිය කුස පිළිසිඳ දසමස් ඇවෑමෙන් විරිය උයන්හි මුවකුසින් බිහිවූහ. මහසතුන් උපන් කල්හි සියල්ලන්ගේ පටන් ගත් කර්මාන්තද ප්‍රාර්ථනා කළ කටයුතුද සම්පූර්ණ විය. එබැවින් උන්වහන්සේට ඤාතීහු සිද්ධාර්ථ කියා නම් කළහ. උන්වහන්සේ හවුරුදු දසදහසක් ගිහිගෙයි විසූහ. උන්වහන්සේට කෝකා උප්පල පදුම යයි තුන් පහයක් විය. සොමනස්ස දේවිය ප්‍රධාන අටසාළිස් දහසක් ස්ත්‍රීහු උවටැන් කළහ.
උන්වහන්සේ සතර නිමිති දැක සොමනස්ස දේවියට අනුපම කුමරු උපන් කල්හි ඇසළ පුන්පොහෝ දින රන්සිවිගෙයකින් නික්ම විරිය උයන්හි පැවිදි වූහ. කෙළලක්‍ෂයක් මිනිස්සු උන්වහන්සේ අනුව මහණ වූහ. මහාපුරුෂයාණෝ ඔවුන් සමග දසමසක් ප්‍රධන් කොට වෙසක් පුන්පොහෝ දින අසදිස බමුණුගම සුනෙත්තා නම් බ්‍රාහ්මණ කන්‍යාව පිදූ මීකිරිබත් වළදා ඩෙබර වෙනෙහි දිවාවිහාර කොට සවස වරුණ යවපල්හු දුන් අටතණමිට ගෙන කිනිහිරි බෝධිය වෙත පැමිණ සතලිස් රියන් පුළුලැති තණ ඇතිරි අතුරා පර්යංකය වැළඳ සර්වඥතාඥාන ලැබ උදන් අනා එහි සත්සති ගෙවා තමන් වහන්සේ සමග පැවිදි වූ කෙළලක්‍ෂයක් භික්‍ෂූන්ගේ සිවුසස් අවබෝධයට සමර්ථතා දැක අහසින් ගොස් ගයා මිගදායෙහි බැස ධම්සක් දෙසූ සේක. එදින කෙළලක්‍ෂයක් දෙනාට ප්‍රථම ධර්මාවබෝධය විය. එයින් කියන ලදි-
එහි **සදේවකං** යනු; සදේවක ලෝකය. **ධම්මමෙඝෙන** යනු; ධර්මකථා නමැති මේඝ වර්ෂාවෙන්. නැවත භීමරථ නුවර භීමරථ නම් රජු විසින් ආරාධනා කරන ලදුව නුවරමැද තැනූ සන්‍ථාගාරයෙහි වැඩ හිඳ කරවීක නාදය මෙන් මිහිරි කනට සුව පරමමධුර පණ්ඩිතයන්ගේ සිත්ගන්නා අමා අභිෂෙකයක් බඳු බඹගොසින් දසදිගුන් පුරවමින් දහම් අමා බෙරය ගැසූහ. එදින නවකෙළක් දෙනාට දෙවන ධර්මාවබෝධය විය. එයින් කියන ලදි-
යම්කලෙක වෙභාර නගරයෙහි ඤාති සමාගමයෙහි බුද්ධවංස දේශනාව කළ සේක්ද එකල අනූකෙළක් දෙනාට ධර්මක්‍ෂුස පහළ විය. එය තෙවන අභිසමයයි. එයින් කියන ලදි-
සොඳුරු දසුන් ඇති අතර නුවර සමබහුල සුමිත්ත නම් දෙසොහොවුරෝ රාජ්‍යය කරවූහ. එවිට සිද්ධාර්ථ ශාස්තෘන් වහන්සේ ඒ රජුන්ගේ හේතු සම්පත් දැක අහසින් වැඩ අමර නගරය මැද බැස සක්ලකුණින් සැදි පතුලින් පොළව මඩින්නාක් මෙන් පාදචෛත්‍ය දක්වා අමර උයන්හි වැඩ පරමරමණීය වූ තමන්වහන්සේගේ කරුණාවෙන් සිසිල් වූ සිලාතලයෙහි වැඩහුන්හ. එවිට දෙබෑරජවරු භාග්‍යවතුන් වහන්සේගේ පාදචෛත්‍ය දැක පියවර අනුව ගොස් සිදුහත් බුදුන් නැමද බුදුන් පිරිවරා හුන්හ. භාග්‍යවතුන් වහන්සේ ඔවුන්ට අධ්‍යාශයානුරූප දහම් දෙසූහ. ඔවුහු බණ අසා හටගත් ශ්‍රද්ධා ඇතිව පැවිදිව රහත්වූහ. ඒ කෙළ සියයක් රහතුන් මැද භාග්‍යවතුන් වහන්සේ පාමොක් දෙසූහ. එය තෙවන සන්නිපාතය විය. එයින් කියන ලදි-
එහි **නවුතීනං අසීතියාපි ච කොටීනං** යනු; කෝටි අනූවක් ද කෝටි අසූවක් ද රැස්වූහ යන අර්ථයි. **එතෙ ආසුං තයො ධානා** යනු; මේ තුන් සන්නිපාතය විය යන අර්ථයි. ඨානානෙතානි තීනි අහෙසුං කියාද පාඨයි.
එකල අප බෝසත්හු සූරසේන නගරයෙහි මංගල නම් බමුණුව වේද වේදාංගයන්හි පරතෙරපත්ව නොඑක් කෙළගණන් ධනසමූහය දීන අනාථයන්ට දන් දී විවේකී වනු කැමතිව තවුස් පැවිද්දෙන් පැවිදිව ධ්‍යාන අභිඥා උපදවා වසන්නාහු සිද්ධාර්ථ නම් භාග්‍යවතුන් වහන්සේ ලොව උපන්හයි අසා උන්වහන්සේ වෙත ගොස් බණ අසා යම් දඹගසකින් මේ දඹදිව ප්‍රකට ද ඒ දඹගස කරා ගොස් එයින් ගෙඩි ගෙනවුත් අනූකෝටියක් භික්‍ෂු පිරිවර ඇති සිද්ධාර්ථ සර්වඥයන් වහන්සේ සූරසේන විහාරයෙහි වඩා හිඳුවා දඹපලින් සැතැප්වූහ. ඉක්බිති ශාස්තෘන් වහන්සේ පල වළඳා මෙයින් සිවුඅනූ කපකින් මතු ගෝතම නම් බුදු වන්නේ යයි ප්‍රකාශ කළ සේක. එයින් කියන ලදි-
එහි **දුප්පසහො** යනු; දුරාසදයි. පාඨය මෙය හෝ වෙයි. ඒ භාග්‍යවතුන් වහන්සේගේ නගරය වේහාර නම් විය. උදේන නම් රජ පියාණෝය. ජයසේන යනු ද ඔහුටම නමි. මෑණියෝ සුඵස්සා නමි. සම්බල සුමිත්ත දෙනම අග්‍රශ්‍රාවකයෝය. උපස්ථායක රේවත නමි. සීවලා සුරමා දෙනම අග්‍රශාවිකාවෝය. කිනිහිරිරුක බෝධියයි. ශරීරය හැටරියන් උසය. ආයු වසර ලක්‍ෂයකි. සෝමනස්ස නම් අගමෙහෙසී වූවාය. පුත්‍රයා අනුපම නමි. රන්සිවිගෙයින් අබිනික්මන් කළහ. එයින් කියන ලදි-
එහි **සට්ඨිරතනං** යනු; සැට රියනක් පමණ අහසට උස්ව සිටියහ යන අර්ථයි. **කඤ්චනග්ඝියසංකොසො** යනු; නන් රුවනින් විසිතුරු කනකමය ඇගෑයක් මෙන් දර්ශන ඇත්තේ යන අර්ථයි. **විපුලං** යනු; මහත් ආලෝකය. **පුප්ඵාපෙත්‍වා** යනු; ධ්‍යාන අභිඥා මාර්ගඵල සම්පත් නමැති මලින් පිපුණු පරම සෞභාග්‍යයට පත්වූවන් කොට යන අර්ථයි. **විලාසයිත්‍වා** යනු; විලාසවත් කොට, ප්‍රබෝධවත් කොට. **සමාපත්තියා** යනු; ලෞකික ලෝකෝත්තර සමාපත්තිවලින් ද අභිඥාවලින්. **නිබ්බුතො** යනු; පිරිනිවනින් නිවුණු.
සිද්ධාර්ථ ශාස්තෘන් වහන්සේ ද කඤ්චන වෙළු නගරයෙහි අනෝම උයන්හි පිරිනිවි සේක. එහිම උන් වහන්සේගේ සිවුයොදුන් උස රුවන්මුවා චෛත්‍යය කරවූහ. සෙසු ගාථාවල අරුත් හැමතන්හි ප්‍රකටය.
17. තිස්ස බුද්ධවංස වර්ණනාව
ඒ සිද්ධාර්ථ භාග්‍යවතුන් වහන්සේට පසුව එක් කල්පයක් බුද්ධශුන්‍ය විය. මෙයින් දෙයානූකපින් මතු තිස්ස, ඵුස්ස යයි එකම කල්පයෙහි බුදුවරු දෙනමක් උපන්හ. එහි තිස්ස නම් මහා පුරුෂයාණෝ පැරුම් පුරා තුසීපුර ඉපිද ඉන් සැව බේම නුවර සච්චසන්‍ධ නම් රජුගේ අගමෙහෙසි පියුම් පෙති වන් නුවන් ඇති පදුම නම් දේවිය කුස පිළිසිඳ දසමස් ඇවෑමෙන් අනෝම උයන්හි මවුකුසින් බිහි වූහ. සත්දහසක් අවුරුදු ගිහිගෙයි විසූහ. උන්වහන්සේට ගුහසෙල නාරිය නිසභ නම් තුන්පහයක් විය. සුභද්දා දේවිය ප්‍රමුඛ තෙතිස් දහසක් ස්ත්‍රීහු වූහ.
උන්වහන්සේ සතර නිමිති දැක සුභද්දා දේවියට පුත්‍ර ආනන්ද කුමරු උපන්කල සෝණුත්තර නම් අනුත්තර තුරංගාරූඪව මහබිනික්මන් කොට පැවිදි වූහ. මිනිස්සු කෙළක් උන්වහන්සේ අනුව පැවිදි වූහ. උන්වහන්සේ ඔවුන් පිරිවරා අටමසක් ප්‍රධන් වඩා වෙසක් පුන්පොහෝදින වීර නියම්ගම්හි වීර සිටුදියණියන් පිදූ මීකිරිබත් වළඳා සල්ලවනයෙහි දිවාවිහාර කොට සවස් කල විජිතසංගාම යවපාලක දුන් අටතණමිට ගෙන පියාබෝධිය වෙත ගොස් සතළිස් රියන් පුළුලැති තණ ඇතිරි අතුරා පර්යංකය වැළඳ මරබල පරදා සර්වඥතාඥාන ප්‍රතිවේධ කොට උදන් අනා බෝධි සමීපයෙහිම සත්සති ගෙවා හංසවතී නුවර බ්‍රහ්මදේව උදයන යන හේතුසම්පත් ඇති දෙරජකුමරුන් දැක අහසින් වැඩ හංසවතී නුවර මිගදායෙහි බැස උයන්පල් ලවා රජකුමරුන් කැඳවා පිරිවර සහිත ඔවුන්ට අවිසාරි ව්‍යාපී මධුර බ්‍රහ්මස්වරයෙන් දසදහස්‍රී ලෝකධාතුවට ද හඟවමින් දම්සක් පැවැත්වූහ. එකල්හි සියකෝටියක් දෙනාට ධර්මාවබෝධ විය. ඒ ප්‍රථමාභිසමයයි. එයින් කියන ලදි-
එහි **සබ්බත්‍ථ** යනු; සියලු ධර්මයන්හි පාරයට ගොස්. **දසසහස්සිම්හ** යනු; දසසහස්‍රයෙහි. ඉක්බිති පසුකලෙක තිස්ස ශාස්තෘන් වහන්සේ සමග මහණ වූ භික්‍ෂූන්ගෙන් කෝටියක් මහාපුරුෂයාණන්ගේ ගණවාසය අතහැර බෝමුලට වඩින සමයෙහි වෙනත් තන්හි ගියාහු තිස්ස සම්මා සම්බුදුහු ධම්සක් පැවැත්වූහයි අසා යසවතී මිගදායට පැමිණ දසබලයන් වහන්සේට වැඳ උන්වහන්සේ පිරිවරා හුන්හ. භාග්‍යවතුන් වහන්සේ උන්වහන්සේලාට දම් දෙසූහ. එකල අනූකෝටියකට දෙවන ධර්මාවබෝධය විය. නැවත මහාමංගල සමාගමයෙහි මංගල දේශනා කෙළවර හැටකෝටියකට තෙවන ධර්මාවබෝධය විය. එයින් කියන ලදි-
එහි **දුතියො නවුතිකොටීනං** යනු; දෙවන අභිසමය අනූකෙළක් ප්‍රාණීන්ට විය යන අර්ථයි. **ඛන්‍ධනාතො** යනු; බන්‍ධනයෙන්, දස සංයෝජනයෙන් මුදාලූහ යන අර්ථයි. දැන් මුදන ලද සත්ත්‍වයන් ස්වරූපයෙන් දක්වමින් නරූමරූ යි කීය. **නරමරූ** යනු; මිනිසුන් දෙවියන්,
යසවතී නුවර වනාහි ඇතුළුවස පැවිදිව රහත් වූ ලක්‍ෂයක් පිරිවර ඒ ප්‍රථම සන්නිපාතය විය. මවුපිය දෙපසින් සුජාත වූ සුජාතා නම් රජුගේ නාරිවාහන නම් කුමරු භාග්‍යවතුන් වහන්සේ නාරිවාහන නුවරට වැඩිකල්හි සපිරිවරින් පෙරගමන්කොට බික්සඟන සහිත දසබලයන් වහන්සේට ආරාධනාකොට සතියක් අසදෘශ දන් පුදා සිය රාජ්‍යය පුතුට පවරා සපිරිවරින් සකල ලෝකාධිපති තිස්ස භාග්‍යවතුන් වහන්සේ වෙත ඒහිභික්‍ෂු පැවිද්දෙන් පැවිදි විය. එතුමාගේ එම පැවිද්ද සියලු දිසාවන්හි ප්‍රකට විය. එහෙයින් ඒ ඒ දිසාවෙන් අවුත් මහජනයා නාරිවාහන කුමරු අනුව මහණ වූහ. එකල ගථාගතයන් වහන්සේ අනූලක්‍ෂයක් භික්‍ෂූන් මැද පාමොක් දෙසූහ. එය දෙවන සන්නිපාතයයි. නැවත ඛේමවතී නුවර ඤාතිසමාගමයෙහි බුද්ධවංස ධර්මකථාව අසා අසූ ලක්‍ෂයක් උන්වහන්සේ වෙත පැවිදිව රහත්වූහ. උන්වහන්සේලා පිරිවරා සුගතයන් වහන්සේ පාමොක් උදෙසූහ. එය තෙවන සන්නිපාතය විය. එයින් කියන ලදි-
එකල බෝසතාණෝ යසවතී නම් නුවර සුජාත නම් රජව නොඑක් කෙළ ගණන් ධනරාශියෙන් අනුරාගයට පත් සමෘද්ධිමත් වූ යසවතී නම් ජනපදය දිරාපත් පරඬැලක් සේ අතහැර ජාති ආදියෙහි කලකිරි සිතින් නික්ම තවුස් පැවිද්දෙන් පැවිදිව මහත් ඍද්ධි මහත් ආනුභාව ඇතිව බුදුන් ලොව උපන් බව අසා පස්වනක් ප්‍රීතියෙන් පිනාගිය සිරුරු ඇත්තේ පහවූ ඊර්ෂ්‍යා ඇති තිස්ස භාග්‍යවතුන් වහන්සේ වෙත ගොස් වැඳ මෙසේ සිතූහ. මම දැන් මදාරා පරසතු ඈ දිවකුසුමින් බුදුන් පුදමියි කියායි. ඉක්බිති මෙසේ සිතා ඍද්ධියෙන් ස්වර්ගලෝකයට ගොස් චිත්‍රලතා වනයට පිවිස පියුම් පරසතු මදාරාදි දිවකුසුමින් රුවන්මුවා ගවුවක් පමණැති කරඩුවක් පුරාගෙන අහසින් අවුත් දිවකුසුමින් භාග්‍යවතුන් වහන්සේ පිදූහ. එක් මිණිදඬු ඇති රන්මුවා කෙමි ඇති පියුම්රාමිණිමුවා කොළ ඇති සුවඳ කෙසුරු ඇති කුඩයක් බඳු පද්ම ඡත්‍රයක් භාග්‍යවතුන් වහන්සේගේ සිරසට දරමින් සිවු පිරිස් මැද සිටියහ. එවිට භාග්‍යවතුන් වහන්සේ මෙයින් දෙයානූවන කපින් මතු ගෝතම නම් බුදුවන්නේ යයි උන්වහන්සේට ප්‍රකාශ කළහ. එයින් කියන ලදි-
එහි **මයි පබ්බජිතෙ** යනු; මා පැවිදි බවට පත්කල්හි**. මම පබ්බජිතං සන්තං** කියාද පොත්වල ලියති. එය ප්‍රමාද ලේඛයකැයි දතයුතුය. **උප්පජ්ජථ** යනු; උපන්නේය. **උභො හත්‍ථෙහි** යනු දෙඅතින්. **පග්ගය්හ** යනු; ගෙන**. ධුනමා නො** යනු; වැහැරි සලමින්. **චාතුවණ්ණා පරිවුතං** යනු; සිවුපිරිස පිරිවරන ලද ක්‍ෂත්‍රිය බ්‍රාහ්මණ ගෘහපති ශ්‍රමණයන් පිරිවරන ලද යන අර්ථයි. **චතුවණ්ණෙහි පරිවුතං** කියාත් සමහරු කියති.
ඒ භාග්‍යවතුන් වහන්සේගේ නගරය බේම නම් විය. ජනසන්‍ධ නම් ක්‍ෂත්‍රිය පියාණෝය. මෑණියෝ පදුමා නමි. බ්‍රහ්මදේව උදය දෙනම අග්‍රශ්‍රාවකයෝය. උපස්ථායක සම්හ නමි. ඵුස්සා සුදත්තා දෙනම අග්‍රශ්‍රාවිකාවෝය. පියා ගස බෝධියයි. සිරුර සැටරියන් උසය. ආයු වර්ෂ ලක්‍ෂයකි. උන්වහන්සේගේ අගමෙහෙසිය සුභද්දා නමි. පුත්‍රයා ආනන්ද නමි. අස් යානයෙන් අබිනික්මන් කළහ. එයින් කියන ලදි-
එහි **උච්චත්තනෙන** යනු; උස්බැවින් **හිමවාදිය දිස්සති** යනු; හිමවත් පර්වතය මෙන් දක්නා ලැබේ. හිමවාව පදිස්සති යනුම හෝ පාඨයි. යම්සේ යොදුන් සියයක් උස හිමාලය පර්වතය ඈත සිටියවුන්ටද උස් බැවින් ද සෞම්‍ය බැවින් ද අතිරමණීයව දක්නා ලැබේද එමෙන් භාග්‍යවතුන් වහන්සේද දක්නා ලැබේ යන අර්ථයි. **අනුත්තරො** යනු; අතිදීර්ඝ නුවූයේ ද අතිභ්‍රස්ව නුවූයේද වෙයි. ආයු වර්ෂ ලක්‍ෂයකි යන අර්ථයි. **උත්තරං පවරං සෙට්ඨං** යනු; අන්‍යොන්‍ය පර්යාය වචනයි. **උස්සාවො** යනු: හිමබින්දුයි; වලාකුළු හිමබින්‍දු අන්‍ධකාර සුළං සූර්ය ප්‍රදීපයෙන් මෙන් ශ්‍රාවකයන් සහිත ඒ භාග්‍යවතුන් වහන්සේ පිරිනිවි සේක යන අර්ථයි.
තිස්ස භාග්‍යවතුන් වහන්සේ සුනන්‍දවතී නුවර සුනන්‍දාරාමයෙහි පිරිනිවි සේක. මෙහි ගාථාවල සෙස්ස පැහැදිලිමය.
18. ඵුස්ස බුද්ධවංස වර්ණනාව
උන්වහන්සේට පසුව අනුක්‍රමයෙන් හානියට පත්ව නැවත වැඩී අපරිමිත ආයු ඇත්තෝව ක්‍රමයෙන් පිරිහී අනූදහසක් අවුරුදු ආයු වූ කල්හි එම කපම ඵුස්ස නම් ශාස්තෘන් වහන්සේ ලොව පහළ වූහ. උන්වහන්සේ පැරුම් පුරා තුසීපුර ඉපිද ඉන් චුතව කසීනුවර ජයසේන රජුගේ අගමෙහෙසි සිරිමා දේවිය කුස පිළිසිඳ දසමස් ඇවෑමෙන් සිරිමා උයන්හි මවුකුසින් බිහිවූහ. උන්වහන්සේ සදහසක් හවුරුදු ගිහිගෙයි විසූහ. උන්වහන්සේට ගරූළපක්‍ඛ හංස සුවණ්ණ හාරා නම් තුන් පහයක් විය. කිසාගෝතමී ප්‍රමුඛ තිස්දහසක් ස්ත්‍රීහු උවටැන් කළහ.
උන්වහන්සේ සතර නිමිති දැක කිසාගෝතමිය අනුපම නම් පුතු වැදූ කල්හි සරසන ලද ඇත්කඳ මත නැගී මහබිනික්මන් නික්ම පැවිදි වූහ. කෙළක් දෙන උන්වහන්සේ අනුව පැවිදි වූහ. උන්වහන්සේලා පිරිවරා සමසක් ප්‍රධන් වඩා ඉක්බිති ගණයා කෙරෙන් වෙන්ව එකලාව එකචර්යාව වඩමින් සතියක් වැස වෙසක් පුන්පොහෝ දින එක්තරා නුවරක එක්තරා සිටුවරයකුගේ සිරිවඩ්ඪා නම් දියණියක පිදූ මීකිරිබත් වළදා ඇට්ටේරිය වනයෙහි දිවාවිහාර ගෙවා සවස් වේලෙහි සිරිවඩ්ඪ නම් තාපසයන් දුන් අටතණමිට ගෙන නෙල්ලි බෝධිය වෙත පැමිණ අටතිස් රියන් තණ ඇතිරි අතුරා බුදු බවට පත්ව උදන් අනා සත්සති ගෙවා තමන්වහන්සේ සමග මහණ වූ කෙළක් භික්‍ෂූන්ගේ ධර්මාවබෝධයට සමත්බැව් දැන අහසින් අවුත් සංකස්ස නුවර ඉසිපතන මිගදායෙහි බැස උන්වහන්සේලා මැද දම්සක් පැවැත්වූහ. එදා කෙළලක්‍ෂයක් දෙනාට ප්‍රථම ධර්මාවබෝධය විය. එයින් කියන ලදි-
එහි **තත්‍ථෙව මණ්ඩප්පම්හි** යනු; යම්කපක බුදුවරු දෙනමක් උපදිත්ද ඒ කප මණ්ඩකප්පයයි යට කියන ලද්දේමය. **විජටෙත්‍වා** යනු; විසඳා. **මහජටං** යනු; මෙහි **ජටා** යනු මෙය තෘෂ්ණාවට නාමයකි. එය රූපාදි අරමුණුවල උඩු යටි වශයෙන් නැවත නැවත උපදින බැවින් ගෙතෙන අර්ථයෙන් නූල් පන්දුවක් දැල්පූපයක් බඳු අවුල් ජාලයක් මෙනැයි ජටා යි කියන ලදි. එය මහාජටාවයි. **සදේවකං** යනු; දෙවියන් සහිත ලෝකයයි. **අභිවස්සි** යනු; වැස්සවීය. **අමතම්බුනා** යනු; අමෘත සංඛ්‍යාත ධර්මකථා ජලයෙන් සත්වමින් වැස්සවීය යන අර්ථයි.
යම් කලෙක්හි බරණැස් නුවර සිරිවඩ්ඪ නමැත්තේ මහසම්පත් අතහැර තවුස් පැවිද්දෙන් පැවිදි වූයේද ඔහු සමග පැවිදි වූ තාපසයෝ අනූලක්‍ෂයක් වූහ. භාග්‍යවතුන් වහන්සේ ඔවුන්ට දම් දෙසූහ. එකල අනූ ලක්‍ෂයකට දෙවන ධර්මාභිසමය විය. යම්දාක සිය පුත් අනුපම කුමරුට දහම් දෙසූ සේක්ද එකල අසූ ලක්‍ෂයකට තෙවන ධර්මාභිසමය විය. එයින් කියන ලදි-
එයින් මෑත භාගයෙහි කණ්ණකුජ්ජ නගරයෙහි සුරක්‍ඛිත රාජපුත්‍රයාද පුරෝහිත පුත්‍ර ධම්මසේන කුමාරයා ද ඵුස්ස සම්මා සම්බුදුන් තමන්ගේ නුවරට පැමිණි කල්හි හැටලක්‍ෂයක් පුරුෂයන් සමග පෙරගමන් කොට වැඳ ආරාධනාකොට සතියක් මහදන් දී දසබලයන් වහන්සේගේ දහම්කතා අසා රහත් වූහ. ඒ සැටලක්‍ෂයක් භික්‍ෂූන් මැද භාග්‍යවතුන් වහන්සේ පාමොක් දෙසූහ. එය ප්‍රථම සමාගමය විය. නැවත කාසි නගරයෙහි ජයසේන රජුගේ සැටක් පමණ නෑ සමාගමයෙහි බුද්ධවංසය දෙසූහ. එයසා පනස් ලක්‍ෂයක් දෙනා එහිභික්‍ඛු පැවිද්දෙන් පැවිදිව රහත් වූහ. උන්වහන්සේලා මැදට වන් භාග්‍යවතුන් වහන්සේ පාමොක් දෙසූහ. එය දෙවන සමාගමය විය. නැවත මහාමංගල සමාගමයෙහි මංගලකථා අසා සතලිස් ලක්‍ෂයක් මහණව රහත්වූහ. උන්වහන්සේලා මැදට වන් සුගතයන් වහන්සේ පාමොක් දෙසූහ. එය තෙවන සමාගමය විය. එයින් කියන ලදි-
එකල බෝසතාණෝ අරිමන්‍ද නුවර විජිතාවී නම් රජව උන්වහන්සේගේ බණ අසා පැහැද උන්වහන්සේට මහදන් පූදා මහාරාජ්‍යය අතහැර භාග්‍යවතුන් වහන්සේ වෙත පැවිදිව තුන්පිටකය ඉගෙන ත්‍රිපිටකධාරීව මහජනයාට ධර්මදේශනා කළහ. සීල පාරමිතාව ද පිරූහ. ඒ බුදුරජාණෝ ද උන්වහන්සේට බුදුවන්නේ යයි ප්‍රකාශ කළහ. එයින් කියන ලදි.
ඒ භාග්‍යවතුන් වහන්සේගේ නගරය කාසි නම් විය. ජයසේන නම් රජ පියාණෝය. මව සිරිමා නමි. සුරක්‍ඛිත ධම්මසේන දෙනම අග්‍රශ්‍රාවකයෝය. උපස්ථායක සභිය නමි. සාලා උපසාලා දෙනම අග්‍රශ්‍රාවිකාවෝය. නෙල්ලිගස බෝධියයි. ශරීරය අටපනස් රියන් උස් විය. ආයුෂ අවුරුදු අනූ දහසකි. අගමෙහෙසිය කිසාගෝතමී නමි. උන්වහන්සේගේ පුත්‍රයා අනූපම නමි. ඇත්යානයෙන් අබිනික්මන් කළහ. එයින් කියන ලදි-
එහි **ආමණ්ඩො** යනු; නෙල්ලි ගසයි. **ඔවදිත්‍වා** යනු; අවවාද දී, අනුශාසනා කොට යන අර්ථයි. **සොපි සත්‍ථා අතුලයසො** යනු; ඒ ශාස්තෘන් වහන්සේ ද අපමණ යසස් ඇත්තාහු යන අර්ථයි. **සො ජහිත්‍වා අමිතයසො** කියා ද පාඨයි. එහි උන්වහන්සේ සියලු උක්ත ප්‍රකාරවිශේෂ අතහැර යන අර්ථයි.
ඵුස්ස භාග්‍යවතුන් වහන්සේ කුසිනාරාවෙහි සේතාරාමයෙහි පිරිනිවි සේක. උන්වහන්සේගේ ධාතු විසුරුණෝ විය. හැමතන්හි සෙසු ගාථාවල අරුත් පැහැදිලිමය.
19. විපස්සී බුද්ධවංස වර්ණනාව
ඵුස්ස බුදුරජාණන් වහන්සේගෙන් පසුකල අන්තරකල්ප සහිත ඒ කල්පය ගත වූ කල්හි මෙයින් ඒකානූවන කප සියලු විකල්ප දත් පරහිත නිරත සංකල්ප ඇති සර්වාර්ථයන් විශේෂයෙන් දක්නා විපස්සී නම් ශාස්තෘන් වහන්සේ ලොව පහළ වූහ. උන්වහන්සේ පැරුම්පුරා නන්රුවන් කාන්ති සමූහයෙන් දිදුලන භවනයන් ඇති තුසිත භවනයෙහි ඉපිද ඉන් සැව බන්‍ධුමතී නම් අගමෙහෙසි කුස පිළිසිඳ ගත්හ. උන්වහන්සේ දසමස් ඇවෑමෙන් ඛේම මිගදායෙහි මේ වලාරොදින් පුන්සඳ සේ මවුකුසින් බිහිවූහ. උන්වහන්සේට නම්තබන දින ලක්‍ෂණ පාඨකයෝ ද නෑයෝ ද දිවා රැ අතරතුර මොහොතකුදු අන්‍ධකාරයක් නොමැතිව පිරිසිදුව දක්නේය. විවෘත ඇසින් දක්නේයයි විපස්සී කියා නම් කළහ. විමස විමසා දක්නේ යයි විපස්සී නමැයිද කියති. උන්වහන්සේ අටවස් දහසක් ගිහිගෙයි විසූහ. නන්‍ද, සුනන්‍ද, සිරිමා නම් තුන්පහයක් විය.
සුදස්සන දේවිය ප්‍රමුඛ, එක්ලක්‍ෂ විසිදහසක් ස්ත්‍රීහු වූහ. සුතනු යනු ද සුදස්සනායි කියනු ලැබේ. උන්වහන්සේ අටවස දහසක් ඉක්මීමෙන් සතර නිමිති දැක සුතනු දේවියට සමවත්තක්‍ඛන්‍ධ නම් පුතු උපන් කල්හි ආජඤ්ඤ රථයෙන් මහබිනික්මන් නික්ම පැවිදි වූහ. උන්වහන්සේ අනුව අසූහාර දහසක් පුරුෂයෝ මහණ වූහ. ඒ මහාපුරුෂයාණෝ ඔවුන් පිරිවරා අටමසක් ප්‍රධන් වඩා වෙසක් පුන්පොහෝදින සුදස්සන සිටුදියණිය දුන් මීකිරිබත් වළඳා කුසුමින් සමලංකෘත සාලවනයෙහි දිවාවිහාර ගෙවා සුජාත නම් යවපාලක දුන් අටතණමිට ගෙන සමලංකෘත පළොල් බෝධිය දැක දකුණු දිගින් බෝධිය කරා ගියහ.
ඒ පළොල් බෝධියෙහි සමවටකඳ ඇත්තේය. එදින පනස් රියන්ව උඩ නැගුණේය. ශාඛාව පනස් රියන්ය. උසින් රියන් සියයක් විය. එදිනම ඒ පළොල් රුක කර්නිකබද්ධ වූවාක් මෙන් සුවඳමලින් මුල පටන් හැම ලෙසින් ගැවසී ගත්තේය. දිවසුවඳ හමයි. එකල්හි මේ රුක පමණක් නොවීය. දසදහසක් සක්වළ අභ්‍යන්තරයෙහි ධජමාලායෙන් ආකූල විය. ඒ ඒ තැන මාලාගුළ විසිරී නන් සුවඳ කුසුමින් විසිරී පොළෝතලය සුවඳ දුමින් අඳුරු විය. එම රුක වෙත එළඹ තෙපනස් රියන් පුළුදෙති තණ ඇතිරි අතුරා සතරකින් යුත් වර ඉටු බුදු බව ලබනතුරු නොනැගිටිමි යන ප්‍රතිඥා කොට වැඩහුන්හ. එසේ වැඩහිඳ මරු සහිත මරබල නසා මාර්ග පිළිවෙලින් සතර මාර්ග ඥාන ද මාර්ගයට අනතුරුව සතර ඵලඥාන ද සිවුපිළිසිඹියා චතු යොනි පරිචේඡෙදක ඤාණය පංචගති පරිච්ඡෙදක ඤාණ චතුවෙසාරජ්ජ ඤාණ ෂඩ් අසාධාරණ ද සියලුම බුදුගුණ ද අත්පත් කොට පිරුණු සංකල්ප ඇත්තාහු බෝපලඟෙහිම වැඩහිඳ
නොඑක් ජාතිවල සැරිසැරීමි -පෙ- තෘෂ්ණාක්‍ෂය සාක්‍ෂාත් කළෙමි.
යගුළියෙහි පහරන ලද දිලෙන ගින්න අනුපිළිවෙලින් නිවීමට පත්කල්හි ගතිය නොදත හැක්කාක් මෙන්
මනාව මිදුණු කාමබන්‍ධන ඕඝයන් තරණය කළ අචල සුවයට පත්වූවන්ගේ ප්‍රඥාහේතු ගති නොදත හැක්කේ යයි
මෙසේ උදන් අනා බෝ සමීපයෙහිම සත්සති ගෙවා බඹඇරයුම පිළිගෙන සිය සුළුමෑණි පුත් ඛණ්ඩ කුමරුගේ ද පුරෝහිත පුත් තිස්ස කුමරුගේ ද හේතුසම්පත් ද දැක අහසින් වැඩ ඛේම මිගදායෙහි බැස උයන්පාලක ලවා ඒ දෙදෙන කැඳවා පිරිවර සහිත ඔවුන් මැද දම්සක් පැවැත්වූහ. එකල අපමණ දෙවිමිනිසුන් ධර්මාවබෝධ විය. එයින් කියන ලදි-
එහි **පදාළෙත්‍වා** යනු; බිඳ. අවිදු අඳුර බිඳ යන අර්ථයි. **වත්තෙත්‍වා චක්කමාරාමෙ** කියා ද පාඨයි. එහි **ආරාමෙ** යනු මෙම මිගදායෙහි යන අර්ථයි. **උභො භොධෙසි** යනු; තමන් වහන්සේගේ කනිටු සොහොයුරු ඛණ්ඩ කුමරුට ද තිස්ස පුරෝහිත පුත්‍රයාට ද යන දෙදෙනාට අවබෝධ කරවූහ. **ගණනාය න වත්තබ්බො **යනු; අවබෝධ දෙවියන්ගේ වශයෙන් ගණන් සීමාවක් නැත යන අර්ථයි.
ඉන්පසු කල ඛණ්ඩ රාජපුත්‍රයා සහ තිස්ස පුරෝහිත පුත්‍රයා ද අනුව පැවිදි වූ සුවාසූ දහසකට දහම් අමා පෙවූහ. එය දෙවන ධර්මාභිසමයයි. එයින් කියන ලදි-
එහි **තත්‍ථ** යනු; ඛෙම මිගදායෙහි යන අර්ථයි. සුවාසූ දහසක් බුදුන් අනුව පැවිදිවූහ යනු මෙහි මේ සුවාසූ දහසක් පුරුෂයෝ වනාහි විපස්සී කුමරුගේ උපස්ථායකයෝමය. ඔවුහු උදෑසනම විපස්සී කුමරුට උවටැන් පිණිස ගොස් කුමරු නොදැක උදය අහරට ගොස් උදය අහර නිමවා පැමිණියාහු කුමාරයා කොහිදැයි විමසා උයන් බිමට ගියේ යයි අසා එහිදී ඔහු හමුවෙමුයි ගියාහු ආපසු එන එතුමාගේ රියදුරු දැක කුමරා පැවිදිවී යයි ඔහුගෙන් අසා ඇසූ තැනම සියලු අබරණ මුදා කඩපිලෙන් කසාවත් ගෙන්වා ගෙන කෙස් රැවුළු කපා මහණ වූහ. පැවිදිව ඔවුහු ගොස් මහාපුරුෂයාණන් පිරිවැරූහ.
විපස්සී බෝසතාණෝ ප්‍රධන්හි හැසිරෙන්නාහු ආකීර්ණව වසමි. මෙය නම් මට නොගැළපෙයි. මොවුහු ගිහිව මා පිරිවරා හැසිරුණු පරිද්දෙන් දැනුදු මා පිරිවරා හැසිරෙති. මේ සමූහයෙන් නම් කිම්දැයි ගණසංගනිතාවෙහි උකටලීව අදම යමියි සිතා නැවත අද අවේලාවය. අද මා ගියොත් මේ සියල්ලෝම දැනගනිති. හෙට යමියි සිතූහ. එදිනද උරුවෙලා ගම වැනි එක්ගමක ගම්වැස්සෝ සෙට දිනට පිරිස් සමග මහාපුරුෂයාණන්ට ආරාධනා කළහ. ඔවුහු ඒ සුවාසූදහසටද මහාපුරුෂයාණන්ට ද කිරිබත්ම පිළියෙල කළහ. ඉක්බිති විපස්සී මහපුරිස්හු දෙවන දින වෙසක් පුන්පොහෝ දින එගම ඒ පැවිදි ජනයා සමග බත්කිස කොට වසන තැනටම ගියහ. එහිදී ඒ පැවිද්දෝ මහසතුන්ට වත් දක්වා තම තමන්ගේ රාත්‍රිස්ථාන දිව්‍යස්ථානවලට ගියහ.
බෝසතාණෝ ද පන්සලට වැද හුන්නාහු මෙසේ සිතූහ. මේ නික්මීමට වේලාවයි. නික්ම පන්සල් දොර වසා බෝමැඩ බලා ගියහ. ඒ පැවිද්දේ සවස බෝසතුන්ට උවටැන් සඳහා පැමිණ පන්සල පිරිවරා සිටියාහු බොහෝ වේලා ගතවිය. සොයාබලව් කියා පන්සල විවෘත කොට උන්වහන්සේ නොදැක කොහේනම් ගියාහුදැයි ලුහුබැඳීම් නොකළහ. ගණවාසයෙහි කලකිරී තනිව විසීමට සිතුවනැයි බුදුවූ පසුව උන්වහන්සේ දකිමුයි දඹදිව තුළම චාරිකාවට පිටත්වූහ. ඉක්බිති ඔවුහු විපස්සී මහසත්හු බුදුව දම්සක් පැවැත්වූහයි අසා ඒ සියලු පැවිද්දෝ අනුක්‍රමයෙන් බන්‍ධුමතී රාජධානියෙහි ඛේම මිගදායට රැස්වූහ. එවිට භාග්‍යවතුන් වහන්සේ ඔවුන්ට දම් දෙසූහ. එකල්හි සුවාසූදහසක් භික්‍ෂූන්ට ධර්මාවබෝධ විය. එය තෙවන අභිසමය වූයේය. එයින් කියන ලදි-
එහි **චතුරාසීතිසහස්සානි සම්බුද්ධං අනුපබ්බජුං** යනු; අනු ශබ්දයෙන් සම්බුද්ධං කියා කර්ම විභත්තිය යොදන ලදැයි දතයුතුයි. සම්බුද්ධයන් වහන්සේට පසුව පැවිදි වූහ යන අර්ථයි. ලක්‍ෂණ ශබ්දශාස්ත්‍රයෙන් ගතයුතුය. එහි ආරාම පත්තානං කියාද පාඨයි. **භාසතො** යනු; කියන්නහුගේ. **උපනිසාදිනො** යනු; ගොස් සසඳා බලා ධර්ම දානය දෙන්නහුගේ යන අර්ථයි. **තෙපි** යනු; විපස්සී භාග්‍යවතුන් වහන්සේගේ උපස්ථායක වූ සුවාසූ දහසක් පමණ ඒ පැවිද්දෝ **ගනත්‍වා** යනු; උන්වහන්සේගේ ධර්මය දැන, මෙසේ උන්වහන්සේලාට තෙවන ධර්මාභිසමය විය. ඛේම මිගදායෙහි විපස්සී සම්මා සම්බුදුරදුන්ද දෑගසව්වන්ද අනුව පැවිදි වූ අටසැට ලක්‍ෂයක් භික්‍ෂූන් මැද වැඩහුන් විපස්සී භාග්‍යවතුන් වහන්සේ-
ඉවසීම නම් ක්‍ෂාන්තිය උතුම් තපසයි. බුදුවරු නිවන උතුම් බව පවසති. පැවිද්දා අනුන් නොපෙළයි. අනුන් නොවෙහෙසන්නා ශ්‍රමණ නම් වෙයි.
සියලු පව් නොකිරීම, කුසල් රැස්කිරීම, සිය සිත පිවිතුරු කිරීම යන මෙය බුද්ධානුශාසනයයි.
උපවාද නොකිරීම, හිංසා නොකිරීම, ප්‍රාතිමෝක්‍ෂ සංවරය, අහරෙහි පමණ දැනීම, ප්‍රාන්ත සෙනසුන්හි ඇලීම, සමවත්හි යෙදීම යන මෙය බුද්ධානුශාසනයයි.
මේ පාමොක් දෙසූහ. මේ වනාහි සියලු බුදුවරයන් වහන්සේලාගේ පාමොක් දෙසීමේ ගාථායි බව දතයුතුය. එය ප්‍රථම සන්නිපාතය විය. නැවත යමක ප්‍රාතිහාර්යය දැක පැවිදි වූ ලක්‍ෂයක් භික්‍ෂූන්ගේ සන්නිපාතය විය. යම්කලෙක විපස්සී භාග්‍යවතුන් වහන්සේගේ සුළුමෑණි පුතුන් වූ තුන්බෑයෝ ප්‍රත්‍යන්තය සන්සිඳුවා බුද්ධොපස්ථානයට වර ලැබ සිය නුවරට වැඩමවා උවටැන් කරන්නාහු උන්වහන්සේගේ බණ අසා මහණ වූවාහුද ඔවුන් අසූ දහසක් මැද වැඩහිඳ භාග්‍යවතුන් වහන්සේ ඛේම මිගදායෙහි දී පාමොක් දෙසූහ. එය තෙවන සන්නිපාතය විය. එයින් කියන ලදි-
එහි **අට්ඨිසට්ඨි භික්‍ඛු සතසහස්සානං** යනු; අටසැට දහසක් අධික ලක්‍ෂයක් භික්‍ෂූන්ගේ යන අර්ථයි. **තත්‍ථ** යනු එහි; ඛේම මිගදායෙහි. **භික්‍ඛුගණමජ්ඣෙ** යනු; භික්‍ෂු ගණයා මැද. **තස්ස භික්‍ඛුගණමජ්ඣෙ** කියාත් පාඨයි. ඒ භික්‍ෂු ගණයා මැද යන අර්ථයි.
එකල අප මහ බෝසත්හු මහර්ධිමත් මහානුභාව ඇති අතුල නම් නාරජව නොඑක් කෙළගණන් නාපිරිවර ඇත්තේ පිරිවර සහිත අසම සිල්බල ඇති කරුණාවෙන් සිහිල් සිත් ඇති දසබලයන් වහන්සේට සත්කාර කරනු වස් සඳමඬල වන් රුවන්මුවා දර්ශනීය සාරමණ්ඩයක් වූ මණ්ඩපයක් කරවා එහි වඩාහිඳුවා සතියක් දෙව්සැපතට අනුරුප මහදන් පුදා සත්රුවතින් සැරසූ මාහැඟි රන්මුවා නන් මිණිරස්දහරින් බබළන පුටුවක් භාග්‍යවතුන් වහන්සේට පිදීය. එකල්හි ඔහුට පීඨදානානුමෝදනා වශයෙන් මෙතෙම මෙයින් එකානූවන කල්හි බුදුවන්නේ යයි ප්‍රකාශ කළහ. එයින් කියන ලදි-

එහි **පුඤ්ඤවන්තො** යනු; පින් ඇත්තේ. රැස්කරන ලද පුණ්‍යසම්භාර ඇත්තේ යන අර්ථයි. **ජුතින්‍ධරො** යනු; ප්‍රභායුක්ත වූයේ. **නෙකානං නාගකොටීනං** යනු; නොඑක් කෙළගණන් නාගයන් කරණාර්ථයෙහි සම්බන්‍ධ වචනයි දත යුතුය. **පරිවාරෙත්‍වාන** යනු; භාග්‍යවතුන් වහන්සේ පිරිවරා. **අත්තානං** යනු; තමන් දක්වයි. **වජ්ජෙන්තො** යනු; වාදනය කරමින්, නාද කරමින්. **මණිමුත්ත රතනඛවීතං** යනු; මිණිමුතු ආදි විවිධ රත්නයෙන් සැරසූ යන අර්ථයි. **සබ්බාභරණභුසිතං** යනු; පීඨාභරණ වූ රුවන්මුවා පබළුරූපාදියෙන් සරසන ලද යන අර්ථයි. **සුවණ්ණපීඨං** යනු; රන්මුවා පුටුව. **අදාසහං** යනු; මම දුනිමි.
ඒ විපස්සී භාග්‍යවතුන් වහන්සේගේ නගරය බන්‍ධුමතී නම් විය. බන්‍ධුමා රජ පියාණෝය. බන්‍ධුමතී නම් මෑණියෝය. ඛණ්ඩ, තිස්ස දෙනම අග්‍රශ්‍රාවකයෝය. උපස්ථායක අසෝක නමි. චන්‍දා චන්‍දමිත්තා දෙනම අග්‍රශ්‍රාවිකාවෝය. පළොල් රුක බෝධියයි. ශරිරය අසූරියන් උස් විය. ශරීරාලෝකය සදා සත් යොදනෙක පැතිර සිටියේය. ආයු අවුරුදු අසූලක්‍ෂයකි. උන්වහන්සේගේ භාර්යාව සුතනු නමි. පුත්‍රයා සමවත්තක්‍ඛන්‍ධ නමි. ආජන්‍ය රථයෙන් මහබිනික්මන් කළහ. එයින් කියන ලදි-
එහි **බන්‍ධනා** යනු; කාමසංයෝජනාදි බැම්මෙන් මිදූහ. විකාසයට පැමිණවීය යන අර්ථයි. **මග්ගාමග්ගඤ්ච ආචික්‍ඛි** යනු; අමෘතාධිගමය සඳහා මාර්ගය මෙයයි. උච්ඡේද ශාස්වත දෘෂ්ටි රහිත මධ්‍යම ප්‍රතිපදාව මාර්ගයයි. කය වෙහෙස කිරීමාදී මෙය මාර්ගය නොවෙයි කියා සෙසු පුහුදුන නම් කීහ යන අර්ථයි. **ආලොකං දස්සයිත්‍වාන** යනු; මාර්ගඥානා ලෝකය දක්වා. **ලක්‍ඛණඤ්ච කුසුමිතං** යනු; චක්‍ර ලක්‍ෂණාදියෙන් සුපිපි සැරසුණු භාග්‍යවතුන් වහන්සේගේ ශරීරය ය අර්ථයි. ගාථාවල සෙසු සියලු අර්ථ ප්‍රකටමය.
20. සිඛී බුද්ධවංස වර්ණනාව
විපස්සී භාග්‍යවතුන් වහන්සේට පසුභාගයෙහි ඒ කල්පය අතුරුදන් වීමෙන් පසු එකුන්විසි කල්පයක බුදුවරු ලොව පහළ නුවූහ. එහි වනාහි සිඛී භාග්‍යවතුන් වහන්සේ පැරුම් පුරා තුසීපුර ඉපිද ඉන් සැව අරුණවතී නුවර පරම ගුණ යුත් අරුණවත රජුගේ අගමෙහෙසි පරම රුසිරු රන් පැහැ ඇති පභාවතී දේවිය කුස පිළිසිඳ දසමස් ගෙවා නිපක උයන්හි මවුකුසින් බිහිවූහ. නිමිති කියන්නා උන්වහන්සේට නම් තබන්නාහු සිඛාවක් මෙන් උන්හීසය උඩනැගි හෙයින් සිඛී යයි නම් කළහ. උන්වහන්සේ සත්දහසක් අවුරුදු ගිහිගෙයි විසූහ. සුචන්‍දකසිරි සිරියස නාරිවසභ නම් තුන්පහයක් විය. සබ්බකාමා දේවිය ප්‍රමුඛ සූවිසිදහසක් ස්ත්‍රීහු උවටැන් කළහ.
උන්වහන්සේ සතර නිමිති දැක සබ්බකාමා දේවියගේ ගුණගණයෙන් ආතුල අතුල නම් පුතු උපන් කල්හි ඇත්යානයෙන් උතුම් ඇත්කඳ මත නැගී මහබිනික්මන් නික්ම පැවිදි වූහ. සැත්තෑලක්‍ෂයක් දෙනා උන්වහන්සේ අනුව පැවිදි වූහ. ඔවුන් පිරිවැරූ උන්වහන්සේ අටමසක් ප්‍රධන්හි හැසිර වෙසක් පුන්පොහෝදින ගණ සංගණිකායෙන් මෙන්ම සුදස්සන නියම්ගම්හි පියදස්සී සිටුහුගේ දියණිය දුන් මීකිරිබත් වළඳා තරුණකිණිහිරිවෙනෙහි දිවාවිහාර ගෙවා අනෝමදස්සී නම් තවුසන් දුන් අටතණමිට ගෙන පුණ්ඩරීක බෝධිය වෙත එළඹියහ. ඒ පුණ්ඩරීක බෝධියෙහි දී පාඨලී බෝධිය ප්‍රමාණයම විය. එදිනම එය පනස්රියන් කඳ ඇතිව නැගියේය. එහි ශාඛා ද පනස්රියන් පමණමය. එය දිවසුවඳැති මලින් ගැවසී ගත්තේය. මලින් පමණක්ම නොව පල සහිත ද විය. එහි එක් පැත්තකින් තරුණ ගෙඩිය. එක් පැත්තකින් මැදිවියේ ගෙඩිය. එක පැත්තකින් වඩා නොපැසුණු ගෙඩිය. එක පැත්තකින් පැසුණු දිවඕජා මෙන් සුරස වර්ණ ගන්‍ධ රස සම්පන්න ගෙඩි තැන තැන එල්ලෙයි. එපරිද්දෙන් දසදහසක් සක්වළ මල් හටගන්නා ගස් මලින් පල හටගන්නා ගස් පලින් යුක්ත විය.
උන්වහන්සේ එහි සූවිසි රියන් තණ ඇතිරි අතුරා පර්යංකය වැළඳ චතුරංග වීර්යාධිෂ්ඨානයෙන් වැඩහුන්හ. මෙසේ වැඩහිඳ සතිස් යොදුන්හි පැතිරි මරුසහිත මරබල නසා සම්බෝධියට පත්ව අනෙකජාති සංසාරං යි උදන් අනා බෝ සමීපයෙහිම සත්සති ගෙවා බඹ අයැදුම පිළිගෙන තමන් වහන්සේ සමග පැවිදි වූ සැත්තැලක්‍ෂයක් භික්‍ෂූන්ගේ හේතු සම්පත් දැක අහසින් වැඩ මිගාචිර උයන්හි බැස ඒ භික්‍ෂු සමූහයා විසින් පිරිවරන ලද්දාහු ඔවුන් මධ්‍යයෙහි දම්සක් පැවැත්වූහ. එකල කෙළලක්‍ෂයක් දෙනාට ධර්මාවබෝධ විය. එයින් කියන ලදි-
නැවත ද අරුණවතී රාජධානිය සමීපයෙහිම අභිභූ රාජපුත්‍රයාට ද සම්භව රාජපුත්‍රයාට ද යන පිරිවර සහිත දෙදෙනාට දහම් දෙසා නවකෙළ දහසකට දහම් අමා පෙවූහ. එය දෙවන ධර්මාභිසමය විය. එයින් කියන ලදි-
යම්කලෙක සුරියවතී නුවර දොර සපු රුක් මුල තීර්ථකයන්ගේ මද මාන බිඳීම පිණිස සියලු ජනයාගේ මෝක්‍ෂාර්ථය සඳහා ද යමක ප්‍රාතිහාර්යය කරමින් භාග්‍යවතුන් වහන්සේ ධර්මදේශනා කරන කල්හි අසූ කෙළදහසකට තෙවන ධර්මාවබෝධය විය. එයින් කියන ලදි-
අභිඥා සම්භව රාජපුත්‍රයන් සමග පැවිදි වූ ලක්‍ෂයක් රහතුන් මධ්‍යයෙහි භාග්‍යවතුන් වහන්සේ පාමොක් දෙසූහ. එය ප්‍රථම සන්නිපාතය විය. අරුණවතී නුවර ඤාති සමාගමයෙහි පැවිදි වූ අසූදහසක් භික්‍ෂූන් මැද පාමොක් දෙසූහ. එය දෙවන රැස්වීම විය. ධනඤ්ජය නුවර ධනපාලක ගෘහපති හික්මවන සමයෙහි පැවිදි වූ සැත්තෑදහසක් භික්‍ෂූන් මැද භාග්‍යවතුන් වහන්සේ පාමොක් දෙසූහ. එය තෙවන රැස්වීම විය. එයින් කියන ලදි.
එහි **අනූපලිත්තා** යනු; ජලයෙහි හටගත්, ජලයෙහි වැඩුණු පියුමක් මෙන් ඒ භික්‍ෂු සන්නිපාතය ද ලොව හටගත් නමුත් ලෝකධර්මයන් සමග නොඇලුණාහ යන අර්ථයි.
එකල්හි බෝසතාණෝ කිසිතැනක නොඇලුණාහු පරිභුත්ත නුවර අරින්‍දම නම් රජව සිඛී ශාස්තෘන් වහන්සේ පරිභුත්ත නුවරට වැඩිකල්හි සපිරිවරින් රාජභවනයෙන් පෙරගමන් කොට පාදපද්ම යුගලයෙහි පිරිස් සහිතව සිරසින් නැමද දසබලයන් වහන්සේට ආරාධනා කොට සතියක් ඓශ්වර්ය කුල සම්පත් ශ්‍රද්ධාවට අනුරූප මහදන් දී සළු ගබඩා හැර බුදුපාමොක් බික්සඟනට මහඟු සළු පිදූහ. තමන්ගේ බල රූප ලක්‍ෂණ ජව සම්පන්න රන්දැල් මාලාදියෙන් සරහන ලද නවරන් සොඳුරු දළකොපු චාමර යුග්මයෙන් බබළන මහත් මෘදු කන් ඇති සඳරේඛා මෙන් බබළන මුවශෝභා යුත් එරවණ ඇතු මෙන් සතුරන් වළකන වරඇතු ද පුදා ඇත් ප්‍රමාණයෙන් කැපබඩු ද පූජා කළහ. ඒ ශාස්තෘන් වහන්සේ ද මෙයින් එක්තිස්වන කප්හි බුදුවන්නේ යයි උන්වහන්සේට විවරණ දුන්හ. එයින් කියන ලදි-
එහි **නිම්මිණිත්‍වා** යනු; ඒ ඇතාගේ ප්‍රමාණයෙන් තුලනය කොට. **කප්පියං** යනු; භික්‍ෂූන්ට යම් බඩුවක් ගැනීමට කැපද එය කැපබඩු නමි. **පූරයිං මානසං මය්හං** යනු; මාගේ සිත දාන ප්‍රීතියෙන් පිරුවෙමි. මට ප්‍රීතිය ඉපදවීමට සමර්ථ ද කළෙමි යන අර්ථයි. **නිච්චං දළ්හමුපට්ඨිතං** යනු; නිති දන් දෙමියි දාන වශයෙන් සිත දැඩිව එළඹ සිටියේය යන අර්ථයි.
ඒ භාග්‍යවතුන් වහන්සේගේ නගරය අරුණවතී නම් විය. අරුණවා නම් රජ පියාණෝය. පභාවතී නම් දේවිය මෑණියෝය. අභිභූ සම්භව දෙනම අග්‍රශ්‍රාවකයෝය. උපස්ථායක ඛේමංකර නමි. මඛිලා පදුමා දෙනම අග්‍රශ්‍රාවිකාවෝය. පුණ්ඩරීක රුක බෝධියයි. උන්වහන්සේගේ ශරීරය සැත්තෑරියන් උසය. ශරීර ප්‍රභාව නිතර තුන්යොදුනක් පැතිර සිටියේය. ආයුෂ වසර සැත්තෑ දහසකි. අගමෙහෙසිය සබ්බකාමා නමි. අතුල නම් උන්වහන්සේගේ පුත්‍රයාය. එයින් කියන ලදි-
**පුණ්ඩරීක රුක්‍ඛො** යනු; ඇටඹ රුකයි**. තීනි යොජනසො පභා** යනු; තුන්යොදුනක් ආලෝකය විහිදෙයි යන අර්ථයි. **ධම්මමෙඝං** යනු; ධර්ම වර්ෂාවයි. දහම්වස්වන බුද්ධමෙඝය. **තෙමයිත්‍වා** යනු; දහම්කතා ජලයෙන් තෙමා, ඉස යන අර්ථයි. **සදෙවකො** යනු; දෙවියන් සහිත සත්ත්‍වයන්. **ඛෙමනතං** යනු; ක්‍ෂෙමය ඒ නිවන. **අනව්‍යඤ්ජනසම්පන්නං **යනු, තුඹවන් නිය උස් නිය සිනිඳු නිය වට ඇඟිලි බව ආදි අසූවක් අනු ලකුණින් යුත් මහා පුරුෂ ලක්‍ෂණ සැදි භාග්‍යවතුන් වහන්සේගේ ශරීරය යන අර්ථයි. සිඛී සම්‍යක් සම්බුද්ධයන් වහන්සේ සීලවතී නුවර අස්සාරාමයෙහි පිරිනිවි සේක.
ගිනිසිළුවක් මෙන් තපසින් ලොව දිලී මේඝාගමනයෙහි මොනරකු මෙන් නද කොට සිඛී මහර්ෂීහු ඉන්ධන හීනවීමෙන් ගිනිසිළුවක් මෙන් ඒ සුගතයන් වහන්සේ ශාන්තිගත වූ සේක.
ඒ භාග්‍යවතුන් වහන්සේගේ ධාතු එකසනව පිහිටියේය. නොවිසුරුණේය. මුළු දඹදිව්වැසි මිනිස්සු තුන් යොදුන් උස සත්රුවන් මුවා හිමගිරවන් සුන්දර ස්තූපයක් කළහ. මෙහි සෙසු ගාථාර්ථ ප්‍රකටය.
21. වෙස්සභූ බුද්ධවංස වර්ණනාව
සිඛී බුදුරදුන්ගෙන් පසු කල උන්වහන්සේගේ ශාසනය අතුරුදන් වූ පසු සැත්තෑදහසක් අවුරුදු ආයු ඇති මිනිස්සු කෙමෙන් පිරිහි දශවර්ෂායුෂ්ක වූහ. නැවත වැඩී අපමණ ආයු ඇත්තෝව කෙමෙන් පිරිහී අවුරුදු සැටදහසක් ආයු ඇත්තෝ වූහ. එකල දිනූ අදහස් ඇති ලොව දිනූ සර්වඥ වෙස්සභූ නම් ශාස්තෘන් වහන්සේ ලොව පහළ වූ සේක. උන්වහන්සේ පැරුම් පුරා තුසීපුර ඉපිද ඉන් සැව අනුපම නුවර මනා ප්‍රීතියට පත් සුප්පතීත නම් රජුගේ අගමෙහෙසි සිල්වත් යසවතී දේවිය කුස පිළිසිඳ ගත්හ. දසමස් ඇවෑමෙන් අනුපම උයන්හි මව්කුසින් බිහිවූහ. උපදිද්දීම ජනයා සතුටුකොට සෘෂභනාද කළහ. එහෙයින් වසභනාද හේතුවෙන් උන්වහන්සේට නම් තබන දින වෙස්සභූ කියා නම් කළහ. උන්වහන්සේ සදහසක් හවුරුදු ගිහිගෙයි විසූහ. සුචි සුරුචි රතිවඩ්ඪන නම් තුන්පහයක් විය. සුචිත්තා දේවිය ප්‍රමුඛ තිස්දහසක් ස්ත්‍රීහු උවටැන් කළහ.
උන්වහන්සේ සතර නිමිති දැක සුචිත්තා දේවියට සුප්පබුද්ධ කුමරු උපන් කල රන්සිවිගෙයින් උයන දැකීමට ගොස් දෙවියන් දුන් කසාවත් ගෙන පැවිදි වූහ. සැත්තෑදහසක් උන්වහන්සේ අනුව පැවිදි වූහ. ඉක්බිති ඔවුන් පිරිවරා උන්වහන්සේ සමසක් ප්‍රධන් වඩා වෙසක් පුන්පොහෝදින සුචිත්ත නියම්ගම දෘශ්‍යමානකයින් සිරිවඩ්ඪනාව විසින් දෙන ලද මීකිරිබත් වළඳා සල්වෙනෙහි දිවාවිහාර කොට සවස නරින්‍ද නාරජු දුන් අටතණමිට ගෙන සල් බෝධිය වෙත දකුණු දෙසින් පැමිණියහ. ඒ සල් බෝධියෙහි ද පළොල් බෝධියෙහි ප්‍රමාණයම විය. එසේම මල් පැල සිරිසම්පත් දතයුතුය. උන්වහන්සේ සල්රුක වෙත පැමිණ සතළිස් රියන් පුළුලැති තණ ඇතිරි අතුරා පර්යංකය වැළඳ පහවූ නීවරණ ඇති සියලු මත අවුරන්නා වූ අනාවරණ ඥානය ලැබ උදන් අනා එහිම සත්සති ගෙවා සිය බාල සොහොයුරු සොණ කුමරුගේ ද උත්තර කුමරුගේද හේතු සම්පත් දැක අහසින් වැඩ අනුපම නගර සමීපයෙහි අරුණ උයන්හි බැස උද්‍යාන පාලක ලවා කුමාරවරුන් කැඳවා ඔවුන්ගේ පිරිවර මැද දම්සක් පැවැත්වූහ. එකල්හි අසූකෙළ දහසකට ප්‍රථම ධර්මාවබෝධය විය.
නැවත ජනපද චාරිකාවෙහි වඩින සේක් භාග්‍යවතුන් වහන්සේ ඒ ඒ තන්හි දහම් දෙසන්නාහු සැත්තෑකෙළ දහසකට ධර්මාවබෝධ කළහ. ඒ දෙවන ධර්මාවබෝධයයි. අනුපම නුවරදීම මිස දිටුදැල් බිඳින්නාහු තොටුවන්ගේ මානධජ හෙළන්නාහු මානධජ කියෙන්නාහු ධර්මධ්වජය ඔසවන්නාහු අනූ යොදනෙක පැතිරි මිනිස් පිරිස්හි අපරිමිත දෙව්පිරිස්හි යමක ප්‍රාතිහාර්යය කොට දෙවිමිනිසුන් පහදවා සැටකෝටියක් ධර්මාමෘතයෙන් සැතැප්වූහ. එය තෙවන අභිසමය විය. එයින් කියන ලදි.
එහි **ආදිත්තං** යනු; මේ සියලු තුන්ලොව ඇවිලගන්නා ලදි. **රාගග්ග** යනු; රාගයෙන්. විජිතය රට තණ්හා වසයෙහි පවත්නා තැනකැයි මෙසේ දැන යන අර්ථයි. **නාගොව බන්‍ධනං ජෙත්‍වා** යනු; පූතිලතා බැම්ම සිඳ ඇතෙකු මෙන් සම්බෝධියට පැමිණියේ අවබෝධ කරන ලද්දේ. දසසහස්‍රී යනු; දසසහස්‍රියෙහි. **සදෙවකෙ** යනු; දෙවියන් සහිත ලොව. **බුජ්ඣරෙ** යනු; අවබෝධ කළහ.
සොණ උත්තර නම් දෑසව්වන්ගේ සමාගමයෙහි පැවිදි වූ අසූදහසක් රහතන් මැද නවම් පුන් පොහෝදින පාමොක් දෙසූහ. එය ප්‍රථම සන්නිපාතය විය. යම්කලෙක මුළු ලොව දිනූ වෙස්සභූ භාග්‍යවතුන් වහන්සේ සමග පැවිදි වූ සැත්තෑ දහසක් පමණ භික්‍ෂූහු ගණාවාසයෙන් බැහැර කළ කල්හි පිටත්වූවාහු ද උන්වහන්සේ වෙස්සභූ භාග්‍යවතුන් වහන්සේගේ ධම්මචක්ක පුවත අසා සෝරෙය්‍ය නම් නුවරට අවුත් භාග්‍යවතුන් වහන්සේ දුටුවාහුද උන්වහන්සේලාට දහම් දෙසා ඒ සියලු දෙන එහිභික්‍ෂුභාවයෙන් පැවිදි කරවා සිවු පිරිසෙහි පාමොක් දෙසූහ. එය දෙවන සන්නිපාතය විය.
යම්දිනක නාරිවාහන නම් නුවර උපසනක නම් රජපුත්‍රයා රජකම් කළේද ඔහුට අනුකම්පා පිණිස භාග්‍යවතුන් වහන්සේ එහි වැඩි සේක. හෙතෙම භාග්‍යවතුන් වහන්සේගේ ආගමනය අසා පිරිවර සහිතව පෙරගමන් කොට ආරාධනා කොට මහදන් පුදා උන්වහන්සේගේ බණ අසා පහන් සිතින් පැවිදි විය. ඒ සැටදහසක් පමණ පිරිස ඔහු අනුව පැවිදි වූහ. ඔවුහු එතුමන් සමග රහත්වූහ. උන්වහන්සේ ඔවුන් පිරිවරන ලද්දේ භාග්‍යවතුන් වහන්සේ පාමොක් දෙසූහ. එය තෙවන සන්නිපාතය විය. එයින් කියන ලදි-
එකල බෝසතාණෝ සරභවතී නුවර පරම ප්‍රියදර්ශන සුදස්සන නම් රජව වෙස්සභූ ලෝකනායකයාණෝ සරභ නගරයට වැඩි කල්හි උන්වහන්සේ බණ අසා පහන් හදින් දසනඛසමොධානයෙන් බබළන ජලජ නිමල අවිකල මානෙල් කැකුළක් වන් ඇදිලිය හිස තබා බුදුපාමොක් සඟනට මහා චීවරදානයක් දී එහිම භාග්‍යවතුන් වහන්සේගේ වාසය පිණිස ගඳකිළියක් කොට එය වටකොට විහාර දහසක් කරවා සියලු සම්පත් බුද්ධශාසනයට පුදකොට උන්වහන්සේ වෙත මහණව ආචාර ගුණසම්පන්නව තෙළෙස් ධුතගුණයෙහි නිරතව බෝධිසම්භාර පර්යේෂණය සඳහා ඇඳුණේ බුද්ධ ශාසනාභිරතව විසූහ. ඒ භාග්‍යවතුන් වහසේ ද අනාගතයෙහි මෙයින් එක්තිස්වන කප්හි ගොතම නම් බුදුවන්නේයි උන්වහන්සේට ප්‍රකාශ කළහ. එයින් කියන ලදි-
එහි **චක්කං වත්තිකං **යනු; ධර්මචක්‍රය පවත්වන ලදි. **පණීතං ධම්මං** යනු; උත්තරිමනුෂ්‍යධර්ම. **පබ්බජ්ජං ගුණසම්පන්නං** යනු; දැන පැවිදිවීමි යන අර්ථයි. **වත්තසීල සමාහිතො** යනු; වත්හි ද සිල්හි ද පිහිටියේ. ඒ ඒ දන් පිරීමෙහි සමාහිත වූයේ යන අර්ථයි. **රමාමි** යනු; සිත් අලවමි. **සද්ධා** පීතිං යනු; ශ්‍රද්ධාවත් ප්‍රීතියත් ලබා. **වන්‍දාාමි** යනු; නමස්කාර කළෙමි. අතීතාර්ථයෙහි වර්තමාන පදයි දතයුතු. සත්‍ථරි යනු; ශාස්තෘන් වහන්සේට **අනිවත්තිමානසං** යනු; නොපසුබස්නා මනස.
ඒ භාග්‍යවතුන් වහන්සේගේ නගරය අනුපම නම් විය. සුප්පතීක නම් කැත්රජ පියාණෝය. යසවතී නම් මෑණියෝය. සොණ උත්තර දෙනම අග්‍රශ්‍රාවකයෝය. උපස්ථායක උපසනක නමි. දාමා සමාලා දෙනම අග්‍රශ්‍රාවිකාවෝය. බෝධිය සාල වෘක්‍ෂයයි. ශරීරය සැටරියන් උසය. ආයු අවුරුදු සැටදහසකි. උන්වහන්සේගේ භාර්යාව සුමිත්තා නමි. පුත්‍රයා සුප්පබුද්ධ නමි. රන්සිවිගෙයින් නික්මුණහ. එයින් කියන ලදි-
**හෙම යූපසමූපමො** යනු; රන්ටැඹක් වන් යන අර්ථයි. **නිච්ඡරති** යනු; ඔබිනොබ දුවයි. **රංසි** යනු; ස්වභාව රශ්මිය. **රත්තිංව පබ්බතෙ සිඛී** යනුඳු රාත්‍රි පර්වත මුදුනෙහි ගින්නක් මෙන් උන්වහන්සේගේ කයෙහි රශ්මි බැබළිණ යන අර්ථයි. **විභජිත්‍වා** යනු; විභාග කොට. **උදඝටිතඥ** සෝවාන් ආදි වශයෙන් යන අර්ථයි. **ධම්මනාම** යනු; අටඟිමග සංඛ්‍යාත ධර්ම නෞකාව චතුරොඝතරණය පිණිස තබා යන අර්ථයි. **දස්සනෙය්‍යං** යනු; දස්සනෙය්‍යො යනුයි. **සබ්බජනං** යනු; සබ්බ ජීනො යනුයි. ශ්‍රාවක සංඝයා සහිත සම්‍යක් සම්බුද්ධයන් වහන්සේ යන අර්ථයි. **විහාරං** යනු; විහාරො යනුයි. හැමතන්හි ප්‍රථමාර්ථයෙහි කර්ම පදයි දතයුතුය.
වෙස්සභූ භාග්‍යවතුන් වහන්සේ උසභවතී නුවර ඛේම මිගදායෙහි පිරිනිවි සේක. උන්වහන්සේගේ ධාතු විසිරියේය.
ජිනවසභ වූ වෙස්සභූ භාග්‍යවතුන් වහන්සේ පුරයන්ට උතුම් උස්සවතී පුරයෙහි මනරම් උපවන විහාරයෙහි නිරුපධිසේසයට පැමිණි සේක.
සෙසු ගාථාවන්හි සියලු අර්ථ පැහැදිලිය.
22. කකුසන්ධ බුද්ධවංස වර්ණනාව
ස්වයම්භූ වෙස්සභූ බුදුන් පිරිනිවි කල්හි ඒ කල්පය ද ඉකුත් කල එකුන්තිස් කපක් ජිනසූර්යයෝ නූපන්හ. මේ භද්‍රකල්පයෙහි සිවුබුදු කෙනෙක් උපන්හ. කවර සතර නමක්ද? කකුසඳ කෝනාගම කාශ්‍යප යන තුන්නම සහ අප බුදුරජාණෝය. මෛත්‍රිය භාග්‍යවතුන් වහන්සේ මතු උපදනාහ. මෙසේ මේ කල්පය පස් බුදුකෙනකුගෙන් යුක්ත බැවින් මහා භද්‍රකල්පයයි භාග්‍යවතුන් වහන්සේ විසින් වදාරන ලදි. එහි කකුසඳ නම් භාග්‍යවතුන් වහන්සේ පාරමී පුරා තුසීපුර ඉපිද ඉන් සැව ඛේමවතී නුවර ඛේමංකර නම් රජුගේ අර්ථධර්මානුශාසක අග්ගිදත්ත නම් පුරෝහිතයාගේ අගබිසෝ විසාඛා නම් බැමිණිය කුස පිළිසිඳ ගත්හ.
යම්කලෙක රජවරු බමුණන්ට සත්කාර ගරුකාර කරත් ද මානනය කරත් ද පූජා කරත් ද එකල බෝසත්වරු බමුණු කුලයෙහි උපදිති. යම්කලෙක බමුණෝ ක්‍ෂත්‍රියයන්ට සත්කාර ගරුකාර මානන පූජා කරත් ද එකල කැත්කුලෙහි උපදිති. එකල්හි වනාහි බමුණෝ ක්‍ෂත්‍රියයන් විසින් සත්කාර ගරුකාර මානන පූජ කරන ලද්දෝ වූහ. එහෙයින් සත්‍ය සන්‍ධ කකුසන්‍ධ බෝසත් මහසත්හු විභවග්‍රී සම්පතින් ආකූල නිරාකුල බ්‍රාහ්මණ කුලයෙහි දසසහස්‍රී ලෝකධාතුව නාද කරවමින් කම්පා කරවමින් පහළ වූහ. යට කියන ලද ආකාර ප්‍රාතිහාර්ය ඇතිවිය. ඉක්බිති දස දසමස් ඇවෑමෙන් ඛේම උයන්හි රන්වැලකින් ගිනිජාලාවක් මෙන් මවුකුසින් බිහිවූහ. උන්වහන්සේ වසර හාරදහසක් ගිහිගෙයි විසූහ. උන්වහන්සේට සුචි අරුචි රතිවද්ධන නම් තුන්පහයක් විය. රෝහිණී බ්‍රාහ්මණීය ප්‍රමුඛ තිස්දහසක් ස්ත්‍රීහු උවටැන් කළහ.
උන්වහන්සේ සතර නිමිති දැක රෝචනී බැමිණියට උත්තර කුමරු උපන් කල්හි මැනවින් සැදූ ආජඤ්ඤ රථයකින් මහබිනික්මන් නික්ම පැවිදි වූහ. සතලිස් දහසක් දෙන උන්වහන්සේ අනුව පැවිදි වූහ. ඔවුන් පිරිවැරූ උන්වහන්සේ අටමසක් ප්‍රධන් කොට වෙසක් පුන්පොහෝ දින සුචිරින්‍ද නිගමයෙහි වජිරින්‍ධ බ්‍රාහ්මණයාගේ දියණිය දුන් මීකිරිබත් වළඳා කිහිරි වෙනෙහි දිවාවිහාර කොට සවස සුභද්ද නම් යවපාලකයන් දුන් අටතණමිට ගෙන පාටලි බෝධියෙහි කියන ලද පමණ ඇති දිවසුවඳ හමන සිරීසබෝධිය වෙත පැමිණ තෙතිස් රියන් පුළුලැති තණ ඇතිරි අතුරා පර්යංකය වැළඳ සම්බෝධියට පත්ව උදන් අනා සත්සති ගෙවා තමන් වහන්සේ සමග පැවිදි වූ සතලිස් දහසක් භික්‍ෂූන්ගේ සත්‍ය ප්‍රතිවේධ සමර්ථතාව දැක එක් දවසින්ම මකිල නුවර ළඟ ඉසිපතන මිගදායට වැඩ උන්වහන්සේලා මැද දම්සක් පැවැත්වූහ.
එකල සතලිස් කෙළලක්‍ෂයක් දෙනාට ප්‍රථම ධර්මාවබෝධය විය. නැවත කාන්‍යකුබ්ජ නගර ද්වාරයෙහි මහ සල්රුක් මුල යමක ප්‍රාතිහාර්යය කොට තිස්කෙළ දහසකට ධර්මචක්‍ෂුස ඉපිදවූහ. එය දෙවන අභිසමය විය. යම්කලෙක ඛේමවතී නගරයට නුදුරු එක්තරා දේවායතනයක නරදේවානි මත නරදේව නම් යක්‍ෂයෙක් දෘශ්‍යමාන කයින් කාන්තාර මධ්‍යයෙහි පියුමුපිලින් සැදි පරම මිහිරි සිහිල්දිය පිරි සියලු ජනයන්ට ළංවිය නොහැකි විලක් ළඟ සිට පියුම් උපුල් මානෙල් ආදියෙන් සත්ත්‍වයන් පොළඹවා මිනිසුන් කා දමයි. එම මඟ අවසන ජන හසර රහිත මහවනයට වැද එහි පැමිණි සතුන් කාදමයි. එය ලෝකප්‍රකට කාන්තාර මාර්ගයක් විය. දෙපස කාන්තාර දොරටුවල මහජනයා රැස්ව කාන්තාරය තරණය කිරීමට බලා සිටිති. එකල බවබැලුම් පහකළ කකුසඳ භාග්‍යවතුන් වහන්සේ දිනක් අලුයම මහකුළුණු සමවතින් නැගී ලොව බලන සේක් නැණවැලට හසුවූ ඒ මහේශාක්‍ය නරදේව යක්‍ෂයාත් ජනසමූහයාත් දුටහ. දැක අහසින් වැඩ ඒ ජනකාය බලා සිටියදීම භාග්‍යවතුන් වහන්සේ නොඑක් පෙළහර කරමින් නරදේව යක්‍ෂයාගේ භවනයට බැස ඔහුගේ මංගල පර්යංකයෙහි වැඩහුන් සේක.
එවිට මිනී කන යක්‍ෂයා සවනක් රස් විහිදුවමින් දෙව්දුනු පිරිවැරූ සූර්යයා මෙන් බුද්ධ දිවාකරයන් අහසින් වඩිනු දැක දසබලයන් වහන්සේ මට අනුකම්පාවෙන් මෙහි වඩින සේකැයි පහන් සිතින් සිය පිරිවර යකුන් සමග නානා මිගයණ යුත් හිමවතට ගොස් නන් වනගඳ දිය ගොඩ පරම මනරම් සුවඳ වත් මල් ගෙනවුත් සිය පලඟෙහි වැඩහුන් විගතරන්‍ධු වූ කකුසඳ ලෝකනායකයන් මාලා ගන්‍ධ විලේපනාදියෙන් පුදා තුතිසංගීත පවත්වමින් හිසෙහි ඇඳිලි බැඳ නමස්කාර කරමින් සිටියේය. ඉක්බිති මනුෂ්‍යයෝ ඒ ආශ්චර්යය දැක පහන් සිතින් රැස්ව භාග්‍යවතුන් වහන්සේ පිරිවර නමස්කාර කරමින් සිටියහ. එවිට අප්‍රතිසන්‍ධි ඇති කකුසඳ බුදුහු අභිපූජිත නරදේව යක්‍ෂයාට කර්මඵල දැක්වීමෙන් තෙද ගන්වා නිරය කථාවෙන් තැතිගන්වන සිවුසස් දහම් දෙසූහ. එදින අප්‍රමාණ සත්ත්‍වයන්ට ධර්මාවබෝධ විය. මෙය තෙවන අභිසමයයි. එයින් කියන ලදි-
එහි **උග්ඝාටෙත්‍වා** යනු; සහමුලින් නසා. **සබ්බභවං** යනු; සියලු නවවිධ භව, භවෝත්පත්ති නිමිත්ත කර්මය යන අර්ථයි. **චරියාය පාරමිං ගතො** යනු; සියලු පාරමිතා පිරීම් වශයෙන් පරතෙරට ගියේ. **සීහොව පඤ්ජරං හෙත්‍වා** යනු; සිංහයා කුඩුව මෙන් මුනි ඇත් රජ සංසාර කුඩුව බිඳ යන අර්ථයි. නසන ලද බව බැඳුම් ඇති කකුසඳ භාග්‍යවතුන් වහන්සේට එකම ශ්‍රාවක සන්නිපාතයක් විය. කාන්‍යකුබ්ජ නගරයෙහි ඉසිපතන මිගදායෙහි තමන් වහන්සේ සමග පැවිදි වූ සතළිස් දහසක් රහතුන් පිරිවරන ලදුව නවම් පසළොස්වක් දින භාග්‍යවතුන් වහන්සේ පාමොක් දෙසූහ. එයින් කියන ලදි.
එකල බෝසත්හු ඛේම නම් රජව බුදුපාමොක් සඟනට පාසිවුරු සමග මහදන් දී අඳුන් ආදි සියලු බෙහෙත් පිදීය. වෙනත් පිරිකර ද පුදා උන්වහන්සේගේ බණ අසා පහන් සිතැතිව බුදුන් වෙත පැවිදි විය. ඒ ශාස්තෘන් වහන්සේ අනාගතයෙහි මෙකපම බුදුවන්නේ යයි ප්‍රකාශ කළ සේක. එයින් කියන ලදි-
එහි **අඤ්ජනං** යනු; ප්‍රකටමයි. **මධුලට්ඨිකං** යනු; වැල්මී. **ඉමෙතං** යනු; ඉමෙ එතං යනුයි. **පත්‍ථිතං** යනු කැමති දෙය **පටියාදෙමි** යනු; දෙමි. දුනිමි යන අර්ථයි. **වරං වරං** යනු ශ්‍රේෂ්ඨ ශ්‍රේෂ්ඨ යන අර්ථයි. යදා තං පත්‍ථිතං කියා ද පාඨයි. උන්වහන්සේට යමක් කැමතිද ඒ සියල්ල දිනිමි යන අර්ථයි. මෙය වඩා සුන්දරය.
ඒ මහාප්‍රාඥ කකුසඳ භාග්‍යවතුන් වහන්සේගේ නගරය ඛේම නම් විය. අග්ගිදත්ත නම් බ්‍රාහ්මණ පියාණෝය. විසාඛා නම් බ්‍රාහ්මණිය මෑණියෝය. විධුර සඤ්ජීව දෙනම අග්‍රශ්‍රාවකයෝය. උපස්ථායක බුද්ධිජ නමි. සාමා චම්පා දෙනම අග්‍රශ්‍රාවිකාවෝය. බෝධිය මහාසරීස වෘක්‍ෂයයි. ශරීරය සතළිස් රියන් උසය. හාත්පස දස යොදනෙක ශරීරාලෝකය පැතිරෙයි. ආයුස අවුරුදු සතළිස් දහසකි. උන්වහන්සේගේ භාර්යාව රෝචනී නම් බ්‍රාහ්මණියයි. උත්තර නම් පුත්‍රයාය. ආජඤ්ඤ රථයෙන් අබිනික්මන් කළහ. එයින් කියන ලදි-
එහි **වසති තත්‍ථ ඛෙමපුරෙ** යනු; මේ ගාථාව කකුසඳ භාග්‍යවතුන් වහන්සේගේ උපන්නුවර දැක්වීම පිණිස දක්වන ලදැයි දතයුතුය. **මහාකුලං** යනු; අතිශයින් නැගීසිටි බුදුරදුන්ගේ පියකුලයයි. **නරානං පවරං සෙට්ඨං** යනු; ජාති වශයෙන් සියලු මිනිසුන්ට උතුම් ශ්‍රේෂ්ඨ යන අර්ථයි. **ජාතිමන්තං** යනු; ශ්‍රේෂ්ඨ ජාතිමත්, උත්තමාභිජාත. **මහායසං** යනු; මහපිරිවර ඇති. බුදුරදුන්ගේ ඒ මහාකුලය කුමක්ද? ඒ ඛේම පුරයෙහි වසයි යන පදය හා සම්බන්‍ධය දතයුතුය.
**සමන්තා දසයොජනං** යනු; හාත්පසින් දසයොදුනක්. නිති සිරුරෙන් නික්ම රන්වන් ආලෝකය විහිදෙයි යන අර්ථයි. **ධම්මාපණං** යනු; ධර්ම සංඛ්‍යාත මහාපණය. **පසාරෙත්‍වා** යනු; බඩු විකිණීම සඳහා නානා බඩුවලින් පිරි කඩපිළක් මෙන් ධම්මාපණය පුළුල්කොට යන අර්ථයි. **නරනාරීනං** යනු; හික්මවිය යුතු ස්ත්‍රී පුරුෂයන්ට ධ්‍යාන සමාපත්ති මාර්ගඵල රුවන් විශේෂ අධිගමය පිණිස. **සීහනාදං ච** යනු; සිංහනාදය මෙන් අභය නාද කොට. **අට්ඨංගවචනසම්පන්නො** යනු; අෂ්ටාංග සමන්නාගත ස්වර ඇති ශාස්තෘන් වහන්සේ. **අච්ඡිද්දාති** යනු; සිදුරු ආදිය රහිත සීල සිදුරු රහිත පුල්ලි සහිත කැළැල් රහිත නම් වෙයි. නැතහොත් සිදුරු රහිත විවර රහිත ශ්‍රාවක යුගලාදිය. **නිරන්තරං** යනු; අනවරතයෙන්, හැමකල්හි. **සබ්බං සමන්තරහිතං **යනු; ශාස්තෘන් වහන්සේ ද ශ්‍රාවක යුගලය ද ඒ සියල්ල මුනිභාවගතව නොදක්නා බවට පැමිණියේය යන අර්ථයි.
පහකළ බන්‍ධන ඇති අදග්ධ ප්‍රඥා ඇති සියලු සිදුරු දුරුකළ තුන්ලොව ගැළපූ සත්‍යය ගැළපූ කකුසඳ බුදුහු ඛේම මිගදායයෙහි විසූහ.
සෙසු ගාථාවන්හි සියලු අර්ථ පැහැදිලිය.
23. කොණාගමන බුද්ධවංස වර්ණනාව
කකුසඳ භාග්‍යවතුන් වහන්සේගෙන් පසුකාලයෙහි උන්වහන්සේගේ සසුන අතුරුදන් වීමෙන් පසු සත්මසක් තිස්දහසක් ආයුවූ කල්හි පරහිත සඳහා නැමුණු කෝනාගමන නම් ශාස්තෘන් වහන්සේ ලොව පහළ වූ සේක. මෙහිලා ආයුෂය කෙමෙන් පිරිහුණු සේ දක්වන ලදි. එසේ පිරිහුණේ නොවෙයි. මෙසේ පිරිහී වැඩී පිරිහිණැයි දතයුතුය. කෙසේ ද? මෙම කල්පයෙහිම කකුසඳ නම් භාග්‍යවතුන් වහන්සේ සතළිස් දහස් වස් කාලයෙහි උපන්හ. එම ආයුෂය පිරිහෙනුයේ දසවස් කාලයට පැමිණ නැවත අසංඛ්‍යය වී නැවත අසංඛ්‍ය වී එයින් පිරිහෙනුයේ තිස්වස් දහස් කාලයෙහි පිහිටියේය. එකල්හි කෝනාගමන භාග්‍යවතුන් වහන්සේ උපන්හයි දතයුතුය.
උන්වහන්සේ පැරුම් පුරා තුසීපුර ඉපිද ඉන් සැව සෝභවතී නුවර පඤ්ඤදත්ත බ්‍රාහ්මණයාගේ භාර්යාව වූ රූපාදි ගුණයෙන් අනුත්තර උත්තරා නම් බැමිණිය කුස පිළිසිඳ දසමස් ඇවෑමෙන් සුභගවතී උයන්හි මවුකුසින් බිහිවූහ. උපදිද්දී මුළු දඹදිව වැස්ස රන් වරුසාවක් වැස්සේය. එයින් උන්වහන්සේට රන්වැසි ආ කරුණින් කනකාගමනයයි නම් කළහ. උන්වහන්සේ ඒ නම පරිණාම වනුයේ කෝනාගමනයයි විය. උන්වහන්සේ තුන්දහසක් අවුරුදු ගිහිගෙයි විසූහ. තුසිත, සන්තුසිත, සන්තුට්ඨි නම් තුන් පහයක් විය. රුචිගත්තා බ්‍රාහ්මණිය ප්‍රමුඛ සොළොස් දහසක් ස්ත්‍රීහු උවටැන් කළහ.
උන්වහන්සේ සතර නිමිති දැක රුචිගත්තා බ්‍රාහ්මණියට සත්‍ථවාහ නම් පුතු උපන් කල්හි ඇත්යානයෙන් මහබිනික්මන් නික්ම පැවිදි වූහ. තිස්දහසක් පුරුෂයෝ උන්වහන්සේ අනුව පැවිදි වූහ. ඔවුන් පිරිවරන ලද උන්වහන්සේ සමසක් ප්‍රධන් වඩා වෙසක් පුන් පොහෝදින අග්ගිසොණ බ්‍රාහ්මණයාගේ දියණිය දුන් මීකිරිබත් වළඳා කිහිරි වෙනෙහි දිවාවිහාර කොට සවස් කල තින්දුක නම් යවපල්ලා දුන් අටතණමිට ගෙන පුණ්ඩරීක බෝධියෙහි කී පමණ ඵලවිභූතියෙන් යුත් උදුම්බර බෝධිය වෙත දකුණින් පැමිණ විසිරියන් පමණ තණ ඇතිරි අතුරා පලක් බැඳ මරබල නසා දසබල ඤාණ ලබා උදන් අනා සත්සති ගෙවා තමන් වහන්සේ සමග පැවිදි වූ තිස්දහසක් පමණ භික්‍ෂූන්ගේ හේතුසම්පත් දැක අහසින් වැඩ සුදස්සන නුවර ළඟ ඉසිපතනයෙහි බැස උන්වහන්සේලා මැද සිට දම්සක් පැවැත්වූහ. එකල්හි තිස්කෙළ දහසකට ප්‍රථම ධර්මාභිසමය විය.
නැවත සුන්දර නුවර දොර මහසල් රුක මුල යමක ප්‍රාතිහාර්යය කොට විසිකෙළ දහසකට දහම් අමා පෙවූ සේක. එය දෙවන අභිසමය විය. සිය මෑණි උත්තරාවන් ප්‍රමුඛකොට දසදහසක් සක්වළ රැස්වූ දෙවියන්ට භාග්‍යවතුන් වහන්සේ විජම්පිටකය දෙසද්දී දසකෙළ දහසකට තෙවන ධර්මාභිසමය විය. එයින් කියන ලදි-
එහි **දසධම්මෙ පූරයිත්‍වා** යනු; දසපාරමී ධර්ම පුරා. **කනතාරං සමතික්කමී** යනු; ජාති කාන්තාරය ඉක්මවීය. පවාහිය යනු; පා කොට. **මලං සබ්බං** යනු; රාගාදි මලතුන. **පාටිහීරං කරොන්තෙ ච පරවාදප්පමද්දනෙ** යනු; භාග්‍යවතුන් වහන්සේ පෙළහර කරද්දී යන අර්ථයි. **විකුබ්බණං** යනු; විකුර්වණ ඍද්ධිය. සුන්‍දර නුවර දොර යමාමහ පෙළහර කොට දෙව්පුරයට වැඩ එහි පඩුඇඹුල් සලසුනෙහි විසූහ. කෙසේ විසූහුද **පකරෙණ සත්ත දෙසෙන්තො** යනු; එහි දෙවියන්ට සප්ත ප්‍රකරණ සංඛ්‍යාත අභිධර්ම පිටකය දේශනා කරමින් විසූහ. මෙසේ එහි භාග්‍යවතුන් වහන්සේ අභිධර්මය දේශනා කරද්දී දසකෙළ දහසකට ධර්මාවබෝධය විය යන අර්ථයි.
පිවිතුරු පැරුම් පුරා පැමිණි කෝනාගමන භාග්‍යවතුන් වහන්සේට ද එකම ශ්‍රාවක සන්නිපාතයක් විය. සුරින්‍දවතී නුවර සුරින්‍දවතී උයන්හි වසන සේක් තිස්දහසක් පිරිවර ඇති භීයස රාජකුමාරයාට සහ උත්තර රාජ පුත්‍රයාට ද යන දෙදෙනාට දහම් දෙසා ඒ සියලු දෙන එහිභික්‍ෂු පැවිද්දෙන් පැවිදි කරවා උන්වහන්සේලා මැද නවම් පුන් පොහෝ දින පාමොක් දෙසූහ. එයින් කියන ලදි-
එහි **ඔඝානං** යනු; කාමාදි සතර ඕඝයන්ට මෙය නාමයකි. යමෙකුට ඒවා ඇත්තේ ද ඔහු යමක ගිල්වත් ද බහාලත් ද ඒවා ඕඝ නමි. ඒ ඔඝයන්ගේ කර්මාර්ථයෙහි සම්බන්‍ධ වචනයි දතයුතුය. සතර වැදෑරුම් ඔඝයන් ඉක්මවූවන්ගේ යන අර්ථයි. **භිජ්ජිතානං** යනු; මෙහිද මෙය ක්‍රමයමැයි. **මච්චුයා** යනු; මරහුගේ.
එකල අප බෝසත්හු මිථිලා නුවර පබ්බත නම් රජ වූහ. සරණාගත සියලු ප්‍රාණීන්ගේ ආගමන ඇති කෝනාගමන භාග්‍යවතුන් වහන්සේ මිථිල නුවරට වැඩි බව අසා පිරිවර සහිත රජ පෙරගමන් කොට දසබලයන් වහන්සේ ආරාධනා කොට දන් පුදා එහි භාග්‍යවතුන් වහන්සේට වස්විසීම පිණිස අයැද තෙමස බික්සඟන සහිත ශාස්තෘන් වහන්සේ උවටැන් කොට පත්තුණ්ණ චීන පට කම්බල කොසෙය්‍ය දුහුල් කපු ආදි මාහැඟි සිනිඳු වස්ත්‍ර රන්මිරිවැඩි ද අනෙකුත් බොහෝ පිරිකර පිදූහ. ඒ භාග්‍යවතුන් වහන්සේද එතුමාට මේ භද්‍රකල්පයෙහිම මොහු බුදුවන්නේ යයි ප්‍රකාශ කළ සේක. ඒ භාග්‍යවතුන් වහන්සේගේ විවරණ අසා ඒ මහපුරිස්හු මහාරාජ්‍යය පරිත්‍යාග කොට උන්වහන්සේ වෙතම පැවිදි වූහ. එයින් කියන ලදි-
එහි **බලවාහනමනප්පකං** යනු; බොහෝ අනන්ත වූ මාගේ බලය අශ්ව හස්ත ආදි වාහන ද යන අර්ථයි. **සම්බුද්ධදස්සනං** යනු; සම්බුද්ධ දර්ශනය පිණිස. **යදිච්ඡක** යනු; කැමති තාක්, බුදුපාමොක් සංඝයා සතර වැදෑරුම් අහරින් ඇති ඇති කියා පවරවා අතින් වස්වා යන අර්ථයි. **සත්‍ථුසාවකෙ** යනු; ශාස්තෘන් වහන්සේට මෙන්ම ශ්‍රාවකයන්ට ද දුනිමි. **නරුත්තමෙ** යනු; නරෝත්තමයන් හට. **ඔහාය** යනු; හැරදමා.
ඒ කෝනාගමන භාග්‍යවතුන් වහන්සේගේ නගරය සෝභවතී නම් විය. යඤ්ඤදත්ත නම් බ්‍රාහ්මණ පියාණෝය. උත්තරා නම් බැමිණිය මැණියෝය. භීයස උත්තර දෙනම අග්‍රශ්‍රාවකයෝය. උපස්ථායක සොත්‍ථිය නමි. සමුද්දා උත්තර දෙනම අග්‍රශ්‍රාවිකාවෝය. උදුම්බර වෘක්‍ෂය බෝධියයි. ශරිරය තිස්රියන් උසය. ආයුෂ අවුරුදු තිස්දහසකි. උන්වහන්සේගේ භාර්යාව රුචිගත්තා නම් බැමිණියයි. පුත්‍රයා සත්‍ථවාහ නමි. ඇත් යානයෙන් නික්මුණාහ. එයින් කියන ලදි-
එහි **උත්තාමුඛෙ** යනු; කඹුරු උදුනොහි. **යථාකම්බු** යනු; රන්නිකක් මෙන්. **එවං රංසීහි මණ්ඩිකො** යනු; මෙසේ රසින් ප්‍රතිමණ්ඩිත වූයේ, සමලංකෘත වූයේ. **ධම්මචෙතිං සමුස්සෙත්‍වා** යනු සත්තිස් බෝධිපාක්‍ෂික ධර්මමය චෛත්‍යය පිහිටුවා. **ධම්මදුස්ස විභූසිතං** යනු; චතුස්සත්‍ය ධම්මී පාතාකායෙන් විභූසිත. **ධම්මපුප්ඵගුළං කත්‍වා** යනු; ධර්මමය මල්මාලා ගුළිය කොට. මහජනයාට විදර්ශනා සෑ මිදුලෙහිම සිට නමස්කාර කිරීම පිණිස ධර්ම චෛත්‍යය පිහිටුවා ශ්‍රාවක සංඝයා සහිත වූ ශාස්තෘන් වහන්සේ පිරිනිවි සේක් යනුයි. **මහාවිලාසො** යනු; මහත් සෘද්ධි විලාසයට පත්වූයේ. තස්ස යනු; ඒ භාග්‍යවතුන් වහන්සේගේ. **ජනො** යනු; ශ්‍රාවක ජනයා. **සිරිධම්මප්පකාසනො **යනු; ලොවුතුරා දහම් පවසන ඒ භාග්‍යවතුන් වහන්සේ ද සියල්ල අතුරුදහන් විය යන අර්ථයි.
මහර්ෂි වූ කාමාපෙක්‍ෂා රහිත ජනයින් පැමිණෙන්නා වූ විසුද්ධ බුද්ධවංසයෙන් පැමිණි ආසව රහිත වූ කෝනාගමන භාග්‍යවතුන් වහන්සේ සිරි නම් විවේක වනයෙන් සුවෙන් විසූ සේක.
සෙසු ගාථාවන්හි සියලු අර්ථ පැහැදිලිය.
24. කස්සප බුද්ධවංස වර්ණනාව
කෝනාගමන භාග්‍යවතුන් වහන්සේගෙන් පසුව උන්වහන්සේගේ ශාසනයද අතුරුදන් වීමෙන් පසු තිස්දහසක් අවුරුදු ආයු ඇති සත්ත්‍වයෝ කෙමෙන් පිරිහී දසවස් ඇත්තෝව නැවත වැඩී අපමණ ආයුෂ ඇත්තෝ වූහ. යළි පිරිහී සත්ත්‍වයන් විසිදහසක් වස් ඇත්තන් වූ කල්හි නොඑක් මනුෂ්‍යයන්ට සදහම් පෙන්වන්නා වූ **කස්සප** නම් ශාස්තෘන් වහන්සේ ලොව පහළවූහ. උන්වහන්සේ පැරුම් පුරා තුසීපුර ඉපිද එයින් චුතව බරණැස් නුවර බඹදත් නම් බමුණහුගේ මහා ගුණැති ධනවතී නම් බැමිණිය කුස පිළිසිඳ දසමස් ඇවෑමෙන් ඉසිපතන මිගදායෙහි මවුකුසින් බිහිවූහ. ගෝත්‍ර වශයෙන් උන්වහන්සේට කස්සප කුමාරයි නම් කළහ. උන්වහන්සේ අවුරුදු දෙදහසක් ගිහිගෙයි විසූහ. හංසවා යසවා සිරිනන්‍ද යයි උන්වහන්සේට තුන්පහයක් විය. සුනන්‍දා නම් බැමිණිය ප්‍රමුඛ අටසාළිස් දහසක් ස්ත්‍රීහු උවටැන් කළහ.
උන්වහන්සේ සතර නිමිති දැක සුනන්‍දා බැමිණියට විජිතසේන නම් පුතු උපන් කල්හි උපන් සංවේග ඇත්තාහු මහබිනික්මන් නික්මෙතියි සිතූහ. උන්වහන්සේගේ පරිවිතර්කයත් සමගම ප්‍රාසාදය කුඹල් සකක් මෙන් කැරකී අහස්කුසට නැග තරුගණ පිරිවැරූ සඳ මෙන් නොඑක් සියගණන් මිනිසුන් පිරිවරා අහස්තලය අලංකාර කරන්නාක් මෙන් පින් අනුහස් ප්‍රකාශ කරන්නාක් මෙන් ජනනුවන් ඇදගන්නාක් මෙන් රුක් අග් පොළඹන්නාක් මෙන් ගොස් නිග්‍රොධ බෝධිය මැදිකොට බිම පිහිටියේය. එවිට මහසත් බෝසත්හු පොළොවෙහි පිහිටා දෙවියන් දුන් අර්හත් ධජ ගෙන පැවිදි වූහ. උන්වහන්සේගේ නාටක ස්ත්‍රීහු පහයෙන් බැස අඩගව්වක් මඟ ගොස් පිරිවර සහිතව සමූහව සිටියහ. ඉක්බිති පිරිවර ස්ත්‍රීන් හැර සමඟ ආ සියල්ලෝ මහණ වූහ.
ඔවුන් විසින් පිරිවරන ලද මහසත්හු ප්‍රධන්හි යෙදී වෙසක් පුන් පොහෝදා සුනන්‍දා බැමිණිය පිදූ මීකිරිබත් වළඳා කිහිරිවෙනෙහි දිවාවිහාර කොට සවස සොම නම් ගවපාලක දුන් අටතණමිට ගෙන නුග බෝධිය වෙත පැමිණ පසළොස්රියන් තණ ඇතිරි අතුරා එහි වැඩහිඳ අභිසම්බෝධියට පත්ව උදන් අනා සත්සති ගෙවා තමන් වහන්සේ සමග පැවිදි වූ කෝටියක් භික්‍ෂූන්ගේ හේතුසම්පත් දැන අහසින් වැඩ බරණැස ඉසිපතන මිගදායෙහි බැස එහි ඔවුන් පිරිවරන ලදුව දම්සක් පැවැත්වූහ. එකල විසිකෙළ දහසක් දෙනාට ධර්මාවබෝධය විය. එයින් කියන ලදි-
එහි **සඤ්ජඩ්ඩිතං** යනු; දමන ලද ඉවත් කරන ලද හැරදමන ලද. **කුලමූලං** යනු; කුලගෙය. අප්‍රමාණ භොගරාශිය නේකළ දහස් ධන රාශිය ශක්‍ර භවනය සමාන භවනය යන හැර දැමීමට අතිදුෂ්කර දේ කණපරචලනු සේ හැරදමන ලදි යන අර්ථයි. **යාචකෙ** යනු; යදියනට දී. **අලකං** යනු; ගාල. යම්සේ ඍෂභයා ගල බිඳගෙන සුවසේ කැමති තැනට යන්නේ ද මෙසේ මහපුරිස්හුද ගෘහබන්‍ධන කඩා අභිසම්බෝධියට පත්වූහ යන අර්ථයි.
නැවත සාරමසක් චාරිකාවෙහි හැසිරෙන කල්හි දසකෙළ දහසකට දෙවන ධර්මාවබෝධ විය. යම්කලෙක සුන්දර නුවර දොර පියාගසමුල යමක ප්‍රාතිහාර්ය කරනසේක් ධර්ම දේශනා කළාහු ද එකල පස්කෙළ දහසකට තෙවන ධර්මාවබෝධය විය. නැවත යමාමහ පෙළහර කොට අසුරයන් විසින් නොකැඩිය හැකි තව්තිසා භවනයෙහි සුධම්මා නම් දේව සභාවක් ඇත. එහි වැඩහිඳ දෙවියන්ට අනුග්‍රහ පිණිස සප්ත ප්‍රකරණ ඇති විජම් පිටකය දෙසන සේක් තෙකෙළ දහසක් දෙවියන්ට දහම් අමා පෙවූහ. එයින් කියන ලදි-
එහි **චතුමාසං** යනු; චතුමාසෙ යන්නයි. පාඨය මෙයම හෝ වෙයි. සිවුමසෙක්හි. **චරති** යනු; හැසුරුණෝය. **යමකං විකුබ්බණං කත්‍වා** යනු; යමක ප්‍රාතිහාර්ය කොට. **ඤාණධාතුං** යනු; සර්වඥතාඥාන ස්වභාවය. සබ්බ ඤාණධාතු කියාත් කියති. **පකිත්තයී** යනු; මහජනයාට ප්‍රකාශ කළේය. **සුධම්මා** යනු; තව්තිසා භවනයෙහි සුධර්මා නම් සභාවක් ඇත. එහි වැඩහිඳ යන අර්ථයි. **ධම්මං** යනු; අභිධර්මයයි.
එකල අනුහසින් දිනන ලද නරදෙවියන් ඇති නරදේව නම් මහේශාක්‍ය යට කියන ලද නරදේව යක්‍ෂයා වැනි මහත් සෘද්ධි ඇති යක්‍ෂයෙක් විය. හෙතෙම දඹදිව එක්තරා නගරයක රජුට සමාන රූපය එබඳුම රූ සලකුණු හැසිරීම් ආකල්ප මවාගෙන ඒ රජු මරා කා ඇතොවුර සහිත රාජ්‍යය ලැබ අප්‍රමාණ මස් බුදින්නෙක් විය. යම්කලෙක ඔහු දක්‍ෂ කුසල ස්ත්‍රීහු මේ අපගේ රජ නොවේ යකෙකැයි දැනගනිත්ද එකල ඔහු ලජ්ජිතව ඒ සියල්ලන් කා දමා වෙනත් නගරයකට යයි. මෙසේ ඒ නරදේව යක්‍ෂයා මිනිසුන් කමින් යම්කලෙක සුනන්‍ද නගරය බලාගියේද එකල ඔහු දැක නුවරවැසි මිනිස්සු මරණ බයින් තැතිගත්තාහු සිය නුවරින් නික්ම ඒ ඒ අතින් පලාගියහ. එවිට පලායන ඒ මිනිසුන් දැක කස්සප දසබලයන් වහන්සේ ඒ නරදේව යක්‍ෂයා ඉදිරියෙන් සිටි සේක. නරදේව වැඩසිටි දේවදේවයන් වහන්සේ දැක ගොරනද දී භාග්‍යවතුන් වහන්සේට බිය ඉපිදවීමට නොහැකිව සරණ ගොස් ප්‍රශ්න ඇසීය. ප්‍රශ්න විසඳා ඔහු දමනය කොට උන්වහන්සේ ධර්ම දේශනා කරන කල පැමිණි ගණන් සීමා ඉක්මවූ දෙවි මිනිසුන්ට ධර්මාවබෝධ විය. එහෙයින් නර **දේවස්ස යක්‍ඛස්ස **ආදිය කියන ලදි. එහි **අපරෙ ධම්මදෙසනො** යනු; වෙනත් ධර්ම දේශනයෙක්හි. **එතෙසානං** යනු; එතෙසං යනුයි. මෙයම හෝ පාඨයි, මොවුන්ට.
ඒ කස්සප භාග්‍යවතුන් වහන්සේට එකම ශ්‍රාවක සන්නිපාතයක් විය. බරණැස් නුවර තිස්ස නම් පුරෝහිත පුත්‍රයෙක් විය. ඔහු කස්සප බෝසතුන්ගේ ශරීරයෙහි ලක්‍ෂණ සම්පත් දැක පියාගේ වදන් අසා නිසැකයෙන් මෙතුමා මහබිනික්මන් නික්ම බුදුවන්නේයයි මම මුන්වහන්සේ වෙත පැවිදිව සසර දුකින් මිදෙන්නෙමියි සිතා පිරිසිදු මුනිගණ ඇති හිමවතට ගොස් තවුස් පැවිද්දෙන් පැවිදි විය. උන්වහන්සේට පිරිවර වූ විසිදහසක් තාපසයෝ වූහ. උන්වහන්සේ පසුකලෙක කස්සප කුමරා නික්ම අභිසම්බෝධියට පැමිණියේ යයි අසා පිරිවර සහිතව අවුත් කස්සප භාග්‍යවතුන් වහන්සේ වෙත ඒහිභික්‍ඛු පැවිද්දෙන් පැවිදිව රහත් වූහ. කස්සප භාග්‍යවතුන් වහන්සේ නවම්පුන් පොහෝ දින ඒ සමාගමයෙහි පාමොක් දෙසූහ. එයින් කියන ලදි-
එහි **අතික්කන්තරාගවන්තානං** යනු; පුහුදුන් බව ඉක්මවූ සෝතාපන්නාදීන්ගේ, සියලු ක්‍ෂීණාස්‍රවයන්ගේ යන අර්ථයි. **හිරිසීලෙනතාදිනං** යනු; හිරියෙන් ද සීලයෙන් ද සහනයන්ගේ,
එකල බෝසත්හු ජොතිපාල නම් ත්‍රිවේදයෙහි පාරගත අහස පොළොව ප්‍රකට තරුණයෙක්ව ඝටීකාර තුම්භකාරගේ යහළුවෙක් වූහ. හෙතෙම ඔහු සමග ශාස්තෘන් වහන්සේ කරා ගොස් උන්වහන්සේ දහම් කතා අසා මහණ විය. උන්වහන්සේ ආරබ්ධවීර්යව තුන්පිටකය ඉගෙන වත්පිළිවෙතින් බුදුසසුන හෙබවූහ. උන්වහන්සේ ඒ ශාස්තෘන් වහන්සේ ද විවරණ දුන්හ. එයින් කියන ලදි-

එහි **භුම්මන්තළික්‍ඛෙ කුසලො** යනු; බිම් පරීක්‍ෂාවෙහි ද ජ්‍යොතිෂ චක්‍රාචාරයෙහි ජ්‍යොතිර් විද්‍යාවෙහි ද දක්‍ෂ වූයේ යන අර්ථයයි. **උපට්ඨාකො** යනු; උපස්ථායක වූයේ. **සප්පතිස්සො** යනු; සප්පතිස්සයො යනුයි. ප්‍රධානියෙක්. **නිබ්බුතො** යනු; විනීත වූයේ හෝ ප්‍රකට වූයේ. **තත්‍වයෙ ඵලෙ** යනු; නිමිත්ත සත්තමියයි. තුන්වන ඵලය අවබෝධ කිරීම හේතුවෙන් නිවුණේ යන අර්ථයි. **ආදාය** යනු; ගෙන. **වත්තාවකෙසු** යනු; කුඩාවත් මහවත්හි. **කොවිදො** යනු; දක්‍ෂ වූයේ. ඒවා පිරීමෙහි දක්‍ෂ වූයේ. න ක්‍වචි **පරිහායාමි** යනු; යම්කිසි සීලයන්හි හෝ සමාධි සමාපත්ති ආදියෙහි හෝ කිසිතැනෙක කොතැනින් හෝ නොපිරිහෙමි. සැමතන්හි මාගේ පිරිහීමක් නම් නැතැයි දක්වයි. න කොචි පරිහායාමි කියා ද පාඨයි. අර්ථය එයමැයි.
**යාචතා** යනු; මෙය සීමාවාචක පදයකි. යම්තාක් යන අර්ථයි. **බුද්ධභණිතං** යනු; බුද්ධවචනයයි. **සොභයිං** යනු; සොභාමත් කළෙමි. මම අච්ඡරියං යනු; මාගේ සම්‍යක් ප්‍රතිපදාව අන්‍යයට වඩා අසාධාරණ ආශ්චර්ය අද්භූතය. කාශ්‍යප භාග්‍යවතුන් වහන්සේ (මා) දැක යන අර්ථයි.
**සංසරිත්‍වා** යනු; සසර සැරිසරා. **අනාධාරං** යනු; අනාචාරය නොකළයුත්ත නොකටයුත්ත යන අර්ථයි. ඒ කස්සප භාග්‍යවතුන් වහන්සේගේ උපන් නුවර බාරාණසී නම්විය. බ්‍රහ්මදත්ත බ්‍රාහ්මණ පියාණෝය. පරම ගුණවත් ධනවතී නම් බ්‍රාහ්මණිය මෑණියෝය. තිස්ස භාරද්වාජ දෙනම අග්‍රශ්‍රාවකයෝය. උපස්ථායක සබ්බමිත්ත නමි. අනුලා උරුවෙලා දෙනම අග්‍රශ්‍රාවිකාවෝය. නිග්‍රෝධ රුක බෝධියයි. ශරීරය විසිරියන් උස්විය. ආයුෂ විසිවස් දහසකි. උන්වහන්ගේ අගමෙහෙසි බිරිඳ නන්දා නමි. පුත්‍රයා විජිතසේන නමි. ප්‍රාසාද යානයෙන් අබිනික්මන් කළහ. එයින් කියන ලදි-
එහි **විජ්ජුලට්ඨිව** යනු; මෙය භාවයෙන් සිටි විදුලියක් මෙන්. **චන්‍දොව** **ගහපූරිතො** යනු; පිරිවර ග්‍රහයන් වටකරන ලද සඳ මෙන්. **ධම්මතළාකං** **මාපෙත්‍වා** යනු; පර්යාප්තිධර්ම තටාකය මවා. **සීලං දත්‍වා විලෙපනං** යනු; චතුපාරිශුද්ධිශීල සංඛ්‍යාත චිත්තසන්තතිය සැරසීම පිණිස වූ විලෙපනයදී. **ධම්මදුස්සං නිවාසොත්‍වා** යනු; හිරි ඔත්තප්ප සංඛ්‍යාත සළුයුගල හඳවා. **ධම්මමාලං විභජ්ජිය** යනු; සත්තිස් බෝධිපාක්‍ෂික ධර්ම නම් කුසුමමාලාව බෙදා. සරසා යන අර්ථයි.
**ධම්මවිමලමාදාසං** යනු; නිර්මල වූ සෝවාන් මාර්ග සංඛ්‍යාත දර්පණතලය. සාවද්‍ය නිරවද්‍ය කුසල අකුසල ධර්ම සැලකීම පිණිස මහජනයාට ධර්මතටාක කෙරෙහි ධර්ම දර්පණය තබා යන අර්ථයි. **මහාජනො** යනු; මහජනයාට. **කෙචි නිබ්බා නං පත්‍ථෙන්තා** යනු; නිර්මල වූද සෝවාන්මග සියලු අකුසල කිලිටි නසා දමන අමෘත සංඛ්‍යාත අසංඛත අනීතික පරමශාන්ත අච්චුතිරස නිර්වාණය පතන්නාහු හැසිරෙති. ඔවුහු උක්තප්‍රකාර මා විසින් දක්වන ලද අලංකාරය දකිත්වා යන අර්ථයි. **නිබ්බානම්භිපත්‍ථෙන්තො පසීයන්තුඛ අලංකරං** යනු ද පාඨයි. අර්ථය එයමැයි. අලංකරං යයි හ්‍රස්ව කොට දක්වන ලදි.
**සීලකඤ්චුකං** යනු; පන්සිල් දසසිල් සිවුපිරිසිදු සිල්මවූ සැට්ටය. **ඣානකවචවම්මිතං **යනු; චතුෂ්ක පංචක ධ්‍යාන සන්නාහය බැඳ **ධම්මචම්මං පාරූජිත්‍වා** යනු; සතිසම්පජඤ්ඤ සංඛ්‍යාත සන්නාහය පෙරවා දත්‍වා සන්නාහමුත්තමං යනු; උතුම් චතුරංග සමන්නාගත වීර්යය නමැති සන්නාහය දී කොට යන අර්ථයි. **සතිඵලකං දත්‍වාන** යනු; රාගාදී දොස් නමැති සතුරන් වැළැක්වීම පිණිස සතර සතිපට්ඨාන නමැති පලිහ දී. **තිඛිණං ඤාණකුන්තිමං** යනු; ප්‍රතිවේධ සමර්ථතා ඇති තියුණු විදර්ශනාඥාන නමැති කුන්ත ඇති විදර්ශනාඥාන නමැති මුවහත් උතුම් කුන්තය යන අර්ථයි. කෙලෙස්බල නසන යෝගාවචරයා සිටුවා යන අර්ථයි. **ධම්මඛග්ගවරං දත්‍වා** යනු; වීර්යය නමැති ගලගා සියුම් මුවහත් කළ මාර්ගප්‍රඥා නමැති උතුම් කඩුව දී. සීලං සංසග්ගමද්දනං යනු; ආර්ය ලෝකෝත්තර ශීලය, කෙලෙස් සංසර්ග මර්දනය පිණිස, කෙලෙස් නැසීම පිණිස යන අර්ථයි.
**තෙවිජ්ජා භූසණං දත්‍වා** යනු; ත්‍රිවිද්‍යාමය ආභරණ දී. **ආවෙලං චතුරො එලෙ** යනු; සතර ඵල මුදුන්මල්කඩ කොට. **ඡළභිඤ්ඤා භරණං** යනු; ආභරණ පිණිස සැරසිලි කිරීම පිණිස ෂඩභිඥාවන් දී. **ධම්ම පුප්ඵපිළන්‍ධකං** යනු; නවලෝකෝත්තර ධර්ම සංඛයාත කුසුම මාලා කොට. **සද්ධම්ම පණ්ඩරච්ඡත්තං දත්‍වා පාප නිවාරණං** යනු; සියලු අකුසල් නමැති අව්ව වැළැක්වීම පිණිස විමුක්ති නමැති සේසත දී. මාපධිත්‍වා භයං පුප්ඵං යනු; අභය පුරගාමී අෂ්ටාංගික මාර්ග විකසිත කොට යන අර්ථයි.
කස්සප භාග්‍යවතුන් වහන්සේ කසීරට සේතව්‍ය නුවර සේතව්‍ය උයන්හි පිරිනිවි සේක. උන්වහන්සේගේ ධාතු නොවිසුරුණේය. සියලු දඹදිව් වැසි මිනිස්සු රැස්ව කෙළක් අගනා එක් එක් රන්ගඩොළුද පිටත සැරසිලි සඳහා රුවන් එබූ අඩකෙළක් අගනා එක් එක් ගඩොළු ද ඇතුළත පිරවීම සඳහා මනොසිලාමය මැටිකිසද උදක කෘත්‍යය සඳහා තෙල් ද ගෙන යොදුනක් උස ස්තූපයක් කළහ.
කළ කිස ඇති ලෝකානන්‍දකර කසුප් භාග්‍යවතුන් වහන්සේ සියලු සතුන්ට හිතවැඩම සලසමින් කාසිරාජ නගරයෙහි මිගදායෙහි විසූ සේක.
සෙසු ගාථාවල සියලු අර්ථ ප්‍රකටය.
25. ගොතම බුද්ධවංස වර්ණනාව
දැන් අප බුදුරදුන්ගේ වංස වර්ණනාව ක්‍රමයෙන් පැමිණියේය. එහෙයින් මේ එහි වර්ණනාවයි.
එහිලා අප බෝසතාණෝ දීපංකරාදි සූවිසි බුදුවරුන් හමුවෙහි ප්‍රාර්ථනා කරමින් සාරාසංඛ්‍ය කප් ලක්‍ෂයක් පැමිණියහ. කාශ්‍යප භාග්‍යවතුන් වහන්සේගෙන් පසුභාගයෙහි මේ සම්‍යක් සම්බුද්ධයන් වහන්සේ හැර වෙනත් බුදුකෙනෙක් නම් නැත්තාහ, මෙසේ දීපංකරාදි සූවිසි බුදුවරුන් ලබන ලද විවරණ ඇති බෝසතාණෝ යම් ඒ
මනුෂ්‍යත්‍වය ලිංගසම්පත්තිය හේතු ශාස්තෘන් වහන්සේ හමුව පැවිද්ද ගුණ සම්පත්තිය ප්‍රාර්ථනාව යන අටදහම ගැළපීමෙන් ප්‍රාර්ථනාව සපිරෙයි යන
මේ අටදහම ගළපා දිවතුරු පාමුල්හි කරන ලද ප්‍රාර්ථනයෙන් ඒකාන්තයෙන් සැමතැන බුද්ධකාරක ධර්මයන් සොයමි. සොයන්නෙම් පළමු දාන පාරමිතාව දිටිමි’යි දාන පාරමිතාදී බුද්ධකාරක ධර්මයන් දුටහ. ඒවා පුරන්නාහු වෙස්සන්තරාත්මභාවය දක්වා පැමිණියහ. පැමිණෙන්නාහු කරන ලද යම් ඒ අභිනීහාරයන්හි ආනිසංස වර්ණනා කරන ලදි.
මෙසේ සකලාංග සම්පූර්ණ බුදුබවට නියත පුද්ගලයෝ කල්පකෝටි සියගණන් දිග සසර සැරිසරන්නාහු නමුදු අවීචියෙහි නූපදිති. එසේම ලෝකාන්තරිකවල ද නූපදිති. නිජ්ඣාමතණ්හික ඛුප්පිපාස කාලකඤ්ජක නොවෙති. දුගතියෙහි ඉපදුනද ක්‍ෂුද්‍රප්‍රාණීහු නොවෙති. මිනිසුන් අතර උපදනා ඔවුහු ජාත්‍යන්‍ධයෝ නොවෙති.


කර්ණ විකලතා නොවෙයි. ගොළු නොවෙති. ස්ත්‍රීත්‍වයට නොයති. උභතොඛ්‍යඤ්ජක පණ්ඩක නොවෙති.
බෝධියට නියත උතුමෝ පර්යාපන්න නොවෙති. ආනන්තරිකයන්ගෙන් වෙන්වූවාහු හැමතන්හි පිරිසිදු චර්යා ඇත්තෝ කර්මවාදී ක්‍රියාවාදී දර්ශන ඇත්තාහු මිථ්‍යාදෘෂ්ටිය ඇසුරු නොකරති. ස්වර්ගයෙහි සිටියත් අසංඥ තලයෙහි නූපදිති.

සුදවැසි දෙවියන් අතර ඉපදීමට හේතුවක් නොවෙයි. නෛෂ්ක්‍රම්‍යයට නැමුණු සත්පුරුෂයෝ සසර නොඇලී සියලු පාරමී පුරන්නාහු ලෝකාර්ථචර්යාවෙහි හැසිරෙති.
එම ආනිශංස ලබා පැමිණියහ. මෙසේ පැමිණෙන්නාහු වෙසතුරු අත්බැව්හි සිටියාහු.
අචේතනව මේ පොළොව සුවදුක් නොදැන මාගේ දාන බලයෙන් සත්වරක් කම්පාවිය.
මෙසේ මහපොළොව කම්පා කරවන මහපින් කොට ආයු කෙළවර එතැනින් චුතව තුසිත භවනයෙහි උපන්හ.
බෝසතුන් තුසිත භවනයෙහි වසද්දී බුද්ධකෝලාහල නම් කෝලාහලයක් ඇතිවිය. ලොව වනාහි තුන් කෝලාහලයක් උපදී. ඒ මෙසේයි. කල්ප කෝලාහලය බුද්ධ කෝලාහලය චක්‍රවර්ති කෝලාහලය කියායි. එහි වසර ලක්‍ෂයක් ඇවෑමෙන් කල්ප විනාශය වන්නේ යයි ලෝකබ්‍යුහ නම් කාමාවචර දෙවියෝ කෙස් මුදාගෙන කෙස් විසුරුවා ගෙන හැඬූ මුහුණින් අතින් කඳුළු පිසිමින් රතුපිළි හැඳ අතිශයින් විරූපවෙස් ඇතිව මිනිස් පියෙස්හි ගැවසෙමින් මෙසේ දැනුම් දෙති. නිදුක්වරුනි, නිදුක්වරුනි, මෙයින් වසර ලක්‍ෂයක් ඇවෑමෙන් කප නැගීම වෙයි. මේ ලෝකය වැනසෙයි. මහමුහුදත් වියලෙයි. මේ මහපොළවත් මහාමෙරු පර්වත රාජයාත් දැවෙයි. වැනසෙයි. බූඹලොව දක්වා ලෝක විනාශය වෙයි. නිදුක්වරුනි, මෙත් වඩව්. කරුණාව, මුදිතාව, උපේක්‍ෂාව වඩව්. මවට, පියාට උපස්ථාන කරව්. කුලදෙව් වන් පුදන්නෝ වව් කියායි. මෙය කල්ප කෝලාහලයයි.
වර්ෂ ලක්‍ෂයක් ඇවෑමෙන් සර්වඥ බුදුකෙනෙක් ලොව උපදනාහයි ලෝකපාල දේවතාවෝ නිදුක්වරුනි, මෙයින් වසර ලක්‍ෂයක් ගියකල බුදුකෙනෙක් ලොව උපදනාහයි උද්ඝෝෂණය කරමින් ඇවිදිති. මෙය බුද්ධ කෝලාහල නමි.
වසර සියයක් ගෙවීමෙන් සක්විති රජෙක් උපදනේ යයි දේවතාවෝ නිදුක්වරුනි, මෙයින් වසර සියයක් ගෙවීමෙන් සක්විති රජෙක් උපදනේ යයි ඝෝෂා කරමින් ඇවිදිති. මෙය චක්‍රවර්ති කෝලාහලය නමි.
එයින් බුද්ධ කෝලාහලය අසා සියලු දසදහසක් සක්වළ දේවතාවෝ එකට රැස්ව අසවල් නම් සත්ත්‍වයා බුදුවන්නේ යයි දැන වෙත පැමිණ ආයාචනා කරති. ආයාචනා කරන්නාහු උන්වහන්සේගේ පෙරනිමිති උපන්කල්හි ආයාචනා කරති. එකල්හි වනාහි ඒ සියලුම එක් එක් සක්වළ චතුම්මහාරාජ ශක්‍ර සුයාම සන්තුසිත වසවර්ති මහාබ්‍රහ්මයන් සමග එක් සක්වළෙක රැස්ව තුසිත භවනයෙහි උපන් චුතිනිමිති ඇති බෝසතුන් වෙත ගොස් නිදුකාණනි, ඔබවහන්සේ විසින් දසපැරුම් පුරන ලදි. පුරද්දී ශක්‍ර බ්‍රහ්ම ආදි සම්පතක් පතමින් නොපුරන දි. ලෝකයා එතෛර කරනු පිණිසම බුද්ධත්‍වය පතාගෙන සපුරන ලදි. බුදුබව පිණිස-
මහාවීරයාණනි, මේ ඔබට කාලයයි. මවුකුස උපදිනු මැනවි. දෙවියන් සහිත ලෝකයා තරණය කරමින් අමාපදය අවබෝධ කරනු මැනවි.
කියා ආයාචනා කළහ.
මෙසේ දෙවියන් විසින් අයදිනු ලබන්නාහු දෙවියන්ට ප්‍රතිඥාවක් නොදීම කාල දීප දේස කුල මවගේ ආයු පරිච්ඡේදය වශයෙන් පස්මහබැලුම් බැලූහ. එහි වර්ෂ ලක්‍ෂයකින් වැඩි ආයු කාලය කාලනම් නොවෙයි. කුමක් නිසාද? එකල සත්ත්‍වයන්ගේ ජාති ජරා මරණ ප්‍රකට නොවෙයි. බුදුවරුන්ගේ ධර්මදේශනා තිලකුණෙන් මිදුණේ නම් නොවෙයි. අනිච්ච දුක්‍ඛං අනත්තායි කියන ඔවුන්ට මේ කුමක් නම් කියන්නේදැයි ඇසිය යුත්තක් කොට ඇදහිය යුත්තක් කොට නොහඟිති. එසේ ඇතිකල සසුන අනෛර්යානික වෙයි. එබැවින් එය අකාලයයි. වසර සියයන් අඩු ආයු කාලය ද කාලය නොවෙයි. කුමක් නිසාද? එකල සත්ත්‍වයෝ උත්සන්න කෙලෙස් ඇත්තෝ වෙති. උත්සන්න කෙලෙස් ඇත්තවුන්ට දුන් අවවාදය අවවාද ස්ථානයෙහි නොසිටී. දියෙහි ඇඳි රේඛාව මෙන් වහා මැකී යයි. එබැවින් එයද අකාලයයි. වර්ෂ ලක්‍ෂයෙහි පටන් යට වර්ෂා සියයෙහි පටන් උඩ ආයු කාලය කාල නමි. එකල වනාහි සියවස් ආයුකාලය විය. එවිට මහසත්හු ඉපදිය යුතු කාලයයි දුටහ.
ඉක්බිති ද්වීපය බලන්නාහු පිරිවර සහිත සතර දිවයින් බලා තුන් දිවයිනක බුදුවරු නූපදිති. දඹදිවම උපදිතියි ද්වීපය දුටහ.
ඉක්බිති දඹදිව නම් දසදහස් යොදුන් පමණ විශාලය. කවර නම් පෙදෙසක බුදුවරු උපදිත්දැයි අවකාශ බලන්නාහු මධ්‍යමදේශය දුටහ. කපිලවත්‍ථු නගරයයි, මා එහි ඉපදිය යුතුයයි නිෂ්ටාවට පැමිණියහ.
ඉක්බිති කුලය බලන්නාහු බුදුවරු නම් වෛශ්‍ය කුලයෙහි හෝ ශුද්‍ර කුලයෙහි හෝ නූපදිති. ලෝක සම්මත කැත් කුලයෙහි හෝ බමුණු කුලයෙහි උපදිති. මෙකල කැත් කුලය ලෝකසම්මතය. එහි උපදිමි. සුද්ධෝදන නම් රජ මාගේ පියා වෙතියි කියා කුලය දුටහ.
අනතුරුව මෑණියන් බලන්නාහු බුද්ධමාතාව නම් ලොල් සුරාසොඬ නොවන්නීය. කප්ලක්‍ෂයක් පුරන ලද පාරමී ඇති උපතෙහි පටන් නොකඩ පන්සිල් ඇත්තී වෙයි. මේ මහාමායා දේවිය නම් එබඳුය. ඕ මාගේ මෑණියෝ වෙති. ඇගේ ආයු කොපමණදැයි බලන්නාහු දසමසින් මතු සත්දිනකැයි දුටහ.
මෙසේ මේ පස්මහ බැලුම් බලා නිදුක්වරුනි, මට බුදුබව සඳහා කාලයයි දෙවියන්ට ප්‍රතිඥා දී තෙපි යව් කියා ඒ දෙවිවරුන් පිටත්කොට තුසිත දෙවිවරුන් පිරිවරන ලද්දාහු තුසීපුර නන්‍දන වනයට පිවිසියහ. සියලු දිව්‍යලෝකවල නන්‍දනවනය ඇත්තේය. එහි උන්වහන්සේට දෙවිවරු මෙයින් චුතව සුගතියට යවයි කියා පෙර කළ කුශල කර්මයන් සිහි කරවමින් ඇවිදිති. මෙසේ කුසලකර්ම සිහි ගන්වන දෙවියන් පිරිවරන ලද උන්වහන්සේ එහි හැසිරෙන්නාහු එයින් චුතව උතුරුසල නැකතින් මහාමායා දේවිය කුස පිළිසිඳ ගත්හ. මහසත්හු පිළිසිඳ ගත් සැණින් එකපැහැර දසසහස්‍රී ලෝකධාතුව කම්පා විය. දෙතිස් පෙරනිමිති පහළ විය.
මෙසේ පිළිසිඳ ගත් බෝසතුන්ට ද බෝසත් මෑණියන්ට ද උවදුරු වළකනු පිණිස කඩු ගත් අත් ඇති දෙවිවරු සතර දෙන අරක් ගත්හ. බෝසතුන්ගේ මෑණියන්ට පුරුෂයන් කෙරෙහි රාග සිතක් නොවීය. ඕ ලාභයෙන් අගතැන්පත්ද වූවාය. සුවඇත්තී ක්ලාන්ත ශරීර ඇත්තී නුවූවාය. සිය කුස පත් බෝසතුන් ද පසන් මිණිරුවනක අවුනන ලද පඬුවන් සූත්‍රයක් මෙන් දක්නීය. යම් හෙයකින් බෝසතුන් විසූකුස සෑගැබක් මෙන් වන්නේ ද එහෙයින් අන් සත්ත්‍වයන්ගේ වාසයට හෝ පරිභෝගයට නොහැකි වන්නේය. එබැවින් බෝසත් මාතාව බෝසතුන් උපන් සත්දිනකින් කළුරිය කොට තුසිතපුරයෙහි උපදී. යම්සේ වෙනත් ස්ත්‍රීහු දසමස නොපැමිණ ද ඉක්මවාද හිඳගෙන ද වැදහෙව ද වදත් ද බෝසත් මාතාව එසේ නොවෙයි. ඕතොමෝ බෝසතුන් දසමස් කුසින් දරා හිටගෙනම ප්‍රසූත කරයි. මෙය බෝධිසත්‍ව මාතෘධර්මතාවයි.
මහාමායා දේවිය දසමසක් බෝසතුන් කුසින් දරා පිරිපුන් ගැබ් ඇත්තී නෑ ගෙදරට යනු කැමතිව මහරජ, මම දෙව්දහ නුවරට යනු කැමැත්තෙමියි සැලකළාය. රජ යහපතැයි පිළිගෙන කපිල පුරයෙහි පටන් දෙව්දහ නුවර දක්වා මඟ සමකොට කෙසෙල් පුන්කුඹු පතාකාදියෙන් සරසවා දේවිය රන්සිවිගෙයක හිඳුවා මහත් සැපතින් මහත් පිරිවරින් පිටත් කළේය. දෙනුවර අතර දෙනුවර වැස්සන්ගේ පරිභෝගයට සුදුසු ලුම්බිණිවන නම් මංගල සල්වනයක් ඇත. එය එකල මුලපටන් අග දක්වා මුළුමනින් පිපී ගියේය. ශාඛා අතර ද මල් අතර ද පරම සිත් ගන්නා මදමත් නදින් යුත් සතුන් ගැවසීමෙන් මීමැස්සියන්ගේ මධුර නාදයෙන් දෙවියන් තුටුකරවන නන්‍දන වනය මෙන් ශෝභාසම්පන්න උයන දැක දේවියට සල්උයන්හි ක්‍රීඩා කිරීමට සිත් විය.
බාල ජනයින් අතිශයින් කුල්මත් කරන්නා වූ වූ මලින් සරසන ලද සිරුරු ඇති වනිතාවක මෙන් හැමදා ජනයාගේ නුවන් බිඟුදැල් කළඹමින් ලුම්බිණි සල්වනය අතිශයින් බැබළුණේය.
ඇමතියෝ රජුට දන්වා දේවිය කැඳවා ගෙන ඒ ලුම්බිණි උයනට වන්හ. ඕතොමෝ මඟුල් සල්රුක මුලට ගොස් සමවට ඍජු කඳ ඇති ඒ සල්ගස්හි මල්පල දලුයුත් යම් ශාඛාවක් යනු කැමති වූවා ද ජනහද ලොල්වඩන අචල එම ශාඛාව තමාම නැමී ඇගේ අත්ලට පැමිණියේය. ඉක්බිති දේවිය ඒ සල්අත්ත තඹතුඟුනියෙන් බබළන පියුම් දලුවක් සේ වට ඇඟිලිවලින් නවකනක වළල්ලෙන් ශෝභමාන පරමරනිකර කරතලයෙන් ගත්තාය. ඕතොමෝ ඒ ශාලශාඛාව අල්වාගෙන සිටින්නී නිල්මේකුළු විවරගත නවසඳ රේඛාවක් මෙන්ද නොබෝ කල් පවත්නා ගිනිසිළු ආලෝකයක් මෙන්ද නඳුනුයන්හි ජනිත දෙවඟනක මෙන් ද බැබළුණාය. එකෙණෙහිම ඇයගේ කර්මජ වාතය සැලිණ. එවිට ඇයට වටතිරයක් අදවා කිරිමවුන් ඉදිරියෙහි සිටුවා මහජනයා නික්මුණාහ. සල්අත්ත අල්වාගෙන සිටින්නියගේම ගැබ්නැගීම සිදුවිය.
එකණෙහිම මහාබ්‍රහ්මයෝ සතරදෙනෙක් රන්දැලක් ගෙන ගොස් ඒ රන්දැලින් බෝසතුන් පිළිගෙන මව ඉදිරියෙහි තබා දේවිනී, සතුටුවුව මැනව. ඔබට මහේශාක්‍ය පුතෙක් උපන්නේ යයි කීහ. යම්සේ වනාහි වෙනත් සත්ත්‍වයෝ මවුකුසින් නික්මෙන්නාහු පිළිකුල් අසූචියෙන් තැවරීගෙන නික්මෙත්ද බෝසත්හු එසේ නොවෙති. උන්වහන්සේ වනාහි දෙඅත්පා දිගහැර හිටිවනම මවුකුස හටගත් කිසිදු අසූචියකින් නොතැවරීම පිරිසිදුව පැහැදිලිව කසීවතක තැබූ මිණිරුවනක් මෙන් බබළමින් මවුකුසින් නික්මුණහ. එසේ වුවද බෝසතුන්ට සහ බෝසත් මෑණියන්ට සත්කාර පිණිස අහසින් දෙදිය දහරක් නික්ම බෝසතුන්ගේ සහ මෑණියන්ගේ සිරුරු ඍතු ගැන්වීය.
එවිට උන්වහන්සේ රන්දැලින් පිළිගෙන සිටි බඹුන්ගේ අතින් සිවුමහ රජවරු මංගල සම්මත සුවපහස් ඇති අඳුන් දිවිසම් ඇතිරියෙන් පිළිගත්හ. ඔවුන් අතින් මනුෂ්‍යයෝ දුහුල් සළුවකින් පිළිගත්හ. මිනිසුන් අතින් මිදී පොළොවෙහි පිහිටා නැගෙනහිර දිශාව බැලූහ. නොඑක් දහසක් සක්වල එකම මිදුලක් විය. එහි දෙවි මිනිස්සු ගඳමල්මාලාදියෙන් පුදන්නාහු මහාපුරුෂය, ඔබට සමානයෙක් මෙහි නැත. උත්තරීතරයෙක් කොයින්දැයි කීහ. මෙසේ දසදිසා බලා තමහට සමානයකු නොදැක උතුරුදිග බලා සත් පියවරින් ගියහ. යන්නාහු පොළවෙන්ම ගියාහ. අහසින් නොගියහ. සළු රහිතවම ගියහ. සළු සහිතව නොගියහ. ළපැටිවම ගියහ. සොළොස්වස් වූයේ නොගියහ. මහජනයාට වනාහි අහසින් යන්නාක් මෙන් ද අලංකාරයෙන් සැරසුණාක් මෙන් ද සොළොස්වස් ඇත්තකු මෙන් ද වූහ. ඉක්බිති සත්වන පියවරෙහි සිට ලොවට අග්‍රවෙමි ආදි උත්තම වදන් නිකුත් කරමින් සිංහනාද කළහ.
බෝසතාණෝ තුන් ආත්මභාවයක මවුකුසින් නික්මුණු කෙණෙහිම වදන් පිටකළහ. මහෞෂධ අත්බැව්හි වෙසතුරු අත්බැව්හි සහ මෙම අත්බැව්හිය. මහෞෂධාත්ම භාවයෙහි මවුකුසින් නික්මුණු උන්වහන්සේ සක්දෙව්රජ අවුත් සඳුන් හරයක් අත තබා ගියේය. උන්වහන්සේ එය මිටෙහි තබාගෙනම බිහිවූහ. එවිට මැණියෝ උන්වහන්සේගෙන් දරුව, කුමක්ගෙන ආයෙහිදැයි විචාළහ. අම්මේ, ඔසුවකි. මෙසේ ඖෂධයක් ගෙන ආ බැවින් ඔසධ කුමාරයයි කියාම උන්වහන්සේ නම් කළහ.
වෙස්සන්තරාත්ම භවයෙහි මවුකුසින් බිහිවත්ම දකුණත දිගුකොට අම්මේ, ගෙයි කිසිවක් තිබේද දන් දෙමියි කියමින් බිහිවූහ. එවිට මෑණියෝ දරුව, ධනවත් ගෙයක උපන්නෙහියයි පුතු අත සියතෙහි තබාගෙන දහසින් බැඳි පියල්ලක් තැබූහ.
මේ අත්බැව්හි මේ සිංහනාදය කළහ. මෙසේ බෝසත්හු අත්බැව් තුනක මව්කුසින් බිහිවීමත් සමග බස් තෙපලූහ. උපන් මොහොතෙහි දෙතිස් පෙරනිමිති පහළ විය. යම්කලෙක අප බෝසතාණෝ ලුම්බිණි වනයෙහි උපන්නාහුද එසමයෙහි රාහුලමාතා දේවිය, ඡන්න කාළුදායි ඇමති, ආජානීය ඇත්රජ, කන්ථක අස්රජ, මහබෝරුක, නිධන් සැළි සත ද උපන්හ. ඉන් එකක් ගවුවක් පමණය. එකක් අඩයොදුන් පමණය. එකක් තුන්ගවු පමණය. එකක් යොදුනක් පමණ ද විය. මේ සත සහජාත නම් වෙයි.
දෙනුවර වැස්සෝ මහාපුරුෂයන් ගෙන කිඹුල්වත් පුරයටම ගියහ. එදිනම සුදොවුන් රජුගේ පුත් බෝමුල හිඳ බුදුවන්නේයයි තව්තිසා භවනයෙහි තුටුපහටුවූ දෙව්සමූහයා පිළිසිසෑරීම් ආදිය පවත්වමින් ක්‍රීඩා කළහ. එකල සුදොවුන් රජුගේ කුලුපග අෂ්ටසමාපත්තිලාභී කාලදෙවල නම් තාපස අහර වළඳා දිවාවිහාරය පිණිස තව්තිසා භවනයට ගොස් එහි දිවාවිහාරයෙන් හුන්නේ සතුටු සිතින් ක්‍රීඩා කරන ඒ දෙවියන් දැක කුමක් නිසා සතුටු සිතින් ප්‍රමුදිත හදින් කෙළනාහුද? මට ඒ කරුණ කියවයි කීය. ඒ දෙවියෝ නිදුකාණනි, සුදොවුන් රජුට පුතෙක් උපන්නේය. උන්වහන්සේ බෝමැඩ හිඳ බුදුවී දම්සක් පවත්වන්නාහ. උන්වහන්සේගේ අනන්තරූප බුද්ධලීලාව දක්නට ලබන්නෙමු. මේ නිසා සන්තෝෂ වෙමුයි කීහ.
එවිට තාපස ඔවුන්ගේ බස් අසා පරම දර්ශනීය රත්නාවලෝක ඇති දෙව්ලොවින් බැස රජ මාලිගයට පිවිස පැනවූ අසුන්හි හිඳගත්තේය. අනතුරුව කරන ලද පිළිසඳර ඇති රජුට මහරජ, ඔබට පුතෙක් උපන්නේය. ඔහු දක්නට ලබමියි කීය. රජ මනාව සැරසූ පුතු ගෙන්වා තාපසයාට වැන්දවීමට යොමු කළේය. මහපුරුෂයන්ගේ පා කැරකී විදුලියක් මෙන් මේකුළුතටයක් වන් තාපසජටාවෙහි පිහිටියේය. බෝසතුන් විසින් එම අත්බැව්හි වැඳිය යුතු අනිකෙක් නම් නොවෙති. ඉක්බිති තාපස අසුනින් නැගිට බෝසතුන්ට ඇඳිලි බැන්දේය. රජ ඒ අසිරිය දැක සියපුතු වැන්දේය. තාපස තෙම බෝසතුන්ගේ ලක්‍ෂණ සම්පත් දැක බුදුවන්නේද නොවන්නේදැයි ආවර්ජනා කොට නිසැකයෙන් බුදුවන්නේ යයි අනාගත සඤ්ඤාණයෙන් දැන මේ ආශ්චර්ය පුරුෂයකැයි සිනාවිය.
ඉක්බිති මම බුදු වූ මුන්වහන්සේ දක්නට ලබන්නෙම් දෝයි සලකන්නාහු නොලබන්නෙමි. අතුරතුරම කළුරිය කොට දහසක් බුදුවරුන් වැඩමකොටත් අවබෝධ නොකළ හැකි අරූප භවයෙහි උපදින්නෙමියි දැක මෙබඳු ආශ්චර්ය පුරුෂයෙකු දක්නට නොලබන්නෙමි. මට මහත් හානියක් වන්නේ යයි නැවත හඬන්නට විය. මිනිස්සු ඒ දැක අප ආර්යයෝ දැන්ම සිනාසී නැවත හඬන්නට පටන්ගත්හ. කිමෙක්ද ස්වාමීනි, අපගේ ආර්ය පුත්‍රයන්ට කිසි අනතුරක් වන්නේදැයි විචාළහ. උන්වහන්සේට අනතුරක් නැත. නිසැකවම බුදුවෙතියි තාපසයෝ කීහ. එසේ නම් ඔබවහන්සේ කුමකට හැඬූහු ද? මෙවැනි ආශ්චර්ය පුද්ගලයකු බුදුව දක්නට නොලබමි. ඒකාන්තයෙන් මට මහත් හානියක් වන්නේ යයි තමන් ගැන ශෝක වෙමින් හඬමියි කීහ.
ඉක්බිති පස්වන දින බෝසතුන් හිසෙහි නහවා සත්කාර කොට නම් ගන්වමුයි රජමාලිගය සිවුදෑගඳින් පිරිබඩගන්නා ලදපස්මල් විසුරුවා නොකඩසහලින් කිරිබත් පිසවා ත්‍රිවේද පාරගත බමුණන්ට ආරාධනාකොට රජගෙයි හිඳුවා මීකිරිබත් වළඳවා සත්කාර කොට කවරෙක් වන්නාහුදැයි ලකුණු පරීක්‍ෂා කරවූහ. ඔවුනතරින් රාම ආදි බමුණෝ අටදෙනෙක් පරීක්‍ෂා කරන්නෝ වූහ. ඔවුන්ගෙන් සත්දෙනෙක් ඇඟිලි දෙකක් ඔසවා මෙබඳු ලක්‍ෂණ යුක්තයෙක් ගිහිගෙයි වසන්නේ සක්විති රජ වෙයි. පැවිදි වන්නේ බුදුවෙයි කියා ප්‍රකාශ කළහ. ඔවුන්ගෙන් හැමට බාල කොණ්ඩඤ්ඤ නම් බ්‍රාහ්මණ බෝසතුන්ගේ වර ලකුණු සම්පත් බලා මුන්වහන්සේට ගිහිගෙයි විසීමට කරුණු නැත. ඒකාන්තයෙන් කෙලෙසුන් නසා බුදුවන්නාහු යයි එකම ඇඟිල්ලක් ඔසවා කීය. එවිට උන්වහන්සේට නම් ගන්වන්නාහු සර්ව ලෝකාර්ථ සිද්ධිකාරක හෙයින් සිද්ධත්‍ථ යයි නම් කළහ.
අනතුරුව ඒ බමුණෝ සිය ගෙවලට ගොස් තමන්ගේ පුතුන් අමතා මෙසේ කීහ. අප මහල්ලෝ වෙමු. සුදොවුන් මහරජුගේ පුතු බුදු බවට පැමිණි කල්හි අපි දක්නමෝ හෝ නොදක්නමෝ වෙම්වා. තෙපි මහණව උන්වහන්සේ බුදු වූ කල්හි උන්වහන්සේගේ සසුනෙහි පැවිදිවව් කියායි. ඉක්බිති සත්දෙනම ආයු පමණින් සිට කම්වූ පරිදි මියගියහ. කොණ්ඩඤ්ඤ මාණවක නිරෝගි විය. එකල්හි ඒ රජ කුමක් දැක මාගේ පුත්‍රයා පැවිදි වන්නේදැයි ඔවුන්ගෙන් විමසීය. සතර පෙරනිමිති දැකීමෙනැයි කීහ. කුමක් කුමක්ද? මහල්ලකු, ගිලනකු, මළඑකකු, පැවිද්දකු යයි කීහ. රජ මෙවක් පටන් මෙබන්දන්ට මපුතු වෙත එළඹීමට නොදෙව් කියා කුමරාගේ ඇස්දුරට මහලු මිනිසුන් ආදීන්ගේ පැමිණීම වළකනු පිණිස සිවුදිග ගව්ව ගව්ව ආරක්‍ෂා තැබීය. එදින එතැන්හි රැස්වූ නෑකුල අසූදහසින් එක් එක්කෙනා එක එක පුතු පොරොන්දු වී මෙතෙම බුදු හෝ වේවා. රජ හෝ වේවා. අපි එක එක පුතු දෙන්නෙමු කියායි. ඉඳින් බුදුවුවහොත් ශ්‍රමණ ශාක්‍යයන්ම පිරිවරා හැසිරෙයි. ඉඳින් සක්විතිරජ වුවහොත් ශාක්‍යකුමරුන්ට පිරිවරා හැසිරෙයි කියායි. ඉක්බිති රජ මහාපුරුෂයාණන්ට පරමරූප සම්පන්න හැමදොස් රහිත කිරිමවුන් දුන්නේය. බෝසත්හු අනන්ත පිරිවරින් මහත් සිරිසැපතින් වැඩුණාහ.
අනතුරුව දිනක් රජුගේ වප්මඟුලක් විය. එදා රජ මහත් විභූතියෙන් මහපිරිවරින් වප්මඟුල් වප්කරන තැනට ගියේය. එහි රජ පරම මංගල රන්නගුල ගනී. ඇමති ආදීහු රිදී නගුල් ආදිය ගනිති. එදින නගුල් දහසක් යොදති. බෝසතුන් පිරිවරා සිටි කිරිමවුවරු රජුගේ සම්පත් බලමුයි තිරය ඇතුළෙන් පිටතට නික්මුණහ.
එවිට බෝසත්හු වටපිට බලන්නාහු කිසිවකු නොදැක වහා නැගිට පලක් බැඳ ආනාපානසති වඩා ප්‍රථම ධ්‍යානය ඉපිදවූහ. කිරිමවුවරු කෑම් බීම් අතර ගැවසෙන්නාහු මඳක් පමාවූහ. සෙසු ගස්හි සෙවණැලි ආපසු හැරී ඒ දඹරුක්හි සෙවණ වටකොට එහිම පිහිටියේය. උන්වහන්සේගේ කිරිමවුවරු ආර්ය පුත්‍රයා තනිවමැයි වහා තිරපවුර ඔසවා බලන්නාහු සිරියහන්හි පලඟින් හුන්නහුද ඒ පෙළහරද දැක ගොස් රජුට සැල කළහ. රජ වහා ගොස් පුත, මේ ඔබට දෙවන වැඳීම යයි පුතු වැන්දේය.
බෝසත්හු අනුක්‍රමයෙන් සොළොස්විය පත්වූහ. රජතුමා බෝසතුන්ට තුන් සෘතුවට සුදුසු රම්ම, සුරම්ම, සුභ නම් තුන්පහයක් කරවීය. එකක් නවමහල්ය. එකක් සත්මහල්ය. එකක් පස්මහල්ය. ප්‍රාසාද තුනම උසින් සමප්‍රමාණය විය. මහල්හි වනාහි නානාත්‍වය විය.
ඉක්බිති රජ සිතීය. මාගේ පුත්‍රයා නිසි වයස් පත් ඔහුට සේසත් නඟා රජසිරි බලමි කියායි. හෙතෙම ශාක්‍යයන්ට ලියුම් යැවීමි. මාගේ පුත්‍රයා නිසි වයස් විය. ඔහු රාජ්‍යයෙහි පිහිටුවමි. සියල්ලෝ සිය ගෙවල වියපත් දැරියන් මේ ගෘහයට එවත්වා කියයි. ඔවුහු රජුගේ හසුන් අසා කුමරා හුදෙක් රූපසම්පන්නය. කිසි ශිල්පයක් නොදනී. භාර්යා පෝෂණයක් නොකටහැකි වෙයි. අපි දියණියන් නොදෙමුයි කීහ. රජ එපවත් අසා පුතු ළඟට ගොස් ඒ බව කීය. බෝසතාණෝ කවර ශිල්පයක් දැක්විය යුතුදැයි කීහ. දරුව, දහසක් දෙන නගන දුන්න නැගිය යුතුයයි කීහ. එසේනම් ගෙන්වනු මැනව. රජ ගෙන්වා දුන්නේය. ඒ දුන්නා පුරුෂයෝ දහසක් නගති. පුරුෂයෝ දහසක් බහාලති. මහපුරිස්හු එය සරාසනයට ගෙන්වාගෙන පර්යංකයෙහි හිඳගෙනම දුනුදිය පාඇඟිල්ලෙන් වෙළවා අදින්නාහු පාඇඟිල්ලෙන්ම දුන්න නගා වමතින් දණ්ඩ ගෙන දකුණතින් ඇද දුනුදිය නැංවූහ. මුළු නුවර ඉපිළෙන්නාක් මෙන් විය. මේ කිනම් ශබ්දයෙක්දැයි කීකල්හි මේඝගර්ජනා කරතී කීහ. අනිකෙක් තෙපි නොදන්නාහුය. මේඝගර්ජනා නොවෙයි. දහසක් දෙන නගන දුන්න නගා දුනුදිය අපොළන දුනුදිය පහරෙහි ශබ්දයයි කීහ. ශාක්‍යයෝ ඒ අසා එපමණකින්ම සතුටුසිත් ඇත්තෝ වූහ.
එවිට මහපුරිස්සු කුමක් කළයුතුදැයි කීහ. අටඟුල් බොල ඇති යපට හීයෙන් විදිය යුතුයයි කීහ. එය විද තව කුමක් කටයුතුදැයි විමසූහ. සතරඟුල් ඝන ඊපලිහ විදිය යුතුයයි කීහ. එය විද වෙන කුමක් කළ යුතුදැයි ඇසූහ. වියතක් ඝන උදුම්බර පුවරුව විදිය යුතුයයි කීහ. එයද විනිවිද අනික් කුමක්දැයි ඇසූහ. වැලිගල ආදියයි කීහ. මහසත්හු වැලිගැල ද පිදුරුගැල ද විනිවිද ජලයෙහි එක් ඉස්බක් පමණ හීය යැවූහ. ගොඩ අට ඉස්බක් පමණ යැවූහ. ඉක්බිති උන්වහන්සේට එළබටුගෙඩියෙහි සලකුණින් අස්ලොම විදිය යුතුයයි කීහ. එසේනම් යොදුනක් ප්‍රමාණයෙහි බටුගෙඩිය බඳවව්යයි කියා යොදුනක් ප්‍රමාණයෙහි එළබටු ගෙඩියෙහි සලකුණින් අස්ලොම බඳවා රාත්‍රිය අන්‍ධකාරය මේඝපටලයෙන් වැසුණු දිශාවෙහි ඊය විද්දහ. එය ගොස් යොදුනක් දුර වූ අස්ලොම පලා පොළොවෙහි කිමිදියේය. මෙපමණක් නොවේ. එදින මහපුරිස්හු ලොව පවත්නා සියලු ශිල්ප දැක්වූහ.
එවිට ශාක්‍යයෝ තමන්ගේ දූවරුන් සරසා පිටත් කළහ. සතළිස් දහසක් නළඟනෝ වූහ. රාහුලමාතා දේවිය අගමෙහෙසි වූවාය. මහපුරිස්හු සුරයුවතියන් පිරිවැරූ දෙව්කුමරකු මෙන් පිරිමින් රහිත තූර්යයෙන් පුද ලබන්නාහු මහසැප විඳිමින් සෘතුවෙන් ඍතුව ඒ තුන්පහයෙහි වසති. දිනක් බෝසතාණෝ උයනට යනු කැමතිව රියදුරු අමතා රථය සූදානම් කරව, උයන්බිම බලමී කීහ. හෙතෙම මැනවැයි අස්වා මහාර්ඝ උතුම් සොඳුරු තිර කුබර යුත් තිරසර නෙමි නාභි ඇති උතුම් රන් රිදී මිණි රුවනින් සරසන ලද එසාමුඛ ඇති නවරන් රිදී තාරකායෙන් සරසන ලද නෙමිපාර්ශ්ව යුත් දිගහරින ලද නන්සුවඳ කුසුම දාමයෙන් සශ්‍රීක වූ සූර්යරථය මෙන් දර්ශනීය වූ උතුම් රථය සරසා හඳ කුමුදු පැහැ ඇති අහස ගුරුළකුට බඳු පව් ඇති ආජානීය මංගල සෛන්‍ධවයන් සතර දෙනකු යොදා බෝසතුන්ට දැන්වීය. බෝසත්හු දෙව්විමනක් බඳු ඒ රියට නැඟ උයන බලා ගියහ.
එවිට දේවතාවෝ සිදුහත් කුමරුට බුදුවන කාලය ආසන්නය. උන්වහන්සේ පෙරනිමිති දක්වමුයි ජරාවෙන් දැදුරු සිරුරැති කඩදත් ඇති පැසුණු කෙස් ඇති නැමුණු සිරුරින් දඬුගත් අතින් වෙවුලමින් යන එක් දිව්‍යපුත්‍රයකු දැක්වූහ. ඔහු බෝසතාණෝත් රියැදුරාත් පමණක් දකිති. ඉක්බිති බෝසතාණෝ රියැදුරු, මේ මිනිසා කවරෙක්ද? ඔහුගේ කෙසුත් අන් අයගේ මෙන් නොවේ. මහාපනාද සූත්‍රයෙහි ආ නයින්ම විමසා ඔහුගේ වදන් අසා යම්තැනෙක්හි උපන්නහුගේ ජරාව පැනේනම් භවත්නි, ඇත්තෙන්ම ඒ ජාතියට නින්දා වේවායි සංවේග පත් හදින් එතැනින් හැරී ප්‍රාසාදයටම ගියහ.
රජ කුමක් නිසා මපුත් ආපසු ආයේදැයි විචාළේය. දේවයිනි, මහලු මිනිසකු දැකයයි කීය. ඉක්බිති රජ කම්පාවන හදින් අඩයොදනෙක රැකවල් තැබීය. නැවත දිනක් බෝසත්හු උයනට යන්නාහු ඒ දෙවියන් විසින්ම මවන ලද ගිලන් මිනිසකු දැක පෙර පරිදිම විමසා කලකිරුණු හදින් ආපසු හැරී මාලිගයටම ගොඩවූහ. රජ ඒ අසා ඔහුගේ පැවිද්ද වනසැයි නළඟනන් යැවීය. රැකවල් වඩා තුන්ගවු පමණ ප්‍රදේශයෙහි රකවල් තැබීය.
[missing trans]
බෝසතාණෝ තවත් දිනක උයනට යන්නාහු මනාව හැඳ මනාව පෙරව ගත් පැවිද්දකු දැක යහළු රියදුර, මේ කවරෙක්දැයි රියදුරාගෙන් විමසීය. රියැදුරා ද බුද්ධෝත්පාදයක් නොමැත්තෙන් පැවිද්දකු හෝ පැවිදිගුණ නොදනිතත් දේතානුභාවයෙන් දේවයිනි, මේ පැවිද්දෙකැයි කියා උන්වහන්සේට පැවිදි ගුණ වර්ණනා කළේය.
එයින් බෝසතාණෝ පැවිද්දෙහි රුචි උපදවා එදින උයනට ගියේය. දීර්ඝායුෂ්ක බෝසත්හු අවුරුදු සියය සියය ගියකල මහල්ලකු ආදි එක එක දකිති. අප බෝසත්හු වනාහි අල්පායුෂ්ක කාලයෙහි උපන් බැවින් සිවුමසක් ගතව උයනට යන්නාහු කෙමෙන් එක එක දුටහ. සතර නිමිති එක දිනයෙහි දැක ගියහයි දීඝභාණකයෝ කියති. එහි දිවාභාගය ක්‍රීඩා කොට උයන්රස විඳ මඟුල් පොකුණකින් නහා ඉර අස්තංගතවූ පසු තමන් සරසවා ගනු කැමැත්තාහු මඟුල් ගල්තෙලෙහි වාඩිවූහ. එවිට උන්වහන්සේගේ සිත්හසර දත් සක්දෙවිඳු විසින් එවන ලද විස්සකම්ම නම් දෙව්පුත් පැමිණ උන්වහන්සේගේම කපුවෙස් ගෙන දිව්‍යමය අලංකාරයෙන් අලංකාර කළේය. සර්වාලංකාරයෙන් සරසන ලද උන්වහන්සේට සියලු කාලාවචරයන් තම තමන්ගේ ප්‍රතිභාණයන් දක්වද්දී බමුණන් විසින් ජයවේවා ආදි වචනයෙන් සුතමංගලිකාදි නන් වැදෑරුම් තුතිවදන් ගොස අස්වද්දී සකලාලංකාරයෙන් සරහන ලද උතුම් රියට නැගුණහ. එවේලෙහි රාහුලමාතාව පුතකු වැදූයයි අසා සුදොවුන් රජ පුතුට සතුට පවසව්යි හසුන් යැවීය. බෝසත්හු එයසා රාහුලයෙක් උපන්නේය. බන්‍ධනයක් උපන්නේ යයි කීහ. රජ මපුත් කුමක් කීයේදැයි විමසා එවදන් අසා මෙවක් පටන් මාගේ මුනුපුරා රාහුල කුමාර නම් වන්නේ යයි කීය.
බෝසතාණෝ ද ඒ උතුම් රියට නැගී මහපිරිවරින් අතිශය මනහර සිරි ශෝභාවෙන් නුවරට පිවිසියහ. එකල රූසිරියෙන් ද ගුණසම්පත්තියෙන් ද නුකුඩා කිසාගෝතමී නම් කැත් කුමරිය උතුම් මතුමහල් පායෙහි සිට නුවරට පිවිසෙන බෝසතුන්ගේ රූසිරු දැක හටගත් සතුටු සොම්නස් ඇතිව-
නියත වශයෙන්ම ඒ මව නිවුණාය. නියත වශයෙන්ම ඒ පියා නිවුණේය. නියත වශයෙන්ම යම් ස්ත්‍රියකට මෙබඳු සැමියෙක් ඇත්තේ ඕ නිවුණාය.
කියා මේ උදානය කීවාය.
බෝසත්හු එය අසාම මෝතොමෝ මට මනා ඇස්වීමක් ඇස්වූවාය. මම නිවන සොයමින් හැසිරෙමි. අදම මා ගෘහවාසය හැර දමා නිර්වාණය සෙවිය යුතුයයි මෙය මැයට ආචාර්ය භාගය වේවා කියා ලක්‍ෂයක් අගනා පරම සිත්කළු මුතුහර ගෙළෙන් මුදා යැවූහ. ඇය සිදුහත් කුමරා මා කෙරෙහි බැඳුණු සිතැතිව පඬුරු එවීයයි සොම්නස් ඇත්තී වූවාය.
බෝසතාණෝ ද මහත් සිරිසැපතින් පරම රමණීය පහයට නැගි සිරියහන්හි හොත්හ. එකෙණෙහිම පිරිපුන් සඳමඬල වන් සොඳුරු වුවනින් යුත් බිඹුපලවන් තොලින් යුත් සුදෝසුදු මනාව ගැළපුණු අවිචර දසන් ඇති නිල්නුවන් හා කෙස්පාස ඇති මනාව හටගත් සුනිල් කුටිල බැවින් යුත් මනාව වැඩුණු හංසයව අසංගත පියොවුරින් යුත් රිත නවරන් රිදියෙන් සරසන ලද මිණිමෙවුල් ගත විසල් ඝනජසනකට ඇති ඇත් සොඬවන් දෙකළවා ඇති නැටුම් ගැයුම් වැයුම්හි කුසල සුරයුවතීන් බඳු රූපශෝභා ඇති වරයුවතීහු මිහිරි රැව් ඇති තූර්යයන් ගෙන මහපුරුෂයන් පිරිවරා සිත් අලවමින් නැටුම් ගැයුම් වැයුම් පැවැත්වූහ. බෝසත්හු කෙලෙසුන්හි නොඇලි සිත් ඇති බැවින් නෘත්‍ය ගීතාදියෙහි නොඇලුණාහු මොහොතක් නින්දට පැමිණියහ.
ඔවුහු උන්වහන්සේ දැක අපි යමෙකු සඳහා නැටුම් ආදිය පවත්වන්නමෝ නම් එතුමා නින්දට පැමිණියේය. දැන් කුමකට වෙහෙසෙමුදැයි ගත් තූර්ය භාණ්ඩ ඉවතලා නිදාගන්න. ගඳතෙල් පහන් දැල්වෙයි. බෝසතාණෝ පිබිද ඇඳ මත පලගින් සිටියාහු තූර්ය භාණ්ඩ ඉවතලා නිදන ඒ ස්ත්‍රීන් දුටහ. කෙළ වගුරුවමින් කිලිටි කොපුල් ගාත්‍ර ඇති දත්කන ඇතැමුන් ද දොඩවන සමහරුන් ද කටහයා ගත් සමහරුන් සළුමෙවුල් පහවූවන් පිළිකුල් සම්බන්‍ධ ස්ථාන දක්වන්නවුන් මුදා විසිරුණු කෙස් ඇත්තවුන් සොහොන් රූ වැනි රූ දරන්නවුන් මෙන් නිදා සිටියවුන් දුටහ. මහසත්හු ඔවුන්ගේ විප්‍රකාර දැක බෙහෙවින්ම කාමයන්හි නොඇලුණු සිත් ඇති වූහ. උන්වහන්සේට ශක්‍රභවනය සේ අලංකාරයෙන් සරසන ලද සොඳුරු ශෝභා ඇති උතුම් මාලිගය හැරදැමූ මළසිරුරු කුණප භරිත අමුසොහොනක් මෙන් පරම පිළිකුල් බව හැඟී ගියේය. තුන්භවය ගිනිගත් ගෙයක් සේ වැටහිණ. භවත්නි, ඒකාන්තයෙන් උපද්‍රැතය. ඒකාන්තයෙන් පීඩාකාරි යයි වචනත් පැවසූහ. සිත පැවිද්දට අතිශයින්ම නැමුණේය.
අදම මා විසින් මහබිනික්මන් නික්මිය යුතුයයි සිරියහනින් නැගී දොර ළඟට ගොස් මෙහි කවුදැයි කීහ. පඩිකඳෙහි හිස තබා නිදා සිටි ඡන්න ආර්ය පුත්‍රයිනි, මම ඡන්න යෙමියි කීය. අද මම මහබිනික්මන් නික්මෙනු කැමැත්තෙමි. කාහටත් නොකියා වහා එක් අතිජව සෛන්‍ධවයෙක් සරසවයි කීහ. හෙතෙම මැනව දේවයිනිය අස් බඩු ගෙන පහලට ගොස් ගඳතෙල් පහන් දල්වද්දී සමන්පට වියන් යට පරම රමණීය බිම්කඩෙක සිටි අරිමථනය කරන කන්‍ථක නම් වරතුරඟු දැක අද මවිසින් ආර්ය පුත්‍රයන්ට නික්මීම සඳහා මේ මඟුලසුම සැරසිය යුතුයයි කන්‍ථක සැරසීය. සරසන්නා වූම ඔහු මේ සැරසීම ඉතා බරපතළය. වෙනදා උයන් කෙළියට යන කල සැරසීම මෙන් නොවේ. නිසැකයෙන් අද ආර්ය පුත්‍රයෝ මහබිනික්මන් නික්මෙතියි දැනගත්තේය. එයින් සතුටු සිත් ඇත්තේ මහ හේෂාරවයක් කළේය. ඔහුගේ නාදය සකල කපිලපුරය මහහඬ ගන්වන්නේය. දෙවියෝ වනාහි වළකා කිසිවකුටත් ඇසෙන්නට නුදුන්හ.
බෝසත්හු පළමුව පුතු බලමියි සිතා සිටිතැනින් රහල්මව වසන තැනට ගොස් ගැබ්දොර විවර කළහ. එකෙණෙහි ගැබතුල ගඳතෙල් පහන දැල්වෙයි. රහල්මව සමන්මල් ආදිය අමුණක් පමණ අතුරන ලද උතුම් යහනාවෙහි පුතු මත අත තබා නිදන්නීය. බෝසත්හු එළිපතෙහි පා තබා සිටිවනම බලා ඉඳින් මම දේවියගේ අත ඉවත්කොට මපුතු ගනිම් නම් දේවිය පිබිදෙන්නීය. එයින් මාගේ මහබිනික්මනට අනතුරු වන්නේය. බුදුවම අවුත් පුතු බලමියි සිතා පහතලින් බැස අසු ළඟට ගොස් මෙසේ කීහ. දරුව කන්ථක, තෝ අද එක් රැයින් මා එතෙර කරව. මම තා නිසා බුදුව සදේවක ලෝකයා එතෙර කරවන්නෙමි කියායි. ඉක්බිති උඩපැන කන්ථක පිට නැගුණාහ. කන්ථක ග්‍රීවයෙහි පටන් දිගින් අටළොස් රියන් වෙයි. ඊට ගැළපෙන උසින් යුක්තය. රූපසම්පතින් ජවබලසම්පතින් යුක්තය. සේදූ සකක් මෙන් පැහැපත්ය. ඉක්බිති වරතුරඟු පිට නැගී ගත් බෝසත්හු කන්ථක අසුමලග ගන්වා මධ්‍යම රාත්‍රියෙහි නුවර මහදොර වෙත පැමිණියහ.
එකල රජතුමා කල්තියාම බෝසතුන්ගේ ගමන වැළකීම පිණිස දොරපියන් දෙක්හි එක එක මිනිසුන් දහසක් විසින් විවර කළයුතු කොට එහි ආරක්‍ෂකයන් තැබුයේ විය. බෝසත්හු වනාහි මිනිස් ගණනින් කෙළලක්‍ෂයක් මිනිසුන්ගේ බල දරති. ඇත් ශක්තීන් ලක්‍ෂයක් ඇතුන්ගේ බල දරති. එහෙයින් උන්වහන්සේ ඉඳින් දොර නොහැරියහොත් අද කන්ථක පිට සිටම ඡන්න වාලධිය ගන්වා ඔහු සමග කන්ථක කළවායෙහි සංඥා කොට අටළොස් රියන් උස පවුර උඩපැන ඉක්මවන්නෙමියි සිතූහ. ඡන්න කන්ථක ද එසේ සිතූහ. දොරෙහි අධිගෘහිත දේවතාවෝ දොර ඇරියහ.
එකෙණෙහි පාපී මාරයා බෝසතුන් වළකන්නෙමියි අවුත් අහස සිට කීය-
මහාවීරය, නික්ම නොයනු මැනව. මෙයින් සත්වන දින ඔබවහන්සේ ඒකාන්තයෙන් දිවසක්රුවන පහළ වන්නේය.
දෙදහසක් කොදෙව් පිරිවර ඇති සතර මහදිවයින්හි රාජ්‍යය කරනු මැනව. නිදුකාණනි, නවතිනු මැනව කියායි. තෝ කවරක්හිදැයි මහපුරිස්සු ඇසූහ. මම වසවර්ති වෙමියි කීය.
මහරජ, සක්රුවන පහළවන බව මම දනිමි. මට රාජ්‍යයෙන් පලක් නැත. මාරය, තෝ යව. මෙහි නොසිටුව.
මම සියලු දසසහස්‍රී ලෝකධාතුව කම්පාකොට ලොව හික්මවන්නා වූ බුදු වන්නෙමියි කීහ.
ඔහු එහිම අතුරුදහන් විය.
මහාසත්ත්‍වයෝ එකුන්තිස් වියෙහි අතපත් සක්විති රාජ්‍යය කෙළපිඩක් මෙන් අනපේක්‍ෂිතව හැර දමා සක්විති සිරි නිවන බඳු රජගෙයින් නික්ම ඇසළ පුන්පොහෝදින උතුරුසල නැකත පවතිද්දී නුවරින් නික්ම නුවර බලනු රිසි වූහ. සිතූ සැණින් කුඹල්සකක් මෙන් ඒ බිම්පියස කැරකිණ. මහසත්හු සිටි ලෙසින්ම කපිලපුර බලා ඒ බිම් පෙදෙසෙහි කන්‍ථක නිවත්තන චෙතිය ස්ථානය දක්වා යායුතු මඟට අභිමුඛව කන්‍ථක මෙහෙයවා ගියහ. මහත් සත්කාරයෙන් උදාර ශ්‍රී ශෝභාවෙන් බෝසතුන් යද්දී උන්වහන්සේ ඉදිරියෙන් දෙවියෝ සැට ලක්‍ෂයක් උල්කා දැරූහ. පසුපසින් දකුණු පසින් උල්කා ලක්‍ෂයකි. වම්පසින්ද එසේය. වෙනත් දෙවිවරු සුවඳකුසුම් මල්දම් සඳුන්සුණු චාමර ධජ පතාකායෙන් සත්කාර කරන්නාහු පිරිවරා ගමන් කළහ. දිව්‍යමය සංගීත ද නන් තුරු වාදනය ද කළහ.
මෙම සිරිසෞභාග්‍යයෙන් යන බෝසතාණෝ එක් රැයින්ම තුන් රාජ්‍යය පසුකොට තුන්යොදුන් මග ගෙවා අනෝමා ගංතෙරට පැමිණියහ. ඉක්බිති බෝසත්හු ගංතෙර සිට මේ කිනම් නදියක්දැයි ඡන්නගෙන් ඇසූහ. දේවයිනි, අනෝමා නමි. අපගේ පැවිද්දත් අනෝම වන්නේ යයි විළුබෙන් අසු ගටන්නාහු අසුට සංඥා කළහ. අශ්වයා උඩපැන අට ඉස්බක් පුළුල් ගඟ එගොඩ සිටියේය. බෝසත්හු අසුපිටින් බැස මුතුරැසක් වන් වැලිතෙලෙහි සිට ඡන්න ඇමතූහ යහළු ඡන්න, ඔබ මාගේ ආභරණත් කන්ථකත් ගෙන යන්න. මම පැවිදි වන්නෙමියි කීහ. ඡන්න, දේවයිනි මමත් පැවිදිවෙමියි කීය. ඔබට මහණවිය නොහැකියි. ඔබ යන්නමයි තෙවරක් වළකා ආභරණත් අශ්වයාත් පවරා දී මෙසේ සිතූහ. මගේ මේ කෙස් ශ්‍රමණ සාරුප්‍ය නොවෙයි. ඒවා කඩුවෙන් කපමි කියා දකුණතින් නොතියුණු උතුම් කඩුව ගෙන වමතින් මෞළිය සහිත කොණ්ඩය ගෙන සින්දහ. කෙස් දැඟුල්ව දකුණට කැරකී හිසෙහි ඇලී ගියේය. දිවිහිමියෙන් ඒ කෙස්වල ප්‍රමාණය එයම වෙයි. රැවුල එයටම අනුරූප විය. නැවත කෙස්රැවුල් කැපීමක් නොවීය. බෝසත්හු මෞලිය සහිත කොණ්ඩය ගෙන ඉදින් මම බුදුවන්නෙම් නම් අහසෙහි රැඳේවා. නොඑසේ නම් බිම වැටේවායි අහසට දැමූහ.
එවිට සක්දෙව්රජ දිවැසින් බලන්නේ යොදුනක් පමණ රන්කඩුවකින් එය පිළිගෙන තවුතිසා භවනයෙහි සිළුමිණි සෑය නම් සෑයක් පිහිටුවීය. කීයේමය-
අග්‍ර පුද්ගලයන් වහන්සේ උතුම් සුවඳ කැවූ මෞලිය සිඳ අහසට දැමූහ. වාසව නම් දහසක් නුවන් ඇත්තහු විසින් උතුම් රන්කරඬුවෙන් සිරසින් පිළිගන්නා ලදි.
නැවත බෝසතාණෝ සිතූහ. මේ කසී සළු මාගේ පැවිද්දට නොගැළපෙයි. එවිට උන්වහන්සේගේ කාශ්‍යප බුදුන් සමයෙහි පැරණි යහළු වූ ඝටීකාර මහාබ්‍රහ්ම තෙම එක් බුද්ධාන්තරයක් විනාශයට පත් මිත්‍රභාවයෙන් මෙසේ සිතීය. අද මාගේ මිත්‍රයා මහබිනික්මන් කළේය. එතුමාට ශ්‍රමණ පරිෂ්කාර ගෙන යමි කියායි.
තුන්සිවුර ද පාත්‍රය ද කරය ද හිදිකටුව ද පෙරහන සහ කායබන්‍ධන ද යන මේ අට යෝගයෙහි යුක්ත භික්‍ෂුවගේ පිරිකරයි.
මේ ශ්‍රමණ පිරිකර අට ගෙනවුත් දුන්නේය. මහපුරිස්හු අර්හත් ධජය පෙරවා උතුම් පැවිදි වෙස් ගෙනම ඡන්නය, මාගේ වචනයෙන් මවුපියන්ට නිරෝගබව කියවයි කියා පිටත් කළහ. ඉක්බිති ඡන්න බෝසතුන් වැඳ පැදකුණු කොට ගියේය. කන්ථක වනාහි ඡන්න සමග කතාකරන බෝසතුන්ගේ වදන් අසන්නේ දැන් ඉතින් මට සමීපයාගේ දැකීමක් මින්පසු නැතැයි පෙනෙන තෙක් මානයෙන් දුරුවීමත් සමගම වියෝදුක ඉවසනු නොහැකිව ළය පැළී මිය ගොස් සුරරිපුන් විසින් නොමැඩිය හැකි තවුතිසා භවනයෙහි කන්ථක නම් දිව්‍යපුත්‍රව උපන්නේය. ඔහුගේ උපත විමලත්‍ථ විලාසිනී නම් විමානවත්‍ථු අටුවාවෙන් ගත යුතුය. ඡන්නට පළමුවෙන් එකම ශෝකයක් විය. එය කන්ථකගේ මරණයෙන් දෙවන ශෝකයකින් පෙළෙන්නේ හඬමින් වැලපෙමින් දුකින් ගියේය.
බෝසතාණෝ ද පැවිදිව ඒ පෙදෙසෙහිම අනුපිය නම් අඹඋයනක් ඇත. එහි සතියක් පැවිදි සුවයෙන් කල්ගෙවා එයින් සන්‍ධ්‍යාප්‍රභායෙන් රැඳුණු වලාපිරිවැරූ සරාකල පුන්සඳ මෙන් උතුම් කසාවතින් සංවරවූයේ හුදකලාව ද නොඑක් දෙන පිරිවරන ලද මෙන් බබළන්නාහු. ඒ වනයෙහි මෘගපක්‍ෂීන්ට නයනාමෘතයක් කරන්නාහු මෙන් එකචාරී සිංහයකු මෙන් මත්මතඟ ගමනින් නරසිංහයාණෝ මිහිකත සනහන්නාක් මෙන් පා ගමනින් එක් දිනකින්ම තිස්යොදුන් මඟ ගෙවා උත්තුංග තරංග භංග යුත් ගල ගංගා නදිය තරණය කොට රක්නාලෝක සමූහයෙන් බබළන උතුම් සොඳුරු රජගහ නම් නුවරට පිවිසියහ. පිවිස ගෙපිළිවෙලින් පිඬු පිණිස හැසුරුණාහ. ඒ මුළු නුවර බෝසතුන්ගේ රූප දර්ශනයෙන් ධනපාල ඇතු පිවිසි කල ඒ නගරය මෙන් අසුරිඳු පිවිසි කල දෙව්නුවර මෙන් කැළඹීමට පත්විය. මහපුරුෂයාණන් පිඬු පිණිස හැසිරෙද්දී නුවර වැසි මිනිස්සු මහසතුන්ගේ රූප දර්ශනයෙන් හටගත් ප්‍රීති සොම්නස් ඇතිව විස්මය පත්ව බෝසත් දර්ශනයෙන් ආවර්ජිත සිත් ඇත්තෝ වූහ.
ඒ මිනිසුන්ගෙන් එකෙක් අනෙකාට මෙසේ කීය. කිමෙක්ද භවත, රාහුට බියෙන් සඟවා ගත් කිරණ ඇතිව මිනිස් ලොවට පැමිණි පුන්සඳ ද? ඔහුට තවකෙක් මෙසේ කීය. යහළුව, කුමක් කියන්නෙහිද? ඔබ කවදා නම් මිනිස් ලොවට පැමිණි පුන්සඳ පෙර දැක තිබේද? ඒකාන්තයෙන් මේ වෙනත් වෙසක් ගෙන අප මහරජුගේත් නුවරුන්ගේත් පරමලීලා සම්පත් දැක ක්‍රීඩා පිණිස පැමිණි කුසුම්සර කාමදේවයාය. අනිකෙක් ඔහුට සිනාසී භවත, ඇයි ඔබට පිස්සුද? ඇයි කාමයා ඊශ්වර ක්‍රෝධාග්නියෙන් දැවුණු සිරුරු ඇත්තෙකි. මේ සුරපුරය යන හැඟීමෙන් මෙහි පැමිණි ශක්‍රයාය කීය. අනිකෙක් ඔහුට සිනාසී භවත, මුල අග වරදා කුමක් කියන්නෙහිද? ඔහුගේ දහසක් නුවන් කොයින්ද? වජ්‍රය කොයින්ද? ඓරාවණයා කොයින්ද? ඒකාන්තයෙන් බ්‍රාහ්මණ ජනයාගේ ප්‍රමාද දැක වෙද වේදාංගයන්හි යෙදවීමට පැමිණි බ්‍රහ්මයායි. ඒ සියල්ලන්ම බැහැර කොට අනිකෙක් මෙසේ කීය. මේ පුන්සඳ නොවේ. කාමයා ද නොවෙයි. ශක්‍රයාත් නොවෙයි. බ්‍රහ්මයා ද නොවෙයි. මේ ආශ්චර්ය මනුෂ්‍යයා ලෝකනායක ශාස්තෘන් වහන්සේය.
නුවර වැස්සෝ මෙසේ කතාකරද්දී රාජපුරුෂයෝ ගොස් බිම්බිසාර රජුට දැන්වූහ. දේවයිනි, දෙවියෙක් හෝ ගන්‍ධර්වයෙක් හෝ නැත්නම් නාරජෙක් හෝ යකෙක් හෝ අපගේ නුවර පිණ්ඩපාතයෙහි හැසිරෙන්නේය කියායි. එයසා රජ ප්‍රාසාද තලයෙහි සිට මහාපුරුෂයන් දැක ආශ්චර්ය අද්භූතව රාජපුරුෂයන්ට දරුවෙනි, යව්. විමසව්. ඉඳින් අමනුෂ්‍යයෙක් නම් නුවරින් නික්ම අතුරුදහන් වෙයි. ඉඳින් දේවතාවෙක් නම් අහසින් යයි. නාරජෙක් නම් පොළොවෙහි කිමිද යයි. ඉඳින් මිනිසෙක් නම් ලත් භික්‍ෂාව වළඳයි කියා අණ කළේය.
මහාපුරුෂයාණෝ ද ශාන්ත ඉන්‍ද්‍රියන් ඇතිව ශාන්ත මනසින් යුතුව රූප ශෝභාවෙන් මහජන නුවන් ඇදගන්නාක් මෙන් වියදඬු දුර බලන්නාහු යැපෙන පමණ මිශ්‍ර ආහාර ලබාගෙන පිවිසි දොරින් නුවරින් නික්ම පණ්ඩව පර්වත සෙවනෙහි පෙරදිග බලා හිඳ අහර ප්‍රත්‍යවෙක්‍ෂා කොට නිර්විතාරට වැළඳූහ. ඉක්බිති රාජපුරුෂයෝ ගොස් රජුට එපවත් දැන්වූහ. දූත වචන අසා මගධාධිපතිරාජබාලයන් විසින් දුරනුසාර මෙරුමන්‍දාර වන් සාර සත්වසාර බිම්බිසාර රජ බෝසතුන්ගේ ගුණ ඇසීමෙන්ම හටගත් දැකුම් කුහුලින් වහා නුවරින් නික්ම පණ්ඩව පර්වතය බලාගොස් යානයෙන් බැස බෝසතුන් වෙත ගොස් උන්වහන්සේ විසින් කරන ලද අනුඥා ඇත්තේ ඥාතිජන සෙනෙහෙ සිසිල් සිසිල්ගල් තෙලෙහි හිඳ බෝසතුන්ගේ ඉරියව්වෙහි පැහැද බෝසතුන්ට සියලු ඉසුරු පැවරීය. බෝසත්හු මහරජ, මට වස්තුකාමයෙන් හෝ ක්ලේශකාමයන්ගෙන් පලක් නැත. මම වනාහි උතුම් බුදු බව පතා නික්මියෙමියි කීහ. රජ නන් අයුරින් අයැදත් උන්වහන්සේගේ සිත නොලැබ ඒකාන්තයෙන් බුදුවන්නාහයි බුදුව ඔබවහන්සේ පළමුව මාගේ රටට පැමිණිය යුතුයයි කියා නුවරට ගියේය.
උතුම් රාජගෘහ වූ රාජගහ නම් නගරයට රජු ගිය කල්හි ගිරිරාජයකු බඳු මුනිරාජයන් වහන්සේ මෘගරාජගමන් ඇති ශෝභන ගමනින් වැඩියහ.
ඉක්බිති බෝසතාණෝ පිළිවෙළින් චාරිකා කරන සේක් ආළාරකාලාම ද උද්දකරාමපුත්ත ද වෙත ගොස් සමවත් උපදවා බෝධියට මඟ නොවැතයි ඒ සමවත් භාවනා ප්‍රතික්‍ෂේප කොට වීර්යය වඩනු කැමතිව උරුවෙලාවට වැඩ මේ බිම්පියෙස රමණීයයි. එහිම වාසයට පැමිණ මහාප්‍රධන් වැඩූහ. ලක්‍ෂණ පාඨක බමුණන්ගේ පුත්තු සතර දෙනෙක් ද කොණ්ඩඤ්ඤ බ්‍රාහ්මණ ද යන පස්පැවිද්දෝ ගම් නියම්ගම් රාජධානිවල පිණ්ඩපාතයෙහි යෙදෙන්නාහු එහි බෝසතුන් වෙත පැමිණියහ. එකල සවසක් ප්‍රධන් වඩන උන්වහන්සේ දැන් බුදුවෙති දැන් බුදුවෙතියි පිරිවෙන් හැම දීමාදි වත් පිළිවෙතින් උවටැන් කරන්නාහු උන්වහන්සේගේ සමීපාවචරයෝ වූහ. බෝසතාණෝද දුෂ්කර ක්‍රියාව කෙළ පමුණුවමියි එකල තල සහල් ඇටයෙන් කල්ගෙවති. සර්ව ප්‍රකාරයෙන් අහර ප්‍රතික්‍ෂේප කළහ. දෙවියෝ ලෝමකූපවලින් ඔජස් බහාලීම ද ප්‍රතික්‍ෂේප කළහ.
ඉක්බිති ඒ නිරාහාරතාවෙන් උන්වහන්සේගේ පරම කෘශභාවයට පත් ශරීරයේ රන්වන් බව කළුවන් විය. දෙතිස් මහා පුරිස ලක්‍ෂණ සැඟව ගියේය. ඉක්බිති බෝසතාණෝ දුෂ්කර ක්‍රියාවෙහි අන්තයට ගොස් මේ බුදු බවට මග නොවෙතැයි ඔළාරික අහර ගැනීමට ගම්නියම්ගම්වල පිඬු පිණිස හැසිර අහර ගත්හ. එවිට දෙතිස්වර ලකුණු ප්‍රකෘතියෙන් විය. කය රන්වන් විය. ඉක්බිති පස්වග භික්‍ෂූහු මෙතෙම සාවුරුද්දක් දුෂ්කරක්‍රියා කරන්නේ බුදුබව ලබන්නට නොහැකි විය. දැන් ගනියම්ගම් පිඬු පිණිස හැසිර ඔළාරික ආහාර ගන්නේ කෙසේ නම් සමත් වෙයිද? මෙතෙම බාහුලිකය. වෙර වැඩීමෙන් වෙන් විය. මොහුගෙන් අපට කම් කිම්දැයි බෝසතුන් හැරදමා බරණැස ඉසිපතනයට ගියහ.
ඉක්බිති බෝසතාණෝ වෙසක් පුන්පොහෝදින උරුවේලාවෙහි සේනානිගමයෙහි සේනානී කෙළෙඹියාගේ ගෙයි උපන් සුජාතා නම් දැරියක් වූවාය. හටගත් පැහැදීමෙන් ඇය විසින් පිදූ දිවඕජාවත් මීකිරිබත් වළඳා රන්පාත්‍රය ගෙන නෙරඤ්ජරා තීරයෙහි උඩුගං බලා යවා නිදිගත් කාලනාරජුට හැඟවූහ. අනතුරුව බෝසත්හු නේරඤ්ජරා තෙර සුවඳ කුසුමින් සැරසුණු නිල්වන් මනරම් සල්වනයෙහි දිවාවිහාර කොට සවස දෙවියන් සරසන ලද කයින් බෝරුක බලා ගියහ. දේව නාග යක්‍ෂ සිද්ධාදීන් දිව්‍යමය මල්ගඳ විලවුනෙන් පිදූහ. එකල සොත්ථිය නම් තෘණහාරක බ්‍රාහ්මණ තණ රැගෙන ඉදිරියෙන් එන්නේ මහාපුරුෂයන්ගේ ආකාරය දැන අටතණමිටක් දුන්නේය. බෝසතාණෝ හිරුරැස් දැලින් ආවරණය වන නිල්අඳුන් පර්වතයක් වන් කරුණාවෙන් සිසිල් සිය හදවත් සිහිල් සෙවණැති සම්ප්‍රාප්ත විවිධ විහඟ සමූහයාගේ විරුතයෙන් හා මඳ සුළඟින් සැලෙන ශාඛායෙන් සැදුම්ලත් ප්‍රීතියෙන් නටන්නාක් වැනි තුරු සමූහයෝ අතර විරාජමාන ඇසතු බෝරුක වෙත පැමිණ ඇසතු දුම්රද තෙවරක් පැදකුණු කොට ඊසාන දිශාවෙහි සිට ඒ තණ අගින් ගෙන සැලූහ. එවිටම තුදුස් රියන් පර්යංකය විය. ඒ තෘණ ද සිත්තරකු විසින් රේඛාගත කළාක් වැනි විය. බෝසතාණන් වහන්සේ එහි තුදුස්රියන් පමණ තණ ඇතිරියෙහි වැඩහිඳිනු සමගම වැටෙන බෝඅංකුර රන්පටක පබළු මෙන් වැටී බැබළුණේය.
බෝධිසත්ත්‍වයන් වහන්සේ එසේ වැඩහිඳීමත් සමග වසවත් මර දෙව්පුත් සිදුහත් කුමරා මාගේ විෂය ඉක්මවනු කැමැත්තේය. මම ඔහුට ඉක්මවීමට ඉඩ නොදෙමියි මාරබලයට ඒ බව දන්වා මාරබල ගෙන නික්මියේය. ඒ මාරසේනාව වනාහි මාරයාගේ ඉදිරියෙන් දොළොස් යොදුන් විය. දකුණින් ද වම්පසින් ද එසේය. පසුපසින් වනාහි සක්වළ අවසන දක්වා සිටියේය. උඩින් නවයොවුන් විය. දකුණින් ද වම්පසින්ද එසේය. පසුපසින් වනාහි සක්වළ අවසන දක්වා සිටියේය. උඩින් නවයොදුනක් උස්විය. ඝෝෂා කරන සේනාවේ ශබ්දය යොදුන් දහසේ සිට පොළොව ඉදිරි යන්නාක් මෙන් ඇසේ. එසඳ සක්දෙව්රජ විජයතුරාසක පිඹිමින් සිටියේය. ඒ සක රියන් දෙදහසක් විය. ගඳඹ දෙව්පුත් පන්සිළු තුන්ගවුදිය බෙළුව පණ්ඩුවීණාව ගෙන ව යමින් මඟුල්මුසු ගී ගයමින් සිටියේය. සුයාම දෙව්රජ තුන්ගවු දිග සරාකල සඳවන් සසරි දිවසෙමෙර ගෙන මඳ මඳව සලමින් සිටියේය. සහම්පති බ්‍රහ්ම තුන්යොදුන් පුළුලැති දෙවන පුන්සඳක් බඳු සේසත බුදුන් මුදුනට දරා සිටියේය. මහකෙළ නාරජද අසූදහසක් නළුවන් පිරිවරා සියගණන් තුති පවසමින් එහා සත්ත්‍වයන්ට නමස්කාර කරමින් සිටියේය. දසදහසක් සක්වළ දෙවියෝ නන්වැදෑරුම් සුවඳ මල්දම් දුම්සුණු ආදියෙන් පුදන්නාහු සාධුකාර පවත්වන්නාහු සිටියෝය.
ඉක්බිති මර දෙව්පුත් එකසිය පනස් යොදුන් ගිරිසිඛරයක් බඳු පරම සොඳුරු දැකුම් ඇති ගිරි මේඛලා නම් රුවනින් සැරසූ උතුම් සතුරු ඇතුන් මඩින වරඇතු අරා දහසක් අත් මවා ගෙන නොගත් ගැන්මෙන් නානායුධ ගන්වා ගත්තේය. මර පිරිසද කඩු පොරෝ හී සැත් ආදියෙන් බලවත්ව ඔසවා ගත් දුනු මොහොල් හලි සංකු කුන්ත තෝමර උපල ලගුල වලය කප්පළකණය චක්‍ර කටක ධරව රූරුමෘග සිංහ කඟවේණ සරභමෘග ව්‍යාඝ්‍ර වානර උරග බළල් බකමුහුණු මුඛ ඇතිව ද මහිස පසද අශ්ව ඇත් මුහුණු ඇතිවද නන් බිහිසුණු පිළිකුල් ශරීර ඇතිව ද මනුෂ්‍ය යක්‍ෂ ප්‍රේතයන්ට සමසිරුරු ඇතිව ද බෝමුල වැඩහුන් බෝසත් මහසතුන් වටකරමින් ගොස් පිරිවරා මාරයාගේ පණිවුඩය අපේක්‍ෂාවෙන් සිටියහ.
එවිට මරසෙනඟ බෝමුලට ළඟාවෙද්දීම ශ‍ක්‍රාදීන්ගෙන් එකෙකුටවත් සිටිය නොහැකි විය. හමුවූ හමුවූ තැනින්ම පලාගියහ. සක්දෙව්රජ ඒ විජයතුරා සකපිටෙහි ලාගෙන පලාගොස් සක්වළ මුවවිට සිටියේය. මහා බ්‍රහ්මතෙම සේසත සක්වළ කොණ තබා බඹලොවටම ගියේය. කාලනාරජ සියලු නළුවන් දමා පොළවෙහි කිමිද පස්යොදුන් මංජෙරික භවනයට ගොස් කට අතින් වසාගෙන වැදහොත්තේය. එකම දෙවියෙක් වත් එහි සිටීමට අසමත් විය. මහපුරිස්හි වනාහි ශුන්‍ය විමානයක මහබඹු මෙන් තනිවම වැඩහුන්හ. දැන් මාරයා එන්නේ යයි නානා රූපී අනිෂ්ට දුර්නිමිති පහළ විය.
මාරයුද්ධ අවස්ථාවෙහි තුන්ලෝ බන්‍ධූන් වහන්සේ වැඩසිටියදී හාත්පසින් උල්කා වැටුණේය. සියලු දිශා ඝෝරවූ දුමින් අඳුරින් වැසී ගියේය.
අචේතන වුවද සචේතනාව මෙන් සැමියකුගෙන් වියෝවූ කාමිනියක මෙන්ද වාතයෙන් පවරන ලද ලතාවක මෙන් ද සාගර සහිත නානා පර්වත සහිත මහපොළව කම්පා විය.
සාගර ජලය උඩ නැග්ගේය. ගංගා උඩුගං බලා ගලා ගියේය. ගිරිකුළු ගස්මුදුන් බිඳගෙන පොළවෙහි ඇද වැටුණේය.
හාත්පස චණ්ඩමාරුතය හැමීය. ගැටුම් හඬ අතිවිශාල විය. ඝොර රාව අන්‍ධකාර පැතිර ගියේය. කවන්‍ධරූප අහසෙහි විසිර ගියේය.
මෙවැනි අනන්ත අනිෂ්ට අහස්ගත පොළෝගත ඝෝර නොඑක් රූප දුර්නිමිති මරාගමනයෙහි හාත්පස ඇතිවිය.
දේව දේවයාණන් නසනු කැමති මාරයා දැක දෙව් සමූහයා දෙවඟනන් සමග සානුකම්පිතව හා හා කියා කෑගැසූහ.
[missing trans]
පක්‍ෂීන් මැද ගුරුළකු මෙන් මුවන් මැද උතුම් සිහරජකු මෙන් මහායශසේවීන් වහන්සේ මරසෙන් මැද විශාරදව වීතභයව වැඩහුන්හ.
එවිට මාරයා සිද්ධාර්ථයන් බියගන්වා පලවා හරින්නෙමැයි වාත වර්ෂාවක් ආයුධ වර්ෂාවක් ගල වර්ෂාවක් නැවත අඟුරු හළු වැලි කලල් අන්‍ධකාර වැසි නවයකින් බෝසතුන් පලවා හැරීමට නොහැක්කේ ක්‍රෝධ මනසින් කොල්ලනි, කුමට බලා සිටින්නහුද? සිද්ධාර්ථ අසිද්ධාර්ථ කරව්. ගනිව්. සිඳිව්. බඳවු. එලවා දමව් යි මර පිරිසට අණ කොට තෙමේ ගිරිමෙවුල් මත හිඳ එක් අතකින් හීය කරකවමින් බෝසතුන් වෙත ගොස් භවත් සිද්ධාර්ථය, පර්යංකයෙන් නැගෙවයි කීය. මරපිරිසද මහසතුන්ට අතිශයින් පීඩා කළාහුය. [missing trans]
බෝසත්හුද මාරයා සහිත මර පිරිස ක්‍ෂාන්ති මෛත්‍රී වීර්ය ප්‍රඥාදි තමන්වහන්සේ පාරමිතානුභාවයෙන් නසා පළමු යම පෙරවිසීම් සිහිකොට මැදියම දිවැස පිරිසිදු කොට අලුයම සියලු බුදුවරුන්ට ආචීර්ණ ප්‍රත්‍යයාකාරයෙහි ඤාණයට බැස ආනාපාන චතුර්ථ ධ්‍යානය උපදවා එයම පාදකකොට විදර්ශනා වඩන සේක් මගපිළිවෙලින් අවබෝධ කරන ලද සිවුවන මගින් සියලු කෙලෙසුන් ක්‍ෂය කොට සියලු බුදුගුණ පිළිවිද සියලු බුදුවරුන්ට ආචීර්ණ -
අනෙකජාති සංසාරං -පෙ- තණ්හානං ඛයමජ්ඣගා යන

උදන් ඇනූහ.
උදන් අනා වැඩහුන් භාග්‍යවතුන් වහන්සේට මෙසේ සිත් විය. මම සාරාසංඛ්‍ය කප් ලක්‍ෂයක් මේ පර්යංකය හේතුවෙන් සැරිසැරීමි. මාගේ මේ පර්යංකය වීරපර්යංකයි. මෙහි හුන් මට යම්තාක් මාගේ සංකල්ප නොපිරේද ඒතාක් මෙයින් නොනැගිටිමියි නොඑක් කෙළලක්‍ෂ ගණන් සමවතට සමවදිමින් සතියක් එහිම වැඩහුන් සේක. යමක් සඳහා අථ ඛො භගවා සත්තාහං එකපල්ලංකෙන නිසීදි විමුත්තිසුඛපටිසංවෙදී යි කියන ලදද ඒ මේ සඳහායි.
එවිට සමහර දේවතාවන්ට ඒකාන්තයෙන් අදත් සිද්ධාර්ථයන්ට කළයුතු කිස ඇත්තේය. සලගෙහි ඇල්ම අතනොරිතී කියා සිතිණ. ඉක්බිති ශාස්තෘන් වහන්සේ දෙවියන්ගේ විතර්කය දැන ඔවුන්ගේ විතර්කය සංසිඳුවීම පිණිස අහසට නැග යමක ප්‍රාතිහාර්යය දැක්වූහ. මෙසේ මේ පෙළහරින් දෙවියන්ගේ විතර්කය සන්සිඳුවා පර්යංකයෙන් මදක් නැගෙනහිර නිශ්‍රිත උතුරුදිග සිට මම මේ පර්යංකයෙහි සර්වඥතාඥානය ප්‍රතිවේධ කළෙමි. සාරාසංඛ්‍ය කප්ලක්‍ෂයක් පුරා පිරූ පැරුම්හි ඵල අවබෝධ කළ තැනයයි පර්යංකය නිමේෂ රහිත ඇසින් බලන්නාහු සතියක් ගත කළහ. ඒ ස්ථානය අනිසම්චේතිය නම් විය.
ඉක්බිති පර්යංකයටත් සිටි තැනටත් අතර සක්මනක් මවා නැගෙනහිරින් බටහිරින් දික්වූ රුවන් සක්මනෙහි සක්මන් කරමින් සතියක් ගත කළහ. ඒ ස්ථානය රතනචේතිය නමි.
සතරවන සතියෙහි බෝධියට වයඹ දෙස දෙවියෝ රුවන්ගෙය මැවූහ. එහි පලඟින් හිඳ විජම් පිටකය විමසමින් හුන්හ. ඒ ස්ථානය රතනඝර චේතිය නම් විය.
මෙසේ බෝධිය සමීපයෙහිම සතර සතියක් ගෙවා පස්වන සතියෙහි බෝරුක් මුලින් අජපල් නුගරුකමුලට පැමිණියහ. එහිද ධර්මය විමසමින් විමුක්ති සැප ද විඳිමින් වැඩහුන්හ.
එහි සතියක් ගෙවා මුචලින්ද මූලයට වැඩියහ. එහි සත්තාහචද්දලි කා නම් වැසි උපන් කල සීතාදිය වැළැක්වීමට මුචලිඳු නාරජු විසින් සත් දරන පටකින් වටකරන ලද්දේ සම්බාධ රහිතව ගඳකිළියෙහි වසන්නාක් මෙන් විමුක්ති සුව විඳිමින් එහි සතියක් ගතකොට රාජායතනයට වැඩියහ. එහිද විමුක්ති සුව විඳිමින්ම සතියක් වැඩහුන්හ. මෙපමණකින් සත්සතිය සපිරිණ. මේ අතර භාග්‍යවතුන් වහන්සේට මුව දෙවීමක් නොවීය. සිරුරු පිළිදැඟීමක් නොවීය. ස්නාන කෘත්‍යයක් නොවීය. ඵල සුවයෙන්ම කල්ගෙවූ සේක. ඉක්බිති ශාස්තෘන් වහන්සේ සත්සති අග එකුන්පස්වන දින සක්දෙවිඳු විසින් එළවන ලද නාලිය දැහැටිවලින් ද අනෝතත්තවිල ජලයෙන් ද මුවදොවා එම රාජායතන මුල්හිම වැඩහුන්හ.
එකල තපස්සු භල්ලුක නම් වෙළඳුන් දෙදෙන සහලේ නෑ දෙවියන් විසින් ශාස්තෘන් වහන්සේට ආහාරදානයෙහි මෙහෙයවන ලද්දාහු අත්සුණු ද මීපිඬු ද ගෙන භාග්‍යවතුන් වහන්සේ අනුකම්පා පිණිස මේ අහර පිළිගන්නා සේක්වායි ශාස්තෘන් වහන්සේ වෙත පැමිණ සිටියහ. භාග්‍යවතුන් වහන්සේ කිරිබත් පිළිගත් දවසෙහිම දෙවියන් දුන් පාත්‍රය අතුරුදන් වූ හෙයින් තථාගතයෝ අතින් නොපිළිගනිතියි මම කුමකින් මෙය පිළිගනිම්දැයි සිතූහ. එවිට භාග්‍යවතුන් වහන්සේගේ අදහස දැන සිවුදිගින් සතරවරම් රජවරු ඉඳුනිල්මිණිමුවා පාත්‍ර සතරක් එළවූහ. භාග්‍යවතුන් වහන්සේ ඒවා ප්‍රතික්‍ෂේප කළහ. නැවත මුංපැහැති සෙල්මුවා පා සතරක් එළවූහ. භාග්‍යවතුන් වහන්සේ ඒ සතරදෙනාට අනුකම්පා පිණිස පිළිගෙන එකක් බවට පමුණුවා ඒ අගනා සෙල්මුවා පයින් අහර පිළිගෙන වළඳා අනුමෝදනා කළ සේක. ඒ දෙබෑ වෙළෙන්දෝ බුදුන් ද දහම් ද සරණ ගොස් ද්වේවාචික උපාසකයෝ වූහ.
ශාස්තෘන් වහන්සේ අජපාල නුගරුක කරා වැඩ නුගමුල වැඩහුන්හ. උන්වහන්සේ එහි වැඩහුන් කෙණෙහිම අවබෝධ කළ ධර්මයෙහි ගැඹුරු බව මෙනෙහි කරත්ම සියලු බුදුවරුන්ට ආචීර්ණ අධිගතො ඛොම්‍යායං ධම්මො ආදී වශයෙන් අනුන්ට ධර්මය නොදෙසනු කැමති ආකාරයට පත් පරිවිතර්කයක් ඇතිවිය. එවිට සහම්පති බ්‍රහ්මතෙම භවත්නි, ලොව ඒකාන්තයෙන් නස්නේ යයි දසදහසක් සක්වළ ශක්‍ර සුයාම සංතුසිත නිම්මානරති පරනිම්මිතවසවත්ති මහාබ්‍රහ්මයන් ගෙන ශාස්තෘන් වහන්සේ වෙත පැමිණ භාග්‍යවතුන් වහන්සේ ධර්මය දේශනා කරන සේක්වායි ආදි විසින් ධර්මදේශනාවට අයැදියේය.
එවිට භාග්‍යවතුන් වහන්සේ ඔහුට ප්‍රතිඥා දී කාට නම් මම පළමුව දහම් දෙසන්නෙම්දැයි සිතන සේක් ආළාර උද්දකයන් මළබව දැන පස්වග භික්‍ෂූහු මට බොහෝ උපකාරකයයි පංචවර්ගීයයන් කෙරෙහි මෙනෙහි කොට දැන් කොහි වසත්දැයි ආවර්ජනා කරන සේක් බරණැස මිගදායෙහි යයි දැන එහි ගොස් දම්සක් පවත්වමියි කීපදිනක් බෝමැඩ හාත්පසපස්හිම පිඬු පිණිස හැසිරෙමින් වැස ඇසළ පුන් පොහෝදින බරණැසට යන්නෙමියි පාසිවුරු ගෙන අටළොස් යොදුන් මගට පිළිපන් සේක. අතරමඟ තුටු පහටු උපක නම් ආජීවක දැක ඔහුට තමන් වහන්සේ බුදු බව කියා එදිනම සවස් වේලෙහි ඉසිපතනයට වැඩියහ.
පංචවග්ගීයයෝ වනාහි තථාගතයන් වහන්සේ දුරින්ම වඩිනු දැක ඇවැත්නි, මේ ශ්‍රමණ ගෞතමයෝ ප්‍රත්‍ය බහුලත්‍වයට පත්ව පිරිපුන් කය ඇතිව පිනා ගිය ඉඳුරන් ඇතිව රන්වන් වී එති. ඔහුට අභිවාදන නොකරමු. ආසනයක් පමණක් පනවමුයි කතිකා කළහ. භාග්‍යවතුන් වහන්සේ ඔවුන්ගේ සිත්හසර දැන නමනියමයක් නැතිව සියලු සත්ත්‍වයන් විෂයෙහි පැතිරවීමට සමත් මෛත්‍රී සිත කැටිකොට නියමයක් ඇතිව පැතිරවූ සේක. ඔවුහු භාග්‍යවතුන් වහන්සේ විසින් පතුරුවන ලද මෙත්සිත් පහස ලැබුවාහු තථාගතයන් වහන්සේ ළංවත් ළංවත්ම සිය කතිකාවෙහි නොසිටිය හැක්කහු අභිවාදනාදි සියලු කටයුතු කළහ. [missing trans]
ඉක්බිති භාග්‍යවතුන් වහන්සේ බුදුබව ඔවුන්ට දන්වා පැනවූ උතුම් බුද්ධාසනයෙහි වැඩහිඳ උතුරුසල නකත පවතිද්දී අටළොස් කෙළක් බඹුන් පිරිවරන ලදුව පස්වග තෙරුන් අමතා ධම්මචක්කප්පවත්තන සූත්‍රාන්තය දේශනා කළ සේක. උන්වහන්සේලාගෙන් අඤ්ඤාකොණ්ඩඤ්ඤ තෙර දේශනානුසාරයෙන් නුවණ මෙහෙයවා සූත්‍ර කෙළවර අටළොස් බඹුන් සමඟ සෝවාන් ඵලයන්හි පිහිටියේය. එයින් කියන ලදි-
එහි **අත්තානං** යනු; තමන් වහන්සේ දක්වති. **එතරහි** යනු; මෙකල්. **සක්‍යවද්ධ නො** යනු; ශාක්‍යකුල වර්ධනය කරන්නේ. **සක්‍යපුංගවො **යනුද පාඨයි. **පධානං** යනු; වීර්යය කියනු ලැබේ. **පදහිත්‍වා** යනු; **ඝටා**; වෑයම්කොට. දුෂ්කරක්‍රියා කොට යන අර්ථයි. **අට්ඨාරසන්නං කොටීනං** යනු; බරණැස ඉසිපතන මිගදායෙහි ධම්මචක්කපවත්තන සූත්‍රාන්ත කථාවෙහි අඤ්ඤාකොණ්ඩඤ්ඤ තෙරුන් ප්‍රමුඛ අටළොස් කෙළක් ක්‍රමයන්ට ප්‍රථම ධර්මාවබෝධය විය යන අර්ථයි.
දැන් භාග්‍යවතුන් වහන්සේ අතීතය දක්වා අනාගත අභිසමය වදාරන සේක්-
එහි **නරමරූනං සමාගමෙ** යනු; ඉන් මෑත කාලයෙහි මහාමංගල සමාගමයෙහි දසදහසක් සක්වළ දෙවි මිනිසුන් මැද මංගල සූත්‍ර දේශනාවසානයෙහි ගණන් සීමාව ඉක්ම වූ දෙවිමිනිසුන්ට. **දුතියාභිසමයො අහූ** යනු; වන්නේය යන අර්ථයි. අනාගත පදය කිවයුතු තැන දහරට වැටීම නිසා අහූ යන අතීත වචනය කියන ලදි. කාල විපර්යාස වශයෙන් හෝය. මින් පසු මෙබඳු වචනවල මේ ක්‍රමයයි. නැවත රාහුලෝවාද සූත්‍රාන්තයෙහි දේශනාවෙහි ගණන සීමා ඉක්මවූ සත්ත්‍වයන්ට ධර්මාවබෝධ අමාපැන් පෙවූහ. මෙය තෙවන අභිසමයයි. එයින් කියන ලදි-
භාග්‍යවතුන් වහන්සේට වනාහි එකම ශ්‍රාවක සන්නිපාතයක් විය. උරුවෙල කාශ්‍යප ජටිලයන් දහසක් ද දෑගසව්වන්ගේ දෙසියපනහක් ද යන මේ එක්දහස් දෙසිය පනහකගේ සන්නිපාතය විය. එයින් කියන ලදි-
එහි **එකොසි** යනු; එකක්ම විය. **අඩ්ඪතෙළස්සතානං** යනු; පනසක් අධික දොලොස් සියයක. **භික්‍ඛුනාසි** යනු; භික්‍ෂූන්ගේ සමාගමය විය. උන්වහන්සේලා මැදට වැඩි භාග්‍යවතුන් වහන්සේ සිවුරඟ සන්නිපාතයෙහි පාමොක් දෙසූහ.
අනතුරුව භාග්‍යවතුන් වහන්සේ තමන් වහන්සේගේ පවත් දක්වන සේක්-
එහි **විරොචමානො** යනු; බුද්ධශ්‍රීයෙන් බබළන්නාහු. **විමලො** යනු; පහවූ රාගාදී කෙලෙස්මල ඇත්තේ. **මණීව සබ්බකාමදො** යනු; සිතුමිණක් මෙන් සියලු කැමති දේ දෙන. මම ද කැමතිවන ලද පතන ලද සියලු ලොවී ලොවුතුරා සැප වෙසෙස් දෙවි යන අර්ථයි.
දැන් පැතූ පැතුම දක්වන්නේ-
එහි **ඵලං** යනු; සෝවාන් ඵලය ආදි සතරවැදෑරුම් ඵලය. **භවච්ඡන්‍දජහොසිනං** යනු; භව තෘෂ්ණාව පහකරන්නවුන්ට, භව තෘෂ්ණාව පහකරනු කැමැත්තවුන්ට. **අනුකම්පාය** යනු; අනුද්දයාවෙන්.
දැන් සිවුසස් ප්‍රකාශනයෙහි අභිසමය දක්වන්නාහු **දසවීස සහස්සානං** යනාදිය කීහ-
එහි **දසවීස සහස්සානං **යනු; දසදහසකට විසිදහසකට. **එකද්වින්නං** යනු; ආදි ක්‍රමයෙන් යන අර්ථයි. නවවන දසවන ගාථාවල අර්ථය ප්‍රකටය.
එකොළොස්වන දොළොස්වන ගාථාවල **ඉදාතෙතරහි** යනු; දෙපදයම ඒකාර්ථයි. වෙනෙය්‍ය වශයෙන් පුරිසපුග්ගලා යනු මෙන් කියන ලදි. නැතහොත් **ඉදානි** යනු; මා උපන්කල්හි. **එතරහි** යනු; දහම් දෙසන කල්හි. **අපත්තමාන සා** යනු; නොපත් රහත්ඵල ඇත්තාහ. **අරියඤ්ජසං** යනු; අරි අටඟි මඟ. **ථොමයන්තා** යනු; ප්‍රශංසා කරන්නාහු. **බුජ්ඣිස්සන්ත** යනු; අනාගතයෙහි චතුස්සත්‍යය අවබෝධ කරන්නාහ. හැසිරෙති යන අර්ථයි. **සංසාර සරිතං** යනු; සසර සයුර.
දැන් තමන් වහන්සේගේ උපන් නගරය ආදිය දක්වන සේක්-
ආදිය වදාළහ. මට වනාහි රම්ම, සුරම්ම, සුභ නම් නවමහල් සත්මහල් පස්මහල් තුන් පහයක් විය. සතළිස් දහසක් නළඟනෝය. මාගේ අග මෙහෙසිය යසෝධරා නමි. ඒ මම නිමිති සතර දැක අශ්ව යානයෙන් මහබිනික්මන් නික්මියෙමි. ඉක්බිති සාවුරුද්දක් ප්‍රධන් වඩා වෙසක් පුන්පොහෝ දින උරුවේලාවෙහි සේනානි ග්‍රාමයෙහි සේනානි කෙළෙඹියාගේ දු වූ සම්ප්‍රසාද දනවන සුජාතාව දුන් මීකිරිබත් වළඳා සල් වනයෙහි දිවාවිහාර කොට සවස් සමයෙහි සොත්‍ථිය නම් තෘණ හාරකයන් දුන් අටතණමිට ගෙන ඇසතු බෝරුක්මුල වෙත පැමිණ එහි මාරබල නසා සම්බෝධියට පැමිණියෙමියි සියල්ල වදාළ සේක.
එහි **සද්ධිං සාවකසංඝතො** යනු; ශ්‍රාවක සංඝයා සමඟ. **පරිනිබ්බිස්සං** යනු; පිරිනිවන් පාන්නෙමි. **අග්ගිවාහාරසංඩයා** යනු; ඉන්‍ධන ක්‍ෂය වීමෙන් යම්සේ ගින්න උපාදාන රහිතව නිවීයේද එසේ මම ද උපාදාන රහිත වූයෙම් පිරිනිවන් පාන්නෙමි යන අර්ථයි. **ගුණාධරවරදෙහා** යනු; ෂඩ් අසාධාරණ ඥානාදී ගුණධර වූ මේ දේහය.
**තානි ච අතුලතෙජා** යනු; අග්‍රශ්‍රාවක යුගාදි ඒ අසළ තේජස්. **ඉමානි ච දසබලානි** යනු; මේ ශාරීරික දසබලද **සමන්තර හෙස්සන්ති** යනු; කියන ලද උක්තප්‍රකාර සියල්ල අතුරුදහන් වෙයි. නැසෙයි. **නනු රිත්තා සබ්බසංඛාරා** යනු; මෙහි **නන** යනු; අනුමති අර්ථයෙහි නිපාතයි. **රිත්තා** යනු; නිත්‍යසාර ඒකාන්තසාර රහිත බැවින් හිස්ය. තුච්ඡය. මේ සියලුම මේ සංඛතයන් ක්‍ෂයධර්මය ව්‍යය ධර්මය විරාග නිරොධ ධර්මව අභාව හෙයින් අනිත්‍යය. උත්පාද ආදී ප්‍රතිපීඩිත බැවින් දුක්ය. වසයෙහි නොපවත්නා හෙයින් අනාත්මයි. එහෙයින් සංස්කාරයන්හි ත්‍රිලක්‍ෂණය ආරෝපණය කොට විදර්ශනා වඩා අමත අසංඛත අච්චුතිරස නිර්වාණය අවබෝධ කරව්. මේ අපගේ අනුශාසනයයි. දැන් අපගේ ශාසනය අප්‍රමාදව සම්පාදනය කරව්. දේශනා කෙළවර කෙළලක්‍ෂයක් දෙවියන්ගේ උපාදාන ආස්‍රවයන්ගෙන් මිදුණෝය. සෙසු මගපලඟවල පිහිටියාහු ගණන් සීමා ඉක්මවූහ.
මෙසේ භාග්‍යවතුන් වහන්සේ කල්ප නාම ජාති ආදි වශයෙන් බෙදන ලද සියලුම බුද්ධවංසය අහස රුවන්සක්මන් සක්මන් කරමින්ම දේශනා කොට ජනයා වන්දවා අහසින් බැස පනවන ලද උතුම් බුද්ධාසනයෙහි වැඩහුන් සේක. ලෝකනාථ භාග්‍යවතුන් වහන්සේ වැඩහුන් කල්හි ඤාතිසමාගමය මස්තකප්‍රාප්ත විය. සියල්ලෝ එකඟසිත් ඇත්තෝව වාඩිවූහ. ඉක්බිති මහාමේඝය පොකුරු වැසි වැස්සේය. එකෙණෙහි ජලය යටට හඬනඟමින් යයි. තෙමෙනු කැමැත්තහුම තෙමෙයි. නොතෙමෙනු කැමැත්තහුගේ ශරීරයෙහි බිඳකුදු නොවැටෙයි. ඒ දැක සියල්ලෝ ආශ්චර්ය අද්භූත වූවාහු අහෝ අශ්චර්යයි. අද්භූතයි කථාව ඉපිදවූහ. ඒ අසා ශාස්තෘන් වහන්සේ මාගේ ඥාති සමාගමයෙහි පොකුරු වැසි වටුයේ දැන් මතු නොවෙයි. අතීතයෙහිද වැස්සේ යයි මේ අර්ධෝත්පත්තියෙන් **වෙස්සන්තර ජාතකය** දෙසූ සේක. ඒ ධර්මදේශනය සාර්ථක විය. ඉක්බිති භාග්‍යවතුන් වහන්සේ අස්නෙන් නැගී විහාරයට වැඩියහ.
බුද්ධපකිණ්ණකකථා
අපරිමෙය්‍ය ඉතො කප්පෙ චතුරො ආසුං විනායකා යන ආදි අටළොස් ගාථා සංගීතිකාරකයන් විසින් තබන ලද නිගමනගාථා යයි දතයුතුය. සෙසු ගාථාවල සියලු අර්ථ ප්‍රකටය.
මේ මුළුමහත් බුද්ධවංසයෙහි දක්වන ලද පස්විසි බුදුවරුන් වහන්සේලාගේ වෙනස්කම් අටක් දතයුතුය. අට කුමක් ද? **ආයු වෙනස, ප්‍රමාණ වෙනස, කුල වෙනස, ප්‍රධන් වෙනස, රශ්මි වෙනස, යානා වෙනස, බෝධිවෘක්‍ෂ වෙනස, පර්යංක වෙනස** යනුයි.
එහි ආයු වෙනස නම් සමහර බුදුවරු දීර්ඝායුෂ්ක වෙති. සමහරු අල්පායුෂ්ක වෙති. ඒ එසේමැයි. දීපංකර, කොණ්ඩඤ්ඤ, අනෝමදස්සී, පදුම, පදුමුත්තර, අත්‍ථදස්සී, ධම්මදස්සී, සිද්ධත්‍ථ, තිස්ස යන මේ නව බුදුවරයන් වහන්සේලා වර්ෂ ලක්‍ෂයක් ආයු ඇත්තෝ වූහ. මංගල, සුමන, සෝභිත, නාරද, සුමේධ, සුජාත, පියදස්සී, ඵුස්ස මේ අටබුදුවරයන් වහන්සේලා අනූදහසක් අවුරුදු ආයු ඇත්තෝ වූහ. රේවත, වෙස්සභු දෙනම හැටදහසක් අවුරුදු ආයු ඇත්තෝ වූහ. විපස්සී භාග්‍යවතුන් වහන්සේ අසූදහසක් අවුරුදු ආයු ඇතිවූ සේක. සිඛී, කකුසඳ, කෝනාගමන, කාශ්‍යප යන මේ සතර බුදුවරයන් වහන්සේලා ක්‍රමයෙන් සැත්තෑදහස් සතලිස්දහස් තිස්දහස් විසිදහස් අවුරුදු ආයු වූ සේක. අප භාග්‍යවතුන් වහන්සේගේ ආයු ප්‍රමාණය අවුරුදු සියයක් විය. රැස්කරන ලද පුණ්‍යසම්භාර ඇත්තා වූද දීර්ඝායුෂ්ක පැවතීමට හේතුකර්මයන් ඇත්තා වූද බුදුවරුන් වහන්සේලාට යුග වශයෙන් ආයු ප්‍රමාණය අප්‍රමාණ විය. මේ ආයු පිළිබඳ වෙනසයි.
පමාණ වෙමත්තතාව නම්- සමහර බුදුවරුන් වහන්සේලා උස්වෙති. සමහරු මිටි වෙති. ඒ එසේය. දීපංකර, රේවත, පියදස්සී, අත්‍ථදස්සී, ධම්මදස්සී, විපස්සී බුදුවරුන්ගේ ශරීර ප්‍රමාණය අසූරියන් විය. කොණ්ඩඤ්ඤ, මංගල, නාරද, සුමේධ බුදුවරුන්ගේ ශරීරය අට අසූරියන් පමණ විය. සුමන බුදුරදුන්ගේ ශරීරය අනූරියන් උස්විය. සෝභිත, අනෝමදස්සී, පදුම, පදුමුත්තර, ඵුස්ස බුදුවරුන්ගේ ශරීරය අටපනස් රියන් උස්විය. සුජාත බුදුන්ගේ සිරුර පනස්රියන් උස්විය. සිද්ධත්‍ථ, තිස්ස, වෙස්සභූ බුදුවරුන්ගේ ශරීරය හැටරියන් විය. සිඛී බුදුන්ගේ සිරුර සැත්තෑරියන් උස්විය. කකුසඳ, කෝනාගමන, කාශ්‍යප බුදුවරුන්ගේ ශරීරය පිළිවෙලින් සතලිස් තිස් විසි රියන් උස්විය. අප භාග්‍යවතුන් වහන්සේ අටළොස් රියන් උස්වූහ. ප්‍රමාණ වෙනස මෙයයි.
කුල වෙමත්තතාව නම්- සමහරු කැත් කුලයෙහි උපදිති. සමහරු බමුණු කුලයෙහි උපදිති. කකුසඳ, කෝනාගමන, කාශ්‍යප බුදුවරුන් වහන්සේලා බමුණු කුලයෙහි උපන්හ. සෙසු දෙවිසි බුදුවරුන් වහන්සේලාම කැත් කුලෙහි උපන්හ. මේ කුල වෙනස නමි.
පධාන වෙමත්තතාව නම් දීපංකර, කොණ්ඩඤ්ඤ, සුමන, අනෝමදස්සී, සුජාත, සිද්ධත්‍ථ, කකුසන්‍ධ බුදුවරුන් වහන්සේලාගේ වීර්ය වැඩීම දසමසකි. මංගල, සුමේධ, තිස්ස, සිඛී බුදුවරුන් වහන්සේලාගේ ප්‍රධාන චර්යාව අටමසකි. රේවත බුදුන්ගේ සත්මසකි. සෝභිත බුදුන්ගේ සිවුමසකි. පදුම, අත්‍ථදස්සී, විපස්සී බුදුවරුන්ගේ අඩමසකි. නාරද, පදුමුත්තර, ධම්මදස්සී, කස්සප බුදුවරුන්ගේ සතියකි. පියදස්සී, ඵුස්ස, වෙස්සභූ, කෝනාගමන බුදුවරුන්ගේ සමසකි. අප බුදුන්ගේ ප්‍රධන් චර්යාව සවසක් විය. මෙය ප්‍රධන් චර්යාවේ වෙනසයි.
රස්මි වෙමත්තතාව නම්- මංගල සම්මා සම්බුදුන්ගේ ශරීර රශ්මිය දසදහසක් සක්වළ පැතිර සිටියේය. පදුමුත්තර බුදුන්ගේ දොළොස් යොදුන් ප්‍රමාණ විය. විපස්සී බුදුන්ගේ සත් යොදුනකි. සිඛී බුදුන්ගේ තුන් යොදුන් පමණය. කකුසඳ බුදුන්ගේ දස යොදුන් පමණය. අප බුදුන්ගේ හාත්පස බඹයක් පමණය. සෙසු බුදුවරුන්ගේ නියමයක් නොමැත. මේ රශ්මි වෙනස නමි. අදහස අනුව බැඳුණෝය. යමෙක් යම් පමණ කැමතිද උන්වහන්සේගේ ශරීරයෙන් එපමණ පැතිරෙයි. පිළිමිදි ගුණයෙහි කිසිදු වෙනසක් නැත්තේය. මේ රශ්මි වෙනස නමි.
යාන වෙමත්තතාව නම්- කිසිවෙක් ඇත් යානයෙන් නික්මෙති. කිසිවෙක් අස් රථ පද පාසාද සිවිකාදි කිසිවකින් නික්මෙති. ඒ එසේමැයි. දීපංකර, සුමන, සුමේධ, එුස්ස, සිඛී, කෝනාගමන බුදුවරු ඇත්යානයෙන් නික්මුණහ. කොණ්ඩඤ්ඤ, පදුම, රේවත, පියදස්සී, කකුසන්‍ධ බුදුවරු රථයානයෙනි. මංගල, සුජාත, අත්‍ථදස්සී, තිස්ස, ගෝතම බුදුවරු අස් යානයෙනි. අනෝමදස්සී, සිද්ධත්‍ථ, වෙස්සභූ සිවිකාවෙනි. නාරද බුදුහු පාගමනිනි. සෝභිත, පදුමුත්තර, ධම්මදස්සී, කස්සප බුදුවරු ප්‍රාසාදයෙන්ම නික්මුණහ. මේ යානා වෙනස නමි.
බෝරුක් වෙනස නම්- දීපංකර බුදුන්ගේ ගිවුළු රුක බෝධියයි. කොණ්ඩඤ්ඤ බුදුන්ගේ සල්කලණ ගසයි. මංගල, සුමන, රේවත, සෝභිත බුදුවරුන්ගේ නාරුක බෝධියයි. අනෝමදස්සී බුදුන්ගේ බෝධිය කුඹුක්ගසයි. පදුම, නාරද බුදුවරුන්ගේ බෝධිය මහාසොණ වෘක්‍ෂයයි. පියුමතුරා බුදුන්ගේ හොරගස බෝධියයි. සුමේධ බුදුන්ගේ බෝධිය කොළොම්ගසය. සුජාත බුදුන්ගේ බෝධිය හුණගසයි. පියදස්සී බුදුන්ගේ බෝධිය කුඹුක් ගසයි. අත්‍ථදස්සී බුදුන්ගේ බෝධිය සපුගසයි. ධම්මදස්සී බුදුන්ගේ බෝධිය කුරවක වෘක්‍ෂයයි. සිද්ධාර්ථ බුදුන්ගේ බෝධිය කිණිහිරි රුකයි. තිස්ස බුදුන්ගේ පියාගසය. ඵුස්ස බුදුන්ගේ නෙල්ලිගසය. විපස්සී බුදුන්ගේ පළොල් රුකය. සිඛී බුදුන්ගේ සුදුඅඹ ගසය. වෙස්සභූ බුදුන්ගේ සල්රුකය. කකුසඳ බුදුන්ගේ සරස රුකය. කෝනාගමන බුදුන්ගේ දිඹුල් රුකය. කස්සප බුදුන්ගේ නුගරුකය. ගෝතම බුදුන්ගේ ඇසතු රුකය. මේ බෝරුක් වෙනසයි.
පර්යංක වෙනස නම් දීපංකර, රේවත, පියදස්සී, අත්‍ථදස්සී, ධම්මදස්සී, විපස්සී බුදුවරුන්ට තෙපනස් රියන් පර්යංක විය. කොණ්ඩඤ්ඤ, මංගල, නාරද, සුමේධ බුදුවරුන්ට සත්පනස් රියන් විය. සුමන බුදුන්ට සැටරියන් පර්යංකය විය. සෝභිත, අනෝමදස්සී, පදුම, පදුමුත්තර, ඵුස්ස බුදුවරුන්ට අටතිස්රියන් විය. සුජාත බුදුන්ට දෙතිස්රියන් විය. සිද්ධත්‍ථ, තිස්ස, වෙස්සභූ බුදුවරුන්ට සතළිස් රියන් විය. සිඛී බුදුන්ට දෙතිස්රියන් විය. කකුසඳ බුදුන්ට සව්සිරියන් විය. කෝනාගමන බුදුන්ට විසි රියන්ය. කසුප් බුදුන්ට පසළොස් රියන්ය. ගෞතම බුදුන්ට තුදුස්රියන් වූයේය. මේ පර්යංක වෙනස නමි.
සියලු බුදුවරුන් වහන්සේලාටම අත් නොහරින තැන් සතරෙක් වෙයි.** සියලු බුදුවරුන්ට බෝධිපර්යංකය අතනොහැරම එකම ස්ථානයක වෙයි. ධම්සක් පැවැත්වීම, ඉසිපතන මිගදායෙහි නොවෙනස්වම වෙයි. දෙවොරෝහණ වෙලාවෙහි සකස්පුර දොර පළමු පාතබන තැන නොවෙනස්ව වෙයි. දෙව්රම ගඳකිළියෙහි ඇඳෙහි සතර පා තැන නොවෙනස්වම වෙයි. විහාරය වනාහි කුඩා හෝ ලොකු හෝ වෙයි.** නගරය වෙනස් නොවන්නේමය.
අප භාග්‍යවතුන් වහන්සේ පමණක් සහජාත පරිච්ඡේදයක් නක්‍ෂත්‍ර පරිච්ඡේදයක් දැක්වූහ. අපගේ සර්වඥ බෝසතුන් සමග වනාහි රාහුලමාතාව, ඡන්න, කන්ථක, නිධන්සැළි, මහාබෝධිය, කාළුදායී යන මේ සත එක්ව උපන්නේය. මෙය සහජාත පරිච්ඡේද නමි. මහපුරිස්සු වනාහි උතුරුසළ නකතින් මවුකුස පිළිසිඳ ගත්හ. මහබිනික්මන් නික්මුණහ. ධම්සක් පැවැත්වූහ. යමාමහ පෙළහර කළහ. විසා නැකතින් උපන්හ. බුදුවූහ. පිරිනිවියහ. මාඝ නැකතින් උන්වහන්ගේ ශ්‍රාවක සන්නිපාතයද ආයුසංස්කාර අතහැරීමද විය. අස්විද නැකතින් දෙවාරෝහණය විය. මෙය නක්‍ෂත්‍ර පරිච්ඡේදයයි.
දැන් සියලු බුදුවරයන් වහන්සේලාගේ අසාධාරණ ධර්මතාව ප්‍රකාශ කරන්නෙමි. භාග්‍යවතුන් වහන්සේලාගේ ධර්මතාව සමතිස් වැදෑරුම් වෙයි. ඒ මෙසේයි. පශ්චිමභවික බෝසතාණන් වහන්සේගේ මනා සිහිනුවණින් මවුකුස පිළිසිඳ ගැනීම, මවුකුස පර්යංකයෙන් පිටත බලා හිඳීම, බෝසත් මව හිටගෙනම ප්‍රසූත කිරීම, අරුණයෙහිම මවුකුසින් බිහිවීම, රන්පටෙහි පිහිට වූ පාදයෙන් උතුරුදිග බලා සත්පියවරින් ගොස් සිවුදිග බලා සිංහනාද කිරීම, සතර නිමිති දැක පුතුන් උපන් පසු මහාසත්ත්‍වයන්ගේ මහබිනික්මන කිරීම, අරහත්ධජය පිළිගෙන පැවිදිව, යටත් පිරිසෙයින් සතියක් ප්‍රධන් වැඩීම, බුදුබවට පත්වන දින කිරිපිඬු භෝජනය, තණ ඇතිරියෙහි වැඩහිඳ සර්වඥතාඥානය අවබෝධ කිරීම, ආනාපාන කර්මස්ථාන පරිකර්මය, මාරබල නැසීම, බෝපලඟෙහිම ත්‍රිවිද්‍යාව ආදිකොට අසාධාරණඥානාදි ගුණ ප්‍රතිලාභය, සත්සතිය බෝධිසමීපයෙහිම ගතකිරීම, ධර්ම දේශනාව පිණිස බ්‍රහ්මයාගේ ආයාචනය, ඉසිපතන මිගදායෙහි දම්සක් පැවැත්වීම, නවම් පුර පසළොස්වක සිවුවනක් පිරිස් රැස්වීමෙහි පාමොක් දෙසීම, ජේතවන ස්ථානයෙහි නිත්‍යවාසය, සැවැත්නුවර දොර යමාමහ පෙළහර දැක්වීම, තව්තිසා භවනයෙහි විජම්බණ දෙසීම, සකස්පුර දොර දෙව්ලොවින් බැසීම, නිරන්තර පලසමවතට සමවැදීම, දැහැන් දෙක්හි විනෙයජනයන් දෙස බැලීම, හේතුවක් උපන් කල ශික්‍ෂාපද පැනවීම, හේතුවක් ඇතිව ජාතක දේශනාව, ඤාතිසමාගමයෙහි බුද්ධවංසය දේශනා කිරීම, ආගන්තුක භික්‍ෂූන් සමග පිළිසඳර කිරීම, ආරාධිතයන්ට නොදන්වා වස් නිමවා නොවැඩීම, දවසක් පාසා පෙරබත පසු බත පෙරයම මැදියම අලුයම කටයුතු කිරීම, පිරිනිවන් දිනයෙහි මස්රස වැළඳීම, සූවිසි කෙළදහසක් සමවත් සමවැද පිරිනිවීම යන මේ සමතිස් සියලු බුදුවරුන් වහන්සේලාගේ ධර්මතායි.
සියලු බුදුවරුන් වහන්සේලා උදෙසා එළවන ලද සිවුපසයට අන්තරාය කිරීම කිසිවෙකු විසිනුත් නොකළ හැකිය. කිසිවෙකු විසිනුත් ආයුෂයට අනතුරු කළ නොහැකිය. එහෙයින් අනුන්ගේ උපා ක්‍රමයෙන් තථාගතයන් වහන්සේගේ දිවි තොර කරන්නේය යන යමක් ඇත්ද මෙය නොවන්නකි. අවකාශ නැත්තේයයි කියන ලදි. බුදුවරුන්ගේ දෙතිස් මහපුරිස් ලකුණුවලට අසීති අනුව්‍යඤ්ජනවලට කිසිවකු විසිනුත් අන්තරාය කළ නොහැක්කේය. බුදුරැස්වලට අනතුරු කිරීම කිසිවකු විසිනුත් කළ නොහැක්කේය. මේ සතර අන්තරාය නොකළ හැකි ධර්ම නම් වෙයි.
මැනවින් වර්ණනා කරන ලද පදවින්‍යාසයෙන් විචිත්‍රනයින් හොබනා බුද්ධවංස වර්ණනය මෙපමණකින් සම්පූර්ණ විය.
මා විසින් පාළි අර්ථ ප්‍රකාශක පුරාණ අටුවා මඟ ගනිමින්ම බුද්ධවංස අටුවාව කරන ලදී.
ප්‍රපංච අර්ථය බැහැර කොට සර්වප්‍රකාරයෙන් මධුරාර්ථයම ප්‍රකාශ වන හෙයින් මධුරත්‍ථප්පකාසිනී නම් වෙයි.
කාවේරි නදී දිය වැටීමෙන් පිවිතුරු මිහිතෙළෙහි නානා නරනාරි සමූහයෙන් ගැවසීගත් රමණීය වූ කාවෙරි පටුනෙහි මුදුවදන් ඇති සත්පුරුෂ කණ්හදාස නමැත්තා විසින් කරවන ලද විවිධාකාර සුන්දර පවුරු දොරකොටු යුත් උල්පතින් වෑහෙන ජල ඇති දර්ශනීය වූ මනරම් වූ දුර්ජන සම්බන්‍ධයෙන් තොර විවේකසුව යුත් ශාන්ත විහාරයෙහි පරම සිසිලැති නැගෙනහිර දෙස පිහිටි ප්‍රාසාදයෙහි වසන මා විසින් මේ බුද්ධවංස වර්ණනාව කරන ලදි.



යම් සේ මේ වර්ණනාව අන්තරාය රහිතව මැනවින් නිමාවට පත්වූයේ ද එමෙන් ධර්මයුක්ත ජනයාගේ විතර්ක අන්තරාය රහිතව මැනවින් සමෘද්ධියට පැමිණේවා.
මෙම බුද්ධවංශ සංවර්ණනය කරන මා විසින් යම් පුණ්‍යයක් ප්‍රාර්ථනා කරන ලදද, ඒ පින් බෙලෙන් ලෝකය ඒකාන්ත ශාන්ත නිවනට පැමිණේවා.


ගුරුන් විසින් තබන ලද බුද්ධදත්ත යන නමින් ප්‍රකට තෙරණුවෝ මධුරත්‍ථවිලාසිනී අට්ඨකථාව කොට පරපුරෙන් පරපුරට හිතලබා දෙන මේ පොත තබා අහො අනිත්‍යතා වශයෙන් අපවත් වූහ.

මෙසේ බණවර වශයෙන් සවිසි බණවරකි. ග්‍රන්‍ථ විසින් ග්‍රන්‍ථ සදහස් පන්සියයකි. අකුරු විසින් අකුරු දෙලක්‍ෂතුන් දහසකි.
[missing trans]
