විනය අටුවාව
පාචිත්තිය අටුවාව
භික්‍ෂුවිභඞ්ග වර්‍ණනාව
පාචිත්තිය කාණ්ඩය
මුසාවාද වර්‍ගය
යම් කෙනකුන්ගේ සඞ්ග්‍රහය තෙමේ වර්‍ග නවයකින් මොනවට පිහිටියේ ද, බහු ශබ්දපර්‍ය්‍යායවූ ඒ ඛුද්දකයන්ගේ දැන් මේ වර්‍ණනා තොමෝ වන්නීය.
එහි මුසාවාද වර්‍ගයාගේ පළමුකොට ප්‍රථමශික්‍ෂාපදයෙහි “**හත්‍ථකො”** යනු ඒ තෙරුන්ගේ නාමයයි. ශාක්‍යයන්ගේ පුත්‍රනුයි **සක්‍යපුත්**ත නම්වේ. බුද්ධකාලයෙහි වනාහි ශාක්‍යකුලයෙන් අසූදහසක් පුරුෂයෝ පැවිදි වූහ. ඔවුන් අතුරෙහි ඒ ස්ථවිර තෙමේ එක්තරා එකෙක් වේ. **“වාදක්‍ඛිත්තො**” වාද කරන්නෙමු’යි මෙසේ පරිවිතර්‍කනය කරන ලද වාදයෙන් යුක්තව පරවාදීන් වෙතට හරින ලද්දේය. පක්‍ඛිත්තො, පහිතො, පෙසිතො යනුද එම අර්‍ත්‍ථයි. වාදයෙහිලා සිය සිතින් හෝ හරින ලද්දේය. යම් යම් තැනක වාදයෙක් වේද ඒ ඒ තැනම දක්නා ලැබේනුයි “වාදක්‍ඛිත්ත” නම. **“අවජානිත්‍වා පටිජානාති**” තමන්ගේ වාදයෙහි කිසි දොසක් සලකමින් ‘මේ මාගේ වාදයෙක් නොවේ’යි වසා නැවත කියමින් නිදොස් බව සලකා මාගේම මේ වාදයයි නැවත ප්‍රතිඥා කරයි. “**පටිජානිත්‍වා අවජානාති**” කිසියම් වචනයෙක්හි අනුසස් සලකමින් ‘මේ මාගේ වාදයයි ප්‍රකාශකොට නැවත එහි දොස් සලකා ‘මේ මාගේ වාදයෙක් නොවේ’යි වසාලයි. “**අඤ්ඤෙනඤ්ඤං පටිචරති”** අනික් කරුණකින් අනික් කරුණක් වසයි. යටපත් කෙරෙයි. ‘රූපය අනිත්‍යය, දැනගතයුතු හෙයිනැ’යි කියා නැවත ‘ජාතිධර්‍ම හෙයිනැ’යි කියයි. **කුරුන්‍දියෙහි** වනාහි එක් වාදයක් වැසීමට හෙතුවූ අන් බොහෝ කරුණු කියා’යි කියන ලද්දේය. එහි මේ අදහසය: යම් ඒ පිළිදැන්මක්, වැසීමක් වේද, ඒ ප්‍රතිජානන අවජානන වැසීම පිණිස ‘කවරෙක් කීයේද, කුමක් කීයේද, කොතැන්හිදී කීයේදැ’යි යම් ආදීවූ බොහෝ කරුණු කියායි. නැවැත මහාර්‍ත්‍ථකථාවෙහි අවජානනය කොට ප්‍රතිජානනය කරන්නේ, ප්‍රතිජානනය කොට අවජානනය කරන්නේ මෙසේද අන් කරුණකින් අන් කරුණක් වසායි කියන ලද්දේය. **“සම්පජානමුසා භාසති**” මැනවින් දන්නේ බොරු කියයි. “**සඞ්කෙතං කත්‍වා විසංවාදෙති”** පෙරබත් ආදීන් අතුරෙහි අසුවල් කාලයෙහි අසුවල් පෙදෙසෙහි දී වාදය වේයයි සලකුණු කොට, සලකුණෙන් පෙර හෝ පසුව හෝ ගොස් ‘පින්වත්නි’ බලවු, තීර්ථකයෝ නොආහ, පැරදන ලදහ’යි යයි.
“**සම්පජානමුසාවාදෙ**” පූර්‍වභාගයෙහිද දැන වචනක්‍ෂණයෙහිද දන්නහුට බොරුකීම නිමිතිකොට.
**“විසංවාදන පුරෙක්‍ඛාරස්ස**” බොරු කියමි’යි යන සිත් පෙරදැරි කොට කියන්නහුගේ **“වාචා**” මිත්‍ථ්‍යාවචනයට ඇතුළත් වචනයෙන් උපදවන චෙතනා තොමෝය. **“ගිරා**” ඒ චේතනාවෙන් උපදවන ලද ශබ්දය දක්වයි. “**ව්‍යප්පථො**” වචනපථය. වාක්තොමෝම, දෘෂ්ට්‍යනුගතියට පැමිණෙන්නා වූ අන්‍යයන්ටද මාර්‍ගය බැවින් ව්‍යාප්පථ’යි කියනු ලැබේ. “**වචීභෙදො**” වචීසංඥිත වචනයෙහි බිදීම. ප්‍රභෙදගත වාක් තොමෝම මෙසේ කියනු ලැබේ. “**වාචසිකාවිඤ්ඤත්ති”** වාග්චිඤප්තියයි. මෙසේ ප්‍රථමපදයෙන් ශුද්ධචෙතනාවද මද්ධ්‍යයෙහි වූ තෙපදයෙන් එයින් නැගුණු ශබ්දසහිත චෙතනාවද කෙළවරවූ එකෙක් විඥප්තිය සහිත වූ චේතනාවද කියන ලදැයි දතයුතුය. “**අනරියවොහාරා**” අනාර්‍ය්‍ය වූ බාල පෘථග්ජනයන්ගේ ව්‍යවහාරයෝය.
මෙසේ සම්පජානමුසාවාදය දක්වා, දැන් අවසන කියූ සම්පජානමුසාවාදසඞ්ඛ්‍යාත වූ අනාර්‍ය්‍ය ව්‍යවහාරයන්ගේ ලක්‍ෂණ දක්වන සේක් “**අදිට්ඨං දිට්ඨං මෙ”** යනාදිය වදාළ සේක. එහි “**අදිට්ඨං දිට්ඨං මෙ**” මා විසින් නොදක්නා ලද්දක් දක්නා ලදැයි මෙසේ කියන්නහුගේ වචනය. එය ඉපදවූ චේතනාව හෝ එක් අනාර්‍ය්‍ය ව්‍යවහාරයෙකැයි මේ නයින් අර්‍ත්‍ථය දතයුතුය. තවද මෙහි ඇස ඇසුරු කළ විඥානයෙන් නොගත් අරමුණ **අදිට්ඨ **නම. කන ඇසුරු කළ විඥානයෙන් නොගන්නා ලද්ද **අසුත** නම. ඝාන ජීව්හා කාය විඥානදීන්ගේ වසයෙන් දැන ත්‍රිවිධ ඉන්‍ද්‍රියන් විසින් එකට බැඳුනක් මෙන් කොට පැමිණ නොගන්නා ලද්ද **අමුත **නම. පඤ්චෙන්‍ද්‍රියයන් හැර ශුද්ධවිඥානයෙන්ම නොගන්නා ලද්ද අවිඤ්ඤාත’යි දතයුතුය. පෙළෙහි වනාහි ‘නොදක්නා ලද්ද නම් ඇසින් නොදක්නා ලද්දේය’යි මෙසේ ඖදාරිකනයින්ම දෙශනා තොමෝ කරන ලදය. දක්නාලද ආදීන් අතුරෙහිද තමන් විසින්ද අන්හු විසින්ද දක්නා ලද්ද, දක්නා ලද්දේමය. සුත, මුත, විඤ්ඤානයෝද මෙසේය. මේ එක් ක්‍රමයෙක් වේ. අන්‍යක්‍රමයෙක්ද ඇත්තේය. තමන් විසින් දක්නාලද යමක් වේද, එය දක්නා ලද්දේමය. සුතාදීන් කෙරෙහිද, මෙම නයවේ. යමක් අන්හු විසින් දක්නා ලද්දේද, එය තමන් ඇසූ තැන සිටියි. මුතාදීහුද මෙසේය.
දැන් ඒ අනාර්‍ය්‍ය ව්‍යවහාරයන්ගේ වසයෙන් ඇවැත නගා දක්වන සේක් **“තීහි ආකාරෙහි**” යනාදිය වදාළ සේක. එහි අර්‍ත්‍ථය තෙමේ ‘තුන් අයුරකින් ප්‍රථමද්ධ්‍යානයට සමවැදුනෙමි’යි දැන බොරු කියන මහණහුට ඇවැත පාරාජිකා’යි මේ ආදි වසයෙන් චතුර්‍ත්‍ථපාරාජිකා පාලි වර්‍ණනාවෙහි කියූ නයින්ම දතයුතුය. හුදෙක්ම ඒ චතුර්‍ත්‍ථ පාරාජිකපාලි වර්‍ණනාවෙහි ප්‍රථමද්ධ්‍යානයට සමවැදුනෙමි’යි ආතන්හි මේ ශික්‍ෂාපදපාලියෙහි ‘මා විසින් නොදක්නා ලද්දේ දක්නා ලද්දේය කියා නම්, එහි චතුර්‍ත්‍ථපාරාජික පාලිවර්‍ණනාවෙහි ‘ඇවැත පාරාජිකා’යි කියූ තන්හි මේ ශික්‍ෂාපදයෙහි ඇවැත පාචිත්තිය’යි මෙසේ වස්තුමාත්‍රයෙහි හා ආපත්තිමාත්‍රයෙහිද විශේෂය වේ. සෙස්ස එකලක්‍ෂණමය.
“තීහාකාරෙහි දිට්ඨෙ වෙමතිකො” යනාදීන්ගේ අර්‍ත්‍ථයද “දිට්ඨස්ස හොති පාරාජිකං ධම්මං අජ්ඣාපජ්ජන්තො දිට්ඨෙ වෙමතිකො’යි මේ ආදි දුට්ඨදොසපාලිවර්‍ණනාවෙහි කියූ නයින් දතයුතුය. පෙළ පමණක්ම මේ ශික්‍ෂාපදයෙහි වෙනසයි. අර්‍ත්‍ථයෙහි වනාහි ස්වකීය ථෙරවාදයෙහි කිසි වෙනස් බවෙක් නැත්තේය.
“**සහසා භණති**” නොවිමසා හෝ නොසලකා හෝ වේගයෙන් දක්නා ලද්දේ ද, ‘මා විසින් නොදක්නා ලද්දේය’යි කියයි. “**අඤ්ඤං භණිස්සාමීති අඤ්ඤං භණති**” මුළා බැවින් ජඩ බැවින් පැකිළෙමින් චීවර’යි කිය යුත්තෙහි චීර’යි මේ ආදිය කියයි. යමෙක් වනාහි හෙරණකු විසින් ‘කිමෙක්ද, ස්වාමීනි’ මාගේ උපාද්ධ්‍යායයන් වහන්සේ දුටුවහුදැ’යි විචාරණා ලද්දේ සෙල්ලම් කරමින් ‘ඔබගේ උපාද්ධ්‍යාය තෙමේ දැවගුළක් යොදාගෙන එහි නැග ගියේ වන්නේය’යි කියා හෝ, කැනහිල් හඬක් අසා “ස්වාමීනි, මේ හඬ කවරකුගේදැ’යි විචාරණ ලද්දේ ‘ඔබගේ මව යානයකින් යන කල්හි මඩෙහි එරුණු ගැළ ගොඩට ගන්නවුන්ගේ මේ හඬය’යි හෝ මෙසේ නොම කෙළීම් වසයෙන්, නොරැවීම් වසයෙන් කියාද “**සො ආපජ්ජති**” හෙතෙමේ ඇවතට පැමිණේමය. අන්‍යවූ පුරාණකථාවක් මෙහි වේ. එක් මහණෙක් ගමෙහි තෙල් ටිකක් ලැබ විහාරයට ආයේ හෙරණක්හට ‘තෝ අද කොතැන ගියෙහිද, ගම එක්තෙල් ඇත්තෙක් වූයේ’යි හෝ පැසෙහි තැබූ පූකැබැල්ලක් දැක ‘අද ගමෙහි පැසිවලින් පූ එළවූහයි හෝ කියාද මෙය මුසාවාදයෙක්ම වේ. සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන්ද උපදී. ක්‍රියාසමුත්‍ථානිකය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ත්‍රිවෙදනයි.
ද්විතීය ශික්‍ෂාපදයෙහි **“ඔමසන්ති**” අනුන් පහත් කොට කතාකරත්. හෙලා දකිත් “**ඛුංසෙන්ති**” ආක්‍රොශ කරත්. “**වම්හෙන්ති**” අවමන් කරත්.
“**භූතපුබ්බං”** භාග්‍යවතුන් වහන්සේ මේ වස්තුව ඔමසවාදය ගරහනු පිණිස ගෙණහැර දැක්වූ සේක. “**නන්‍දිවිසාලො නාම”** නන්‍දි යනු ඒ ගොනුගේ නමයි. මේ ගොනුගේ විසාණයෝ (අං) විසාලයහ. එහෙයින් නන්‍දිවිසාලයයි කියනු ලැබේ. ඒ කාලයෙහි බෝධිසත්‍ව තෙමේ නන්‍දිවිශාල නම් වෘෂභ වූයේය. බමුණු තෙමේ ඒ වෘෂහ කැඳබත් ආදිය දී ඉතා මැනැවින් පොෂණය කෙළේය. එකල්හි ඒ නන්‍දිවිශාල තෙමේ බමුණහුට අනුකම්පා කරන්නේ, “**ගච්ඡ ත්‍වං**” යනාදිය කීය. ‘තත්‍ථෙව අට්ඨාසි’ අහෙතුකප්‍රතිසන්‍ධි කාලයෙහිද අන්හට ගැරහීම මන නොවඩනා බැවින්ම ‘මේ මන නොවඩායි දැන ගත්තේය. එහෙයින් බමුණුහට දොස් දක්වනු කැමැතිව සිටියේය. “**සකටසතං අතිබද්ධං පවට්ටෙසි**” මුං මෑ වැලි ආදියෙන් පිරුණු ගැල්සියයක් පිළිවෙළින් තබා යට රුකුල් දෙන දඬු දී එකට බැඳ ගැල්සියය පෙරළුනුයේ පළමු පිහිටි අර (රෝද) පෙදෙසට නැවත අර (රෝද) පැමිණි කල්හි පෙරළුනේ වේ. බොධිසත්‍වතෙමේ පළමු ගැළ පිහිටි තැන අන්තිම ගැළ පිහිටුවනු පිණිස ගැල් සියයක පමණ පෙදෙස පෙරළුයේය. බෝසතුන්ගේ වනාහි බුරුල් කිරීමෙක් නම් නැත්තේය. එහෙයිනි. “**තෙන චත්තමනො අහුං**” බමුණගේ ඒ ධනලාභය කරණකොට හා තමාගේ ක්‍රියාව කරණකොටද ඒ නන්‍දිවිශාල තෙමේ සතුටු සිත් ඇත්තේ වූයේය.
“**අක්කොසෙනපි’** මෙහි වනාහි යම්හෙයකින් ඉදිරියෙහි හීනවූ ආක්‍රොශය උත්කෘෂ්ට වූ ආක්‍රොශය යන ආක්‍රොශ දෙක බෙදනු කැමැත්තාහුද, එහෙයින් අර්‍ත්‍ථොත්පත්තියට පෙර යම්සේද, එසේ **“හීනෙනපි අක්කොසෙන ඛුංසෙන්ති**”යි වදාරන ලද්දේය. මෙසේ නොවදාරා “**අක්කොසෙන**”යි මෙසේ වදාළ සේක. **“වෙණජාති”** වඩුජාතියය. කුළුපොතු ජාතියයිද කියත්. “**නෙසාදජාති”** මුව වැදිආදි ජාතියය.
“**රථකාරජාති**” සොම්වරු ජාතියය. **“පුක්කුසජාති**” පුප්සැඩු (කසළ ඉවත්කරන) ජාතියය. අවකණ්ණකාදී වූ දාසයන්ට නමෙක් වේ. එහෙයින් හීනය. “**ඔඤාතං**” අවමන් කරන ලද්දේය. **“උඤ්ඤොතං**”යි කියාද හදාරත්. **“අවඤ්ඤතං**” හෙලා දන්නා ලද්දේය. **“හීළිතං**” පිළිකුල් කරන ලද්දේය. “**පරිභූතං**” මෙයින් කිමැ’යි පරිභව කරන ලද්දේය. “**අචිත්තීකතං”** ගරු නොකරන ලද්දේය.
“**කොට්ඨකම්මං”** ගල්වඩුකම්ය. **“මුද්දා”** ඇඟිලි නැමීමෙන් ගිණීමය. “**ගණනා**” එක්තැන - දසතැන ආදීන්හි බෙල්ලන් තබා ගිණීම නම්වූ අච්ඡිද්දකාදී වූ සෙසු ගිණීමය. “**ලෙඛා**” අකුරු ලිවීමය. **“මධුමෙහාබාධො**” මධුමෙහාබාධය. වෙදනා නැති බැවින් **“උක්කටඨො**” උත්කෘෂ්ටයයි කියන ලද්දේය. “**පාටිකඞ්ඛා**” කැමැති වියයුතුය. “**යකාරෙන වා භකාරෙන වා”** යකාරය හෝ භකාරය යොදා යම් ආක්‍රොශයක් වේද, “**කාටකොටවීකාය**” කාට යනු පුරුෂනිමිත්තයි. **“කොටවීකා**” යනු ස්ත්‍රීනිමිත්තයි. මෙයින් හෝ යම් ආක්‍රොශයෙක් වේද, “**එසො හීනො නාම අක්කොසො**” මේ ආක්‍රොශය තෙමේ හීන නම් ආක්‍රොශයයි.
දැන් ඒ ජාති ආදීන්ගේ ප්‍රභෙද වශයෙන් ඇවැත් නගා දක්වන සේක් “**උපසම්පන්නො උපසම්පන්නං**” යනාදිය වදාළ සේක. එහි “**ඛුංසෙතුකාමො වම්හෙතුකාමො මඞ්කුං කත්තුකාමො**” ආක්‍රොශ කරනු කැමැත්තේය. යටපත් කරනු කැමැත්තේය. ගරහනු කැමැත්තේය. නිස්තෙජසක කරනු කැමැත්තේය, යන අර්‍ත්‍ථයි. **“හීනෙන හීනං**” හීන වූ ජාතිවචනයෙන් හීනජාතිකය. මේ උපායයෙන් සියලු පදයන්හි අර්‍ත්‍ථ දතයුත්තේය
මෙහිද හීනවූ වචනයෙන් හීනයකුට කියන්නේ සැබවක් කියයි. වචන නැමැති හුලින් විදිනු කැමැතිබව හේතුකොට මේ මහණහුට වචනයක් වචනයක් පාසා පාචිත්තිය වේ. උත්කෘෂ්ට ජාතිය කරණකොට හීනයකුට කියන්නේද, අසත්‍යයක් කියාද විදිනු කැමැති බව හෙතුකොට මේ ශික්‍ෂාපදයෙන් පාචිත්තියට පැමිණේ. ප්‍රථම මුසාවාද ශික්‍ෂාපදයෙන් පාචිත්තියට නොපැමිණේ. යම් මහණෙක් තෙමේ ‘අතිචණ්ඩාල වෙහි, අතිබ්‍රාහ්මණ වෙහි, දුෂ්ටචණ්ඩාල වෙහි. දුෂ්ටබ්‍රාහ්මණ වෙහි’යි යනාදිය කියාද, හෙතෙම්ද ඇවැතින් කරවිය යුත්තේමය.
“**සන්ති ඉධෙකච්චො**” වාරයෙහි පරිහරණය කියූ බැවින් දුක්කටය වේ. “**යෙ නූන -පෙ-න මයං**” යන වාරයන්හිද මෙම නයවේ. අනුපසම්පන්නයකු කෙරෙහි සියලු වාරයන්හි දුක්කටයම වේ. “**චොරොසි ගණ්ඨිභෙදකොසි**” යනාදි වචනයන්ගෙන් උපසම්පන්නයකු කෙරෙහිද අනුපසම්පන්නයකු කෙරෙහිද යන සියලු වාරයන්හි දුක්කටයම වේ. කෙළි කැමැති බැවින් උපසම්පන්නයකු කෙරෙහිද අනුපසම්පන්නයකු කෙරෙහිද යන සියලු වාරයන්හි දුබ්භාසිතය වේ. “**දවකම්පතා**” නම් කෙළිසිනා අදහස් ඇති බවය. මේ ඔමසවාද ශික්‍ෂාපදයෙහි මහණහු හැර, මෙහෙණ ආදි සියලු සත්ත්‍වයෝ අනුපසම්පන්න ස්ථානයෙහි සිටියහ’යි දතයුත්තාහ.
“**අත්‍ථපුරෙක්‍ඛාරස්ස**” යනාදි තන්හි පෙළෙහි අර්‍ත්‍ථවර්‍ණනා කරනුයේ අර්‍ත්‍ථය පෙරටුකොට ඇත්තේ නම. පෙළ කියවනුයේ “**ධම්මපුරෙක්‍ඛාරො**”. ධර්‍මය පෙරටු කොට ඇත්තේ නම. අනුශාසනාවෙහි සිට ‘දැන්ද සැඩොල් වූයෙහි, පව් නොකරව, තමො තමපරායණ නොවව, මේ ආදි ක්‍රමයෙන් කියනුයේ “**අනුසාසනී පුරෙක්‍ඛාරො**” නැමැයි දතයුත්තේය. සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන්ද උපදී. ක්‍රියාසමුත්‍ථානිකය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. සුඛමද්ධ්‍යස්ථතායි. ද්විවෙදනයි.
තෘතීය ශික්‍ෂාපදයෙහි **“භණ්ඩනජාතානං**” උපන් ඩබර ඇත්තවුන්ගේ. **භණ්ඩන** යනු කලහයෙහි පූර්‍වභාගයයි. ‘මොහු විසින් මොහු විසින් මේ කරන ලදැ’යි මෙසේ කියූ කල්හි ‘මෙසේ කියමි’යි යනාදීවූ ස්වකීය ස්වකීය පක්‍ෂයෙහි රහසිව කරන මන්ත්‍රණයයි. **කලහ** නම් ඇවැතට පමුණුවන කායවාග්ච්‍යතික්‍රමයයි**. විවාද** නම් විග්‍රහය පිණිස පවත්නා කථාය. ඒ විවාදයට පැමිණියවුන්ගේ’යි “**විවාදාපන්නානං”** යනුවේ**. “පෙසුඤ්ඤං**” යනු ප්‍රියභාවය ශුන්‍ය කරන වචනැයි කියන ලද්දේ වේ.
“**භික්‍ඛුපෙසුඤ්ඤෙ**” මහණුන්ගේ පෛශූන්‍යයෙහි. මහණක්හු වෙතින් අසා මහණක්හු විසින් මහණක්හට එළවනලද පෛශුන්‍යයෙහි යන අර්‍ත්‍ථයි.
**“ද්වීහාකාරෙහි**” කරුණු දෙකකින්. **“පියකම්‍යස්ස වා”** ‘මම මෙසේ මොහුට ප්‍රියවන්නෙමි’යි තමාට ප්‍රියභාවය පතන්නහුට හෝ “**භෙදාධිප්පායස්ස වා**” ‘මෙසේ මෙතෙමේ මොහු සමග බිදෙන්නේයයි අන්‍යයාගේ අන්‍යයා හා බිඳීම කැමැති වන්නහුට හෝ **“ජාතිනො වා”** යනාදි සිය පළමු ශික්‍ෂාපදයෙහි කියනලද නය ඇත්තේමය. මෙහිද මෙහෙණ ආදි කොට සියල්ලෝ අනුපසම්පන්නයෝ නම් වෙත්.
**“න පියකම්‍යස්ස න භෙදාධිප්පායස්ස**” ආක්‍රොශ කරන එකක්හුද, ඉවසන එකක්හුද දැක ‘ලජ්ජා නැත්තේ පුදුමය. මෙබන්දක් කියන්නහු නැවැත කියයුතුය’යි සිතන්නේය’යි මෙසේ හුදෙක් පාපයට ගැරහීම් වසයෙන් කියන්නහුට ඇවැත් නොවේ. සෙස්ස කියූ අර්‍ත්‍ථ ඇත්තේමය. ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන් උපදි. ක්‍රියාසමුත්‍ථානිකය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශල චිත්තයි. ත්‍රිවෙදනයි.
චතුර්‍ත්‍ථශික්‍ෂාපදයෙහි - “**අප්පතිස්සා**” යටත් පහත් පැවැතුම් නැත්තාහ. උපාසකයහ’යි කියූ කල්හි වචනයකුදු නොඅසනු කැමැත්තාහුය. ආදර රහිතයහ යන අර්‍ත්‍ථයි. ‘අප්පතිස්සායා වා’ යටත් පැවැතුම් නැත්තාහුය යනු අර්‍ත්‍ථයි. “**අසභාගවුත්තිකා**” විසභාග ජීවිකා ඇත්තාහ. මහණුන් කෙරෙහි යම්සේ පැවැතිය යුතුද, එසේ නොපැවැතිය යුතු පැවතුම් ඇත්තාහුය යන අර්‍ත්‍ථයි.
“**පදසො ධම්මං වාචෙය්‍ය**” අනුපසම්පන්නයකු සමග පදයක් පදයක් වසයෙන් ධර්‍මය කියන්නේ නම්, කොටස් කොටස් වසයෙන් කියන්නේය යන අර්‍ත්‍ථයි. යම්හෙයකින් කොට්ඨාස යන නාමය ඇති ඒ පදය සිවුවැදෑරුම් වේද, එහෙයින් ඒ දක්වනු පිණිස “**පදං අනුපදං අන්‍වක්‍ඛරං අනුබ්‍යඤ්ජනං**” පදභාජනයෙහි වදාරන ලදි. එහි ‘පදං’ යන මෙයින් එක් ගාථාපාදයෙක් අදහස් කරන ලද්දේය. **“අනුපදං”** යනු දෙවන පාදයයි. “**අන්‍වක්‍ඛරං**” යනු එක් එක් අකුරෙකි. **“අනුඛ්‍යඤ්ජනං”** යනු පූර්‍ව්‍යඤ්ජනය සමාන වූ පශ්චාත් ව්‍යඤ්ජනයයි. යම්කිසි එක් අකුරක් වේද, එය අන්‍වක්‍ඛරයි. අවිභක්තික අක්‍ෂර සමූහය අනුඛ්‍යඤ්ජනයි. අක්‍ෂර අනුව්‍යඤ්ජන සමූහය පද නම. විභක්ත්‍යන්ත ප්‍රථම පදය පදයම වේ. දෙවන පදය අනුපද නමැයි මෙහි වෙනස මෙසේ දතයුතුය.
දැන් “**පදං නාම එකතො පට්ඨපෙත්‍වා එකතො ඔසාපෙන්ති**” ගාථා ලෙසින් බැදුනු ධර්‍මයක් කියනුයේ ‘මනො පුබ්බඞ්ගමා ධම්මා’යි මෙසේ එක් එක් පදය හෙරණහු සමග එක්ව පටන් ගෙණ එක්වම අවසන් කෙරේද, මෙසේ කියන්නට පදගණනින් පාචිත්තියාපත්තීහු වෙත්’යි දතයුතුය. **“අනුපදං නාම පාටෙක්කං පට්ඨපෙත්‍වා එකතො ඔසාපෙන්ති”** තෙරුන් විසින් ‘මනොපුබ්බඞ්ගමා ධම්මා’යි කියූ කල්හි හෙරණ තෙමේ ඒ පදය එකට නොකියා ‘මනොසෙට්ඨො මනොමයා’යි දෙවනපදය එකට කියාද, මොවුහු වෙන්ව පටන්ගෙන එකට අවසාන කෙරෙත් නම. මෙසේ කියන මහණහුටද දෙවන පදගණනින් පාචිත්තියාපත්තීහු වෙත්. “**අන්‍වක්‍ඛරං නාම රූපං අනිච්චන්ති වුච්චමානො රුන්ති ඔතාපෙති**” ‘හෙරණ’ ‘රූපං අනිච්චං’යි කියව, කියනු ලබන්නේ රුකාරය පමණක්ම එකට කියා සිටීද, මෙසේ කියන මහණහුටද එක් එක් අකුරු ගණනින් පාචිත්තියාපත්තීහු වෙත්. ගාථාබන්‍ධයෙහිද මෙම නය ලැබේමය. “**අනුබ්‍යඤ්ජනං නාම රූපං අනිච්චන්ති වුච්චමානො වෙදනා අනිච්චාති සද්දං නිච්ඡාරෙති”** ‘රූපං භික්‍ඛවෙ අනිච්චං වෙදනා අනිච්චා’ යන මේ සූත්‍රය කියවනු ලබන්නේ. තෙරුන් විසින් ‘රූපං අනිච්චං’යි කියනු ලබන්නේ හෙරණ තෙමේ වේගවත් ප්‍රඥා ඇති බැවින් ‘වෙදනා අනිච්චා’ යන මේ අනිච්චපදය, තෙරුන්ගේ ‘රූපං අනිච්චං’ යන මේ අනිච්ච පදය සමග එකට වචන නිකුත් කෙරේද, මෙසේ කියන මහණහුටද අක්‍ෂර සමූහගණනින් පාචිත්තියාපත්තීහු වෙත්. මේ වනාහි මෙහි සඞ්ක්‍ෂෙපයයි. මේ පදාදීන් අතුරෙහි යම් යම් පදයක් එකට කියාද, ඒ ඒ පදයෙන් ඇවැතට පැමිණේයයි දතයුතුය.
“**ඛුද්ධභාසිතො**” සියලු විනයපිටකය අභිධර්‍මපිටකය ධම්මපදය චරියාපිටකය උදානය ඉතිවුත්තකය ජාතකය සුත්තනිපාතය විමානවත්‍ථුය. පෙතවත්‍ථුය. බ්‍රහ්මජාලාදි සූත්‍රහයි යන මොවුහුය. “**සාවකභාසිතො**” සිවු පිරිසට ඇතුළත් වූ ශ්‍රාවකයන් විසින් කියනලද **අනඞ්ගන සම්මාදිට්ඨි අනුමානසුත්ත චුල්ලවෙදල්ල මහාවෙදල්ල **ආදි සූත්‍ර. **“ඉසිභාසිතො**” බාහිර පරිව්‍රාජකයන් විසින් කියන ලද සියලු පරිබ්බාජකවර්‍ගය බාවාරිහුගේ අතැවැසිවූ සොළොසක් බ්‍රාහ්මණයන්ගේ ප්‍රවජාය යන මේ ආදියයි. “**දෙවභාසිතො**” දෙවියන් විසින් කියන ලද්දය. එය දෙවතා සංයුත්ත ද්වෙපුත්ත සංයුත්ත මාරසංයුත්ත බ්‍රහ්මසංයුත්ත සක්කසංයුත්ත යනාදීන්ගේ වසයෙන් දතයුතුය.
**“අත්‍ථූපසංහිතො**” අර්‍ත්‍ථකථාවන් ඇසුරු කරන ලද්දය. **“ධම්මූපසංහිතො”** පාළිය ඇසුරු කරන ලද්දය. අත්‍ථූපසංහිත ධම්මූපසංහිත දෙකින්ම නිවන ඇසුරු කරන ලද්දම කියයි. කිසිසේත් නිවන ඇසුරු කරන ලද්දක් කියාද, ත්‍රිවිධ සඞ්ගීතයට නැගු ධර්‍මයක්ම අනුපසම්පන්නයකු සමග පදවසයෙන් කියන මහණහුට ඇවැත් වේ. නිවන ඇසුරු කරන ලද්දෙහිද නොයෙක් භාෂා වශයෙන් ගාථාශ්ලොක බන්‍ධනාදියෙන් පිළියෙල කරන ලද්දෙහි ඇවැත් නොවේ. ත්‍රිවිධසඞ්ගීතියට නොනැගූ **කුලුම්බසුත්ත රාජොවාදසුත්ත තික්‍ඛින්‍ද්‍රිය චතුපරිවට්ට නන්‍දොපනන්‍ද** යන මෙබන්දෙහි ඇවැත්මය. **මහාපච්චරියෙහි** ප්‍රතිෂෙධ කරනලද **අපලාල දමනයද** කියනලදී. **මෙණ්ඩකමිලින්‍දප්‍රශ්නයන්හි** නාගසෙන තෙරුන්ගේ ස්වකීය ප්‍රතිභාණයෙහි ඇවැත් නොවේ. රජුට හඟවනු පිණිස යමක් ගෙන හැර දක්වා කියන ලද්දේ ද, එහි ඇවැත් වේ. **වණ්ණපිටක අඞ්ගුලිමාලපිටක රට්ඨපාල ගජ්ජිත ආලවකගජ්ජිත** ගුළහුම්මග්ග ගුළ්හ වෙස්සන්තර ගුළ්හවිනය වෙදල්ලපිටක යනාදීහු අබුද්ධවචනයෝමය’යි කියන ලදහ**. සීලූපදෙසය** නම් ධම්මසේනාපතිහු විසින් කියන ලද්දේයයි කියත්. එහි ඇවැත්මය. අන්‍යවූද මග්ගකථා ආරම්මණකථා බුද්ධිකරණ්ඩකඤාණවත්‍ථු අසුභකථා යනාදීහුද ඇත්තාහුය. එහි සත්තතිංසබොධිපක්‍ඛිය ධර්‍මයෝ බෙදා දක්වන ලදහ. ධුතාඞ්ග ප්‍රශ්නයෙහි ප්‍රතිපදාවෝ විභාග කරන ලදහ. එහෙයින් එහි ඇවැත්’යි කියනලදි. **මහාපච්චරි **ආදියෙහි වනාහි සඞ්ගීතියට නොනැගු රාජොවාද තික්‍ඛින්‍ද්‍රිය චතුපරිවට්ට නන්‍දොපනන්‍ද කුලුම්බ සූත්‍රයන්හිම ඇවැත්’යි කියා සෙසුතන්හි බුද්ධවචනයෙන් යමක් ගෙනහැර දක්වා කියන ලදද, එයම ආපත්ති වස්තු වේ. අනිකක් ඇවැතට වස්තු නොවේය, යන මේ අර්‍ත්‍ථය පිළිගන්නා ලද්දේය.
**“එකතො උද්දිසාපෙන්තො**” අනුපසම්පන්නයකු සමග එකට උදෙසීම් ගන්නේද, එකට කියාද අනාපත්තිය යන අර්‍ත්‍ථයි.
එහි මේ විනිශ්චයයි. උපසම්පන්නයෙක්ද අනුපසම්පන්නයෙක්ද හිඳ උදෙසවා ගණිත්. ආචාර්‍ය්‍ය තෙමේ හුන්නවුන්ට කියමි’යි ඔවුන් සමග එකට කියාද, ආචාර්‍ය්‍යයා හටම ඇවැත් වේ. අනුපසම්පන්නයකු සමග උදෙසීම් විසින් කියවා ගන්නහුට ඇවැත් නොවේ. දෙදෙනම සිටියාහු කියවා ගණිත්ද මේ නයමවේ. ලදරු මහණක් හුන්නේය. හෙරණෙක් සිටියේය. හුන්නහුට කියමි’යි කියන මහණහුටද ඇවැත් නොවේ. ඉදින් ලදරු මහණ තෙමේ සිටීද, අනික් මහණ තෙමේ හිදීද සිටියහුට කියමි’යි කියන්නහුටද ඇවැත් නොවේ. ඉදින් බොහෝ මහණුන් අතුරෙහි එක් හෙරණෙක් හුන්නේ වේද, ඒ හුන්නහු කෙරෙහි පදවසයෙන් ධර්‍මය කියවන්නාවූ ආචාර්‍ය්‍යයාහට අචිත්තකාපත්ති වේ. ඉදින් හෙරණ තෙමේ උපචාරය මුදා සිටියේ හෝ හුන්නේ හෝ වේද, යම් කෙනකුන්ට කියවාද ඔවුන් කෙරෙහි ඇතුළත් නොවූ බැවින් එක් දිසාභාගයකින් පලා යන ග්‍රන්‍ථයක් ගණීය යන සඞ්ඛ්‍යාවට යන්නේද, එහෙයින් ඇවැත් නොවේ. ‘එකතො සජ්ඣායං කරොන්තෙපි, යන මෙහි අනුපසම්පන්නයකු සමග උපසම්පන්නයෙක් එකට හදාරමින් ඔහු සමගම කියාද, ඇවැත් නොවේ. අනුපසම්පන්නයකු වෙත උද්දෙස ගන්නා මහණහුටද, ඔහු සමග එකට කියන මහණහුටද ඇවැත් නොවේ. මෙතෙමේද එකට හැදෑරීම කෙරේය යන සඞ්ඛ්‍යාවට යන්නේය.
“**යෙභූය්‍යෙන පගුණං ගන්‍ථං භණන්තං ඔපාතෙති”** ඉදින් එක් ගාථාවක පෙර පුහුණුව තුබූ පසුව සිහි නොකරන එක් පදයෙක් නොඒද, සෙස්ස පැමිණේද මේ වනාහි බොහෝසෙයින් ප්‍රගුණ ග්‍රන්‍ථය නම්වේ. මේ නයින් සූත්‍රයද දතයුත්තේය. ඒ ප්‍රගුණ ග්‍රන්‍ථය එකට කියන මහණහුටද ‘මෙසේ කියව’යි එකට කියන මහණහුටද ඇවැත් නොවේ. **‘ඔසාරෙන්තං ඔපාතෙති**” සූත්‍රයක් කියන පිරිස් මැද සැක කරන්නහුට ‘මෙසේ කියව’යි ඔහු සමග එකටද කියන මහණහුට ඇවැත් නොවේ. මහාපච්චරියාදියෙහි ‘මා සමග නො කියව’යි කියන ලද්දේ ඉදින් කියා නම් අනාපත්ති’යි යමක් කියන ලද්දේ ද, එය මහාඅර්‍ත්‍ථකථාවෙහි නැත්තේය. මෙය නැතිබවම යුක්තිය වේ. කුමක් හෙයින, යත්: ක්‍රියාසමුත්‍ථාන බැවිනි. අන් අයුරකින් වනාහි ක්‍රියා ක්‍රියසමුත්‍ථානික වේ. සෙස්ස ප්‍රකට අර්‍ත්‍ථ ඇත්තේමය.
පදසොධම්මසමුත්‍ථානයයි. වචනයෙන්ද වාචාචිත්තයෙන්ද උපදියි. ක්‍රියා සමුත්‍ථානිකය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. වාකකර්‍මයි. ත්‍රිචිත්තයි. ත්‍රිවෙදනයි.
පඤ්චම ශික්‍ෂාපදයෙහි “**මුට්ඨස්සති අසම්පජානා**” නිදීමට පෙර ස්මෘතිසම්ප්‍රජන්‍යය නොකිරීම් වසයෙන් මෙය කියනලදී. භවාඞ්ගයට බැසගත් කල්හි ස්මෘතිසම්ප්‍රජන්‍යයෙන් කොයින් වේද, **“විඤ්ජමානා**” නන් දොඩවන්නාහු. **“කාකච්ඡමානා**” නාසයෙන් කාකශබ්දය මෙන් නිරර්‍ත්‍ථ ශබ්ද මුදන්නාහු. “**උපාසකා**” ඉතා පළමු කොට නැගිටින ලද උපාසකයෝ.
“**එතදවොචුං**” ‘ඇවැත’ රාහුල භාග්‍යවතුන් වහන්සේ විසින් ශික්‍ෂාපදය පනවන ලදැයි භික්‍ෂූහු ශික්‍ෂාපදගෞරවයෙන්ම මෙය කීහ. ඒ භික්‍ෂූහු ස්වභාව විසින් භාග්‍යවතුන් වහන්සේ කෙරෙහි ගෞරවයෙන්ද ආයුෂ්මත් රාහුල තෙරුන්ගේ ශික්‍ෂාකාමතාවෙන්ද වසන තැනට පැමිණියාවූ ආයුෂ්මත්හට කුඩා ඇඳක් හෝ පිටට දෙන ලෑලිකඩක් හෝ යමක් ඇත්තේද එය පනවා සිවුර හෝ උතුරුසඟ සිවුර හෝ හිස තබා ගැනීමට දෙන්නාහ. මේ එහි ඒ ආයුෂ්මත්හුගේ ශික්‍ෂාකාමතාවෙන්: භික්‍ෂූහු එන්නා වූ රාහුල තෙරුන් දුරදීම දැක මිටිමුසුන් කසළ බහන බඳුන් පිටතට දමන්නාහ. නැවැත අන්‍ය භික්‍ෂූන් විසින් ‘ඇවැත්නි’ මෙය කවරකු විසින් හෙළන ලදදැයි විචාළ කල්හි අන් කෙනෙක් ‘ස්වාමීනි’ රාහුල තෙමේ මේ පෙදෙසෙහි හැසිරුනේය. ඔහු විසින් හෙළන ලද්දේදැ’යි මෙසේ කියත්. ඒ ආයුෂ්මත් රාහුලතෙමේ ‘ස්වාමීනි’, මේ මාගේ වැඩක් නොවේය’ය එක් දවසකුදු නො කියා එය තැන්පත් කොට තබා භික්‍ෂූන් තමා කරවා ගෙන යන්නේය. “**වච්චකුටියා සෙය්‍යං කප්පෙසි**” ඒ ශික්‍ෂාකාමතාව වඩමින් දම්සෙනෙවි මහමුගලන් අනඳ තෙර ආදීන්ගේ සමීපයට නොගොස් නිදන්නට තැනක් නොලත් රාහුල ස්ථවිර තෙමේ භාග්‍යවතුන් වහන්සේගේ වැසිකිළියෙහි සයනය කළේය. ඒ කිළිය වනාහි කවුළු බඳින ලදය. සුවඳින් පිරිබඩ කරන ලදය. මැනැවින් රැස්කොට තැබූ මල්දම් ඇත්තී චෛත්‍යස්ථානයක් මෙන් පවති. අන්‍යයන්ගේ පරිභොගයක් නැත්තීය.
**“උත්තරිං ද්විරත්තතිරත්තං**” කුලදරුවන් පැවිදි කරවා ඔවුන්ට අනුග්‍රහ නොකිරීම නොසුදුසුයයි භාග්‍යවතුන් වහන්සේ හෙරණුන්ට සඞ්ග්‍රහ කිරීම පිණිස අනුපසම්පන්නයනස්‍යමග උපසම්පන්නයට එක්ගෙයි නිදන්නට තෙරැයක් නිදහස දුන්සේක. “**සහසෙය්‍යං**” එක්ව නිදීම. සෙය්‍ය යනු කයදිගු කිරීමැයි කියූ සයනයද, කියනු ලැබේ. යම් සෙනසුනෙක සයනය කෙරෙත්ද එද ගත යුතුය. එහි සෙනසුන පළමුකොට දක්වන්නට “**සෙය්‍යානාම සබ්බච්ඡන්නා**” යනාදිය වදාළ සේක. කය දිගහැරීම දක්වන්නට **“අනුපසම්පන්නෙ නිපන්නෙ භික්‍ඛු නිපජ්ජති”** යනාදිය වදාරන ලදි. එහෙයින් මෙහි මේ අර්‍ත්‍ථය වේ. සෙනාසන සඞ්ඛ්‍යාත සෙය්‍යාවට ප්‍රවිෂ්ටව කායප්‍රසාරණ සඞ්ඛ්‍යාත සෙය්‍යාව කෙරේනම්, වාසය කෙරේනම්, සම්පාදනය කෙරේනම්’යි යනුය. **“සබ්බච්ඡන්නා**” යනාදියෙන් ඒ සෙනාසන සඞ්ඛ්‍යාත සෙය්‍යාවෙහි ලක්‍ෂණ කියන ලදි. එහෙයින් යම් සෙනසුනක් මතුවෙහි ගඩොල් ගල් සුණු තණ කොළ යන පස් සෙවනියෙන් හෝ අන් යම් කිසිවකින් හෝ සියලු තැන්හි වසන ලද්දේ ද, මෙය සබ්බච්ඡන්නා නම් සෙය්‍යාය. අර්‍ත්‍ථකථාවන්හි ප්‍රකට ව්‍යවහාරය ගෙණ වාචොද්ගත කිරීම් වසයෙන් ‘සබ්බච්ඡන්නා නාම පඤ්චහි ඡදනෙහි ඡන්නා’යි කියනලදි. එසේ කියන ලද්දේ නමුත් වස්ත්‍රයෙන් කළ කිළියෙහි වසන්නහුටද, අනාපත්ති කරන්නට නොහැක්කේද, එහෙයින් වැසීමට සමර්‍ත්‍ථ වූ යම්කිසි සෙවනියක්ද පිරිසිඳින ලද්ද මෙහිලා දතයුතුය. පස්වැදෑරුම් සෙවනියම ගණු ලබන කල්හි පුවරුයෙන් වසනලද සෙනසුනෙහිද සහසෙයය්‍යාව නොවන්නීද, එහෙයින් යම් සෙනසුනක් බිම පටන් සෙවනිය දක්වා හපා පවුරකින් හෝ අන්කිසිවකින් හෝ යටත් පිරිසයින් වස්ත්‍රයකින් නමුත් වට කරන ලද්දී ද, මෝතොමෝ සබ්බච්ඡන්නා නම් සෙය්‍යාය. සෙවනිය නොහපා යටත් පිරිසයින් එක්රියන් හමාරක් උස්වූ පවුරු ආදියකින් වට කරන ලද්දීද සියල්ල වටකරන ලද්දීම යයි කුරුන්‍දි අර්‍ත්‍ථකථාවෙහි කියනලදි. යම් කිළියක මත්තෙහි ඉතා බොහෝ තැනක් හෙවත් සතරින් තුන් කොටසක් වසන ලද්දේ ද, මදක් හෙවත් සතරින් එක් කොටසක් නොවසන ලද්දේ ද, වටින් සතරින් තුන් කොටසක් වට කරන ලද්දේ ද සතරින් එක් කොටසක් වටනොකරන ලද්දේ ද මෝතෝමෝ බොහෝ සෙයින් වසන ලද, බොහෝ සෙයින් වට කරන ලද සෙය්‍යාව නම. මේ ලක්‍ෂණයෙන් යුක්තවූ සත්මහල් පහයෙකි. තෙමේ එක් උපචාරය ඇත්තේ වේද, සියයක් ගබඩා ඇති පහයක් හෝ සිවුරැස් සාලාවක් හෝ එකූපචාරය වේද, මේ හැම එකසෙය්‍යා’යි කියාම සඞ්ඛ්‍යාවට යෙයි. ඒ සඳහා ‘සතරවන දිනයෙහි හිරු අමාවට ගිය කල්හි අනුපසම්පන්නයා හොත් කල්හි මහණතෙමේ හොවීද, පාචිත්තියාපත්තිය වන්නීය යනාදිය වදාරන ලද්දේය.
එහිද හෙවීම් පමණකින්ම පාචිත්තිය වේ. ඉදින් සාමණේරයෝ බොහෝ වෙත්ද, එක් මහණෙක් වේද, සාමණේරයන්ගේ ගණනින් පාචිත්තියා පත්තීහු වෙත්. ඒ හෙරණහු නැගිට නැගිට හොවිත්ද ඒ හෙරණුන්ගේ ප්‍රයොගයක් ප්‍රයොගයක් පාසා මහණහුට ඇවැත් වේ. මහණහු නැගිට නැගිට හොවීමෙහි මහණහුගේම ප්‍රයොගයෙන් මහණහුට ඇවැත් වේ. ඉදින් බොහෝ මහණෝ වෙත්ද එක් හොරණක් වේද, සියල්ලන්ට ඇවැත් කරයි. ඒ හෙරණහු තමා නැගිට නැගිට හොවීමෙන්ද මහණුන්ට ඇවැත්මය. උපසපන් හෙරණ දෙපසෙහි බොහෝ බැව්හිද මේ නයම වේ.
තවද මෙහි එකාවාසාදී වූ චතුෂ්කය දතයුත්තේය. යම් මහණෙක් තෙමේ එක් ආවාසයෙක එක්ම අනුපසම්පන්නයකු සමග තෙරැයක් එකට සයනය කෙරේද, ඒ මහණහුට සතරවන දින පටන් දවස්පතා ඇවැත් වේ. යම් මහණෙක් එක්ම ආවාසයෙක නොයෙක් අනුපසම්පන්නයන් සමග තෙරැයක් එකට සයනය කෙරේද, ඒ මහණහුටද, යම් මහණෙක් නොයෙක් ආවාසයන්හි නොයෙක් අනුපසම්පන්නයන් සමග සියක් යොදුනක් නමුදු ගොස් එකට සයනය කෙරේද, ඒ මහණහුටද සතර වන දින පටන් දවස්පතා ඇවැත් වේ.
මේ සහසෙය්‍යාපත්තිය නම්. “**භික්ඛුං ඨපෙත්‍වා අවසෙසො අනුපසම්පන්නො නාම**” මහණහු හැර සෙසු දෙන අනුපසම්පන්න නැමැයි වදාළ බැවින් තිරිසන්ගියකුද සමග වේ. එහි තිරිසන්ගියහුගේ පිරිසිදීම මෙවුන්දම් ඇවැතෙහි කියූ නයින්ම දතයුත්තේය. එහෙයින් ගොයි බළල්, මුගටි ආදීන් අතුරෙහි කිසිවෙක් පිවිස මහණහු වසන සෙනසුනෙහි එකූපචාරස්ථානයෙහි සයනය කෙරේද, එකට සයනය කිරීමම වේ.
ඉදින් ටැම් මතුවෙහි කළ පහයෙහි මතුතලය සමග සම්බන්‍ධ නොවූ බිත්ති ඇති පහයෙක බිත්තිය මතුවෙහි තුබූ සිදුරුවූ තලාද හිස්වූ සිදුරකින් ඇතුල්ව තලාදය තුළ නිදා ඒ සිදුරෙන්ම නික්මයේද, යට පහයෙහි නිදිගත් මහණහුට ඇවැත් නොවේ. ඉදින් සෙවනියෙහි සිදුරක්වේද, එයින් පිවිස සෙවනිය තුළ වැස ඒ සිදුරෙන්ම බැහැරයේද, යම් තැනක පිටත හිණිමග කොට මතුතලයට නගීද, එබඳු නානූපචාරය ඇති පහයෙහි මතුතලයෙහි සෙවනිය තුළ නිදිගත් මහණහුට ඇවැත් වේ. යට තලයෙහි හොත් මහණහුට ඇවැත් නොවේ. ඉදින් ඇතුල් පහයෙන්ම නැගී සියලුම තල පරිභොග කෙරෙත්ද, එකූපචාරයෝ වෙත්ද, ඒ තලයන්හි යම්කිසි තැනක නිදිගත් මහණහුට ඇවැත් වේ.
ශාලා ආකාරයෙන් කළ එක් පසක් හැර තුන් පැත්තක බඳින ලද බිත්ති ඇති එක් පැත්තක බිත්තිය නගා දෙපැත්තක අඩ අඩ කොට බිත්ති නගා කළ අඩ්ඪකුඩ්ඩක සෙනාසනයෙහි නිදිගත් මහණහුට, ටැම්මතුවෙහි වහල රූපයන්ගෙන් කරන ලද ගෘහාවයවයන්හි පරිවි ආදීහු සයනය කෙරෙත්ද, ඇවැත් නොවේ. හාත්පසින් වටවූ හෝ සිවුරැස්වූ හෝ එක් සෙවනියක් ඇති ගබඩාපෙළෙහි සියක් ගබඩා ඇති සෙනසුනෙක් වේද, එහි එක් සාධාරණ වූ දොරකින් පිවිස, වෙන්ව පවුරකින් නො පිරිසිඳිනලද ගැබ් උවසර ඇති සියලු ගබඩාවන්හි පිවිසෙත්ද, එක් ගබඩාවෙක නමුදු අනුපසම්පන්නයකු නිදිගත් කල්හි සියලු ගබඩාවන්හි නිදිගත් මහණුන්ට ඇවැත් වේ. පිල් සහිත වූ ගබඩාවෝ වෙත්ද, පිල නොවසන ලද්දේ ද උස් බිමක්වේද පිලෙහි නිදිගත්තේ ගබඩාවෙහි නිදිගත් මහණුන්ට ඇවැත් නොකෙරේ. ගබඩාවෙහි ජලය සමගම සම්බන්‍ධ වූ ජලය ඇත්තේ වේද, ඒ පිලෙහි නිදිගත්තේ සියල්ලන්ට ඇවැත් කෙරේ. කුමක් හෙයින, යත්:- උඩ සියල්ල සෙවිලි කළ බැවින් හා සියල්ල වටකළ බැවිනි. මේ ගබඩාව පිළිබඳ වටකිරීමම පරික්‍ෂෙපයයි.
‘යමකින් වට නොකළ ප්‍රමුඛයෙහි ඇවැත් නොවේ, මාල්තලය හැර පොළොවෙහි ප්‍රමුඛය සඳහා යමක් අන්‍ධකාර්‍ත්‍ථ කථාවෙහි කියන ලදැයි කියන ලද්දේ ද ඒ කීම අන්‍ධක රටෙහි වෙන්ව විසීම් ඇත්තා වූ එක් ජලය ඇත්තා වූ ගර්‍හපඞ්කතිය සඳහා කියන ලදී. එහි ‘භූමියං විනා ජගතියා’යි යමක් කියන ලදද එය අර්‍ත්‍ථකථාවන්හි නොමැත්තේය. පෙළ හා සම නොවේ. දහරියනක් උස ඇත්තාවූද පොළොව පරික්‍ෂෙප සඞ්ඛ්‍යාවට නොයයි. එහෙයින් ඒ අන්‍ධකාර්‍ත්‍ථකථාවෙහි දෙවන සහසෙය්‍යා ශික්‍ෂාපදයෙහි පොළොවෙහි යම් ප්‍රමාණයක් කියා මෙය එකූපචාරය ප්‍රතිච්ඡන්න නම් වේයයි කියන ලදද, එය නොගත යුතුය. එක් දිසාවෙක්හි කෙළින්ම දිග් කොට වැසූ ප්‍රාසාද නම්වූ එකසාලා සන්නිවෙසයද, දෙදිසාවන්හි සතරමංහන්දි සටහන් ඈ විසින් කරන ලද තිසාලා සන්නිවෙසයද, සිවුදසාවෙහි සතරමංහන්දි සටහන් විසින් කරන ලද චතුස්සාලා සන්නිවෙසයද යන යම් මහා ප්‍රාසාදයෝ වෙත්ද එක් ඉඩපහසු ඇති තැනෙක පාද ධොවනය කොට පිවිසියහු විසින් සියලු තන්හි වටට යන්නට හැකිවෙත්ද, ඒ ගබඩාවන්හිද සහසෙය්‍යාපත්තියෙන් නොමිදේ. ඉදින් ඒ ඒ තැන උපචාරය පිරිසිඳු කරන ලද්දාහු වෙත්ද, එකුපචාරස්ථානයෙහිම ඇවැත් වේ.
දෙදොරින් යුත් සුණෙන් බැදි ජලය ඇති මණ්ඩපයෙක මැද පවුරක් කරත්ද, එක් දොරකින් පිවිස එක් කොටසෙක්හි අනුපසම්පන්නයෙක් නිදාද, එක් කොටසෙක්හි මහණෙක් නිදාද, ඇවැත් නොවේ. පවුරෙහි ගොයි ඈනට පිවිසීමට පමණවූ සිදුරක්වේද, එක් කොටසෙක්හි ගොයිහු නිදත්ද, ඇවැත් නොවේමය. සිදුරෙන් ගෘහය තෙමේ එකූපචාර නම් නොවේ. ඉදින් පවුර මැද සිඳ දොර යොදත්ද එක් උපචාරයක් ඇති බැවින් ඇවැත් වේ. ඒ දොර කවුළුවෙන් වසා සයනය කෙරෙත්ද, ඇවැත්මය. දොර වැසීමෙන් ගෘහය නානූපචාර නම් නොවේ. දොර ඇත්තාවූ හෝ දොර නැත්තාවූ හෝ කවුළුව වනාහි වැහීමෙන් ඇරීමෙන් සුවසේ පරිභොගය පිණිස කරන ලද්දේය. පරිභොගය වළකනු පිණිස නොවේ. ඉදින් ඒ දොර නැවැත ගඩොලින් වසත්ද, එකල්හි දොර නැත්තේ වේ. පළමු කියූ නානුපචාරභාවයෙහිම සිටියි. දිග් පිල ඇති සෑගෙයක් වේද, එහි ඇතුළත එක් කවුළුවෙක්වේද, පිටත එක් කවුළුවෙක් වේද, කවුළු දෙක අතර අනුපසම්පන්නයෙක් නිදාද, සෑගෙය තුළ නිදිගත් මහණහුට ඇවැත් කරයි. කුමක්හෙයින, යත්: එක් උපචාරයක් ඇති බැවිනි.
එහි යම් ගෘහයෙක මේ එකූපචාරනානූපචාරභාවය නම් වන්නේද එය උද්දෙසිත ශික්‍ෂාපදයෙහි කියන ලද්දේය. මෙහි වනාහි සෙය්‍යා නම් උඩසියල්ල සෙවිලිකළ කිළියය. සියල්ල වට කළ කිළියය. බොහෝසෙයින් වැසූ කිළියය. බොහෝ සෙයින් වට කළ සෙය්‍යායි මෙපමණක්ම කියන ලද්දේය. වැසූ දොර ඇති ගර්‍හය සියල්ල වටකරන ලද්දේම වේ. එහෙයින් එහි ඇතුළත නිදිගත්තහු සමගම ඇවැත් වේ. පිටත නිදිගත්තහු සමග අනාපත්තියයි. හෙතෙමේ මෙසේ කියයුතු වන්නේය. ‘නොවැසූ දොර ඇති කල්හි කුමක් හෙයින් පිටත නිදිගත්තහු සමග ඇවැත් වේදැ’යි ආලින්‍දය තමා ගබඩාව සමග උඩ සියල්ල වැසූ බැවිනි. කිම, ගබඩාව වැසූ කල්හි පලය නසන ලද්දේ වේද, යත්:- නොනසන ලද්දේය. ගබඩාව සමග ආලින්‍දය තමා සියල්ල වැසූබවෙක් නොවේ. කිම, වටකිරීම නසන ලද්දේ ද, යත්:- එකාන්තයෙන් කියයි. නොනසන ලද්දේය. කවුළුවෙන් උපචාරය පිරිසිඳින ලද්දේය. මෙසේ ඉතා දුර නමුදු ගොස් නැවත එකූපචාරනානූපචාරභාවයටම පෙරළා එන්නේය.
ව්‍යඤ්ජන මාත්‍රයෙන්ම අර්‍ත්‍ථය මොනවට දැනගත හැකි වන්නේය. “සබ්බච්ඡන්නා’යි කී බැවින් පස්වැදෑරුම් වූ සෙවනි අතුරෙන් එක්තරා සෙවනියකින් වසන ලද්දීම සෙය්‍යා වන්නීය. අනිකකින් වසන ලද්දී සෙය්‍යා නොවන්නීය. මෙසේ ඇති කල්හි පුවරු ආදියෙන් වැසූ සෙය්‍යා ආදියෙහි ඇවැත් නොවන්නීය. එහෙයින් යමක් පිණිස ශික්‍ෂාපදය පනවන ලද්දේ ද එම අර්‍ත්‍ථය තෙමේ පිරිහෙන්නේය. පිරිහේවා හෝ නොපිරිහේවා, නොකියන ලද්දක් කෙසේ ගතයුත්තේදැ’යි නොකියන ලද්දක් ගතයුතුය’යි කවරෙක් කියාද, නොකියාමය. අනියත ශික්‍ෂාපදයන්හි පිළිසන් අසුන නම් බිත්තියෙන් හෝ කවුළුවකින් හෝ කලාලකින් හෝ තිරපවුරකින් හෝ රුකකින් හෝ ටැඹකින් හෝ රුක්පතුරෙන් හෝ යන යම් කිසිවකින් වසන ලද්දේවේ’යයි මේ කරුණ වදාරන ලදමය. එහෙයින් යම්සේ එහි යම් කිසිවකින් වසන ලද්දේ නම් වසන ලද්දේමය. මෙහිද මෙසේ ගතයුතුය. එහෙයින් සෙනසුන කුඩා හෝ වේවා, මහත් හෝ වේවා අනිකක් සමග සම්බන්‍ධ හෝ අසම්බන්‍ධ හෝ දිග් හෝ වට හෝ සිවුරැස් හෝ එක් මහලක් ඇත්තේ හෝ නොයෙක් මහල් ඇත්තේ හෝ යම් යම් සෙනසුනක් එක් උපචාරයක් ඇත්තේ හැමතන්හි යම් කිසි වැස්මකින් මතු සියල්ල වැසු කල්හි සියල්ල වටකළ කල්හි බොහෝ සෙයින් වැසූ කල්හි හෝ බොහෝ සෙයින් වටකළ කල්හි සහසෙය්‍යාපත්තිය වන්නීය.
මතු දෙකොටසින් එක්කොටසක් සෙවිලි කළ කිළියෙහි දෙකොටසින් කොටසක් සෙවිලි කළ කිළියෙහි ඇවැත දුක්කටයයි. මෙහි සබ්බච්ඡන්නෙ, උපඩ්ඪ පරිච්ඡන්නෙ, යන මේ ආදියෙහිද **මහාපච්චරියෙහි** දුක්කටමයයි කියනලදි. **මහාර්‍ත්‍ථකථාවෙහි** වනාහි ‘මතු සියල්ල සෙවිලිකළ සෙනසුනෙහි සිවු කොටසින් තුන් කොටසක් වටකළ සෙනසුනෙහි පාචිත්තියය. සියල්ල සෙවිලි කළ සෙනසුනෙහි අඩක් වට කළ සෙනසුනෙහි පාචිත්තියය. බොහෝ සෙයින් සෙවිලිකළ කිළියෙහි අඩක් වටකළ සෙනසුනෙහි පාචිත්තියය. සියල්ල වටකළ සෙනසුනෙහි අඩක් සෙවිලිකළ සෙනසුනෙහි පාචිත්තියයි, බොහෝ සෙයින් වටකළ සෙනසුනෙහි අඩක් සෙවිළි කළ සෙනසුනෙහි පාචිත්තියය, පෙළෙහි වදාළ පාචිත්තිය සමග සත් පාචිත්තියක් වදාරන ලදී. සියල්ල වැසූ සිවු කොටසින් එක් කොටසක් වටකළ සෙනසුනෙහි දුක්කටය, තුන් කොටසින් දෙකොටසක් සෙවිලි කළ සිවු කොටසකින් එක් කොටසක් වටකළ සෙනසුනෙහි දුක්කටය. සියල්ල සෙවිලි කළ සිවු කොටසින් එක් කොටසක් වට කළ සෙනසුනෙහි දුක්කටය, තුන් කොටසින් දෙකොටසක් වටකළ, සිවුකොටසින් එක් කොටසක් සෙවිලි කළ සෙනසුනෙහි දුක්කටය. පෙළෙහි ආ දුක්කටය සමග දුක්කට පසක් වදාරන ලදී.
අඩක් සෙවිලි කළ සිවුවනකොට වටකළ සෙනසුනෙහි ඇවැත් නොවේ. අඩක් වටකළ සතරින් කොටසක් වැසූ සෙනසුනෙහි ඇවැත් නොවේ. සතරින් කොටසක් සෙවිලි කළ සතරින් කොටසක් වටකළ සෙනසුනෙහි ඇවැත් නොවේ. ‘සබ්බච්ඡන්නෙ සබ්බ අපරිච්ඡන්නෙ’ යන මෙහි සෙනම්බමණ්ඩප සටහන් ඇත්තේ වේයයි කියනලදි. සිංහලද්වීපයෙහි උස්වූ පොළොව ඇති සියල්ල සෙවිලි කළ සියල්ල වටකළ මෙනම් ඇති සන්නිපාත මණ්ඩපයෙක් ඇත්තේය. ‘සෙනම්බමණ්ඩප වණ්ණං හොති’ යනු මේ සඳහා මෙය කියන ලද්දේය. මෙයිනුදු මෙය දතයුත්තේය. භූමිය පරික්‍ෂෙප සඞ්ඛ්‍යාවට නොයන්නේය, යනුයි. සෙස්ස ප්‍රකට අර්‍ත්‍ථ ඇත්තේමය.
එළකලොමං සමුත්‍ථානිකය. කයින්ද කායචිත්තයෙන්ද උපදියි. ක්‍රියා සමුත්‍ථානය නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මය. ත්‍රිචිත්තයි. ත්‍රිවෙදනයි.
ද්විතීය සහසෙය්‍ය ශික්‍ෂාපදයෙහි “**ආවසථාගාරං**” ආගන්තුකයන් වසනගෙය. “**පඤ්ඤත්තං හොති**” පින් කැමැති බැවින් කොට තබන ලද්දේ වේ. “**යෙන සා ඉත්‍ථි තෙනුපසඞ්කමි**” අසුවල් නම් තැන පනවනලද ආවස්ථාගාරයක් ඇත්තේය’යි මිනිසුන්ගෙන් අසා එළැඹියේය. “**ගන්‍ධගන්‍ධිනී”** කලුවැල් කොකුම් ආදී ගන්‍ධයන්ගේ ගන්‍ධය තෙමේ “**ගන්‍ධගන්‍ධ**” නම්වේ. ඒ ගන්‍ධය තෙමේ මැයට ඇත්තේය’යි ‘ගන්‍ධගන්‍ධිනී නම. “**සාටකං නික්‍ඛිපිත්‍වා**” මේ විප්‍රකාරය දක්නාවූ මේ ස්ථවිරයන්ට රාගය උපදින්නේනම් ඉතා මැනැවැ’යි සිතා මෙසේ කළාය. **“ඔක්‍ඛිපිත්‍වා**” යටහෙළා “**අච්චයො**” අපරාධය **“මං අච්චගමා**” මා ඉක්මවා මැඩ පවත්වා පැවැත්තේය. සෙස්ස ප්‍රථම ශික්‍ෂාපදයෙහි කියූ නයින්ම දතයුත්තේය. මේ වනාහි විශේෂය වේ. ප්‍රථම ශික්‍ෂාපදයෙහි සතරවන දිනයෙහි ඇවැත් වේ. මෙහි ප්‍රථම දිනයෙහිද ඇවැත් වේ. පෙනෙන රූපයෙන් යුත් යකිනි ප්‍රෙතියන් සමගද මෛථුනධර්‍මයට වස්තුවූම තිරිසන්ගිය ස්ත්‍රියක සමගද සහසෙය්‍යාව කරන මහණහුට දුක්කටය වේ. සෙසු ස්ත්‍රීන් සමග නිදන මහණහුට ඇවැත් නොවේ. සමුත්‍ථානාදීහු ප්‍රථම ශික්‍ෂාපදය හා සමානම වෙත්.
සප්තම ශික්‍ෂාපදයෙහි **“ඝරණ”** ගෙහිමිදූය. “**නිවෙසනද්වාරෙ**” නිවෙස්නෙහි මහදොර සමීපයෙහි. “**ඝරසුණහා**” ඒ ගෙයි යෙහෙළි. “**ආවසථද්වාරෙ**” ඇතුළු ගෙයි දොර සමීපයෙහි “**විස්සට්ඨෙන**” තදින් නික්මුනු ශබ්දයෙන්. “**විවටෙන**” මැනැවින් පවසන්නහු, විසින් නොහික්මුණහු විසින් “**ධම්මො දෙසෙතබ්බො”** මේ සරණ සීලාදිභෙදවූ ධර්‍මය කිය යුත්තේය. **“අඤ්ඤාතුං**” දැනගන්නට **“විඤ්ඤුනා පුරිසවිග්ගහෙන” **නුවණැති පුරුෂයකු විසින් පුරුෂ ශරීරයක් මවාගෙන සිටි යකෙකු සමග සිටි එකියකට දහම් දෙසීම නොසුදුසුය. ප්‍රෙතයකු සමග සිටි එකියකට දහම් දෙසීම නොසුදුසුය. තිරිසන්ගියකු සමග සිටි එකියකට දහම් දෙසීම නොවටියි.
“**අනාපත්ති විඤ්ඤුනා පුරිසවිග්ගහෙන**” නුවණැති මනුෂ්‍යපුරුෂයකු සමග සිටින්නියකට බොහෝ වූද, දහම් දෙසන මහණහුට ඇවැත් නොවේ. **“ඡප්පඤ්චවාචාහි**” වචන සයකින් හෝ වචන පසකින් හෝ යම් මහණෙක් තෙමේ නුවණැති පුරුෂයකු ලඟ නැතිව කියූ ආකාර ඇති ස්ත්‍රියකට දහම් දෙසාද, ඒ මහණහුටද ඇවැත් නොවේ. එහි “**එකො ගාථා පාදො එකා වාචා**” එක් ගාථාපාදයෙක් එක් වචනයෙකැ’යි මෙසේ හැම තන්හි වචන ප්‍රමාණය දතයුතුය. ඉදින් අර්‍ත්‍ථකථාවක් හෝ ධර්‍මපදයක් හෝ ජාතකාදි වස්තුවක් හෝ කියනු කැමැත්තේ වේද, සපදයක් පමණම කීම වටියි. පෙළ සමග කියන්නහු විසින් පෙළෙන් එක් පදයෙක අර්‍ත්‍ථකථාවෙන් පස් පදයෙකැයි මෙසේ සපදය නොඉක්මවාම කියයුතුය. පදසොධර්‍මශික්‍ෂාවෙහි කියූ ප්‍රභෙද සියල්ලම මෙහිද ධර්‍මැයි කියන ලද්දේමය. **“තස්මිං දෙසෙති**” එකෙණෙහි දෙසයි. නොහොත් මෙය සම්ප්‍රදානාර්‍ත්‍ථයෙහි සප්තමීවචනයි. ඇයට දෙසයි යන අර්‍ත්‍ථයි. **“අඤ්ඤිස්සා මාතුගාමාය**” එකියක්හට දෙසා නැවැත ආ ආ අන් එකියක්හට දෙසයි. මෙසේ එක් අසුනෙක හුන්නේ මාගම් සියයකටද දෙසයි යන අර්‍ත්‍ථයි. **“පඤ්ඤං පුච්ඡති පඤ්හෙං පුට්ඨො කථෙති**” මාගම ‘ස්වාමීනි’ දීර්‍ඝනිකාය කවර අර්‍ත්‍ථයක් දක්වාදැ’යි විචාරාද, මෙසේ ප්‍රශ්න විචාරණලද මහණ තෙමේ සියලුම දීර්‍ඝනිකාය කියා නම් ඇවැත් නොවේ. මෙහි සෙස්ස ප්‍රකටමය.
පදසොධම්ම සමුත්‍ථානිකය. වාචායෙන්ද වාචාචිත්තයෙන්ද උපදී. ක්‍රියා සමුත්‍ථානිකය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. වාක්කර්‍මයි. ත්‍රිචිත්තයි. ත්‍රිවෙදනයි.
අෂ්ටම ශික්‍ෂාපදයෙහි වස්තුකථාවෙහි පළමුකොට යමක් කියයුතු වන්නේ නම් ඒ සියල්ල සතරවන පාරාජික වර්‍ණනාවෙහි කියූ නය ඇත්තේමය. එහි මේ විශේෂය වේ: එහි අවිද්‍යාමාන ගුණය සැලකළහ. මෙහි විද්‍යමානගුණය සැලකළහ. විද්‍යමාන ගුණයත් අවිද්‍යාමන ගුණයත් පෘථග්ජනයෝ සැලකළහ. ආර්‍ය්‍යයෝ නොවෙති. ආර්‍ය්‍යයන්ගේ වනාහි ප්‍රයුක්තවචනයෙක් නම් නැත්තේය. තමන්ගේ ගුණය සැලකරන කල්හි අන්‍යයෝ නොවැළකූහ. එසේ උපන් ප්‍රත්‍යයයන්ද ඉවසූහ. එසේ උපන්බව නොදන්නාවූ
**“අථඛො තෙ භික්‍ඛු භගවතො එතමත්‍ථං ආරොචෙසුං”** යනාදියෙහි යම් කෙනෙක් තුමූ උත්තරිමනුෂ්‍ය ධර්‍මය පිළිබඳ ගුණ කියවාහුද, ඔවුහු සැල කළහයි දතයුතුය. “**කච්චි පන වො භික්‍ඛවෙ භූතං**” කීම, මහණෙනි, තොපගේ විද්‍යමාන වූවක්දැ’යි විචාළ කල්හි සියල්ලෝම **“භූතං භගවා**” භාග්‍යවතුන් වහන්ස විද්‍යාමනය’යි පිළින කළහ. ආර්‍ය්‍යයන්ගේම අභ්‍යන්තරයෙහි උත්තරිමනුෂ්‍ය ධර්‍මය විද්‍යාමානයයි එකල්හි භාග්‍යවතුන් වහන්සේ ආර්‍ය්‍ය මිශ්‍ර බැවින් ‘තුච්ඡපුරුෂයෙනි’යි නොවදාරා “**කථං හි නාම තුම්හෙ භික්‍ඛවෙ**” ‘මහණෙනි’ තෙපි කෙසේ නම්’යි වදාරා **“උදරස්ස කාරණා**” යනාදිය වදාළ සේක. එහි යම්හෙයකින් ආර්‍ය්‍යයෝ අන්‍යයන් අතින් අසා ‘ස්වාමීනි’ ආර්‍ය්‍යය තෙමේ සෝවාන්දැ’යි යනාදි නයින් ප්‍රසන්නමනුෂ්‍යයන් විසින් විචාරනු ලබන්නාහු ශික්‍ෂාපදය නොපැනවූ කල්හි ආදීනව නොදක්නෝ පිරිසිදු සිත් ඇති බැවින් තමන්ගේද අන්‍යයන්ගේද විශේෂාධිගමය පිළින කළහ. මෙසේ පිළින කරන්නාවූද ඔවුන් විසින් අන්‍යයෝ උදරය කරණු කොට උත්තරිමනුෂ්‍යධර්‍මයෙහි ගුණ කියා යම් පිණ්ඩපාතයක් ඉපදෙව්වාහුද, ඒ පිණ්ඩපාතය පිරිසිදු සිත් ඇති බැවින් ඉවසන්නන් විසින්ද, උදරය කරුණු කොට උත්තරමනුෂ්‍ය ධර්‍මයෙහි ගුණය කියන ලද්දක් මෙන් වේ. එහෙයින් සර්‍වසඞ්ග්‍රාහික නයින්ම ‘කථංහි නාම තුම්හෙ භික්‍ඛවෙ උදරස්ස කාරණා ගිහීනං අඤ්ඤමඤ්ඤස්ස උත්තරිමනුස්සධම්මස්ස වණ්ණං භාසිස්සථ’යි වදාළ සේක. සෙස්ස සතරවන පාරාජික වස්තුව සමානම වේ. ශික්‍ෂාපදවිභඞ්ගයෙහිද හුදෙක් එහි පාරාජිකයද ථුල්ලච්චයද පනවා වදාළ සේක. මෙහි විද්‍යමාන බැවින් පාචිත්තියද දුක්කටයද පනවා වදාළ සේක. මේ වෙනසයි. සෙස්ස කියන ලද නයමය.
“**උපසම්පන්නස්ස භූතං ආරොචෙති”** යනු උත්තරිමනුෂ්‍යධර්‍මය සඳහාම වදාරන ලදී. පිරිනිවන්පාන කාලයෙහි හෝ පිරිනිවන්පාන කාලයෙන් අනික් කාලයෙක හෝ ‘ස්වාමීනි’ කියනු මැනැවැ නුඹවහන්සේ විසින් කුමක් අධිගතදැයි පීඩාකරනු ලබන්නහු විසින් උපසම්පන්නයක්හට විද්‍යමාන ගුණයක් සැලකිරීම වටියි. ශ්‍රැතගුණය පර්‍ය්‍යප්ති ගුණය ශීලගුණය යන මේ ගුණයන් අනුපසම්පන්නයක්හට නමුදු කීම වටියි. ආදිකර්මිකයාහට ඇවැත් නොවේ. ‘උම්මත්තකස්ස’ මෙය වනාහි නොවදාරන ලදි. කුමක්හෙයින, යත්:- මාර්‍ගඵල දෘෂ්ටියෙන් යුක්තවූවන් අතර උමතුවූවකු හෝ විසුරුනු සිත් ඇත්තකු හෝ නොවන බැවිනි. මහාපච්චරියෙහිද ‘ධ්‍යානලාභී තෙමේ වනාහි ධ්‍යානය පිරිහුනු කල්හි උමතුවන්නේය. ඔහුටද භූතාරොචනය කරුණු කොට අනාපත්තිය නොකිය යුත්තීය, විද්‍යමානයාගේම අභාවය හෙයිනැ’යි විචාරණය කරන ලදි. සෙස්ස ප්‍රකටමය.
භූතාරොචන නම්වූ මෙය පෙර සතරවන පාරාජිකයෙහි නොකියනලද ත්‍රිසමුත්‍ථානයෙන් කයින්ද වචනයෙන්ද කායවචායෙන්ද උපදි. ක්‍රියාසමුත්‍ථානිකය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. කුශල ව්‍යාකෘතචිත්තයන්ගෙන් ද්විචිත්තයි. සුඛමද්ධ්‍යස්ථ වෙදනාවෙන් ද්විවෙදනයි.
නවම ශික්‍ෂාපදයෙහි **“දුට්ඨුල්ලා නාම ආපත්ති චත්තාරි පාරාජිකානි තෙරස ච සඞ්ඝාදිසෙසො**” යන මේ පාළියෙහි ‘පාරාජිකානි’ යනු දුට්ඨුල්ල ශබ්දයාගේ අර්‍ත්‍ථ දක්වනු පිණිස කියන ලද්දේය. සඞ්ඝාදිසෙසය මෙහි අදහස් කරන ලදැයි අර්‍ත්‍ථකථාවන්හි කියන ලදී. එහි මේ විචාරණයයි. ඉදින් අනුපසම්පන්නයක්හට පාරාජිකාපත්තියක් සැලකරන මහණහුට පාචිත්තියාපත්තිය නොවන්නීනම් භික්‍ෂු භික්‍ෂුණීන් පිළිබඳ උපසම්පන්න ශබ්දය යම්සේ සමාන කල්හි යම් තැනක භික්‍ෂුණී තොමෝ අදහස් නොකරන ලද්දීවේද, එහි භික්‍ෂූහු හැර සෙසු දෙන අනුපසම්පන්නයි කියනු ලැබෙත්. මෙසේ මෙහි පාරාජික සඞ්ඝාදිසෙසයන්ට දුට්ඨුල්ල ශබ්දය සමාන කල්හිද පාරාජිකාපත්තිය අදහස් නොකරන ලද්දී නම් ‘දුට්ඨුල්ලාපත්ති නම් තෙරස සඞ්ඝාදිසෙසයෝ’යි මේම කියයුතු වන්නේය. යම් මහණක් තෙමේ පාරාජිකාපත්තියට පැමිණියේ වේද, ඒ මහණතෙමේ භික්‍ෂුභාවයෙන් චුතවූයේ වේ. එහෙයින් ඒ මහණහුට ඇවැත ආරොචනය කරන්නේ දුක්කටයට පැමිණේදැයි එහි විමති වන්නේය. මෙසේ ඇති කල්හි ඔමසවාදයෙන් ආක්‍රොශ කරන්නේද දුක්කටයට පැමිණේ නම් පාචිත්තියටත් පැමිණේමය. ‘පුද්ගල තෙමේ එක්තරා පාරාජිකාපත්තියකට පැමිණියේ අපිරිසිදු වේ. අශුද්ධදෘෂ්ටි ඇතියෙක් ඔහුට ඔකාස කරවා ආක්‍රොශ කරන අදහස් ඇතිව කියා නම් ඔමසවාදපාචිත්තියාපත්තියට පැමිණීම වේය’යි මෙය වදාරන ලද්දේය. මෙසේ පාළිය විචාරනු ලබන කල්හි පාරාජිකාපත්තිය ආරොචනය කරන මහණහුටද පාචිත්තියම දන්නා ලැබේද, කිසිසේත් දක්නා ලැබේ. කුමක්හෙයින, යත්: සියලු අර්‍ත්‍ථකථාවන්හි කියූ බැවිනි. අර්‍ත්‍ථකථාචාර්‍ය්‍යයෝම මෙහි ප්‍රමාණ වෙත්. අනික් විමසීමක් නැත්තේය. පෙරද ‘බුද්ධෙන ධම්මො විනයොච වුත්තො, යො තස්ස පුත්තෙහි තථෙව ඤාතො’ යනාදිය කීම්හ. අර්‍ත්‍ථකථාචාර්‍ය්‍යයෝ වනාහි බුදුරජාණන් වහන්සේගේ අදහස දනිත්,
මෙද මේ ක්‍රමයෙන් දතයුතුය. භික්‍ෂුසම්මුතිය හැරැයි කියන ලද්දේය. භික්‍ෂු සම්මුතියෙන් ආරොචනය කිරීමද මත්තෙහි සංවරය පිණිසය. නැවැත එබඳු ඇවැතකට නොපැමිණීම පිණිස භාග්‍යවතුන් වහන්සේ විසින් අනුදන්නා ලදී. ඒ මහණහුගේ අවර්‍ණමාත්‍රයක් පවසනු පිණිස නොවේ. ශාසනයෙහි හෝ මේ මහණහුට පිහිට වළකනු පිණිස නොවේ. පාරාජිකාපත්තියට පැමිණි මහණහුගේ, නැවැත එබඳු ඇවතට නොපැමිණීම් හේතුවෙන් භික්‍ෂුභාවයෙක් නම් නැත්තේය. එහෙයින පාරාජිකානි දුට්ඨුල්ලසද්දත්‍ථදස්සනත්‍ථං වුත්තානි සඞ්ඝාදිසෙසං ඉධ අධිප්පෙතං’යි යමක් අර්‍ත්‍ථකථාවන්හි කියන ලද්දේ ද, එය මනාකොට කියන ලද්දේමය.
**“අර්‍ත්‍ථ භික්‍ඛුසම්මුති ආපත්තිපරියන්තා”** යනාදියෙහි වනාහි යම් මේ භික්‍ෂු සම්මුතියක් කියන ලදද, ඕතොමෝ කිසි තැනක නොආය. මෙහි කියූ බැවින්ම නිතර ඇවැතුනට පැමිණෙන මහණකු දැක මෙසේ මෙතෙමේ අනුන් කෙරෙහි හිරිඔතප් දෙකෙනුදු මත්තෙහි සංවරයට පැමිණෙන්නේයයි ඒ මහණහුට වැඩ සොයන බැවින් තුන් යලක් අපලොකනය කොට සඞ්ඝයා විසින් කටයුත්තීය’යි දතයුතුය.
**“අදුට්ඨුල්ලං ආපත්තිං ආරොචෙති ආපත්ති දුක්කටස්ස” **පඤ්චවිධ ආපත්තිස්කන්‍ධයන් අනුපසම්පන්නයක්හට ආරොචනය කරන මහණහුට දුක්කටය වේ. **මහාපච්චරියෙහි** වනාහි පාරාජිකාපත්තියක් ආරොචනය කරන මහණහුටද දුක්කටයම කියනලදී. **“අනුපසම්පන්නස්ස දුට්ඨුල්ලං වා අදුට්ඨුල්ලං වා අජ්ඣාචාරං**” යන මෙහි ආදියෙහි ප්‍රාණඝාතාදි ශික්‍ෂාපද පස දුට්ඨුල්ල නම්වූ අද්ධ්‍යාචාරය වේ. විකලභොජනාදීවූ සෙසු සිකපද අදුට්ඨුල්ල නම් අධ්‍යචාරයයි. සුක්කවිසට්ඨි - කායසංසග්ගරාග- දුට්ඨුල්ලය අත්තකාමය මේ ශික්‍ෂාපදයාගේ අද්ධ්‍යචාර නමැයි කියන ලදි.
“**වත්‍ථුං ආරොචෙති**” මේ සුක්කවිසට්ඨියට පැමිණි මෙතෙමේ දුට්ඨුල්ලයට පැමිණියේය. අත්තකාමපාරිචරියාවට පැමිණියේය. කායසංසග්ගරාගයට පැමිණියේයයි මෙසේ කියන මහණහුට ඇවැත් නොවේ. “**ආපත්තිං ආරොචෙතිං**” මෙතෙමේ පාරාජිකයට පැමිණියේය, සඞ්ඝාදිසෙසයට, ථුල්ලච්චයට, පාචිත්තියට, පාටිදෙසනීයට, දුක්කටයට. දුබ්භාසිතයට පැමිණියේය’යි කියා නම් ඇවැත් නොවේ. ‘මේ මහණ ශුක්ල මුදා සඞ්ඝාදිසෙසයට පැමිණියේය, යනාදි නයින් වස්තුව සමග ඇවැත ගටා ආරොචනය කරන මහණහුටම ඇවැත් වේ. මෙහි සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන්ද වාචාචිත්තයෙන්ද කායවාචාචිත්තයෙන්ද උපදී. ක්‍රියාසමුත්‍ථානිකය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශල චිත්තයි. දුක්‍ඛවෙදනයි.
දසවන ශික්‍ෂාපදයෙහි “**ජානා ච පඨවි අජාතා ච පඨවි**” යන මේ පදයන්ගෙන් ජාතපඨවියත් අජාතපඨවියත් දක්වන්නේය. “**අප්පපාසාණ**” යනාදීන් අතුරෙහි ‘මදක් පාසාණ මෙහිනු’යි අප්පපාසාණයි. මෙසේ අර්‍ත්‍ථය දතයුතුය. එහි මිට පමණින් මත්තෙහි වූ පාසාණයෝයි දතයුතුය. මිට පමණවූ ගල්කැට “**සක්‍ඛරා**” නම්වෙත්. “**කඨලා”** කැට කැබැලිති. “**මරුම්බා**” කැටගල් **“වාලිකා**” වැලිමි. **“යෙභුය්‍යෙන පංසු**” තුන් කොටසින් දෙකොටසක් පස්. එක් කොටසක් පාසාණාදීන් අතුරෙහි එක්තරා කොටසෙකි. **“අදඩ්ඪාපි**” උඳුන් පාපිසුම් කුඹල්වප් ආදීන්ගේ වසයෙන් ඒ ඒ පරිදි නොදැවුනු බිම. ඒ බිම වෙන්ව නැත්තීය. පිරිසිදු පස් ආදීන් අතුරෙහි එක්තරා බිමක්ම දතයුත්තීය. “**යෙභුය්‍යෙන සක්‍ඛරා**” ඉතා බොහෝවූ මිට පමණ ගල්කැට ඇති බිම. හස්තිකුක්‍ෂි ප්‍රදෙශයෙහි එක් පැසක් පුරවා ගෙන්වා දෙණක ලා සෝදා පොළොවෙහි බොහෝ සෙයින් ගල්කැට ඇතිබව දැන භික්‍ෂූහු තුමූ පොකුණක් සෑරූහ. ‘මජෙක්‍ඛ අප්පපංසු අප්පමත්තිකා’යි යම් දෙපදකෙනෙක් වෙත්ද, ඒ දෙපදයෝ බොහෝ සෙයින් පාසාණාදිපඤ්චකයටම ඇතුළත් වෙත්. ඒ දෙපදයන්ගේම මේ ප්‍රභෙද දැක්වීමය. “**සයං ඛන්ති ආපත්ති පාචිත්තියස්ස**” යන මෙහි පහරක් පහරක් පාසා පාචිත්තිය දතයුතුය. “**සකිං ආණනෙති බහුකම්පි ඛන්තො**” මුළු දවස සාරාද, වරක් ඇණවූ මහණහුට එක්ම පාචිත්තියක් වේ. ඉදින් කුසීතවේද, නැවැත නැවැත ඇණවිය යුත්තේය. ඒ කුසීතයා අනවා සාරවන මහණහුට වචනයක් වචනයක් පාසා පාචිත්තිය වේ. මේ වනාහි පාලිවර්‍ණනා තොමෝය.
මේ වනාහි පාළිමුත්තක විනිශ්චයයි පොකුණක් සාරව’යි කියාද, වටියි. කනින ලද්දීම පොක්‍ඛරණී නම්වේද, එහෙයින් මෙය කප්පිය ව්‍යවහාරය වේ. වැවක් තටාකයක් වළක් සාරව යනාදියෙහිද මේ නයවේ. මේ අවකාශය සාරව, මේ අවකාශයෙහි පොකුනක් සාරවයි කියනු නොවටියි. අල හාරව, මුල හාරව’යි නියම නොකොට කියනු වටියි. ‘මේ වැල හාරව, මේ අවකාශයෙහි අලයක් හෝ මුලක් හෝ හාරවයි කීම නොවටියි. පොකුණ ශුද්ධ කරන්නවුන් විසින් යම් දිය මිශ්‍ර මඩක් කළවලින් ඉසින්නට හැක්කේ වේද, ඒ මඩ පහකරන්නට වටියි. ඝනවූ මඩ පහකිරීම නොවටියි. අව්වෙන් වියලුනු මඩ පැලීයයි. එහි යම් මඩක්යට පොළොව හා සම්බන්‍ධ නොවූයේද, ඒ මඩ පහකළ හැකිය. දිය ගලාගිය තැන රොන්මඩ වේ. හුළං පහරින් එය සැලෙන්නේය. එය බැහැර කිරීම වටියි.
පොකුණු ආදීන්ගේ ඉවුර බිඳ ජලයෙහි හාත්පස වැටේද, ඉදින් සිවුමසට අඩුව වැස්සෙන් තෙමුනේද, සිඳ හෑරීම හෝ බිඳහෑරීම වටියි. සිවුමසට වැඩිකලක් තෙමුනේද සිඳහෑරීම හා බිඳහෑරීම නොවටියි. ඉදින් ජලයෙහිම වැටේද, සිවුමසට වැඩියක් වැසි වට කල්හිද ජලයෙහිම ජලය වැටුනු බැවින් සිඳීම හා බිඳීම කළ හැකිය. ගල්පිට ගම්පොකුණක් සාරත්ද, ඉදින් එහි පළමු කොටම සියුම් රජස් වැටේද, එය වැස්සෙන් තෙමුනේද, සිවුමස ඇවෑමෙන් අකප්පිය පඨවි සඞ්ඛ්‍යාවට යන්නේය. ජලය සිඳීගිය කල්හි ගම්පොකුණ ශුද්ධ කරන මහණුන් විසින් එය සිඳීම බිඳීම නොවටියි. ඉදින් පළමු කොටම ජලයෙන් පිරීයේද, ඉන්පසු රජස් වැටේද, එකල්හි ඒ රජස් සිඳ බිඳ හැරීම සුදුසුය. එහි වැසි වස්නා කල්හිද ජලයෙහිම ජලය වැටේ’යි, ගලපිට සියුම් රජස් වේද, එය වැසි වැටෙන කල්හි ඇලීයේද, එද සිවුමසක ඇවෑමෙන් විකොපනය කිරීම නොවටියි. පරිභොග නොකළ ඉදිරියට නැවීසිටි පෙදෙසෙහි තුඹසක් නැගී සිටියේවේද, රුචිසේ විකොපනය කළ හැකිය. අභ්‍යවකාශයෙහි නගීද, සිවුමසට අඩුකලක් තෙමුනේම සිඳ බිඳ හැරීම කළ හැකිය. ගස්වැල් ආදියෙහි නැගුණු, වේතුඹස් ආදියෙහිද මේ නයම වේ.
ගැඩවිල් මලමීයන් බල්ලන් නැගුපස ගවකූරෙන් නැගි මැටි යනාදියෙහිද මේ නයම වේ. ගොකණ්ටක නම් දෙනුන්ගේ කුරයෙන් සිදුනු මඩ’යි කියනු ලැබේ. ඉදින් යටි පැත්තෙන් භූමිය හා සම්බන්‍ධ වේ නම් එක් දවසකුත් වැස්සෙන් සිඳීම බිඳීම නොවටියි. සීසෑතන්හිදු නගුලෙන් සිඳුනු මැටිපිඬ ගන්නා මහණහුට මේ නයම වේ. පැරණි සෙනසුනක්, සෙවිල්ලක් නැත්තේ හෝ වේද, නැසුනු පලය ඇත්තේ හෝ වේද, සිවු මසට වැඩිකලක් තෙමුනේ ජාතපඨවිසඞ්ඛ්‍යාවටම යන්නේය. එයින් සෙසු සෙවෙනි උළු හෝ පරාල ආදීවූ උපකරණයක් හෝ ‘උළු ගණිමි, පරාල බිතුපා අතුළලෑලි ගල්ටැම් ගණිමි’යි යන හැඟීමෙන් ගැනීම වටියි. ඒ පරාල ආදිය සමග මැටි ඇද වැටේද, ඇවැත් නොවේ. බිතුමැටි ගන්නා මහණහුට ඇවැත් වේ. ඉදින් යම් යම් මැටියක් නොතෙමුනීද, ඒ ඒ මැටි ගණීද ඇවැත් නොවේ.
ගෙයතුළ මැටි ගොඩක් වේද, ඒ මැටිගොඩ එක් දවසක් තෙමුනු කල්හි ඒ ගෙය සෙවිලි කරත්ද, සියල්ල තෙමුනේ සිවුමස ඇවෑමෙන් ජාතපඨවියම වේ. මේ මැටිගොඩෙහි මතුභාගයම තෙමුනේ ඇතුළත නොතෙමුනේ යම්පමණ තෙමුනේද ඒ තෙමුණු මැටි කැපකරුවන් ලවා කැපවහරින් පහකරවා ඉතිරිය රුචිසේ පරිභොග කිරීම වටියි. අහස් දියෙන් තෙමී මැටි බිම හා ඒකාබද්ධ වීද ජාතපඨවියම වේ. අහස් දියෙන් නොතෙමී ඒකාබද්ධ නොවූ අන් මැටි ජාතපඨවිය නොවේ.
අභ්‍යවකාශයෙහි මැටියෙන් කළ පවුරෙක්වේද, සිවුමසකට වැඩි කලක් තෙමුනේද ජාතපඨවිසඞ්ඛ්‍යාවට යන්නේය. එහි ඇලුනු පස් තෙත් අතින් පහසාගත හැකිය. ඉදින් ගඩොලින් කළ පවුරෙක්වේද, එය බොහෝසෙයින් මිට පමණවූ කැබැලිති තන්හි සිටියි. එහෙයින් රිසිසේ විකොපනය කළ හැකිය. අභ්‍යවකාශයෙහි සිටුවා තිබූ මඩු ටැඹ ඔබ මොබ සොලොවා පෘථිවිය විකොපනය කරන්නහු විසින් ගැනීම නොවටියි. සෘජුවම ඉදිරීම දොසක් නොවේ. අන් වියලි රුකක් හෝ වියලි කණුවක් හෝ ගන්නාවූ මහණහුට මෙම නය වේ. නවකර්‍මාන්ත පිණිස ටැඹක් හෝ ගලක් හෝ රුකක් හෝ දණ්ඩෙන් ඔසොවා පෙරළමින් යෙත්ද, එහි පොළොව බිඳීයේද, එහෙත් පොළොව නොබිඳිමියි පිරිසිදු සිත් ඇත්තාහු පෙරළත්ද ඇවැත් නොවේ. නැවැත ඒ කරණකොට පොළොව බිඳිනු කැමැත්තාහුම වෙත්ද, ඇවැත් වේ. අතු ආදිය කඩන මහණුන්ටද පොළොවෙහිලා දැව පලන මහණුන්ටද මෙම නයය.
පොළොවෙහි ගොමහිෂාදි ඇට ඉදිකටු රුක්කටු ආදීන් අතුරෙහි යම් කිසිවක් එක් කොණක් බිම ඇතුල්වන සේ තළන්නට හෝ ඇතුල් කරන්නට හෝ නොවටියි. මුත්‍ර ධාරාවේගයෙන් පොළොව බිඳින්නෙමි’යි මෙසේ සිතා මුත්‍ර කිරීමද වරද සහිතය. පොළොව සෑරෙන සේ මුත්‍ර කරන මහණහුට ඇවැත් වේ. විසමබිම සමකරන්නෙමියි මුස්නෙන් ගැටීමද නොසුදුසුය. වත්හිසින්ම හැමන්ද යුතුය. සමහර කෙනෙක් සැරයටියෙන් බිම කොටත්ද, පා ඇහිල්ලෙන් ඉරිගසත්ද, සක්මන් කළ තැන දක්වන්නෙමු’යි නැවැත නැවැත පොළොව බිඳිමින් සක්මන් කෙරෙත්ද, මේ සියල්ල නොවටනේය. වීර්‍ය්‍යයට රුකුල් දෙනු පිණිස ශ්‍රමණධර්‍මය කරන්නහු විසින් පිරිසිදු සිතින් සක්මන් කිරීමෙහි දොසක් නැත්තේය. එසේ සක්මන් කරන්නහුට පොළොව බිඳී ගියේද, ඇවැත් නොවේ. අත සෝදන්නෙමි, පොළොවෙහි ගටත්ද, එද දොස් සහිතය. අත පොළොවෙහි නොගටන්නහු විසින්, තෙත් අත පොළොවෙහි තබා රජස් ගෙණ අත සේදීම වටියි. ඇතැම් කෙනෙක් කණ්ඩුකච්ඡු ආදියෙන් පීඩිත වූවාහු සිඳුනු තටාදියෙහි සිරුරු අවයව ගටත්ද එද දොස් සහිතය.
**“ඛනති වා ඛනාපෙති වා**” යටත් පිරිසෙයින් පාඇඟිල්ලෙනුදු, මුසුන් ඉරටකිනුදු තෙමේ හෝ සාරාද, අනිකකු ලවා හෝ සාරවාද, “**භින්‍දති වා භින්‍දාපෙතිවා”** යටත් පිරිසයින් ජලයද දමන්නේ තෙමේ හෝ බිඳීද, අනිකකු ලවා හෝ බින්දවාද, “**දහති වා දහාපෙති වා**” යටත් පිරිසයින් පාත්‍රයකුදු පුළුස්සනුයේ තෙමේ හෝ දවාද, අනිකකු ලවා හෝ දවවාද, යම් පමණ තැනෙක්හි ගිනි දෙන්නේ හෝ දෙවවන්නේ හෝ එපමණ පාචිත්තියාපත්තීහු වෙත්, පා පුළුස්සන්නහු විසින්, පෙර පිළිස්සූ තැනෙක්හිම පිළිස්සිය යුතුය. නොදැ පොළොවෙහි ගිනි තැබීම නොවටියි. පා පුළුස්සන කබල මතුයෙහි ගිනි තැබීමෙහි දොසක් නැත්තේය. දැව මතුවෙහි ගිනි තබාද ඒ තැබූ ගින්න ඒ දැව දවමින් ගොස් පොළොව දවාද නොවටියි. ගඩොල්කබල් ආදියෙහිද මෙම නයයි.
එහිදු ගඩොල් ආදීන්ගේම මතුපිට තැබීම වටියි. කුමක් හෙයින, යත්: ඔවුන් ගිනිගන්නා දර නොවන බැවිනි. ඒ ගඩොල් ගින්නගේ උපාදානසඞ්ඛ්‍යාවට හෙවත් දර ගණනට නොයත්. වියලිකණු වියලිරුක් ආදියෙහි ගිනි දීම නොවටියි. පොළොවට නොපැමිණියක්ම නිවා යන්නෙමි’යි දේනම් වටියි. නිවන්නට නොහැකි වන බැවින් පසුව නිවන්නට නොහැකිවේද, ඇවැත් නොවේ. තණහුලක් ගෙන යන්නේ අත දවනු ලබන කල්හි බිම හෙළාද, ඇවැත් නොවේ. වැටුනු තැනම දර දමා ගිනි දැල්වීම වටීය’යි මහාපච්චරියෙහි කියන ලදී. දැවුනු පොළොවෙහිද යම් පමණ තැන උණුසුමෙන් යුක්තවේද, සියල්ල විකොපනය කිරීම වටීය’යි එහිම කියනලදී. නොදන්නාවූ යම් මහණෙක් තෙමේ ගිනි ගානා දඬු සහිත යමකින් ගිනි උපදවා අතින් ඔසොවා ‘කුමක් කෙරෙම්දැ’යි විචාරාද, එකල්හි ‘දල්වවයි’, කිය යුතුය. ‘අත දනු ලැබේයයි කියා නම්, ‘යම්සේ නොදැවේද, එසේ කරව’යි කිය යුතුය. ‘බිම පොළව’යි නොකිය යුතුය. අත දනු ලබන කල්හි හෙළාද, ‘පොළොව දවන්නෙමි’ නොදැමු බැවින් ඇවැත් නොවේ. වැටුනු තැන ගිනි දැල්වීම වටීය’යි **කුරුන්‍දියෙහි** කියනලදී.
**“අනාපත්ති ඉමං ජානානි**” යනාදි තන්හි ‘මේ ටැඹට වළක් දනුව, මහමැටිය දනුව, කටුමැටිය දනුව, මහමැටිය දෙව, කටුමැටිය දෙව, මැටි ගෙණ එව. පස් ගෙණ එව, මැටියෙන් ප්‍රයෝජන ඇත්තේය. පසින් ප්‍රයෝජන ඇත්තේය. මේ ටැඹට වළ කැප කරව, මේ මැටි කැප කරව, මේ පස් කැප කරව’යි මෙසේ අර්‍ත්‍ථය දතයුත්තේය.
“**අසඤ්චිච්ච**” ගල්රුක් ආදිය හෝ පෙරළන මහණහුටද, සැරයටියෙන් හෝ හපා යන මහණහුටද, පොළොව බිඳේද, ‘එයින් පොළොව බිඳින්නෙමි’යි මෙසේ දැන සිතා නොබින්ද බැවින් ඒ පොළොව නොදැන බිඳින ලද්දී නම්වේ. මෙසේ නොදැන බිඳින්නහුට ඇවැත් නොවේ. **“අසතියා’** අන්තන්හි යැවූ සිත් ඇත්තේ, කිසිවකු හා කිසිවක් කථා කරමින් පා ඇඟිල්ලෙන් හෝ සැරයටියෙන් පොළොවෙහි ඉරි අඳින්නහුටද, පොළොව බිඳින්නහුටද ඇවැත් නොවේ. ඇතුළුගෙයි වැසිදියෙන් තෙමුනු වැසුනු පොළොව අකප්පියපඨවි’යි නොදනියි. කැපපොළොව යන හැඟීමෙන් විකොපනය කරයි. සාරමි, බිඳිමි, දවමි’යි හෝ නොදනියි. හුදෙක් රැකීම පිණිස කුන්තානි ආදිය හෝ තබයි. දවනු ලබන අත් ඇත්තේ හෝ ගිනි හෙළයි. මෙසේ නොදන්නහුට ඇවැත් නොවේ. සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන්ද, වාචාචිත්තයෙන්ද, කායවාචාචිත්තයෙන්ද උපදියි. ක්‍රියාසමුත්‍ථානිකය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
භූතගාම වර්‍ගය
සෙනාසන වර්‍ගය පිළිබඳ ප්‍රථම ශික්‍ෂාපදයෙහි “**අනාදියන්තො”** ඒ දෙවඟනගේ වදන් නොගනිමින්. “**දාරකස්ස බාහුං ආකොටෙසි**” ඔසොවනලද පොරොව දරන්නට නොහැක්කේ මිනිසුන්ගේ චක්‍ෂුර්විෂය ඉක්මවූ වෙසමුණු මහරජහු වෙතින් ලද රුකක පිහිටි දෙව්විමනෙක හොත් දරුගේ අත තනය මුලින්ම සින්දේය. “**න ඛො මෙතං පතිරූපං**” යනාදියෙහි මේ සඞ්ක්‍ෂිප්ත වර්‍ණනා තොමෝය. හිමවතෙහි පක්‍ෂ දිනයන්හි දෙවතාසන්නිපාතය වේ. ‘තී වෘක්‍ෂධර්‍මයෙහි සිටියාද, නොසිටියාදැ’යි එහි වෘක්‍ෂධර්‍මය විචාරත්. වෘක්‍ෂධර්‍ම නම්, රුක සිඳිනු ලබන කල්හි එහි රුක්දෙවියා විසින් සිත දූෂිත නොකිරීමය. එහි යම් දෙවතාවක් වෘක්‍ෂධර්‍මයෙහි නොසිටියා වේද, ඒ දෙවතා තොමෝ දෙවියන්ගේ රැස්වීමට පිවිසෙන්නට ඉඩ නොලබයි. මෙසේ ඒ දෙවතා තොමෝ වෘක්‍ෂධර්‍මයෙහි මේ අස්ථානප්‍රත්‍යයද ආදීනවයද දුටුවාය. භාග්‍යවතුන් වහන්සේගේ ඉදිරියෙහිද පෙර අසනලද ධර්‍මානුසාරයෙන් ඡද්දන්තාදි කාලයෙහි තථාගතයන් වහන්සේගේ පූර්‍වචරිතය සිහි කළාය. එහෙයින් මැයට ‘න ඛො මෙතං පතිරූපං - පෙ- වොරෙපෙය්‍යං’යි මෙබඳු සිතෙක් වූයේය. **“යන්නූනාහං භගවතො එතමත්‍ථං ආරොචෙය්‍යං**” මේ මහණ තෙමේ පියකු සහිත පුත්‍රයෙකි, එකාන්තයෙන් භාග්‍යවතුන් වහන්සේ මේ මහණහුගේ මේ අනාචාරය අසා සීමා බඳින සේක, ශික්‍ෂාපද පනවන සේකැ’යි මෙසේ කල්පනා කරන්නාවූ මේ දෙව්දුවට මෙබඳු සිතෙක් වූයේය. **“සචජ්ජ ත්‍වං දෙවතෙ**” ‘දෙවතාව’ ඉදින් අද තී “**පසවෙය්‍යසි**” උපදවන්නෙහිය මෙසේද වදාරා භාග්‍යවතුන් වහන්සේ ඒ දෙව්දුවට හඟවමින්
යමෙක්, උපන් ක්‍රෝධය ඉතා වේගයෙන් දුවන රියක් මෙන් වළකාලන්නේද, මම ඔහු රියසැරියි කියමි, අන්‍ය වූ ජන තෙමේ රජ යුවරජ ආදීන්ගේ රිය රැහැණ පමණක් අතට ගත්තේය’යි කියමි,
යන මේ ගාථාව වදාළ සේක. ගාථාවගේ කෙළවර ඒ දෙවතා තොමෝ සෝවාන් පෙළෙහි පිහිටියාය. නැවැත භාග්‍යවතුන් වහන්සේ පැමිණි පිරිසට දහම් දෙසන සේක්,
ක්‍ෂත්‍රියාදි කුලයෙන් පැවිදිවූ යම් මහණෙක් තෙමේ එකාන්තයෙන් සියසතන්හි උපන් ක්‍රෝධය හා තෘෂ්ණාව සිරුර පැතිරගත් සර්‍පවිෂය බෙහෙදින් නසන්නාක් මෙන් දුරුකෙරේද, ඒ මහණ තෙමේ දැදුරු වූ පැරණි හැවය හරින්නා වූ සර්‍පයකු මෙන් ඔරපාර සඞ්ඛ්‍යාත ඔරම්භාගීය උද්ධම්භාගීය සංයොජනයන් හැරදමා’යි
යන මේ ගාථාව වදාළ සේක. එහි ප්‍රථම ගාථා තොමෝ **ධම්මපදයෙහි** සඞ්ග්‍රහයට නගන ලදී. ද්විතීය ගාථා තොමෝ **සූත්‍රනිපාතයෙහි** සඞ්ග්‍රහයට නගනලදී. වස්තුව වනාහි විනයයෙහිය. ඉක්බිති භාග්‍යවතුන් වහන්සේ දහම් දෙසන සේක්ම ඒ දෙව්දුවට වසන්නට නිසි තැනක් ආවර්‍ජනය කරනසේක් සුදුසු තැනක් දැක, ‘දෙවතාව’ යව, අසුවල් අවකාශයෙහි පිහිටි වෘක්‍ෂය විවික්තය, එහි එළැඹෙව’යි වදාළ සේක. ඒ වෘක්‍ෂය වනාහි අලව්රටෙහි නොවේ. ජෙතවනයෙහි පවුර තුළ වූයේය. යම් කිසි දිව්‍යපුත්‍රයකු විසින් අයත් කරගන්නා ලද්දේ ද, ඒ දිව්‍යපුත්‍ර තෙමේ ච්‍යුතව ගියේය. එහෙයින් විවික්තයි වදාළ සේක. එතැන් පටන් ඒ දෙවතා තොමෝ සම්මා සම්බුදුරජුන් වෙතින් ලැබූ පරිහාර ඇත්තී බුද්ධොපස්ථායිකාවක් වූය. යම්කලෙක දෙවියන්ගේ සමාගමය වේද, එකල්හි මහෙශාක්‍ය දෙවතාවන් එන කල්හි අන්‍ය වූ අල්පෙශාක්‍ය දෙවතාවෝ මහාසමුද්‍රචක්‍රමාල පර්‍වතය දක්වා ගොස් නවතිත්. තොමෝ තමන් වසන තැන හිඳ බණ අසයි. ප්‍රථමයාමයෙහි මහණහු යම් ප්‍රශ්නයක් විචාරත්ද, මද්ධ්‍යම යාමයෙහි දෙවතාවෝ ප්‍රශ්න විචාරත්ද, ඒ සියල්ල එහිම හිඳ අසයි. සිවුමහාරජහු පවා භාග්‍යවතුන් වහන්සේට උපස්ථානයට අවුත් යන්නාහු ඒ දෙව්දුව දැකම යන්නාහ.
“**භූතගාමපාතව්‍යතාය**” මෙහි වැඩෙත්, වැඩුනාහු ‘භූත’ නම්වෙත්. හටගණිත්, වැඩෙත්, හටගන්නාහු, වැඩුනාහු යන අර්‍ත්‍ථයි. “**ගාමො**” සමූහය. භූත සංඥිත වූ නිල්පැහැති තෘණ වෘක්‍ෂලතාදීන්ගේ සමූහය ‘භූතගාම’ නම්. නොහොත් භූතසංඥිත තෘණවෘක්‍ෂලතාදීහුම සමූහ වූවාහු භූතගාම නම්වේ. පිහිටි නිල්පැහැති තණරුක් ආදීන්ට මේ නමෙකි. සිඳිය බිඳිය යුතු බව “**පාතබ්‍යතා**”ය. සිඳීම් බිඳීම් ආදියෙන් රිසිසේ පරිභොග කටයුතුය යන අර්‍ත්‍ථයි. ඒ තෘණවෘක්‍ෂලතාදීන්ගේ සිදීම් ආදිය නිමිතිකොට නිමිත්තාර්‍ත්‍ථයෙහි සප්තමීවචනයි. භූතගාමපාතබ්‍යතා හේතුවෙන් භූතගාමයාගේ සිඳීම් ආදිප්‍රත්‍යයයෙන් පාචිත්තිය යන අර්‍ත්‍ථයි.
දැන් ඒ භූතගාමය බෙදා දක්වන සේක්, “**භූතගාමො නාම පඤ්චබීජජාතානි**” යනාදිය වදාළ සේක. එහි “**භූතගාමො නාම”** භූතගාමය උදුරා. යමක් ඇති කල්හි භූතගාමය වේද. එය දක්වනු පිණිස ‘පඤ්චබීජජාතානි’ යනු වදාළාහුය’යි අර්‍ත්‍ථකථාවන්හි කියනලදී. මෙසේ ඇති කල්හිදු ‘යානි වා පනඤ්ඤානිපි අර්‍ත්‍ථ මූලෙ ජායන්ති’ යනාදීහු සම නොවෙත්. මූලබීජාදීහු මුල් ආදියෙහි නොඋපදිත්. මුල් ආදියෙහි උපදින්නාහු වනාහි ඔවුහු බීජගත වෙත්. එහෙයින් මෙහි මෙසේ වර්‍ණනා තොමෝ දතයුත්තීය. **“භූතගාමො නාම**” යනු බෙදිය යුතු පදයයි. **“පඤ්ච”** යනු ඒ භූතගාමයාගේ විභාග පිරිසිඳීමය. **“බීජජාතානි**” යනු පිරිසිඳි ධර්‍මයන්ගේ දැක්වීමය. බීජයන්ගෙන් උපන්නාහු බීජ ජාතානි යනු එහි අර්‍ත්‍ථයි. වෘක්‍ෂාදීන්ට මේ නමෙකි. මෙහි අන්‍ය ක්‍රමයෙන් වේ. ‘බිජවූවාහුද ඔවුහුමය. උපන්නාහුද, ප්‍රසූත වූවාහුද, උපන් පන් මුල් ඇත්තාහුද ඔවුහුමනුයි බීජජානානි නම් වෙත්. මෙයින් කෙත් වැලි ආදියෙහි තැබූ උපන් පත් මුල් ඇති ඉඟුරු ආදීන්ගේ සඞ්ග්‍රහය කරන ලද්දේ වේ.
දැන් යම් බීජයන්ගෙන් උපන් බැවින් වෘක්‍ෂාදීහු බීජජාතාතියි කියන ලද්දාහුද, ඒ බීජයන් දක්වන සේක් **“මූලබීජං**” යනාදිය වදාළ සේක. ඔවුන්ගේ උද්දෙසය ප්‍රකටමය. නිර්‍දෙශයෙහි **“යානි වා පනඤ්ඤානිපි අත්‍ථි මූලෙ ජායන්ති මූලෙ සඤ්ජායන්ති”** යන මෙහි බීජයෙන් ඉපදීමෙන් බීජයි දක්වන ලදි. එහෙයින් මෙහි මෙසේ අර්‍ත්‍ථ දතයුතුය. යම් අනිකුදු බීජජාතයෝ ඇත්තාහුද, ඕලු කෙකටිය රත්පියුම් උපුල් හෙලපියුම් හෙල්මැලි කොඳ පළොල් මුල් ආදි ප්‍රභෙද ඇති මූලෙහි ගස්වල් රුක් ආදීහු හටගණිත්ද. උපදිත්ද, ඔවුහු යම් මුලෙක හටගණිත්ද නැවැත නැවත උපදිත්ද, එද පෙළෙහි කියනලද කසා ආදියද යන මේ සියල්ල මූලබීජ නම්වේ. මූලම මූලබීජනමි. ඛන්‍ධබීජාදියෙහි ද මෙම නයයි. යම් බන්‍ධබීජයන්හි වනාහි මෙහි අඹරැල්ල ඉඳුසැල් උක් එරබදු කිණිහිරි ආදීහු ඛන්‍ධබීජ නම් වෙත්. මුල් රහිතවූ වැල් සිවුරැස් වැල් කනවේරිය යනාදීහු පුරුක් බීජයෝ නම් වෙත්. නියඳ සමන් බඳුවද යනාදීහු අග්ගබීජයෝ නම් වෙත්. අඹ දං කොස් ඇට ආදීහු බීජබීජයෝ’යි දතයුත්තාහ.
දැන් ‘භූතගාමපාතව්‍යතාය පාචිත්තිය’යි යමක් වදාරන ලදද, එහි සංඥා වශයෙන් ආපත්ති අනාපත්තිභෙදයත් පාතබ්‍යතාභෙදයත් දක්වන සේක්, “**බීජෙ ඛීජසඤ්ඤී**” යනාදිය වදාළ සේක. එහි යම්සේ ‘සාලීනම්පි චෙ ඔදනං භුඤ්ජති’ යනාදි තන්හි හැල් සහල්බත හැල්බතයයි කියනු ලැබේද, එසේ බීජයෙන් උපන් භූතගාමය බීජයයි කියන ලද්දේයයි දතයුතුය. ‘බීජගාමභූතගාම සමාරම්හා පටිවිරතො’ යනාදි තන්හි වදාළ භූතගාමයෙන් මිදීම කොට වෙන්කොට තැබූ යම් බිජයක් වේද, එය දුක්කට වස්තු වේ. තවද ‘භූතගාමො’යි ශික්‍ෂාපදවිභඞ්ගයෙහි යම් මේ ආදිපදයෙක් වේද, එය සමග යොදා යම් බීජයක් භූතගාම නම් වේද, ඒ භූතගාම නම්වූ බීජයෙහි බීජය යන හැඟීම් ඇතිව සැත් ආදිය ගෙණ තෙමේ හෝ සිඳීද, අනිකකුලවා හෝ සිඳවාද, ගල් ආදිය ගෙණ තෙමේ හෝ බිඳීද, අනිකකු ලවා හෝ බිඳුවාද, ගිනි එක්කොට තෙමේ හෝ පිසාද, අනිකකුලවා හෝ පිසවාද පාචිත්තියාපත්තියට පැමිණීම වේයයි මෙසේ මෙහි අර්‍ත්‍ථය දතයුතුය. පෙළ පරිදි ගෙණ භූතගාමයෙන් මිදී සිටි බීජයක් සිඳීම් ආදිභෙදවූ සිඳුම් බිඳුම් නිමිති කොට පාචිත්තිය නොකිය යුතුය.
මේ මෙහි විනිශ්චය කථාය. භූතගාමය විකොපනය කරන මහණහුට පාචිත්තිය වේ. භූතගාමයෙන් මිදූ පස්වැදෑරුම්වූම බීජගාමය සිඳින බිඳින මහණහුට දුක්කටය වේ. මේ බීජගාම භූතගාමය තෙමේ ජලයෙහි සිටියේද ඇත්තේය. ගොඩබිම සිටියේද ඇත්තේය. එහි ජලයෙහි සිටියේ ඇබැට පමණවූ තල ඇට ඈ බේද ඇති පත්‍ර සහිතවූද පත්‍රරහිත වූද සියලු සෙවෙල් ජාති තොමෝ යටත් පිරිසයින් උදකපප්පටක නම් සෙවෙල් පටන් භූතගාමැයි දතයුතුය. උදකපප්පටකය මතුවෙහි තදවූයේ රළු පැහැ ඇතියේ යට මොළොක් වූයේ නිල්පැහැතියේ වේ. එහි යම් සෙවෙලක මුල් යටට බැස පොළොවෙහි පිහිටියේද ඒ සෙවෙලට පොළොව ස්ථාන වේ. යම් සෙවෙලක් ජලය මතුවෙහි පාවේද, ඒ සෙවෙලට ජලය ස්ථාන වේ. පොළොවෙහි පිහිටියක් මුල මැද අග යන යම්කිසි තැනෙක්හි සිඳින බිඳින මහණහුටද. උදුරා හෝ අන්තැනකට පමුණුවන මහණහුටද පාචිත්තිය වේ. ජලයෙහි හැසිරෙන්නක් සිඳින බිඳින මහණහටද පාචිත්තිය වේ. අතින් දියෙන් නොමුදා එහා මෙහා ඉවත්කොට ස්නානය කිරීම වටියි. සියලුම ජලය, ජලයෙහි හැසිරෙන සෙවෙලව ස්ථාන වේ. එහෙයින් ඒ සෙවෙල මෙපමණකින් තුබූ තැනින් පහකරන ලද්දේ නොවේ. ජලයෙන් ජලය හැර දැන ඔසොවන්නට නොවටියි. ජලය සමග ඔසොවා නැවත ජලයෙහි බැහීම වටියි. පෙරහන අතරින් නික්මේද, කැප කරවාම පැන් පරිභොග කටයුතුය. උප්පලපදුමිනී ආදීවූ ජලයෙහි හටගත් වැල් තණ දියෙන් උදුරන මහණහුටද එහිම සිඳින බිඳින මහණහුටද පාචිත්තිය වේ. අනුන් විසින් උදුරා ගන්නා ලද්දවුන් සිඳින බිඳින මහණහුට දුක්කටය වේ. ඒ දියෙහි හටගත්තාහු භූතගාමයෙන් වෙන්වූ බැවින් බීජගාමයෙහි සඞ්ග්‍රහයට යන්නාහ. තලැට අබැට පමණවූ සෙවෙලද දියෙන් නගන ලද්දේ නොමැලවුනේ අග්‍රබීජසඞ්ග්‍රහයට යන්නේය. **මහාපච්චරී **ආදියෙහි කෙළවරක් නැති තල ඇට රොන්මඩ වියලිකබල් ආදීහු දුක්කට වස්තූහුය’යි කියනලදී. එහි කරුණක් නොදක්නා ලැබේ. අන්‍ධකාර්‍ත්‍ථකථාවෙහි සම්පූණභූතගාමය නොවේද එහෙයින් දුක්කටයි කියනලදී. එද සම නොවේ. භූතගාමයෙහි පාචිත්තිය, භූතගාමයෙහි දුක්කටයි කියන ලදී. මුල්පත් ආදියෙන් සම්පූර්‍ණ නොවූ බැවින් භූතගාමය නම් එහි තෙවන කොටසැයි. පෙළෙහි නොම ආයේය. අර්‍ත්‍ථකථාවන්හි නොආයේය. එකල්හි එය බීජගාම සඞ්ග්‍රහයට යන්නේද, එද යුතුනොවේ. එබඳු බීජගාමය තමා භූතගාමය මුල්කොට කරුණක් නැති බැවිනි. අනිකුදු ඇත්තේය. ගරුකලහුකයන් අතුරෙහි ගරුකයෙහි සිටිය යුතුය යනු මේ විනය ලක්‍ෂණයයි.
ගොඩබිම පිහිටි සිඳ දැමූ වෘක්‍ෂයන්ගෙන් ඉතිරිවූයේ නිල් කණුවක් නම්වේ. එහි කුඹුක් කරඳ පුවඟු කොස් ආදීන්ගේ කණුව උඩට වැඩේ. ඒ කණුව භූතගාමයෙන් සඞ්ග්‍රහ කරන ලද්දේය. තල්, පොල් ආදීන්ගේ කණුව උඩට නොවැඩේ. ඒ කණුව බීජගාමයෙන් සඞ්ග්‍රහ කරන ලද්දේය. නොපීදුනු කෙහෙල් ගසෙහි කඳ භූතගාමයෙන් සඞ්ග්‍රහ කරන ලද්දේය. පීදුනු ගසෙහි කඳ බීජගාමයෙන් සඞ්ග්‍රහ කරනු ලැබේ. පීදුනු කෙහෙල්ගස යම්තාක් නිල්පත් ඇත්තීද, ඒතාක් භූතගාමයෙන්ම සඞ්ග්‍රහ කරන ලද්දීය. එසේ පීදුනු උණගස යම් කලෙක අග පටන් වියලේද, එකල්හි බීජගාමයෙන් සඞ්ග්‍රහයට යන්නේය. කවර බීජගාම සඞ්ග්‍රහයකටයේද, පුරුක් බීජසඞ්ග්‍රහයෙන් සඞ්ග්‍රහයට යන්නේය. එයින් කුමක් උපදීද, කිසිවක් නොඋපදී. ඉදින් උපදින්නේ නම් භූතගාමයෙන් සඞ්ග්‍රහයට යන්නේය. ඉඳුසල්ආදි රුක් සිඳ රැස් කෙරෙත්ද, රැස් කළ දඬුවලින් රියනක් පමණවූද ශාඛා නික්මෙත්ද, බීජගාමයෙන්ම සඞ්ග්‍රහයට යෙත්. මණ්ඩපයක් පිණිස හෝ වැටක් පිණිස හෝ වැල් ආරොපණය පිණිස හෝ බිම තැන සිටුවත්ද, මුල්ද පත්‍රද නික්මුනු කල්හි භූතගාම සඞ්ඛ්‍යාවට යෙත්. මුල් පමණක් හෝ කොළ පමණක් හෝ නික්මුනු කල්හි, බීජගාමයෙහි සඞ්ග්‍රහයෙහි සඞ්ග්‍රහ කරන ලද්දාහුමය.
යම්කිසි බීජ කෙනෙක් පොළොවෙහි හෝ දිය ඉස තබන ලද්දාහුද කබල් ආදියෙහි හෝ තෙත් පස් දමා තබන ලද්දාහු වෙත්ද, ඒ සියල්ලෝ මුල් පමණක් හෝ කොළ පමණක් හෝ නික්මුණු කල්හි බීජයෝම වෙත්. ඉදින් මුල් හා මත්තෙහි අඞ්කුරය නික්මේද, ඒ අඞ්කුරය යම්තාක් නිල් පැහැත්තේ නොවූයේද, ඒතාක් බීජයෝම වෙති. මුං ආදීන්ගේ කොළ හටගත් කල්හි වී ආදීන්ගේ අඞ්කුරය නිල්වන් වූ කල්හි නිල් කොළ පැහැති වූ කල්හි භූතගාම සඞ්ග්‍රහයට යන්නේය. තල් ඇටවල පළමුකොට ඌරු දළ මෙන් මුලක් නික්මෙන්නේය. නික්මුනු කල්හිද යම්තාක් මත්තෙහි ගොබය නොනික්මේද, ඒතාක් බීජගාමයම වේ. පොල්කටුව බිඳගෙණ දත්මුවා හිද්දක් මෙන් අඞ්කුරය නික්මේද, යම්තාක් මුවඅන් සමාන නිල්පත්වැටිය නොවේද, ඒතාක් බීජගාමයම වේ. මුල් නොනික්මුනු කල්හිද, එබඳු පත්වැටිය හටගත් කල්හි මුල් රහිත භූතගාම සඞ්ග්‍රයට යන්නේය.
අඹ ඇට ආදීහු වී ආදීන් හා විනිශ්චය කටයුත්තාහුය. ඉටිකෙහෙල් (පිළිල) හෝ අන්‍ය වූ යම්කිසිවක් රුකෙහි හටගෙණ රුක් යට කෙරේද, රුකම එයට ස්ථාන වේ. එය විකොපනය කරන මහණහුට හෝ උදුරන මහණහුට හෝ පාචිත්තිය වේ. මුල් නැති එක් වැලක් වේ. ඇඟිලි මුද්දක් මෙන් වනපදුරුදඬු වෙළා ගණීද, මේ වැලෙහිද මෙම විනිශ්චය වේ. ගෙයිපවුරු පිල්කඩ සෑ ආදී තන්හි නිල් පැහැති සෙවෙලක් වේද, එහි යම්තාක් කොළ දෙක තුනක් නොහටගණීද, ඒතාක් අග්‍රබීජ සඞ්ඛ්‍යාවට යන්නේය. කොළ හටගත් කල්හි පාචිත්තිය වස්තු වේ. එහෙයින් එබඳු තන්හි හුණු ආලෙප කිරීම නොවටියි. අනුපසම්පන්නයකු විසින් කළ ආලෙපය මතුවෙහි ස්නෙහාලෙපය දීම වටියි. ඉදින් නියන් කාලයෙහි වියලුණු සෙවෙලෙක් රඳා සිටී නම්, ඒ සෙවෙල් මුසුන් ආදියෙන් උලා පහකිරීම වටියි. පැන් කළ ආදියෙහි පිටත තුබු සෙවෙල් දුක්කට වස්තු වේ. ඇතුළත තුබූ සෙවෙල් ව්‍යවහාරයට නොයන්නේය. දැහැටි පූ ආදියෙහි පුස්ද වහරට නොයන්නේමය. ‘ඉදින් සුවන්ගුරුයෙන් පිරිබඩ කළ බිත්තිය පුස් වැකුනීවේද, රෙදිකඩක් තෙමා පොළා පිරිමැදිය යුත්තීය’යි මෙය වදාරන ලද්දේමය.
ගල්දෑ ගල්දද ගල් සෙවෙල ගලෙහි හටගත් සුවඳ දෑ ආදීහු නිල්වන් නොවූවාහු කොළ රහිත වූවාහු දුක්කට වස්තු වෙත්. නයිහතු යම්තාක් කැකුළවේද, ඒතාක් දුක්කට වස්තු වේ. පිපුනු කල පටන් අව්‍යවහාරික වේ. තෙත් රුකෙකින් නයිහත්තක් ගන්නේ රුක්සිවිය විකොපනය කෙරේද, එහෙයින් එහා පාචිත්තිය වේ. රුක් පතුරෙහිද මෙම නයවේ. ඉඳුසල් කුඹුක් ආදීන්ගේ පතුර රුකින් වෙන්වී ගැලවී සිටුනේද, ඒ පතුර ගන්නා මහණහුට ඇවැත් නොවේ. මැලියම්ද රුකින් මිදී සිටියේ වියලි රුකෙහි හෝ ඇලුනේද එය ගැණීම වටියි. තෙත් රුකෙන් ගැනීම නොවටියි. අත්තෙහිද මෙම නයවේ. රුක සොලොවා පඬුවන් කොළ හෝ මූකළ කිණිහිරි ආදි මල් හෝ සොලොවා හෙලන මහණහුට පාචිත්තිය වේමය. අතෙහි අසංයමයෙන් මොලොක් වූ ඉඳුසල් උක් කඳන් ආදියෙහි හෝ එහි හටගත් තල්පත් ආදියෙහි හෝ අකුරු ලියන මහණහුටද මෙම නයවේ. හෙවත් පාචිත්තිය වේ.
මල් නෙලන හෙරණුන්ට අත්ත නමාදීම වටියි. ඒ මල්වලින් තමන් සඳහා පැන්සුවඳ නොගැන්විය යුතුය. පැන් සුවඳ ගන්වනු කැමැත්තහු විසින් හෙරණකු ඔසොවා හෙලවිය යුතුය. ගෙඩි ඇති අතුද තමා කනු කැමැත්තහු විසින් නොනැමිය යුතුය. හෙරණකු ඔසොවා ගෙඩි ගැන්විය යුතුය. යම්කිසි ගසක් හෝ වැලක් හෝ උපුටන්නහු විසින් හෙරණුන් සමග ගෙණ ඇදීම වරද සහිතය. ඔවුන්ට උත්සාහය උපදිනු පිණිස නොඅදින්නහු විසින් අඳින ආකාරය දක්වන්නක්හු විසින් මෙන් රැහණ අගින් අල්ලා ගැනීම නිවරදය. යම් වෘක්‍ෂයන්ගේ අතු පැලවේද ඒ ගස් අතු මැස්සන් පැන්නීම පිණිස කැප නොකරවා ගන්නා ලද්දහු සිවියෙහි හෝ කොළයෙහි හෝ යටත් පිරිසයින් නියෙන්ද ඉරිගසන මහණහුට දුක්කටය වේ. තෙත් ඉඟුරු ආදියෙහිද මෙම නයවේ. ඉදින් කැප කරවා සීතල පෙදෙසෙක්හි තබන ලද්දහුගේ මුල හටගණීද, මතු කොටසෙහි සිඳ හැරීම නිවරදය. ඉදින් අඞ්කුරය නගීනම් යටකොටසෙහි සිඳීමද නිවරදය. මුල්ද නිල්පැහැති අඞ්කුරද හටගත් කල්හි සිඳීම වරද සහිතය.
“**ඡින්‍දති වා ඡෙදාපෙති වා**” යටත් පිරිසෙයින් මුසුන් ඉරටෙන් නමුදු තණ සිඳින්නෙමි’යි බිම හැමදිනුයේ තෙමේ හෝ සිඳියි. අනිකකු ලවා හෝ සිඳවයි. “**භින්‍දති වා භෙදාපෙති වා”** යටත් පිරිසෙයින් සක්මන් කරන්නේ සිඳෙන්නක් සිඳේවා බිඳෙන්නක් බිඳේවා සක්මන් කළ තැන දක්වන්නෙමි’යි සිතා පයින් පාගන්නේ තණවැල් ආදිය තෙමේ බිඳියි හෝ අනිකකු ලවා බිඳුවා හෝ මෙහි පාචිත්තියයි දන්නේය. ඉදින් තණගසක් හෝ වැලක් හෝ ගැටගසන කල්හි බිඳේ නම් ගැටද ගැසීම නොවටියි. තල්රුක් ආදියෙහි සොරුන්ගේ නොනැගීම පිණිස දැවමුවා වඳුරු රුවක් තබත්. කටු බඳිත්. මහණහුට මෙසේ කිරීම නොසුදුසුය. දැවමුවා වඳුරු රුකෙහි ඇලුනු පමණක්ම වේද, රුක නොපෙළාද වටියි. ‘රුක සිඳුව, වැල සිඳුව, අලයක් හෝ මුලක් හෝ උදුරව’යි නියම නොකළ බැවින් කීම නිවරදය. නියම කොට ‘මේ රුක සිඳුව, යනාදිය කීම සුදුසු නොවේ. නම ගෙණද ‘අඹරුක, සිවුරැස්වල, ඕලු අල, මුදුතණ, අසුවල් රුක, පතුර සිඳුව, බිඳුව, උදුරව යනාදි වචනද නියම නොකරන ලද්දේම වේ. ‘මේ අඹරුක, යනාදි වචනම නියම කරන ලද්දේ නම් වේ. ඒ නොවටියි.
**“පචති වා පචාපෙති වා**” යටත් පිරිසයින් පාත්‍රයකුදු පුළුස්සනු කැමැත්තේ තණකොළ ආදීන්ගේ මතුවෙහි දැන සිතා ගිනි දල්වන්නේ තෙමේ හෝ පිසයි. අනිකකු ලවා හෝ පිසවයි යන සියල්ල පඨවි ඛනන ශික්‍ෂාපදයෙහි කියූ නයින්ම දතයුතුය. නියම නොකොට වනාහි ‘මුං ඇට පිසව, මෑඇට පිසව යනාදිය කීම වටියි. ‘මේ මුං ඇට පිසව, මේ මෑඇට පිසව, මෙසේ කීම නොවටියි.
**“අනාපත්ති ඉමං ජානං” **යනාදිතන්හි ‘මේ මුල් බෙහෙත දනුව, මේ මුල හෝ කොළය හෝ දෙව, මේ රුක හෝ වැල හෝ ගෙණෙව, මේ මලින් හෝ ගෙඩියෙන් හෝ කොළයෙන් වැඩෙක් ඇත්තේය, මේ රුක හෝ වැල හෝ ගෙඩිය හෝ කැප කරව’යි මෙසේ අර්‍ත්‍ථ දතයුත්තේය. මෙපමණකින් භූතගාමයාගේ මිදීම කරන ලද්දේ වේ. වළඳන්නහු විසින් බීජගාම මුක්තිය පිණිස නැවත කැප කරවිය යුතුය.
මෙහි කැපකිරීම මේ සූත්‍රානුසාරයෙන් දතයුතුය. ‘අනුජානාමි භික්‍ඛවෙ පඤ්චෙහි සමණකප්පෙහි ඵලං පරිභුඤ්ජිතුං අග්ගිපරිචිතං සත්‍ථ පරිචිතං නඛපරිචිතං අබීජං නිබ්බට්ටබීජමෙව පඤ්චමං’ යන ඒ සූත්‍රයයි. එහි “**අග්ගිපරිචිතං**” ගින්නෙන් පැසවන ලද්දය. මඩනා ලද්දය. දනලද්දය. පහස්නා ලද්දය යන අර්‍ත්‍ථයි. **“සත්‍ථපරිචිතං”** ශස්ත්‍රයෙන් පහරන ලද්දය. මඩනා ලද්දය. සිඳින ලද්දය. විඳින ලද්දේ හෝය යන අර්‍ත්‍ථයි. **නඛපරිචිතයෙහි** මේ ක්‍රමය වේ. “**අඛීජනිබ්බට්ටඛීජානි**” ඇට නැති නොපැසුනු අඹ පැල ඈ පල හා මදුලෙන් ඇට පහකළ හැකි කොස් ඈ පල තුමූම කැප වෙත්. ගින්නෙන් කැප කරන්නහු විසින් කාෂ්ටාග්නිගොමයාගනි ආදීන් අතුරෙහි යම් කිසිවකින් යටත් පිරිසයින් රත්කළ ලොහොකඩකින් නමුදු කැප කළයුතුය. ඒ කැප කිරීමද එක් දෙසෙක පහසන්නහු විසින් ‘කප්පියං’යි කියාම කටයුතුය. ශස්ත්‍රයෙන් කැප කරන්නහු විසින් යම් කිසි ලොහොමුවා සැතක හෝ යටත් පිරිසෙයින් හිදි නිය කටු ආදීන්ගේ හෝ තුඩින් හෝ මුවාතින් හෝ සිඳීමක් හෝ විදීමක් හෝ දක්වන්නහු ‘කප්පියං’යි කියාම කටයුතුය. නියෙන් කැප කරන්නහු විසින් කුණුවූ නියෙන් නොකට යුතුය. මිනිසුන්ගේද, සී වග දිවි වඳුරු ආදීන්ගේද, පක්‍ෂීන්ගේද නිය තියුණුය. ඒ නියෙන් කටයුතුය. අශ්ව මහීෂ සූකර මෘග ගොරුපාදීන්ගේ කුර නොතියුණුය. ඒ කුරවලින් නොකටයුතුය. කරන ලද්දේ ද නොකරන ලද්දේ වේ. ඇත් නිය වනාහි කුර නොවේ. ඒ ඇත්නියෙන් කිරීම වරද නොවේ. යමකින් කප්පියං කිරීම වටීද, එහි උපන් එයින්ද උදුරා ගත් යමකින් නමුත් සිඳීම හෝ විදීම හෝ දක්වන්නහු විසින් කප්පියංයි කියාම කටයුතුය.
එහි ඉදින් බීජයන්ගේ කන්දක් පමණ රැසෙක් වේද, රුක්දහසක් හෝ සිඳ එකාබද්ධ කොට උක් ගස්වලින් හෝ මහත් බරක් බැඳ තබන ලද්දේ වේද, එක් බීජයක් හෝ ගස් අත්තක් හෝ උක්ගසක් හෝ කැප කළ කල්හි සියල්ල කැප කරන ලද්දේ වේ. උක්ද දැවද එකට බඳින ලද්දාහු වෙත්ද, එකල්හි ‘උක් කැප කරන්නෙමි’යි දැව විදීද, ඒ නිවරදය. ඉදින් රැහණකින් හෝ වැලකින් හෝ බඳින ලද්දාහු, ඒ විදීනම් එය සුදුසු නොවේ. උක් කැබලිවලින් පැසක් පුරවා ගෙණ එත්ද, එක් කැබැල්ලක් කැප කළ කල්හි සියල්ල කැප කරන ලද්දේම වේ. මිරිස්පත් ආදියෙන් මිශ්‍ර කොට බත් ගෙණ එත්ද, ‘කැප කරව’යි කියූ කල්හි බත්උලු විදී නම් එද වරදෙක් නොවේ. තල සහල් ආදියෙහිද මෙම නයයි. කැඳෙහිලූ මිරිස්පත් ආදීහු එකට බැදී නොසිටිත්ද, එහි එකක් එකක් විද කැප කටයුතුමය. ගිවුල්පල ආදීන්ගේ කටුව බිඳහැර ඇතුළත මදුල හැසිරේද, බිඳුවා කැප කරවිය යුතුය. එකට බැද සිටියේ නම් කටුවෙහිද කැප කිරීම වටියි.
‘අසඤ්චිච්ච’ ගල්ගස් ආදියක් හෝ පෙරළන කල්හි අත්තක් හෝ අදින කල්හි සැරයටියෙන් හෝ පොළොව පැහැර යන කල්හි තණ සිඳේද, ඒ තණ ඔහු විසින් ‘සිඳින්නෙමි’යි මෙසේ සිතා නොසිඳි බැවින් නොසිතා නොදැන සිඳුනේ නම්වේ. මෙසේ නොසිතා සිඳින මහණහුට ඇවැත් නොවේ.
‘අසතියා’ අන්‍යවිහිත වූයේ කිසිවකු සමග කිසිවක් කියනුයේ පය ඇඟිල්ලෙන් හෝ අතින් හෝ තණ කොළයක් හෝ වැලක් හෝ සිඳිමින් සිටීද, මෙසේ නොසිහියෙන් සිඳින මහණහුට ඇවැත් නොවේ.
‘අජානන්තස්ස’ මෙහි තුළ බීජගාමැයි හෝ භූතගාමැයි හෝ නොදනී, සිඳිමියිද නොදනී. හුදෙක් තණහස්සෙහි හෝ පිදුරුගොඩෙක හෝ බිම කනින හුලක් හෝ උදැල්ලක් හෝ ආරක්‍ෂාව පිණිස තබාද, දැවෙන අත් ඇත්තේ හෝ ගිනි හෙළාද එහි තණ සිඳීයේද, දැවේද ඇවැත් නොවේ. මනුෂ්‍යවිග්‍රහපාරාජිකා වර්‍ණනාවෙහිද සියලු අර්‍ත්‍ථකථාවන්හිද ‘ඉදින් මහණෙක් තෙමේ ගසකට හෝ යටවූයේද, වළෙක හෝ වැටුනේද, එකල්හි ඒ ගස හෝ සිඳදමා පොළොව හෝ කැන නික්මෙන්නට හැකිවේද, ජීවිතය හේතුකොට ගෙණද, තමන් විසින් එය නොකටයුතුය. අන් මහණකු විසින් පොළොව හෝ කැන රුක හෝ සිඳ තෙත් රුකකින් දණ්ඩක් කඩාගෙණ ඒ ගස බැහැරට පෙරළා නික්ම වන්නට වටියි. එහි ඇවැත් නොවේය’යි වදාරන ලද්දේය. එහි කරුණෙක් නොදක්නා ලැබේ. ‘මහණෙනි’ ලැවු ගින්නෙන් දනු ලබන කල්හි ගිනි නවතාලන ගිනි දීම ආරක්‍ෂා කිරීම අනුදනිමි’යි යන මේ එක්ම සූත්‍රයෙක් දක්නා ලැබේ. ‘තමාට නොවටියි, අන්හට වටියි, යනු මෙයට අනුලොම් වේ නම්, මේ නානාකරණය ලබනු නොහැක්කේය. තමන් පිණිස කරන්නේ ආත්ම සෙනහයෙන් අකුශල චිත්තයෙන්ම කරන්නේය. අන්‍යයා කරුණාවෙන් කරන්නේය. එහෙයින් අනාපත්තිද, යත්: මද කරුණු රහිතය. කුසල චිත්තයෙන්ද මේ ඇවතට පැමිණේ. සියලු අර්‍ත්‍ථකථාවන්හි කියූ බැවින් වළකාලන්නට නොහැක්කේය. මෙහි යුක්තිය සෙවිය යුතුය. අර්‍ත්‍ථකථාචාර්‍ය්‍යයන්ගේ හෝ වාදය ඇදහීමෙන් යා යුතුය. සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන්ද උපදී. ක්‍රියාසමුත්‍ථානිකය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි **“අනාචාරං ආචරිත්‍වා**” නොකොටයුතුකොට කායවාග්ද්වාරයන්හි ඇවැතට පැමිණැයි වදාරන ලද්දේ වේ. “**අඤ්ඤෙනඤ්ඤං පටිචරති**” අනික් වචනයකින් අනික් වචනයක් වසයි. යටපත් කරයි. දැන් ඒ ප්‍රතිච්ඡාදන විධිය දක්වන සේක්. **“කො ආපන්නො**” යනාදිය වදාළ සේක. එහි මේ වචන සම්බන්‍ධයයි. ඒ ඡන්නස්ථවිර තෙමේ කිසි ව්‍යතික්‍රමයක් දැක ‘ඇවැත’ ඇවැතට පැමිණියෙහිදැ’යි සඟ මැදදී ඇවතින් චොදනා කරනු ලබන්නේ ‘කවරෙක් පැමිණියේදැ’යි කියයි. ඉන්පසු ‘තෝ’යි කියන ලද්දෙහි, ‘මම කුමකට පැමිණියෙම්දැ’යි කියයි. නැවත ‘පාචිත්තියට හො දුක්කටයට හෝ, යි කියන ලද්දෙහි, වස්තුව විචාරන්නෙහි ‘මම කිනම් වස්තුවෙහි’යි කියන ලද්දෙහි, ‘මම කෙසේ පැමිණියෙම්ද, කුමක් කරන්නෙම් පැමිණියෙම්දැ’යි විචාරයි. එකල්හි ‘මෙනම් කරන්නෙහි පැමිණියෙහි’යි කියන ලද්දෙහි ‘කවරකුට කියහුදැ’යි කියයි. ඉන්පසු ‘ඔහුට කියමු’යි කියන ලද්දෙහි ‘කුමක් කියහුදැ’යි කියයි.
අනිකෙකුදු ඇත්තේය. මෙහි මේ පෙළින් මිදුනු අනික වචනයකින් අනික් වචනයක් වසාලන විධියයි මහණුන් විසින් තාගේ පසුම්බියෙහි කහවණුවෙක් දක්නා ලද්දේය. කුමක් හෙයින් මෙසේ නොසුදුස්සක් කෙරෙහිදැ’යි කියන ලද්දෙහි ‘ස්වාමීනි’ දක්නා ලද්දේ මැනැවැ, මෙය කහවණුවෙක් නොවේ. මේ ඊයම් ගුළියෙකැ’යි කියන්නේ හෝ ‘තෝ සුරා බොන්නේ දක්නා ලද්දෙහිය, කුමක් හෙයින් මෙසේ නොසුදුස්සක් කෙරෙහිදැ’යි කියන ලද්දෙහි, ‘ස්වාමීනි’ දක්නා ලද්දේ මැනැවැ, මේ සුරා නොවේ, බෙහෙත් පිණිස සපයන ලද අරිෂ්ටයෙකැ’යි කියන්නේ හෝ ‘තෝ ප්‍රතිච්ඡන්න ආසනයෙක්හි මාගමක සමග හුන්නෙහි දක්නා ලද්දෙහිය, කුමක්හෙයින් මෙසේ නොසුදුස්සක් කෙරෙහිදැ’යි කියන ලද්දෙහි ‘යමකු විසින් දක්නා ලද්දේ මනාකොට දක්නා ලද්දේය. මෙහි නුවණැති දෙවැන්නෙක් ඇත්තේය, කුමක් හෙයින් හෙතෙමේ නොදක්නා ලද්දේදැ’යි කියන්නේ හෝ ‘තා විසින් මෙබඳු වූ කිසිවක් දක්නා ලද්දේදැ’යි විචාරණ ලද්දෙහි, ‘නොඅසමි’යි කණ එළවන්නේ හෝ, ශ්‍රොත ද්වාරයෙහි විචාරන්නන්ට ඇස එළවන්නේ හෝ අනික් වචනයකින් අනික් වචනයක් වසාලන්නේයයි දතයුතුය.
“**අඤ්ඤවාදකෙ විහෙසකෙ පාචිත්තියං**” මෙහි අනිකක් කියානුයි ‘අඤ්ඤවාදක’ නමි. අනික් වචනයකින් අනික් වචනයක් වසන්නහුට මේ නමකි. වෙහෙසානුයි ‘විහෙසක’ නමි. නොබණින්නහුට මේ නමකි. ඒ අන්‍යවාදකය නිමිති කොටද නොබිණීම නිමිති කොටද **“පාචිත්තියං**”යි වස්තු දෙක නිමිති කොට පාචිත්තිය දෙකක් වදාරන ලදී. **“අඤ්ඤවාදකං රොපෙතු**” අන්‍යවාදකත්‍වය ආරොපණය කෙරේවා. ඥප්තිද්විතීය කර්‍මයෙන් පිහිටුවාවා යන අර්‍ත්‍ථයි. **“විහෙසකං රොපෙතු**” මෙහිද මෙම නයවේ.
**“ආරොපිතෙ අඤ්ඤවාදකෙ**” කර්‍මවාක්‍යයෙන් අන්‍යවාදකය ආරොපණය නොකළ කල්හි අන්‍යවාදකයෙහි පාචිත්තිය වේ. “**ආරොපිතෙ විහෙසකෙ”** යන මෙහිද මෙම නය වේ.
“**ධම්මකම්මෙ ධම්මකම්මසඤ්ඤී**” යනාදියෙහි යම් ඒ අන්‍යවාදකවිහෙසකාරොපණකර්‍මය කරන ලද්දේ ද, එය ධර්‍මකර්‍මය වේනම් ඒ මහණතෙමේ එහි ධර්‍මකර්‍ම යන හැඟීම් ඇත්තේ අන්‍යවාදකත්‍වය හා විහෙසකත්‍වය කෙරේද, එසේ ඇති කල්හි මේ මහණහුට ඒ අන්‍යවාදකත්‍වය නිමිති කොටද, විහෙසකත්‍වය නිමිති කොටද පාචිත්තියාපත්තිය වන්නීයයි යන මේ නයින් අර්‍ත්‍ථ දතයුත්තේය.
**“අජානන්තො පුච්ඡති**” ඇවැත හෝ ඇවතට පැමිණි බව හෝ නොදන්නේම ‘තෙපි කුමක් බෙණෙවුද, මම නොදනිමි’යි විචාරාද, එහි ඇවැත් නොවේ. “**ගිලානො වා න කථෙති**” යම් ව්‍යාධියක් කරණකොට කියන්නට නොහැක්කේද, මුඛයෙහි එබඳු ව්‍යාධියෙක් වේද, එකල්හි නොකියන්නහුට ඇවැත් නොවේ. “**සඞ්ඝස්ස භණ්ඩනං වා**” යනාදි තන්හි සඟමැදදී කියූ කල්හි ඒ හේතුවෙන් සඞ්ඝයාගේ දබරයෙක් හෝ -පෙ- විවාදයෙක් හෝ නොවන්නේද, ඒ භණ්ඩනාදිය නොවේවායි හඟිමින් නොකියාද එහිද ඇවැත් නොවේ යන මේ නයින් අර්‍ත්‍ථ දතයුතුය. සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන්ද උපදි. කිසි කලෙක ක්‍රියාසමුත්‍ථානිකය. කිසිකලෙක අක්‍රියසමුත්‍ථානිකය අනික් වචනයකින් අනික් වචනයක් වසාලන මහණහුට ක්‍රියාසමුත්‍ථාන වේ. තුෂ්ණීම්භාවයෙන් වෙහෙසන මහණහුට අක්‍රියාසමුත්‍ථාන වේ. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
තෘතීය ශික්‍ෂාපදයෙහි - “**දබ්බං මල්ලපුත්තං භික්‍ඛු උජ්ඣාපෙන්ති**” ‘ඡන්‍දය දබ්බො මල්ලපුත්තො’ යනාදිය කියන්නෝ ඒ ආයුෂ්මත්හට ඒ භික්‍ෂූන් ලවා අවමන් කරවත්. අවඥාවෙන් බලවත්. ලාමක වසයෙන් හෝ සිතවත් යන අර්‍ත්‍ථයි. මෙහි ලක්‍ෂණය ශබ්දශාස්ත්‍රානුසාරයෙන් දතයුතුය. ‘ඔජ්ඣාපෙන්ති’යි ද පාඨයෙක් වේ. මේ අර්‍ත්‍ථමය. **“ඡන්‍දාය**” ඡන්‍දයෙන්. පක්‍ෂපාතයෙන් තමතමන්ගේ සන්‍දිට්ඨ සම්භත්ත මිත්‍රයන්ට ප්‍රණීත ප්‍රණීතයන් පනවා යන අදහස වේ. “**ඛීයන්ති”** ‘ඡන්‍දාය දබ්බො මල්ලපුත්තො’ යනාදිය කියමින් ප්‍රකාශ කෙරෙත්.
“**උජ්ඣාපනකෙ ඛීයනකෙ පාචිත්තියං**” මෙහි යම් වචනයකින් ලාමක කොට සිතවත්ද, ඒ ‘උජ්ඣාපනක’ නම. යම් වචනයකින් නුගුණ කියත්ද, ඒ ‘ඛීයනක’ නම. ඒ ලාමක කොට සිතවීමද, නුගුණ කීමද නිමිති කොට, ‘පාචිත්තියං’ වස්තු දෙකනිමිති කොට පාචිත්තිය දෙකක් වදාරන ලදී.
**“උජ්ඣාපනකං නාම උපසම්පන්නං සඞ්ඝෙන සම්මතං සෙනාසනපඤ්ඤාපකං වා -පෙ- අප්පමත්තතවිස්සජ්ජකං වා**” යන මේ පද **“මඞ්කුං කත්තුකාමො**” යන මේ හා සම්බන්‍ධ වේ. **“අවණ්ණං කත්තුකාමො අයසං කත්තුකාමො**” යන මොවුන්ගේ වසයෙන් “**උපසම්පන්නං**” යනාදි තන්හි **“උපසම්පන්නස්ස**”යි විභක්ති විපර්‍ය්‍යාසය කටයුතුය. “**උජ්ඣාපෙති වා ඛීයති වා ආපත්ති පාචිත්තියස්ස**” යන මෙහි යම්හෙයකින් ‘ඛීයනකං නාම’යි මාතෘකාපදය උදුරාද, ‘උජ්ඣාපනකං නාම’ යන මේ පදය පිළිබද වදාළ විභඞ්ගයම කියයුත්තේ වේ. අඤ්ඤවාදකශික්‍ෂාපදයෙහි මෙන් අනික් වෙහෙසක් නැත්තේය. එහෙයින් එය වෙන්කොට නොඋදුරා විභාග නොකොටම නිගමනයම එක්ව කරන ලද්දේයයි දතයුතුය. **“ධම්මකම්මෙ ධම්මකම්මසඤ්ඤී”** යනාදිතන්හි ඒ උපසම්පන්නයක්හට යම් සම්මුතිකර්‍මයක් කරන ලදද, ඉදින් ඒ සම්මුති කර්‍මය ධර්‍මකර්‍ම වේද, ඒ මහණතෙමේද, එහි ධර්‍මකර්‍මැයි හැඟීම් ඇත්තේ ලාමක කොට සිතවීමද නුගුණ පහළ කිරීමද කෙරේනම්, නැවැත මොහුට ඒ ලාමකකොට සිතවීම නිමිතිකොටද නුගුණ පහළ කිරීමද නිමිතිකොටද පාචිත්තියාපත්තිය වන්නීයයි. මේ නයින් අර්‍ත්‍ථ දතයුතුය.
“**අනුපසම්පන්නං උජ්ඣාපෙති වා ඛීයති වා”** යන මෙහි සඞ්ඝයා විසින් සම්මත කරන ලද උපසම්පන්නයක්හට අනික් අනුපසම්පන්නයකු ලවා ලාමකකොට සිතවවයි. අවමන් කරවයි. ඒ අනුපසම්පන්නයාගේ හෝ සමීපයෙහි ඒ උපසම්පන්නයාගේ නුගුණ ප්‍රකාශ කෙරේ යන අර්‍ත්‍ථයි. “**උපසම්පන්නං සඞ්ඝෙන අසම්මතං”** කර්‍මවාක්‍යයෙන් සම්මත නොකරනලද හුදෙක් ‘තම මේ භාරයයි සඞ්ඝයා විසින් නගන ලද භාරය ඇති මහණුන්ගේ පහසු විහරණය පිණිස තමන්ම ඒ භාරය උසුලන යම් තැනෙක හෝ මහණහු දෙතුන් නමක් වෙසෙත්ද, එහි හෝ එබඳු කර්‍ම කරන්නා වූ යන අදහස වේ. “**අනුපසම්පන්නං සඞ්ඝෙන සම්මතං වා අසම්මතං වා**” යන මෙහි අනුපසම්පන්නයක්හට තෙරසසම්මුති දීම කිසිසේත් නොවටියි. එහෙත් උපසපන් කාලයෙහි ලද සම්මුති ඇත්තේ පසුව අනුපසම්පන්නභාවයෙහි සිටියේද, ඒ සඳහා ‘සඞ්ඝෙන සම්මතං වා’ යනු වදාළ සේක. යම් ව්‍යක්ත ශ්‍රාමණෙරයක්හට හුදෙක් සඞ්ඝයා විසින් සම්මත කරන ලද්දා වූ හෝ මහණක්හු විසින් ‘තෝ මේ කර්‍මය කරව’යි භාර කරන ලද්දේ ද, එබඳු හෙරණහු සඳහා ‘අසම්මතං වා’යි වදාරන ලදී. මෙහි සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන්ද උපදි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි, වාක්කර්‍මයි. අකුශලචිත්තයි. දුඃඛවෙදනයි.
චතුර්‍ත්‍ථ ශික්‍ෂාපදයෙහි “**හෙමන්තිකෙ කාලෙ**” හෙමන්ත කාලයෙහි. හිම වැටෙන කාලයෙහි “**කායං ඔතාපෙන්තා**” ඇඳපුටු ආදියෙහි හුන්නාහු ලහිරු රැසින් කය තවන්නාහු. “**කාලෙ ආරොචිතෙ**” කැඳබත් ඈ අතුරෙහි යම්කිසිවක් පිණිස කල් දැන්වූ කල්හි. “**ඔවට්ඨං හොති**” හිම වැස්සෙන් තෙමුනේ තෙත් වූයේ වේ.
**“අවස්සික සඞ්කෙතෙ**” වැසි ලකුණු නැති, වැසි නැත්තාවූ. වස්සානමාසැයි මෙසේ නොපැනවූ හිමවැටෙන සිවු මසය, ග්‍රීෂ්මසහිත සිවුමසය යන අට මස්හිය යන අර්‍ත්‍ථයි. **“මණ්ඩපෙවා**” අතු මඩුවෙහි හෝ පුවරුමඩුවෙහි හෝ. “**රුක්‍ඛමූලෙ”** යම් කිසි ගසක් යට. **“යත්‍ථ කාකා වා කුලලා දා න ඌහදන්ති”** යම් තැනක නිත්‍යාවාසහෙතුවෙන් කැදලි කොට වසන්නාවූ මේ කවුඩන් හා උකුස්සෝ හෝ ඉන් අන්‍ය පක්‍ෂීහු හෝ ඒ සෙනසුන මල නොගවසත්ද, එබඳු රුක්මුලෙහි යට කියූ අටමස්හි තබන්නට අනුදනිමි. එහෙයින් යම් තැනක ගොදුරෙහි යෙදුනු පක්‍ෂීහු විඩා හැර යෙත්ද, ඒ රුක්මුල සෙනසුන තැබීම නිවැරදිය. යම් තැනක නිත්‍යවාසහෙතුවෙන් කැදලි කොට වසත්ද, ඒ රුක්මුල නොතැබිය යුතුය. ‘අට්ඨමාසෙ’යි කියූ බැවින් යම් ජනපදයන්හි වැසිකල නොවසීද, ඒ ජනපදයන්හිද වැසිසාර මස්හි ද සෙනසුන් තැබීම වරද සහිතමය. ‘අවස්සිකසඞ්කෙතෙ’ කියූ බැවින් යම් හෙමන්ත සෘතුවෙක්හි වැසි වසීද, ඒ හෙමන්ත සෘතුවෙහිද එලමහනෙ’හි සෙනසුන් තැබීම නොසුදුසුය. ග්‍රීෂ්ම සෘතුවෙහි වනාහි හැමතැන පහවූ වලා ඇති අහස පිරිසිදු වේද, මෙබඳු කාලයෙහි කිසියම් කරුණකින් වුවද එලිමහනෙහි ඇඳපුටු තැබීමෙහි වරදෙක් නැත්තේය.
අබ්හොකාසික භික්‍ෂූන් විසින්ද වත දැනගත යුතුය. ඒ අබ්හොකාසිකයාගේම පෞද්ගලික ඇඳක් වේද, එහිම සැතපිය යුතුය. සඞ්ඝිකයක් ගන්නහු විසින් වේවැලින් හෝ වැහැරියෙන් හෝ වියූ ඇදක් ගතයුතුය. එබදු ඇදක් නැති කල්හි පැරණි ඇඳක් ගතයුතුය. එබන්දකුදු නැති කල්හි අලුත වියූ ඇඳක් හෝ මෙට්ට සහිත ඇඳක් හෝ ගතයුතුය. ගෙණ ‘මම උත්කර්‍ෂවෘක්‍ෂමූලික වෙමි, උත්කර්‍ෂ අභ්‍යවකාශික වෙමි, සිවුරු කිළියක්ද නොකොට නොකල්හි එලිමහනෙහි හෝ රුක්මුලෙහි හෝ සෙනසුනක් නොපනවා නිදීම නොවටියි. ඉදින් සිවු ගුණවූද සිවුරෙන් කළ කිළිය නොතෙමෙන්නක් කොට රකින්නට නොහැක්කේද හද්දාවැසි ආදීහු වෙත්ද, එකල්හි මහණහු තමා කායානුගතික බැවින් වටියි.
වනයෙහි පත්කිළියෙහි වසන්නවුන්ට ශීලසම්පත්තියෙහි පහන් සිත් ඇති මිනිස්සු ‘සඞ්ඝික පරිභොගයෙන් පරිභොග කළ මැනැවැ’යි අලුත් ඇඳපුටු දෙත්ද, එහි වැස යන්නවුන් විසින් සමීපවෙහෙරක සභාග භික්‍ෂූන්ට යවා යායුතුය. සභාග භික්‍ෂූන් නැති කල්හි නොතෙමෙන තැනක තබා යායුතුය. නොතෙමෙන තැනක් නැති කල්හි රුකෙක එල්ලා යා යුතුය. සෑමිදුලෙහි මුස්න ගෙණ බොජුන්හල මිදුල හෝ පොහෝගේ මිදුල හෝ පිරිවෙන් දිවාතැන් ගිනිහල් ආදීන් අතුරෙහි එක්තරා තැනක් හෝ හැමද මුහුණ සෝදා මුසුන් මළුවෙහිම තැබිය යුතුය. පොහෝ ගෙවල් ඈ අතුරෙහි එක් තැනක ගෙන සෙසු තැන් හමදින මහණහුට ද මෙම නය වේ.
යම් මහණෙක් පිඬු සිඟා යන මග නමදින්ම යනු කැමැත්තේ වේද, අන්හු විසින් හැමඳ අතරමග ශාලාවක් ඇත්තේ නම් එහි තැබිය යුතුය. ඉදින් නැත්තීනම් වැහි පටල නොනැගිබව සලකා ‘යම්තාක් මම ගමින් නික්මෙම්ද, ඒතාක් නොවස්නේයයි දන්නහු විසින් යම්කිසි තැනක තබා නැවත පෙරළා එන්නහු විසින් තුබූ තැන තැබිය යුතුය. ඉදින් වස්නේයයි දන්නේ එළිමහනෙහි තබා නම් දුක්කටයි **මහාපච්චරියෙහි **කියනලදී. සෑමිදුල් ආදි ඒ ඒ තැනම හැමදිම පිණිස මුස්න තබන ලද්දේවේද, ඒ ඒ තැන හැමද ඒ ඒ තැනම තැබීම නිවරද වේ. අසුන්හල හමදින්නහු විසින් වත දනයුතුය. එහි මේ වතයි. මැද සිට හිඳින්නවුන්ගේ පා තබන තැනට අභිමුඛ වූ හෝ හමදින්නහුගේ පාදස්ථානයට අභිමුඛවූ හේ වැලි ගෙන යා යුතුය. කසළ අතින් ගෙණ පිටත දැමිය යුතුය.
“**මසාරකො**” ඇඳ පා වද එහි විට්ටම ප්‍රවෙශකොට කරන ලද්දේය. **“ඛුන්‍දිකාබද්ධො**” විට්ටමෙන් ඇද පා ඩැහැගන්වා පර්‍ය්‍යඞ්කසඞ්ක්‍ෂෙපයෙන් කරන ලද්දේය. “**කුළීරපාදකො**” අස්, බැටළු ආදීන්ගේ හා සමාන පාදයෙන් කරන ලද්දේය. වක් පා ඇති යම්කිසි ඇඳක් වේද, මෙය කුළීරපාදකැයි කියනු ලැබේ. **“ආභච්චපාදකො**” මේ ආහච්චපාදක නම් ඇඳ අවයවයන් විද කරන ලද්දේ වේයයි මෙසේ පසුභාගයෙහි පෙළෙහිම කියන ලද්දේය. එහෙයින් විට්ටම් විද එහි පාමුදුන ඇතුල්කොට මත්තෙහි ඇණ ගසා කරනලද ඇඳ ආහච්චපාදකැයි දතයුතුය. පුටුවෙහිද මෙම නයයි “**අන්තො සංවෙඨෙත්‍වා බද්ධං හොති**” යටද උඩද පළල් කොට මැද කෙටි කොට මිහිඟු බෙර සටහන් කොට බඳින ලද්දේ වේ. එය මැද සී වගසමින් වටකොටද කරත්. මෙහි අකැප සමෙක් නම් නැත්තේය. සෙනසුන රන්මුවා වූයේද වටියි. එහෙයින් එය මහැඟි වේ. **“අනුපසම්පන්නං සන්‍ථරාපෙති තස්ස පළිබොධො**” යමකු විසින් අතුරුවන ලද්දේ ද, ඒ මහණහුට පළිබොධය වේ. ‘**ලෙඩ්ඩුපාතං අතික්කමන්තස්ස ආපත්ති පාචිත්තියස්ස**” බලමැදුම් පුරුෂයකුගේ ලෙඩ්ඩුපාතයක් ඉක්මවන මහණහුට පාචිත්තිය වේ.
මෙහි මේ විනිශ්චයයි. ස්ථවිර තෙමේ බොජුන්හලෙහි බත්කිස කොට ලදරු හෙරක්හට ‘යව දිවාතන්හි ඇඳපුටු පනවා’යි අණවයිද, හෙතෙමේ එසේ කොට හුන්නේය. ස්ථවිර තෙමේ කැමති සේ හැසිර එහි ගොස් ථවිකයක් හෝ උතුරු සඟ සිවුර හෝ තබාද, එතැන් පටන් තෙරහුට පළිබොධය වේ. හිඳ තෙමේ යන්නේ නොම උදුරාද, නොඋදුරුවාද, ලෙඩ්ඩුපාතය ඉක්මීම නිමිති කොට පාචිත්තිය වේ. ස්ථවිර තෙමේ එහි ථවිකයක් හෝ උතුරුසඟ සිවුර හෝ නොතබා සක්මන් කරමින්ම ලදරු හෙරණහුට ‘තෝ යවයි කියා නම්, ඔහු විසින් ‘ස්වාමීනි’ මේ ඇඳපුටුයයි කිය යුතුය. ස්ථවිර තෙමේ වත දනී නම්, ‘තෝ යව, මම ප්‍රකෘතිමත් කරන්නෙමියි කිය යුතුය. ඉදින් බාලයෙක් වේ නම්, නොඋගත් වත් ඇත්තේ ‘යව, මෙහි නොසිටුව, හිඳින්නට නොම දෙව, නිදන්නට නොම දෙව’යි ලදරු හෙරණහුට තර්‍ජනය කෙරේමය. ලදරු හෙරණහු විසින් ‘ස්වාමීනි’ සැපයේ සයන කරවු’යි, මෙහි නොසිටුවයි කියූ වචනය ලැබ වැඳ යායුතුය. ඔහු ගියකල්හි තෙරහුටම පළිබොධය වේ. පෙර කියූනයින්ම මේ මහණහුට ආපත්තිය දතයුත්තීය.
එකල්හි ඇණ වූ කෙණෙහිම ලදරු හෙරණ තෙමේ ‘ස්වාමීනි’ මට බඩු සේදීම් ආදීවූ කිසි කටයුත්තෙක් ඇත්තේය’යි කියාද, ස්ථවිර තෙමේද, ‘තෝ ඒ සෙනසුන පනවා යව’යි කියා බොජුන්හලින් නික්ම අන් තැනක යේද, පා ඉදිරීම හෙතුකොට කරවිය යුතුය. ලෙඩ්ඩුපාතොපචාරයෙන් පිටත සිටි බැවින් පාදුද්ධාරය හේතුකොට කරවිය යුත්තේයයි කියනලදී. අන් තැනකට යන මහණහුට පළමු පය ඉදිරීම නිමිතිකොට පාචිත්තිය යන අර්‍ත්‍ථයි. ඉදින් එහිම ගොස් හිඳීද, පළමුකී නයින්ම ඔහුට ලෙඩ්ඩුපාතය ඉක්මවීම නිමිතිකොට ඇවැත් වේ. ස්ථවිර තෙමේ හෙරණහුට අණවා නම්, හෙරණහු එහි ඇඳපුටු පනවා හුන් කල්හිද, බොජුන් හලින් අන් තැනක යන්නේද පය ඉදිරීම හෙතුකොට කරවිය යුතුය. ගොස් හුන්නේ නැවත යන කල්හි ලෙඩ්ඩුපාතය ඉක්මීම නිමිතිකොට වන ඇවතින් කරවිය යුතුය. අණවනුයේ ඇඳපුටු පනවා එහිම හිඳුවයි අණවාද, යම් තැනක කැමැති වේද, එහි ගොස් එන්නට ලබන්නේය. තමන් ප්‍රකෘතිමත් නොකොට යන මහණහුට ලෙඩ්ඩුපාතය නිමිතිකොට පාචිත්තිය වේ. අතර අතර රැස්වීමෙහි ඇඳපුටු පනවා හුන්නහු විසින් යන කල්හි ආරාමිකයන්ට ‘මේ සෙනසුන තැත්පත් කරවු’යි කිය යුතුය. නොකියා යන්නවුන්ට ලෙඩ්ඩුපාතය ඉක්මීම නිමිතිකොට ඇවැත් වේ.
මහාධර්‍මශ්‍රවණයෙක් වේ. එහි පොහෝගෙයින්ද බොජුන් හලින්ද ගෙණ අවුත් ඇඳපුටු පනවත්ද, ආවාසිකයන්ටම පළිබොධය වේ. ආගන්තුකයෝ ‘මේ අසුන අපගේ උපාද්ධ්‍යායාහට මේ අසුන ආචාර්‍ය්‍යයාහටැයි ගණිත් නම් එතැන් පටන් ඒ ආගන්තුක මහණුන්ටම පළිබොධය වේ. යන කල්හි තැන්පත් නොකොට ලෙඩ්ඩුපාතය ඉක්මවන මහණුන්ට ඇවැත් වේ. **මහාපච්චරියෙහි** වනාහි යම්තාක් අන් මහණහු නොහිඳිත්ද, ඒතාක් යම් කෙනකුන් පනවන ලද්දේ ද ඔවුන්ට භාරය, අන්‍යයන් අවුත් හුන් කල්හි හුන් මහණුන්ට භාරය. ඒ මහණහු නොඋදුරා හෝ නොඋදුරවා හෝ යෙත්ද, දුක්කටය වේ. කුමක්හෙයින්ද යත්:- නොඇණවීමෙන් පැනවූ බැවිනැයි කියන ලදී. ධර්‍මාසනය පැනවූ කල්හි යම්තාක් මතුමතු පාලිපාඨය පවත්වන්නෙක් හෝ ධර්‍මකථිකයෙක් හෝ නොවේද, නොඒද, ඒතාක් සෙනසුන පැනවූවන්ට පළිබොධය වේ. සියලු රෑ දාවල ධර්‍මශ්‍රවණය වේද, අනික් ස්වරභාණකයෙක් හෝ ධර්‍මකථිකයෙක් හෝ නැගී සිටීද, අනිකෙක් හිඳීද, යමෙක් යමෙක් අවුත් හිඳීද, ඒ ඒ මහණහුට භාර වේ. නැගිටින්නහු විසින් මේ අසුන තොපට භාරැ’යි කියාම යායුතුය. අනිකකු නො ආකල්හිම පළමුකොට හුන් මහණ නැගිට යේද, ඔහුද උපචාරය තුළ සිටියදීම අන් මහණෙක් අවුත් හිඳීද, නැගිට ගිය මහණ තෙමේ ඇවතින් නොකරවිය යුතුය. ‘අන් මහණකු නො ආකල්හිම පළමුකොට හුන් මහණ තෙමේ හුනස්නෙන් නැගිට ලෙඩ්ඩුපාතය ඉක්මවාද, ඇවැතින් කරවිය යුතුය. හැම තන්හිද ලෙඩ්ඩුපාත ඉක්මීම නිමිතිකොට පළමු පියෙහි දුක්කටය වේ. දෙවන පියෙහි පාචිත්තිය වේ. මේ ක්‍රමය මහාපච්චරියෙහි කියන ලද්දේය.
“**චිලිමිකං වා**” යනාදියෙහි චිලිමිකා නම් සුණු පිරියම් කළ බීම පැහැය රකිනු පිණිස කරන ලද්දීය. ඒ චිලිමිකාව යටට එළා ඒ මතුවෙහි කළාල එළත්. **උත්තරත්‍ථරණ **නම් ඇඳපුටු මතුවෙහි ඇතිරිය යුතු පසතුරුණය**. භුම්මත්‍ථරණ** නම් බිම ඇතිරිය යුතු වූ කළල් ආදි විකෘතිය. **තට්ටික** නම් තල්පතින් හෝ වැහැරියෙන් හෝ කළ තටුවය. **චම්මඛණ්ඩ** නම් සී වග දිවි වලස් සම් ආදීන් අතුරෙහි යම්කිසි සමෙක. අර්‍ත්‍ථකථාවන්හි වනාහි සෙනාසන පරිභොගයෙහි වැළකූ සමක් නම් නොපෙනේ. එහෙයින් සිංහ චර්‍මාදිය පරිහරණය කිරීමෙහිම ප්‍රතික්‍ෂෙපය දතයුතුය. **පාදපුඤ්ඡනී** නම් රැහණින් හෝ කඩවැටියෙන් හෝ පාපිස්නා පිණිස කරන ලද්දීය**. ඵලකපීඨ** නම් පුවරුයෙන් කළ පුටුවය. නොහොත් පුවරුවද දැවමුවා පුටුවද. මෙයින් සියලුම දැවබඩු ආදිය සඞ්ග්‍රහ කරන ලද්දේය. **මහාපච්චරියෙහි **වනාහි පාත්‍රදරණුව පාත්‍රපියන පාසෝදන දඬුකඩ තල්වැට විජනපත යන යම් කිසි දැවබඩුවක් යටත් පිරිසයින් පැන්කිණිස්ස පැන්සක එළිමහනෙහි තබා යන මහණහුට දුක්කටැයි කියනලදී. මහාඅර්‍ත්‍ථකථාවෙහි වනාහි මේ නය ද්විතීය ශික්‍ෂාපදයෙහි දක්වන ලද්දේය. එළිමහනෙහි පඬුපිස පඬුබඳුන පඬුකිණිස්ස පඬුඔරුව යන සියල්ල ගිනිහලෙහි තැන්පත් කටයුතුය. ගිනිහලක් නැත්තේනම් නොතෙමෙන කඳුතොල්ලෙක තැන්පත් කටයුතුය. එද නැතිකල්හි යම් තැනෙක්හි බලන්නාවූ භික්‍ෂූහු දකිත්ද එබඳු තැනක තබාද යායුතුය.
“**අඤ්ඤස්ස පුග්ගලිකෙ**” යමකු කෙරෙහි විශ්වාසයෙන් ගැනීම නොහටගණීද, ඔහු වෙත තැබීම නිමිතිකොට දුක්කටය වේ. යමකු කෙරෙහි විශ්වාසය හටගැණේද, ඔහු සතු දැය තමන්ගේ පුද්ගලිකයන් මෙන් වේයයි **මහාපච්චරි** ආදියෙහි කියන ලද්දේය.
**“ආපුච්ඡිත්‍වා ගච්ඡති**” යම් මහණෙක් හෝ හෙරණෙක් හෝ ආරාමිකයෙක් හෝ ලජ්ජියෙක්වේද, තමාට පළිබොධයක් මෙන් සලකාද යමෙක් එබන්දකු විචාරයේද, ඔහුට ඇවැත් නොවේ. “**ඔතාපෙන්තො ගච්ඡති**” අව්වෙහිලා වියලනේ අවුත් උදුරන්නෙමි’යි යේද, මෙසේ යන මහණහුට ඇවිත් නොවේ. **“කෙනචි පළිබුද්ධං හොති” **සෙනසුන කිසිවකු විසින් උපද්‍රව කරන ලද්දේවේය යන අර්‍ත්‍ථයි. ඉතා මහලු මහණෙක් තෙමේ නැගිටුවා ගණී නම්, යකෙක් හෝ ප්‍රෙතයෙක් හෝ අවුත් හිඳී, නම් කිසි ඉසුරෙක් අවුත් ගණී නම්, සෙනසුන උපද්‍රැත වේ. සිංහව්‍යාඝ්‍රාදීන් හෝ ඒ ප්‍රදේශයට අවුත සිටි කල්හිද සෙනසුන උපද්‍රෘතම වේ. මෙසේ කිසිවකු විසින් උපද්‍රැත කල්හි නොඋදුරා යන මහණහුටද ඇවැත් නොවේ. “**ආපදාසු**” ජීවිතයට හා බ්‍රහ්මචර්‍ය්‍යයට අන්තරායයක් ඇති කල්හිය. එහිද ඇවැත් නොවේයයි දන්නේය. සෙස්ස ප්‍රකටමය.
කඨිනසමුත්‍ථානිකය. කායවාචායෙන් කායවාචාචිත්තයෙන් උපදී. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්විතීය සෙනාසන ශික්‍ෂාපදයෙහි **“භිසිං**” ඇඳ බිස්සක් හෝය පුටු බිස්සක් හෝය. චිමිලිකාදීහු ප්‍රථම ශික්‍ෂාපදයෙහි කියූ ආකාර ඇත්තාහුම වෙති. “**නිසීදනං”** දා සහිත නිසීදනය දතයුතුය. “**පච්චත්‍ථරණං**” පොරෝනා රෙද්ද හා මහාකොඳු පලසයයි අර්‍ත්‍ථකථාවන්හි මෙපමණෙක්ම කියනලදී. “**තිණසත්‍ථාරො**” යම් කිසි තෘණයකින් කරනලද ඇතිරියය. පර්‍ණසන්‍ථාරයෙහිද මේ නය වේ. “**පරික්‍ඛෙපං අතික්කමන්තස්ස**” මෙහි සඞ්ඝික විහාරයෙහි භිසි ආදියක් පනවා තමා නොඋදුරා හෝ අනිකකු ලවා නොඋදුරවා හෝ නොවිචාරා පළමු පය ඉක්මවන මහණහුට දුක්කටය වේ. දෙවන පය ඉක්මීම නිමිති කොට පාචිත්තිය වේ. වට නොකළ සෙනසුනෙහි උපචාරය නම් කෙළවර තුබූ සෙනසුනෙන් ලෙඩ්ඩුපාත දෙකෙකි.
“**අනාපුච්ඡං වා ගච්ඡෙය්‍ය**” මෙහි මහණකු ඇති කල්හි මහණතෙමේ විචාළ යුතුය. ඒ මහණකු නැති කල්හි සාමණෙරයෙක් විචාළ යුතුය. සාමණෙරයකු නැති කල්හි ආරාමිකයෙක් විචාළ යුතුය. ආරාමිකයකුද නැති කල්හි යමකු විසින් විහාරය කරවන ලද්දේ ද, ඒ විහාරස්වාමි තෙමේ හෝ ඔහුගේ කුලයෙහි යම්කිසි නෑයෙක් හෝ විචාළ යුතුය. ඔහුද නැතිකල්හි ගල් සතරක් මතුවෙහි ඇඳ තබා ඒ ඇඳෙහි සෙසු ඇඳ පුටු නංවා මතුවෙහි බිසි ආදීවූ දස වැදෑරුම් ශය්‍යාවන් රැස්කොට දැවබඩු හා මැටිබඩු තැන්පත්කොට දොරජනෙල් පියා ගමිකවත පුරා යා යුතුය. ඉදින් සෙනසුන තෙමේ නම් සෙවිලි කිරීම පිණිස තණ හෝ උළු හෝ ගෙනෙන ලද්දේ නම් සෙවිලි කිරීමට හැකිවේනම් සෙවිලි කළ යුතුය. නොහැක්කේ නම් නොතෙමෙන යම් අවකාශයෙක් වේ නම් එහි ඇඳපුටු ආදිය තබා යායුතුය. සියලු තැන තෙමේ නම් හැකිවන්නහු විසින් ගම තුල උපාසකයන්ගේ ගෙයි තැබිය යුතුය. ඒ උපාසකයෝද ‘ස්වාමීනි’ සඞ්ඝිකය නම් බරය. අග්නිදාහාදීන්ට බියවෙමු’යි නොපිළිගණිත්ද, එළිමහනෙහිද ගල් මතුවෙහි ඇද තබා සෙස්ස පෙර කියූ නයින් තබා තණවලින් හා කොළවලින් වසා එහි යම් අවයව මාත්‍රයක් නමුදු ඉතිරිවේද එය එහි පැමිණි අන් මහණුන්ට උපකාර වන්නේයයි යෑම වටියි.
“**විහාරස්ස උපචාරෙ**” යනාදි තන්හි විහාරොපචාරය නම් එක් එක් විහාරයෙහි පවුර ඇතුළ පිරිවෙණය. **“උපට්ඨානසාලා”** පිරිවෙන් බොජුන්හල. **“මණ්ඩපො**” පිරිවෙන් මඩුව. “**රුක්‍ඛමූලං**” පිරිවෙන් රුක්මුල. මේ නය වනාහි **කුරුන්‍දාර්‍ත්‍ථකථාවෙහි** කියනලදී. තවද “**විහාරො**” යනු ඇතුළුගැබ හෝ අන්‍යවූ සියල්ල වැසුනු ගුප්තසෙනාසනය හෝයි දතයුතුය. “**විහාරස්ස උපචාරෙ**” ඒ විහාරයෙහි පිටත ලංවූ අවකාශයෙහිය. “**උපට්ඨානසාලාය වා**” බොජුන් හලෙහි හෝ. “**මණ්ඩපෙවා”** නොපිරිසිඳින ලද්දා වූ හෝ පිරිසිඳින ලද්දා වූ හෝ බොහෝ දෙන රැස්වන මඩුවෙහි. රුක්මුලෙහි විශෙෂ වශයෙන් කියයුත්තෙක් නැත්තේයි කියනලදී. **“ආපත්ති දුක්කටස්ස**” කියූ ආකාරවූම දසවැදෑරුම් ශය්‍යාව ඇතුළුගැබ් ආදියෙහි ගුප්තස්ථානයෙක්හි පනවා තබා යන මහණහුට යම්හෙයකින් ශය්‍යාවත් සෙනාසනයත් වේයන් විසින් නසනු ලැබේ, තුඹස් රැසක්ම වේද, එහෙයින් පාචිත්තිය වදාරන ලදී. පිටත වනාහි උපස්ථාන ශාලාදියෙහි පනවා යන මහණහුට ශය්‍යාව පමණක්ම ස්ථානය අගුප්ත බැවින් නස්නේද, සෙනසුන නොනස්නේද, එහෙයින් මෙහි දුක්කටය වදාරන ලදී. **“මඤ්චං වා පීඨං වා**” යන මෙහි යම්හෙයකින් ඇඳපුටු වහා වේයන් විසින් කන්නට නොහැක්කේද, එහෙයින් ඒ ඇඳපුටු විහාරයෙහිද අතුරා යන මහණහුට දුක්කටය වදාරන ලදී. විහාරොපචාරයෙහි විහාර චාරිකාවෙහි ඇවිදින්නෝද, ඒ සෙනසුන දැක තැන්පත් කරන්නාහුය.
“**උද්ධරිත්‍වා ගච්ඡති**” යන මෙහි උදුරා තබා යන්නහු විසින් සියලු ඇඳපුටු කවුළුවෙන් බැහැර කොට එක්කොට සිවුරලන හුණෙහි එල්වා යායුතුය. පසුව අවුත් වසන මහණහු විසින්ද, නැවත ඇඳපුටු පනවා එහි නිදා හිද යන්නහු එසේම කළ යුතුය. බිත්තියෙන් ඇතුළත ශය්‍යාව බිත්තියෙන් පිටත පනවා වසන්නහු විසින් යන කල්හි ගත් තැනම තැන්පත් කළයුතුය. පහය මත්තෙන් බහා පහය යට වසන මහණහටද මෙම නයවේ. රාත්‍රිස්ථාන දිවා ස්ථානයන්හි ඇඳපුටු පනවා යන කල්හි නැවැත ගත්තැනම තැබිය යුතුය.
“**ආපුච්ඡිත්‍වා ගච්ඡති**” යන මෙහි මේ ආපුච්ඡා කටයුතු ආපුච්ඡා නොකටයුතු විනිශ්චයයි. ඒතාක් බිම යම් දිග්සාලාවක් හෝ පන්සලක් හෝ වේද, රුක්ටැඹෙක්හි කළ යම් ගෙයක් හෝ වේයන් නගින තැනක් වේද, එතැනින් යන්නහු විසින් ඒතාක් ආපුච්ඡා කොටම යායුතුය. එද කිහිප දවසක් පිළිදැගුම් නොකරන කල්හි තුඹස්හුම නැගී සිටිත්ද, එහෙයිනි. ගල්පිට හෝ ගල්ටැම්හි හෝ කරනලද යම් සෙනසුනක්, පර්‍වතගුහාවක් හෝ වේද, සුණු පිළියම් කළ සෙනසුනක් හෝ වේද, යම් තැනක වේයන් නගිනු ඇතැයි සැකයෙක් නැත්තේද, එයින් බැහැර යන මහණහුට ආපුච්ඡා කොටද ආපුච්ඡා නොකොටද යෑම වටියි. ආපුච්ඡා නම් වතයි. ඉදින් එබදු සෙනසුනෙහිද එක් පසෙකින් වේයෝ නගිත්ද, ආපුච්ඡා කොටම යායුතුය. යම් ආගන්තුක මහණෙක් සඞ්ඝික සෙනසුනක් ගෙණ වසන මහණහුට අනුව පවතිනුයේ තමන්ට සෙනසුන නොගෙණ වෙසේද, යම්තාක් හෙතෙමේ නොගනීද, ඒතාක් ඒ සෙනසුන පළමු මහණහුටම පළිබොධය වේ. යම්කලෙක ඒ මහණ තෙමේ සෙනසුන ගෙණ තමන්ගේ ඓශ්චර්‍ය්‍යයෙන් වෙසේද, එතැන් පටන් ආගන්තුක මහණහුටම පළිබොධය වේ. ඉදින් දෙදෙනම බෙදා ගණිත්ද දෙදෙනාහටම පළිබොධය වේ**. මහාපච්චරියෙහි** වනාහි කියනලදී. ඉදින් දෙතුන් දෙන එකතුව පනවත්ද යන කල්හි සියල්ලන් විසින් ආපුච්ඡා කටයුතුය. ඔවුන් අතුරෙහි පළමුකොට යනුයේ ‘පැසුළු මහණතෙමේ පොෂණය කරන්නේය’යි කල්පනාකොට යේ නම් වටියි. පශ්චිමයාගේ කල්පනාවෙන් මිදීමක් නැත්තේය. බොහෝ මහණෝ එකකු යවා අතුරුවත්ද, යන කල්හි සියල්ලන් විසින්ම ආපුච්ඡා කටයුතුය. එකකු යවා හෝ විචාළ යුතුය. අන් තැනකින් ඇඳපුටු ආදිය ගෙණ අවුත් අන් තැනක වැසද, යන කල්හි එහිම ගෙන යායුතුය. අන් තැනකින් ගෙණ අවුත් වසන කල්හි අන් ඉතා මහලු මහණෙක් ඒද, පිටමං නොකොට යුතුය. “ස්වාමීනි’ මා විසින් අනික් ආවාසයකින් ගෙන එන ලද්දේය. ප්‍රකෘතිමත් කළ මැනවැ’යි කිය යුතුය. ඔහු විසින් ‘මෙසේ කරන්නෙමි’යි පිළිගත් කල්හි අනික් මහණහුට යෑම වටියි. මෙසේ අනික් තැනක ගෙණ ගොස්ද සඞ්ඝික පරිභොගයෙන් පරිභොග කරන මහණහුට ඇසුනේ හෝ දිරුයේ හෝ සොරුන් විසින් හෝ ගන්නා ලද්දේ වේද, නය නොවේ පෞද්ගලික පරිභොගයෙන් පරිභොග කරන්නහුට වනාහි නය වේ. අන් මහණක්හුගේ ඇඳපුටු වනාහි සඞ්ඝිකපරිභොගයෙන් හෝ පෞද්ගලික පරිභොගයෙන් හෝ පරිභොග කරන්නහුට නැසුනේ නයවේමය.
**“කෙනචි පළිබුද්ධං හොති**” මහලු මහණ ඉසුරු යක්‍ෂ සිංහ ව්‍යාල මෘගකෘෂ්ණ සර්‍පාදීන් අතුරෙහි යම් කිසිවකු විසින් සෙනසුන උපද්‍රැත වේද, **“සාපෙඛො ගනත්‍වා තත්‍ථ ඨිතො ආපුච්ඡති කෙනචි පළිබුද්ධො හොති” **අදම අවුත් පිළිදැගුම් කරන්නෙමි’යි මෙසේ බලාපොරොත්තු සහිතව ගඟින් එතෙරට හෝ අන් ගමකට හෝ ගොස් යම් තැනකදී මේ මහණහුට යන සිත උපදීද, එහිම සිටියේ කිසිවකු යවා විචාරාද, ගඟ පිරීම රජ සොර ආදීන් අතුරෙහි හෝ කිසිවකින් උපද්‍රැත වේද, උවදුරු ලද්දේ ද පෙරළා එන්නට නො හැකිවේද, මෙසේවූ මහණහුටද ඇවැත් නොවේ. සෙස්ස සමුට්ඨානාදීන් සමග ප්‍රථම ශික්‍ෂාපදයෙහි කියූනයමය.
ෂෂ්ඨ ශික්‍ෂාපදයෙහි “**පළිබුද්ධන්ති”** ඉතා පළමුව ගොස් පාසිවුරුගෙණ අවුරා සිටිත්. **“ථෙරෙ භික්‍ඛූ වුට්ඨාපෙන්ති**” ඇවැත්නි’ අපට පැමිණේය’යි වස්ගණනින් ගෙණ ස්ථවිර භික්‍ෂූන් නැගිටුවත්. **“අනුපඛජ්ජ සෙය්‍යං කප්පෙන්ති”** ‘ස්වාමීනි’ ඔබවහන්සේට මඤ්චස්ථානයට පැමිණේ. සියලු විහාරය නොපැමිණේ. දැන් මෙතැන අපට පැමිණේයයි වැද ඇඳපුටු පනවා හිඳීමද කෙරෙත්. නිදීම ද කෙරෙත්. හැදෑරීමද කෙරෙත්.
**“ජාන**” ‘මෙතෙමේ නොනැගිටවිය යුතුය’යි දන්නේ. එහෙයින්ම මේ ශික්‍ෂාපදයාගේ විභඞ්ගයෙහි “**ඛුඩ්ඪො ජානාති”** යනාදිය වදාරන ලද්දේය. වෘද්ධතෙමේ වනාහි තමන් වෘද්ධ බැවින් නොනැගිටවිය යුතුය. ගිලන් තෙමේ ගිලන් බැවින් නොනැගිටවිය යුතුය. සඞ්ඝ තෙමේ වනාහි භාණ්ඩාගාරික භික්‍ෂූහුගේ හෝ ධර්‍මකථික විනයධරාදීන්ගේ හෝ ගණවාචක ආචාර්‍ය්‍යයාගේ හෝ බොහෝ උපකාර ඇතිබවද ගුණ විශිෂ්ට බවද සලකමින් නිත්‍යවාසය පිණිස විහාරයක් සම්මත කොට දෙන්නේය. එහෙයින් යම් මහණක්හට සඞ්ඝයා විසින් දෙන ලද්දේ ද, හෙතෙමේද නොනැගිට වියයුතුය. මෙහිද එකාන්තයෙන් ගිලනහුටද සඞ්ඝතෙමේම සුදුසු සෙනසුනක් දෙන්නේය. ගිලන් තෙමේ වනාහි අපලොකනය කොට සඞ්ඝයා විසින් නොදුන් සෙනසුන් ඇත්තේද, නොපෙළිය යුත්තේය. අනුකම්පා කටයුතුයයි දක්වන්නට වෙන්ව කියන ලද්දේය.
“**උපචාරෙ**” යන මෙහි මඤ්චපීඨයන් පිළිබඳ මහල්ලක විහාරයෙහි වටින් එක්රියන් හමාරෙක් උපචාරය වේ. ඛුද්දක විහාරයෙහි යම් තැනකින් පොහොනේද එතැනින් එක්රියන් හමාරෙක් උපචාරය වේ. පා දොවා ඇතුල් වන්නහුගේද, මුත්‍ර කිරීම පිණිස නික්මෙන්නහුගේද දොර තබන ලද පා දෝනා ගලපටන්ද මුත්‍ර කරන ස්ථානය පටන්ද, යම්තාක් ඇඳපුටු වේද, ඒතාක් එක්රියන් හමාරක් පළල් වූ මාර්‍ගය උපචාර නම් වේ. එහි ඇඳක හෝ පුටුවක හෝ උපචාරයෙහි සිටියාවූ හෝ ඇතුල් වන්නාවූ හෝ නික්මෙන්නාවූ හෝ මහණහුගේ උපචාරයෙහි යම් මහණෙක් සමීපයට පිවිස ශයනය කරනු කැමැත්තේ දශවිධ ශය්‍යාවෙන් අතුරෙහි එක් ශය්‍යාවක් අතුරා හෝ අතුරවා හෝ දුක්කටාපත්තිය වේ.
“**අභිනිසීදති වා අභිනිපජ්ජති වා”** මෙහි හිඳීම් පමණකින් හෝ නිදීම් පමණකින් හෝ පාචිත්තිය වේ. ඉදින් දෙකම කෙරේ නම් පාචිත්තිය දෙකක් වේ. නැගිට නැගිට හිඳින්නහුට හෝ නිදන්නහුට හෝ ප්‍රයොගයක් ප්‍රයොගයක් පාසා පාචිත්තිය වේ.
**“උපචාරං ඨපෙත්‍වා සෙය්‍යං සන්‍ථරති වා සන්‍ථරාපෙති වා**” යන මෙහිද මෙයින් මතුවෙහිද **“විහාරස්ස උපචාරෙ**” යනාදි වූ දුක්කට වාරයෙහි ද යම්සේ මේ ශික්‍ෂාවෙහි හිඳිම් පමණෙක්හි නිදීම් පමණෙක්හි මෙදෙක කිරීමෙහි ප්‍රයොග භෙදයෙහි ද පාචිත්තිය ප්‍රභෙදය කියන ලද්දේ ද, එසේ දුක්කටාදිප්‍රභෙද’ය දතයුතුය. යම්හෙයකින් මෙබඳු වූ විසභාගපුද්ගලයකු සමග එක් වෙහෙරක හෝ එක් පිරිවෙණක හෝ විසීමෙන් අර්‍ත්‍ථයෙක් නැත්තේද, එහෙයින් හැම තැන්හිම මොහුගේ විසීම වළක්වන ලද්දේය. **“අඤ්ඤස්ස පුග්ගලිකෙ”** යන මෙහිද විශ්වාසිකයාගේ පෞද්ගලිකය තමන්ගේ පෞද්ගලිකය සමානම වේ. එහි ඇවැත් නොවේ.
“**ආපදාසු**” ඉදින් පිටත වසන්නහුගේ ජීවිතයට හා බ්‍රහ්මචර්‍ය්‍යට අනතුරු වේද, මෙබඳු ආපදාවන්හි යම මහණෙක් තෙමේ පිවිසේද ඒ මහණහුටද ඇවත් නොවේ. සෙස්ස ප්‍රකටමය. ප්‍රථමපාරාජිකසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශලචිත්තයි. දුඃඛවෙදනයි.
සප්තම ශික්‍ෂාපදයෙහි “**එකෙන පයොගෙන බහුකෙපි ද්වාරෙ** **අතික්කාමෙති”** සිවුමහල් පස්මහල් ඇති යම් ප්‍රාසාදයෝ වෙත්ද, හයක් හතක් දොර කොට ඇති චතුස්සාලාවෝ වෙත්ද, එබඳු සඞ්ඝික සෙනාසනයන්හි අත් හේ ග්‍රීවය හෝ ගෙණ අතර නොතබමින් එක් ප්‍රයොගයකින් ඉක්මවාද එක්ම පාචිත්තියෙක් වේ. තබ තබා නොයෙක් ප්‍රයොගයෙන් ඉක්මවන මහණහුට දොර ගණනින් පාචිත්තියයෝ වෙත්. අතින් ආමර්‍ෂණය නොකොට නික්මෙවයි. කියා වචනයෙන් නික්මවන මහණහුටද මෙම නය වේ.
“**අඤ්ඤං ආණාපෙති**” යන මෙහි ‘මොහු නික්මව’යි ඇණවූ මාත්‍රයෙක්හි දුක්කටය වේ. ඉදින් ඇණවුම්ලද හෙතෙමේ වරක් අණවන ලදුයේ බොහෝ වූ ද්වාරයන් ඉක්මවාද, එක් පාචිත්තියක් වේ. මෙපමණ දොර නික්මවයි හෝ, මහදොර තෙක් නික්මවාලව’යි හෝ මෙසේ නියම කොට අණවන ලද්දේ වේද, දොර ගණනින් පාචිත්තියාපත්තීහු වෙත්.
“**තස්ස පරික්‍ඛාරං**” ඔහු සතු වූ පා සිවුරු පෙරහන් ඩබරා ඇඳපුටු බිසි කොට්ට ආදී භෙද ඇති යම් කිසි පිරිකරක් යටත් පිරිසෙයින් පඬුපතුරුද යම් මහණෙක් බැහැර කරා නම් හෝ බැහැර කරවා නම් හෝ ඒ මහණහුට වස්තු ගණනින් දුක්කට වෙත්. දැඩිකොට බැඳ තැබූ පරිෂ්කාරයන්හි වනාහි එක්ම ඇවැතක් වේයයි **මහාපච්චරියෙහි** කියනලදී.
“**අඤ්ඤස්ස පුග්ගලිකෙ**” මෙහිද විශ්වාසිකයන්ගේ පෞද්ගලික පරිෂ්කාරය තමන්ගේ පෞද්ගලිකය සමානම වේ. මේ ශික්‍ෂාපදයෙහි යම්සේද සියලු තන්හි එසේය. යම් තැනක වෙනසක් වන්නේද, එහි එය කියන්නෙමු.
“**අලජ්ජිං නික්කඩ්ඪති වා**” යනාදි තන්හි ඩබර කරන්නහු කලහ කරන්නහුම සියලු සඞ්ඝාරාමයෙන් පිටකරන්නට ලබන්නේය. හෙතෙමේ පක්‍ෂයක් ලබා සඞ්ඝයාද බිඳින්නේය. අලජ්ජී ආදීහු තමන්ගේ වාසස්ථානයෙන්ම පිටකළ යුතුය. සියලු සඞ්ඝාරාමයෙන් ඔවුන් නෙරපීම නොවටියි. ‘උම්මත්තකස්ස’ තමන් උමතුවූවහුට ඇවැත් නොවේ. සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන්ද උපදී. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
අෂ්ටම ශික්‍ෂාපදයෙහි “**උපරිවෙහාසකුටියා**” මතුතෙලෙහි පුවරු නොඅතුරනලද දෙමහල් කිළියක හෝ තෙමහල් කිළියක හෝ “**මඤ්චං සහසා අභිනිසීදති**” ඇඳ වේගයෙන් අභිභවනය කොට, යටපත් කොට හුන්නේය. මෙය සප්තමර්‍ත්‍ථයෙහි ද්විතීයා වචනයි. ඇඳෙහි හුන්නේය යන අර්‍ත්‍ථයි. **අභි** යන මෙය පද ශොභනය පිණිස වූ උපසර්‍ග මාත්‍රයෙක්මය. **“නිප්පතිත්‍වා**” වැටී. නික්ම හෝය. ඒ ඇඳෙහි මතුවෙහි ඇණයකුදු නොගසන ලද්දීය. එහෙයින් නික්මුනේ **“විස්සරමකාසි**” විරූපවූ බැගෑ හඬක් කෙළේය.
**“වෙහාසකුටි නාම මජ්ඣිමස්ස පුරිසස්ස අසීසඝට්ටා”** යම් කිළියක් තොමෝ පමණින් මද්ධ්‍යම පුරුෂක්හුගේ හිස සියල්ලට යටින් සිටි තලාන් හා නොගැටේද, යන මෙයින් මෙහි අදහස් කළ අහස්කිළිය දක්වන ලද්දී වේ. අහස්කිළි ලකුණු දක්වන ලද්දේ නොවේ. යම්කිසි මතු නොවැසූ තලය ඇති තෙමහල් කිළිය හෝ තෙමහල් ඈ කිළිය හෝ අහස් කිළියයි කියනු ලැබේ. මේ ශික්‍ෂාපදයෙහි වනාහි තලාන්හි හිස නොවදින කිළිය අදහස් කරන ලදී. අභිනිසීදනාදීන් අතුරෙහි පෙර කියු නයින්ම ප්‍රයොගවශයෙන් ආපත්තිභෙදය දතයුතුය.
**“අවෙහාසකුටියා”** බිම කරනලද පන්සල් ආදීන් කෙරෙහි ඇවැත් නොවේ. එහි අන්හට පීඩා කරන්නට නොහැක්කේය. “**සීසඝට්ටාය**” යම් කිළියක් තොමෝ හිස ගැටීම් ඇත්තීද, එහිදු ඇවැත් නොවේ. එහි යටපහයෙහි නොනැමුනහු විසින් හැසිරෙන්නට නොහැක්කේද, එහෙයින් නොහැසිරෙන තැන් බැවින් අන්හට පෙළීමක් නොවන්නේය. “**හෙට්ඨා අපරිභොගං හොති**” යම් කිළියක යට දැවසමූහාදීන් ලූ බැවින් පරිභොගයට නොයාද, එහිද ඇවැත් නොවේ. “**පදරසඤ්චිතං හොති”** යම් කිළියක මතුතලය දැවපුවරුවෙන් හෝ ඝනව අතුළේ වේද, සුණු ආදියෙන් පිරියම් කරන ලද්දේ හෝ වේද, එහිද ඇවැත් නොවේ. **“පටාණි දින්නා හොති”** ඇඳපුටුවල පාසිළුහි ඇණ ගසන ලද්දීවේද, යමක හුන්කල්හිත් නොවැටෙත්ද එබඳු ඇදපුටුවල හිඳින මහණහුටද ඇවැත් නොවේ. **“තස්මිං ඨිතො**” පාසිළු විද ඇණ නොගැසූ ඇඳක හෝ පුටුවක හෝ සිටියේ මතු බිත්තියෙහි ගැසූ නාදත් ආදියෙහි එල්ලූ සිවුරක් හෝ අන් කිසිවක් හෝ ගණී හෝ අනිකක් එල්වා හෝ එසේ කරන මහණහුටද ඇවැත් නොවේ. සෙස්ස ප්‍රකටමය. එළකලොම සමුත්‍ථානිකය. කයින්ද කායචිත්තයෙන්ද උපදී. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
නවම ශික්‍ෂාපදයෙහි “**යාව ද්වාරකොසා**” මෙහි ද්වාරකොස නම්, දොරබාවට වටින් කවුළුවෙහි පුළුල පමණවූ අවකාශයයි. **මහාපච්චරි**යෙහි වනාහි දොරබාව පටන් එක්රියන් හමාරෙකැයි කියන ලදී. කුරුන්‍දියෙහි වනාහි දොර දෙපස කවුළුව පමණයයි කියනලදී. **මහාර්‍ත්‍ථකථා**වෙහි කවුළුව නම් එක්රියන් හමාරෙක්ද වේ. දෙරියනෙක්ද වේ, දෙරියන් හමාරෙක්ද වේය’යි කියන ලදි. ඒ කියන ලද්ද මැනැවි. ඒ සඳහාම භාග්‍යවතුන් වහන්සේ විසින් ‘දොරබාවගේ වටිනා අත්පසිනැ’යි මේ උත්කෘෂ්ටනිර්‍දෙශය කරන ලදි. “**අග්ගලට්ඨපනාය**” දොරකවුළු සහිත අක්දෙරිය තැබීම පිණිස. කවුළු සහිත අක්දෙරිය නොසැලෙනු පිණිසයය යන අර්‍ත්‍ථයි. “**ද්වාරට්ඨපනාය**” මේ පදභාජනයද මේ අර්‍ත්‍ථය සඳහාම වදාරනලදී. මේ වනාහි මෙහි අදහසය: කවුළුව වනාහි ලුහුව පෙරළෙන්නේය. අරිනකල්හි බිත්තිය පෙළන්නේය. වසන කල්හි අක්දෙරිය පෙළන්නේය. ඒ හැපීමෙන් පෙළීමෙන් බිත්තිය දෙදරන්නීය. එයින් මැටි සැලී යයි. සැලීමෙන් බුරුල් හෝ වේ. වැටීම හෝ වේ. එහෙයින් භාග්‍යවතුන් වහන්සේ ‘යාව ද්වාරකොසා අග්ගලට්ඨපනාය’යි වදාළ සේක. එහි කිසිසේත් ‘මේ නම් කටයුතුය’යි මාතෘකාවෙහි නොම වදාරන ලදී. පදභාජනයෙහි නොවදාරන ලදී. අර්‍ත්‍ථොත්පත්තියෙහි වනාහි **“පුනප්පුනං ඡන්‍දාපෙසි හුනප්පුනං ලිම්පාපෙසි**”යි අධිකාර වශයෙන් දොරබාව දක්වා අගුල් කණුව නැවතීම පිණිස නැවැත නැවැත ලෙපය කටයුත්තේය. ලෙපය කරවිය යුත්තේය’යි මෙසේ අර්‍ත්‍ථය දතයුත්තේය.
පදභාජනයෙහි “**පිට්ඨසඞ්ඝාටස්ස සමන්තා හත්‍ථපාසා”** යමක් වදාරන ලදද, එහි යම් විහාරයක මැද දොර වේද, මතු කොටසෙහි උස් බිත්තිය වේද, ඒ විහාරයෙහි තුන් දිසාවන්හි හාත්පසින් අත්පසින් උපචාරය වේ. කුඩා විහාරයෙක දෙදිසාවන්හි උපචාරය වේ. එහිද යම් කවුළුවක් හරිනු ලබන්නේ බිත්තිය පෙළාද, ඒ බිත්තිය හාත්පසින් කවුළුවෙහි පුළුල් පමණින් උපචාර රහිත හෙයින් නොපිරිපුන් උපචාර ඇත්තී වන්නීය. උත්කෘෂ්ටපරිච්ඡෙදයෙන් වනාහි තෙදිසාවන්හි හාත්පසින් අත්පසන් දොර නිසල කරනු පිණිස ලෙපය අනුදන්නා ලදී. ඉදින් දොර යට කොටසෙහි ලෙපයට අවකාශයෙක් ඇත්තේද, එයද ආලෙප කිරීම වටියි. “**ආලොකසන්‍ධිපරික්කම්මාය**” යන මෙහි ආලොකසන්‍ධි යනු ජනෙල්කවුළු කියනු ලැබෙත්. ඒ ජනෙල් කවුළු හරින කාලයෙහි වියතක් පමණද, එයට වැඩිවුද බිතුපෙදෙස පහරත් මෙහි උපචාරය වනාහි සියලු දිසාවන්හි ලැබේ. එහෙයින් සියලු දිසාවන්හි කවුළුවෙහි පුළුල් පමණවූ අවකාශය ජනෙල් කවුළු පිරියම් පිණිස ආලෙප කටයුත්තේ හෝය. ආලෙප කරවිය යුත්තේ හෝයි, මෙහි මේ අදහස වේ.
‘සෙතවණ්ණං’ යනාදිය මාතෘකාපදභාජනය නොවේද, මෙයින් විහාරයෙහි බරබවෙක් නැත්තේයයි පදභාජනයෙම අනුදන්නා ලද්දේය. එහෙයින් මේ සියල්ල සුවසේ කටයුත්තේය.
මෙසේ ලෙපකර්‍මයෙහි යමක් කටයුතුද, එය දක්වා නැවැත පලයෙහි කටයුතු දක්වනු පිණිස ‘ද්වත්තිච්ඡදනස්ස’ යනාදිය කියන ලද්දේය. එහි ‘**ද්වත්තිච්ඡදනස්සපරියායං**” සෙවනිය පිළිබඳ මතු මතු සෙවීම් වසයෙන් දෙතුන් වරක් වටකිරීමෙක් වටකිරීම පරියායයි කියනු ලැබේ. වටකිරීම් දෙකක් හෝ වටකිරීම් තුනක් හෝ විධානය කටයුතුය යන අර්‍ත්‍ථයි. “**අප්පහරිතෙ ඨිතෙන**” පුබ්බන්න අපරන්න නැති තන්හි සිටියහු විසින්. මෙහි සප්තවිධධාන්‍යප්‍රභෙද වූ පුබ්බන්නයද මුං, මෑ, තල, කොල්ලු, ලබු, කොමඩු ආදි ප්‍රභෙදවූ අපරන්නයද හරිතයි අදහස් කරන ලදි. එහෙයින්ම ‘හරිතං නාම පුබ්බන්නං අපරන්නං’යි කීහ.
**“සචෙ හරිතෙ ඨිතො අධිට්ඨාති ආපත්ති දුක්කටස්ස**” මෙහි යම් කෙතක වපුළ බීජ ඒ තාක් නොසැපයේද වැසි වටකල්හි සැපයෙන්නේද, එද හරිතසඞ්ඛ්‍යාවටම යන්නේය. එහෙයින් මෙබඳු කෙතකද සිටියහු විසින් විධාන නොකටයුතුය. අහරිතයෙහිම සිටියහු විසින් විධානය කටයුතුය. එහිද මේ පිරිසිඳීම වේ. ගෙයි මුදුන් පස හෝ කූටාගාරකණ්ණිකා නම්වූ මතු කොක්හි හෝ පසෙක හුන්නේ සෙවනි මුවවිට කෙළවරින් බලනුයේ යම්බිම් පෙදෙසෙක සිටියකු දකීද, යම් බිම් පෙදෙසෙක සිටියේ මතුවෙහි හුන් ඔහු දකීද, එතැන විධාන කටයුතුය. ඒ බිම් පෙදෙසෙහි ඇතුළත අහරිතයෙහිද සිට විධාන කිරීමට නොලබන්නේය. කුමක් හෙයින, යත්, වැටෙන්නාවූ විහාරය පිළිබඳ මේ වැටෙන්නාවූ අවකාශය වේද, එහෙයිනි.
“**මග්ගෙන ඡාදෙන්තස්ස”** මෙහි මගින් වැසීම නම් වට නොකට සෘජුවම වැසීමය. ඒ වැසීම ගඩොල් ගල්සුණෙන් ලැබෙන්නේය. “**ද්වෙ මග්ගෙ අධිට්ඨහිත්‍වා**” ඉදින් සෙවනි දෙකක් නපුරු කොට වසන ලද්දේ වේද, බැහැර කොට නැවත නැවත වස්වාලන්නට ලබන්නේය. එහෙයින් කැමතිසේ සෙවනි දෙකක් විධාන කොට තෙවන සෙවනිය දැන් මෙසේ වසව’යි අණවා යායුතුය. “**පරියායෙන**” පරික්‍ෂෙපයෙන් මෙසේ සෙවනිය තෘණ පර්‍ණයෙන් ලැබේ. එහෙයින් මෙහිද යම්සේ කැමැති වේද, එසේ දෙතුන් පරික්‍ෂෙපයක් සංවිධානය කොට තෙවන පරික්‍ෂෙපය ‘දැන් මෙසේ සෙවෙලි කරව’යි අණවා යායුතුය. ඉදින් නොයෙක් නිහඬවූවකුව සිටිය යුතුය. මේ සියලුම සෙවිලි පලය මතුවෙහි දතයුතුය. මතු මතු සෙවිලි කළ විහාරය බොහෝ කලක් නොතෙමේයයි. හඟින්නාහු මෙසේ සෙවිලි කරත්. “**තතො චෙ උත්තරිං**” මාර්‍ග වශයෙන් සෙවිලි කළ ත්‍රිවිධ ඡදනයන්ගේ හෝ පරික්‍ෂෙපන්ගේ හෝ මතුවෙහි සිවුවන මගෙහි හෝ පරික්‍ෂෙපයෙහි හෝ
“**කරළෙ කරළෙ**” තණමිටක් තණමිටක් පාසා, මෙහි සෙස්ස ප්‍රකටමය. ෂඩ්සමුත්‍ථානිකය. ක්‍රියාසමුත්‍ථානිය. නොසංඥවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
දශම ශික්‍ෂාපදයෙහි **“ජානං සප්පාණකං**” මේ ජලය තෙමේ පණුවන් සහිතය’යි යම් කිසි අයුරකින් දන්නේ. **“සිඤ්චෙය්‍ය වා සිඤ්චාපෙය්‍ය වා**” ඒ ජලයෙන් තෙමේ හෝ ඉසින්නේය. අණවා අනිකකු ලවා හෝ ඉස්වන්නේය. මෙසේ කරන කරවන මහණහුට පාචිත්තිය වේ. පෙළෙහි වනාහි “**සිඤ්චෙය්‍යාති සයං සිඤ්චති”** යන මෙබඳු වචනයන්ගේ අර්‍ත්‍ථය පෙර කියූ නයින්ම දතයුතුය.
එහි දිය දහර නොසිඳ ඉසින මහණහුට එක් දිය කළයක් නිමිතිකොට එක්ම ඇවැතක් වේ. සියලු බඳුන්හි මෙම නය වේ. දියදහර සිඳින මහණහුට ප්‍රයොගයක් ප්‍රයොගයක් පාසා ඇවැත් වේ. දිය ඇල තමා දෙසට හරවාද, දවසක් නමුදු ගලා යේවා, එක්ම ඇවැතක් වේ. ඉදින් ඒ ඒ තැන බැඳ අනික් අනික් තැනකින් පමුණුවාද, ප්‍රයොගයක් ප්‍රයොගයක් පාසා ඇවැත් වේ. ගැලක් බර පමණ නමුදු තණ එක් ප්‍රයොගයකින් දියෙහි බහාද, එක්ම ඇවැතක් වේ. එක් එක් තෘණයක් හෝ පත්‍රයක් හෝ දියෙහි බහන මහණහුට ප්‍රයොගයක් ප්‍රයොගයක් පාසා ඇවැත් වේ. මැටියෙහි හා අන් ලී දඬු ගොම ආදීන් අතුරෙහිද මෙම නයවේ. මේ තණමැටි බැහීම වනාහි මහත් ජලය සඳහා මාතෘකාවෙහිද ‘තිණං වා මත්තිකං වා’යි මෙසේ අර්‍ත්‍ථකථාවන්හිද කියනලදි. යම් ජලයක් තෘණයෙහි හෝ මැටියෙහි හෝ බැහීමෙන් දිය සිඳීමෙන් කෙළවරට යේද, කැළඹුනේ හෝ වේද, යම් තැනක පණුවෝ මැරෙත්ද, එබඳු ජලය සඳහා කියන ලද්දේයයි දතයුතුය. මෙහි සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන්ද වාචාචිත්තයෙන්ද, කායවාචාචිත්තයෙන්ද උපදී. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
භික්ඛුනෝවාද වර්‍ගය
භික්‍ෂුණී වර්‍ගය පිළිබඳ ප්‍රථම ශික්‍ෂාපදයෙහි “**ලාභිනො හොන්ති**” මෙහි මෙහෙණන්ට අවවාද කරන ඒ මහණුන්ට මෙහෙණෝ නොදෙත්. නොදෙවත්. මහත් කුලයන්ගෙන් නික්ම පැවිදි වූ කුලදුහිතෘහු ‘ආර්‍ය්‍ය වෙති’ කොතැනින් අවවාද උදෙසීම් පිළිවිසීම් ලබවුදැ’යි විචාරන්නාවූ තමන් වෙත පැමිණි නෑ මිනිසුන්ට ‘අසුවල් අසුවල් ස්ථවිර’ තෙමේ අවවාද කෙරේය’යි අසූමහාසව්වන් උදෙසා ‘ඒ ස්ථවිර තෙමේ කෙබඳු සිල් ඇත්තේද, කෙබඳු හැසිරීම් ඇත්තේද, කවර කුලයකින් නික්ම පැවිදි වූයේද යනාදි ලෙසින් විචාරන්නවුන්ට පෘච්ඡාකථානුසාරයෙන් ඒ මහතෙරුන්ගේ ශීලශ්‍රැත ආචාරජාති ගොත්‍රාදිභෙදවත් විද්‍යමාන ගුණ ප්‍රකාශ කෙරෙත්. මෙබඳු වූ විද්‍යමාන ගුණ පැවසීම වටියි. එයින් පහන් සිත් ඇති මිනිස්සු තෙරවරුන්ට චීවරාදීවූ මහත් ලාභසත්කාර එළවූහ. එහෙයින් ‘ලාභිනො හොන්ති චීවර -පෙ- පරික්‍ඛාරානං’යි කියන ලදී.
“**භික්‍ඛුනියො උපසඞ්කමිත්‍වා**” ඒ ෂඩ්වර්ගික භික්‍ෂූන් වෙතට ඒ මෙහෙණන් අතුරෙහි එක් මෙහෙණකුදු නොපැමිණේ. ලාභතෘෂ්ණාවෙන් අදිනු ලබන හෘදය ඇත්තාහු ඒ මෙහෙණන්ගේ වෙරෙහරට ගියහ. **‘**භික්‍ඛුනියො උපසඞ්කමිත්‍වා’ යන ඒ සඳහා කියන ලදී. ඒ මෙහෙණෝ සසල සිත් ඇති බැවින් ඒ ෂඩ්වර්ගික භික්‍ෂූන්ගේ වචනය කළාහුමය. එහෙයින් ‘අථ ඛො තා භික්‍ඛුනියො -පෙ- නිසීදිංසු’ යනු කියනලදී. **“තිරච්ඡානකථං**” සගමග ගමනෙහි පවා සරස් වූ රාජකථාදී වූ නන්වැදෑරුම් නිරර්‍ත්‍ථකකථා “**ඉද්ධො”** සමෘද්ධ වූයේද. අර්‍ත්‍ථයෙන් යුක්ත වූයේද, අර්‍ත්‍ථගාම්භීර්‍ය්‍යයෙන් ගැඹුරුවූයේද අර්‍ත්‍ථරසාදි බොහෝ රස ඇත්තේද ලක්‍ෂණ ප්‍රතිවෙධයෙන් යුක්තවූයේද යන අදහසය.
“**අනුජානාමි භික්‍ඛවෙ**” මෙහි යම්හෙයකින් ඒ භික්‍ෂූහු ‘මහණෙනි’ තෙපි මෙහෙණන්ට අවවාද නොකරවු’යි කියනු ලබන්නාහු නොදුටු, චතුස්සත්‍යය ඇති බැවින් තථාගතයන් වහන්සේ කෙරෙහි වෛර බැඳ අපායයට පැමිණෙන්නෝ වන්නාහුද, එහෙයින් ඔවුන්ගේ ඒ අපායයට පැමිණීම දුරුකරන්නාවූ භාග්‍යවතුන් වහන්සේ අනික්ම උපායයකින් ඒ ෂඩ්වර්ගික භික්‍ෂූන් මෙහෙණට කරන අවවාදයෙන් බැහැර වූවන් කරනු කැමැතිසේක් මේ භික්‍ෂුණි ඔවාදක සම්මුතිය අනුදත්හ’යි දතයුතුය. මෙසේ මෙහි පරිබාහිරයන් කරනු කැමැති බැවින් අනුදැන මත්තෙහි පරිබාහිරයන් කරමින්ම **“අනුජානාමි භික්‍ඛවෙ අට්ඨභඞ්ගෙහි සමන්නාගතං**” යනාදිය වදාළ සේක. මේ අෂ්ටාඞ්ගයෝ ෂඩ්වර්ගික භික්‍ෂූන්ට සිහිනෙනුදු පෙර නොවූ විරූහ.
එහි ශිලය මේ මහණහුට ඇතැයි සීලවා නම. දැන් යම් ඒ ශීලයෙක් වේද, යම්සේ ඒ ශීලය ඔහුට ඇත්තේ නම් වේද, එය දක්වමින් **“පාතිමොක්‍ඛසංවරසංවුතො**” යනාදිය වදාළ සේක. එහි චාරිත්‍ර වාරිත්‍ර ශික්‍ෂාපද සඞ්ඛ්‍යාත ප්‍රාතිමොක්‍ෂයම සංවර වූයේ පාතිමොක්‍ඛසංවර නමි. ප්‍රාතිමොක්‍ෂ සංවරයෙන් පිහිත කායවාග්ද්වාර ඇත්තේ එයින් සමන්‍වාගත වූයේයි පාතිමොක්‍ඛසංවරසංවුත නමි.
**“විහරති**” ආත්මභාවය පවත්වන්නේය. ධ්‍යානවිභඞ්ගයෙහිද -
**“පාතිමොක්‍ඛං**” යනු ශීලය වේ. භික්‍ෂු ශාසනයෙහි පිහිටානුයි ප්‍රතිෂ්ඨාව වේ. පූර්‍වෙත්පත්ති වශයෙන් ආදිය වේ. නිවන් ගමනෙහි චරණය වේ. සංයමන විසින් සංයමය වේ. සංවරණ විසින් සංවරය වේ. චාතුර්භුමික කුශලයන්ට ශීලමුඛයෙන් වැද අර්‍ත්‍ථසිද්ධිය සිදුකරන බැවින් මොක්‍ෂය වේ. චාතුර්භුමික කුසලයන්ගේ ප්‍රතිලාභය පිණිස ප්‍රධාන වේයයි මෙය වදාරන ලද්දේය. “**සංවරො**” යනු ත්‍රිවිධ කාය සුචරිතය නොඉක්මවීමය. චතුර්විධ වාක්සුචරිතය නොඉක්මවීමය. කායසුචරිතවචීසුචරිත නොඉක්මවීමය “**සංවුතො**” යනු මේ ප්‍රාතිමොක්‍ෂ සංවරයෙන් යුක්තවූයේය. මොනවට යුක්තවූයේය. ප්‍රාතිමොක්‍ෂ සංවරයට පැමිණියේය. මොනවට පැමිණියේය. උප්පන්න වේ. සමුප්පන්න වේ. සමන්‍වාත වේ. එහෙයින් ‘පාතිමොක්‍ඛසංවර සංවුතැ’යි කියනු ලැබේ. ‘විහරති’ යනු චතුර්විධ ඊර්‍ය්‍යාපථයන් අතුරෙහි එක්තරා එකෙක යෙදීමෙන් පවති. ඒ ඊර්‍ය්‍යාපථ චතුෂ්කයෙන් කායසකට වර්‍තනයෙන් පවති. එක් ඊර්‍ය්‍ය පථයක් අනික් ඊර්‍ය්‍යාපථයකින් වළකා චිරස්ථිතක භාවයෙන් සිරුර රැකීමෙන් පාලනය කරයි. එක් ඊර්‍ය්‍යපථයෙක නොසිට සියලු ඊර්‍ය්‍යාපථයන්හි පැවතීමෙන් තබයි. ඒ ඒ ඊර්‍ය්‍යපථයෙන් ඒ ඒ ලෙසින් සිරුර පැවැත්වීමෙන් සාපනය කරයි. බොහෝ කල් පැවැත්වීමෙන් හැසිරෙයි. ඊර්‍ය්‍යපථයෙන් ඊර්‍ය්‍යපථය සිඳහැර දිවි පවත්වන බැවින් වාසය කරයි. එහෙයින් “**විහරති**”යි කියනු ලැබේ.
**“ආචාරගොචරසම්පන්නො**” මිත්‍ථ්‍යාජීවය වළකන වෙළුදානාදියෙන් නොවූ ආචාරයෙන්ද, වෙශ්‍යාදි අගොචර හැසිරීම් හැර ශ්‍රද්ධාසම්පන්නකුලාදිය ඇසුරු කිරීම වූ ගොචරයෙන් යුක්ත වූයේය. **“අනුමත්තෙසු වජ්ජෙසු භයදස්සාවී**” ස්වල්පමාත්‍ර වූ නොදැන පැමිණි සෙඛිය අකුසල චිත්තුප්පාදාදි භෙද ඇති හැරිය යුතු තන්හි භය වසයෙන් දක්නා සුලුව. ඒ හැරිය යුතු වරද භය වසයෙන් දක්නා සුලුවයයි කියන ලද්දේ වේ. **“සමාදාය සික්‍ඛාපදෙසු**” අධිශීල ශික්‍ෂාදිභාවයෙන් ත්‍රිවිධ වූ ශික්‍ෂාපදයෙන්හි ඒ ඒ ශික්‍ෂාපදය දැඩිව ගෙණ මනාකොට ගෙණ මැනවින් ගෙණ අත් නොහරිමින් හික්මේය යන අර්‍ත්‍ථයි. මෙහි මේ කෙටිකථාය. යමෙක් විස්තර කැමැත්තේ නම් ඔහු විසින් **විශුද්ධිමාර්‍ගයෙන්** ගතයුතුය.
බොහෝ වූ ශ්‍රැත සඞ්ඛ්‍යාත පර්‍ය්‍යාප්තිය මෝහටනුයි **බහුශ්‍රැත** නම. ව්‍රතදුඃඛය නසනු කැමැතියන් විසින් ඇසිය යුතු බැවින් ශ්‍රැත නම්වූ පර්‍ය්‍යාප්තිය දරානුයි **සුතධර **නම. මොහු විසින් යම් ඒ පර්‍ය්‍යාප්තියක් බොහෝ අසනලද නම්වේද, එය ශ්‍රතමාත්‍රයෙක්ම නොවේ. තවද ඒ පර්‍ය්‍යාප්තිය දරාය යන අර්‍ත්‍ථයි. පෙට්ටියක ලූ රුවනක් මෙන් පර්‍ය්‍යාප්තිය මොහු කෙරෙහි එක් පදයකුදු එක් අකුරකුදු නොනැසී රැස්ව සිටියේයි **සුතසන්නිචය **නම. මෙයින් හෙතෙමේ යම් පර්‍ය්‍යාප්තියක් දරාද, ඒ පර්‍ය්‍යාප්තිය පෙට්ටියක ලා රැක රැස්කොට තැබූ රුවනකගේ මෙන් බොහෝ කලක්ම නොනැසී පැවැත්ම දක්වාලන්නේය. දැන් ඒ ශ්‍රැතය ස්වරූප වශයෙන් දක්වන සේක්. “**යෙ තෙ ධම්මා**” යනාදිය වදාළ සේක. එය වෙරඤ්ජාකාණ්ඩයෙහි කියූ නයම වේ. මේ මෙහි නිගමනයයි. එබඳුවූවහු විසින් බොහෝ කොට අසන ලද්දාහු වෙත්ද, එහෙයින් බහුශ්‍රැතය. අසුවල් සූත්‍රය හෝ ජාතකය හෝ කියවයි කියූ කල්හි එය උදුරා කියාද, එහෙයින් ශ්‍රැතධරය. වචනයෙන් පුරුදු කරන ලද්දාහුද, කොටස් වසයෙන් සිතන ලද්දාහුද, දෘෂ්ටියෙන් මැනැවින් තතු ලෙසින් ප්‍රතිවෙධ කරන ලද්දාහුද, එහෙයින් ශ්‍රැතසන්නිචය. එහි “**වචසා පරිචිතා**” වචනයෙන් පුහුණු කරන ලදහ. **“මනසානුපෙක්‍ඛිතා**” සිතින් කොටස් වසයෙන් සිතන ලදහ. ආවර්‍ජනය කරන්නහුට පහන් දහසකින් දල්වන ලද්දාහු මෙන් වෙත්. **“දිට්ඨියා සුප්පටිවිද්ධා**” අර්‍ත්‍ථ විසින්ද කරුණු විසින්ද ප්‍රඥාවෙන් මොනවට ප්‍රතිවෙධ කරන ලදහ. මොනවට ප්‍රත්‍යක්‍ෂකරන ලද්දාහු වෙත්.
මේ බහුශ්‍රැත තෙමේ නිස්සයමුච්චනකය, පරිසුපට්ඨාකය, භික්‍ඛුනොවාදකයයි තෙවැදෑරුම් වේ. එහි නිස්සයමුච්චනක වූ උපසම්පත්තියෙන් පස්වස් ඇතියහු විසින් යටත් පිරිසයින් භික්‍ෂු භික්‍ෂුණී මාතිකා දෙක ප්‍රගුණ කළ යුතුය. වාචොද්ගත කළයුතුය. පක්‍ෂ දිනයන්හි දහම් ඇස්වීම පිණිස සූත්‍ර පිටකයෙන් බණවර සතරක්ද, පැමිණියවුන්ට පරිකථනය පිණිස අන්‍ධකවින්‍ද මහාරාහුලොවාද අම්බට්ඨසූත්‍ර සමානවූ එක් කථාමාර්‍ගයක්ද. සඟබත් මගුල් අවමගුල්හි අනුමොදනා පිණිස සඟබත් ආදියෙහි දානානිසංස ප්‍රතිසංයුක්තවූ නිධිකණ්ඩ සූත්‍රාදි අනුමොදනා, ගෘහප්‍රවෙශ මඞ්ගලාදියෙහි මඞ්ගලසූත්‍රාදි අනුමොදනා, මතකභත්ත ආදි අවමඞ්ගලාදියෙහි තිරොකුඩ්ඩසූත්‍රාදි අනුමොදනා යන ත්‍රිවිධ අනුමොදනාද, උපොසථ පවාරණාදිය දැනගනු පිණිස කර්‍මාකර්‍ම විනිශ්චයද, මහණදහම් කරනු පිණිස සමාධි වශයෙන් හෝ විදර්‍ශනා වශයෙන් හෝ රහත්බව කෙළවර කොට ඇති එක් කර්‍මස්ථානයක්ද යන මෙපමණෙක් උගත යුතුය. මෙපමණකින්ම මෙතෙමේ බහුශ්‍රැත වේ. සිවු දිසාවෙහි නොපැකිළෙන ගමන් ඇති බැවින් සිවුදිසා ඇත්තේ වේ. තමන්ගේ ඓශ්චර්‍ය්‍යයෙන් යම්කිසි තැනක වසන්නට ලබාද,
පරිසුපට්ඨාපකවූ උපසම්පත්තියෙන් දසවස් ඇත්තහු විසින් යටත් පිරිසයින් පිරිස සියලු විනය පිටකයෙහි හික්මවන්නට භික්‍ෂු භික්‍ෂුණී විභඞ්ග දෙක ප්‍රගුණ කටයුතුය. වාචොද්ගත කටයුතුය. නොහැක්කහු විසින් තුන් දෙනකුන් සමග හැදෑරීමට සුදුසු වූවාහු කටයුත්තාහ. කර්‍මකර්‍ම විනිශ්චයද උගත යුතුය. කඳුවත්ද උගත යුතුය. පිරිස නාමරූප පරිච්ඡෙදයෙහි හික්මවනු පිණිස ඉදින් **මද්ධ්‍යම භාණකයෙක්** වේ නම්, මූලපණ්ණසකය උගත යුතුය. **දීඝභාණකයා** විසින් මහාවග්ගය උගතයුතුය. **සංයුක්තභාණකයා** විසින් මහාවග්ගයෙන් යට හෝ සගාථකවග්ග නිදානවග්ග ඛන්‍ධකවග්ග යන තෙවග හෝ උගත යුතුය. අඞ්ගුත්තර භාණකයා විසින් යට හෝ මතුවෙහි හෝ අද්ධ නිකායයක් උගත යුතුය. නොහැක්කහු විසින් තිකනිපාතය පටන් යට එකකනිපාත දුකනිපාත උගෙනීම වටියි. **මහාපච්චරියෙහි** වනාහි එක් නිපාතයක් උගත්නහු විසින් චතුක්කනිපාතය හෝ පංචකනිපාතය හෝ උගතයුතුයයි කියනලදී. ජාතකභාණකයා විසින් අර්‍ත්‍ථකථා සහිත වූ ජාතකය උගත යුතුය. ඉන් මෙපිට උගෙණීම නොවටියි. **ධම්මපදයද** වස්තූන් සහිතව උගතයුතුයයි **මහාපච්චරියෙහි** කියන ලදී. ඒ ඒ තැනින් එක් රැස් කොට මූලපණ්ණාසකය තරම් වටීද, නොවටීද, යත්: නොවටීයයි කුරුන්‍දි අර්‍ත්‍ථකථාවෙහි ප්‍රතික්‍ෂෙප කරන ලදී. අන් තන්හි විචාරීමෙක්ම නැත්තේය. අභිධර්‍මයෙහි කිසිවක් ගතයුතු යයි නොකියන ලදී. යමක්හට වනාහි අර්‍ත්‍ථ කථා සහිත වූම විනයපිටකයද අභිධර්‍මපිටකයද ප්‍රගුණවේද සූත්‍රාන්තයෙහිද කියූ අයුරු ඇති ග්‍රන්‍ථයෙක් ප්‍රගුණ වූයේ නොවේද, හෙතෙමේ පිරිස ලවා උවැටන් කරවන්නට නොලබයි. යම් මහණකු විසින් සූත්‍රාන්තයෙන් හා විනයයෙන්ද කියූ පමණැති ග්‍රන්‍ථයෙක් උගන්නා ලද්දේ ද මෙතෙමේ පරිසුපට්ඨාපක බහුස්සත නම්වේ. දිසාපාමොක්‍ඛ වේ. යම්කිසි දිසාවෙක කැමැති සේ පවත්නේ වේ. පිරිස ලවා උවැටන් කරවා ගන්නට ලබන්නේය.
භික්‍ෂුණීන්ට අවවාද කරන මහණහු විසින් අර්‍ත්‍ථකථා සහිතවූ ත්‍රිපිටකය උගතයුතුය. නොහැකිවන්නහු විසින් සිවු නිකායයන් අතුරෙහි එක් නිකායයක අර්‍ත්‍ථකථාව ප්‍රගුණ කටයුතුය. එක් නිකායයක් ඉගෙණීමෙන් සෙසු නිකායයන්හිද, ප්‍රශ්න විසදන්නට හැකිවන්නේය. සප්තප්‍රකරණයන් අතුරෙහි ප්‍රකරණසතරක අර්‍ත්‍ථකථාව ප්‍රගුණ කටයුතුය. එහි ලද නයින් සෙසු ප්‍රකරණයන්හිද ප්‍රශ්න විසදන්නට හැකිවන්නේය. විනයපිටකය වනාහි නොයෙක් අර්‍ත්‍ථ ඇත්තේය. නොයෙක් කරුණු ඇත්තේය. එහෙයින් එය අර්‍ත්‍ථකථාව සමග ප්‍රගුණ කටයුතුමය. මෙපමණකින් භික්‍ඛුණොවාදක බහුස්සුත වේ.
**“උභයානි ඛො පනස්ස**” යනාදිය වනාහි යම්හෙයකින් අන්‍ය වූ සියලු නවාඞ්ගයෙහි බහුශ්‍රැතභාවය ඇති කල්හි අර්‍ත්‍ථකථා සහිතවූ විනයපිටකය හැර නොම වටීද එහෙයින් වෙන්ව කියන ලද්දේය. එහි “**විත්‍ථාරෙන**” භික්‍ෂු භික්‍ෂුණි විභඞ්ග දෙක සමග, “**ස්වගතානි**” මැනැවින් දන්නා ලදහ. යම්සේ දන්නා ලද්දාහු මැනැවින් දන්නා ලද්දාහු වෙත්ද, එය දක්වන්නට ‘සුවිභත්තානි’ යනාදිය කියනලදී. එහි **“සුවිභත්තානි”** මැනවින් විභාග කරන ලදහ. පදපිළිවෙළ වැරදවීමෙන් වන සඞ්කරදොස රහිතයහ. “**සුප්පවත්තිනී**” ප්‍රගුණ වූවාහුය. වාචොද්ගත වූවාහුය. “**සුවිනිච්ඡිතානි සුත්තසො**” ඛන්‍ධකයෙන් හා පරිවාරයෙන් ගෙණහැර දැක්විය යුතු සූත්‍ර වශයෙන් මැනැවින් විනිශ්චය කරන ලදහ. **“අනුබ්‍යඤ්ජනසො**” අක්‍ෂරපද පරිපූර්‍ණත්‍වයෙන්ද මැනැවින් විනිශ්චය කරන ලදහ. කඩනොවූහ. විපරීත නොවූ අක්‍ෂර ඇතියහ. මෙයින් අර්‍ත්‍ථකථා තොමෝ දක්වන ලද්දීය. අර්‍ත්‍ථකථාවෙන්ම මේ විනිශ්චය වේ.
“**කල්‍යාණවාචො**” සිථිලධනිතාදීන්ගේ විධාන පරිදි කීමෙන් ස්ථානකරණ සම්පත්තියෙන් හා ශික්‍ෂාසම්පත්තියෙන් කිසි තැනකුදු අනූන බැවින් පරිපූර්‍ණ වූ පද හා අක්‍ෂර ඇති පිත්සෙම් ආදියෙන් නොපෙළෙන ලද අශීස්‍රතාදිභෙදදොෂ රහිතවූ කෙළතොලු නොවූ මුල මැද අග ප්‍රකට කොට කියනලද අර්‍ත්‍ථය අවබෝධ කරවිය යුතුවූ ගුණපරිපූර්‍ණභාවයෙන් පිරීසිටියාවූ ප්‍රිය වචනයෙන් යුක්ත වූයේය. **“කල්‍යාණවාක්කරණො**” මිහිරිහඬ ඇත්තේය. මාගම වනාහි ස්වරසම්පත්තියෙහි ඇලුනේය. එහෙයින් ස්වරසම්පත්තියෙන් තොරවූ පරිපූර්‍ණ පදබ්‍යඤ්ජනයෙන් යුක්තවචනයට නින්‍දා කරයි. “**යෙභුය්‍යෙන භික්‍ඛුනීනං පියො හොති මනාපො**” සියලු මෙහෙණන්හට ප්‍රියයෙක් නම් දුර්‍ලභ වේ. ඉතා බොහෝවූ නුවණැති මෙහෙණන්ට ශීලාචාර සම්පත් හෙතුකොට ප්‍රිය වේ. මනවඩන්නේ වේ. “**පටිබලො හොති භික්‍ඛුනියො ඔවදිතුං”** යුක්තිය ද කාරණයද දක්වමින් යොවුන් මදාදියෙන් මත් වූ මෙහෙණන් සසර බියෙන් තැති ගන්වා මෙහෙණට අවවාද කරන්නට, එබඳු දහම් දෙසන්නට සමර්‍ත්‍ථ වේද. “**කාසායවත්‍ථවසනාය”** කසටවත් හැන්දා වූ “**ගරුධම්මං**” ගිහිකල මෙහෙණක සමග කායසංසර්‍ගයකට හෝ ශික්‍ෂමාණා සාමණෙරීන් කෙරෙහි මෙවුන්දමට හෝ පෙර නොපැමිණියේවේද, මාගම වනාහි පෙර කරන ලද්ද සිහි කරමින් සංවරයෙහි සිටියහුගේද, ධර්‍මදෙශනාවට ගෞරව නොකරයි. තවද පෙර කළ ඒ අසද්ධර්‍මයෙහි සිත උපදවයි. “**වීසතිවස්සො වා”** උපසම්පත්තියෙන් විසිවයස් ඇත්තේ හෝ එයට වැඩි වයස් ඇත්තේ හෝ මෙබඳු වූ විසභාග වස්තූන් හා නැවත නැවැත එක්වනුයේද ලදරුවකු මෙන් වහා ශීලවිනාශයට නොපැමිණෙයි. තමන්ගේ වයස බලා නොසුදුසු තන්හි ඡන්‍දරාගය දුරු කරන්නට ප්‍රබල ඇත්තේවේද, එහෙයින් “**වීසතිවස්සො වා හොති අතිරෙකවීසතිවස්සොවා**”යි වදාරන ලද්දේය.
මෙහිද ‘සීලවා’ යනාදිය එක් අඞ්ගයෙකි. ‘බහුස්සුතො හොති’ යනාදිය දෙවන අඞ්ගය වේ. ‘උභයානි ඛො පනස්ස’ යනාදිය තෙවන අඞ්ගය වේ. ‘කල්‍යාණවාචො හොති කල්‍යාණවාක්කරණො’ යනාදිය සිවුවන අඞ්ගය වේ. ‘යෙභුය්‍යෙන භික්‍ඛුණීනං පියො හොති මනාපො’ යනු පස්වන අඞ්ගය වේ. ‘පටිබලො හොති භික්‍ඛුණියො ඔවදිතුං’ යනු සවන අඞ්ගය වේ. ‘න ඛො පන්තෙං’ යනාදිය සත්වන අඞ්ගය වේ. ‘වීසතිවස්සො’ යනාදිය අටවන අඞ්ගය වේයයි දතයුතුය.
“**ඤත්තිචතුත්‍ථෙන**” පෙර වස්තුවෙහි කියන ලද්දාවූම කර්‍මයෙන්. “**ගරුධම්මෙහි**” ගරුක ධර්‍මයන්ගෙන් ඒ ධර්‍මයෝ ගෞරවකොට මෙහෙණක් විසින් පිළිගත යුතු බැවින් ගරුධර්‍මැයි කියනු ලැබෙත් “**එකතො උපසම්පන්නාය” **මෙහි මෙහෙණන්ගේ සමීපයෙහි එක් පසකින් උපසපන් මෙහෙණක් කෙරෙහි යම් මහණෙක් තෙමේ ගරුධර්‍මයෙන් අවවාද කෙරේද, ඒ මහණහුට දුක්කටය වේ. මහණුන් සමීපයෙහි උපසපන් මෙහෙණක්හට දහම් දෙසන මහණහුට යථාවස්තුකම වේ. හෙවත් පාචිත්තියම වේ.
**“පරිවෙණං සම්මජ්ජිත්‍වා**” ඉදින් උදෑසන නොහමදින ලද්දා වූ හෝ හමදින ලද්දා වූ හෝ පිරිවෙන් බිම නැවැත තණ පත් ආදියෙන් කසළින් ගැවසුනේද පාපහරින් විසුරුනු වැලි ඇත්තේ වීනම්, හැමදිය යුතුය. නොහමදිනලද එතැන දැක ‘ආර්‍ය්‍යයන් වහන්සේ තමන්ගේ ඇසුරෙහි සිටි ලදරු මහණුන් වත්පිළිවෙත්හි නොයොදන්නෝය, ධර්‍මයම කියන්නාහ’යි ඒ මෙහෙණෝ නොඅසනු කැමැත්තියන් මෙන් වන්නාහුය. එහෙයින් ‘පරිවෙණං සම්මජ්ජිත්‍වා’යි කියන ලදී ඇතුළු ගමින් වනාහි එන මෙහෙණෝ හටගත් පිපාසා ඇත්තාහුද වෙහෙසට පත්වූවාහුද වෙත්. ඒ මෙහෙණෝ පැන්ද අත්පාමුව සිහිල් කිරීමද බලාපොරොත්තු වෙත්. ඒ නැති කල්හි පෙර කියූ ලෙසින්ම අගෞරව උපදවා නොඅසනු කැමැත්තාහුද වෙත්, එහෙයින් “**පානීයං පරිභොජනීයං උපට්ඨපෙත්‍වා**”යි කියන ලදී.
“**ආසනං”** මිටි පුටු පුවරුතටු කළාල් ආදී භෙදවත් ආසනය. යටත් පිරිසෙයින් අතුරිකිළිද ඒ මෙහෙණන්ට මේ ආසනය වන්නේයයි මෙසේ අසනක් පණවා දහම් දෙසීමෙන් වන ඇවැතින් මිදීම පිණිස දෙවැන්නෙක් කැමැති විය යුතුය. එහෙයින් “**දුතියං ගහෙත්‍වා නිසීදිතබ්බං**’යි කියන ලදී. වෙහෙර කෙළවර නොහිඳිය යුතුය. එහෙත් වෙහෙරමැද හෝ පොහෝ ගෙයි දොරකඩ හෝ බොජුන්හලෙහි දොරකඩ හෝ සියල්ලන් රැස්වන තැනක හිඳිය යුතුය. “**සමග්ගත්‍ථා**” සියලු මෙහෙණෝ ආවාහුය යන අර්‍ත්‍ථයි. “**වත්තන්ති”** එන්නාහුය. ප්‍රගුණ වූවාහු, වාචොද්ගත වූවාහු යන අර්‍ත්‍ථයි “**නීය්‍යාදෙතබ්බො” **කැඳවිය යුතුය. **“ඔසාරෙතබ්බො**”යි පෙළ කියයුතුය. “**වස්සසතූපසම්පන්නාය**” යනාදිය කියයුතු පෙළ දැක්වීමය.
එහි “**සාමීචිකම්මං**” මගදීම විජනිපත සැලීම, පැනින් විචාරීම යනාදී වූ සුදුසුවත්. මෙහිද මෙහෙණ විසින් මහණහුට වැඳීම නම්, ඇතුළු ගමෙහි දී හෝ ගමෙන් පිටතදී හෝ වෙහෙර තුළදී හෝ වෙහෙරෙන් පිටතදී හෝ ගේ තුළදී හෝ වීථියෙහිදී හෝ යටත් පිරිසයින් රජුන් පිළිබඳ උත්සවයන් පවත්නා කල්හිද වැසි වස්නා කල්හි මඩ සහිත බිමැ ඡත්‍රපත්‍ර ගත් අත් ඇත්තිය විසිනුදු ඇත් ඇස් ආදීන් විසින් ලුහුබඳින ලද්දිය විසිනුදු කළ යුතුමය. එකට පෙළ ගැසී පිඬු පිණිස හැසිරෙන්නවුන් දැක. එක් තැනක හිඳ, ‘ආර්‍ය්‍යයෙනි වඳිමි’යි වැඳිය යුතුය. අතර අතර දොළොස් රියනක් හැර යෙත්ද, වෙන් වෙන්ව වැඳිය යුත්තාහ. මහාජන රැස්වීමෙක හුන් කල්හි එක්ම තැනක හිඳ වැඳීම කළ යුතුය. අඤ්ජලිකර්‍මයෙහිද මේ නයවේ. යම් කිසි තැනක හුන් මෙහෙණ විසින් දැක හුනස්නෙන් නැගීසිටීම කටයුතුය. ඒ ඒ සාමිචිකර්‍මයට සුදුසු දේසයෙහිද කාලයෙහිද ඒ ඒ සාමීචිකර්‍ම කටයුතුය.
“**සක්කත්‍වා**” යම්සේ කරන ලද්දේ. මැනැවින් කරන ලද්දේවේද, එසේ කොට. “**ගරුකත්‍වා**” එහි ගෞරව උපදවා “**මානෙත්‍වා”** සිතින් ප්‍රියකොට “**පූජෙත්‍වා**” මේ ත්‍රිවිධකෘත්‍ය කරණයෙන් පුදා. “**අතතික්කමනීයො**” නොඉක්මවිය යුත්තේය.
“**අභික්‍ඛුකෙ ආවාසෙ**” මෙහි මෙහෙණ අසපුවෙන් අඩයොදුනක් තුළ ඔවදන් දෙන මහණෝ නොවසත්ද, මේ අභික්‍ෂුක ආවාස නම්වේ. මෙහි වස් නොවිසිය යුතුය. ‘අභික්‍ඛුකො නාම ආවාසො න සක්කා හොති ඔවාදය වා සංවාසාය වා ගන්තුං’යි මෙය වදාරන ලද්දේමය. ඉන් ඈත පසුබතෙහි ගොස් ධර්‍මය අසා එන්නට නොහැක්කේද, ඉදින් එහි වස් වසන්නට නොකැමැති වූ මෙහෙණන්ට නෑයෝ හෝ උවැටන් කරන්නෝ හෝ ‘ආර්‍ය්‍යාවෙනි’ වසනු මැනැව, අපි මහණකු ගෙන එන්නෙමු’යි මෙසේ කියත් නම්, වටියි. කියූ පමණැති පෙදෙසෙහි වස් එළැඹෙනු කැමැති මහණෝ අවුත් අතුමඩුවෙක්හි නමුදු එක් රැයක් විසුවාහු වෙත්ද, නිමන්ත්‍රණය නොකරන ලදුව යනු කැමැත්තාහුද, මෙපමණකිනුදු සභික්‍ෂුව ආවාසය වේ. එහි වස් එළැඹෙන්නට වටියි. වස් එළැඹෙන්නියන් විසිනුදු පක්‍ෂය පිළිබඳ තෙළෙස්වන දිනයෙහි ‘ආර්‍ය්‍යයෙනි’ අපි ඔබ වහන්සේලාගේ අවවාදයෙන් වසන්නෙමු’යි භික්‍ෂූහු යාඥා කටයුත්තාහ. යම් මෙහෙණ අසපුවකින් සෘජුමාර්‍ගයෙන් යන්නාවූ මෙහෙණන්ගේ ජීවිතයට අනතුරෙක් හෝ බ්‍රහ්මචර්‍ය්‍යට අනතුරෙක් හෝ වේද, අන් මගකින් යන්නාවූ මෙහෙණන්හට අඩ යොදුනෙන් වැඩියෙක් වේද, මේ ආවාසය තෙමේ අභික්‍ෂුකාවාස ස්ථානයෙහිම සිටියි. එයින් ගව්වක් පමණ තැන නිර්‍භයස්ථානයෙක අන් මෙහෙණවරෙක් වේද, ඒ මෙහෙණන් විසින් ඒ මෙහෙණීහු යාඥාකොට නැවැත ගොස් ‘ආර්‍ය්‍යයෙනි’ සෘජුමාර්‍ගයෙහි අපට අන්තරාය ඇත්තේය. අන් මගින් අතිරෙක අර්‍ධයොජනයෙක් වේ. අතරමග අපගේ අසපුවෙන් ගව්වක් පමණ තැන අන් මෙහෙණ අසපුවෙක් ඇත්තේය, ආර්‍ය්‍යයන්ගේ සමීපයෙන් එහි පැමිණි අවවාදයෙන් වසන්නෙමු’යි භික්‍ෂූහු යාඥා කටයුත්තාහුය. ඒ භික්‍ෂූන් විසින් පිළිගත යුතුය. ඉන්පසු ඒ මෙහෙණන් විසින් ඒ මෙහෙණ අසපුවට අවුත් පොහොය කටයුතුය. ඒ මෙහෙණන් දැක හෝ තමාගේ අසපුවටම අවුත් පොහොය කිරීම වටියි.
ඉදින් වස් එළෙඹෙනු කැමැති භික්‍ෂූහු තුදුස්වකෙහි වෙහෙරට එත්ද, මෙහෙණන් විසින්ද ‘මෙහි ආර්‍ය්‍යයෝ වස් වසන්නහුදැයි විචාරන ලද්දාහු ‘එසේය’යි කියා නැවැත ඒ මෙහෙණින් විසින් ‘එසේවීනම් ආර්‍ය්‍යයෙනි අපිදු ඔබවහන්සේලාගේ අවවාදය අනුව ජීවත් වන්නමෝ වසන්නෙමු’යි කියන ලද්දාහු දෙවන දිනයෙහි ගමෙහි භික්‍ෂාචාරසම්පත්තිය නොදක්නෝ ‘මෙහි වසන්නට නොහැක්කම්හ’යි බැහැරයෙත්ද, නැවත ඒ මෙහෙණෝ උපොසථදිනයෙහි විහාරයට ගියාහු භික්‍ෂූන් නොදකිත්ද, එකල්හි මෙහි කුමක් කටයුතුද, යත්: යම් තැනක භික්‍ෂූහු වසත්ද, එහි ගොස් පසුවස් එළැඹිය යුතුය. පසුවස් එළැඹීමට එන්නාහුයයි හෝ කල්පනා කොට ආවුන්ගේ සමීපයෙහි අවවාදයෙන් විසිය යුතුය. ඉදින් පසුව පිණිසද කිසි කෙනෙක් නොඑත්ද, අතරමගද රජබියෙක් හෝ සොරබියෙක් හෝ දුර්භික්‍ෂයෙක් හෝ වේද, අභික්‍ෂුකා වාසයෙහි වසන්නියට ඇවැත් වේ. වස් සිඳීම කොට යන්නියටද ඇවැත් වේ. ඕතොමෝ රැකිය යුතුය. විපත් ඇති කල්හි අභික්‍ෂුකාවාසයෙහි වසන්නියට අනාපත්තිය කියනලදී. ඉදින් අවුත් වස් එළැඹි භික්‍ෂූහු නැවැත කිසි කරුණක් හෙතුකොට බැහැර යෙත්ද, විසිය යුතුමය. ‘අනාපත්ති වස්සූපගතා භික්‍ඛූ පක්කත්තා වා හොන්ති විබ්භන්තා වා කාලකතා වා පක්‍ඛකසඞ්කන්තා හා ආපදාසු උම්මත්තිකාය ආදිකම්මිකාය’ යන මෙය වදාරන ලද්දේමය. පවරන්නිය විසිනුදු යම් තැනක භික්‍ෂූහු ඇත්තාහුද එහි ගොස් පැවරිය යුතුය.
**“අත්‍වද්ධමාසං”** අඩමසක් අඩමසක් පාසා “**ද්වෙ ධම්මා පච්චාසිංසි තබ්බා**” ධර්‍ම දෙකක් කැමැති වියයුතුය. **“උපොසථපුච්ඡකං**” පොහොය විචාරීමය. එහි පසළොස්වක් පොහොයෙහි පක්‍ෂය පිළිබඳ තුදුස්වකෙහි තෙළෙස්වක් පොහොයෙහි ගොස් පොහොය විචාළ යුතුය. **මහාපච්චරියෙහි** වනාහි පක්‍ෂය පිළිබඳ තෙළෙස්වක්හිම ගොස් ‘මේ පොහොය තුදුස්වකද පසළොස්වකදැයි විචාළ යුතුයයි. කියන ලදී. පොහොය දිනයෙහි අවවාදය පිණිස එළැඹිය යුතුය. පෑළවිය දින පටන් ධර්‍මශ්‍රවණය පිණිස යායුතුය. මෙසේ භාග්‍යවතුන් වහන්සේ අන්‍ය කර්‍මයකට අවකාශ නොදී නිරතුරුව මෙහෙණන්හට මහණුන්ගේ සමීපයට යෑමම පැනවූ සේක. කුමක් හෙයින, යත්:- මාගම මඳ නුවණැති බැවිනි. මාගම මඳ නුවණැත්තේමය. මාගමට නිතර බණ ඇසීම බොහෝ උපකාර වේ. මෙසේ ඇති කල්හි ‘අපි යමක් දනිමුද, ආර්‍ය්‍යයන් වහන්සේත් එයම දනිතැ’යි මානය නොකොට භික්‍ෂු සඞ්ඝයා පයිරුපාසනය කරමින් පැවිද්ද සාර්‍ත්‍ථක කරන්නාහ. එහෙයින් භාග්‍යවතුන් වහන්සේ මෙසේ කළ සේක. මෙහෙණෝද අවවාද පරිදි පිළිපදින්නෙමු’යි සියල්ලෝම නිරතුරුව වෙහෙරට එළැඹියාහුය.
‘තෙන ඛො පන සමයෙන සබ්බො භික්‍ඛුණීසඞ්ඝො ඔවාදං ගච්ඡති, මනුස්සා උජ්ඣායන්ති ඛීයන්ති විපාචෙන්ති ජායායො ඉමා ඉමෙසං, ජාරියො ඉමා ඉමෙසං ඉදානි, මෙ ඉමාහි සද්ධිං අභිරමිස්සන්තීති භගවතො එතමත්‍ථං ආරොචචෙසුං, න භික්‍ඛවො සබ්බෙන භික්‍ඛුණී සඞ්ඝෙන ඔවාදො ගන්තබ්බො ගච්ඡෙය්‍ය චෙ ආපත්ති දුක්කටස්ස, අනුජානාමි භික්‍ඛවෙ, චතුහි පඤ්චහි භික්‍ඛුණීහි ඔවාදං ගන්තුත්ති’ මේ වදාරන ලද්දේමය. නැවැත එසේම අවමන් කළහ. නැවත භාග්‍යවතුන් වහන්සේ ‘අනුජානාමි භික්‍ඛවෙ ද්වෙ තිස්සො භික්‍ඛුණීහි ඔවාදං ගන්තුං’යි වදාළ සේක.
එහෙයින් භික්‍ෂුණී සඞ්ඝයා විසින් දෙතුන් මෙහෙණහු යාඥා කොට යැවිය යුත්තාහ. ‘ආර්‍ය්‍යාවෙනි එවු, භික්‍ෂු සඞ්ඝයා වෙතට අවවාදය පිණිස එළැඹීම ඉල්ලවු, ‘ආර්‍ය්‍යයෙනි භික්‍ෂුණී සඞ්ඝ තෙමේ භික්‍ෂුසඞ්ඝයාගේ පා වඳියි. අවවාදය පිණිස එළැඹීමද ඉල්ලයි. ආර්‍ය්‍යයෙනි භික්‍ෂුණී සඞ්ඝ තෙමේ අවවාදය පිණිස එළැඹීම ලබාවා’යි ඒ මෙහෙණන් විසින් ආරාමයට යායුතුය. ඉන්පසු අවවාද පිළිගන්නා එක් මහණකු කරා එළැඹැ වැඳ ඒ මහණතෙමේ එක් මෙහෙණක විසින් ‘ආර්‍ය්‍යය’, භික්‍ෂුණීසඞ්ඝ තෙමේ භික්‍ෂු සඞ්ඝයාගේ පා වදියි. අවවාදය පිණිස එළැඹීමද ඉල්ලයි. ආර්‍ය්‍යය’ භික්‍ෂුණී සඞ්ඝ තෙමේ අවවාදය පිණිස එළැඹීම ලබාවා’යි මෙසේ කියයුතු වන්නේය. ඒ මහණහු විසින් පාමොක් උදෙසන මහණහු වෙත එළැඹැ ‘ස්වාමීනි’, භික්‍ෂුණී සඞ්ඝ තෙමේ භික්‍ෂු සඞ්ඝයාගේ පා වදියි, අවවාදය පිණිස එළැඹීමද ඉල්ලයි. ‘ස්වාමීනි’, භික්‍ෂුණී සඞ්ඝ තෙමේ අවවාදය පිණිස එළැඹීම ලබාවා’යි මෙසේ කියයුතු වන්නේය. පාමොක් උදෙසන මහණහු විසින් සම්මත කරන ලද භික්‍ඛුණොවාදක වූ කිසි මහණෙක් ඇත්තේදැයි විචාළ යුතුය. ඉදින් ‘සම්මත කරන ලද භික්‍ඛුණොවාදක වූ කිසි මහණෙක් වේද, පාමොක් උදෙසන මහණහු විසින් ‘මෙනම් ඇති මහණ තෙමේ භික්‍ඛුණොවාදකයි සම්මත කරන ලද්දේය. භික්‍ඛුණීසඞ්ඝ තෙමේ ඔහු වෙත එළඹේවා’යි කියයුතුය.
ඉදින් කිසි මහණෙක් භික්‍ඛුණොවාදකැයි සම්මත නොකරන ලද්දේවේද, පාමාක් උදෙසන මහණහු විසින්, ‘කවර නම් ආයුෂ්මත් තෙමේ මෙහෙණන්හට අවවාද කරන්නට උත්සාහ කෙරේදැයි විචාළ යුතුය. ඉදින් කිසිවෙක් මෙහෙණන්හට අවවාද කරන්නට උත්සාහ කෙරේනම් ඒ මහණතෙමේ අටගින් සමන්‍වාගත වේද, ඔහු සම්මත කොට ‘මෙනම් ඇති මහණ තෙමේ මෙහෙණන්හට අවවාද කරනු පිණිස සම්මත කරන ලද්දේය. භික්‍ෂුණීසඞ්ඝ තෙමේ ඔහු වෙත එළැඹේවා’යි කියයුතුය.
ඉදින් කිසි මහණෙක් තෙමේ මෙහෙණට අවවාද කරන්නට උත්සාහ නොකෙරේද, පාමොක් උදෙසන්නහු විසින් සම්මත කරන ලදද භික්‍ඛුණොවාදක වූ කිසි මහණෙක් නැත්තේය, ප්‍රසාදජනක නිර්‍දොෂ වූ කායකර්‍මාදියෙන් භික්‍ෂුණී සඞ්ඝ තෙමේ ත්‍රිවිධ ශික්‍ෂාව සම්පාදනය කෙරේවා’යි කියයුතුය. මෙපමණකින් සියලුම ශික්‍ෂාත්‍රය ඇතුළත් ශාසනය සැලකරන ලද්දේ වේ. ඒ මහණහු විසින් ‘මැනැවැ’යි පිළිගෙණ පැළවිය දිනයෙහි මෙහෙණන්හට සැලකළ යුතුය. භික්‍ෂුණී සඞ්ඝයා විසිනුදු ‘ආර්‍ය්‍යාවෙනි’ යවු, ආර්‍ය්‍යය භික්‍ෂුණීසඞ්ඝ තෙමේ අවවාදය පිණිස එළැඹීම කිම, ලබාදැ’යි විචාරවු’යි ඒ මෙහෙණෝ යැවිය යුත්තාහුය. ඒ මෙහෙණන් විසින් ‘ආර්‍ය්‍යාවෙනි’ යහපතැයි පිළිගෙණ ආරාමයට ගොස් ඒ මහණහු වෙත එළැඹැ ‘ආර්‍ය්‍යය’ කිම, භික්‍ෂුණී සඞ්ඝ තෙමේ අවවාදය පිණිස එළැඹීම ලබාදැ’යි මෙසේ කියයුතුය. ඒ මහණහු විසින් සම්මත කරන ලද භික්‍ෂුණොවාදකවූ මහණෙක් නැත්තේය, භික්‍ෂුණී සඞ්ඝ තෙමේ ප්‍රසාදජනක නිර්‍දොෂ වූ කායකර්‍මාදියෙන් ත්‍රිවිධ ශික්‍ෂාව සම්පාදනය කෙරේවා’යි කිය යුතුය. ඒ මෙහෙණන් විසින් ‘ආර්‍ය්‍යය’ මැනැවැ’යි පිළිගත යුතුය. එකට ආවුන්ගේ වසයෙන් මේ කියන ලදී. ඒ මෙහෙණන් අතුරෙහි එක් මෙහෙණක විසින් කියයුත්තේ ද වේ. පිළිගත යුත්තේ ද වේ. අන් මෙහෙණෝ ඒ මෙහෙණගේ යහළු මෙහෙණෝය.
භික්‍ෂුසඞ්ඝ තෙමේ හෝ භික්‍ෂුණීසඞ්ඝ තෙමේ හෝ දෙපසින්ම නොපිරේද, ගණ මාත්‍රයක්ම හෝ පුද්ගලමාත්‍රයක් හෝ වේද, එක් මෙහෙණක් හෝ බොහෝ අසපුවැසියන් විසින් අවවාද පිණිස යවන ලද්දී ද, එහි මේ මතු කියන්නේ වචන ක්‍රමයයි. ‘ආර්‍ය්‍යය’ මෙහෙණෝ භික්‍ෂු සඞ්ඝයාගේ පා වඳිත්. අවවාදය පිණිස එළැඹීමද ඉල්ලත්. ආර්‍ය්‍යය මෙහෙණෝ අවවාදය පිණිස එළැඹීම ලබත්වා. ආර්‍ය්‍යය’ මම භික්‍ෂු සඞ්ඝයාගේ පා වදිමි. අවවාදය පිණිස එළැඹීමද ඉල්ලමි. ආර්‍ය්‍යය’ මම අවවාදය පිණිස එළැඹීම ලබමි.
ආර්‍ය්‍යය’ භික්‍ෂුණීසඞ්ඝ තෙමේ ආර්‍ය්‍යයන්ගේ පා වඳියි. අවවාදය පිණිස එළැඹීමද ඉල්ලයි. ආර්‍ය්‍යය’ භික්‍ෂුණීසඞ්ඝ තෙමේ අවවාදය පිණිස එළැඹීම ලබාවා. ආර්‍ය්‍යය ‘මෙහෙණෝ ආර්‍ය්‍යයන්ගේ පා වඳිත්. අවවාදය පිණිස එළැඹීමද ඉල්ලත්. ආර්‍ය්‍යය. මෙහෙණෝ අවවාදය පිණිස එළැඹීම ලබත්වා. ආර්‍ය්‍යය, මම ආර්‍ය්‍යයන්ගේ පා වඳිමි. අවවාදය පිණිස එළැඹීමද ඉල්ලමි. ආර්‍ය්‍යය, මම අවවාදය පිණිස එළැඹීම ලබමි.
ආර්‍ය්‍යය, භික්‍ෂුණී සඞ්ඝ තෙමේ ආර්‍ය්‍යයාගේ පා වඳිත්. අවවාදය පිණිස එළැඹීමද ඉල්ලත්. ආර්‍ය්‍යය, භික්‍ෂුණීසඞ්ඝ තෙමේ අවවාදය පිණිස එළැඹීම ලබාවා. ආර්‍ය්‍යය, ‘මෙහෙණෝ ආර්‍ය්‍යයන්ගේ පා වඳිත්. අවවාදය පිණිස එළැඹීමද ඉල්ලත්. ආර්‍ය්‍යය, මෙහෙණෝ අවවාදය පිණිස එළැඹීම ලබත්වා. ආර්‍ය්‍යය, මම ආර්‍ය්‍යයන්ගේ පා වඳිමි. අවවාදය පිණිස එළැඹීමද ඉල්ලමි. ආර්‍ය්‍යය’ මම අවවාදය පිණිස එළැඹීම ලබමි.
ආර්‍ය්‍යය, භික්‍ෂුණීසඞ්ඝ තෙමේද, මෙහෙණෝද මෙහෙණද, භික්‍ෂුසඞ්ඝයාගේ ආර්‍ය්‍යයන්ගේ ආර්‍ය්‍යයාගේ පා වඳියි. වඳිත්, අවවාදය පිණිස එළැඹීමද ඉල්ලයි. ඉල්ලත් ආර්‍ය්‍යය භික්‍ෂුණී සඞ්ඝ තෙමේද, මෙහෙණෝද මෙහෙණද අවවාදය පිණිස එළැඹීම ලබාවා. ලබත්වා. ලබාවායි.
ඒ මහණහු විසිනුදු උපොසථකාලයෙහි ‘ස්වාමීනි’ මෙහෙණෝ භික්‍ෂු සඞ්ඝයාගේ පා වඳිත්. අවවාදය පිණිස එළැඹීමද ඉල්ලත්. ස්වාමීනි, මෙහෙණෝ අවවාදය පිණිස එළැඹීම ලබත්වා. ස්වාමීනි, ‘මෙහෙණ තොමෝ භික්‍ෂු සඞ්ඝයාගේ පා වඳියි. අවවාදය පිණිස එළැඹීමද ඉල්ලයි. ‘ස්වාමීනි’, මෙහෙණ තොමෝ අවවාදය පිණිස එළැඹීම ලබාවා.
‘ස්වාමීනි’ භික්‍ෂුණීසඞ්ඝ තෙමේ ‘ස්වාමීනි’ මෙහෙණෝ - ස්වාමීනි’ මෙහෙණ තොමෝ ආයුෂ්මතුන්ගේ පා වඳියි. අවවාදය පිණිස එළැඹීමද ඉල්ලයි. ස්වාමීනි ‘මෙහෙණ තොමෝ අවවාදය පිණිස එළැඹීම ලබාවා.
ස්වාමීනි භික්‍ෂුණී සඞ්ඝ තෙමේද මෙහෙණෝද මෙහෙණද සඞ්ඝයාගේද ආයුෂමතුන්ගේද පා වඳියි. වඳිත් වඳියි. අවවාදය පිණිස එළැඹීමද ඉල්ලයි. ඉල්ලත්. ස්වාමීනි’, භික්‍ෂුණී තෙමේද, මෙහෙණෝද, මෙහෙණද අවවාදය පිණිස එළැඹීම ලබාවා. ලබත්වා. ලබාවා’යි මෙසේ කියයුතුය.
පාමොක් උදෙසන්නහු විසිනුදු සම්මත කරන ලද මහණෙක් ඇත්තේ නම් පෙර නයින්ම මෙහෙණෝද ඔහු වෙත, මෙහෙණ තොමෝද ඔහු වෙත, භික්‍ෂුණී සඞ්ඝ තෙමේද, ඔහු වෙත මෙහෙණෝද, මෙහෙණතොමෝද, එළැඹේවා - එළැඹේවා - එළැඹේවා - එළැඹෙත්වා - එළැඹේවායි කියයුතුය. ඉදින් සම්මතලද මහණෙක් නැත්තේ නම්. ප්‍රසාදජනක නිර්දෝෂ කායකර්‍මාදියෙන් මෙහෙණෝ - භික්‍ෂුණීසඞ්ඝ තෙමේද - මෙහෙණෝද - මෙහෙණ තොමෝද සම්පාදනය කෙරෙත්වා. සම්පාදනය කෙරේවා. සම්පාදනය කෙරෙත්වා. සම්පාදනය කෙරේවායි කියයුතුය.
අවවාද පිළිගන්නහු විසින් පෑළවිය දිනයෙහි පෙරළා ගෙණ අවුත් එසේම කියයුතුය. අවවාදය වනාහි බාල - ගිලාන - ගමිකයන් හැර අනෙකෙක් වේද, ඉදින් ආරණ්‍යකයෙක් වේද, නොපිළිගන්නට නොලබයි. භාග්‍යවතුන් වහන්සේ විසින් -
‘අනුජානාමි භික්‍ඛවෙ ඨපෙත්‍වා බාලං, ඨපෙත්‍වා ගිලානං ඨපෙත්‍වා ගමිකං අවසෙසෙහි ඔවාදං ගහෙතුං’යි මෙය වදාරන ලද්දේය.
එහි යමෙක් තුදුස්වක් පසළොස්වක් පොහොයෙහි හෝ පෑළවිස දිනයෙහි හෝ යනු කැමැත්තේ වේද, හෙතෙමේ ගමිය වේ. දෙවන පක්‍ෂ දිනයෙහි යනුයේද නොගැණීම නොලබයි. ‘න භික්‍ඛවෙ ඔවාදො න ගහෙතබ්බො, යො න ගණ්භෙය්‍ය ආපත්ති දුක්කටස්ස’යි වදාළ ඇවැතට පැමිණේමය. අවවාදය පිළිගෙණද පොහෝගෙයිදී නොසැලකිරීමට හෝ පෑළවිය දිනයෙහි මෙහෙණන්හට පෙරළා නොගෙණ එන්නට හෝ නොවටියි.
‘න භික්‍ඛවෙ ඔවාදො නාරොචෙතබ්බො යො නාරොචෙය්‍ය ආපත්ති දුක්කටස්ස’ මෙය වදාරන ලදමය.
තවද අනිකක්ද වදාරන ලදී -
‘න භික්‍ඛවෙ ඔවාදො න පච්චාහරිතබ්බො යොන පච්චාහරෙය්‍ය ආපත්ති දුක්කටස්ස’යි.
එහි ආරණ්‍යකයා විසින් පෙරළා ගෙණ ඊම පිණිස සලකුණෙක් කටයුතුය. ‘අනුජානාමි භික්‍‍ඛවෙ ආරඤ්ඤකෙන භික්‍ඛුනා ඔවාදං ගහෙතුං සඞ්කෙතං ච කාතුං අත්‍ර පටිභරිස්සාමි’ මෙය වදාරන ලදමය. එහෙයින් ආරණ්‍යක භික්‍ෂු තෙමේ මෙහෙණන් වසන ගමෙහිදී භික්‍ෂාව ලබාද ඒ මහණහු විසින් එහිම හැසිර මෙහෙණන් දැක ආරොචනය කොට යායුතුය. මොහුට එහි භික්‍ෂාව සුලභ නොවේද, අසල ගමෙහි හැසිර මෙහෙණන් වසන ගමට අවුත් එසේම කටයුතුය. ඉදින් දුර යායුතු වේ නම් ‘මම තොපගේ අසුවල් නම් ගම්දොරෙහි සභාවට හෝ මණ්ඩපයට හෝ රුක්මුලට හෝ එළැඹෙන්නෙමි, එහි එවු’යි සලකුණෙක් කටයුතුය. මෙහෙණන් එහි යායුතුය. නොයෑම නොලබන්නේය. ‘න භික්‍ඛවෙ භික්‍ඛුණියො සඞ්කෙතං, න ගන්තබ්බං යා න ගච්ඡෙය්‍ය ආපත්ති දුක්කටස්ස’ මෙය වදාරන ලදමය.
“**උභතො සඞ්ඝෙ තීහි ඨානෙහි පවාරෙතබ්බං**” මෙහි මෙහෙණන් විසින් තුදුස්වකෙහි තමන් පවරා උපොසථ දිනයෙහි භික්‍ෂු සඞ්ඝයා සමීපයෙහි පැවරිය යුතුය.
‘අනුජානාමි භික්‍ඛවෙ අජ්ජතනාය පවාරෙත්‍වා අපරජ්ජු භික්‍ඛුසඞ්ඝං පවාරෙතුං’යි මෙය වදාරන ලදමය.
**භික්‍ඛුණි ඛන්‍ධකයෙහි** කියූ නයින්ම මෙහි විනිශ්චය දත යුතුය.
‘තෙන ඛො පන සමයෙන සබ්බො භික්‍ඛුණී සඞ්ඝෙන පවාරෙන්තො කොලාහලමකාසි භගවතො එතමත්‍ථං ආරොචෙසුං අනුජානාමි භික්‍ඛවෙ එකං භික්‍ඛුණිං ව්‍යත්තං පටිබලං සම්මන්නිතුං භික්‍ඛුණී සඞ්ඝස්ස අත්‍ථාය භික්‍ඛුසඞ්ඝං පවාරෙතුං එවඤ්ච පන භික්‍ඛවෙ සම්මන්තිතබ්බා:- පඨමං භික්‍ඛුණි යාචිතබ්බා යාචිත්‍වා ව්‍යාත්තාය භික්‍ඛුණියා පටිබලාය සඞ්ඝො ඤාපෙතබ්බො:-
සුණාතු මෙ අය්‍යෙ සඞ්ඝො යදි සඞ්ඝස්ස පත්තකල්ලං, සඞ්ඝො ඉත්‍ථන්නාමං භික්‍ඛුණිං සම්මන්නෙය්‍ය භික්‍ඛුනීසඞ්ඝස්ස අත්‍ථාය භික්‍ඛුසඞ්ඝං පවාරෙතුං.
[missing pali] යස්සා අය්‍යාය ඛමති ඉත්‍ථන්නාමාය භික්‍ඛුණියා සම්මති භික්‍ඛුණීසඞ්ඝස්ස අත්‍ථාය භික්‍ඛුසඞ්ඝං පවරෙතුං, සා තුණ්භස්ස යස්ස නක්‍ඛමති. සා භාසෙය්‍ය.
සම්මතා සඞ්ඝෙන ඉත්‍ථන්නාමා භික්‍ඛුණී භික්‍ඛුණිසඞ්ඝස්ස අත්‍ථාය භික්‍ඛුසඞ්ඝං පවාරෙතුං. ඛමති සඞ්ඝස්ස. තස්මා තුණනී එවමෙතං ධාරයාමීති
තාය සම්මතාය භික්‍ඛුනියා භික්‍ඛුණිසඞ්ඝං ආදාය භික්‍ඛුසඞ්ඝං උපසඞ්කමිත්‍වා එකංසං උත්තරාසඞ්ගං කරිත්‍වා අඤ්ජලිං පග්ගහෙත්‍වා එවමස්ස වචනීයො: භික්‍ඛුණී සඞ්ඝො අය්‍ය භික්‍ඛුසඞ්ඝං පවාරෙති දිට්ඨෙන වා සුතෙන වා පරිසඞ්කාය වා. වදෙය්‍ය භික්‍ඛුසඞ්ඝො භික්‍ඛුණිසඞ්ඝං අනුකම්පංඋපාදාය. පස්සන්තො පටිකරිස්සති. දුතියම්පි අය්‍ය, තතියම්පි අය්‍ය, භික්‍ඛුණීසඞ්ඝො - පෙ- පටිකරිස්සති’යි මෙය වදාරන ලදමය.
ඉදින් භික්‍ෂුණී සඞ්ඝ තෙමේ නො පිරේද, ‘භික්‍ඛුණියො අය්‍ය භික්‍ඛුසඞ්ඝං පවාරෙන්ති දිට්ඨෙන වා සුතෙන වා පරිසඞ්කාය වා, වදන්තය්‍යා භික්‍ඛුසඞ්ඝං භික්‍ඛුණියා අනුකම්පං උපාදාය පස්සන්තියො පටිකරිස්සන්ති’යි කියාද, ‘අහං අය්‍ය භික්‍ඛුසඞ්ඝං පවාරෙමි දිට්ඨෙන වා සුතෙන වා පරිසඞ්කාය වා, වදතු මං අය්‍ය භික්‍ඛු සඞ්ඝො අනුකම්පං උපාදාය. පස්සන්තී පටිකරිස්සාමි’ මෙසේ තුන්යලක් කියයුතුය.
ඉදින් භික්‍ෂු සංඝතෙමේ නොපිරේනම්, ‘භික්‍ඛුනීසඞ්ඝො අය්‍යා අය්‍යෙ පවාරෙති දිට්ඨෙන වා සුතෙන වා පරිසඞ්කාය වා වදන්තය්‍යා භික්‍ඛුණීසඞ්ඝං අනුකම්පං උපාදාය පස්සන්තො පටිකරිස්සති’යි කියාද, ‘භික්‍ඛුණිසඞ්ඝො අය්‍ය අය්‍යං පවාරෙති දිට්ඨෙන වා සුතෙන වා පරිසඞ්කාය වා, වදතය්‍යො භික්‍ඛුණීසඞ්ඝං අනුකම්පං උපාදාය පස්සන්තො පටිකරිස්සති’යි කියාද මෙසේ තුන් යලක් කියයුතුය.
භික්‍ෂු භික්‍ෂුණී දෙපක්‍ෂයෙහි නොපිරීමක් ඇති කල්හි ‘භික්‍ඛුණියො අය්‍ය අය්‍යෙ පවාරෙන්ති දිට්ඨෙන වා සුතෙන වා පරිසඞ්කාය වා වදන්තය්‍යා භික්‍ඛුණීනං අනුකම්පං උපාදාය. පස්සන්තියො පටිකරිස්සන්ති’යි කියාද, ‘භික්‍ඛුණියො අය්‍ය අය්‍යං පවාරෙන්ති දිට්ඨෙන වා සුතෙන වා පරිසඞ්කාය වා වදතය්‍යො භික්‍ඛුණියො අනුකම්පං උපාදාය පස්සන්තියො පටිකරිස්සන්ති’යි කියාද, ‘අහං අය්‍යා අය්‍යෙ පවාරෙමි දිට්ඨෙන වා සුතෙන වා පරිසඞ්කාය හා වදන්තු මං අය්‍යා අනුකම්පං උපාදාය පස්සන්තී පටිකරිස්සාමි’යි කියාද ‘අහං අය්‍ය අය්‍යං පවාරෙමි දිට්ඨෙන වා සුතෙන වා පරිසඞ්කාය වා වදතු මං අය්‍යො අනුකම්පං උපාදාය පස්සන්තී පටිකරිස්සාමි’යි කියාද මෙසේ තුන්යලක් කියයුතුය.
මානතෙහි හැසිරීමද, උපසම්පදා පරියෙසනයද යථාස්ථානයෙහිම පහළවන්නේය.
**“න භික්‍ඛුණියා කෙනචී පරියායෙන**” දශවිධ ආක්‍රොශ වස්තූන්ගෙන් හෝ අන්කිසි කරුණකින් හෝ මහණ තෙමේ නොම ආක්‍රොශ කටයුත්තේය. පරිභව නොකටයුත්තේය. භයින් තර්‍ජනය නොකටයුත්තේය. “**ඔවටො**” වසන ලද්දේය. වළකන ලද්දේය. ප්‍රතික්‍ෂෙප කරන ලද්දේය. වචනයම **වචනපථ** නම. “**අනොවටො**” නොවසන ලද්දේය. නොවළකන ලද්දේය. ප්‍රතික්‍‍ෂෙප නොකරන ලද්දේය. එහෙයින් මෙහෙණ විසින් අධිපති තන්හි සිට දෙටුතන්හි සිට ‘මෙසේ යව, මෙසේ නවතුව, මෙසේ හිඳුව, මෙසේ පොරොව’යි කිසි අයුරකින් මහණ තෙමේ නොම අවවාද කටයුතුය. අනුශාසනා නොකට යුතුය. දොසක් දැක ‘පෙර මහා තෙරහු මෙසේ නොයෙත්. නොහඳිත්. නොපොරොවත්. මෙබඳු කසටවත් නොදරත්, මෙසේ ඇස් අඳුන් නොගාත්’යි යනාදි නයින් ඇති දොස් දැක්වීම වටියි. මහණුන් විසින් වනාහි මේ මහලු මෙහෙණ මෙසේ හිඳියි. මෙසේ පොරොවයි. මෙසේ නොහඳුව. මෙසේ නොපොරොව, තිලකකර්‍ම පර්‍ණකර්‍මාදිය නොකරව’යි සුවසේ මෙහෙණහට අවවාද කිරීම අනුශාසනා කිරීම වටියි.
**“සමග්ගම්භය්‍යාති භණන්තං**” ආර්‍ය්‍යය’ සමගි වෙමු’යි කියන භික්‍ෂුණී සඞ්ඝයාහට “**අඤ්ඤං ධම්මං භණති”** අන්‍ය වූ සූත්‍රාන්තයක් හෝ අභිධර්‍මයක් හෝ ‘සමග්ගම්භය්‍යා’ යන වචනයෙනුදු අවවාදය ප්‍රාර්‍ත්‍ථනා කෙරෙත්. එහෙයින් අවවාදය හැර අන්‍ය ධර්‍මයක කියන මහණහුට දුක්කටය වේ. “**ඔවාදං අනීයාදෙත්‍වා”** නැගනියෙනි’ මේ අවවාදයයි නොකියාම
**“අධම්මකම්මෙ**” යනාදිතන්හි භික්‍ඛුනොවාදක සම්මුතිකර්‍මය, කර්‍මයයි දතයුතුය. එහි අධර්‍මකර්‍මයෙහි නවක දෙකක්හුගේ වසයෙන් අටළොසක් පාචිත්තියයෝ වෙත්. ධර්‍මකර්‍මයෙහි දෙවන නවකයාහට කෙළවර පදයෙහි ඇවැත් නොවේ. සෙසු සතළොස් පදයන්හි දුක්කටයෝ වෙත්.
“**උද්දෙසං දෙන්නො**” අෂ්ටගරු ධර්‍මයන්ගේ පාළිය උදෙසමින්. “**පරිපුච්ඡං දෙන්තො**” ඒ මෙහෙණහටම ප්‍රගුණ වූ ගරුධර්‍මපාලියෙහි අර්‍ත්‍ථකථාව කියමින් යන අර්‍ත්‍ථයි. **“ඔසාරෙහි අය්‍යාති වුච්චමානො ඔසාරෙති**” මෙසේ කියනු ලබන්නේ අෂ්ටගරුධර්‍මපාලිය කියාය යන අර්‍ත්‍ථයි. මෙසේ උද්දෙසය දෙමින් පරිපුච්ඡාව දෙමින් යමෙක් තෙමේද ‘කියව’යි කියනු ලබන්නේ අෂ්ටගරුධර්‍මය කියාද, ඒ මහණහුට පාචිත්තියෙන් ඇවැත් නොවේ. අන්‍යධර්‍මයක් කියන මහණහුට දුක්කටයෙන් ඇවැත් නොවේ. “**පඤ්හං පුච්ඡති පඤ්හං පුට්ඨො කථෙති”** මෙහෙණ තොමෝ ගරුධර්‍ම නිශ්ශ්‍රිත වූ හෝ ඛන්‍ධාදිනිශ්ශ්‍රිත වූ හෝ ප්‍රශ්නයක් විචාරාද, ඒ ප්‍රශ්නය යම් මහණෙක් තෙමේ කියාද ඒ මහණහටද ඇවැත් නොවේ. “**අඤ්ඤස්සත්‍ථාය භණන්තං**” සිවු පිරිසෙහි දහම් දෙසන මහණකු වෙත එළැඹැ මෙහෙණෝ අසත්ද, එහිද මහණහුට ඇවැත් නොවේ. “**සික්‍ඛා මානාය සාමණෙරාය**” මොවුන්ට දෙසන මහණහුටද ඇවැත් නොවේ. සෙස්ස ප්‍රකට අර්‍ත්‍ථ ඇත්තේමය.
පදසොධර්‍මසමුත්‍ථානිකය. වචනයෙන්ද වාචාචිත්තයෙන්ද උපදී. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. වාකකර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි “**පරියායෙන**” වාරයෙන් පිළිවෙළින් යන අර්‍ත්‍ථයි. “**අධිචෙතසො**” අධිචිත්තවත් වූ සියලු චිත්තයන් අතුරෙහි අධික වූ අර්‍හත්ඵල චිත්තයෙන් සමන්‍වාගත වූ යන අර්‍ත්‍ථයි. “**අප්පමජ්ජතො**” නොපමාවූ. අප්‍රමාදයෙන් කුශලධර්‍මයන් පිළිබඳ සත්ත ක්‍රියාවෙන් යුක්තවූයි කියන ලද්දේ වේ. “**මුනිනො”** ‘සො මුනාති උභො ලොකෙ මුනි තෙන පවුච්චති’යි මෙසේ දෙලොව දැන ගැනීමෙන් හෝ, නුවණ මොනයි කියනු ලැබේ. අර්‍හත්ඵල සඞ්ඛ්‍යාත වූ ඒ ඤාණයෙන් යුක්ත බැවින් හෝ ක්‍ෂීණාශ්‍රව තෙමේ මුනි නැමැයි කියනු ලැබේ. ඒ මුනිහට “**මොනපථෙ සික්‍ඛතො**” අර්‍හත් ඥානසඞ්ඛ්‍යාත මොනපථයන්හි හෝ සප්තති සම්බොධිපාක්‍ෂික ධර්‍මයන්හි හෝ ත්‍රිවිධ ශික්‍ෂාවන්හි හෝ හික්මෙන්නාවූ මෙද පූර්‍වභාග ප්‍රතිපත්තිය ගෙණ කියන ලදී. එහෙයින් මෙසේ පූර්‍වභාගයෙහි හික්මෙන්නාවූ මේ ශික්‍ෂාවෙන් මුනිභාවයට පැමිණි මුනිහටයි මෙසේ අර්‍ත්‍ථ දත යුත්තේය. “**සොකා න භවන්ති තාදිනො**” එබඳු වූ ක්‍ෂීණාශ්‍රව මුනිහුගේ අභ්‍යන්තරයෙහි ඉෂ්ටවියොගවස්තුක ශොකයෝ නැත්තාහුය. නොහොත් **“තාදිනො”** තාදීලක්‍ෂණයෙන් යුක්තවූ මෙබඳු මුනිහට ශොකයෝ නොවෙත්යි මෙහි මේ අර්‍ත්‍ථය වේ. **“උපසන්තස්ස**” රාගාදීන්ගේ සංසිඳීමෙන් සංසිඳුනාවූ. “**සදා සතීමතො**” ස්මෘති විපුලත්‍වයට පැමිණි බැවින් සෑම කල්හි සිහියෙන් වෙන් නොවූ. “**ආකාසෙ අන්තලික්‍ඛෙ**” අන්තරීක්‍ෂසඞ්ඛ්‍යාත ආකාශයෙහි කසිණුග්හාටිමාකාසයෙහි නොවේ. රූපපරිච්ඡෙදාකාසයෙහි නොවේ. “**වඞ්කමතිපි තිට්ඨතිපි**” ඒ මෙහෙණන්ගේ කථාව අසා ‘මේ මෙහෙණෝ මෙතෙමේ මෙපමණින්ම දනීය’යි මට අවමන් කරති. එබැවින් දැන් මේ මෙහෙණන්ට තමන්ගේ ආනුභාවය දක්වන්නෙමි’යි ධර්‍මය කෙරෙහි බුහුමන් උපදවා අභිඥාපාදක චතුර්‍ත්‍ථද්ධ්‍යානයට සමවැද එයින් නැගිට ‘ආකාසෙ අන්තලික්‍ඛෙ වඞ්කමතිපි -පෙ- අන්තරා පිධායතිපි’ යන එහි **“අන්තරා පිධායතිපි**” අතුරුදහන් වේ. නොදැක්මට යේය යන අර්‍ත්‍ථයි. “**තඤ්චෙව උදානං භණති අඤ්ඤඤ්ච බහුං බුද්ධවචනං**” ස්ථවිර තෙමේ තමන්ගේ බෑ තෙරහු සමීපයෙහි-
යන මේ ගාථාව උදෙසවා සිවු මසක් මුළුල්ලෙහි හැදෑරුයේය. පුහුණු කරන්නට නොහැකිවූයේය. ඉක්බිති ස්ථවිර තෙමේ ඔහු ‘තෝ මේ සසුනෙහි අභව්‍යයි වෙහෙරින් නෙරපා හැරියේය. ඒ චුල්ලපන්‍ථක තෙමේ අඬමින් දොරකොටුවෙහි සිටියේය. එකල්හි භාග්‍යවතුන් වහන්සේ බුදුන් විසින් හික්මවිය යුතු සත්ත්‍වයන් බලා වදාරන සේක් ඔහු දැක විහාරචාරිකාවෙහි හැසිරෙන්නහු මෙන් ඔහු සමීපයට වැඩමවා ‘චුල්ලපන්‍ථක’ කුමක් හෙයින් අඬන්නෙහිදැ’යි අසා වදාළ සේක. හෙතෙමේ ඒ කාරණය සැල කෙළේය. ඉක්බිති භාග්‍යවතුන් වහන්සේ ඔහුට පිරිසිදු රෙදිකඩක් දී ‘මේ රෙදිකඩ රජොහරණං, රජොහරණං’යි කියමින් පිරිමදුවයි වදාළ සේක. හෙතෙමේ මැනැවැ’යි පිළිගෙන තමන් වසන තැන හිඳ ඒ රෙදිකඩෙහි එක් කෙළවරක් පිරිමැද්දේය. පිරිමැදි තැන කළුපැහැ ඇත්තේ විය. එකල්හි හෙතෙමේ ‘මෙසේ පිරිසිදුවූද වස්ත්‍රය මේ ආත්මභාවය නිසා කළුපැහැත්තේ වීයයි අශුභසංඥා අනිත්‍ය සංඥා එළවමින් සංවෙගය පිළිලැබ විදසුන් වැඩීය. ඉක්බිති භාග්‍යවතුන් වහන්සේ මොහුගේ ඇරඹූ වැර ඇති බව දැන ‘අධිචෙතසො’ යන මේ ඔභාස ගාථාව වදාළ සේක. ස්ථවිර තෙමේ ගාථා කෙළවර රහත්බවට පැමිණියේය. එහෙයින් ස්ථවිර තෙමේ ප්‍රකෘතියෙන්ම මේ ගාථාවට මමත්‍වය කරයි. හෙතෙමේ මේ ගාථාව පිළිබඳ ඒ මමත්‍වය දන්වනු පිණිස ඒ ගාථාවම කියයි. අතරතුර අන් බොහෝ බුදුවදන්ද ගෙණහැර කියයි.
“**එකතො උපසම්පන්නාය**” භික්‍ෂුණී සඞ්ඝයා සමීපයෙහි උපසපන් මෙහෙණකට භික්‍ෂු සඞ්ඝයා සමීපයෙහි උපසපන් මෙහෙණකට අවවාද කරන මහණහට පාචිත්තියක් වේ. මෙහි සෙස්ස ප්‍රකටමය. මෙද පදසොධර්‍මසමුත්‍ථානිකම වේ.
තෘතීය ශික්‍ෂාපදයෙහි - ‘අඤ්ඤත්‍ර සමයා ඔවදති ආපත්ති පාචිත්තියස්ස, යනාදි තන්හි අෂ්ටගරුධර්‍මයෙන් අවවාද කරන මහණහටම පාචිත්තිය වේ. අනික් ධර්‍මයකින් අවවාද කරන මහණහට දුක්කටය දතයුතුය. “**එකතො උපසම්පන්නාය**” භික්‍ෂුණී සඞ්ඝයා සමීපයෙහි උපසපන් මෙහෙණහට භික්‍ෂු සඞ්ඝයා සමීපයෙහි උපසපන් මෙහණහට අවවාද කරන මහණහට පාචිත්තියම වේ. මෙයින් මතුද යම් යම් තැනක ‘එකතො උපසම්පන්නාය’යි කියනු ලැබේද, ඒ සියලු තැන මේ අර්‍ත්‍ථයම දත යුතුය. සෙස්ස ප්‍රකටමය.
කඨිනසමුත්‍ථානිකය. කායවාචායෙන් කායවාචාචිත්තයෙන්ද උපදී. ක්‍රියාසමුත්‍ථානය. නොසංඥාවිමොක්‍ෂය අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
එහි මේ ප්‍රකීර්‍ණකය වනාහි මහාපච්චරියෙහි කියනලදි. සම්මත නොකළ මහණෙක් තෙමේ හිරු බැස ගිය කල්හි මෙහෙණ අසපුවට එළැඹි අෂ්ටගරුධර්‍මයෙන් අවවාද කෙරේනම් පාචිත්තිය තුනක් වේ. අන් ධර්‍මයකින් අවවාද කරන මහණහට දුක්කට දෙකක් වේ. එක් පාචිත්තියක් වේ. කෙසේද යත්: අසම්මතය මුල්කොට ඇති දුක්කටය. අසපුවට ගොස් අන් ධර්‍මයකින් අවවාද කිරීම මුල්කොට ඇති දුක්කටය. හිරු බැස ගිය කල්හි අවවාද කිරීම මුල් කොට ඇති පාචිත්තියයි. සම්මත කළ හිරු බැසගිය කල්හි එහි ගොස් අෂ්ටගරු ධර්‍මයෙන් අවවාද කරන මහණහට අනාපත්ති එකක. පාචිත්තිය දෙකක. කෙසේද යත්:- සම්මතය ලද බැවින් අනාපත්ති වේ. හිරු බැස ගිය කල්හි අවවාද කිරීම මුල්කොට ඇති එකක. ගොස් අෂ්ටගරුධර්‍මයෙන් අවවාද කිරීම මුල්කොට ඇති එකකැයි පාචිත්තිය දෙකක. අන්ධර්‍මයකින් අවවාද කරන ඔහුටම අනාපත්ති එකක. දුක්කට එකක. පාචිත්තිය එකක කෙසේද, යත්:- සම්මතය ලද බැවින් අනාපත්ති වේ. ගොස් අන් ධර්‍මයකින් අවවාද කිරීම මුල්කොට ඇති දුක්කටය වේ. හිරු බැස ගිය කල්හි අවවාද කිරීම මුල්කොට සිටි පාචිත්තිය වේ. දාවල ගොස් අවවාද කරන සම්මතය ලද්දහුටද සම්මතය නොලද්දහුටද රාත්‍රියෙහි අවවාද කිරීම මුල්කොට ඇති පාචිත්තිය බැහැර කොට සෙසු ආපත්ති අනාපත්තීහු දත යුත්තාහ.
චතුර්‍ත්‍ථ ශික්‍ෂාපදයෙහි “**න බහුකතා**” නො කළ බුහුමන් ඇත්තාහුය. ධර්‍මයෙහි බුහුමන් කොට අවවාද නොකෙරෙත්, යන අදහසය. ‘භික්‍ඛුනොවාදකං අවණ්ණං කත්තුකාමො’ යනාදීන්ගේ අර්‍ත්‍ථය උජ්ඣාපනක ශික්‍ෂාපදයෙහි කියූ නයින්ම දතයුතුය.
“**උපසම්පන්නං සඞ්ඝෙන අසම්මතං**” මෙහි අසම්මත නම් සම්මතයෙන් හෝ සඞ්ඝයා විසින් හෝ භාරකොට නොතබන ලද්දේයයි දතයුතුය. “**අනුපසම්පන්නං සම්මතං වා අසම්මතං වා**” යන මෙහි භික්‍ෂු කාලයෙහි සම්මුතිය ලැබ සාමණෙර භූමියහි සිටියේ සම්මත වේ. සම්මතයෙන් හෝ සඞ්ඝයා විසින් හෝ තබනලද බහුශ්‍රැත සාමණෙර තෙමේ අසම්මතයයි දතයුතුය. සෙස්ස කියූනය ඇති බැවින් ප්‍රකටමය.
ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන්ද උපදී. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශල චිත්තයි. ත්‍රිවෙදනයි.
පඤ්ච ශික්‍ෂාපදයෙහි - **“විසිඛාය’** වීථියෙහි. **“පිණ්ඩාය චරති**” නිබඳ හැසිරීම් වසයෙන් නිතර හැසිරේ. “**සන්‍දිට්ඨා**” දුටු මිතුරෝ වූහ. මෙහි සෙස්ස පදවසයෙන් ප්‍රකට අර්‍ත්‍ථ ඇත්තේය. විනිශ්චය වශයෙන් චීවර ප්‍රතිග්‍රහණ ශික්‍ෂාපදයෙහි කියූ නයින්ම සමුත්‍ථානාදිය සමග දතයුතුය. එහි මහණ තෙමේ ප්‍රතිග්‍රාහක වේ. මෙහි මෙහෙණ තොමෝයි. මේ වෙනසයි. සෙස්ස එබඳුමය.
ෂෂ්ට ශික්‍ෂාපදයෙහි “**උදායි**” ලාලුදායි තෙමේය. “**පටු”** ප්‍රතිබල ඇත්තේය. නිපුණය. සමර්‍ත්‍ථයයි කියන ලද්දේ වේ. “**අඤ්ඤතරා භික්‍ඛුණී**” ඒ ලාලුදායී තෙරුන්ගේම පුරාණභාර්‍ය්‍යා තොමෝය. “**පටිභාණචිත්තං**” තමාගේ වැටහීමෙන් කළ සිතියම. ලාලුදායී ස්ථවිර තෙමේ සිවුර පඬු පොවා ඒ සිවුර මැද නන් පැහැය යොදා පටන්ගත් නොනිමි මෙවුන්දම් දැක්වෙන ස්ත්‍රී පුරුෂ රූපයක් ඇන්දේය. එහෙයින් ‘මජ්ඣෙ පටිභාණචිත්තං වුට්ඨාපෙත්‍වා’යි කියන ලදී. **“යථාසංහතං**” හැකුළු පරිදිම.
**“චීවර”** යමක් හඳින්නට හෝ පොරවන්නට හැකිවේද, ඒ චීවරැයි මෙසේ මහාපච්චරී ආදියෙහි කියනලදී. “**සයං සිබ්බති**” මෙහි මසන්නෙමි’යි නූල් ගසන්නහුටද සිඳින්නහුටද දුක්කටය වේ. මසන මහණහුට පාචිත්තිය වේ. “**ආරපථෙ ආරපථෙ**” හිද්ද ඇතුල්කොට ඇතුල්කොට බැහැර කිරීමෙහි. මුළුමනින් හිද්ද බැහැර නොකරමින්. දිග් වූ ඇතුල් කරනු පිණිස සියක් වරක් නමුදු විද බැහැර කෙරේ නම් එක්ම පාචිත්තියක් වේ. “**සකිං ආණත්තො**” වරක් සිවුර මසවයි කියන ලද්දේ. **“බහුකම්පි සිබ්බති**” ඉදින් සියලු හිදිකම් අවසන්කොට සිවුර නිම කෙරේනම් එක්ම පාචිත්තියක් වේ. තවද ‘මේ සිවුරෙහි කටයුතු කිස තට භාරය’යි කියන ලද්දේ කෙරේද, ඇණ වූ මහණහුට හිද්ද ඇතුල් කොට බැහැර කිරීමෙහි එක්ම පාචිත්තියක් වේ. අණකළ මහණහට එක් වචනයෙන් බොහෝ ඇවැත්හු වෙත්. නැවත නැවැත ඇණවීමෙහි කියයුත්තෙක්ම නැත්තේය.
යම්කෙනක් ඉදින් ආචාර්‍ය්‍ය උපාද්ධ්‍යයයන් තම නෑයන්ගේ සිවුරක් මසන කල්හි ඔහුගේ නිශ්‍රිතකයෝ ආචාර්‍ය්‍ය උපාද්ධ්‍යායවත හෝ කඨිනවත හෝ කරමු’යි මසත් ද, ඔවුන්ටද හිදිගමන් ගණනින් ඇවැත්වෙත්. ආචාර්‍ය්‍ය උපාද්ධ්‍යායයෝ තම නෑයන්ගේ සිවුරක් අතවැස්සන් ලවා මස්වත්ද, ආචාර්‍ය්‍ය උපාද්ධ්‍යායයන්ට දුක්කටය වේ. අතැවැස්සන්ට පාචිත්තිය වේ. ඇතැවැස්සෝ තම නෑයන්ගේ සිවුරක් ආචාර්‍ය්‍ය උපාද්ධ්‍යායයන් ලවා මස්වත්ද, එහිද මේ නයම වේ. අතවැසියන්ගේද ආචාර්‍ය්‍ය උපාද්ධ්‍යායයන්ගේද නෑමෙහෙණකගේ සිවුරක් වේද, ආචාර්‍ය්‍ය උපාද්ධ්‍යායයෝ අතැවැසියන් රවටා ඒ සිවුර මස්වත්ද, දෙදෙනහටම දුක්කටය වේ. කුමක් හෙයින, යත්:- අතවැසියන්ට නොනෑයන හැඟීමෙන් මැසූ බැවිනි. අන්‍යයන්හට නොකැපයෙහි යෙදූ බැවිනි. එහෙයින් ‘මේ තොපගේ මවුගේ සිවුරය. මෙය නැගනියගේ සිවුරය’යි කියා මැස්විය යුතුය.
“**අඤ්ඤං පරික්‍ඛාරං”** වහන් පසුම්බි ආදි යම්කිසි පිරිකරකි. සෙස්ස ප්‍රකටමය. ෂඩ්සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
සප්තම ශික්‍ෂාපදයෙහි “**පච්ඡාගච්ඡන්තීනං චොරා අච්ඡින්‍දිංසු**” පසුව යන මෙහෙණන්ගේ පාසිවුරු සොරු පැහැර ගත්හ. “**සෙස්සුං”** සොරු ඒ මෙහෙණන් දූෂිත කළහ. ශීලවිනාශයට පැමිණවූහ යන අර්‍ත්‍ථයි.
**“සංවිධාය”** එක්ව බැණගෙණ යන කල්හි සලකුණු කොට යන අර්‍ත්‍ථයි “**කුක්කුටසම්පාදෙති**” මෙහි යම්හෙයකින් ගමින් නික්ම කුකුළු තෙමේ පයින්ම අන් ගමකට යේද, මෙය කුක්කුටසම්පාදයයි කියනු ලැබේ. එහි මේ වචනාර්‍ත්‍ථයයි. මෙහි යෙත්නුයි සම්පාද නමි. කවරහු යෙත්ද, යත් කුකුළෝ යෙත්. කුකුළන්ගේ යෑම කුක්කුට සම්පාදයි. නොහොත් සම්පාදො යනු ගමනයි. කුකුළන්ගේ ගමන මෙහි ඇත්තේයයිද කුක්කුටසම්පාද නම්වේ. කුක්කුටසම්පාතෙයිද පාඨයෙක් වේ. එහි යම් ගමක ගෙයි සෙවනිය පිටින් කුකුළා පැන පැන ගොස් අන් ගෙයක පලය පිට වැටේද, මෙය කුක්කුටසම්පාතයි කියනු ලැබේ. මෙහි වචනාර්‍ත්‍ථය වනාහි කියූ නයින්ම දතයුතුය. දෙපරිද්දෙකින් කියූ අයුරු ඇත්තාවූද මේ ගම ඉතා ආසන්න වේ. උපචාරයෙක් නොලැබේ. යම් ගමක උදෑසන හඬලන කුකුළාගේ හඬ අනතුරු ගමෙහි ඇසේද, එබඳු ගම් වලින් පිරුණු රටෙහි ගාමාන්තරය ගාමාන්තරය නිමිතිකොට පාචිත්තිය වේයයි අර්‍ත්‍ථකථාවන්හි කියන ලද්දේය. ‘ගාමාන්තරයක් ගාමාන්තරයක් පාසා ඇවැත පාචිත්තිය වන්නීය’යි කී හෙයින් ඉදිනුදු රියනක් පමණ අතර ඇති ගමෙක් වේද, මිනිසුන් විසින් තබනලද යම් උපචාරයෙක් වේද, ඒ උපචාරයට බස්නා මහණහුට ඇවැත්මය.
එහි මේ ආපත්ති විනිශ්චයයි. එකට බැණගෙණ යන කල්හි දෙදෙනම මෙහෙණ අසපුවක හෝ අතුරු අරමෙක හෝ අසුන් හලෙක හෝ තීර්‍ත්‍ථකයන්ගේ සෙනස්නෙක හෝ සිට සංවිධාන කෙරෙත්ද, ඇවැත් නොවේ. මේ වනාහි කැපබිමය. එහෙයින් මෙහි සංවිධාන හෙතුවෙන් දුක්කටාපත්තිය නොකියත්. යන්නහුට පාචිත්තියම වේ. ඉදින් ගම තුළ මෙහෙණ අසපුවක දොරළඟ හෝ වීථියෙහි හෝ සතරමංහන්දි ඇත්හල් ආදීන් අතුරෙහි හෝ එක්ව බැණගණිත්ද, මහණහුට දුක්කටාපත්තිය වේ. මෙසේ එක්ව බැණගෙණ ගමින් නික්මෙත්ද නික්මීම නිමිතිකොට ඇවැත් නොවේ. අනතුරු ගමෙහි උපචාරයට බැසගැණීමෙහිදී මහණහුට පාචිත්තිය වේ. එහිදී පළමු පා තැබුමෙහි දුක්කටයද දෙවන පාතැබුමෙහි පාචිත්තියද වේ යයි **මහාපච්චරියෙ**හි කියනලදී. ගමින් නික්ම අතුරු ගමෙහි උපචාරයට නොබසිත්ද, මේ අතරෙහි සංවිදහනය කළ කල්හිද, මහණහුට දුක්කටය වේ. උපචාරයට බැස ගැනීම නිමිතිකොට පළමු කියූ නයින්ම ඇවැත් වේ. ඉදින් දුර යනු කැමැත්තාහු වෙත්ද, ග්‍රාමොපචාර ගණනින් බැසීම බැසීම නිමිති කොට ඇවැත් වේ. ඒ ඒ ගම ඉක්මීම නිමිතිකොට ඇවැත් නොවේ. ඉදින් මෙහෙණ තොමෝ ‘අසුවල් ගමට යන්නෙමි’යි අසපුවෙන් නික්මේද, මහණතෙමේත් ඒ ගම සඳහාම අසුවල් ගමට යන්නෙමියි වෙහෙරින් නික්මේද, නැවැත දෙදෙනම ගම්දොරදී එක්ව ‘තෙපි කොතැනක යහුද, අසුවල් ගමටය. තෙපි කොතැනකද, අපිදු එහිමැ’යි කියා ‘එව, දැන් යමු’යි එක්ව බැණගෙණ යෙත්ද, ඇවැත් නොවේ. කුමක් හෙයිනයත්: පෙරම යන්නෙමි’යි නික්මුනු බැවිණියි **මහාපච්චරියෙහි** කියනලදී. ඒ කීම පෙළ හා සමනොවේ. සෙසු අර්‍ත්‍ථකථාවන් හාද සම නොවේ.
‘අද්ධයොජනෙ අද්ධයොජනෙ’ එක් එක් අඩයොදුන ඉක්මවන මහණහුට දෑස් ඉක්මවන්නෙමි’යි පළමු පියෙහි දුක්කටය වේ. දෙවන පියෙහි පාචිත්තිය වේ. මෙම නයයෙහි ඉක්මීම නිමිතිකොට ඇවැත් වේ. බැස ගැණීම නිමිතිකොට ඇවැත් නොවේ.
“**භික්‍ඛු සංවිදහති**” නුවර දොර වෙතදී හෝ වීථියෙහිදී හෝ මෙහෙණක දැක ‘අසුවල් ගමට පෙර ගියෙහිදැ’යි විචාරාද, ‘ආර්‍ය්‍යයෙනි’ පෙර නොගියෙමි, එව යමු’යි හෝ මම හෙට යන්නෙමි, තීද එව’යි හෝ කියයි. ‘භික්‍ඛුණි සංවිදහති’ ග්‍රාමාන්තරයෙහි සෑ වඳිනු පිණිස ගමින් නික්මුනු මහණකු දැක ‘ආර්‍ය්‍යයෙනි’ නොතැන යනුදැ’යි විචාරයි. ‘අසුවල් සෑය වදිනු පිණිසැ’යි මහණ තෙමේ කියයි. ‘ආර්‍ය්‍යයෙනි’ මමද එමි’යි මෙසේ මෙහෙණ තොමෝම විධාන කරයි. මහණතෙමේ විධාන නොකරයි.
“**විසඞ්කතෙන**” මෙහි පෙරබත යන්නෙමු’යි කියා පසුබතයෙත්ද, ‘අද හෝ යන්නෙමු’යි කියා හෙට යෙත්ද, මෙසේ කාලවිසඞ්කෙතයක් ඇති කල්හිම ඇවැත් නොවේ. ද්වාරවිසඞ්කතයෙහි වනාහි මාර්‍ගවිසඞ්කෙය හෝ ඇතිකල්හි ඇවැත්වේමය. “**ආපදාසු”** රට පැහැර ගැන්මක් ඇති කල්හි ඊර්‍ය්‍යාපථචක්‍රයට හෝ ශකටචක්‍රයට හෝ නැංගාවූ ජනපදයෝ පවතිත්ද මෙබඳු ආපදාවන්හි ඇවැත් නොවේ. සෙස්ස ප්‍රකටමය.
චතුස්සමුත්‍ථානිකය. කයින් කායවාචායෙන් කායචිත්තයෙන් කායවාචාචිත්තයෙන්ද උපදි. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
අෂ්ටම ශික්‍ෂාපදයෙහි “**සංවිධාය**” ලොකාස්වාද වශයෙන් හෝ මිත්‍ර සන්‍ථව වශයෙන් හෝ කෙළනා සිත් පෙරටු කොට ඇත්තාහු සංවිධාන කොට. “**උද්ධගාමිනිං**” ගඟ ඉහළට උඩුගං බලා යන. යම්හෙයකින් වනාහි යම් මහණෙක් තෙමේ උඩුගං බලා යන බැවින් උජ්ජවනිකා නම් නැවකින් ක්‍රිඩා කෙරේද, හෙතෙමේ උඩුගං බලා යන නැවකට නගීයයි කියනු ලැබේ. එහෙයින් මේ පද පිළිබඳ පදභාජනයෙහි අර්‍ත්‍ථය දක්වනු පිණිසම **උජ්ජවනිකායයි** කියන ලදී. “**අධොගාමිනිං**” යටට. යටිගං බලා යන යම්හෙයකින් වනාහි යම් මහණෙක් තෙමේ යටිගං බලා යන බැවින්, ඔජවනිකා නම් නැවකින් ක්‍රිඩා කෙරේද, හෙතෙමේ යටිගං බලායන නැවකට නගීයයි කියනු ලැබේ. එහෙයින් මේ පද පිළිබඳ පදභාජනයෙහි අර්‍ත්‍ථය දක්වනු පිණිසම **ඔජවනිකායයි** කියන ලදී. එහි තොට පිළියෙල කරනු පිණිස යම් නැවක් උඩු ගඟට හෝ යටිගඟට හෝ පදිත්ද, මෙහි ඇවැත් නොවේ. “**තිරියං තරණාය**” ද්විතීයාර්‍ත්‍ථයෙහි පඤ්චමී වචනයි.
**“ගාමන්තරෙ ගාමන්තරෙ**” මෙහි යම් නදියක එක් තෙරක්. කුක්කුටසම්පාදක ගම්වලින් අතර රහිත වේද, එක් තෙරක් ගම නොවූ අරණ්‍යයත් වේද, ඒ ගඟෙහි ගමසහිත ඉවුරු පසින් යනකල්හි ග්‍රාමාන්තර ගණනින් පාචිත්තියයෝ වෙත්. ගම් රහිත ඉවුරුපසින් යන කල්හි අඩ යොදුන් ගණනින් පාචිත්තියයෝ වෙත්. යම් ගඞ්ගාවක් තොමෝ යොදුනක් පුළුල ඇත්තීවේද, ඒ ගඟෙහි මැදින් යන කල්හිද අඩ යොදුන් ගණනින් පාචිත්තීහු දතයුත්තාහ. **“අනාපත්ති තිරියං තරණාය**” හුදෙක් නදියෙන් පමණෙක් නොවේ. යමෙක් වනාහි මහතොට පටුනෙන් තාමලිප්තියට හෝ ස්වර්‍ණභූමියට හෝ යේද, ඒ මහණහුටද ඇවැත් නොවේ. සියලු අර්‍ත්‍ථකථාවන්හි ගඟෙහිම ඇවැත් විචාරණ ලදී. මුහුදෙහි විචාරණය නොකරන ලදී.
“**විසඞ්කෙතෙන”** මෙහිද කාල විසඞ්කතයෙන්ම ඇවැත් නොවේ. තීර්ථ විසඞ්කෙතයෙන් හෝ නාවා විසඞ්කෙතයෙන් හෝ යන්නහුට ඇවැත්ම වේ. සෙස්ස සමුත්‍ථානාදිය සමග ප්‍රථම ශික්‍ෂාපදය සමානම වේ.
නවම ශික්‍ෂාපදයෙහි “**මහානාගෙ තිට්ඨමානෙ**” සප්තමාර්‍ත්‍ථයෙහි ද්විතීයාවචනයි. ශ්‍රේෂ්ඨයන් සිටුනා කල්හි යන අර්‍ත්‍ථයි. නොහොත් සිටින ශ්‍රේෂ්ඨයන් නොදැකැයි මෙහි පාඨශෙෂය දතයුතුය. අන් අයුරකින් වනාහි අර්‍ත්‍ථය නොයෙදේ. **“අන්තරාකථා**” කෙළවරට නොපැමිණ. ආරම්භයෙහිද, අවසානයෙහිද මැද තැනට පැමිණි කථා තොමෝ විප්පකථායයි කරන ලද්දී වේ. **“සච්චං මහානාගා ඛො තයා ගහපති**” අඩ ඇසින් බලමින් පිවිසෙන මහතෙරුන් දැක ඔවුන් විසින් ඇසූබව දැන මෙසේ කීයේය.
“**භික්‍ඛුණිපරිපාචිතං”** මෙහෙණ විසින් සපයන ලද ගුණ පැවසීමෙන් නිපදවන ලද ලැබිය යුත්තක් කරන ලදය යන අර්‍ත්‍ථයි. මේ සිකපදයෙහි පදභාජනයෙහි මෙහෙණද ඒ මෙහෙණගේ සැපයීම් ආකාරයද දක්වනු පිණිස ‘භික්‍ඛුණී නාමා උභතො සඞ්ඝෙ උපසම්පන්නා**, පරිපාචෙති** නාම පුබ්බෙ අදාතුකාමානං’ යනාදිය වදාරන ලදී. **“පුබ්බෙ ගිහීසමාරම්හො**” මෙහි “**පුබ්බෙ**” යනු පළමු කොට. “**සමාරම්හො”** මොනවට ඇරඹූ බව කියනු ලැබේ. පිළියෙල කරන ලද්දට මේ නමෙකි. ගිහීන් විසින් සපයන ලද්ද, ගිහිසමාරම්හ නමි. මෙහෙණගේ සැපයීමෙන් පළමුකොටම ගිහීන් විසින් යම් බතක් පිළියෙල කරන ලදද, ඒ හැර ඒ පිණ්ඩපාතය තබා අනිකක් අනුභව කරන මහණහුට ඇවැත් වේ. ඒ බත් අනුභව කරන මහණහුට ඇවැත් නොවේයයි කියන ලදී. පදභාජනයෙහි වනාහි යම්හෙයකින් නෑයන් විසින් පවරන ලද්දවුන් විසින් හෝ මහණක්හුගේ ප්‍රයෝජනය පිණිස නොඇරඹූද පිණ්ඩපාතය අර්‍ත්‍ථ වශයෙන් මොනවට අරඹන ලද්දේම වේ. සුවසේ ගෙන්වා ගත යුතු බැවිනි. එහෙයින් ව්‍යඤ්ජනය අල්ලා නොගෙන අර්‍ත්‍ථයම දක්වනු පිණිස **“ගිහීසමාරම්හො නාම ඤාතකා වා හොන්ති පවාරිතා වා**” වදාරන ලද්දේය.
“**පකතිපටියත්තං**” ප්‍රකෘතියෙන් ඒ මහණහුගේම ප්‍රයෝජනය පිණිස ‘තෙරුන්හට දෙන්නෙමු’යි පිළියෙල කරන ලද්දේ වේ. **මහාපච්චරියෙහි **වනාහි ඒ අනිකක්හටයයි නොකියා මහණුන්ට දෙන්නෙමු’යි පිළියෙල කරන ලද්දේයයි විශෙෂයක් නොතබා තියන ලදී.
“**පඤ්ච භොජනානි ඨපෙත්‍වා සබ්බත්‍ථ අනාපත්ති**” කැඳ කැවිලි කුදුමහත් පලයෙහි යන හැමතන්හි මෙහෙණ විසින් සපයන ලද්දෙහිද ඇවැත් නොවේ. සෙස්ස ප්‍රකටමය. ප්‍රථම පාරාජිකසමුත්‍ථානිකය. කායචිත්තයෙන් උපදි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
දශම ශික්‍ෂාපදයෙහි සියලු පාල්‍යර්‍ත්‍ථයද, විනිශ්චයද, දෙවන අනියතයෙහි කියූ නයින්ම දතයුතුය. මේ ශික්‍ෂාපදය දෙවන අනියතය හාද, මත්තෙහි අචෙලක වර්‍ගයෙහි පස්වන උපනන්‍ද ඇරැඹැ පැණවූ සිකපද අතුරෙහි සිවුවන සිකපදය සමග එක් පිරිසිඳීමෙක් ඇත්තේය. අර්‍ත්‍ථොත්පත්ති වශයෙන් වෙන්ව පනවන ලදී.
භෝජන වර්‍ගය
භොජන වර්‍ගයෙහි ප්‍රථම ශික්‍ෂාපදයෙහි **“ආවසථපිණ්ඩො**” ආවාසයෙහි පිණ්ඩය. හාත්පසින් වටකරනලද මගි ගිලන් ගැබිනි පැවිදි යන මොවුන්ට සුදුසු පරිදි පැනවූ ඇදපුටු ඇති නොයෙක් ගැබ්ද ප්‍රධාන පිරිසිදීම් ඇති ආවාසයක් කොට එහි පින් කැමැති බැවින් පඤ්චභොජනාදි පිණ්ඩය පනවන ලද්දේ වේ. කැඳ බත් බෙහෙත් ආදී සියල්ල උන් උන්ට දෙන පිණිස තබන ලද්දේය යන අර්‍ත්‍ථයි. “**භීයොපි**” හෙටද “**අපසක්කන්ති”** පහවයෙත්. **“මනුස්සා උජ්ඣායන්ති**” තීර්ථකයන් නොදක්නාහු. ‘තීර්ථකයෝ කොතැන ගියාහුදැ’යි විචාරා මොවුන් දැක ගියාහුයයි අසා අවමන් කෙරෙත්. “**කුක්කුච්චායන්තො**” කුකුස් කරමින් අකප්පිය සංඥාව උපදවමින් යන අර්‍ත්‍ථයි.
**“සක්කොති තම්හා ආවාසා පක්කමිතුං**” අඩයොදුනක් හෝ යොදුනක් හෝ යන්නට හැකෙක්ය. “**න සක්කොති**” මෙපමණක්ම නොහැක්කේ වේ. “**අනොදිස්ස”** මේ පාසාණ්ඩයන්ට හෝ මේ පාසාණ්ඩයන් අතුරෙහි මෙපමණ දෙනකුන්ට මැයි හෝ එක් පාසාණ්ඩයකු නොඋදෙසා සියල්ලන්ට පනවන ලද්දේ වේ. **“යාවදත්‍ථො”** බොජුන්ද මෙපමණමයයි නොපිරිසිඳ සෑහෙන පමණ වන වන ලද්දේය. “**සකිං භුඤ්ජිතබ්බං**” එක් දවසක් එක්වරක්ම අනුභව කටයුතුය. දෙවන දින පටන් පිළිගැනීම නිමිතිකොට දුක්කටය වේ. පිඩක් පිඩක් පාසා පාචිත්තිය වේ.
මේ වනාහි මෙහි විනිශ්චය වේ:- එක් කුලයක් විසින් හෝ නොයෙක් කුලයන් විසින් හෝ එක්ව එක් තැනක හෝ නොයෙක් තැන්හි හෝ. අද එක් තැනෙක්හිය, හෙට එක් තැනෙක්හිය’යි මෙසේ නියම නොකළ තැන්හි පනවන ලද්ද, එක් තැනක එක් දවසක් අනුභව කොට දෙවන දවසෙහි එතැන හෝ අන්තැනක හෝ අනුභව කිරීම නොවටියි. නානාකුලයන් විසින් නානාස්ථානයන්හි පනවන ලද්ද, එක් තැනක එක් දවසක් අනුභව කොට දෙවන දවසෙහි අන් තැනක අනුභව කිරීම වටියි. පිළිවෙළ ගෙවා නැවැත මුල පටන් අනුභව කිරීම නොවටීයයි **මහාපච්චරියෙහි **කියන ලදී. එක් සමූහය නොයෙක් සමූහය එක් ගමය නොයෙක් ගම්ය යන මෙතැන්හි ද මෙම නයවේ. යම් ආවසථපිණ්ඩයෙක් එක් කාලයක් විසින් හෝ නොයෙක් කුලයන් විසින් හෝ එකට පනවන ලද්දේ ද සහල් නොලැබීමෙන් අතරතුර සිඳියේද, ඒ ආවසථපිණ්ඩයද අනුභව නොකට යුතුය. ඉදින් ‘දෙන්නට නොහැක්කෙමු’යි සිඳදමා නැවැත කුසල් සිත උපන් කල්හි දෙන්නට පටන් ගණිත්ද මේ ආවසථපිණ්ඩය නැවැත එක් දවසක් අනුභව කිරීම වටීයයි **මහාපච්චරියෙහි **කියන ලද්දේය.
“**අනාපත්ති ගිලානස්ස**” නැවැත එහි ලැග ලැග අනුභව කරන ගිලන් මහණහුට ඇවැත් නොවේ. “**ගච්ඡන්තො වා**” යම් මහණෙක් තෙමේ යනුයේ අතර මගැ එක් දවසක්ද, ගිය තැන එක් දවසක්ද, අනුභව කිරීම ලබන්නේය. පෙරළා එන කල්හිද මෙම නයවේ. ගොස් පෙරළා එන්නේද අතරමගැ එක් දවසක්ද, ආතැන එක් දවසක්ද අනුභව කිරීමෙහි වරද නැත්තේය. “**ගච්ඡිස්සාමි**” අනුභවකොට නික්මුණු මහණහුට ගඟ හෝ පිරී සිටියාද චෞරාදිභයෙක් හෝ වේද, ඒ මහණ තෙමේ නැවතී නිර්‍භයභාවය දැන යනුයේ නැවැත එක් දවසක් අනුභව කරන්නට ලබායි යන මේ සියල්ල **මහාපච්චරි** ආදියෙහි කියන ලද්දේය. “**ඔදිස්ස පඤ්ඤත්තො හොති”** මහණුන්ගේම ප්‍රයොජනය පිණිස උදෙසා පනවන ලද්දේවේද, “**න යාවදත්‍ථො**” සෑහෙන පමණින් පනවන ලද්දේ නොවේද, ටික ටික ලැබේද, එබඳු ආහාරය නිති කල්හිම වලඳන්නට හැක්කේය. “**පඤ්ච භොජනානි ඨපෙත්‍වා සබ්බත්‍ථ**” කැඳ කැවිලි හා කුදු මහත් පල ඈවිසින් භෙදවත් වූ සියලු තන්හි ඇවැත් නොවේ. කැඳ ආදිය නිතර වැළඳීම සුදුසුය. සෙස්ස ප්‍රකටමය. එලක ලොම සමුත්‍ථානිකය. කයින්ද කායචිත්තයෙන්ද, උපදී. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි “**පරිහීනලාභසක්කාරො”** ඒ දෙව්දත් තෙමේ වනාහි අජාසත් රජහු ලවා පියරජු මරවාද, භාග්‍යවතුන් වහන්සේ නසනු පිණිස ධනුර්‍ධරයන් යොදවාද, ලොහිතුප්පාදය කොටද අප්‍රකට වූයේම වූයේය. යම් කලෙක දාවල්හිම ධනපාලක ඇතු යෙදවූයේද, එකල්හි ප්‍රකට වූයේය. කිසේය යත්: ‘දෙව්දත් තෙමේ ඇතු යෙදවූයේයයි කථා උපන් කල්හි, හුදෙක් ඇතු පමණක් නොයෙදවූයේය. රජුද මැරවූයේය, ධනුර්‍ධරයන්ද යැවූයේය, ගල්ද පෙරළුයේය, දෙව්දත් තෙමේ පාපයෙකු’යි ප්‍රකට වූයේය. ‘කවරක්හු සමග මේ කර්‍ම කෙළේදැ’යි විචාළ කල්හි ‘අජාසත් රජු සමගය’යි කීහ. ඉන්පසු නුවර වැස්සෝ ‘කෙසේ නම් රජතෙමේ සසුනට කටුවූ මෙබඳු සොරකු ගෙණ හැසිරෙන්නේදැ’යි නැගීසිටියාහුය. රජතෙමේ නුවර ඇලලීගිය බව දැන දෙවිදතු නුවරින් බැහැර කෙළේය. එතැන් පටන් මොහුගේ බත්තලි පන්සියයද සිඳී ගියේය. මොහුගේ උපස්ථානයටද නොගියේය. එහි අන් මිනිස්සුද මොහුට කිසිවක් දියයුතුයයි හෝ කටයුතුයයි හෝ නොසිතූහ. එහෙයින් ‘පරිහීනලාභසක්කාරො’යි වදාරන ලද්දේය. **“කුලෙසු විඤ්ඤපෙත්‍වා විඤ්ඤාපෙත්‍වා භුඤ්ජති”** ‘මාගේ ගණය තෙමේ නොබිඳේවා’යි පිරිස පෝෂණය කරමින් ‘තෝ එක් මහණක්හට බත් දෙව, තෝ දෙදෙදනකුන්ට දෙව’යි මෙසේ විනවා පිරිස් සහිතවූ දෙව්දත් තෙමේ කුලයන්හි අනුභව කරයි.
“**චීවරං පරිත්තං උප්පජ්ජති**” බත් නොගන්නවුන්ට සිවුරු නොදෙත්. එහෙයින් සිවුරු ටිකක් ලැබෙයි.
**“චීවර කාරකෙ භික්‍ඛූ භත්තෙන නිමන්තෙති**” ගමෙහි පිඬු පිණිස හැසිර කල් ගෙවා සිවුරු නිම කරන මහණුන් දැක ‘මෙසේ වහා සිවුරු නිම කොට සිවුරු පරිභොග කරන්නාහුය’යි සිතා පින් කැමැති බැවින් බතින් පවරත්.
“**නානාවෙරජ්ජකෙ**” නන්වැදෑරුම් වූ අන් අන් රටින් පැමිණියවුන් ‘නානාවෙරඤ්ජකෙ’යිද පාඨයි. මෙහිද මේ අර්‍ත්‍ථයම වේ.
“**ගණිභොජනෙ**” ගණයාගේ බොජුන් නිමිති කොට. මෙහිද ගණනම් මහණහු සතර නමක් ආදිකොට ඉන් වැඩියක් මහණෝ වෙති. එහෙයින්ම සියලු අන්තිම පිරිසිඳීම දක්වන සේක්, “**යත්‍ථ චත්තාරො භික්‍ඛු පෙ- එතං ගණභොජනං නාම”**යි වදාළ සේක. ඒ මේ ගණභොජනය දෙයයුරකින් ලැබේ. නිමන්ත්‍රණයෙන් හෝ විඥප්තියෙන් හෝය. නිමන්ත්‍රණයෙන් කෙසේ ලැබේද, යත්:- මහණුන් සිවු නමක් වෙත එළැඹැ ‘ස්වාමීනි’ ඔබවහන්සේලා බතින් පවරමි, මාගේ බත ගණිවු, කැමැතිවවු, බලවු, ඉවසවු, බුහුමන් කරවු’යි මෙසේ යම් කිසි පරියාය වචනයකින් හෝ යම්කිසි භාෂාවකින් හෝ පංචවිධ භොජනයන්ගෙන් යම්කිසි නමක් ගෙණ පවරාද, මෙසේ එකට පවරනු ලැබුවෝ නියමිත කාල වසයෙන් අද හෝ හෙට හෝ එකට යෙත්. එකට පිළිගණිත්. එකට හිඳගෙණ වළඳත්. ගණභොජනය වේ. සියලු මහණුන්ට ඇවැත් වේ. එකට පවරන ලද්දාහු එකට හෝ වෙන්ව හෝ යෙත්. එකට ගණින්. වෙන්ව වලඳත්. ඇවැත්මය. මෙහි පිළිගැනීමම පමණ වේ. එකට පවරන ලද්දහු එකට හෝ වෙන්ව හෝ යෙත්. වෙන්ව ගණිත්. එකට හෝ වෙන්ව හෝ වලඳත් ඇවැත් නොවේ. පිරිවෙන් සතරකට හෝ විහාරයනට හෝ ගොස් වෙන්ව පවරන ලද්දාහු එක් තැනක සිටියවුන් අතරෙහිම හෝ එක් මහණෙක් තෙමේ පුත්‍රයා විසින් එක් මහණෙක් තෙමේ පියා විසින්’යි මෙසේද වෙන්ව පවරන ලද්දාහු එකට හෝ වෙන්ව හෝ යෙත්වා, එකට හෝ වෙන්ව හෝ වළඳත්වා, ඉදින් එකට ගණිත්ද, ගණභොජනය වේ. සියල්ලන්ට ඇවැත් වේ. මෙසේ වනාහි නිමන්ත්‍රණයෙන් ලබයි.
විඥප්තියෙන් කිසේය, යත්: සතර නමක් මහණෝ එකට සිටියාහු හෝ හුන්නාහු හෝ උපාසකයකු දැක ‘අප සිවු නමට බත් දෙව’යි විනවන්නාහුය. වෙන්ව හෝ දැක ‘මට දෙව, මට දෙව’යි මෙසේ එකට හෝ වෙන්ව හෝ විනවා එකට හෝ වෙන්ව හෝ යෙත්වා, බත් ගෙණද එකට හෝ වෙන්ව හෝ වළඳත්වා, ඉදින් එකට ගණිත් නම් ගණභොජනය වේ. සියල්ලන්ට ඇවැත් වේ. මෙසේ විඥප්තියෙන් ලබයි.
“**පාදාපි ඵාලිතා**” මහසමෙහි යට කොටසෙහි වූ සම පෙනේද, මෙසේ පැළුනාහ. වැලි හෝ කැටගල් හෝ හැපුනු ඇසිල්ලෙහි දුක් උපදවත්. ඇතුළු ගමෙහි පිඬු පිණිස හැසිරෙන්නට නොහැක්කේ වේ. මෙබඳු ගිලන්බවක් ඇති කල්හි ගිලන්සමයයි වැළඳිය යුතුය. මදගිලන් බව කැපයයි නොකටයුතුය.
**“චීවරෙ කයිරමානෙ”** යම් කලෙක සළුවක්ද හූද ලැබ සිවුරක් කෙරෙත්ද, එකල්හි යම්හෙයකින් වෙන්ව චීවරකාරසමයෙක් නම් නැත්තේද, එහෙයින් යම් මහණෙක් තෙමේ එහි සිවුරෙහි කටයුතුවූ යම් කිසි කර්‍මයක් කෙරේද, **මහාපච්චරියෙහි** වනාහි යටත් පිරිසයින් හිදිවිදින්නෙක්දැයිද කියන ලද්දේ වේද, ඔහු විසින් චීවරකාරසමයයි වැළඳිය යුතුය. **කුරුන්‍දියෙහි** වනාහි විස්තරයෙන්ම කියන ලද්දේය. යම් මහණෙක් තෙමේ චීවරය පස්කඩ ආදිවාසයෙන් සංවිධාන කෙරේද, සිඳීද, මොඝ සූත්‍ර තබාද, ආගන්තුකපත්‍ර තබාද, පෙරළා පැමිණියක් මසාද, ආගන්තුකපත්‍ර බඳීද, නුවාව සිඳීද, නුවාව අතින් හෝ දඬු කඩකින් හෝ ගටාද, නගාද, එහි පෙරළා පැමිණියක් මසාද, හූවැටි කෙරේද, දණ්ඩක හෝ අතෙහි හෝ ඕතාද, කතුර මුවහත් තබාද, පරිවර්‍තනය කෙරේද, සියල්ලම සිවුර කෙරේමයයි කියනු ලැබේ. යමෙක් තෙමේ වෙත හුන්නේ ජාතකයක් හෝ ධර්‍මපදයක් හෝ කියාද, මෙතෙමේ සිවුර කරන්නෙක් නොවේ. මොහු හැර සෙස්සන්ට ගණභොජනය නිමිති කොට ඇවැත් නොවේ.
**“අද්ධයොජනං”** මෙපමණදුර අඩයොදුනක් යනු කැමැත්තහු විසින් යමෙක් වනාහි දුර යනු කැමැත්තේ නම් එහි කියයුත්තෙක්ම නැත්තේය. “**ගච්ඡන්තෙන**” අදින්මග යන්නහු විසින් අඩයොදුන් තුළ ගව්වක් තන්හිද වැළඳීම වටියි. “**ගතෙන භුඤ්චෙතබ්බං**” ගියහු විසින් එක් දවසක් වැළඳිය යුතුය. “**නාවාභිරුහනෙ**” නැව් නැගීමෙහිද මෙම නයවේ. මේ වෙනසය:- නැව් නැංගහු විසින් කැමති තැනට ගොස්ද, යම්තාක් නොබසීද, ඒතාක් වැළදිය යුතුය’යි **මහාපච්චරියෙහි** කියනලදී. “**චතුත්‍ථෙආගතෙ**” ‘චතුත්‍ථෙ ආගතෙ’ යනු මේ අන්තිම පරිච්ඡෙදයයි. තුන් නමක් පිඬු සිඟා වළඳන තැනට සතරවන නමක් පැමිණි කල්හි යම් තැනක නොයැපෙත්ද, ඒ මහාසමය නම්වේ. යම් තැනක සියයක් හෝ දහසක් හෝ රැස් වෙත්ද, එහි කියයුත්තක්ම නැත්තේය. එහෙයින් එබඳු කාලයෙහි මහාසමයයි ඉටා වැළඳිය යුතුය. **“සො කොචි පරිබ්බාජකසමාපන්නො”** සහධාර්මිකයන් අතුරෙහි හෝ තීර්ථකයන් අතුරෙහි හෝ එක්තරා එකෙක්. මොවුන් අතුරෙහි යම්කිසිවකු විසින් කළ බත් ඇති කල්හි සමණභත්තසමයයි වැළඳිය යුතුය.
“**අනාපත්ති සමයෙ**” සත් සමයන් අතුරෙහි එක්තරා සමයෙක්හි ඇවැත් නොවේ. “**ද්වෙ තයො එකතො**” යම් කෙනෙක් තුමූ නොකැප පැවරීම ඉවසා දෙතුන් දෙනෙක් හෝ එක්ව ගෙණ වළඳත්ද, ඔවුන්ටද ඇවැත් නොවේ.
එහි අනිමන්තිතචතුත්‍ථ -පිණ්ඩපාතිකචතුත්‍ථ - අනුපසම්පන්නචතුත්‍ථ - පත්තචතුත්‍ථ - ගිලානචතුත්‍ථ යන පඤ්චවිධ චතුෂ්කයන්ගේ වශයෙන් විනිශ්චය දතයුතුය. කිසේය, යත්:- මෙහි ඇතැම් එකෙක් මහණුන් සතර නමක් ‘බත් ගණු මැනැවැ’යි පවරයි. ඔවුන් අතුරෙහි තුන්නමක් එහි ගියහ. එකෙක් නොගියේය. උපාසක තෙමේ ‘ස්වාමීනි’ තෙර නමක් කොහිදැ’යි විචාරයි. ‘උපාසකය’ නොආයේය’යි කියත්. ඒ උපාසක තෙමේ එකෙණෙහි පැමිණි අන් මහණක්හට ‘ස්වාමීනි’ වඩිනු මැනැවැ’යි පිවිසවා සතර නමටම බත් පිළිගන්වයි. සියල්ලන්ට ඇවැත් නොවේ. ගණපූරකයට නිමන්ත්‍රණය නොකළ බැවිනි. තුන් දෙනෙක්ම එහි පවරන ලද්දහු බත් ගත්තාහුය. ඔවුන්ගෙන් ගණය නොපිරේ. ගණපූරක තෙමේද නොපවරන ලද්දේය. එයින් ගණය බිඳෙයි. මේ අනිමන්තිත චතුත්‍ථයයි.
පිණ්ඩපාතික චතුත්‍ථයෙහි පවරන කාලයෙහි එක් මහණෙක් තෙමේ පිණ්ඩපාතික වේ. හෙතෙමේ නොඉවසයි. වඩිනකල්හි ‘ස්වාමීනි’ වඩිනු මැනැවැ’යි කියූ කල්හි නොඉවසූ බැවින් නොඑන්නහුද, එනු මැනැවැ, භික්‍ෂාව ලබවු’යි ගෙණ යෙත්. හෙතෙමේ ඒ ගණය බිඳියි. එහෙයින් සියල්ලන්ට ඇවැත් නොවේ.
අනුපසම්පන්න චතුත්‍ථයෙහි හෙරණකු සමග පවරන ලද්දාහු වෙත්. හෙතෙමේද ගණය බිඳියි.
පත්තචතුත්‍ථයෙහි එතෙක්, තෙමේ නොගොස් පාත්‍රය යවයි. මෙසේද, ගණය බිඳෙයි. එහෙයින් සියල්ලන්ට ඇවැත් නොවේ.
ගිලානචතුත්‍ථයෙහි ගිලනකු සමග පවරන ලද්දාහු වෙත්. එහි ගිලනහුටම ඇවැත් නොවේ. අන්‍යයන්ට වනාහි ගණපූරකයෙක් වේ. ගිලනා කරුණු කොට ගණය නොබිඳෙයි. එහෙයින් ඔවුන්ට ඇවැත්මය. **මහාපච්චරියෙහි** ගිලෙනෙක් හෝ සිදුරු කරන්නෙක් හෝයි විශේෂයක් නොතබා සාධාරණ විසින් කියන ලද්දේය.
සමය ලබ්ධකතෙමේ, තෙමේම, මිදෙයි. සෙස්සන්ට ගණපූරක බැවින් ඇවැත් කරන්නේ වේ. එහෙයින් චීවරදානකාලය ලද මහණ ආදීන්ගේ වසයෙන් චතුෂ්කයෝ දතයුත්තාහුය. ඉදින් ඉවසා ගියාවූ සිවුදෙනා අතුරෙහි එක් නුවණැති මහණෙක් තෙමේ ‘මම තොපගේ ගණය බිඳින්නෙමි. පැවරීම ඉවසවු’යි කියා කැඳ කැවිලි අවසන්හි බත් පිණිස පාත්‍රය ගන්නවුන්ට නොදී ‘මේ මහණුන් පළමු කොට වළඳවා හරිවු, මම පසුව අනුමොදනා කොට යන්නෙමි’යි හුන්නේ ඔවුන් වළඳා ගිය කල්හි ‘ස්වාමීනි’ පාත්‍රය දුනමැනැවැ’යි උපාසකයා විසින් පාත්‍රය ගෙණ බන් දුන් කල්හි වළඳා අනුමොදනා කොට යයි. සියල්ලන්ට ඇවැත් නොවේ. පඤ්චවිධ භොජනයන්ගේම වසයෙන්ම ගණභොජනයෙහි විරුද්ධයෙක් නැත්තේය. බතින් පවරන ලද්දාහු කොමු පිළිගන්නාහුද, ඇවැතට පැමිණෙත්. ඒ කොමු ද ඔවුන් විසින් එකට නොපිළිගන්නා ලද්දාහුය. කැඳ ආදියෙන් වනාහි විරුද්ධය වේ. ඒ කැඳ ආදීහු එකට පිළිගන්නා ලද්දාහුයයි මෙසේ එක් පණ්ඩිතයෙක් තෙමේ අන්‍යයන්හටද අනාපත්ති කරයි.
එහෙයින් කිසිවෙක් සඟබතක් කරනු කැමැත්තහු විසින් පැවරීම පිණිස යවන ලද්දේ විහාරයට පැමිණ ‘ස්වාමිනි’ හෙට අපගේ ගෙයි භික්‍ෂාව ගණු මැනැවැයි නොකියා ‘බත් ගණු මැනැවැ’යි හෝ සඟබත් ගනු මැනැවැ’යි සඞ්ඝ තෙමේ බත් ගණීවා’යි හෝ කියා නම්, භත්තුද්දෙසකයා පණ්ඩිත විය යුතුය. පවරන ලද්දහු ගණභොජනයෙන්ද, පිණ්ඩපාතිකයෝ ධුතඞ්ග භෙදයෙන් මිදිය යුත්තාහුය. කිසේය, යත්: ‘උපාසකය’ හෙට නොහැකිය’යි මෙසේ කිය යුතුය. ‘ස්වාමීනි’ දෙවන දවසෙහි කියාද, නොහැකිය’යි කියයුතුය. මෙසේ අඩ මසකදු ගෙවා නැවැත තෝ කුමක් කීයෙහිදැයි විචාළ යුතුය. ඉදින් නැවැතද ‘සඟබත් ගනු මැනැවැ’යි කියා නම් ඉන්පසු ‘උපාසකය’ මේ මල් කැප කරවා මේ තෘණැයි මෙසේ වික්‍ෂෙප කොට නැවැත ‘තෝ කුමක් කීයෙහිදැ’යි විචාළ යුතුය. ඉදින් නැවතත් එසේම කියා නම්, ‘ඇවැත’ තෝ පිණ්ඩපාතිකයන් හෝ මහතෙරුන් හෝ නොලබන්නෙහිය. හෙරණුන් ලබන්නෙහිය’යි කියයුතුය. ‘ස්වාමීනි’ අසුවල් අසුවල් ගමෙහිද පින්වතුන් වහන්සේලා වැළඳවූවාහු නොවෙත්ද, කුමක් හෙයින් මම නොලබම්දැ’යි කියූ කල්හි ඔවුහු පවරන්නට නොදනිත්. තෝ නොදන්නෙහිය’යි කියයුතුය. ‘ස්වාමීනි’ ඔවුහු මෙසේ පැවැරුවාහුදැ’යි අසාද, ඔවුහු ‘ස්වාමීනි’ අපගේ භික්‍ෂාව ගණු මැනැවයි මෙසේ කීහු. ඉදින් හෙතෙමේත් එසේම කියා නම් වටියි. එකල්හි නැවැතද බත් ගනු මැනැවැයි කියාද, ‘ඇවැත’ තෝ දැන් බොහෝ මහණුන් නොලබහි, තුන් දෙනකුන්ම ලබහි’යි කිය යුතුය. ‘ස්වාමීනි’ අසුවල් අසුවල් ගමෙහිද සියලු භික්‍ෂු සංඝයා වැළදෙව්වාහු නොවෙත්ද, මම කුමක් හෙයින් නොලබම්දැ’යි කියාද, තෝ පවරන්නට නොදනිහි’යි කියයුතුය. ‘ඔවුහු කෙසේ පැවැරුවාහුදැ’යි අසාද, ඔවුහු භික්‍ෂාව ගණිවු’යි කීහුයි කියයුතුය. ඉදින් හෙතෙමේද, භික්‍ෂාව ගණු මැනැවැයි කියාද වටියි. එකල්හි නැවැතද බත්මයයි කියාද, ඉන්පසු ‘තෝ යව, අපට තාගේ බතින් වැඩක් නැත්තේයයි කිය යුතුය. මේ අපගේ නිබද්ධ ගෝචරය වේ. අපි මෙහි පිඩු පිණිස හැසිරෙන්නෙමු’යි කියයුතුය. ‘ස්වාමීනි’ එහි හැසිරෙවු’යි කියා ආවක්හු අතින් ‘කිම, පින්වත, භික්‍ෂූහු ලද්දාහුදැ’යි විචාරත් නම්, මෙහි මොහු විසින් කිම, බොහෝ කොට කිය යුතුද, ‘තෙරහු හෙට පිඩු පිණිස හැසිරෙන්නෙමුයි කීහ. ‘තෙපි දැන් පමානොවවු’යි දෙවන දවසෙහි සෑ වත්කොට සිටි මහණෝ සඞ්ඝස්ථවිරයන් විසින් ‘ඇවැත්නි’ සමීපගමෙහි සඟබතක් වන්නේය. නුවණනැති මිනිසෙක් ගියේය. යමු, සමීපගමෙහි පිඩු පිණිස හැසිරෙන්නෙමු’යි කියයුතුය. භික්‍ෂූන් විසින් තෙරුන්ගේ වචනය කටයුතුය. අකීකරු නොවිය යුතුය. ගම්දොර නොසිටම පිඩු පිණිස හැසිරිය යුතුය. ඔවුන් පාත්‍ර ගෙන වඩාහිඳුවා වළඳවන කල්හි වැළඳිය යුතුය. ඉදින් අසුන් හල්හි බත් තබා වීථියෙහි ඇවිදින්නාහු ‘ස්වාමීනි’ අසුන්හලෙහිදී බත් ගණිවු’යි සැල කෙරෙත් නම් නොවටියි.
එකල්හි බත් ගෙණ ඒ ඒ තැන ගොස් බත් ගණිවු’යි කියත්ද, පළමු කොටම හෝ විහාරයට ගෙණ අවුත් සුදුසු තැනක තබා ආ ආවුන්ට දෙත්ද, මේ එළවන ලද භික්‍ෂාව නම් වටියි. ඉදින් බත් හලෙහි දන් පිළියෙල කොට ‘බත්හලෙහි බත් ගණිවු’යි ඒ ඒ පිරිවෙණට යවත්ද, නොවටියි. යම් මනුෂ්‍යයෝ පිණ්ඩචාරික භික්‍ෂූන් දැකම අසුන්හල හැමදැ එහි වඩා හිඳුවා වළඳවත්ද, ඔවුහු ප්‍රතික්‍ෂෙප නොකටයුත්තාහ. යම් කෙනෙක් තුමු ගමෙහිදී භික්‍ෂාව නොලැබ ගමින් නික්මෙන මහණුන් දැක ‘ස්වාමීනි’ බත් ගණිවු’යි කියත්ද, ඔවුහු ප්‍රතික්‍ෂෙප කටයුත්තාහ. නොනැවතිය යුත්තේ හෝය. ඉදින් ‘ස්වාමීනි’ නවතිනු මැනැව, බත් ගණිවු’යි කියත්ද, ‘නවතිනු මැනැව’යි කියූ පදයෙහිලා නැවතීම වටියි. ‘ස්වාමීනි’ නවතිනු මැනැව, ගෙයි බත් පිළියෙල කරන ලද්දේය, ගමෙහිද බත් පිළියෙල කරන ලද්දේය, නවතිවු’යි කියත්ද, ගෙයිද ගමෙහිද කළ බත නම්. යම් කිසිවකුගේ වේය’යි නැවතීම වටියි. ‘නවතිමු, බත් ගණිවු’යි සම්බන්‍ධ කොට කියත්ද, නැවතීම නොවටියි. අසුන්හලින් පිඩු පිණිස හැසිරෙන්නට නික්මෙන්නවුන් දැක ‘ස්වාමීනි’ හිඳිනු මැනැවැ’යි කියූ කල්හිද මේ නයම වේ. “**නිච්චභත්තං**” නිතිබව කියනු ලැබේ. ‘නිතිබත ගණිවු’යි කියත්ද, බොහෝ දෙනකුන්ටද එකට ගැණීම වටියි. ලහබත් ආදියෙහිද මේ නයමවේ. මෙහි සෙස්ස ප්‍රකටමය.
එළකළොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයෙහි “**න ඛො ඉදං ඔරකං භවිස්සති යථා ඉමෙ මනුස්සා සක්කච්චං භත්තං කරොන්ති**” යම් නියමකින් මේ මනුෂ්‍යයෝ සකස් කොට බත් කෙරෙත්ද, එයින්, මේ ශාසනය නොහොත් බුද්ධ ප්‍රමුඛසඞ්ඝයා විෂයයෙහි පවත්වන ලද මේ නය ලාමක නොවේ. ස්වල්ප වූ ලාමක එකක් නොවන්නේය’යි දන්නා ලැබේ. **“කිරපතිකො**” මෙහි **කිර** යනු ඒ කුලපුත්‍රයාගේ නාමයයි. අධිපති අර්‍ත්‍ථයෙන් කිරපතිකයි කියනු ලැබේ. හෙතෙමේ වනාහි ඊශ්වර අධිපතියෙක් වේ. මාස සෘතු සංවත්සර නියමයෙන් වැටුප් දී කම්කරුවන් ලවා වැඩ කරවයි. “**බදරා පටියත්තා**” උපචාර වසයෙන් කියයි. “**බදරමිස්සෙන”** ඩෙබර මුසු කැඳින්.
**“උස්සූරෙ ආහරීයිත්‍ථ**” ඉතා දවල් වූ කල්හි ගෙන එන ලද්දේය.
**“මය්හං භත්තපච්චාසං ඉත්‍ථන්නාමස්ස දම්මි**” මේ භත්ත විකප්පනය නම් හමුවෙහිද නොහමුවෙහිද වටියි. හමුවෙහි දැක ‘තුය්හං විකප්පෙමි’යි කියා පළමු ආරාධනා බත යමක්හට විකපනය කොට පරම්පරභොජනය වැළඳිය යුතුය. හමුවෙහි නොදැක පස්සහ දැහැමියන් අතුරෙහි **“**ඉත්‍ථන්නාමස්ස විකප්පෙමි”යි කියා වැළදිය යුතුය. **මහාපච්චරි** ආදියෙහි නොහමුවිකපනයම කියනලදී. ඒ මේ නොහමුවිකපනය යම්හෙයකින් විනය කර්‍මයෙන් සඞ්ග්‍රහ කරන ලදද එහෙයින් භාග්‍යවතුන් වහන්සේට විකපනය කිරීම නොවටියි. භාග්‍යවතුන් ගඳකිළියෙහි වැඩහුන් කල්හිද සඟමැද වැඩහුන් කල්හිද සඞ්ඝයා විසින් ගණයට පමණවන මහණුන් ගෙණ ඒ ඒ කර්‍මය කරන ලද්දේ මොනවට කරන ලද්දේම වේ. භාග්‍යවතුන් වහන්සේ කර්‍මය කොප්‍ය නොකෙරෙත්මය. සම්පාදනය නොකෙරෙත්. කුමක් හෙයින, යත්: ධර්‍මෙශ්වර බැවින් කර්‍මය කොප්‍යය නොකෙරෙත් ගණපූරක නොවන බැවින් සම්පාදනය නොකෙරෙත් එහෙයිනි.
“**ද්වෙ තයො නිමන්තනෙ එකතො භුඤ්ජති**” පැවරීම් දෙකතුනක් එක් පාත්‍රයෙක්හි බහා මිශ්‍රකොට එකක්කොට අනුභව කෙරේය යන අර්‍ත්‍ථයි. දෙතුන් කුලයක් පවරා එක් තැනක හිඳුවා එහෙන් මෙහෙන් ගෙණවුත් බත් දමත්ද, සූපබ්‍යඤ්ජන බහාලත්ද, එකට මිශ්‍රවේද, ඇවැත් නොවේයයි **මහාපච්චරියෙහි** කියනලදී. ඉදින් මුල් පැවරීම යටවේද, පැසුළු පැසුළු පැවරීම් මතුවේද, මතුවෙහි පටන් වළඳන මහණහුට ඇවැත් වේ. අත ඇතුළට ප්‍රවෙශකොට පළමු පැවරීමෙන් එක් පිඩක් උදුරා වැළඳූ කල පටන් යම් ඒ ලෙසකින් හෝ වළඳන්නහුට ඇවැත් නොවේ. ඉදින් එහි කිරි හෝ රසයක් හෝ වක්කෙරෙත්ද, යමකින් යටකළ බත එක් රසයෙක් වේද, කෙළවර පටන් වළඳන්නහුට ඇවැත් නොවේයයි **මහාපච්චරියෙහි** කියන ලදි. මහාර්‍ත්‍ථකථාවෙහි වනාහි කිරිබතක් හෝ රසබතක් ලැබ හුන්නහුගේ පාත්‍රයෙහි එහිම අන්‍යයෝද කිරිබතක් හෝ රසබතක් හෝ බහාලත්ද, කිරි හෝ රසය හෝ බොන ඒ මහණහුට ඇවැත් නොවේ. වළඳන්නහු විසින් පළමු ලද මස් කඩ හෝ බත් පිඩ හෝ මුඛයෙහි බහා කෙළවර පටන් වැළදීම වටියි. ගිතෙල් කිරිබතෙහිද මෙම නයය.
ගෘහස්වාමියෙක් තෙමේ මහණුන් පවරායි, ඒ කුලයට එළැඹි මහණහුගේ පාත්‍රයෙහි ගෘහස්වාමි තෙමේද, ඔහුගේ අඹුදරු බෑ බුහුන ආදීහුද තම තමන්ගේ කොටස් ගෙණවුත් පාත්‍රයෙහි බවත්, උපාසකයා විසින් පළමුව දුන් දෙය නොවළඳා පසුව ලද දෙය වළඳන මහණහුට ඇවැත්යි කියනලදී. **කුරුන්‍දාර්‍ත්‍ථකථාවෙහි** වටීයයි කියන ලදී. **මහාපච්චරියෙහි **ඉදින් වෙන්ව පිසත්ද, තමතමන්ට පිසූ බතින් ගෙණවුත් දෙත්ද, එහි පසුව ගෙනෙන ලද්ද, පළමු කොට වළඳන මහණහුට පාචිත්තිය වේ. ඉදින් සියල්ලන්ට එක්ම පාකයෙක් වේද, පරම්පරභොජනය නොවේයයි කියන ලදී. ගෘහස්වාමි තෙමේ පවරා හිඳුවයි. අන් මිනිසෙක් පාත්‍රය ගණියි. නොදිය යුතුය. ‘ස්වාමීනි’, කිම නොදෙවුදැ’යි ඇසූවිට ‘උපාසකය’ තා විසින් පවරන ලදුයෙම් නොවෙමි’යි කියයුතුය. ‘ස්වාමීනි’ වේවා, ලද ලද දෙය වළදවු’යි කියා නම් වැළදීම වටියි. අනිකෙකු විසින් ගෙණවුත් බත් දුන් කල්හි විචාරා වැළදීම වටීයයි **කුරුන්‍දියෙහි** කියනලදී.
අනුමොදනා කොට යන්නහුට බත් අසනු කැමැත්තෝ ‘ස්වාමීනි’ හෙටද වැඩිනු මැනැවැ’යි සියල්ලන් පවරත්ද, දෙවන දිනයෙහි අවුත් ලද ලද දෙය වැළඳීම වටියි. කුමක් හෙයින, යන්:- සියල්ලන් විසින් පැවරූ බැවිනි. එක් මහණෙක් පිඩු පිණිස හැසිරෙන්නේ බත් ලබයි. අන් උපාසකයෙක් ඔහු පවරා ගෙයි හිඳුවයි. එහෙත් මෙතෙක් බත් පිළියෙල නොවූයේය. ඉදින් ඒ මහණ තෙමේ පිඩු පිණිස හැසිර ලද බත වළඳා නම් ඇවැත් වේ. නොවළඳා හුන් කල්හි ‘ස්වාමීනි’ කිම නොවළඳහිදැ’යි ඇසූ කල්හි ‘තා විසින් පැවරූ බැවිනැ’යි කියා ‘ස්වාමීනි’ ලද ලද දෙය වළඳවු’යි කියන ලද්දේ වළදා නම් වටියි.
“**සකලෙන ගාමෙන**” සියලු ගම්වැසියන් එක්ව පවරන ලදුවම යම් කිසි තැනක හිඳ වළදන මහණහුට ඇවැත් නොවේ. සමූහයා කෙරෙහිද මේ නයම වේ. **“නිමන්තියමානො භික්‍ඛං ගහෙස්සාමිති භණති**” බත් ගණුව’යි පවරනු ලබන්නේ ‘තාගේ බතින් මට ප්‍රයෝජන නැත්තේය. භික්‍ෂාව ගන්නෙමි’යි කියයි. **මහාපදුම** ස්ථවිරයන් වහන්සේ මෙසේ කියමින් මේ ශික්‍ෂාපදයෙහි නොපැවරීම කරන්නට හැක්කේය. වළඳනු පිණිස අවකාශ කරන ලද්දේ වේයයිද, ගණභොජනයෙන් නොමිදේමය. චාරිත්‍රයෙන් නොමිදේයයිද කීහ. **මහාසුම්ම **ස්ථවිරයන් වහන්සේ ‘යම් කරුණකින් නොපැවරීම කරන්නට හැක්කේද, ඒ කරුණෙන් ගණභොජනය නොම වේ. චාරිත්‍රය නොවේය’යි කීහ. සෙස්ස ප්‍රකටමය.
කඨිනසමුත්‍ථානිකය. කායවාචායෙන් කායවාචාචිත්තයෙන්ද උපදි. ක්‍රියාක්‍රියසමුත්‍ථානය. මෙහි වැළදීම ක්‍රියාසමුත්‍ථානය. විකපනය නොකිරීම අක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
චතුත්‍ථ ශික්‍ෂාපදයෙහි **“කාණමාතා**” කාණාවගේ මවුතොමෝය. මැයගේ දූතොමෝ විශිෂ්ට රූ ඇත්තීවූය. යම් යම් කෙනෙක් ඇය දකිත්ද, ඒ ඒ අය රාගයෙන් කණවෙත්. රාගයෙන් අන්‍ධ වෙත්ය. යන අර්‍ත්‍ථයි. එහෙයින් අන්හුගේ කණබව කරන හෙයින් **කාණායි** ප්‍රසිද්ධවූය. ඇයගේ වසයෙන් මවු තොමෝද ‘කාණමාතා’යි ප්‍රකට වූවාය. “**ආගතං”** ඊමය. **“කිස්මිං විය**” කෙබන්දක් මෙන් ලජ්ජාවීමක් මෙන් වේය යන අදහසය. “**රිත්තහත්‍ථං ගන්තුං**” හිස් අත් ඇති මේ ගමනෙහි. ඒ මේ හිස් අත් ඇති. මේ ගමනෙහි. ඒ මේ හිස් අත් ඇති. ඒ හිස් අත් ඇති ගමන යන්නට ලජ්ජා ඇතියකු මෙන් වේයයි කියන ලද්දේ වේ. **“පරික්‍ඛයං අගමාසි**” උපාසිකා තොමෝ ආර්‍ය්‍යශ්‍රාවිකාය. මහණුන් දැක ඇත්තාවූ දෙයක් නොදෙන්නට නොහැක්කීය. යම්තාක් සියල්ල ක්‍ෂයට ගියේද, ඒතාක් දෙවීය. “**ධම්මියා කථාය**” මෙහි කාණාතොමෝද මවු පිණිස දෙසනු ලබන ධර්‍මය අසන්නී දෙශනාවගේ කෙළවර සෝවාන් වූය. **“උට්ඨායාසනා පක්කාමි**” අසුනෙන් නැගිට ගියාය. ඒ පුරුෂ තෙමේද, ශාස්තෲන් වහන්සේ වනාහි කාණමාතාවගේ ගෙට වැඩිසේකැයි අසා කාණාව ගෙන්වා පළමු තනතුරෙහිම තැබූයේය.
මේ වස්තුව උපන් ඇසිල්ලෙහි වනාහි ශික්‍ෂාපදය නොපැනවූ කල්හිම පාථෙය්‍ය වස්තුව පහළ වූයේය. එහෙයින් අනතුරුවමද මෙය දක්වන්නට “තෙන ඛො පන සමයෙන” යනාදිය වදාරන ලද්දේය. ඒ උපාසක තෙමේද ආර්‍ය්‍යශ්‍රාවක බැවින් සියල්ලම දෙවූයේය. එහෙයින් “**පරික්‍ඛයං අගමාසි**”යි කියන ලදී.
“**යං කිඤ්චි පහෙණකත්‍ථාය**” පඬුරු පිණිස පිළියෙල කළ යම්කිසි අතිරස අග්ගල, තලකැරලි ආදි සියල්ල මෙහි “**පුව**”යි ගිණීමට යයි. “**යං කිඤ්චි පාථෙය්‍යත්‍ථාය**” මග යන්නවුන්ට අතරමග පිණිස පිළියෙල කළ යම්කිසි බැදිපිටි නොබැදිපිටි තලසහල් ආදී සියල්ල මෙහි **මත්‍ථ**යි කියාම ගිණීමට යයි. “**තතො චෙ උත්තරිං**” ඉදින් තෙවන පාත්‍රය මුදුන් කරන ලදුව ගණීද, මුවවිට යට රෙඛාව පටන් මතුවෙහි තුබූ පූ ගණනින් පාචිත්තිය වේ.
“**ද්වත්තිපත්තපූරෙ පටිග්ගහෙත්‍වා**” මුවවිට යට රෙඛාව පටන් සමව පිරුනු පාත්‍ර ගෙණ “**අත්‍ර මයා ද්වත්තිපත්තපූරා**” මෙහි ඉදින් පාත්‍ර දෙකක් පිළිගන්නා ලද්දේ නම්. මෙහි මා විසින් පාත්‍ර දෙකක් පුරා පිළිගන්නා ලද්දේය. තෝ එකක් ගණුව’යි කියයුතුය. ඔහු විසින්ද අන් මහණකු දැක පළමු කොට ආවහු විසින් පාත්‍ර දෙකක් පුරා ගන්නා ලද්දේය. මා විසින් එක් පාත්‍රයක් ගන්නා ලද්දේය. තෝ නොගණුව’යි කියයුතුය. යමකු විසින් පළමු කොට එකක් ගන්නා ලද්දේ ද, ඔහුගේද, පරම්පරාරොචනයෙහි මේ නයම වේ. යම් මහණකු විසින් තමන් විසින්ම තුනක් ගන්නා ලද්දේ ද, ඒ මහණහු විසින් අන් මහණකු දැක ‘මෙහි තෝ නොපිළිගනුව’යි මෙසේ කියයුතුය. **“පටික්කමනං හරිත්‍වා**” අසුන්හලට ගෙන ගොස් අසුන්හලට යන්නහු විසින්ද, හැරදැමූ ශාලාවට නොයා යුතුය. යම් තැනක මහා භික්‍ෂු සඞ්ඝතෙමේ හිඳීද, හැරදැමූ ශාලාවට නොයායුතුය. යම් තැනක මහාභික්‍ෂු සඞ්ඝ තෙමේ හිඳීද, එහි යායුතුය. **මහාපච්චරියෙහි** වනාහි ‘යම් ශාලාවක් තොමෝ භික්‍ෂාව ලද තැනින් ආසන්න වූ ආසන ශාලාවක් වීද, එහි යායුතුය. සන්‍දිට්ඨසම්භක්තයන්ට හෝ ස්වනිකායන්ට හෝ දෙන්නෙමි’යි අන් තැනක යන්නට නොලබයි. ඉදින් මොහුගේ නිබඳ හිඳින තැනක් වේද, දුරද යන්නට වටීයයි කියන ලදී.
“**සංවිභජිතබ්බං**” ඉදින් පාත්‍ර තුනක් පුරා ගන්නා ලද්දේ ද, එකක් තමන්ට ලබා දෙකක් භික්‍ෂු සඞ්ඝයාහට දියයුතුය. දෙකක් ගන්නා ලද්දේ නම් එකක් තමන්ට තබා එක් පාත්‍රයක් සඞ්ඝයාහට දියයුතුය. මිතුරු ලෙසින් දෙන්නට නොලබයි. යම් මහණකු විසින් එක් පාත්‍රයක් ගන්නා ලද්දේ ද, ඔහු විසින් නොකැමැත්තෙන් කිසිවක් නොදිය යුතුය. කැමැතිසේ කටයුතුය.
“**ගමනෙ පටිප්පස්සද්ධෙ**” අතර මග උවදුරක් හෝ දැක ප්‍රයෝජන රහිත බැවින් හෝ ‘අපි දැන් නොයවන්නෙමු, නොයන්නෙමු’යි මෙසේ වැළකුනු කල්හි සිඳුනු කල්හි “**ඤාතකාතං පවාරිතානං**” මේ නෑයන් බොහෝ කොට දෙන කල්හි දෙතුන් පාත්‍රයකට වඩා පිළිගන්නා මහණහුට ඇවැත් නොවේ. අර්‍ත්‍ථ කථාවන්හි වනාහි ඒ නෑයන්ගේද පඬුරු මගවියදම් පිණිස පිළියෙල කොට යවන ලද දෙයින් පමණම වටීයයි කියන ලදී. සෙස්ස ප්‍රකටමය.
ෂඩ් සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
පඤ්චම ශික්‍ෂාපදයෙහි “**භික්‍ඛූ භූත්තාවී පවාරිතා**” බමුණන් විසින් ‘ස්වාමීනි’ යම්තාක් කැමැත්තහු නම් එපමණ ගණු මැනැවැ’යි මෙසේ සෑහෙන පමණ ගැණීමට කළ පැවරීමෙන්ද ‘ඇවැත’, පමණි, ටික ටික දෙව’යි මෙසේ තමන්ගේ ප්‍රතික්‍ෂෙ පවාරණයෙන්ද පවරන ලද්දාහුය. “**පටිවිස්සකෙ”** අවට ගෙවල වැසියෝ
“**කාකොරවසද්දං”** කවුඩන් හඬන හඬ. රැස්වන විරාවය කරන්නවුන්ගේ ශබ්දය. **“අලමෙතං සබ්බන්ති**” මෙහි තිකාරය නොකියාම “**අලමෙතං සබ්බං**” යන මෙපමණක් කීම වටියි.
**“භූත්තාවී”** අනුභව කළ භොජනය ඇත්තේය. එහිද යම් හෙයකින් යමකු විසින් එකද උලක් කා හෝ නොකා හෝ පරගලගත කරන ලද්දේවේද, හෙතෙමේ භුත්තාවීයි ගිණීමටයයි. එහෙයින් මේ ශික්‍ෂාපදයෙහි පදභාජනයෙහි “**භුත්තාවී නාම පඤ්චන්නං භොජනානං”** යනාදිය වදාළ සේක. “**පවාරිතො**” කළ පවාරණය ඇත්තේ. කළ ප්‍රතික්‍ෂෙප ඇත්තේ. ඒ පවාරණයද යම්හෙයකින් ප්‍රතික්‍ෂෙප මාත්‍රයෙකින් නොවේද, වැලි කෙසේ පවරණ ලද්දේවේද, යත්: පස් අඟක්හුගේ වසයෙන් වේ. එහෙයින් මේ ශික්‍ෂාපදයාගේ පදභාජනයෙහි “**පවාරිතො නාම අසනං පඤ්ඤායති”** යන මෙයින් අඩාල කළ භොජනය ඇත්තේද, ඔහු විසින් කිසිවක් අනුභව කරන ලද්දේය. කිසිවක් අනුභව නොකරන ලද්දේය. යමක් අනුභව කරන ලද්දේ ද, ඒ සඳහා ‘භුත්තාවී’යි ගිණීමට යන්නේය. එහෙයින් භුත්තාවී යන වචනයෙන් වෙන් වූ කිසි අර්‍ත්‍ථසිද්ධියක් නොදකිමු. ‘ද්විරත්ත තිරත්තං ඡප්පඤ්චවාචාහි’ යනාදි තන්හි ද්විරත්තාදිවචන මෙන් පවාරිතපදයාගේ පරිචාරකභාවයෙන්ද බ්‍යඤ්ජනසිලිට්ඨතාවයෙන්ද මෙය කියන ලදැයි දතයුතුය.
**“අසනං පඤ්ඤායති**” යනාදි තන්හි අඩාල කළ භොජනය දක්නා ලැබේ. මේ පුද්ගල තෙමේ අනුභව කරන්නේ වේය යන අර්‍ත්‍ථයි. “**භොජනං පඤ්ඤායති”** පවාරණයට පොහොනා භොජනය දක්නා ලැබේ. ඔදනාදීන් අතුරෙහි ප්‍රතික්‍ෂෙප කටයුතුවූ එක්තරා භොජනයක් වේය යන අර්‍ත්‍ථයි. “**හත්‍ථපාසෙ ඨිතො**” ඉදින් පවාරණයට පොහොනා භොජනයක් ගෙණ දායක තෙමේ දෙරියන් හමාරක් පමණ වූ අන් පසෙහි වේනම් යන් අර්‍ත්‍ථයි. “**අභිහරති”** ඉදින් ඒ දායක තෙමේ ඔහුට ඒ බත කයින් එළවානම් යන අර්‍ත්‍ථයි. **“පටික්‍ඛෙපො පඤ්ඤායති**” ප්‍රතික්‍ෂෙපය දක්නා ලැබේ. එළවනලද ඒද. ඒ මහණ තෙමේ කයින් හෝ වචනයෙන් හෝ ප්‍රතික්‍ෂෙප කෙරේ නම් යන අර්‍ත්‍ථයි. මේ පස් වැදෑරුම් වූ අඞ්ගයන්ගේ වසයෙන් පවරන ලද්දේ නම් වේ.
‘පඤ්චහි උපාලි ආකාරෙහි පවාරණා හොති: අසනං පඤ්ඤායති, භොජනං පඤ්ඤායති, හත්‍ථපාසෙ ඨිතො අභිහරති, පටික්‍ඛෙපො පඤ්ඤායති’යි මෙසේ වදාරන ලද්දේය.
එහි මේ විනිශ්චය වේ. “**අසනං”** යමක් අනුභව කෙරේද, යම් බොජුනක් අත්පසෙහි සිටියහු විසින් එළවනලද ප්‍රතික්‍ෂෙප කෙරේද, ඒ භොජනය බත-කොමු-අස්සුනු-මාලු-මස් යන මොවුන් අතුරෙහි එකෙක්මයයි දතයුතුය. එහි **ඔදන** නම් හැල් වී යව තිරිඟු තණ හෙලවරා අමු යන සත් වැදෑරුම් ධාන්‍යයන්ගේ සහලින් නිපන්නේය. එහි හැල් නම් යටත් පිරිසෙයින් හුරුහැල් පටන් සියලුම හැල්වර්‍ගයි. ‘වී’ නම් සියලු වීවර්‍ගයි. යව තිරිඟුවල භෙදයක් නැත්තේය. ‘තණ’ නම් සුදු රතු කලු වූ සියලු තණවර්‍ගයි. ‘හෙලවරා’ නම් යටත් පිරිසයින් සිහින් වර පටන් සියලුම සුදුවන් වරාය. ‘අමු’ නම් කලුහමුද බඩහමු ආදී භෙදවත් සියලුම ධාන්‍ය වර්‍ගයි.
මෙහි හුරුහැල් සිහින් වරාද ධාන්‍යානුලොමයයි කියත්. ධාන්‍ය හෝ වෙත්වා, ධාන්‍යානුලෝමයෝ හෝ වෙත්වා, කියූ ප්‍රභෙද ඇති මේ සත්වැදෑරුම් ධාන්‍යයන්ගේ සහල් ගෙණ බත් පිසන්නෙමු’යි හෝ කැඳ පිසන්නෙමු’යි හෝ යම් කිසිවක් සඳහා පිසත්වා ඉදින් උණුසුම් වූවක් හෝ සිහිල් වූවක් හෝ ඇඹුල් කිරීමක් ආදීන් අතුරෙහි එක්තරා එකක් පිසන්නෙමු’යි හෝ වළඳන්නවුන්ගේ වළදන කාලයෙහි ගත් ගත් තන්හි අවධි පෙනේද එය ඔදන සඞ්ග්‍රහයටම යයි. පවාරණය උපදවයි. ඉදින් අවධි නොපෙනේ නම් යාගුසඞ්ග්‍රහයයයි. පවාරණය නොඋපදවයි.
යම් කිරිබතක් හෝ කොළ ගෙඩි කිළිල් මුසු ඇඹුල් කැඳවක් හෝ උදුනෙන් බානලද ඇසිල්ල ඇත්තී ඉතා උණුසුම් වේද, සිසාරා බොන්නට පිළිවන් වේද, අතින් ගත් පෙදෙසෙහි අවධි නොදක්වාද, පවාරණය නොඋපදවයි. ඉදින් උණුසුම පහව ගිය කල්හි සිහිල් වූවා සහභාවයට යේද, අවධිය දක්වාද, නැවැත පවාරණය උපදවයි. පෙරවූ තුනීබව නොරකියි. ඉදිනුදු දී, මොරු ආදිය නගා කොළ ගෙඩි කිළිල් බහා මිටක් පමණ වූ සහල්ද, බහන ලද්දාහු වෙත්ද, වළඳන කාලයෙහි අවධිය පෙනේද, පවාරණය උපදවයි. කැඳ හැර සෙස්සෙන් කරන පැවරීමෙහි ‘කැඳ දෙන්නෙමු’යි බතෙහි පැන් කාඩි කිරි ආදිය වත්කර ‘කැඳ ගණු මැනැවැ’යි කියා දෙත්ද, ඒ කැඳ තුනී වූවා වේද, පවාරණය උපදවාය. ඉදින් පැසවූ පැන් ආදියෙහි බහා පිස දෙත්ද, යාගු සඞ්ග්‍රහයටම යෙයි. යාගුසඞ්ග්‍රහයට ගිය කල්හිද එහි හෝ අනිකක හෝ යම් තැනක මාලු මස් බහත්ද ඉදින් අබැටක් නමුදු මාලුමස් කඩක් හෝ නහරක් හෝ පෙනේද, පවාරණය උපදවයි.
පිරිසිදු රස ඇත්තක් හෝ රස යාගුවක් හෝ පවාරණය නොඋපදවයි. කියූ ධාන්‍යයන්ගේ සහල් හැර අන් හුණසහල් ආදියෙන් හෝ අලමුල් ගෙඩිවලින් හෝ යන යම් කිසිවකින් කළ බතද පවාරණය නොඋපදවයි. ඝනයාගුව කියනු කිම, ඉදින් මෙහි මාලු මස් බහත්ද, පවාරණය උපදවයි**. මහාපච්චරියෙහි** ඛුබ්බි නම් වූ ඛාද්‍යය පිණිස කළ බතද පවාරණය උපදවායි කියනලදී. බිබික්කම් පිණිස කළ බත නම්, බිබික්කම් පිණිස කකාළ දියෙහි බහා උණුසුම් ගන්වන ලද සහල් කියනු ලැබේ. ඉදින් සහල් වියලවා කත්ද, වටියි. බැදිපිටි ගණනට නොම යෙයි. බන් ගණනට නොයෙයි. නැවත ඒ සහලින් කළ බත පවාරණය කෙරේමය. ඒ සහල් ගිතෙල් තලතෙල් ආදියෙහි හෝ ලා පිසත්ද, පූ හෝ කරත්ද, පවාරණය නොකරයි. හබලපෙතිද ඒ හබලපෙතිවලින් කළ බැදි පිටිබත් ආදියද පවාරණය නොකරත්.
**කුම්මාස **නම් යවයෙන් කළ කොමුය. අන්‍යවූද, මුං ආදියෙන් කළ කොමුව පවාරණය නොඋපදවයි. **සත්තු** නම් හැල් වී යවයෙන් කළ බැදිපිටිය. තණවරා අමු යන මොවුන්ගේ කරල්ද, බැද මදක් කොටා දහය්යා පොලා නැවැත දැඩිව කොටා කුඩු කරත්ද ඉදිනුදු ඒ කුඩු තෙත් බැවින් එකට බැඳුණෝ වේද, අත්සුණු ගණනටම යන්නේය. කරපාකයෙන් බදින ලද වීවල සහල් කොටා දෙත්ද ඒ කුඩුද අත්සුණු ගණනටම යයි. සමපාකයෙන් බදින ලද වීවල හෝ වී බොල්වල හෝ සහල් බැදි සහල්ම හෝ වේද, පවාරණය නොකෙරෙත්. යම් සහල් ඈ පිටි, පවරාණය කෙරේද, කරපාකයෙන් බදින ලද සහල් කුඩුද පවාරණය කරයි. සමපාකයෙන් බදින ලද අව්වෙන් වියලනලද වීවල කුඩු පවාරණය නොකරයි. විළඳ හෝ ඒ විළදින් කළ බත් අත්සුණු ආදිය හෝ පවාරණය නොකෙරෙත්. බදින ලද පිටිද යම්කිසි ශුද්ධ කැවිලියක් හෝ වේද, එද පවාරණය නොකරයි. මාලු, මස් පුරවනලද කැවිලියද බැදිපිටි පිඬු කොට නොපැසවා කළ අග්ගලාවද පවාරණය කරයි. **මත්ස්‍ය මාංසය** ප්‍රකටමය. මේ එහි වෙනසය. ඉදින් කැඳ බොන මහණහුට කැඳහුලු පමණවූම මස් කැබලි දෙකක් හෝ එක් බඳුනෙක හෝ නොයෙක් බඳුන්හි හෝ ලා දෙත්ද, ඒ මත්ස්‍ය මාංස නොකමින් පවාරණයට පොහොනා අන් යම් කිසි දෙයක් ප්‍රතික්‍ෂෙප කෙරේනම් නොපවරයි. එයින් කාද එකක් අතෙහි හෝ පාත්‍රයෙහි හෝ වේද, හෙතෙමේ අනිකක් ප්‍රතික්‍ෂෙප කෙරේ නම් පවරයි. දෙකම කන ලද්දේ වේද, මුඛයෙහි අබැටක් පමණ නමුදු ඉතිරි වූවෙක් නැත්තේද, ඉදිනුදු අනිකක් ප්‍රතික්‍ෂෙප කෙරේනම් නොපවරයි.
කැපමස් කමින් කැපමසක් ප්‍රතික්‍ෂෙප කෙරේනම් පවාරණ කරයි. කැපමසක් කමින් අකැපමසක් ප්‍රතික්‍ෂෙප කෙරේ නම් පවාරණය නොකරයි. කුමක් හෙයින, යත්: අනතිරිත්තාපත්ති සාධකවූපවාරණයට වස්තුවක් නොවන බැවිනි. මහණහුට යමක් කන්නට වටීද, එයම ප්‍රතික්‍ෂෙප කරන මහණහුට පවාරණය වේ. මෙය දන්නේ අකැප බැවින් ප්‍රතික්‍ෂෙප කරයි. නොදන්නේද ප්‍රතික්‍ෂෙප කටයුතු තන්හි සිටියක්ම ප්‍රතික්‍ෂෙප කෙරේ නම් එහෙයින් නොපවරයි. ඉදින් වනාහි අකැප මස් කන්නේ කැපමස් ප්‍රතික්‍ෂෙප කෙරේ නම් පවාරණය වේ. කුමක් හෙයින්, යත්: අනතිරිත්තාපත්තිසාධකවූ පවාරණයට වස්තුවක් වන බැවිනි. ඔහු විසින් යමක් ප්‍රතික්‍ෂෙප කරන ලද්දේ ද, එය පවාරණයට වස්තු වේ. යමක් කාද එය ප්‍රතික්‍ෂෙප කටයුතු තන්හි සිටියේය. කනු ලබන්න, මස්බව නොහරීද, එහෙයින් පවාරණය කරයි. අකැපමස් කන්නේ අකැප මස් ප්‍රතික්‍ෂෙප කෙරේද, පෙරනයින්ම පවාරණය නොකරයි. කැපමස් හෝ අකැපම හෝ කන්නේ පස් බොජුන් අතුරෙහි යම් කිසි කැප බොජුනක් ප්‍රතික්‍ෂෙප කෙරේ ද, පවාරණය කරයි. කුලදූසක වෙජ්ජකම්ම උත්තරිමනුස්සධම්මාරොචන සාදිත රූපියාදියෙන් උපන් බුදුරජුන් විසින් පිළිකුල් කරන ලද අනෙසනයෙන් උපන් අකැප බොජුන් ප්‍රතික්‍ෂෙප කෙරේනම්, පවාරණය නොකරයි. කැප බොජුනක් හෝ අකැප බොජුනක් හෝ වළඳන්නේද, කැප බොජුන පහකෙරේද, පවාරණය කරයි. අකැප බොජුන් පහකෙරේනම් පවාරණය නොකරයි. සියලු තන්හි කියූ නයින්ම කරුණු දත යුතුය.
මෙසේ ‘අසනං’ යනාදිතන්හි යමක් අනුභව කෙරේද, යම් බොජුනක් අත්පසෙහි සිටියහු විසින් එළවන ලද්දක් ප්‍රතික්‍ෂෙප කරන්නේ පවාරණයට පැමිණේ. එය දැන, යම්සේ පැමිණේද, එය දැනගනු පිණිස මේ විනිශ්චය වේ. ‘අසනං භොජනං’ යන මෙහි යමකු විසින් එක් හුලක් නමුදු අනුභව කරන ලද්දේවේද, හෙතෙමේ ඉදින් පාත්‍ර මුඛ හස්ත යන මොවුන් අතුරෙහි යම්කිසි තැනක පස්බොජුන් අතුරෙහි එකකුදු ඇති කල්හි පස්බොජුන් අතුරෙහි අන් එකකුදු ප්‍රතික්‍ෂෙප කෙරේ නම්, පවාරණය කරයි. කිසිතැනක බොජුනක් නැත්තේද, ආමිසගඳ පමණක් පෙනේද, පවාරණය නොකරයි. මුවෙහිද, අතෙහිද, බොජුනක් නැත්තේද, පාත්‍රයෙහි ඇත්තේද, ඒ අසුනෙහි වනාහි හිඳ අනුභව කරනු නොකැමැත්තේ විහාරයට පිවිස අනුභව කරනු කැමැත්තේ හෝ අනිකක්හට දෙනු කැමැත්තේ හෝ ඒ අතරෙහි බොජුන ප්‍රතික්‍ෂෙප කෙරේනම්, පවාරණය නොකරයි. කුමක් හෙයින, යත්: අඩාල කළ බොජුන්බව සිඳලු බැවිනි. යමෙක් අන් තැනක ගොස් අනුභව කරනු කැමැත්තේ මුවෙහි බත් ගිල සෙස්ස ගෙන යන්නේ අතරමගදී අන් බොජුනක් ප්‍රතික්‍ෂෙප කෙරේද, ඔහුටද පවාරණය නොවේයයි මහාපච්චරියෙහි කියනලදී. පාත්‍රයෙහි යම්සේද අතෙහිද එසේය. මුවෙහි හෝ විද්‍යමානභොජනය ඉදින් නොබුදිනු කැමැත්තේ වේද, එකෙණෙහිද අනිකක් ප්‍රතික්‍ෂෙප කෙරේ නම් පවාරණය නොකෙරෙයි. එක්ම පදයෙක්හි කියූ ලක්‍ෂණය සියලු තන්හි දතයුතුවේ. තවද කුරුන්‍දියෙහි මේ නය දක්වන ලද්දේය. එහි ‘මුවෙහි බත් ගිලින ලදද, අතෙහි බත් ඉතිරි බත් කන්නකුට දෙනු කැමැත්තේ පාත්‍රයෙහි බත් මහණක්හට දෙනු කැමැත්තේ ඉදින් එකෙණෙහි ප්‍රතික්‍ෂෙප කෙරේ නම් පවාරණය නොකෙරේය’යි කියන ලද්දේමය. “**හත්‍ථපාසෙ ඨිතො**” මෙහි ඉදින් මහණෙක් හුන්නේවේද, අසුනෙහි පැසුළු කෙළවර පටන්, සිටියේ වේද විළුඹ කෙළවර පටන්, හොත්තේ වේද, යම් පසකින් හොත්තේ වේද, ඔහුගේ ඔබ කෙළවර පටන්, හුන්නාවූ හෝ සිටියා වූ හෝ හොත්තාවූ හෝ දායකයාගේ දිගුකළ අත හැර ඉතා ආසන්නවූ යම් අවයවයෙක් වේද, ඒ අවයවයාගේ මොබ කෙළවරින් පිරිසිඳ දෙරියන් හමාරක් අත්පසැයි දතයුත්තේය. එහි සිට එළවූවක් ප්‍රතික්‍ෂෙප කරන මහණහුට පවාරණය වේ. ඉන් ඈත සිට එළවූවක් ප්‍රතික්‍ෂෙප කරන මහණහුට පවාරණය නොවේ.
**“අභිහරති**” අත්පසතුළ සිටියේ ගනු පිණිස කය එළවයි. ඉදින් ලඟ හුන්නාවූද මහණ තෙමේ අතෙහි හෝ උකුලෙහි හෝ ආධාරයක හෝ තුබූ පාත්‍රය නොඑළවාම බත් ගණුවයි කියයි. එය ප්‍රතික්‍ෂෙප කරන මහණහුට පවාරණයෙක් නැත්තේය. බත් බඳුන ගෙණවුත් ඉදිරියෙහි බිම තබා ගණුවයි කියූ කල්හිද මේ නයම වේ. මදක් උඩට නගා හෝ මහණහු දෙසටම නමා හෝ ගණිවුයි කියූ කල්හි ප්‍රතික්‍ෂෙප කරන මහණහුට පවාරණය වේ. ථෙරාසනයෙහි හුන් ස්ථවිර තෙමේ දුර හුන් ලදරු මහණක්හට පාත්‍රය යවා මෙයින් බත් ගණුව’’යි කියයි. ගෙණ ගිය නොබැණ සිටි ලදරු මහණ තෙමේ ‘මට කම්නැතැ’යි ප්‍රතික්‍ෂෙප කෙරේද, පවාරණය නොකරයි. කුමක් හෙයින, යත්: තෙරුන්ට දුරබැවින් හා දූතයාගේ එළවීමක් නැති බැවිනි. ඉදින් ගෙණ ආ මහණතෙමේ ‘මේ බත් ගණුව’යි කියා නම් එය ප්‍රතික්‍ෂෙප කරන මහණහුට පවාරණය වේ.
බොජුන්හලෙහි සිටි එකෙක් තෙමේ එක් අතකින් බත්බඳුන, එක් අතකින් හැන්ද ගෙණ මහණුන් වළඳවාද එහි අනිකෙක් අවුත් ‘මම බත්බඳුන දරන්නෙමි, තෝ බත් දෙව’යි කියා ගත් මාත්‍රයක්ම කෙරේ වළඳවන තැනැත්තේම ඒ බත් බඳුන දරාද එහෙයින් ඒ බත් බඳුන එළවන ලද්දේම වේ. එයින් දෙනු කැමැති බැවින් ගන්නක් ප්‍රතික්‍ෂෙප කරන මහණහුට පවාරණය වේ. ඉදින් වළඳවන්නහු විසින් පැහැසූ ඇසිල්ලක් ඇත්තීමවේද, අන්‍යසාම ඒ බත් බඳුන දරාද, එයින් දෙනු කැමැති බැවින් ගින්නක් ප්‍රතික්‍ෂෙප කරන මහණහුට පවාරණය නොවේ. හැන්දෙන් උඩට නැගු ඇසිල්ලෙහි වේ. හැන්ද එළවීමම ඔහුගේ අභිහාරය වේ. දෙදෙනාට සමබර ඇති කල්හිද ප්‍රතික්‍ෂෙප කරන්නේ පවාරණය වේමයයි **මහාපච්චරියෙහි** කියනලදී. ලඟහුන් මහණට බත් දෙනු ලබන කල්හි අනික් මහණ තෙමේ අනික් පාත්‍රය වසාද, පවාරණය නැත්තේය. කුමක් හෙයින, යත්:- අන් මහණක්හට එළවූ කල්හි ප්‍රතික්‍ෂෙප කළ බැවිනි.
**“පටික්‍ඛෙපො පඤ්ඤායති**” මෙහි වචනයෙන් එළවන ලද්දක් ප්‍රතික්‍ෂෙප කරණ මහණහුට පවාරණයෙක් නැත්තේය. කයින් එළවන ලද්දක් වනාහි කයින් හෝ වචනයෙන් හෝ ප්‍රතික්‍ෂෙප කරන මහණහුට පවාරණය වේයයි දතයුතුය.
එහි කයින් කරන ප්‍රතික්‍ෂෙපය නම් ඇඟිල්ලක් හෝ අත හෝ මැසි විජිනියක් හෝ සිවුරු කොණක් හෝ සොලවයි. ඇස්බැමින් හෝ යම්කිසි ආකාරයක් කරයි. කිපියේ හෝ බලයි යන මේය. වචනයෙන් කරන ප්‍රතික්‍ෂෙපය නම් ‘පමණැ’යි හෝ නොගණිමි’යි හෝ නොබහාලව’යි හෝ පහවයව’යි හෝ කියයි. මෙසේ යම්කිසි ආකාරයකින් කයින් හෝ වචනයෙන් හෝ ප්‍රතික්‍ෂෙප කළ කල්හි පවාරණය වේ යන මේය.
එක් මහණක් තෙමේ බත් එළවූ කල්හි පවාරණයෙහි බියවූයේ අත්පහකොට නැවැත නැවැත පාත්‍රයෙහි බත් බහාලන්නහුට ‘බහාලව, බහාලව, කොට කොට පුරව’යි කියයි. මෙහි කෙසේදැ’යි **මහාසුම්ම** ස්ථවිරයන් වහන්සේ නොබහාලනු පිණිස කියූ බැවින් පවාරණය නොවේයයි කීහ. **මහාපදුම** ස්ථවිරයන් වහන්සේ ‘බහාලව, පුරව’යි කියන කිසිවකුට පවාරණය ඇතැ’යි කියා නොපවරායයි කීහ. අනිකෙක් බත් එළවන මහණකු සලකා ‘ඇවැත’ කිම, මෙයිනුදු කිසිවක් ගන්නෙහිද, නුඹ වහන්සේට කිසිවක් දෙමි’යි කීයේය. එහිද මෙසේ නොපැමිණෙන්නේයයි කියූ බැවින් පවාරණය වේයයි **මහාසුම්ම **ස්ථවිරයන් වහන්සේ කීහ. **මහාපදුම** ස්ථවිරයන් වහන්සේ වනාහි ‘ගන්නෙහිදැ’යි කියන්නා වූ කිසිවකුට නම් පවාරණය ඇත්තේයයි කියා නොපවරායයි කීහ.
එකෙක් මස්සහිත රසයක් එළවා ‘රසය ගණිවු’යි කියයි. ඒ අසා ප්‍රතික්‍ෂෙප කරන මහණහුට පවාරණයෙක් නැත්තේය. මත්ස්‍යරසය මාංසරයයි කියූ කල්හි ප්‍රතික්‍ෂෙප කරන මහණහුට වනාහි පවාරණය වේ. ‘මෙය ගණු මැනැවැ’යි කියූ කල්හිද පවාරණය වේමය. මාංසය වෙන්කොට මාංස රසය ගණු මැනැවැ’යි කියයි. ඉදින් එහි අබැටක් පමණ නමුදු මස් කඩක් ඇත්තේ නම් ඒ මස් රසය ප්‍රතික්‍ෂෙප කරන මහණහුට පවාරණය වේ. ඉදින් වනාහි පෙරනලදුයේ වේනම් වටීයයි අභය ස්ථවිරයන් වහන්සේ කීහ.
මස්රසයෙන් විචාරන්නහු මහාස්ථවිරයන් වහන්සේ මොහොතක් බලාපොරොත්තු වෙව’යි කියා තළුතැටිය ගෙණ එවයි කීහ. එහි කෙසේද**, මහාසුම්ම** ස්ථවිරයන් වහන්සේ එළවන්නහුගේ ගමන සිඳුනේය. එහෙයින් පවාරණය කෙරේයයි කීහ. මහාපදුම ස්ථවිරයන් වහන්සේ වනාහි ‘මෙතෙමේ කොතැනයේද, මොහුගේ ගමන කෙබඳුදැ’යි ගන්නහුට නම් පවාරණය ඇතැ’යි කියා පවාරණය නොකෙරේය’යි කීහ. හුණ කිළිල් කොස් ආදියෙන් මිශ්‍ර කොට මාලු මස් පිසත්. එය ගෙණ කිළිල් සුප් ගණු මැනැව, කොස් ව්‍යඤ්ජනය ගණු මැනැව’යි කියත්ද, මෙයද පවාරණය නොකරයි. කුමක් හෙයින, යත්: පවාරණයට නොසුදුස්සක නමින් කියූ බැවිනි. ඉදින් මාලුසුප් මස්සුප්යි හෝ, මෙය ගණු මැනැවැ’යි හෝ කියා නම් පවාරණය කරයි. මස් සමග පිසූ මස් මුසුවෙක් වේ නම්, එය දෙනු කැමැත්තේද, ‘මස්මුසුව ගනු මැනැවැ’යි කියානම් වටියි. පවාරණය නොකෙරෙයි. මස් මුසුවැයි හෝ මේයයි හෝ කියූ කල්හි පවාරණය නොකෙරෙයි. සියලු මත්ස්‍ය මාංස මිශ්‍රකන්හි මේ නයම වේ.
යම් මහණෙක් තෙමේ නිමන්ත්‍රණයෙහි වළඳනුයේ එළවනලද මසක් ‘උදෙසා කරන ලදැයි හඟිමින් ප්‍රතික්‍ෂෙප කෙරේද, වස්තුව කැපවූයේද, මේ ශික්‍ෂාපදය අචිත්ත බැවින් පවරණ ලද්දේම වේයයි **මහාපච්චරියෙහි** කියන ලද්දේය. මිශ්‍ර කථාව වනාහි **කුරුන්‍දියෙහි** මනාකොට කියනලදු, මෙසේද එහි කියනලදි. පිඩුසිඟා හැසිරෙන මහණෙක් තෙමේ බත් මුසු කැඳක් ගෙණ කැඳ ගනු මැනැවැයි කියාද පවාරණය නොකෙරෙයි. ‘බත් ගනු මැනැවැ’යි කියූ කල්හි පවාරණය කෙරෙයි. කුමක් හෙයින, යත්:- යමකින් පුළුවුස්නා ලද්දේ ද, එය ඇති බැවිනි. මේ මෙහි අදහසය:- කැඳමුසු බත ගනු මැනැවැ’යි කියාද, එහි ඉදින් කැඳ ඉතා බොහෝ හෝ වේද, සමසම හෝ වේද, පවාරණය නොකරයි. කැඳ මඳ වේද, බත් ඉතා බොහෝ වේද, පවාරණය කරයි. මෙද සියලු අර්‍ත්‍ථකථාවන්හි කියු බැවින් ප්‍රතික්‍ෂෙප කරන්නට නොහැක්කේය. කරුණ වනාහි මෙහි දැක්ක නොහැකිය. ‘බත් මුසුවක් ගණු මැනැවැ’යි කියාද බත් බොහෝ හෝ සමසම හෝ ඉතාමද හෝ වේද, පවාරණය කෙරේමය. බත් හෝ කැඳ හෝ ආර්‍මශනය නොකොට මිශ්‍රකයක් ගනු මැනැවැ’යි කියාද, එහි ඉදින් බත් බොහෝ වූයේ හෝ සමවූයේ හෝ වේද, පවාරණය කරයි. ඉතා මඳ වූයේ පවාරණය නොකරයි. මෙද මත්ස්‍ය මාංස හා සම නොකටයුතුය. කරම්බකය වනාහි මාංස මිශ්‍රවූයේද, මාංස මිශ්‍ර නොවූයේද වේ. එහෙයින් කරම්බකැයි කියූ කල්හි පවාරණයෙක් නැත්තේය. මෙය වනාහි බත්මුසුවූයේම වේ. මෙහි කියූ නයින්ම පවාරණය වේ. බොහෝ රසැති බතෙහි රසය, බොහෝ කිරි ඇති බතෙහි කිරිය, බොහෝ ගිතෙල් ඇති කිරිබතෙහි ගිතෙල් ගණුමැනැවැ’යි වෙන්කොට දේද, එය ප්‍රතික්‍ෂෙප කරන මහණහුට පවාරණයෙක් නැත්තේය.
යමෙක් වනාහි යමින් පවාරණය කෙරේද, හෙතෙමේ යමින්ම අනුභව කිරීම ලබයි. මඩට හෝ දියට හෝ පැමිණ සිටියහු විසින් ඉතිරි කරවිය යුතුය. ඉදින් අතරම ගඟක් පිරී සිටියා වේද, ගංඉවුරෙහිවූ වනලැහැබක වට කරකැවෙන්නහු විසින් වැළදිය යුතුය. එකල්හි නැවක් හෝ හෙයක් හෝ ඇත්තේද, එයට නැගද සක්මන් කරන්නහු විසින්ම වැළදිය යුතුය. ගමන නොසිඳිය යුතුය. යානයෙහි හෝ ඇත්, අස් පිටෙහි හෝ සඳමඩලෙහි හෝ හිරුමඩලෙහි හෝ හිඳ පවරණ ලද්දහු විසින් මද්ධ්‍යාහ්නය යම්තාක්ද ඒතාක් එවුන් ගමන් කරන කල්හිද හුන්නහු විසින්ම වැළඳිය යුතුය. යමෙක් සිටියේ පවාරණය කෙරේද, සිටියහු විසින්ම යමෙක් හුන්නේද හුන්නහු විසින්ම වැළදිය යුතුය. ඒ ඒ ඉරියවු වෙනස් කරන්නහු විසින් ඉතිරි කරවිය යුතුය. යමෙක් උළුලුවෙන් හිඳ පවාරණය කෙරේද, ඔහු උළුලුවෙන්ම හිඳ වැළදිය යුතුය. ඒ මහණහට වනාහි යටට පලාල පීඨයක් හෝ කිසි හිඳිනා කඩක් හෝ දිය යුතුය. පුටුවෙහි හිද පවරන ලද්දහු විසින් අසුන නොසොල්වාම හෙවත් හුන් තැනින් නොනැගිටම සිවු දිසාවට හැරෙන්නහු විසින් වැළදීම වටියි. ඇඳෙහි හිඳ පවරන ලද්දහු විසින් මෙතැනින් අතකින් සැරිසරන්නට නොලබයි. ඉදින් ඔහු ඇඳ සමග ඔසොවා අන් තැනකට ගෙණ යෙත් නම් වටියි. වැදහෙව පැවරුවහු විසින් හොත්තහු විසින්ම වැළදිය යුතුය. පෙරළෙන්නහු විසින් යම් යම් පසකින් හොත්තේද, එතැන නොඉක්ම විය යුතුය.
“**අනතිරිත්තං**” ඉතිරි නොකරන ලද්දය. නොවැඩියක යන අර්‍ත්‍ථයි. ඒ වනාහි යම් හෙයකින් කප්පිය කතාදීවූ සත්වැදෑරුම් විනයකර්‍මාකාරයෙන් නොකරන ලද්දේ හෝ ගිලනහුට නොවැඩිවූවෙක් හෝ වේද, එහෙයින් පදභාජනයෙහි ‘අකප්පියකතං’ යනාදිය වදාරන ලදී. එහි **“අකප්පියකතං**” යනු යම් ඵලයක් හෝ අල මුල් ආදියක් හෝ පස්වැදෑරුම් සමණ කැපයෙන් කැප නොකරන ලද්ද ද, යම් අකැප මසක් හෝ අකැප බොජුනක් හෝ වේද, යන මේ සියල්ල අකප්පිය නම් වේ. ඒ අකප්පිය ‘අලමෙතං සබ්බං’යි මෙසේ ඉතිරිකරන ලද්දේ ‘අකප්පියකත’යි දතයුතුය. **”අපටිග්ගහිතකතං**” මහණහු විසින් නොපිළිගන්නා ලද්දම පෙරනයින්ම ඉතිරිකරන ලද්ද වේ. “**අනුච්චාරිතකතං**” කැප කරවන්නට පැමිණි මහණහු විසින් මදකුත් බැහැර නොකරන ලදව හෝ ඒ දිගට නොනමන ලදුව හෝ කරන ලද්ද වේ. “**අභත්‍ථපාසෙ කතං**” කැප කරවන්නට පැමිණියහුගේ අත්පසින් පිටත සිටියහු විසින් කරන ලද්දේ වේ. “**අභුත්තාවිනා කතං**” යමෙක් තෙමේ ‘අලමෙතං සබ්බං’යි ඉතිරි කෙරේද, ඔහු විසින් පවාරණයට පොහොනා බොජුනක් නොවැළඳූවහු විසින් කරන ලද්දේ වේ. **“භුත්තාවිනා පවාරිතෙන ආසනා වුට්ඨිතෙන කතං**” මෙය ප්‍රකටමය. “**අලමෙතං සබ්බන්ති අවුත්තං**” වාක්භෙදකොට මෙසේ නොකියන ලද්දෙක් වේ. මෙසේ මේ සත්වැදෑරුම් විනයකර්‍මකාරයෙන් යම් ඉතිරියක් කැප නොකරන ලදද ගිලනුන්ගෙන් ඉතිරි යමක් නොවේද, එදෙකද ‘අනතිරිත්ත’යි දතයුතුය.
අතිරිත්තය වනාහි ඔහුගේම ප්‍රතිපක්‍ෂනයින් දතයුතුය. තවද මෙහි “**භුත්තාවිනා කතං හොති**” ලඟ හුන් සභාග භික්‍ෂුහුගේ පාත්‍රයෙන් එක් බත් උලක් හෝ මස් කැබැල්ලක් හෝ අනුභව කොට කරන ලද්ද, බුදින ලද්දහු විසින්ම කරන ලද්දේයයි දතයුතුය. **“ආසනා අවුට්ඨිතෙන**” මෙහි වනාහි නොමුළාවනු පිණිස මේ විනිශ්චය වන්නේය. භික්‍ෂූහු දෙනමක් උදෑසනම වළදන්නාහු පවරන ලද්දාහු වෙත්. එක් නමක් එහිම හිඳිය යුතුය. අනික් භික්‍ෂු නම නිතිබත් හෝ ලහබත් හෝ ගෙණවුත් එයින් අඩක් ඒ මහණහුගේ පාත්‍රයෙහි බහා අත දෝනාකොට සෙස්ස ඒ මහණහු ලවා කැප කරවා වැළඳිය යුතුය. කුමක් හෙයින, යත්: යමක් ඔහුගේ අතෙහි ඇලුනේද, ඒ ඇලුනු ආමිසය අකැප වේ. (එහෙයිනි) ඉදින් පළමු කොට හුන් මහණ තෙමේ තෙමේම ඔහුගේ පාත්‍රයෙන් අතින් බත් ගණීනම් අත් දෝනා කිසක් නැත්තේය. ඉදින් වනාහි මෙසේ කැප කරවා වලදන්නහුගේ පාත්‍රයෙහි නැවත කිසි ව්‍යඤ්ජනයක් හෝ කෑයුත්තක් හෝ බහාලත්ද, යමකු විසින් පළමු කොට කැප කරන ලද්ද, හෙතෙමේ නැවත කැප කිරීම නොලබයි. යමකින් නොකරන ලදද එයින් කටයුතුය. යමක් නොකරන ලදද, ඒ කටයුතුය. ‘යෙන අකතං’ අන් මහණක්හු විසින් යමකින් පළමු කොට නොකරන ලදද, එයින් කටයුතුය. ‘යඤ්ච අකතං’ යමකින් පළමු කොට කැප කරන ලදද, එයිනුදු යමක් නොකරන ලදද, එය කටයුතුය. ප්‍රථම භාජනයෙහි වනාහි කැප කරන්නට නොලබයි. එහි කරනු ලබත්, පළමු කරන ලද්ද සමග කරන ලද්දේවේද, එහෙයින් අනික් බඳුනෙක්හි කරන්නට වටීය යන අදහස වේ. මෙසේ අනික් බඳුනෙක්හි කරන ලද්ද, වනාහි ඒ මහණහු විසින් පළමු කැප කරන ලද්ද සමග වැළදීම වටියි.
කැප කරන්නහු විසින්ද හුදෙක් පාත්‍රයෙහිම කැප කිරීම වටින්නේ නොවේ. සැළියක හෝ පැසක හෝ යන යම්කිසි බඳුනෙකලා ඉදිරියෙහි තබා නැමූ බඳුනෙහි කටයුතුය. එද මහණුන් සියයක් පවරණ ලද්දේවේද, සියල්ලන්ට වැළදීම වටියි. නොපැවරුවන්ටද වටියි. යමකු විසින් කැප කරන ලදද, ඔහුට නොවටියි. ඉදිනුදු පවරා පිඬු පිණිස ගිය මහණකු පාත්‍රය ගෙණ එකාන්තයෙන් අනුභව කරන මඞ්ගල නිමන්ත්‍රණයෙහි හිඳුවත්ද, ඉතිරි කරවාම වැළදිය යුතුය. ඉදින් එහි අන් මහණෙක් නැත්තේද, අසුන්හලට හෝ වෙහෙරට හෝ පාත්‍රය යවා අනුපසම්පන්නයකු අත යවා කැප කරවිය යුතුය. කැප කරන්නහු විසින් වනාහි අනුපසම්පන්නයාගේ අතෙහි තුබුනක් කැප නොකටයුතුය. ඉදින් අසුන්හලෙහි අව්‍යක්ත මහණෙක්වේද, තමා ගොස් කැප කරවා ගෙණවුත් වැළදිය යුතුය.
**“ගිලානාතිරිත්තං**” මෙහි ගිලනකු වළදා ඉතිරිවූ යමක් වේද, හුදෙක් එය ගිලානාතිරිත්ත නොවේ. එතකුදු වුවත් යම් කිසිවක් ගිලනකු උදෙසා අද හෝ හෙට හෝ යම් දවසක හෝ කැමැති වේද, එකල්හි අනුභව කරන්නේය’යි ගෙනෙන ලද්දේ ද, ඒ සියල්ල ගිලානාතිරිත්තයි දතයුතුය. යාමකාලිකාදීන් අතුරෙහි අනුභවයක් අනුභවයක් පාසා යම් දුක්කටයක් කියන ලද්දේ ද, එය අමිශ්‍ර වශයෙන් කියන ලදී. ඉදින් ආමිස සමග ගැටුනාහුද ආහාර පිණිසද අනාහාර පිණිසද පිළිගෙණ අනුභව කරන මහණහුට පාචිත්තියම වේ.
**“සති පච්චයෙ**” පවස ඇති කල්හි පවස නැසීම පිණිස යාමකාලිකයද, සත්තාහකාලිකය හා යාවජීවකය ඒ ඒ දෙයින් සංසිඳවිය යුතු වූ ආබාධයක් ඇති කල්හි ඒ ආබාධය සංසිඳුවා ගනු පිණිස වළඳන මහණහුට ඇවැත් නොවේ. මෙහි සෙස්ස ප්‍රකටමය.
කඨිනසමුත්‍ථානිකය. කායවාචායෙන් කායවාචාචිත්තයෙන් උපදි. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ෂෂ්ඨම ශික්‍ෂාපදයෙහි “**අනාචාරං ආචරන්ති**” ප්‍රඥප්තිව්‍යතික්‍රමය කරයි. **“උපනන්‍ධීති**” බද්ධවෛරය උපදවමින් ඒ පුද්ගලයා කෙරෙහි තමාගේ ක්‍රොධය බැන්දේය. නැවැත නැවැත ක්‍රොධය ඉපද වූයේය යන අර්‍ත්‍ථයි. **“උපනද්ධො භික්‍ඛු”** උපදවනලද බද්ධ වෛරය ඇති මහණ තෙමේ.
“**අභිහට්ඨුං පවාරෙය්‍ය**” එළවා. ‘මහණ’ එබැවින් කවයි, හෝ අනුභව කරව’යි හෝ මෙසේ පවරන්නේය. පදභාජනයෙහි වනාහි ‘හන්‍ද භික්‍ඛු’ යනාදිය සාධාරණවම එළවීමට කළ පවාරණයෙහි අර්‍ත්‍ථ දක්වනු පිණිස “**යාවතකං ඉච්ඡසි තාවතකං ගණ්හාහි**”යි කියන ලදී. “**ජාතං”** පැවරුබව දන්නේ. යම්හෙයකින් මොහුගේ ඒ දැනීම තුන් අයුරකින් වේද එහෙයින් **“ජානාති නාම සාමං වා ජානාති”** යනාදි නයින් පදභාජනයෙහි වදාරන ලදී. “**ආසාදනාපෙක්‍ඛා”** ආසාදනය, චොදනා කිරීම, තෙද රහිතකරනබව අපෙක්‍ෂා කරනුයේ.
**“පතිගණාති ආපත්ති දුක්කටස්ස**” යමක්හට එළවූයේද ඔහු පිළිගන්නා කල්හි එළවූ මහණහුට දුක්කටය වේ. අනිකාට වනාහි සියලු ආපත්තිභෙදය ප්‍රථම ශික්‍ෂාපදයෙහි කියන ලද්දේය. මේ ශික්‍ෂාපදයෙහි වනාහි සියලු ආපත්තීහු එළවූවහුටම දතයුතුය. සෙස්ස ප්‍රථම ශික්‍ෂාපදයෙහි කියූනය ඇති බැවින් ප්‍රකටමය.
ත්‍රිසමුත්‍ථානිකය. කායචිත්තයෙන් වාචාචිත්තයෙන් කායවාචාචිත්තයෙන්ද උපදී. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුසල චිත්තයි. දුක්‍ඛවෙදනයි.
සප්තම ශික්‍ෂාපදයෙහි “**ගිරග්ගසමජ්ජො**” පර්‍වතයෙහි කරන අග්‍රනෘත්‍යය නොහොත් පර්‍වතයාගේ මුදුනෙහි කරන නෘත්‍යයයි. ඒ නෘත්‍යය සත්වන දිනයෙහි පවත්වන්නේයයි නුවර ඝෝෂා කරනු ලැබේ. නුවර පිටත සමවූ බිම් පෙදෙසෙහි පවුසෙවෙනෙහි මහජනයා රැස් වෙති. එහි නන්වැදෑරුම් වූ සීතාහරණදි නාටක පවත්වත්. ඒ නෘත්‍ය දැකීම පිණිස මැසි පිට මැසි බඳිත්. සත්තරසවග්ගියා සත්තරසවග්ගිකයෝ. ඌනවීසති ශික්‍ෂාපදය පනවන්නට පෙර උපසපන් වූ තරුණයෝ. ‘ඇවැත්නි’ නෘත්‍යය බලන්නෙමු’යි ඒ සත්තරසවග්ගිකයෝ එහි ගියහ. ඉක්බිති ඔවුන්ගේ නෑයෝ ‘අපගේ ආර්‍ය්‍යයෝ ආහ’යි තුටුසිත් ඇතියෝ ඔවුන් නාවා විලවුන් ගල්වා වළඳවා අනිකුදු පූ කැවිලි ආදිය ‘වෙහෙරට ගොස් වළදනු මැනැවැ’යි ඔවුන් අතට දුන්හ. ‘මනුස්සා සත්තරසවග්ගියෙ භික්‍ඛු පස්සිත්‍වා’ යනාදිය ඔවුන් සඳහා කියනලදී.
‘විකාලෙ’ කාලය පහව ගිය කල්හි. (කාලැයයි) භික්‍ෂූන්ගේ භොජනකාලය අදහස් කරන ලදී. ඒ කාලය ද සියලු අන්තිම පිරිසිඳීමෙන් මද්ධ්‍යාහ්න කාලය ගැණේ. ඒ කාලය ඉක්මගිය කල්හි යන අර්‍ත්‍ථයි. එහෙයින්ම මේ ශික්‍ෂාපදයාගේ පදභාජනයෙහි **“විකාලො නාම මජ්ඣන්තිකෙ වීතිවත්තෙ යාව අරුණුගම්මනා**”යි වදාරන ලදී. සිටි මද්දහනද කාලසඞ්ග්‍රහයට යන්නේය. එතැන් පටන් කන්නට හෝ බුදින්නට හෝ නොහැකිය. වහාබොන්නට පමණක් හැකිය. (හැක්කේ වන්නේය. කුකුස් කරන්නහු විසින් නොකටයුතුය. කාලපරිච්ඡෙදය දැන ගනු පිණිස කල්ටැඹක් යෙදිය යුතුය. කාලන්තරයෙහි හෝ බත්කිස කටයුතුය.
**“අවසෙසං ඛාදනීයං නාම**” මෙහි තල කැරලි අග්ගලා ආදීවූ පූර්‍වාන්ත අපරාන්තධාන්‍යයෙන් කළ යමක් වේද, එහි කියයුත්තෙක්ම නැත. වනමුලාදි ප්‍රභෙදගත ආමිස ගතිකවූ යමක් වේද, කවරේද, යත්, කෑයුතු රුක්ලියමුල්, කෑයුතු රුක්ලිය අල, කෑ යුතු පියුම් මුල් අල, කෑ යුතු තල් පොල් ආදීන්ගේ කරටි, උක් ඈදඬු, කෑයුතු රුක්ලිය පතුරු, කෑයුතුකොල කෑයුතු මල්, කෑයුතු ගෙඩි, කෑයුතු රුක්ලිය ඇට, කෑයුතු ධාන්‍යාදීන්ගේ පිටි, කෑයුතු රුක්ලිය මැලියම් යන මෙද ඛාදනීය සඞ්ග්‍රහයටම යන්නේය.
එහි ආමිසගතිය සලකනු පිණිස මේ මුඛමාත්‍ර නිදර්‍ශනයයි. කෑයුතු මුල්හි මූලපලාමුල්, කරමුල්, කොලොම්වැන්න මුල්, තම්පලා මුල්, සුලුකැරමුල්, මහකැරමුල්, කිහිසුමුල්, ලිහිකොළමුල් යන මේ ආදීවූ සූපයට ගතයුතු කොළමුල් ආමිස ගතිකවේ. මෙහිද නිහිසුමුලෙහි දිරා මැලිවූවක් කපා හරිත්ද එය යාවජීවික වේ. අනික් මුල්ද මේ නයින්ම දතයුතුය. මුලපලා මුල් කරමුල් ලිහිකොළමුල් යන මුල්වල දිරා මැලිව ගිය තැන්ද ආමිස ගතිකමැයි කියන ලදී. පෙළෙහි -
කහ ඉඟුරු වදකහ හෙළවදකහ අතිවිඩයන් කුළුරෑණ සුවඳහොට වම්මුතු යන යම් මුල් බෙහෙත් වේනම් එද, යම් අනික් මුල්බෙහෙතක් කෑයුතු දැයෙහිලා කෑමෙහි ප්‍රයොජනය නොසපයාද, බිදියයුතු දැයෙහිලා බිදීමෙහි ප්‍රයොජනය නොසපයාද, එද අනුදනිමියි,
වදාරන ලදද, ඒ බෙහෙත්ද, යාවජීවික වේ. ඔවුන් අතුරෙහි සුලුපස්මුල මහපස්මුල යනාදිනයින් ගණිනු ලබන්නවුන්ගේ ගිණීමෙහි කෙළවරක් නැත්තේය. කෑයුතු දැයෙහිලා බිදිය යුතු දැයෙහිලා නොසැපයෙනබවම ඔවුන්ගේ ලක්‍ෂණය වේ. එහෙයින් යම් කිසි මුලක් ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑයුතු දැයෙහිලා බුදිය යුතු දැයෙහිලා සැපයේද එය යාවකාලික වේ. හෙවත් අරුණ නැගීම පටන් මද්දහන දක්වා අනුභව කටයුත්තේ වේ. එසේ ආහාර පිණිස නොසැපයෙන අනික් මුල් යාවජීවිකැයි දතයුතුය. ඉතා බොහෝ කොට කියාද මේ ලක්‍ෂණයෙහිම සිටිය යුතුය. නම්සන් කියනු ලබන කල්හි ඒ ඒ නම් නොදන්නවුන්ට එහිලා, බලවත් මුළාබවෙක්ම වේ. එහෙයින් නම්සන්හි ආදරය නොකොට ලක්‍ෂණයම දක්වන ලද්දේය.
මුලෙහි යම්සේද, එසේ අලදළු ආදියෙහිද යම් ලක්‍ෂණයක් දක්වන්නෙමු නම් ඔවුන්ගේම වසයෙන් විනිශ්චය දතයුතුය. පෙළෙහි කහ ආදීන්ගේ වසයෙන් අටවැදෑරුම් වූ ඒ යමක් වදාරන ලදද, එහි කඳන් පතුරුමල් ගෙඩිද යන සියල්ලද යාවජීවිකැයි වදාරන ලද්දේය.
කෑයුතු අලයෙහි දිග් අල, කොට අලැයි අල දෙවැදෑරුම් වේ. නෙළුම් කැල ආදී වූ අලද, උපුල් කෙකටිය ආදීවූ අලද යන යමක් ගටැයි කියත්ද, එහි සියලු අලවල දිරා මැලිවූ තැන්ද පතුරුද සියුම් මුල්ද යාවජීවික වෙත්. මේරූ සුවසේ අනුභව කට හැකිවූ සල්කලණ ලාඅල කැලලා අල අඹරැල්ල අල වැටකේ අල මාලුවා අල භිසැයි කියූ පියුම් හෙළපියුම් අල පිණ්ඩල වැල්ලල ආදීවූ වැල්අලද, කටුඅල මුරුංගා අල තල්අල නිලුපුල්, රතුපුල්, හෙළපුල්, හෙල්මැලි අල, කෙහෙල් අල, හුණ අල, කෙකටිය අල යන මේ ආදී වූ ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑයුතු දැයෙහිලා බුදියයුතු දැයෙහිලා නැපයෙන අල යාවකාලික වේ.
නොසේදූ පිටි නොකළ කිරිවැල් අල යාවජීවික වේ. සෝදා පිටිකරන ලද්දේ යාවකාලික වේ. ඒ නොසේදූ පිටි නොකළ කිරිකවෙළු ජීවක උසභ සුදුලූනු ආදීන්හි අල යාවජීවික වේ. ඒ කිරිකවෙළු ආදීහු පෙළෙහි ‘යානි වා පනඤ්ඤානිපි අත්‍ථි මුලානි භෙසජ්ජානි’යි මෙසේ මූල භෛෂද්‍ය සඞ්ග්‍රහයෙන්ම සඞ්ග්‍රහ කරන ලදහ.
කෑයුතු දලුවෙහි පියුම්දලු, හෙළ පියුම්දලුම වැනි වේ. එරුමුල් සුලුකුරමුල් යන මේ ආදී වූ ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑ යුතු දැයෙහිලා බිදියයුතු දැයෙහි ලා සැපයෙන දලු යාවකාලික වේ. කහ ඉඟුරු මකචිනියද සීරැස් වැල් වැටකේ තල් කිතුල් කටු කිතුල් පොල් පුවක් රුක් ආදීන්ගේ දලු යාවජීවික වේ. සියල්ලද පෙළෙහි ‘යානි වා පනඤ්ඤානි අත්‍ථි මූලානි භෙසජ්ජානි’යි මෙසේ මූලභෛෂද්‍ය වශයෙන්ම සඞ්ග්‍රහ කරන ලද්දේය.
කෑයුතු කිළිලෙහි තල් කිතුල් කටු කිතුල් වැටකේ පොල් පුවක් ඉඳිවේ එරු කෙසෙල් යන මොවුන්ගේ කිළිලැයි ගැණෙන ගොබඩ හුණ කිළිල බටකිළිල උක්කිළිල මූලපලාකිළිල අබකිළිල සාතාවාරි කිළිල හා සප්තවිධධාන්‍යයන්ගේ කිළිල් යන මේ ආදීවූ කිළිල් හා ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑයුතුදැයෙහි ලා බිදිය යුතු දැයෙහි ලා නිපැයෙන රුක්වැල් ආදීන් මුදුන් යාවකාලික වේ. කහ ඉඟුරු වදම කචි සුදුලූනු කිළිල් හා තල් කිතුල් කටුකිතුල් පොල් කිළිල්වල සිඳ දැමු දිරා ගිය මුල් යාවජීවික වේ.
කෑ යුතු කඳෙහි පොළොව තුළට වැදුනු සිල්කලණ කඳ උක්තද නිලුපුල් රතුපුල් හෙළ පියුම් හෙල්මැලි යන මොවුන් දඬු යන මේ ආදිය ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑ යුතු දැයෙහිලා බිදිය යුතු දැයෙහිලා නිපැයෙන කඳ යාවකාලික වේ. උත්පල ජාතීන්ගේ පත්දඬු ද පද්මජාතීන්ගේ සියලු දඬු ද කරඹ කඳන් ආදීහුද සෙසු සියලු කඳන් ද යාවජීවික වෙත්.
කෑ යුතු පතුරෙහි එක්ම එක් පතුර රස සහිත වූයේ යාවකාලික වේ. සෙසු සියලු පතුරු යාවජීවික වේ. පෙළෙහි වනාහි ඒ තෙවැදෑරුම් කිළිල් කඳන් පතුරු කසට බෙහෙතින් සඞ්ග්‍රහ කරන ලදැයි දතයුතුය.
‘මහණෙනි’ කොහොඹ ගසට කෙළිඳකසට හඟුලු කසට කරඳකසට යන කසට බෙහෙත්ද යම් අනික් කසට බෙහෙත් ගෑයුතු දැයෙහිලා කෑමෙහි ප්‍රයෝජනය නොසපයාද අනුභව කටයුතු දැයෙහිලා අනුභව කිරීමෙහි ප්‍රයෝජනය නොසපයාද එබඳු බෙහෙත් අනුදනිමි’යි මෙය වදාරන ලද්දේය.
මෙහි මොවුන්ගේ එක්කිරීම සිදුවේ. කියන ලද මුල් පතුරු කොළ වසයෙන් පැවැති සියලු කසටයෝ කැපයයි දතයුත්තාහ.
කෑයුතු පත්හි මූලපලා කර කොළොම්වැන්න නම් පලා සුලුකැර පැවරුන මහකුර නිහිසුද ලිහිකොළ ලොහොළු මුරුංගා රුවර දියබෙරලිය සිහින්මුගු, මෑ, රජමෑ, මහානීප හැර සෙසු නීප සිහින් මිදි, කිඹුවැන්න, සුදුවරණ නැලිපලා, බිම හටගත් හුළුවිල්ල පලා යන මොවුන්ගේ පත්‍රද මෙබඳු වූ අන්‍යවූද ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑයුතු දැයෙහිලා බිදියයුතු දැයෙහිලා නිපැයෙන පත්‍රද එකාන්තයෙන් යාවකාලික වෙත්. අන්‍ය වූ නියපිටු පමණ වූ කොළ ඇති යම් ලෝණිය පලාවක් රුකෙහි හා ගසෙහි හටගනීද, ඒ ලෝණිය කොළ යාවජීවික වේ. බිමිතිරිය කොළ ද යාවකාලිකයයි දිවයින වැස්සෝ කියත්. අඹදළු යාවකාලික වේ. හෝපලු දලු යාවජීවික වේ.
පෙළෙහි වදාරන ලද්දේය-
‘මහණෙනි’ යම් අන්‍ය වූ බෙහෙත් පත්, කොහොඹ කොළ, කෙළිඳ කොළ, දුම්මැල්ල කොළ බෙහෙත් ගෑයුතු දැයෙහිලා කෑමෙහි ප්‍රයෝජනය නොසපයාද, අනුභව කටයුතු දැයෙහිලා අනුභව කිරීමෙහි ප්‍රයොජනය නොසපයාද එබඳු බෙහෙත් කොළ අනුදනිමි’යි.
ඒ බෙහෙත් කොළ යාවජීවික වේ. හුදෙක් කොළ පමණක්ම යාවජීවික නොවේ. ඔවුන්ගේ මල් ගෙඩි ආදීහු ද යාවජීවික වෙත්. යාවජීවික පර්‍ණයන්ගේ හඟුලු කොළ කුඹුක් කොළ මුරුවා කොළ දුම්මැල්ල කොළ බුලත් කොළ පියුම් කොළ’යි මෙසේ ගණන් වසයෙන් කෙළවරක් නැත්තේය.
කෑයුතු මලෙහි මූලපලාමල් කරමල් කොළොම්මල් වැන්න මල් තම්පලාමල් නිහිසුමල් ලිහිකොළමල් සුලුනීපමල් මහානීපමල් කෙකටියමල් පොල්, තල් වැටකේ යන මොවුන්ගේ ලාමල් සුදුවරණමල්, මුරුංගාමල්, උපුල් පියුම් ජාතික මල්හි මල් කෙමිය පමණක් අගත්‍ථිමල් කියන්ගස්මල් හෙළලූනුමල් යන මේ ආදීවූ ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑයුතු දැයෙහිලා ද බිදිය යුතු දැයෙහිලාද නිපැදෙන මල් යාවකාලික වේ. හෝපලු මූනමල් කුය්‍යක දොඹ සපු දෑසමන් කනෙරු කිණිහිරි කොඳ සන්පෙති දෑසමන් බෝලිද්ද යන මේ ආදීන්ගේ මල් යාවජීවික වේ. ඒ මල් පිළිබඳ ගිණීමෙහි කෙළවරක් නැත්තේය. පෙළෙහි කසට බෙහෙත් හාම එක් කිරීම දතයුතුය.
කෑයුතු ඵලයෙහි කොස් දෙල් තල් පොල් අඹ දඹ අඹෙල්ල සිනිඹලා ලප්නාරන් ගිවුළු ලබු කොමඩු පුහුල් තිඹිරි තියඹරා වම්බටු, ඇටකෙහෙල් මස්කෙහෙල් මී යන මොවුන්ගේ යම් ඵලයෝ ලොකයෙහි ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑයුතු දැයෙහිලා බිදිය යුතු දැයෙහිලා නිපැයෙත්ද, ඒ සියල්ලෝ යාවකාලික වෙත්, නම් ගණන් වසයෙන් ඔවුන්ගේ කෙළවරක් දක්වන්නට නොහැකිය. පෙළෙහි -
මහණෙනි, වළඟසහල්, තිප්පිලි, ගම්මිරිස්, අරළු, බුළු, නෙල්ලි, කුකුරුමුවන් යන බලබෙහෙත් ද යම් අනික් පලබෙහෙත් කෑයුතු දැයෙහි ලා කෑමෙහි ප්‍රයොජනය නොසපයා ද, බිදිය යුතු දැයෙහි ලා බිදීමෙහි ප්‍රයෝජනය නොසපයාද එබඳු පලබෙහෙත්ද අනුදනිමි’යි වදාරන ලදද,
ඒ බෙහෙත් පල යාවජීවික වේ. ඔවුන්ගේද නොපැසුන දලුද කෝවක්කා ලුණුවරණ වැටකේ ඇත්දෙමට ආදීන්ගේ ඵලද යාවජීවික වෙත් සාදික්කා කුළුපල එන්සාල් තකුල් යි මෙසේ නම් වසයෙන් කෙළවරක් දක්වන්නට නොහැක්කේය.
කෑයුතු ඇට අතුරෙහි දෙල්ඇට, කොස්ඇට, ඇඹෙල්ල ඇට සල් ඇට ඉඳි වැටකේ තිඹිරි යන මොවුන්ගේ මේරු ගස්වල ඇට සිනිඹලා ඇට කෝවක්කා ඇට උපුල් පියුම් ජාතීන්ගේ පොකුරු ඇට යන මේ ආදී වූ ඒ ඒ ජනපදයන්හි ප්‍රකෘති ආහාර වශයෙන් මිනිසුන්ගේ කෑයුතු දැයෙහිලා ද පිදිය යුතු දැයෙහිලාද නිපැදෙන ඇට යාවකාලික වේ. මී ඇට දොඹ ඇට අරළු ආදීන්ගේ ඇට අබ ඇට ලෝලු ඇට යන මේ ආදීවූ ඇට යාවජීවික වේ. ඔවුන්ගේ සඞ්ග්‍රහය පෙළෙහි පලබෙහෙතින්ම කරන ලදැයි දතයුතුය.
[missing trans]
කෑයුතු මැලියම් අතුරෙහි එක්ම උක් ලහටුවම සත්තාහකාලික වේ. සෙසු ලහටු ‘මහණෙනි’ පෙරුම්කායම් හිඞ්ගුදඬු තම්බාගත් මැලියම් හිඞ්ගුකොළ තම්බාගත් මැලියම් රුක්කරටියෙන් වෑහෙන මැලියම් රුක්කොළවලින් වෑහෙන මැලියම් රුක්හි මේරූ කොළ තම්බාගත් මැලියම් දුම්මල යන මැලියම් බෙහෙත්ද යම් අනිකුදු මැලියම් බෙහෙත්ද අනුදනිමියි මෙසේ පෙළෙහි වදාළ මැලියම් යාවජීවික වේ. එහි යෙවාපනක වසයෙන් ගන්නා ලද්දවුන්ගේ අඹමැලියම් කිණිහිරි මැලියම්’යි මෙසේ නම් වසයෙන් කෙළවරක් දක්වන්නට නොහැක්කේය. මෙසේ මේ මූලඛාදනියාදීන් අතුරෙහි යම් කිසිවක් යාවකාලික වේද, ඒ සියල්ලම මේ අර්‍ත්‍ථයෙහි **“අවසෙසං ඛාදනීයං නාමා**”යි සඞ්ග්‍රහ කරන ලදී.
“**භොජනයං නාම පඤ්ච භොජනාති**” යනාදියෙහි යමක් කියයුත්තේ නම් ඒ කියයුත්ත කියන ලද්දේමය. “**ඛාදිස්සාමි, භුඤ්ජිස්සාමිති පතිගණ්හාති**” යම් මහණෙක් තෙමේ මේ කෑයුතු දැයත් බිදියයුතු දැයත් පිළිගණීද, ඔහුට පිළිගැනීම නිමිති කොට දුක්කටය වේ. මෙහි සෙස්ස ප්‍රකටමය.
එළකලොම සමුත්‍ථානිකය. කයින්ද, කායචිත්තයෙන්ද, උපදී. ක්‍රියාසමුත්‍ථානය. නොසංඥාවිමොක්‍ෂය අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි ත්‍රිවෙදනයි.
අෂ්ටම ශික්‍ෂාපදයෙහි **බෙලට්ඨිසීස **නම් මහාස්ථවිර තෙමේ ජටිලයන් දහසට ඇතුළත් වූයේය. “**අරඤ්ඤෙ විහරති”** දෙව්රමට නොදුරෙහි කෙලෙස් තැවීමට භාවනා කරන ගෘහය වූ එක් ආවාසයෙක වාසය කරයි. **“සුක්‍ඛකුරං**” නියඹලා අවුළුරහිත බත. ඒ ස්ථවිර තෙමේ වනාහි ඇතුළුගමෙහි වළඳා පසුව පිඬු පිණිස හැසිර එබඳු බතක් ගෙන එයි. එද වනාහි අපිස් බැවිනි. ප්‍රත්‍යයයෙහි ගිජු බැවින් නොවේ. ස්ථවිර තෙමේ සත් දවසක් නිරොධ සමාපත්තියෙන් කල් යවා සමාපත්තියෙන් නැගිට අව්වේලා වියලා තුබූ ඒ පිණ්ඩපාතය දියෙන් තෙමා වළඳන්නේය. ඉන්පසු සත් දවසක් සමාපත්තියෙන් යුක්තව හිඳියි. මෙසේ දෙසති තෙසති සිවුසති ඉක්මවා ගමට පිඬු පිණිස පිවිසෙන්නේය. “**චිරෙන ගාමං පිණ්ඩාය පවිසති’**යි එහෙයින් කියන ලදී.
කාර, කරණ කිරියා යනු අර්‍ත්‍ථවශයෙන් එකෙක් වේ. රැස්කොට තැබීම මොහුටනුයි. සන්නිධිකාර නම. සන්නිධිකාරයම සන්නිධිකාරක නම පිළිගෙණ එක් රැයක් ඉක්මවන ලද භොජනයට මේ නමෙකි. එහෙයින්ම මේ ශික්‍ෂාපදයාගේ පදභාජනයෙහි “සන්නිධිකාරකං නාම අජ්ජ පටිග්ගහිතං අපරජ්ජු”යි වදාරනලදී.
“**පතිගණ්හාති ආපත්ති දුක්කටස්ස**”යි මෙසේ සන්නිධි කළ යාවකාලික වූ හෝ යාමකාලික වූ හෝ යම් කිසිවක් අනුභව කරනු කැමැති බැවින් ගන්නා වූ මහණහුට පිළිගැණීම නිමිතිකොට දුක්කටාපත්තිය වේ. අනුභව කරන මහණහුට එක් එක් අනුභවය නිමිති කොට පාචිත්තිය වේ. ඉදින් පාත්‍රය නොමනාව දොවන ලද්දේවේද, ඇඟිල්ලෙන් ගටන කල්හි රෙඛා පෙනේද, ගැට ඇති පත්‍රයක හෝ ගැට අතුරෙහි ආමිසඕජස පිවිසියේ වේද, ඒ ඕජස උෂ්ණයෙහි ලා තවන කල්හි වැගිරේද, උණු කැඳ හෝ ගත්කල්හි ආමිස ඕජස පෙනේද, එබඳු පාත්‍රයෙහිද දෙවන දිනයෙහි අනුභව කරන මහණහුට පාචිත්තිය වේ. එහෙයින් පාත්‍රය සෝදා නැවත එහි පහන්දිය හෝ වත්කර ඇඟිල්ලෙන් ගලා ඕජස් රහිතබව දතයුතුය. ඉදින් දියෙහි හෝ ඕජස් ඇති බව පාත්‍රයෙහි හෝ ඇඟිලිරෙඛා පෙනේද, නොමනාව සෝදන ලද්දේ වේ. තෙල් පැහැති පත්‍රයෙහි වනාහි ඇඟිලිරෙඛා පෙනේද, ඕ තොමෝ අව්‍යවහාරික වේ. මහණෝ බලාපොරොත්තු රහිතව යමක් හෙරණුන්ට දෙත්ද, හෙරණෝ එය තැත්පත් කොට තබා දෙත්ද, සියල්ල වටියි. තමන් පිළිගෙණ පරිත්‍යාග නොකරන ලද්දක් වනාහි දෙවන දිනයෙහි නොවටියි. එයින් එක් උලකුදු අනුභව කරන මහණහුට පාචිත්තියම වේ.
නොකැප මස් අතුරෙහි මිනීමස් නිමිති කොට ථුල්ලච්චය සමග පාචිත්තිය වේ. සෙසු මස් නිමිති කොට දුක්කටය සමග පාචිත්තිය වේ. යාමකාලිකය විපාසාදි හේතුවක් ඇති කල්හි අනුභව කරන මහණහුට පාචිත්තිය වේ. ආහාරය පිණිස අනුභව කරන මහණහුට දුක්කටය සමග පාචිත්තිය වේ. ඉදින් පවරණ ලදුව කැප නොකළ බොජුනක් අනුභව කෙරේද, ඔදනාදීවූ කැප ආමිසයෙහි පාචිත්තිය දෙකක් වේ. මිනීමස් නිමිති කොට ථුල්ලච්චය සමග පාචිත්තිය දෙකක් වේ. යාමකාලිකය හේතුවක් ඇති කල්හි ආමිස සහිතවූ මුඛයෙන් අනුභව කරන මහණහුට පාචිත්තිය දෙකක් වේ. නිරාමිස මුඛයෙන් අනුභව කරන මහණහුට එක්ම පාචිත්තියක් වේ. ආහාරය පිණිස අනුභව කරන මහණහුට සාමිස නිරාමිස විකල්ප දෙකෙහි දුක්කටය වැඩේ. ඉදින් විකාලයෙහි අනුභව කෙරෙනම්, ඔදනාදි කැප භොජනයෙහි සන්නිධිය හෙතුකොටද විකාලභොජනය හේතුකොටද පාචිත්තිය දෙකක් වේ. නොකැප මස්හිලා මිනීමස් නිමිති කොට ථුල්ලච්චයද සෙසු මස් නිමිතිකොට දුක්කටයද, වැඩේ. යාමකාලිකයන්හි විකාලය ප්‍රත්‍යය කොට ඇවැත් නොවේ. ඉතිරි නොකළ අකප්පිය භොජනය ප්‍රත්‍යය කොට විකාලයෙහි සියලු විකල්පයන්හි ඇවැත් නොවේ.
“**සත්තාහකාලිකං යාවජීවිකං ආහාරත්‍ථාය**” යත්තාහ කාලිකය යාවජීවිකය යන මෙදෙක ආහාරය පිණිස පිළිගන්නා මහණහුට පිළිගැණීම ප්‍රත්‍යය කොට පළමුකොට දුක්කටය වේ. ඉදින් නිරාමිස වේනම් අනුභව කරන මහණහුට අනුභව කිරීමක් පාසා දුක්කටය වේ. නැවැත ආමිසය හා ගැටුනක් හැනුනක් පිළිගෙණ තබන ලද්දේවේද, වස්තු පරිද්දෙන් පාචිත්තියම වේ.
**“අනාපත්ති යාවකාලිකං**” යනාදියෙහි විකාලභොජනශික්‍ෂාපදයෙහි දක්වන ලද කෑයුතුදැයි බිදිය යුතුදැයි මද්ධ්‍යාහනකාලය යම්තාක්ද ඒතාක් අනුභව කටයුතු බැවින් යාවකාලික වේ. අනුලොම් පැන් සමග අටවැදෑරුම් පානවර්‍ග රාත්‍රියෙහි පශ්චිම යාමය යම්තාක්ද ඒතාක් අනුභව කටයුතු බැවින් යාමකාලය මෝහටනුයි යාමකාලික නම් වේ. ගිතෙල් ආදී පස්වැදෑරුම් බෙහෙත් සත්දවසක් තැබිය යුතු බැවින් සත්තාහකාලය මෝහටනුයි සත්තාහකාලික නම්වේ. දිය හැර සෙසු සියල්ලම දිවි ඇතිතාක් දිවි කෙළවර කොට හෙතුවක් ඇතිකල්හි අනුභව කටයුතු බැවින් යාවජීවිකැයි කියනු ලැබේ.
එහි අරුණ නැගීමෙහිදී පිළිගත් යාවකාලිකය සියවරක් නමුදු තබ තබා කාලය යම්තාක් නොඉක්මේද, ඒතාක් යාමකාලිකය එක් රැයක්ද, සත්තාහකාලිකය සත්රැයක්ද, අනික් යාවකාලිකය ප්‍රත්‍යයක් ඇති කල්හි දිවි කෙළවර දක්වා නමුදු අනුභව කරන මහණහුට ඇවැත් නොවේ. මෙහි සෙස්ස ප්‍රකටමය. අර්‍ත්‍ථකථාවන්හි වනාහි මෙතන්හි පාන කථාද, කප්පියානුලොම කථාද, “කප්පති නුඛො යාවකාලිකෙන යාමකාලිකං” යනාදි කථාද, කප්පියභූමිකථාද විස්තර කරන ලදහ. අපි එය ආතන්හිම කියන්නෙමු.
එළකලොමසමුත්‍ථානිකය. කයින්ද, කායචිත්තයෙන්ද උපදී. ක්‍රියාසමුත්‍ථානය නොසංඥාවිමොක්‍ෂය අචිත්තකය. ප්‍රඥප්තිවද්‍යය කායකර්‍මයි. ත්‍රිචිත්තයි. ත්‍රිවෙදනයි.
නවම ශික්‍ෂාපදයෙහි “පණීතභොජනානි” උත්තමභොජනයෝය. **“කස්ස සම්පන්නං න මනාපං**” සම්පත්තියෙන් යුක්ත දැය කාහට ප්‍රිය නොවේද. **“සාදුං”** මනාරසය.
**“යො පන භික්‍ඛු එවරූපානි පණීතභොජනානි අගිලානො අත්තනො අත්‍ථාය විඤ්ඤාපෙත්‍වා භුඤ්ජෙය්‍ය**” මෙහි පිරිසිදු ගිතෙල් ආදිය (ඉල්ලා ගෙන) විනවා වළඳනුයේ පාචිත්තියට නො පැමිණේ. සෙඛියයන්හි සූපොදනවිඤ්ඤත්ති දුක්කටයට පැමිණේ. ඔදනය හා හැනුනවුන් විනවා වළඳනුයේ පාචිත්තියට පැමිණේයයි දතයුතුය. මේ මෙහි අදහසය. එහෙයින්ම “පණීතානි”යි නොකියා “**පණීතභොජනානි**”යි සූත්‍රයෙහි කියනලදී. “පණීතානි”යි කියූ කල්හි ගිතෙල් ආදීන්ගේම ගැණීම වේ. “පණීතභොජනානි”යි කියූ කල්හි ප්‍රණීත ගිතෙල් හා හැනුනු සප්තවිධ ධාන්‍යයෙන් කරන ලද භොජන ප්‍රණීත භොජනැයි යන මේ අර්‍ත්‍ථය පෙනේ.
දැන් **“විඤ්ඤාපෙති පයොගෙ දුක්කටං”** යනාදිතන්හි මේ විනිශ්චය වේ. ‘ගිතෙල් සමග බත් දෙව, ගිතෙල් වක්කර දෙව, ගිතෙල් මුසුකොට දෙව, ගිතෙල් සහිතව දෙව, ගිතෙල්ද බත්ද දෙව’යි පනවන මහණහුට ඉල්ලීමම නිමිතිකොට දුක්කටය වේ. වැළදීම නිමිති කොට පාචිත්තිය වේ. ‘ගිතෙල් බත් දෙව’යි කියූ කල්හි වනාහි යම්හෙයකින් බත් මෙන් ගිතෙල් බතක් නම් නැත්තේද, එහෙයින් සුපොදන විඤ්ඤත්ති දුක්කටයම දතයුතුය.
ඉදින් ‘ගිතෙල් සමග බත්දෙව’යි කියූ කල්හි බත් දී ‘ගිතෙල් කොට අනුභව කරව’යි වෙඬරු හෝ කිරි හෝ දී හෝ දේද, ‘මේ මිලයෙන් ගිතෙල් ගෙන අනුභව කරව’යි කැප මිල හෝ දේද, යථාවස්තුකම වේ. හෙවත් ඉල්ලීම නිමිතිකොට දුක්කටයද පිළිගැනීම නිමිතිකොට දුක්කටයද අනුභව කිරීම නිමිතිකොට පාචිත්තියද වේ. ‘ගිතෙල් සමග බත් දෙව, කියූ කල්හි ‘ගිතෙල් සමග හෝ දෙන්න. ගිතෙල් නැති කල්හි පෙර නයින්ම ගවවෙඬරු ආදිය හෝ ‘මෙයින් ගිතෙල් සමග අනුභව කරවයි ගවදෙනක හෝ දේද’, යථාවස්තුකම වේ. ඉදින් වනාහි ගිතෙල් සමග යාඥා කරන ලදුයේ එළුගිතෙල් සමග දේද, අනිකක් ඉල්වූවහුට අනිකක් දුන් බැවින් විසඞ්කෙත වේ. හෙවත් විරුද්ධ වේ. මෙසේ ඇති කල්හි අනිකක් ඉල්වූවහු විසින් අනිකක් දෙන ලද්දේ නම්වේ. එහෙයින් ඇවැත් නොවේ. ‘එළු ගිතෙල් සමග දෙව’යි යනාදි තන්හිද මේ නයවේ.
‘කැප ගිතෙල් සමග දෙව’යි කියන ලද්දේ අකැප ගිතෙල් සමග දේද, විසඞ්කෙතයම වේ. ‘අකැප ගිතෙල් සමග දෙව’යි කියූ කල්හි අකැප ගිතෙල් සමග දේද, පිළිගැනීම නිමිතිකොටද පරිභොගය නිමිතිකොටද දුක්කටයම වේ. අකැප ගිතෙල් නැති කල්හි පෙරනයින්ම ‘ගිතෙල් කොට අනුභව කරව’යි අකැප වෙඬරු ආදිය දේද, අකැප ගිතෙල් සමග දෙන ලද්දේ වේ. ‘අකැප ගිතෙල් සමගැ’යි කියූ කල්හි කැප ගිතෙල් සමග දේද, විසඞ්කෙත වේ. ‘ගිතෙල් සමගැ’යි කියූ කල්හි සෙසු වෙඬරු ආදීන් අතුරෙහි එක්තරා එකක් සමග දේද, විසඞ්කෙතයම වේ. ‘වෙඬරු සමග දෙව’යි යනාදි තන්හිද මේ නයවේ. යමකින් යමකින් විනවන ලද්දේ ද, ඒ විනවනලද දැය හෝ ඒ වස්තුව පිළිබඳ කැප මිල හෝ ලද කල්හි ඒ ඒ විනවන ලද දැය ලද්දේම වේ.
ඉදින් පෙළෙහි ආවා වූ හෝ නොආවා වූ හෝ අනිකක් දෙත්ද, විසඞ්කෙත වේ. පෙළෙහි ආවාවූ වෙඬරු ආදිය හැර අන් වෙඬරු ආදියකින් විනවන මහණහුට දුක්කටය වේ. යම්සේ ‘ගිතෙල්බත් දෙව’යි කියූ කල්හි හැල් බත් මෙන් ගිතෙල්බත් නැති බැවින් සූපොදන විඤ්ඤත්ති දුක්කටයම වේයයි කියනලදී. ‘වෙඬරුබත් දෙව’යි යනාදි තන්හිද මෙසේය. පිළිවෙළින් එකක් එකක් විස්තර කොට කියනු ලබන කල්හි මේ අර්‍ත්‍ථයම කියයුතු වන්නේය. එද සැකෙවිනුදු දැන ගන්නට හැක්කේය. එහි විස්තරයෙන් කිම, ‘එස නයො නවනීතෙන දෙහීති ආදිසුපි’යි එහෙයින් කියනලදී.
ඉදින් සියලු ගිතෙල් ආදිය සමග එක් තැනෙක්හි හෝ නොයෙක් තන්හි හෝ විනවා පිළිලද්දක් එක් බඳුනෙක්හි වක්කර එක් රසයක් කොට එයින් තණගින් නමුදු දිවගෙහි එක් බින්දුවක් තබා අනුභව කෙරේද, පාචිත්ති නවයකට පැමිණේ.
කයින් සිදුවෙත්, වචනයෙන් සිදුනොවෙත්, සියල්ලෝම ගිතෙල් වෙඬරු ආදීන්ගේ වසයෙන් නානාවස්තුක වෙත්. ඒ නව පාචිත්තියට එක්වර පැමිණෙන්නේය. මේ ප්‍රශ්නය දක්‍ෂයන් විසින් සිතිය යුතුය’යි පරිවාරයෙහි මෙය කියන ලදී.
**“අගිලානො ගිලානසඤ්ඤී**” මෙහි ඉදින් ගිලන්සන් ඇතියෙක්ව බෙහෙත් පිණිස පස් බෙහෙත් විනවාද, **මහානාම ශික්‍ෂාපදයෙන්** කරවිය යුතුය. ගිතෙල් වෙඬරු තෙල් මී උක්හකුරු මාලු මස් කිරි දී යන නවප්‍රණීත භොජනයන් විනවනුයේ මේ ශික්‍ෂාපදයෙන් කරවිය යුත්තේය. මෙහෙණන්ට වනාහි මේ නවප්‍රණීත භොජනයෝ පාටිදෙසනීය වස්තූහු වෙත්. සූපොදන විඤ්ඤත්තියෙහි මහණ-මෙහෙණ දෙදෙනාහටම ශෛක්‍ෂ ප්‍රඥප්තියෙහි දුක්කටයම වේ. මෙහි සෙස්ස ප්‍රකටමය.
චතුස්සමුත්‍ථානිකය. කයින්ද කයවචනයෙන්ද කායචිත්තයෙන්ද කායවාචාචිත්තයෙන්ද උපදී. ක්‍රියාසමුත්‍ථානය නොසංඥාවිමොක්‍ෂය, අචිත්තකය. ප්‍රඥප්තිවද්‍යය. කායකර්‍මයි වාක්කර්‍මයි. ත්‍රිචිත්තයි. ත්‍රිවෙදනයි.
දශම ශික්‍ෂාපදයෙහි - සිවුපසයෙහි යටත් පිරිසයින් දැහැටිද යන සියල්ල පංසුකූලික වූයේම මෝහටනුයි සබ්බපංසුකූලික නම. හෙතෙමේ වනාහි සොහොනෙහි දැමු බඳුනක්ම පාත්‍රය කොට, එහි දැමු රෙදිකෑලිවලින්ම සිවුරක් කොට, එහි දැමූ ඇඳපුටුම ගෙණ පරිභොග කරයි. “**අය්‍යවොසාටිකතානි**” යන මෙහි කලුරිය කළ පියානන් හා මුත්තනුවෝ අය්‍යයි කියනු ලැබෙත්. ඔවුන් පිණිස සොහොන් ආදියෙහි දැමූ කෑයුතු දැය හා බිදියයුතු දැය වොසාටිකතානි කියනු ලැබෙත්. මිනිස්සු කලුරිය කළ නෑයන් උදෙසා දිවි සහිත කාලයෙහි ඔවුන්ට යමක් ප්‍රිය වේද, ඒ ප්‍රිය දෙය මේ සොහොන් ආදියෙහි පිඩු පිඩු කොට ‘අපගේ නෑයෝ අනුභව කෙරෙත්වා’යි තබත්. ඒ මහණ තෙමේ එය ගෙණ අනුභව කරයි. දෙනු ලබන ප්‍රණීතවූද අනිකක් නොකැමැති වේ. **“සුසානෙපි රුක්‍ඛමූලෙපි උම්මාරෙපි අය්‍යවොසාටිකතානි සාමං ගහෙත්‍වා පරිභුඤ්ජති”**යි එහෙයින් කියනලදී. **“ථෙරො**” ස්ථිරය. ඝන වූ මසින් බැඳුනේය. **“වඨරො**” තරය. තරවූද ඝනසරීර ඇත්තාවූද, මේ මහණැයි කියන ලද්දේ වේ. “**මනුස්සමංසං මඤ්ඤෙ ඛාදති**” ඒ මහණහු මිනීමස් කාය’යි සලකම්හ. මිනීමස් කන්නෝ මෙබන්දෝ වෙත්යි. ඒ සොහොනෙහි හැසිරෙන ඒ මහණහු දුටුවන්ගේ මේ අදහස වේ.
“**උදකදන්තපොනෙ කුක්කුච්චායන්ති**” යන මෙහි ඒ භික්‍ෂූහු මිනිසුන් විසින් සොහොනෙහි දැමූ බොජුන් ගෙන අනුභව කළ කරුණු සඳහා පනවනලද ශික්‍ෂාපදයෙහි **“අදින්නං මුඛද්වාර ආහාරං ආහරෙය්‍ය” **යන මේ පදයෙහි අර්‍ත්‍ථය මනාකොට නොසලකා කුකුස් කළහ. භාග්‍යවතුන් වහන්සේ වනාහි උපන් වස්තු වශයෙන් දරුවන් කෙරෙහි පියකු මෙන් ඒ මහණුන්ට හඟවමින් අනුප්‍රඥප්තිය තැබූ සේක.
“අදින්නං” කයින් හෝ කයපිළිබැදියකින් හෝ ගන්නා මහණහුට කායපටිබද්ධනිස්සග්ගියන්ගෙන් එක්තරා එකක්හුගේ වසයෙන් නොදෙන ලද්දය. මේ නොදුන් දෙය සඳහාම පදභාජනයෙහි “**අදින්නං නාම අපටිග්ගහිතකං වුච්චති**”යි වදාරනලදී. දෙවන පරිජි සිකපදයෙහි වනාහි “**අදින්නං නාම පරපරිග්ගහිතකං වුච්චති**”යි වදාළසේක. “**දින්නං**” යන මේ පදය ඒ නොදුන් දෙයට ප්‍රතිපක්‍ෂ වශයෙන් ලක්‍ෂණ දැක්වීම පිණිස නිර්‍දෙශයෙහි මොහු පිළිබඳ ‘කයින් හෝ කයපිළිබැදියකින් හෝ බැහැරලූවකින් හෝ දෙත්’යි උදුරා දක්වන ලදී. මෙසේ අනිකක් දෙන කල්හි “**හත්‍ථපාසෙ ඨිතො කායෙන වා කායපටිබද්ධෙන වා පතිගණාති**”යි මෙසේ දෙනු ලබන එය යටත් පිරිසයින් රථරෙණුවක් නමුදු ඉදින් පෙර කියූ ලක්‍ෂණ ඇති අත්පයෙහි සිටියේ කයින් හෝ කායපිළිබැදියකින් හෝ පිළිගණීද, මෙසේ මෙය පිළිගන්නා ලද්දේ නම් දෙන ලද්දේ නමැයි කියනු ලැබේ. ‘මෙය ගණුව, මෙය නුඹට වේවා’යි නොදෙන ලද්දෙක් නොවේ.
එහි **“කායෙන වා”** අත් ආදීන් අතුරෙහි යම්කිසි ශරීරාවයවයකින්, යටත් පිරිසෙයින් පය ඇඟිල්ලෙන් නමුදු දෙනු ලබන්න කයින් දෙන ලද්දේ නම්වේ. පිළිගැනීමෙහිද මේ නයවේ. යම්කිසි ශරීරාවයවයකින්ම ගන්නා ලද්දේ ද, කයින් ගන්නා ලද්දේම වේ. ඉදිනුදු නස්‍යය පිණිස තැනු යුගපිලාවෙන් දෙනුලබන තෙල නාසා පුටයෙන් නොහොත් මුඛයෙන් ගිලනෙක්වම මුඛයෙන් පිළිගණීද, ආභොග මාත්‍රයෙන්ම මෙහි ප්‍රමාණය. මේ නය, මහාපච්චරියෙහි කියන ලද්දේය. **“කායපටිබද්ධෙන**” හැඳි ආදීන් අතුරෙහි යම්කිසි උපකරණයකින් දෙන ලද්දේ ද කයපිළිබැඳියෙන් දෙන ලද්දේනම් වේ. පිළිගැණීමෙහිද මේ නයමවේ. සිරුර පිළිබඳ වූ යම්කිසි පාත්‍ර තලු ආදියකින් ගන්නා ලද්දේ ද, කය පිළිබැඳියෙන් ගන්නා ලද්දේම වේ. **“නිස්සග්ගියෙන**” කයින්ද කයපිළිබැඳියෙන්ද මුදා අත්පස සිටියහුගේ කයින් හෝ කය පිළිබැඳියෙන් හෝ හෙලනු ලබන්නක්ම නිස්සග්ගිය ප්‍රයොගයෙන් දෙන ලද්දේ නම් වේ. මේ පාලිවර්‍ණනාය.
මේ මතු කියන්නේ මෙහි පාලිමුත්ත විනිශ්චයයයි: පස් අඟකින් පිළිගැණීම නැගෙන්නේය. බලවත් මධ්‍යම පිරිමියක්හුගේ එසවීම පමණක් වේ. අත්පස පෙනේ. එළවීම පෙනේ. දෙවියෙක් හෝ මිනිසෙක් හෝ තිරිසෙනෙක් හෝ දෙයි. ඉදින් ඒ දීම මහණ තෙමේ කයින් හෝ කය පිළිබැදියකින් හෝ පිළිගණී නම් මෙසේ පස් අඟනකින් පිළිගැණීම නගින්නේය.
එහි සිටි හුන්, හොත්නවුන්ගේ අත්පස පවාරණ ශික්‍ෂාපදයෙහි කියූ නයින්ම දතයුතුය. ඉදින් වනාහි දායක ප්‍රතිග්‍රාහක යන මොවුන්ගෙන් එකෙක් අහසෙහි වේද, එකෙක් බිමැ වේද, බිමැ සිටියහුගේද හිසින් අහස සිටියහුගේද, දෙන්නට හා ගන්නට හෝ දිගු කළ අත හැර ඉතා ලංවූ අවයවයක් වේද, ඒ අවයවයෙහි ලංවූ කෙළවරින් අත්පස පමණ පිරිසිඳිය යුතුය. ඉදින් එකෙක් ලිඳෙහි වේද, එකෙක් ලිංතෙර වේද, කියූ නයින්ම අත්පස පමණ පිරිසිඳිය යුතුය. මෙබඳු අත්පසෙහි සිට ඉදින් පක්‍ෂියෙක් මුවතුඩින් හෝ ඇතෙක් සොඬින් හෝ ගෙණ මලක් හෝ ගෙඩියක් හෝ දේද, පිළිගැණීම සිදුවේ. අඩ අටරියනක් ඇත්තාවූ ඇත් කදෙහි හුන්නේ ඒ ඇතු විසින් සොඬින් දෙනු ලබන්නක් ගණීද වටියි.
එකෙක් බොහෝ බත් ව්‍යඤ්ජන බඳුන් හිසෙහි කොට භික්‍ෂු සඞ්ඝයාගේ සමීපයට පැමිණ සිටියේම ‘ගණු මැනැවැ’යි කියාද, එහෙත් එළවීම නොපැනේ. එහෙයින් නොගත යුතුය. ඉදින් වනාහි මදකුත් නැමේද, මහණහු විසින් අතදිගු කොට යටම බඳුන එක්දෙසකින් නමුත් පිළිගත යුතුය. මෙපමණකින් සියලු බඳුන් පිළිගන්නා ලද්දේ වේ. එතැන් පටන් බා හෝ ඔසොවා හෝ යමක් කැමැත්තේද, එය ගැණීම වටියි. බත් සහිත පැස් ආදියෙහි වනාහි එක් බඳුනෙක්හි කියයුත්තෙක්ම නැත්තේය. කදින් බත් ගෙණ යන්නේම ඉදින් කද නමා දේද, වටියි. තිස්රියන් හුණෙක් වේ, එහි එක් කෙළවරක හකුරු කළයක් බඳින ලද්දේ වේ. එක් කෙළවරක ගිතෙල් කළයක් වේ, එද පිළිගණීනම් සියල්ල පිළිගන්නා ලද්දේම වේ. උක්යන්ත්‍ර දෙණින් වැගිරෙන්නාවූම රසය ගනු මැනැවැයි කියාද, එහි එළවීම නොපෙනේයයි නොගත යුතුය. ඉදින් කසට හැර අතින් එකතු කොට දේනම් වටියි.
බොහෝ පාත්‍රයෝ ඇඳක හෝ පුටුවක හෝ කළලයක හෝ දෙණක හෝ පුවරුවක හෝ තබන ලද්දාහු වෙත්ද, යම්තැනක සිටියහුගේ අත්පයෙහි දායක තෙමේ සිටියේ වේද, එහි සිට පිළිගනිමි යන හැඟීමෙන් ඇඳ පුටු ආදිය ඇඟිල්ලෙන් නමුදු පහසා සිටියහු විසින් හෝ හුන්නහු විසින් හෝ හොත්තහු විසින් හෝ ඒ පාත්‍රයන්හිලා යමක් දෙනු ලැබේද, ඒ සියල්ල පිළිගන්නා ලද්දේ වේ. ඉදින් පිළිගන්නෙමියි ඇඳපුටු ආදියට නැගී හිඳී නම් වටීමය.
පොළොවෙහි කුසින් කුස පැහැර පාත්‍ර තුබුනේ වේද යම් යම් පාත්‍රයක් ඇඟිල්ලෙන් හෝ කටුවකින් හෝ පහසා හුන්නේ වේද, එහි එහිම දෙනු ලබන්නක්ම පිළිගන්නා ලද්දේ වේ. මහකළාල් ඇත් අතුරුනු ආදීවූ කිසි කිසි තැනක තැබූ පාත්‍රයෙහි පිළිගැණීම සිදුනොවේ යයි කියන ලදී. එය අත්පස ඉක්මීම සඳහා කියන ලදැයි දතයුතුය. අත්පස ඇති කල්හි යම්කිසි තැනක වටියි. ඒ රුකෙහි පිහිටා තිබූ පාත්‍රය හැරයි.
එහි හටගත් පියුම් පතක හෝ කෑලකොළ ආදියෙහි හෝ පිළිගැනීම නොවටියි. ඒ කොළ ආදිය කය පිළිබඳය යන ගිණීමට නොයයි. ඒ රුක්හි පිහිටා තිබූ පත්හි යම්සේද මෙසේ කණුවක බැඳ තිබූ ඇදපුටු ආදියෙහි හෝ බලවත් මැදුම් පිරිමියකු විසින් නැගිය නොහැකි පුවරුවක හෝ ගලෙක හෝ පිළිගැණීම නොඋපදීමය. ඒ නැගිය නොහැකි පුවරු හා ගල් එහි උපන්හයි ගිණිමට පැමිණියාහු වෙත්. බිම අතුරුණු සියුම් වූ සිනිඹලා ආදී කොළවල පිළිගැනීම සිදු නොවේ. ඒ සියුම් සිනිඹලා බත් ආදීහු දිරාසිටින්නට සමර්‍ත්‍ථ නොවෙත්ද, එහෙයිනි. මහත් වූ පියුම්පත් ආදියෙහි පිළිගැනීමම සිදුවේ. අත්පස ඉක්මවා සිටියේ දිග්දඬු ඇති කෙණෙස්සකින් දේද, එකල්හි ‘අවුත් දෙව’යි කියයුතුය. කියූ වචනය නොඅසා හෝ නොගෙණ හෝ පාත්‍රයෙහි බහාලීමම කෙරේද, නැවැත පිළිගත යුතුය. දුර සිට බත්පිඬ දමන කල්හිද මේ නයම වේ.
පාපසුම්බියෙන් බැහැරට ගන්නා කල්හි පාත්‍රයෙහි රජස්සුණු වේද, දිය ඇති කල්හි සේදිය යුතුය. දිය නොමැති කල්හි රජස්සුණු පිසදමා පිළිගෙණ හෝ පිඩු පිණිස හැසිරිය යුතුය. පිඩු පිණිස හැසිරෙන කල්හි පාත්‍රයෙහි රජස් වැටේද, නැවැත පිළිගෙණ භික්‍ෂාව ගතයුතුය. නොපිළිගෙණ භික්‍ෂාව ගන්නහුට විනයදුක්කටය වේ. ඒ භික්‍ෂාව නැවැත පිළිගෙණ අනුභව කරන මහණහුට ඇවැත් නොවේ. පිළිගෙණ දුනමැනැවැ’යි කියූ කල්හි ඒ වචනය නොඅසා හෝ නොගෙණ හෝ දෙන්නේම නම් විනය දුක්කටයක් නැත්තේය. නැවැත පිළිගෙණ අන්‍ය භික්‍ෂාවක් ගතයුතුය.
මහ සුළඟක් ඒ ඒ දිගින් රජස් හෙලා නම්, භික්‍ෂාව ගන්නට නොහැක්කේ නම් අනුපසම්පන්නයක්හට දෙන්නෙමි’යි පිරිසිදු සිතින් කල්පනාකොට ගැනීම වටියි. මෙසේ පිඩු පිණිස හැසිර වෙහෙරට හෝ අසුන්හලට හෝ ගොස් ඒ පිණ්ඩපාතය අනුපසම්පන්නයක්හට දී නැවත ඔහු විසින් දෙන ලද්ද හෝ ඔහු කෙරෙහි විශ්වාසයෙන් හෝ පිළිගෙණ වැළදීම වටියි.
භික්‍ෂාව පිණිස හැසිරීමෙහිදී රජස් සහිතවූ පාත්‍රය අන් මහණක්හට දේද, “මේ පාත්‍රය පිළිගෙණ භික්‍ෂාව ගණුව හෝ අනුභව හෝ කරව’යි හෙතෙමේ කියයුතුය. ඒ මහණහු විසින් එසේ කටයුතුය. ඒ බත මතුවෙහි රජස් ඉපිලේද, කාඩිය බේරා හැර ඉතිරිය අනුභව කටයුතුය. ඒ රජස් ඇතුළට වැදුනේද පිළිගත යුතුය. අනුපසම්පන්නයකු නැති කල්හි අතින් නොමුදන්නහු විසින්ම යම් තැනක අනුපසම්පන්නයෙක් වේද, එහි ගෙණ ගොස් පිළිගත යුතුය. වියලි බතෙහි වැටුනු රජස් පහකොට වැළදීම වටියි. ඒ රජස් ඉතා සියුම් වේ නම්, මතුපිට බත් සමග පහකට යුතුය. නොහොත් පිළිගෙණ වැළඳිය යුතුය. කැඳක් හෝ සූපයක් හෝ ඉදිරියෙහි තබා හැඳි ගාන කල්හි බඳුනෙන් බින්දු උඩට නැගී පාත්‍රයෙහි වැටෙත්ද, පාත්‍රය පිළිගත යුතුය.
හැන්දෙන් ගෙණ අවුත් දෙන කල්හි ඉතා පළමු කොට හැන්දෙන් බින්දු පාත්‍රයෙහි වැටෙත්ද ඔවුහු මනාකොට වැටුනාහුය. එළවූ බැවින් දොසක් නැත්තේය. කුඩා බඳුනකින් බත්ලන කල්හි ඒ කුඩා බඳුනෙන් දැලි හෝ අලු හෝ වැටේද, එළවූ බැවින් දොසෙක් නැත්තේමය. අනතුරුව හුන් මහණක්හට දෙනු ලබන යමක් පාත්‍රයෙන් උඩට නැග අන් මහණහුගේ පාත්‍රයෙහි වැටේද, එය මනා වැටීමෙක් වේ. එය පිළිගන්නා ලද්දක්ම වේ.
ලිහිපලා කොළ ආදිය පලා එක් මහණක්හට දෙන කල්හි පලා කොළවලින් බින්දු අනික් මහණක්හුගේ පාත්‍රයෙහි වැටෙත්ද, පාත්‍රය පිළිගත යුතුය. යම් මහණක්හුගේ පාත්‍රය මතුවෙහි තබා පලත්ද, ඒ මහණහුගේ පාත්‍රයෙහි වැටුනු කල්හි දෙනු කැමැති බැවින් එළවු බැවින් දොසක් නැත්තේය. කිරිබතින් පාත්‍රය පුරවා දෙත්. පාත්‍රය රත්වූ බැවින් යටින් අල්ලා ගන්නට නොහැක්කේනම් මුවපිටිනුදු ගැණීම වටියයි. එසේත් නොහැක්කේ නම් පාත්‍රාධාරයෙන් ගතයුතුය.
පාත්‍රය ගෙණ අසුන්හලෙහි හුන් මහණෙක් තෙමේ නින්දට වැටුනේ, ගෙණෙනු ලබන්නක් නොම දනීද, දෙනු ලබන්නක් නොදනීද, නොපිළිගන්නා ලද්දේ වේ. ‘පිළිගන්නෙමි’යි කල්පනා කොට හුන්නේ නම් පිළිගැණීම වටීයි. ඉදින් ඒ මහණ තෙමේ අතින් පාත්‍රය හෝ පාත්‍රාධාරය මුදාහැර පයින් පා අඩිය පාගා නිදාද, වටීමය. පයින් පා අඩිය පාගා පිළිගන්නාවූ නො නිදන මහණහුට ද පිළිගැණීමෙහි අනාදරය හෙවත් අනාදර පිළිගැනීම වේ. එහෙයින් ඒ පිළිගැනීම නොකටයුතුය. අභයගිරිවාසීහු පා අඩියෙන් පිළිගැණීම කය පිළිබැදියෙන් පිළිගැණීම නම් වේ. එහෙයින් පිළිගැණීම නොවටීයයි කියත්. එය වචන මාත්‍රයෙක්ම වේ. අර්‍ත්‍ථවශයෙන් මේ සියල්ලම කය පිළිබඳම වේ. කායසංසර්‍ගයෙහිද මේ නය දක්වන ලද්දේය. මහණක්හට දෙනු ලබන යමක් වැඩේද එද තමන් ගෙණ වැළදීම වටියි. එහි -
“අනුජානාමි භික්‍ඛවෙ යං දීයමානං පතති තං සාමං ගහෙත්‍වා පරිභුඤ්ජිතුං තං කිස්ස හෙත: පරිච්චත්තං තං භික්‍ඛවෙ දායකෙහි” යනු සූත්‍රය වේ.
මේ සූත්‍රය වනාහි නෙය්‍යාර්‍ත්‍ථ ඇත්තේ වේ. එහෙයින් මෙහි අදහස මෙසේ දතයුතුය: දෙනුලබන යමක් දායකයාගේ අතින් ගිලිහී පිරිසිදු බිමක හෝ පියුම්පත් වස්ත්‍ර කළල් ආදියෙක හෝ වැටේද එය තමන් ගෙණ වැළඳීම වටියි. යමක් වනාහි රජස් සහිත බිමෙක වැටේද රජස් පිසදමා හෝ සෝදා හෝ පිළිගෙණ හෝ වැළදිය යුතුය. ඉදින් පෙරළෙමින් ගොස් අන් මහණක්හුගේ සමීපයට යේද, ඔහු ලවා ගෙන්වා ගැනීම හෝ වටියි. ඒ මහණහුට ‘තෝ ම අනුභව කරවා’යි කියාද, ඔහුටද ඒ කෑම වටියි. නොඅණවන ලද්දහු විසින් නොගත යුතුය. නොඅණවන ලද්දහු විසින්ද, අන් මහණකට දෙන්නෙමි’යි ගැණීම වටීයයි කුරුන්‍දියෙහි කියන ලද්දේය. කුමක් හෙයින් මේ පෙරළීගිය කැවිලිය අන් මහණක්හට ගන්ට නොවටීද, යත්: භාග්‍යවතුන් වහන්සේ විසින් නො අනුදත් බැවිනි. ‘තමන් විසින් ගෙන අනුභව කරන්නටයයි වදාරන්නාවූ භාග්‍යවතුන් වහන්සේ විසින් ඒ යමක් හටම දෙනු ලබන්නා වූ එය වැටේද, ඒ වැටුනු දැය ඔහු විසින් නො පිළිගන්නා ලද්දේ ද, එය ගෙණ අනුභව කිරීම අනුදන්නා ලද්දේය. ‘මහණෙනි’ දායකයන් විසින් ඒ දැය පරිත්‍යාග කරන ලද්දේය, යන වචනයෙන් මෙහි මෙරමාසතුබව දක්වන ලද්දේය. යම්හෙයකින් මූලස්ථයාහටම පරිභොගය වදාරන ලද්දේ ද, එහෙයින් අනිකක්හු සතු දැය තමන් විසින් ගෙණ අනුභව කිරීම නොවටියි. ඔහුගේ අණින් වටියි. මේ මතු කියන්නේ මෙහි අදහසය.
එය නොපිළිගත් දැයක් බැවින් යම්හෙයකින් අනුදන්නා ලද්දේ ද, එහෙයින් තුබූ පරිදිම උග්ගහිත පටිග්ගහිතකය බැවින් ආමර්‍ෂණය නොකොට කිසිවකින් වසා තබන ලද්දේ දෙවන දවසෙහිද වැළදීම වටියි. දෙවන දවසට තබා ප්‍රයෝජන ගැනීම ප්‍රත්‍යයකොට නොපිළිගත් බැවින් ඇවැත් නොවේ. පිළිගෙණ වැළදිය යුතුය. එදවසම ඒ දැය තමන් විසින් ගෙණ වැළදීම අනුදන්නා ලදී. එයින් මතු නොවේ. මේ වනාහි මෙහි අදහසය.
දැන් අව්‍යවහාරිකනය කියනු ලැබේ. අනුභව කරන්නන්ගේ දත් ගෙවී යත්. නිය ගෙවෙත්. පාත්‍රයෙහි පැහැය නැසී යයි. සියල්ල අව්‍යවහාරික වේ. ආවුධයෙන් උක් ආදිය පැලූ කල්හි මල පෙනේද, ඒ මල අලුත නැගුනේ වේ. පිළිගෙණ වැළඳිය යුතුය. ආවුධය සෝදා පැලූ කල්හි මල නොපෙනේද ලොහොගඳ පමණක් ඉතිරිවේද, ඒ ලොහොගඳ අව්‍යවහාරික වේ. යම්බදුවූද, ආවුධයක් ගෙණ පරිහරණය කරත්ද, එයින් පැලූ කල්හිද මේ නයම වේ. හෙවත් අව්‍යවහාරික නයමය. නොපිළිගන්වන ලදුව තමන් විසින්ම ගන්නාලද ඒ ආවුධය පරිභොගය පිණිස පරිහරණය නොකෙරෙත්යි. මෙයින් බාහිර පරිභොගය පිණිස තමන්ම හෝ ගෙණ අනුපසපනකු විසින් දෙන ලද්දක් හෝ ගෙණ පරිහරණය කිරීම වටීයයි දැක්වේ. එහෙයින් පා ආදියෙහි ගෑම පිණිස තමන් විසින් ගෙන පරිහරණය කළ තෙල් ආදිය අනුභව කරනු කැමැති වේනම්, නොපිළිගෙණ පරිභොග කරන මහණහුට ඇවැත් නොවේ. අභ්‍යන්තර පරිභොගය පිණිස තමන් විසින් ගන්නා ලද්දක් පිළිගෙණ අනුභව කරන මහණහුට උග්ගහිත පටිග්ගහිතකය වේ. නොපිළිගෙණ පරිභොග කරන මහණහුට අදින්නමුඛද්වාරාපත්තිය වේ. මුල් බෙහෙත් ආදිය අඹරන කල්හි හෝ කොටන කල්හි අඹරන ගල් දරුගල් වන මොහොල් ගෙවෙත්ද, ඒ ඇඹරූ කෙටූ බෙහෙත්හි අමුතු පැහැයෙන් පෙනේනම් නොවටීයයි දන්නේය. පරිහරණය කරන වෑය තවා බෙහෙත් පිණිස මෝරුයෙහි හෝ කිරෙහි හෝ බහාලත්. එහි නිල්පැහැය පෙනේ නම් ආවුධයෙහි කියන ලද්ද සමානවූ විනිශ්චය වේ. අමු මෝරු ආදියෙහිද, තමන් විසින් නොබහාලිය යුතුය. බහාලානම් සමපාකයෙන් නොමිදේ.
වැසි වස්නා කල්හි පිඬු පිණිස හැසිරෙන්නහුගේ සිරුරෙන් හෝ සිවුරෙන් හෝ කිලිටිදිය පාත්‍රයෙහි වැටේනම් එය පිළිගත යුතුය. රුක්මුල් ආදියෙහි හිඳ වළඳන මහණහුගේ පාත්‍රයෙහි වැටුනු කල්හිද මෙම නයවේ. ඉදින් සත් දවසක් මුළුල්ලෙහි වැසි වස්නා කල්හි පිරිසිදු දිය වේද, අභ්‍යවකාශයෙන් හෝ වැටේද, වටියි. හෙරණක්හට ඔදනය දෙන මහණකු විසින් ඔහුගේ පුත්‍රයෙහි වූ භොජනය නොපහසන්නහු විසින්ම දියයුතුය. මොහුගේ පාත්‍රය හෝ පිළිගත යුතුය. නොපිළිගත් කල්හි ඔදනය පහසා නැවැත තමන්ගේ පාත්‍රයෙහි ඔදනය ගන්නා මහණහුට නොපිළිගත්තක් ගන්නා ලද්දේ වේ.
ඉදින් දෙනු කැමැතිව ‘හෙරණ’ පාත්‍රය ගෙණ එව, ඔදනය ගණුව’යි කියාද, අනික් හෙරණ තෙමේද, ‘මට කම් නැතැ’යි ප්‍රතික්‍ෂෙප කෙරේද, නැවත මේ ඔදනය මා විසින් පරිත්‍යාග කරන ලදැ’යි කීකල්හිද ‘මට මෙයින් ප්‍රයෝජන නැතැ’යි කියාද, සියක් වරක් නමුදු පරිත්‍යාග කෙරේවා, යම්තාක් තමන්ගේ අතට පත්වූයේද, ඒතාක් පිළිගන්නා ලද්දේම වේ.
පාත්‍රාධාරයෙහි තුබුනක් බලාපොරොත්තු රහිතව ගණුව’යි කියාද, නැවැත පිළිගත යුතුය. බලාපොරොත්තු සහිතව පාත්‍රාධාරයෙහි පාත්‍රය තබා ‘මෙයින් පූ හෝ බත් හෝ ගණුව’යි හෙරණකුට කියාද, හෙරණ තෙමේ අත සෝදා සියක් වරක් ගෙන තමන්ගේ පාත්‍රයෙහි තුබූ දැය නොපහසමින්ම තමන්ගේ පාත්‍රයෙහි බහාද, නැවත පිළිගැණීම් කිසෙක් නැත්තේය. ඉදින් තමන්ගේ පාත්‍රයෙහි වූ දැය පහසා එයින් ගණීද, හෙරණහු සතු දැය හා හැනුනේ වේද, නැවැත පිළිගත යුතුය. අභයගිරිවාසීහු වනාහි ගනු ලබන්න සිඳී එහි වැටේද, නැවත පිළිගතයුතුයයි කියත්. ඔවුන්ගේ ඒ කීම ‘එක් බත්පිඬක් ගණුව, එක් පූපයක් ගනුව, මේ සකුරුපිඬෙහි මෙපමණ පෙදෙසක් ගණුව’යි මෙසේ පිරිසිඳ කිය කල්හි, එහිලා දතයුතුය. මෙහි වනාහි පිරිසිඳීමෙක් නැත්තේය. එහෙයින් හෙරණහුගේ පාත්‍රයෙහි යමක් වැටේද, ඒ වැටුනු දැයම පිළිගැණීම හරින්නේය. හෙරණෙක් තෙමේ අතෙහි තුබූ දැය කම් නැතැ’යි එහි නොඇලේද, මහණෙක් හෝ නොවඳුකාද, ඒතාක් මහණහු සතුම වේ. එහෙයින් පිළිගැණීම නොහරියි.
තමන්ගේ හෝ මහණුන්ගේ හෝ කැඳ පිසන බඳුනෙක්හි කිසිවකු පිණිස බත් බහාලත්ද, ‘හෙරණ’ බඳුන මතුවෙහි අත තබව’යි කියා ඔහුගේ අතෙහි බහාලිය යුතුය. ඔහුගේ අතින් බඳුනෙහි වැටුනක්, දෙවන දවසෙහි බදුන තමා අකප්පියභාවය නොකරන්නේය. එසේවන්නේ පරිත්‍යාග කළ බැවිනි. මෙසේ නොකොට බහාලාද, පාත්‍රය මෙන් බඳුන නිරාමිස කොට පරිභොග කටයුතුය. දායකයෝ කැඳකළයක් තබා ගියහ. ඒ කැඳකළය ලදරු හෙරණෙක් තෙමේ පිළිගන්වන්නට නොහැක්කේද, මහණ තෙමේ පාත්‍රය එළවා ද, හෙරණතෙමේ කළයෙහි බෙල්ල, පාත්‍රයෙහි මුවවිට තබා ඇල කරන්නේය. පාත්‍රයෙහි තුබූ කැඳ පිළිගන්නා ලද්දීම වේ. නොහොත් මහණ තෙමේ බිම අත තබාද, හෙරණ තෙමේ පෙරළා එහි නගාද වටියි. පූපැස් බත්පැස් උක්බර යනාදි මොවුන් අතුරෙහිද මේ නයම වේ.
පිළිගැණීමට සුදුසු බරක් දෙතුන් හෙරණ කෙනෙක් දෙත්ද, බලවත් එකකු විසින් හෝ ඔසවන ලද්දක් දෙතුන් මහණ කෙනෙක් ගණිත්ද, වටියි. ඇඳක හෝ පුටුවක හෝ පාදයෙහි තෙල්කළයක් හෝ පැණිකළයක් හෝ එල්වත්ද, එහි ඇඳෙහි හෝ පුටුවෙහි මහණහුට හිදීම වටියි. නොපිළිගන්වා ගත් දැයක් නම් නොවේ.
බිත්හි ගැසූ කොක්කෙක හෝ අකුස්සෙක හෝ තෙල්කළ දෙකක එල්වන ලද්දේවේද, පිළිගත් තෙල්බඳුන මතුවෙහි වේද, නොපිළිගත් තෙල් බඳුන යටැවේද, නොපිළිගත් තෙල්කළය මතුවෙහි වේද, මතුවෙහි තෙල්කළය ගෙණ අනික් තෙල්කළය ගන්නා මහණහුට මතුවෙහි තෙල්කළය නොපිළිගන්වා ගන්නා ලද්දෙක් වේ. ඇඳ යටැ නොපිළිගත් තෙල් නැලියක් වේද, මහණෙක් හමදිමින් මුස්නෙන් ගටා නම් උග්ගහිකකයෙක් නොවේ. පිළිගන්නා ලද්දක් ගන්නෙමි’යි නොපිළිගන්නා ලද්දක් ගෙණ දැන නැවැත තබාද, උග්ගහිතක නොවේ. පිටතට ගෙණවුත් දැන ගණීද, පිටත නොතබා ගෙණගොස් එහිම තැබිය යුතුය. දොසෙක් නැත්තේය. පෙර විවෘත කොට තබන ලද්ද නොවැසිය යුතුය. පෙර යම්සේ තුබුනේද, එසේම තැබිය යුතුය. පිටත තබා නම් නැවත නොපැහැසිය යුතුය.
පිළිගත් තෙල් ආදියෙහි පුස් නගීද, ඉඟුරු ආදියෙහි පුස් නම්වූ ඝනසුණු නගීද, මෙය පිළිගත් දැයින් හටගත් බැවින් තත්සමුත්‍ථාන නම. හෙවත් එපිළිගත් දැයම නම්, එහෙයින් නැවැත පිළිගැනීමෙක් නැත්තේය.
තල්රුකකට හෝ නෙරළු රුකකට හෝ නැගගත් යමෙක් තෙමේ රැහණකින් බැඳ ගෙඩිවල්ලක් බා ගස උඩ සිටියේම ගණුව’යි කියාද නොගත යුතුය. බිම සිටි අන් එකෙක් රැහැන්මාලය ගෙණ ඔසවා දේද, ගැණීම වරදෙක් නොවේ. ගෙඩි සහිතවූ මහ අත්තක් කැප කරවා පිළිගනීද, ගෙඩි පිළිගන්නා ලද්දාහුම වෙත්. කැමති සේ පරිභොග කිරීමෙහි වරදෙක් නැත්තේය.
වැට තුළ සිට වැට කඩා උක්දණ්ඩක් හෝ තිඹිරිගෙඩියක් හෝ, දෙත්ද අත්පස ඇති කල්හි පිළිගත හැකිය. ගමන් වළකනු පිණිස සිටවූ දඬුවල නොවැදී නික්මුනක් ගන්නාවූ මහණහුට දොසෙක් නොවේ. දඬුවල වැදී නික්මුනු කල්හිද දොසෙක් අර්‍ත්‍ථකථාවන්හි නොදක්වන ලද්දේය. අපි වනාහි ‘යම් තැනක වැදුනේද, එතැනින් තමන් වැටුනක් මෙන් වේය’යි තර්‍කනය කරම්හ. අයබදු අයකර ගන්නා තැනින් පෙරැළී පිටත වැටුනු භාණ්ඩයක් මෙන් එද නොනැවතී යන කල්හි ගැණීම යෙදෙන්නේය. වැටක් හෝ පවුරක් හෝ පන්නවා හැර දෙත්ද, පවුර ඝන පවුරෙක් නොවේද, ඇතුළු පවුරෙහි හෝ පිටත පවුරෙහි හෝ සිටියහුගේ අත්පස පොහෝනේද, සියක් රියනක් නමුදු උඩට ගොස් පැමිණියක් ගැනීමෙහි දොසෙක් නැත්තේය.
මහණෙක් තෙමේ ගිලන් හෙරණකු කඳින් ගෙණයාද, ඒ හෙරණ තෙමේ කුදුමහත් ගෙඩි දැක ගෙන කරෙහි හුන්නේම දේනම් පිළිගැණීම වටියි. අනිකෙක් තෙමේ මහණකු ගෙණ යන්නේ කරෙහි හුන් මහණක්හට දේනම් එද වටීමය.
මහණෙක් තෙමේ ගෙඩි ඇති අත්තක් සෙවන පිණිස ගෙණ යේද, එකල්හි ගෙඩි කන්නට සිතක් උපන්කල්හි පිළිගන්වා ගෙණ කෑම වටියි. මැස්සන් වැළකීම පිණිස කැප කරවා පිළිගනීද, කනු කැමැත්තේ වේද, මුල් පිළිගැණීමම පමණ වේ. කන මහණහුට දොසක් නැත්තේය.
මහණෙක් තෙමේ පිළිගැණීමට සුදුසු වූ භාණ්ඩයක් මිනිසුන්ගේ යානයෙක්හි තබා මග බැසයේද, යානය මඩෙහි එරේද, තරුණ මහණෙක් තෙමේ ගැල්සක ගෙණ ඔසවාද, පිළිගැනීම වටියි. උග්ගහිතක නම් නොවේ. පිළිගත යුතු භාණ්ඩයක් නැවක තබා නැව රිටකින් හෝ පදීද, අතින් හෝ අදීද, වටීමය. පහුරෙහිද මේ නයම වේ. සැළියක හෝ මහාකළයෙක හෝ තබාද ඒ දැය අනුපසපනකු ලවා ගන්නා අනුපසපනහු අත අල්ලාගෙන පීනීම වටියි. ඒ සැළි මහදැළි නැති කල්හි අනුපසපනකු ලවා ගන්නා ඔහු අත අල්ලාගෙන පීනීමෙහි වරදෙක් නැත්තේය.
උපාසකයෝ ගමනට බට මහණුන්ට මාර්‍ගොපකරණ පිණිස සහල් දෙත්ද, හෙරණෝ මහණුන්ගේ සහල් ගැනීමෙන් තමන්ගේ සහල් ගන්නට අපොහොසත් වෙත්ද, මහණෝ ඒ හෙරණුන්ගේ සහල් ගණිත්ද, හෙරණහු තමන් ගත් සහල් අවසන් වූ කල්හි හෙරණුන්ගේ අනික් සහලින් කැඳ පිස සියල්ලන්ගේ පාත්‍ර පිළිවෙළින් තබා කැඳවක් කෙරෙත්ද, නුවණැති හෙරණෙක් තෙමේ තමන්ගේ පාත්‍රය ගෙණ තෙරුන්ට දේද, තෙරුන්ගේ පාත්‍රය දෙවන තෙරුන්ටදැයි මෙසේ සියලු පාත්‍රයන් පෙරළා දේද, සියල්ලන් විසින් හෙරණහු සතුවූවම අනුභව කරන ලද්දේ වේ. (වරදෙක් නැත්තේය.)
[missing trans] උග්ගහිතය ප්‍රත්‍යය කොට වරදට නොපැමිණෙත්මය. සන්නධිය ප්‍රත්‍යයකොට වරදට නොපැමිණෙත්. මෙහි වනාහි මවුපියන්ට තෙල් ආදියද, සෙවන පිණිස අතු ආදියද, ගෙනයන්නවුන්ගේද මොවුන්ගේද වෙනසක් නොදක්නා ලැබේ. එහෙයින් කාරණය පරීක්‍ෂා කටයුතුය.
හෙරණ තෙමේ බත් පිසනු කැමැත්තේ සහල් සෝදා නොසොල්වා ගල්කැට පහකරන්නට නොහැක්කේවේද, මහණහු විසින් සහල්ද බඳුනද පිළිගෙණ සහල් සෝදා නොසොල්ව බඳුන උඳුනට නැංවිය යුතුය. ගිනි නොදැල්විය යුතුය. පැසුණු කල්හි වහුං හැර පැසුනු බව දැනගත යුතුය. ඉදින් නොපැසුනේ වේද, පැසීම පිණිස වසා තැබීම සුදුසු නොවේ. රජස් හෝ අළු හෝ නොවැටෙනු පිණිස වසා තැබීම වටියි. පැසුණු කල්හි බෑමද වැළදීමද වරද නොවේ. නැවැත පිළිගැනීම් කිසෙක් නැත්තේය.
හෙරණ තෙමේ පිසීමෙහි දක්‍ෂ වේ. එහෙත් මොහුට ඒ පිණිස අවකාශයක් නැත්තේය. කොතැනක හෝ යනු කැමැත්තේ වේ. මහණහු විසින් සහල් දිය සහිතවූ බඳුන පිළිගෙණ උඳුනට නගා ගිනි දල්වා යව’යි කිය යුතුය. එයින් පසු පෙරනයින්ම සියල්ල කිරීම වටියි.
මහණ තෙමේ කැඳ පිණිස පිරිසිදු බඳුන උදුනට නගා දිය නවාද වටියි. උණුවූ දියෙහි හෙරණ තෙමේ සහල් බහාද, එතැන් පටන් මහණහු විසින් ගිනි නොදැල්විය යුතුය. පැසුණු කැඳ පිළිගෙණ බීම සුදුසු වේ.
හෙරණ තෙමේ කැඳ පිසාද, හස්ත සංයමය නැති මහණතෙමේ ක්‍රීඩා කරමින් බඳුන අල්වාද, පියන අල්වාද, උඩට නැගී පෙණ සිඳ හරීද, ඔහුට පමණක්ම බිම නොවටියි. දුරුපචිණ්ණ නම් දුක්කටය වේ. හැන්ද හෝ කිණිස්ස හෝ ගෙණ නොඔසවමින් කළඹාද එකල්හි සියල්ලන්ටම නොවටියි. සමපාකයද දුරුප චිණ්ණදුක්කටයද වේ. සැන්ද හෝ කිණිස්ස හෝ ඔසවානම් උග්ගහිතකයද වේ.
මහණහු විසින් පිඩු පිණිස හැසිර නැවැත පිළිගැනීම පිණිස පාත්‍රාධාරයෙහි පාත්‍රය තබන ලද්දේවේද, එහි අන් ලොල් මහණෙක් ක්‍රීඩා කරමින් පාත්‍රය අල්ලාද පාත්‍ර පියන අල්ලාද, ඒ මහණහුට පමණක්ම එයින් ලද බත නොවටියි. පාත්‍රය ඔසවා තබා නම් එය සියල්ලන්ටම නොවටියි. අත්තකින් හෝ වැලකින් හෝ ගෙණ එහි හටගත් ඵල සොලවාද ඒ මහණහුට පමණක්ම එයින් ලද ඵලය ගැනීම නොවටියි. දුරුපචිණ්ණ දුක්කටයටද පැමිණේ. ගෙඩි හටගත් රුකකට වනාහි හේත්තුවීමද එහි කටුබැදීමද නොවටින්නේ නොවේ. දුරුපචිණ්ණ දුක්කටය නොවේයයි **මහාපච්චරියෙහි** කියනලදී.
වනයෙහි වැටී තිබූ අඹ ගෙඩි ආදිය දැක ‘හෙරණක්හට දෙන්නෙමි’යි ගෙණවුත් දීමෙහි වරදෙක් නැත්තේය. සිංහයන් හා ඉතිරිවූ ඉඳුල් ආදිය දැකද හෙරණක්හට දෙන්නෙමියි පිළිගෙණ හෝ නොපිළිගෙණ හෝ ගෙනැවිත් දීමෙහි වරදෙක් නැත්තේය. ඉදින් විතර්‍කය පිරිසිදු කරන්නට, හෙවත් මට දෙන්නේයයි නොඋපන් සිත් ඇති බව සලකන්නට, හෙරණක්හට දෙන්නෙමියි පිරිසිදු සිතින් මා විසින් ගන්නා ලදැයි හෝ සලකන්නට හැක්කේද, එයින් ලද මාංසය අනුභව කිරීමද වරදෙක් නොවේ. අමුමස් පිළිගැණීම ප්‍රත්‍යය කොට වරදට නොපැමිණේමය. උග්ගහිතකය ප්‍රත්‍යය කොට වරදට නොපැමිණේ.
මවුපියන් පිණිස තෙල් ආදිය ගෙණ යන මහණහුට අතරමගදී රොගයෙක් හට ගණීද, ඒ තෙල් ආදියෙන් යමක් ගණු කැමැත්තේද, එය පිළිගෙණ වැළඳිය හැකිය. ඉදින් මුලදීම පිළිගන්නා ලද්දේ වේද, එහි නැවැත පිළිගැණීම් කියෙක් නැත්තේය. මවුපියන් පිණිස සහල් ගෙණවුත් දේද, ඒ මවුපියෝ එයින්ම කැඳ ආදිය සපයා දෙත්නම් පිළිගත හැකිය. සන්නිධිය ප්‍රත්‍යය කොට හෝ උග්ගහිතකය ප්‍රත්‍යය කොට හෝ වන දොසක් නොවන්නේය.
මහණතෙමේ බඳුන වසා දිය උණුකෙරේද, කෙළවර වනතුරු වැළදිය හැකිය. මෙහි අළු වැටුනද පිළිගත යුතුය. දිග් අඩුවෙන් නැලිය ගෙණ මහණහු තෙල් පිසන කල්හි අලු වැටේද, අතින් නොමුදන්නහු විසින්ම පිස බාගෙණ පිළිගත යුතුය. අඟුරුද දැවද පිළිගෙණ තබන ලද්දාහු නම් මුල් පිළිගැණීමම ප්‍රමාණ වේ.
මහණෙක් තෙමේ උක්දඬුවක් කයි. හෙරණෙක් තෙමේ ‘මටත් දෙවු’යි කියයි. මෙයින් කපාගණුවයි කියන ලද්දේ ගණියි. ඉතිරියෙහි නැවැත පිළිගැනීම් කිසෙක් නැත්තේය. සකුරුපිඩක් කන මහණහුටද මෙම නයවේ. කියූ තැනින් බිඳ ගත් දෙයින් ඉතිරිය නොහළ පිළිගැණීම ඇත්තේම වේ.
මහණෙක් තෙමේ සකුරු බෙදන්නේ පිළිගෙණ සමව කොටස් කෙරෙයි. මහණහුද හෙරණෝද අවුත් එක්ම ගැනීමකින්ම එක් එක් කොටස ගණිත්, හෙරණුන් විසින් ගත් කොටසින් ඉතිරි කොටස පිළිගන්නා ලද්දේම වේ. ඉදින් ලොල් හෙරණෙක් ගෙණ නැවැත තබාද ඔහු විසින් ගෙණ නැවැත තුබූ ඉතිරිය නොපිළිගන්නා ලද්දේම වේ.
මහණෙක් තෙමේ දුම්වැටියක් පිළිගෙණ දුම් බෝද, මුඛයත් බොටුවත් රත්සිරියලින් ආලේප කරන ලද්දක් මෙන් වේද, යාවකාලිකය, අනුභව කිරීම වටියි. යාවකාලිකය සමග යාවජීවික සංසර්‍ග දොෂයෙක් නැත්තේය.
පාත්‍රයක් හෝ පඬු හෝ පිසන මහණහුගේ කන්, නාසා, මුව සිදුරුවලින් දුම් ඇතුල් වේද, ව්‍යාධියක් හේතුකොට මලක් හෝ ගෙඩියක් හෝ සිඹීද, අව්‍යවහාරික බැවින් වරදෙක් නොවේ. ඔක්කාරය තල්ලට වැදී කුස තුළටම වදීද, අවිසය බැවින් වටියි. කටට පිවිසියක් අනුභව කරන මහණහුට විකාල භොජනාපත්තිය වන්නීය. දත් අතර රැදුනු ආමිස රසය කුස තුළට ඇතුල්වේද, ඇවැත් වන්නීමය. සියුම් ආමිසයෙක් වේද, රසය නොදැනේද, එය අව්‍යවහාර පක්‍ෂයට වැටේ.
වේලාව ලංවූ කල්හි දියනැති තැනකදී බත් අනුභවකොට කාරා දෙතුන් කෙළපිඬක් හෙලා, දිය ඇති තැනකට ගොස් මුව සේදිය යුතුය. පිළිගෙණ තුබූ ඉඟුරු ආදීන්ගේ අංකුර නික්මෙත්ද, එහෙත් නැවැත පිළිගැනීම් කිසෙක් නැත්තේය. ලුනු නැති කල්හි මුහුදු දියෙන් ලුනුවලින් කරන කිස කළයුතුය. පිළිගෙණ තුබූ ලුනුදිය, ලුනුවේද, ලුනු හෝ දියවේද, පැණි හෝ හකුරු වේද, හකුරු හෝ පැණිවේද, එහිලා මුල් පිළිගැණීමම පමණ වේ. වැසිදිය හා වැටෙන හිමකැටද දිය වැනිම වේ. ප්‍රයෝජනය ගන්නාහු විසින් ඉඟිනි ඇටයෙන් දිය පහන් කර ගනිත්. එය අව්‍යවහාර වේ. ආමිසය සමග ගැණීම වටියි. ආමිස ගතික වූ ගිවුළුපලාදියෙන් පහදවනලද දිය පෙරබතම වැළදිය යුතුය.
පොකුණු ආදියෙහි දිය මඩින් ඝන වුවද බිමෙහි වරදක් නැත්තේය. මුවෙහි හා අතෙහි ඇලේ නම් නොබිය යුතුය. පිළිගෙණ වැළඳිය යුතුය. කුඹුරුවල සීසෑතන්හි මඩින් ඝන වූ දිය ඇත්තේද පිළිගත යුතුය. ගලා ගොස් කඳුරැලි ආදියට වැද නදිය පුරා සිටීද, ඒ දිය ගැණීම වරදෙක් නොවේ. කුඹුක් රුකින් ගැවසුනු හෙබ් ආදීහු වෙත්ද, ගසින් වැටුනු මල්වලින් වැසුනු දිය ඇත්තාහුද ඒ දියෙහි මල් පැණි නොදැනේ නම් පිළිගැනීම් කිසෙක් නැත්තේය. දිය ස්වල්ප වේ නම් මල්පැණිත් පෙනේ නම් පිළිගත යුතුය. පවුකඳුරැලි ආදියෙහි කලු පැහැති කොළවලින් ගැවසීගත් දියෙහිද මේ නයම වේ.
පැන්කළයෙහි රොන්සහිත මල් හෝ නටු සහිත කිරිඇති මල් හෝ බහන ලද්දාහු වෙත්ද, පිළිගත යුතුය. මල් හෝ පිළිගෙණ බහාලිය යුතුය. පළොල් සපු සත්පෙති දෑසමන් බහන ලද්දාහු වෙත්ද, සුවඳ පමණක් සිටීද, එය අව්‍යවහාරික වේ. දෙවන දිනයෙහිද ආමිසය සමග ගැණීම වටියි. මහණහු විසින් තැබූ මල්සුවඳ ගැන්වූ පැනින් හෙරණෙක් තෙමේ පැන් ගෙණ බී ඉතිරිය එහිම වක්කෙරේනම් පිළිගත යුතුය. පියුම්විල් ආදියෙහි ජලය පැතිරී සිටියේද මල් රොන් කළයෙන් ගසා පහකොට ජලය ගැණීම වටියි. කැප කරවා පිළිගෙණ තැබූ දැහැටි වේනම් ඉදින් ඒ දැහැටි රසය බොනු කැමැත්තේද, එහි මුල් පිළිගැනීමම වරද නොවේ. නොපිළිගෙණ තබන ලද්ද පිළිගත යුතුය. නොදන්නහුගේ කුස තුළට රසය පිවිසි කල්හි ඇවැත්මය. මේ ශික්‍ෂාපදය අචිත්තකම වේ.
ශරීර නිශ්ශ්‍රිත පෘථිවි ආදී මහාභූතයන් අතුරෙහි කුමක් වටීද, කුමක් නොවටීද, යත්: කිරි වනාහි වටියි. කැපමස් ඇති සතුන්ගේ කිරි හෝ වේවා, අකැපම ඇති සතුන්ගේ කිරි හෝ වේවා. එය බොන මහණහුට ඇවැත් නොවේ. කඳුලු කෙළ සොටු, මුත්‍ර මල සෙම දත්මල කබ, කඳුළු සිරුරෙහි නැගි ලුනු යන මේ සියල්ල වටියි. මොවුනතුරෙහි යමක් තුබූ තැනින් ඉගැලී පාත්‍රයෙහි හෝ අතෙහි හෝ වැටේද, එහෙත් එය පිළිගත යුතුය. සිරුරෙහි ලැගුනක් පිළිගන්නා ලද්දේම වේ. උණු කිරිබත් බුදින මහණහුගේ ඩහදිය ඇඟිලි අනුසරින් එකට බැඳුනේම කිරිබතෙහි සිටීද, පිඩු පිණිස හෝ හැසිරෙන මහණහුගේ අතින් පාමුව විටට හා එයින් පාත්‍රයටත් ඩහදිය බසීද මෙහි පිළිගැනීම් කියෙක් නැත්තේය. දැවීගිය මහාභූතයන් අතුරෙහි මෙනම් දෙය නොවටීයයි ගැල් ගැණීමෙක් නැත්තේය. නොමනාව දවන ලද්ද නොවටියි. මොනවට දැවුනු මිනී ඇටද සුණුකොට ලේහය පිණිස එළවීම වරද නැත.
කැපකරුවකු නැති කල්හි මල, මුත්‍ර, අලු යන යම් සිවුවැදෑරුම් මහාවිකටයන් තමන් විසින්ද, ගෙණ පරිභොග කිරීම වරදක් නොවේ. මෙහි අකීකරු වූ හෝ අසමර්‍ත්‍ථ වූ හෝ කැපකරු තෙමේ අසන්තපක්‍ෂයෙහිම සිටුනේය. අලු නැති කල්හි වියලි දර දවා අලු ගත යුතුය. වියලි දර නැති කල්හි අමුදැව ගසින් කපාගෙණද කිරීම වටියි. මේ සිවුවැදෑරුම් වූද මහාවිකටය කාලඋද්දෙස තම. සර්‍පදෂ්ට ක්‍ෂණයෙහිම ගතයුතුය. මෙහි සෙස්ස ප්‍රකටමය.
එළකලොම සමුත්‍ථානිකය. කයින්ද, කායචිත්තයෙන්ද හටගනියි. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
අචේලක වර්‍ගය
අචෙලක වර්‍ගය පිළිබඳ ප්‍රථම ශික්‍ෂාපදයෙහි - **“පරිවෙසනං**” අනුභව කරන තැනට. **“පරිබ්බාජකසමාපන්නො”** පැවිද්දකට පැමිණියේ. **“දෙති ආපත්ති පාචිත්තියස්ස**” මුවවිට දක්වා පිරීගත් කැඳපාත්‍රයක් එක් ප්‍රයොගයකින් දේද. එක් පාචිත්තියක් වේ. ප්‍රයොගය කඩ කොට දේනම් ප්‍රයොගයක් ප්‍රයොගයක් පාසා ප්‍රයොග ගණනින් පාචිත්තිය වේ. පූ බත් ආදියෙහිද මේ නයම වේ. **“තිත්‍ථියෙ අතිත්‍ථියසඤ්ඤී”** මවු හෝ පියා හෝ තීර්ථකයන් අතරෙහි පැවිදි වේද, ඔවුන්ට මවුපිය හැඟීමෙන් දෙන මහණහුටද පාචිත්තියම වේ. “**දාපෙති”** අනුපසම්පන්නයකු ලවා දෙවයි.
**“උපනික්‍ඛිපිත්‍වා දෙති**” එබඳු බඳුනෙක තබා ඒ බඳුන ඒ තීර්ථකයන්ගේ සමීපයෙහි බිම තබා දෙයි. ඒ තීර්ථකයන්ගේ බඳුන හෝ බිම තබ්බවා එහිලා දෙයි. පාත්‍රය පාත්‍රධාරයෙහි හෝ බිම හෝ තබා ‘මේ පාත්‍රයෙන් හෝ ගණිවු’යි කීම වටියි. ඉදින් තීර්ථක තෙමේ ‘මේ භොජනය මා සතුය, මා සඳහා ගෙණවුත් තබන ලද්දේය. ඒ භොජනය මෙහි බහා ලවුයි කියානම් බහාලිය යුතුය. ඔහු සතු බැවින් සියතින් දීමෙක් නම් නොවේ. මෙහි සෙස්ස ප්‍රකටමය.
එළකලොම සමුත්‍ථානිකය. ක්‍රියාසමුත්‍ථානිකය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය කායකර්‍මයි. ත්‍රිචිත්තයි. ත්‍රිවෙදනයි.
ද්වීතීය ශික්‍ෂාපදයෙහි - “**පටික්කමනෙපි”** අසුන්හලෙහිද, **“භත්තවිස්සග්ගං”** බත් කිසට. “**න සම්භාවෙසි**” නොපැමිණියේය.
“**අනාචාරං”** උක්තාවශෙෂ කායවචීද්වාර ව්‍යතික්‍රමය. “**දස්සනූපචාරංවා සවණූපචාරං වා විජහන්තස්ස”** මෙහි ඉදින් සිටියේ හෝ හුන්නේ හෝ හරීද. යමෙක් යවන ලද්දේ ද, හෙතෙමේ හරියි. ඔහුටද, ඇවතක් නම් නැත. ඔහු හරින කල්හි අර්‍ත්‍ථ වශයෙන් අනිකා විසින් හරින ලද්දේම වේ. එහෙයින් යමෙක් යවාද ඔහුටම මේ ඇවත වේ. ඉදින් එහි උපචාරය තුළ එක් පයක් වේද, දුක්කටය වේ. සීමාව ඉක්මීම නිමිතිකොට පාචිත්තිය වේ. මෙහිද දර්‍ශනොපචාරය පිළිබඳ අභ්‍යවකාශයෙහි දොළොස් රියනක් පමණ වේ. ශ්‍රවණොපචාරය පිළිබඳවද එසේය. ඉදින් අතර බිතුදොර පවුරු ආදීහු වෙත්ද, ඔවුන් විසින් අතර කරන ලද බව ඔවුන්ගෙන් වෙන්වූ බව දර්‍ශනොපචාරයාගේ ඉක්මීම වේ. ඒ දර්‍ශනොපචාරය ඉක්වීම් වසයෙන් ඇවැත දතයුතුය. **“න අඤ්ඤො කොචි පච්චයො හොති**” පෙළෙහි කියූ අයුරු ඇති අනාචාරය හැර අන් කිසි කරුණක් නොවේ.
**“කලිසාසනං ආරොපෙති**” ‘කලි’ යනු ක්‍රොධයයි. ඔහුට අස්නක් ආරොපණය කරයි. ක්‍රොධයාගේ අණ නගයි. ක්‍රොධ වශයෙන් සිටීම් හිඳීම් ආදියෙහි දොස් දක්වා, ‘පින්වන්ති’ මොහුගේ සිටීම බලවු, හිඳීම බලවු, ඉදිරි බැලීම පසුබැලීම බලවු, කණුවක් මෙන් සිටියි. බල්ලකු මෙන් හිඳියි. වඳුරකු මෙන් එහා මෙහා බලයි. මෙසේ අමනාප වචන කියයි. ‘මොහු හාද පෙළුනේ වන්නේය. යන්නේ නම් මැනැවැ’යි (යවයි) සෙස්ස ප්‍රකටයමය.
ත්‍රිසමුත්‍ථානිකය. කායචිත්තයෙන්ද, වාචාචිත්තයෙන්ද, කායවාචාචිත්තයෙන්ද හටගනියි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ත්‍රිවෙදනයයි.
තෘතීය ශික්‍ෂාපදයෙහි - “**සයනීඝරෙ**” නිදන ගෙයි. **“යතො අය්‍යස්ස භික්‍ඛා දින්නා**” යම්හෙයකින් භික්‍ෂාව දෙන ලද්දී ද, එහෙයින් ආවහු විසින් යමක් ලැබිය යුතුද, එය ඔබවහන්සේ විසින් ලද්දේය. වඩිනු මැනව, යන අදහස්ය. “**පරියුට්ඨිතො**” රාගයෙන් මැඩුනු සිතැත්තේය. මෙවුන්දම්හි අදහස් ඇත්තේය යන අර්‍ත්‍ථයි.
**“සභොජනෙ**” ස්ත්‍රී පුරුෂ දෙදෙනකු සමගනුයි සභොජනම නමි. ඒ සභොජනයෙහි නොහොත් ‘සභොජනෙ’ සංභොගය ඇති. රාගයෙන් මැඩුනු සිතැති පුරුෂයාහට ස්ත්‍රිය භොග්‍යය වේ. එබඳු සිතැති ස්ත්‍රියටද පුරුෂ තෙමේ භොග්‍යය වේ. එහෙයින්ම මේ ශික්‍ෂාපදයාගේ පදභාජනයෙහි “ඉත්‍ථි චෙව හොති පුරාසො ච” යනාදිය වදාරන ලදය. “මහල්ලකෙ ඝරෙ” පුළුලින් පස්රියනට වැඩි නිදන ගෙහි. “පිට්ඨසඞ්ඝයාටස්සහත්‍ථපාසං විජහිත්‍වා” ඒ නිදනගෙයි ගැබෙහි යම් දොරබාවෙක් වේද, ඒ දොරබාවගේ අත්පස හැර ඇතුළත යහනට සමීප තැනක හිඳීය යන අර්‍ත්‍ථයි. මෙබඳුවූද, නිදනගෙය මහාචතුස්සාලාදියෙහි වේ. **“පිට්ඨිවංසං අතිත්කමිත්‍වා**” මෙයින් ගෙමැද ඉක්මීම දක්වයි. එහෙයින් යම් ඒ ලෙසකින් තුළ කුඩා නිදනගෙයි මැද ඉක්මීමෙහිදී. ඇවැත් දතයුතුය. මෙහි සෙස්ස ප්‍රකටමය.
ප්‍රථම පාරාජිකසමුත්‍ථානිකය, ක්‍රියාසමුත්‍ථානය, සංඥාවිමොක්‍ෂය, සචිත්තකය, ලොකවද්‍යය, කායකර්‍මයි. අකුශලචිත්තයි. ද්විවෙදනයි.
චතුර්‍ත්‍ථ පඤ්චම ශික්‍ෂාපදයන්හි යමක් කියයුතු වන්නේද, ඒ සියල්ල අනියත දෙක්හි කියූ නයමය. සභොජන ශික්‍ෂාපදය යම් සේද, මෙසේ මොවුහුද, ප්‍රථම පාරාජික සමුත්‍ථානිකයෝමය.
ෂෂ්ඨ ශික්‍ෂාපදයෙහි “**දෙථාවුසො භත්තං**” මෙහි ඒ බත එළවන ලද්දේ වේ. එහෙයින් නිමන්ත්‍රණය ලද භික්‍ෂූහු මෙසේ කීහ. නොඑළවූ කල්හි වනාහි මෙසේ කියන්නට නොලබයි. පයුත්තවාචා වේ.
**“තෙනහි භික්‍ඛවෙ පටිග්ගහෙත්‍වා නික්‍ඛිපථ”** මේ වනාහි භාග්‍යවතුන් වහන්සේ කුලයාගේ ශ්‍රද්ධාව රකිනු පිණිස වදාළ සේක. ‘ඉදින් බෙදා ගෙණ කවු’යි වදාරන්නාහු නම්, මිනිසුන්ගේ පැහැදීමෙහි වෙනස්බවෙක් වන්නේය. **“උස්සාදියිත්‍ථ**” පෙරළාගෙන ගියහ. එය ගෙණ ගෙටම ගියහයි කියන ලද්දේ වේ.
**“සන්තං භික්‍ඛුං**” මෙහි කොපමණකින් විද්‍යමාන වේද, කොපමණකින් අවිද්‍යමාන වේද, යත්: වෙහෙර තුළ යම්තැනක සිටියනුට කුලයන් පයිරූපාසනයෙහි හිතක් උපන්නේද, එතැන් පටන් පසෙක හෝ ඉදිරිපිට හෝ යමකු දකීද, යමක්හට දොළොස් රියන් තුළ සිටියහුට අසන්නට හැකි වූ ප්‍රකෘති වචනයෙන් ආරොචනය කරන්නට හැකිවේද, මෙතෙමේ විද්‍යමාන නම්වේ. එහා මෙහාද සොයා ආරොචන කෘත්‍යයක් නම් නැත්තේය. යමෙක් තෙමේ සෙවිය යුත්තේද, හෙතෙමේ අවිද්‍යමාන නම්වේ: තවද, උපචාර සීමාව තුල මහණකු දැක විචාරන්නෙමියි ගොස් එහිදී යමකු දකීද, හෙතෙමේ ‘අහං ඉත්‍ථන්නාමස්ස ඝරං ගච්ඡාමි’යි හෝ ‘චාරිත්තං ආපජ්ජාමි’යි හෝ මෙබඳු වචනයෙන් විචාළ යුතුය. ඉදින් නොදකී නම් අවිද්‍යාමාන මහණකු නොවිචාරා පිවිසියේ නම්වේ.
**“අන්තරාරාමං**” ඇතුළු ගමෙහි විහාරයෙක් වේද, ඒ විහාරයට යයි. **“භත්තියඝරං**” නිමතන ලද්දවුන්ගේ ගෙයක් හෝ ලහබත් ආදිය දෙන්නවුන්ගේ ගෙයක් හෝ. “**ආපදාසු**” ජීවිතයට බ්‍රහ්මචර්‍ය්‍යට අනතුරක් ඇති කල්හි විද්‍යාමාන වූද, මහණකු නොවිචාරා යෑම වටියි. මෙහි සෙස්ස ප්‍රකටමය.
කඨිනසමුත්‍ථානිකය. කයවචනයෙන්ද, කායවාචාචිත්තයෙන්ද හටගනියි. ක්‍රියාක්‍රියසමුත්‍ථානය, නොසංඥාවිමොක්‍ෂය, අචිත්තකය, ප්‍රඥප්තිවද්‍යය, කායකර්‍මයි, වාක්කර්‍මයි, ත්‍රිචිත්තයි, ත්‍රිවෙදනයි.
සප්තම ශික්‍ෂාපදයෙහි **- මහානාම තෙමේ** මේ භාග්‍යවතුන් වහන්සේගේ සුලුපිය පුත්ය. මසකින් වැඩිමහල්ය. ඵල දෙකෙක පිහිට ලැබූ ආර්‍ය්‍ය ශ්‍රාවකයෙක්ය. “**භෙසජ්ජං උස්සන්නං හොති**” ගාලෙන් ගෙනවුත් තැබූ ගිතෙල් බොහෝ වේ.
**“සාදිතබ්බා”** කාලයෙහි රොගයෙක් නැතැයි ප්‍රතික්‍ෂෙප නොකටයුතුය. රොගයක් ඇති කල්හි දන්වන්නෙමි’යි ඉවසිය යුතුය. “**එත්තකෙහි භෙසජ්ජෙහි පවාරෙමි**” නම් වසයෙන් ගිතෙල් තෙල් ආදීන් අතුරෙහි දෙකකින් හෝ තුනකින් හෝ පමණ විසින් පතකින් හෝ නැළියකින් හෝ ලාස්සකින් හෝය**. “**අඤ්ඤං භෙසජ්ජං විඤ්ඤාපෙති” ඝෘතයෙන් පවරන ලදුයේ තෙල්ය. ලාස්සකින් පවරන ලදුයේ ද්‍රොණයෙකැයි මෙසේ පිනවන මහණහුට ඇවැත් වේයයි දන්නේය. “**න භෙසජ්ජෙන කරණීයෙ**” මුසුබතිනුත් යැපෙන්නට හැක්කේද, එය බෙහෙතින් කළ යුත්තෙක් නම් නොවේ.
**“පවාරිතානං**” යම්කෙනෙක් තුමූ තමන්ට පෞද්ගලික පවාරණයෙන් පවරන ලද්දාහුද, ඔවුන්ට පැවරූ දැයට අනුරූප වසයෙන් පිනවීම හේතුකොට ඇවැත් නොවේ. සඞ්ඝයාගේ වසයෙන් පැවරූ කල්හි පමණ සැලකිය යුත්තේමය. සෙස්ස ප්‍රකටමය.
ෂඩ් සමුත්‍ථානිකය, ක්‍රියාසමුත්‍ථානය, නොසංඥාවිමොක්‍ෂය, අචිත්තකය, ප්‍රඥප්තිවද්‍යය, කායකර්‍මයි, වාක්කර්‍මයි, ත්‍රිචිත්තයි, ත්‍රිවෙදනයි.
අෂ්ටම ශික්‍ෂාපදයෙහි - **“අබ්භූය්‍යාතො**” ඉදිරියට ගියේය. පරසෙනගට මූණදී යන්නෙමි’යි නුවරින් නික්ම ගියේය, යන අර්‍ත්‍ථයි. **“උය්‍යුත්තං**” යුද පිණිස කළ නික්මීම් ඇත්තාවූ. ගමින් නික්මුනාවූ, යන අර්‍ත්‍ථයි.
**“ද්වාදසපුරිසො හත්‍ථි**” ඇතුපිට නගින්නාවූ සිවු දෙනෙක. එක් එක් රකින්නෝ දෙදෙනෙක, දෙදෙනෙකැයි මෙසේ පුරුෂයන් දොළොසක් ඇත්තේය. “**තිපුරිසො අස්සො**” අසුපිට නැගෙන එකෙක පා රකින්නෝ දෙදෙනෙකැයි මෙසේ පුරුෂයන් තිදෙනෙක් ඇත. **“චතුපුරිසො රථො**” එක් රියසරියෙක එක් යොධයෙක. ඇණ රකින්නාවූ දෙදෙනෙකැයි පුරුෂයන් සිවුදෙනෙක් ඇත. “**චත්තාරො පුරිසා සරහත්‍ථා**” ආවුධ ගත් අත් ඇත්තාවූ පුරුෂයන් සිවුදෙනෙකැයි මේ පැසුළු කෙළවරින් සිවුරඟ සෙනෙගින් යුත් සෙනාව නම් වේ. මෙබඳු සෙනගක් දකිනු පිණිස යන මහණහුට පියෙහි පියෙහි දුක්කටය වේ. “**දස්සනූපචාරං විජහිත්‍වා”** කිසිවකින් අතර කරන ලද්දී හෝ වළකට බැස සිටියා හෝ නොදක්නා ලැබේ. මෙහි සිට දකින්නට නොහැකියයි අන් තැනකට ගොස් බලන මහණහුට ප්‍රයොගයක් ප්‍රයොගයක් පාසා පාචිත්තිය යන අර්‍ත්‍ථයි.
ඇත් ආදී වූ සිවුරඟ අතුරෙහි එකක් එකක්යි යටත් පිරිසයින් එක් පුරුෂයකු නැගි ඇතකු හෝ ඊ ගත් අත් ඇති එක් පුරුෂයකු හෝ **“අනුයුත්තා”** නම්, රජතෙමේ උයනට හෝ යේද, මෙසේ ඇති කල්හි අනුයුක්ත හෙවත් යුද පිණිස ගමින් නික්මුනේ වේ.
“**ආපදාසු**” ජීවිතයට හෝ බ්‍රහ්මචර්‍ය්‍යයට හෝ අනතුරක් ඇති කල්හි මෙහි ගියේ මිදෙන්නෙමියි යන මහණහුට ඇවැත් නොවේ. මෙහි සෙස්ස ප්‍රකටමය. එළකලොම සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ලොකවද්‍යය. කායකර්‍මයි. අකුශලචිත්තයි. ත්‍රිවෙදනය.
නවම ශික්‍ෂාපදයෙහි- **“අත්‍ථඞ්ගතෙ සුරියෙ සෙනාය වසති**” හිරු අස්තයට ගිය කල්හි සෙනාසන්නිවෙස ස්ථානයෙහි වසයි. මෙහි සිටීවා, හෝ හිඳීවා, හෝ නිදාවා, හෝ ඉදිනුදු අහසෙහි සෘද්ධියෙන් කිසි ඊර්‍ය්‍යපථයක් කෙරේනම් පාචිත්තියම වේ. “**සෙනාය වා පටිසෙනා රුද්ධා හොති**” සංචරණය යම්සේ සිඳීයේද, එසේ අවුරන ලද්දී වේ. “**පළිබුද්ධො**” වෛරියකු විසින් හෝ අධිපතියකු විසින් හෝ වළකන ලද්දේ වේ. සෙස්ස ප්‍රකටමය. එළකලොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
දසම ශික්‍ෂාපදයෙහි - උඩට නැග නැග මෙහිලා යුද්ධ කෙරෙත්යි “**උය්‍යොධික**” නම්වේ. යුදකරන තැනට මේ නමෙකි. මෙහිලා සෙනාවගේ ගණන දනිත්නුයි ඒ ගණින තැන “**බලග්ග**” නම්වේ. සෙනාව ගණින තැනය යන අර්‍ත්‍ථයි. රථාකාරයෙන් ශකටාකාරයෙන් පද්මාකාරයෙන් යනාදි ආකාරයන්ගෙන් සෙනාවගේ සිටීම “**සෙනාබ්‍යූහ**” නම්, සෙනාසිටවන තැනට මේ නමෙකි. **“තයො හත්‍ථි පච්ඡිමං හත්‍ථානීකං**” පෙර කියූ පුරුෂයන් දොළොස් දෙනකු ඇති යම් ඇතෙක් වේද, ඒ ඇතු උපලක්‍ෂණ කොට ඇත්තු තිදෙනෙක. සෙසු තන්හිද මෙම නයවේ. සමුත්‍ථානාදීන් සමග සෙස් උය්‍යුත්තසෙනා ශික්‍ෂාපදයෙහි කියූ නයින්ම දතයුත්තේය.
සුරාපාන වර්‍ගය
සුරාපාන වර්‍ගය පිළිබඳ ප්‍රථම ශික්‍ෂාපදයෙහි - **“භද්දවතිකා**” යනු එක් ගමෙක් වේ. ඒ ගම යහපත් වැටකින් යුක්ත බැවින් මේ නම ලැබීය. “**පථාවිනො**” මාර්ගිකයෝ. “**තෙජසා තෙජං**” තමන්ගේ තේජසින්. ආනුභාවයෙන්. නාගයාගේ තෙජස. **“කාපොතිකා**” පරවිපා සමාන රතු පැහැ ඇති. “**පසන්නා**” යනු සුරාමණ්ඩයට මේ නමෙකි. **“අනනුච්ඡවියං භික්‍ඛවෙ සාගතස්ස**” ස්මෘතිමත් වූ පඤ්චාභිඥා ඇත්තහුට මද්‍යපානය නම් නොහොබනේයයි වදාරන ලද්දේය.
**“පුප්ඵාසව”** නම් මීමල් ආදීන්ගේ මල් රසයෙන් කරන ලද්දේය. **“ඵලාසව**” නම් මුද්‍රික ඵලාදිය මැඩගෙන ඔවුන්ගේ රසයෙන් කරන ලද්දේය. **“මධ්වාස**” නම් මිදිවල ජාති රසයෙන් කරන ලද්දේය. මැස්සන් බැඳි මීයෙන්ද කෙරේයයි කියත්. **“ගුළාසව”** නම් උක්පැණි ආදියෙන් කරනු ලැබේ. “**සුරා**” නම් පිටි හා රාබිජු බහාලන ලද්දී වේ. නෙරළු ආදීන්ගේ රසයෙන් කරන ලද්දී ද, සුරාමැයි පිළිගනී. රාබිජු බැහූ ඒ සුරාවගේ මණ්ඩය ගත් කල්හි මෙර මැයි යන ගිණීමට යේයයි කියත්. “අන්තමසො කුසග්ගෙනපි පිවති” මේ සුරා හෝ මෙරය හෝ ද්‍රව්‍ය පිළියෙල කොට සැළියෙහි බහාලූ තැන් පටන්ද තල්, පොල් ආදීන්ගේ මල් පැණි, මලින් ගිලිහුණු තැන් පටන්ද, තණ අගකින් නමුත් බොන මහණහුටද පාචිත්තිය වේය යන අර්‍ත්‍ථයි. එක් ප්‍රයොගයකින් බොහෝ බොන මහණහුට එක්ම ඇවැතක් වේ. කඩ කඩ කොට බොන මහණහුට ප්‍රයොග ගණනින් ඇවැත් වේ.
**“අමජ්ජඤ්ච හොති මජ්ජවණ්ණං මජ්ජගන්‍ධං මජ්ජරසං”** අරළු, නෙල්ලි ආදිය එක්කොට කළ ලවණ කාසියක් හෝ නොයෙක් ද්‍රව්‍යයන් එක් කොට එනම් බෙහෙතක් හෝ වේද, (ඒ ලොණසොවීරාදිය බොන මහණහුට අනාපත්තියි දන්නේය) ‘සූපසම්පාදකෙ’ සුවඳ ගන්වනු පිණිස මද්‍යය ස්වල්පයක් බහා සූප පිසත්, ඒ සූපාදිය අනුභව කිරීම නිමිති කොට ඇවැත් නොවේ. මාංස සම්පාකයෙහිද මේ නයමවේ. තෙල් වනාහි වාත බෙහෙත් පිණිසද මද්‍යය සමග පිසත්. එහිද ඉතා මදක්ලූ මද්‍යය ඇත්තේම ඇවැත් නොවේ. යමක් වනාහි වැඩි කොට බැහූ මද්‍යය ඇත්තේවේද, යමෙක මද්‍යයෙහි පැහැය ගඳ රස දක්නා ලැබේද, එහි ඇවැත්වේමය. “**අමජ්ජං අරිට්ඨං**” ඵලාරිෂ්ට දත්තාරිෂ්ටාදී වූ යම් අරිෂ්ටයක් මද්‍යයක් නොවේද, එහි ඇවැත් නොවේ. නෙල්ලි ආදීන්ගේ රසයෙන් අරිෂ්ට කෙරෙත්ද, ඒ අරිෂ්ටය මද්‍යවර්‍ණගන්‍ධරස ඇත්තේම වේ. මද්‍යයද නොවේ. ඒ සඳහා මෙය කියනලදී. යම් රසයක් වනාහි ද්‍රව්‍ය බහාලන ලද්දේ වේද, ඒ රසය මද්‍යය වේද, බීජය පටන් නොවටියි. මෙහි සෙස්ස ප්‍රකටමය. ඵළක ලොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ලොකවද්‍යය. කායකර්‍මයි. අකුශලචිත්තයි. ත්‍රිවෙදනයි. මෙහි වස්තු නොදන්නා බැවින් අචිත්තකබව දතයුතුය. අකුශල චිත්තයෙන් යුක්තවම වියයුතු බැවින් ලොකවද්‍යභාවය වේ.
ද්විතීය ශික්‍ෂාපදයෙහි - **“අඞ්ගුලිපතොදකෙ**” ඇඟිලිවලින් කිහිලි ආදිය ගැටීම කියනු ලැබේ. **“උත්තයන්නො**” සිනහයෙන් ක්ලාන්තවෙමින් **“අනස්සාසකො**” සිඳීගිය ආශ්වාස ප්‍රශ්වාස සංචාරය ඇත්තෙක්ව “**අනුපසම්පන්නතං කායෙන කායං**” මෙහි මෙහෙණද අනුපසම්පන්න ස්ථානයෙහි සිටියා ඒ මෙහෙණද ක්‍රීඩාද්ධ්‍යාසයෙන් ස්පර්‍ශ කරන මහණහුට දුක්කටය වේ. මෙහි සෙස්ස ප්‍රකටමය.
ප්‍රථම පාරාජික සමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශල චිත්තයි. ද්විවෙදනයි.
තෘතීය ශික්‍ෂාපදයෙහි - **“අප්පකතඤ්ඤුනො**” භාග්‍යවතුන් වහන්සේ විසින් යමක් කරන ලද්දේ ද, පනවන ලද්දේ ද, එය නොදනිත්ය යන අර්‍ත්‍ථයි.
“**උදකෙ හස්සධම්මෙ**” දියකෙළිය කියනු ලැබේ. **“උපරිගොප්ඵකෙ”** ගොප්ඇට පිළිබඳ මතුකොටස් පමණෙහි. “**හස්සාධිප්පායො**” ක්‍රීඩාද්ධ්‍යාසය ඇත්තේ. **“නිමුජ්ජති වා”** යනාදිතන්හි ගිලීම පිණිස දියට බසින්නහුට පියවරක් පියවරක් පාසා දුක්කටය වේ. ගොප්ඇටින් මතුභාගප්‍රමාණ ජලයෙහි කෙළීමෙහි අදහස් ඇතිව ගිලීම් ඉපිලීම්හි ප්‍රයොගයක් ප්‍රයොගයක් පාසා පාචිත්තිය වේ. දියෙහි ගිලී දිය තුළම යන මහණහුට හස්තවාර පදවාරයන්හි සියලු තන්හි පාචිත්තිය වේ. **“පිලවති**” පීනයි අත්වලින් පීනන්නහු අත්වරෙක්හි අත්වරෙක්හි පාචිත්තිය වේ. පා වාරයන්හිද මේ නයමවේ. යම් යම් අවයවයකින් පීනාද, ඒ ඒ අවයවයාගේ ප්‍රයොගයක් ප්‍රයොගයක් පාසා පාචිත්තිය වේ. ඉවුරෙන් හෝ රුකකින් හෝ දියට පනීද, පාචිත්තියම වේ. “**නාවාය කීළති**” පලුපන් රිටි ආදියෙන් නැව පදිමිත් හෝ ඉවුරට නගමින් හෝ නැවෙහි ක්‍රීඩා කෙරේද, දුක්කටය වේ.
“**හත්‍ථෙන වා”** යනාදි තන්හිද ප්‍රයොගයක් ප්‍රයොගයක් පාසා දුක්කටය වේ. අභයගිරිවාසීහු අතින් දියෙහි දැමු කැබලිත්තක පතනොත්පතනවාරයන්හි දුක්කටය කියත්. එය නොගතයුතුය. එහි වනාහි එක් ප්‍රයොගය බැවින් එක්ම දුක්කටය වේ. තවද ගොප් ඇටින් මතුවෙහි කියූ ඉපිලීම් ආදිය හැර යම්කිසි අන් අයුරකින් දියට බැස හෝ නොබැස හෝ යම් තැනක තුබූ දියක් යටත් පිරිසයින් බින්දුවක් ගෙණ හෙළන ක්‍රීඩාවෙන්ද ක්‍රීඩා කරන මහණහුට දුක්කටයම වේ. අර්‍ත්‍ථ ප්‍රකාශ කරන අකුරු ලිවීම වටියි. මේ මෙහි විනිශ්චයයි. සෙස්ස ප්‍රකටමය.
ප්‍රථම පාරාජික සමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය සචිත්තකය. ලොකවද්‍යය. කායකර්‍මයි. අකුශලචිත්තයි. ත්‍රිවෙදනයි.
චතුර්‍ත්‍ථ ශික්‍ෂාපදයෙහි - “**කථායං නස්සෙය්‍ය**” මේ ධර්‍මය මේ තන්තිය මේ ප්‍රවේණිය කෙසේ නෑසෙන්නේද, **“තං වා න සික්‍ඛිතුකාමො**” යමකු විසින් පනවනලද ශික්‍ෂාපදයෙන් කියනු ලැබේද, ඒ පැනවූ ශික්‍ෂාපදයෙහි නොහික්මෙනු කැමැත්තේ. “**අප්පඤ්ඤත්තෙන**” සූත්‍රයෙහි හෝ අභිධර්‍මයෙහි හෝ ආ කරුණකින්
**“එවං අම්හාකං ආචරීයානං උග්ගහො**” මෙහි ගැරහිය යුතු ආචාර්‍ය්‍යයන්ගේ උද්ග්‍රහණය නොගත යුතුය. ප්‍රවෙණියෙන් පැමිණි, ආචාර්‍ය්‍යයන්ගේ උද්ග්‍රහණයම ගතයුතුය. **කුරුන්‍දියෙහි** වනාහි ලොකවද්‍ය ශික්‍ෂාපදයෙහි ආචාර්‍ය්‍යවාදය නොවටනේය. ප්‍රඥප්තිවද්‍ය ශික්‍ෂාපදයෙහි වනාහි වටීයයි කියනලදී. **මහාපච්චරියෙහි** සූත්‍රය සූත්‍රානුලොම සඞ්ඛ්‍යාත අර්‍ත්‍ථකථාව උගන්නාවූම ඇදුරන්ගේ උද්ග්‍රහණය ප්‍රමාණය, නොදන්නාවුන්ගේ කථා පමණ නොවේයයි කියන ලදී. ඒ සියල්ල ප්‍රවෙණියෙන් පැමිණියේ සමොධානයට යන්නේය. සෙස්ස ප්‍රකටමය.
ත්‍රිසමුත්‍ථානිකය. කායචිත්තයෙන්ද, වාචාචිත්තයෙන්ද, කායවාචාචිත්තයෙන්ද, හටගනියි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දු:ඛවෙදනයි.
පඤ්චම ශික්‍ෂාපදයෙහි - රූපූපහාරාදීහු මනුෂ්‍යවිග්‍රහයෙහි කියූ නයින්ම දතයුත්තාහ. සෙස්ස ප්‍රකටමය. සමුත්‍ථානාදීහු අනාදරිය ශික්‍ෂාපදය හා සමානයෝමය.
ෂෂ්ඨ ශික්‍ෂාපදයෙහි - **“භග්ගා**” යනු දනව්වට නමෙකි**. “සුංසුමාර ගිරං”** යනු නුවරට නමෙකි. “**භෙසකලාවනං”** ඒ නුවර ඇසුරු කළ වනයට නමෙකි. ඒ වනය වනාහි මෘගයන්ගේ පහසුවිහරණය පිණිස හුන් බැවින් මිගදායයි කියනු ලැබේ. **“සමාදහිත්‍වා**” ගිනි දල්වා “**පරිපාතෙසි”** ලුහුබැන්දේය. “**සයං සමාදහති**” මෙහි නොගිලන්ව එබඳු වැඩක් නැතිව ගිනි දල්වනු කැමැති බැවින් ගිනිගානා දණ්ඩ තැබීම පටන් යම්තාක් ගිනිදැල් නොනගීද, ඒතාක් සියලු ප්‍රයොගයන්හි දුක්කටය වේ.
“**පදීපෙ පි**” පහන් දැල්වීමෙහි “**ජොතිකෙපි”** පා පිසීම් ඩහගැන්වීම් කර්‍මාදියෙහි ගිනි දැල්වීමෙහි “**තථාරූපප්පච්චයා**” පහන් දැල්වීම් ආදි ප්‍රත්‍යයයෙන්
**“පටිලාතං උක්‍ඛිපති”** දැවෙන පෙනෙහල්ල කබලෙන් පිටත වැටෙන්න ඔසොවා තබයි. නැවත තැබුනු තැන තබාය යන අර්‍ත්‍ථයි. මෙසේ නොදැවුනු ගිනිපෙනෙල්ලක් ඔසොවා ගිනි කබලෙහි බහාලන මහණහුට දුක්කටය වේ. දැවුනු පෙනෙල්ලක් නැවැත දල්වන මහණහුට පාචිත්තියම වේ.
**“තථාරූපප්පච්චයා”** පහන් ආදිය හැර අන්‍යවූද එබඳු කරුණකින් ගිනි දල්වන මහණහුට ඇවැත් නොවේ. “**ආපදාසු”** දුෂ්ටව්‍යාලමෘග අමනුෂ්‍යයන් විසින් කරනලද උපද්‍රවයක් වේද, එහි ගිනි දල්වන මහණහුට ඇවැත් නොවේ. සෙස්ස ප්‍රකටමය. ෂට්සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
සප්තම ශික්‍ෂාපදයෙහි - **“චුණ්ණෙන වා මත්තිකාය වා**” මෙහි අනුදත් කාලය හැර සෙසු කාලයෙහි නෑම පිණිස සුණු හා මැටි රැස්කරන කාලය පටන් සියලු ප්‍රයොගයන්හි දුක්කටය වේ.
**“පාරං ගච්ඡන්තො නහායති” **මෙහි වියලීගිය ගඟෙහි වැලි නගා ආවාටයන්හිද නෑම වටියි. “**ආපදාසු”** භ්‍රමරාදීන් විසින් ලුහුබඳින ලද්දහුට දියෙහි ගිලීම වරද නොවේ. මෙහි සෙස්ස ප්‍රකටමය. එළකලොම සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
අෂ්ටම ශික්‍ෂාපදයෙහි - **“නවං පන භික්‍ඛුනා චීවරලාභෙන**” මෙහි ලැබූයේයි ලභ නම. ලභම ලාභ නම්වේ. කුමක් ලැබුයේද, යත්: සිවුරෙකි. කෙබඳු සිවුරක්ද, යත්:- අලුත් සිවුරෙකි. මෙසේ ‘නවං චීරං ලාභෙන’යි කියයුත්තෙහි නිග්ගහීතය ලොප් කොට ‘නවං චීවරලාභෙන’යි කියනලදී. ‘පිළිලද අලුත් සිවුරු ඇත්තහු විසින්’ යන අර්‍ත්‍ථයි. මැද සිටි පද දෙකෙහි ‘පන’ යනු නිපාතයෙකි. **“භික්‍ඛුනා**” යමකු විසින් ලද්දේ ද, ඔහු දැක්වීමය. පදභාජනයෙහි වනාහි පදව්‍යඤ්ජන නොගෙණ යමක් ලද්දේ ද, ඒ දක්වනු පිණිස **“චීවරං නාම ඡන්නං චිවරානං”** වදාරන ලදී: ‘චීවරං’ යන මෙහි යමක් හඳින්නට හෝ පොරවන්නට හෝ හැකිවේද, ඒම චීවරැයි දතයුතුය. එහෙයින්ම ‘විකප්පනූපගං පච්ඡිමං’යි නොවදාරන ලදී. ‘කංසනීලං’ සම්කරු නිල. **මහාපච්චරියෙහි **වනාහි යමල-ලොහොමල මේ කංසනීලැයි කියනලදී. ‘පලාසනීලං’ යම්කිසි නිල්පැහැති පත්යුසයෙකි. **“දුබ්බණ්ණකරණං ආදතබ්බං**” මෙය කප්බිඳු තැබීම සඳහා කියනලදී. නිල්පැහැ ආදියෙන් සියලු සිවුර දුවර්‍ණ කිරීම නොවේ. කප්බිඳු තබන්නහු විසින් සිවුර රඳන් කොට සිවු කොන්හි හෝ තුන් කොණෙක හෝ දෙකොණෙක හෝ එක් කොණෙක හෝ මොනරකුගේ ඇස්මඩල පමණට හෝ මකුණු පිටක් පමණම හෝ ඒ තැබිය යුතුය. **මහාපච්චරියෙහි** මැඩිල්ලෙහි හෝ ගණ්ඨියෙහි හෝ කප්බිඳු තැබීම නොසුදුසුයයි කියන ලදී. **මහාර්‍ත්‍ථකථාවෙහි** වනාහි ඒ වටීමයි කියන ලදී. මුතුවැල වැනි කප්බිඳු පෙළක් හෝ කර්ණිකාකාර වූ කප්බිඳු හෝ දීම් ආදිය සියලු තන්හි වළක්වන ලදී. එහෙයින් එක්වට බිඳුවක් හැර අන් කිසි විකාරයකින් කප්බිඳු නොතැබිය යුතුය.
**“අග්ගලෙ**” යනාදි තන්හි අලුත් රෙදි කැබලිලා මැසීම් ආදිය කප්බිඳු තැබූ සිවුරෙහි පසුව නගා කප්බිඳු තැබීමක් නැත්තේය. සෙස්ස ප්‍රකටමය. එළකලොම සමුත්‍ථානිකය. ක්‍රියාක්‍රියසමුත්‍ථානය නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
නවම ශික්‍ෂාපදයෙහි - **“තසස වා අදින්නං**” ඒ සිවුරු හිමියාහට පරිභොග කරව’යි හෝ අත්හරුව’යි හෝ කැමැති පරිදි කරව’යි හෝ මෙසේ කියා නොදෙන ලද්දය. “**තස්ස වා අවිස්සසන්තො**” යමකු විසින් විනයකර්‍ම කරන ලද්දේ ද, ඔහුගේ අවිශ්වාසයෙන් හෝ, ඔහු විසින් දෙන ලද්දක් හෝ ඔහුගේ විශ්වාසයෙන් හෝ පරිභොග කරන මහණහුට ඇවැත් නොවේ. මෙහි සෙස්ස තිංසක වර්‍ණනාවෙහි කියූ නය ඇති බැවින් ප්‍රකටමය. කඨින සමුත්‍ථානය. කායවාචායෙන්ද කායවාචාචිත්තයෙන්ද හටගනියි. ක්‍රියාක්‍රිය සමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
දශම ශික්‍ෂාපදයෙහි - “**අපනිධෙන්ති**” පහකොට සඟවා තබත්. “**හස්සාපෙක්‍ඛො**” සිනාසෙන අදහස් ඇතිව. **“අඤ්ඤං පරික්‍ඛාරං**” පෙළෙහි නො ආ පාත්‍ර පසුම්බි ආදියය. “**ධම්මකථං කථෙත්‍වා**” මහණහු විසින් නම් රැස්කොට තැබූ පිරිකර ඇත්තහු වීම නොවටීයයි මෙසේ ධර්‍මකථා කියා දෙන්නෙමියි තබන මහණහුට ඇවැත් නොවේ. මෙහි සෙස්ස ප්‍රකටමය. ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ත්‍රිවෙදනයි.
සප්පාණක වර්‍ගය
සප්‍රාණක වර්‍ගය පිළිබඳ ප්‍රථම ශික්‍ෂාපදයෙහි - **“ඉස්සාසො හොති,”** ගිහිකාලයෙහි ධනුශ්ශිල්පයෙහි දක්‍ෂ ආචාර්‍ය්‍ය වූයේය. **“ජීවිතා වොරොපිතා**” ජීවිතයෙන් තොරකරන ලද්දාහු,
ශික්‍ෂාපදයෙහිද, “**වොරොපෙය්‍ය”** තොරකරන්නේය. යම්හෙයකින් මෙය ව්‍යවහාර මාත්‍රයෙක්ම වේද, එහෙයිනි. මෙහි ශීර්‍ෂාභරණ වෙන් කළ කල්හි හිස මෙන් ප්‍රාණියකු ජීවිතයෙන් තොර කළ කල්හි ජීවිතය නම් වෙන්ව නොසිටියි. එකාන්තයෙන් අතුරුදහන් වීමටම යයි. එහෙයින් ඒ අර්‍ත්‍ථය දක්වනු පිණිස පදභාජනයෙහි **“ජිවිතින්‍ද්‍රියං උපච්ඡින්‍දති”** යනාදිය වදාරන ලදී. මේ ශික්‍ෂාපදයෙහි තිරිසන් තැනැත්තේම “**පාණ”**යි දතයුතුය. ඒ ප්‍රාණිතෙමේ කුඩාවූයේද, මහත්වූයේද, මරණ මහණහුට වන ඇවතෙහි වෙනසෙක් නැත්තේය. මහත්වූ ප්‍රාණීහු කෙරෙහි යොදන උපක්‍රමය මහත් බැවින් අකුසලයෙහි මහත්බව වේ. ‘පාණෙ පාණසඤ්ඤී’ යටත් පිරිසයින් අඳපුටු පිරිසිදු කරනුයේ මකුණු බිජුවටෙක නමුදු ප්‍රාණිය යන හැඟීම් ඇතිව කරුණ රහිත බැවින් එය බිඳිමින් පහ කෙරේද, පාචිත්තිය වේ. එහෙයින් මෙබඳු තන්හි කරුණාව උපදවා අප්‍රමත්ත වූවහු විසින් වත් කටයුතුය. සෙස්ස සමුත්‍ථානාදිය සමග මනුෂ්‍යවිග්‍රහයෙහි කියූ නයින්ම දතයුතුය.
ද්විතීය ශික්‍ෂාපදයෙහි - **“සප්පාණකං”** යම් ප්‍රාණිකෙනෙක් පැන් පරිභොගය කරණ කොට මියෙද්ද, ඒ ප්‍රාණීන් කරණකොට සප්‍රාණක වේ. එබඳු ජලය දැන ගනිමින් පරිභොග කරන මහණහුට ප්‍රයොගයක් ප්‍රයොගයක් පාසා පාචිත්තිය වේ. පාත්‍රයක් පුරාද නොසිඳ, එක්ම ප්‍රයොගයෙන් බොන මහණහුට එක් ඇවැතක් වේ. එබඳු දියෙන් ආමිස සහිත පාත්‍රයක් කරකවා සෝදන මහණහුටද, එබඳු දියෙහිලා උණු කැඳ පාත්‍රයක් නිවන මහණහුටද, පණුවන් සහිත ඒ දිය අතින් හෝ කෙණිස්සෙන් හෝ ගෙණ නාන මහණහුටද, ප්‍රයොගයක් ප්‍රයොගයක් පාසා පාචිත්තිය වේ. ගල් පොකුණකට හෝ පොකුණකට හෝ පිවිස පිටතට නික්මෙන පිණිස රැල නංවන මහණහුටද, ගල් පොකුණක් හෝ පොකුණක් හෝ පිරිසිදු කරන්නවුන් විසින් ඒ පොකුණෙන් නගාගත් දිය දියෙහිම ඉසිය යුතුය. ලඟ දියක් නැති කල්හි කැපදියට අටක් හෝ දසයක් හෝ පැන්කළ දිය පිහිටා සිටි තැනක වක්කර, එහි වක්කරයුතුය. පෙරැළී දියෙහි වැටෙන්නේයයි රත්වූ ගලෙහි දිය නොවක්කර යුතුය. කැපදියෙන් ගලනිවා වැක් කිරීම වරද නොවේ. මෙහි සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි. මෙහිද පළඟැටි පණුවන්ගේ වැටීම දැනද පිරිසිදු සිත් ඇති බැවින් පහන් දැල්වීමෙහි මෙන් පණුවන් සහිත බව දැනද උදකසංඥාවෙන් පරිභොග කටයුතු බැවින් ප්‍රඥප්තිවද්‍යභාවය දතයුතුය.
තෘතීය ශික්‍ෂාපදයෙහි - **“උක්කොටෙන්ති**” ඒ ඒ මහණහුගේ සමීපයට ගොස් ‘කර්‍මය නොකරන ලදැ’යි යනාදිය කියමින් මතුකොට, උගුලුවන පිහිටා තුබූ පරිදි පිහිටා සිටීමට නොදෙත්.
**“යථා ධම්මං**” යම් අධිකරණයක් සංසිඳීම පිණිස යම් ධර්‍මයක් වදාරන ලද්දේ ද, එම ධර්‍මයෙන් යන අර්‍ත්‍ථයි. “**නිහතාධිකරණං”** සංහිඳුවන ලද අධිකරණය ශාස්තෲන් වහන්සේ විසින් වදාළ ධර්‍මයෙන්ම සංසිඳුවනලද අධිකරණය යන අර්‍ත්‍ථයි.
**“ධම්මකම්මෙ ධම්මකම්මසඤ්ඤී**” යම් කර්‍මයකින් ඒ අධිකරණය සංසිඳුවන ලද්දේ ද, එය ධර්‍මකර්‍මය වේනම්, ඒ ධර්‍මකර්‍මයෙහි මෙතෙමේද, ධර්‍මකර්‍මසංඥා ඇතිව සංසිඳුවා සිටියේ ඉදින් නැවැත උගුල්වා නම් පාචිත්තියට පැමිණේය යන අර්‍ත්‍ථයි. මේ නයින් සෙසු පදයෝද, දතයුත්තාහුය. මේ මෙහි සඞ්ක්‍ෂෙපය වේ. විස්තරය වනාහි **“ඉමෙසං පන චතුත්තං අධිකරණානං කති උක්කොටනා**” යනාදි නයින් පරිවාරයෙහි කියන ලද්දේය. අර්‍ත්‍ථකථාවන්හි ඒ සියල්ල ගෙනහැර දක්වා ඒ උක්කොටනයාගේම අර්‍ත්‍ථය වර්‍ණනා කරන ලද්දේය. අපි වනාහි ඒ උක්කොටනයාගේම අර්‍ත්‍ථය වර්‍ණනා කරන ලද්දේය. අපි වනාහි ඒ උක්කොටනය ඒ පරිවාරයෙහිම වර්‍ණනා කරන්නෙමු. මෙතැන්හි ගෙණහැර දක්වා වර්‍ණනා කරනු ලබන කල්හි ඉතා තදින් මුළාබව වන්නේයයි වර්‍ණනා නොකෙළෙමු. මෙහි සෙස්ස ප්‍රකටමය. ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දු:ඛවෙදනයි.
චතුර්‍ත්‍ථ ශික්‍ෂාපදයෙහි - “**දුට්ඨුල්ලා නාම ආපත්ති**” සතර පාරාජිකා අර්‍ත්‍ථද්ධාර වශයෙන් දක්වන ලදී. සඞ්ඝාදිසෙසාපත්තිය මෙහි අදහස් කරන ලදී. ඒ සඞ්ඝාදිසෙසාපත්තිය වසාලන මහණහුට පාචිත්තිය වේ. “**ධුරං නික්‍ඛිත්තමත්තෙ**” බලාපොරොත්තුව අත්හළ ඇසිල්ලෙහි. ඉදින් සඞ්ඝාදිසෙසය නොකියමි’යි ධුරය නික්‍ෂෙප කොට පසුව ආරොචනය කෙරේද, නොරකියි. අත්හළ ඇසිල්ලෙහිම පාචිත්තියයි කියන ලද්දේ වේ. මෙසේ බලාපොරොත්තුව අත්හැර වසාලනු පිණිසම අනිකක්හට ආරොචනය කෙරේනම් හෙතෙමේද, අනිකක්හටැයි මේ උපායයෙන් මහණුන් සියයක්, මහණුන් දහසක්යි යම්තාක් කෙළවර නොසිඳේද, ඒ තාක් ඇවැතට පැමිණේමය. ‘කවර කලෙක කෙළවර සිඳේද, යත්: මහාසුම්මස්ථවිර තෙමේ වනාහි ‘ඇවැතට පැමිණියේ කිසිවක්හට නො කියවයි එක් මහණක්හට ආරොචනය කරයි. හෙතෙමේ නැවතී ඇවැතට පැමිණි ඔහුටම ආරොචනය කරයි. එසේ ඇති කල්හි කෙළවර සිදේයයි කියයි. **මහාපදුම ස්ථවිර** තෙමේ ‘මේ වනාහි වස්තුය, පුද්ගල තෙමේම ඇවැතට පැමිණියේ එක් මහණට ‘කිසිවක්හට නො කියවයි ආරොචනය කරයි. මෙතෙමේ අනිකක්හට ආරොචනය කරයි. හෙතෙමේ නැවතී යමකු විසින් මේ මහණහුට සැලකරන ලද්දේ ද, ‘කිසිවක්හට නො කියව’යි ඔහුටම ආරොචනය කරයි. මෙසේ තෙවන පුද්ගලයා විසින් දෙවැන්නහුට සැලකළකල්හි කෙළවර සිඳුනේවේයයි කියයි.
“**අදුට්ඨල්ලං ආපත්තිං**” සෙසු පඤ්චොපත්තිස්කන්‍ධ “**අනුපසම්පන්නස්ස දුට්ඨුල්ලං වා අදුට්ඨුල්ලං වා අජ්ඣාචාරං”** මෙහි අනුපසම්පන්නයකුගේ සුක්කවිසට්ඨිය හා කායසංසග්ගරාගයද යන මෙය දුළුල්වරද නම්වේ. මෙහි සෙස්ස ප්‍රකටමය. ධුරනික්‍ෂෙප සමුත්‍ථානිකය. කායවාචාචිත්තයෙන් හටගනියි. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දු:ඛවෙදනයි.
පඤ්චම ශික්‍ෂාපදයෙහි - **“අඞ්ගුලියො දුක්‍ඛා භවිස්සන්ති**” අකුරු ලියන්නහුගේ ඇඟිලි පීඩාවට පත් වන්නේයයි සිතූහ. “**උරස්සදුක්‍ඛො**” ගණිතයෙහි හික්මෙන්නහු විසින් බොහෝ දෙය සිතිය යුතුවේ. එයින් මොහුගේ හෘදය පෙළෙන්නේයයි සිතූහ. **“අක්‍ඛිනි දුක්‍ඛා භවිස්සන්ති**” රන්කරු සිප්හි හික්මෙන්නහු විසින් කහවණු පෙරළ පෙරළා දැක්ක යුත්තේ වෙයි. එයින් මොහුගේ ඇස් දුකින් පෙළේයයි සිතූහ. ඩංසාදීන් අතුරෙහි **“ඩංසා**” යනු පිඟුවන් මැස්සෝය. “**දුක්‍ඛානං**” දුකින් ඉවසිය යුතු වූ. “**තිබ්බානං**” දැඩිවූ. **“ඛරානං”** තියුණුවූ. **“කටුකානං”** පරුෂ වූ. මන නොවඩන බැවින් කුළුරස වැනිවූ. **“අසාතානං**” නොමිහිරිවූ. “**පාණහරානං**” දිවි හැරගන්නාවූ
**“සීමං සම්මන්නති**” අලුත් සීමාවක් බඳියි. කුරුන්‍දියෙහි වනාහි උදකුක්‍ඛෙපය පිරිසිඳීමෙහිද දුක්කටය කියනලදී. “**පරිපුණ්ණවීසතිවස්සො”** පිළිසිඳ ගැනීම පටන් පිරිපුන් විසිවයස් ඇත්තේ. ගර්‍භවීස තෙමේද පිරිපුන් විසිවයස් ඇත්තේමයි ගිණීමට යන්නේය.
එසමයෙහි වනාහි ගැබෙහි හොත් මාස සමග විසිවයස් ඇත්තාවූ **කුමාරකාශ්‍යප** තෙමේ උපසපන් වූයේ වේ. එකල්හි ආයුෂ්මත් කුමාරකාශ්‍යපහට ‘භාග්‍යවතුන් වහන්සේ විසින් උනුවිසිවයස් ඇති පුද්ගල තෙමේ උපසපන් නොකටයුතුය’යි පනවන ලද්දේය. මමද පිළිසිඳ ගැනීමෙහි පටන් විසිවයස් ඇතියෙම් උපසපන් වූයෙමි. එහෙයින් උපසමපන් වූයෙම්ද, උපසපන් නොවූයෙම්දැ’යි මෙබඳු සිතෙක් වූයේය. භාග්‍යවතුන් වහන්සේට මෙකරුණ සැලකළහ. ‘මහණෙනි’ මවුකුසෙහි යම් පළමු සිතෙක් උපන්නේද, ප්‍රථම විඥානයෙක් පහළ වූයේද, එතැන් පටන් ඔහුගේ ඕ ම ජාතිය වන්නීය. මහණෙනි’ පිළිසිඳ ගැනීමෙහි පටන් විසිවයස් ඇත්තහු උපසපන් කරන්නට අනුදනිමි’යි වදාළසේක.
එහි යමෙක්, දොළොස් මසක් මවුකුස වැස වප්මස මහා පවුරුනු දිනයෙහි උපන්නේද, හෙතෙමේ එතැන් පටන් එකුන් විසිවන වසෙහි වප්මස පුන්පොහොයෙහි යම්තාක් මහාපවාරණය වේද, ඒ දිනය ඉක්මවා පෑළවිය දිනයෙහි උපසපන් කටයුතුය. මේ උපායයෙන් ගර්‍භමාසය වැඩිවූ කල්හි පිරිහෙළීමද අඩුවූ කල්හි වැඩීමද දතයුතුය.
පුරාතන ස්ථවිරයන් වහන්සේලා දොළොස් මසක් මවුකුස වැස මහාපවුරුණු දිනයෙහි උපන්තැන් පටන් එකුන් විසිවයස් ඇත්තාවූ හෙරණහු නිකිණිමස පෞණිමිය ඉක්මවා පශ්චිමකයන් විසින් වස් එළැඹිය යුතු පෑළවිය දිනයෙහි උපසම්පදා කෙරෙත්. ඒ කුමක් හෙයින, යත්:- එහිලා කියනු ලැබේ. එක් වසෙක චාතුද්දසී පොහොය සසෙක් වේ. මෙසේ විසි වසෙහි සිවුමසෙක් පිරිහේ. රජහු, තෙවන තෙවන වසෙහි වස උඩට අදිත්. (තෙවන වසෙහි එක් මසක් අධිකමාස වසයෙන් හරිමින් වස්සුක්කඩ්ඪනය කරති. යන අර්‍ත්‍ථයි. කුමක් හෙයින යත්: තෙවන වසෙහි දහතුන් මසෙක් වේ. වසකට දොළොස් මස බැවින් අටළොස් වස්හි අධික මාසයක් වෙන්ව ගෙණ සමසක් වැඩේයයි කියනලදී). මෙසේ අටළොස් වස්හි සමසෙක් වැඩේ. ඒ සමසින් උපොසථ වසයෙන් පිරිහුනු සිවුමස බැහැර කොට දෙමසෙක් ඉතිරි වේ. ඒ දෙමස ගෙණ විසි වස පිරුනේ වේයි අධිකමාස සමග පිරිපුන් විසිවස ඇති බැවින් සැක නැතිව නිකිණි මස පෞණිමිය ඉක්මවා පෑළවිය දිනයෙහි උපසම්පදා කෙරෙත්. මෙහි වනාහි යමෙක් පවරා විසිවස් ඇත්තේ වන්නේද, ඔහු සඳහා ‘එකුනවීසති වස්සං’යි කියන ලදී. (යම්හෙයකින් ගර්‍භමාසයෝ ගණනූපග වෙත්ද) එහෙයින් යමෙක් තෙමේ මවුකුසෙහි දොළොස් මසක් විසූයේද, හෙතෙමේ එක්විසිවයස් ඇත්තේ වේ. යමෙක් තෙමේ සත්මසක් විසූයේද, හෙතෙමේ සත්මසක් අධිකකොට ඇති විසිවයස් ඇත්තේ වේ. සමසින් උපන්නේ වනාහි ජීවත් නොවේ.
“**අනාපත්ති ඌනවීසති වස්සං පරිපුණ්ණසඤ්ඤී**” මෙහි උපසපන් කරන මහණහුට කිසියේත් ඇවැත් නොවේ. පුද්ගල තෙමේ වනාහි අනුපසම්පන්න වේ. ඉදින් අනුපසම්පන්නවූ හෙතෙමේද සවස් ඇවෑමෙන් අනිකකු උපසපන් කෙරේද, උපසපන්ය යන් සන් ඇතිව දසවස් පිරීමෙන් උපාද්ධ්‍යයව උපසම්පදා කරන ඔහු හැර ගණය පිරේ නම්, එහි උපසම්පදාව ලත් තැනැත්තේ මැනැවින් උපසපන් වූයේ වේ. අඩු විසිවයස් ඇතිව උපසම්පන්නයි ව්‍යවහාරයට පැමිණ වසන හෙතෙමේද, යම්තාක් නොදනීද, ඒතාක් ඔහුට ස්වර්‍ගාන්තරායෙක් නොවේමය. මොක්‍ෂාන්තරායෙක්ද නොවේ. දැන නැවත උපසම්පදා වියයුතුය. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ෂෂ්ඨ ශික්‍ෂාපදයෙහි - “**පටියාලොකං**” සූර්‍ය්‍යලෝකයට විරුද්ධ මුඛයට. පැසුළුදෙසට යන අර්‍ත්‍ථයි. **“කම්මිකා**” අයබදු ගන්නා තැන කම්කරුවෝ.
“**රාජානං වා ථෙය්‍යං ගචඡන්ති**” රජුන්ගෙන් හෝ සොරකම්කොට වඤ්චා කොට රජු සතු කිසිවක් ගෙණ දැන් ඔහුට නොදෙන්නෙමු’යි යෙත්
**“විසඞ්කතෙන”** අසුවල් කාලයෙහි යම්හයි කථා කොට ගෙණ ඒ නියම කරගත් කාලය වැරදවීමෙන්ද, නියම කරගත් දවස වැරදවීමෙන්ද යන මහණහුට ඇවැත් නොවේ. මග වැරදවීමෙන්ද, වන වැරදවීමෙන්ද, ඇවැත් වේමය. මෙහි සෙස්ස භික්‍ෂුණී වර්‍ගයෙහි කියූ නය ඇති බැවින් ප්‍රකටමය. ථෙය්‍යසත්‍ථසමුත්‍ථානිකය. කායචිත්තයෙන්ද කායවාචාචිත්තයෙන්ද හටගනියි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
සප්තම ශික්‍ෂාපදයෙහි - “**පධූපෙන්තො නිසීදති**” සුස්මමින් (දුකෙන් යුක්තව) තමන්හටම පරිභව කරමින් හුන්නේය. “**න අයෙපා සො භික්‍ඛු මං නිපාතෙසි**” ආර්‍ය්‍යය මේ මහණතෙමේ මා නොනික්මවූයේය. මා ගෙණ නොගියේය, යන අර්‍ත්‍ථයි. මෙහි සෙස්ස සමුට්ඨානාදිය සමග, මෙහෙණක සමග සංවිධාන කොට ගෙණ එක් දිග්මගකට පැමිණීම කියූ ශික්‍ෂාපදයෙහි කියනලද නයින්ම දතයුතුය.
අෂ්ටම ශික්‍ෂාපදයෙහි- ගිජුලිහිණියන් නැසූහයි ගද්ධබාධි නම් වේ. පෙර ගිජුලිහිණියන් නැසූ පුරුෂයෝ මොහුගේනුයි ගද්ධබාධිපුබ්බ නම්වේ. ගද්ධබාධිපූර්‍ව වූ ඒ ගිජුලිහිණි නසන කුලයෙහි උපන්නක්හටය යන අර්‍ත්‍ථයි.
ස්වර්‍ගමොක්‍ෂයන්ට අනතුරු කෙරෙත්නුයි “**අන්තරායික**” නම්වේ. ඔවුහු කම්ම, කිලෙස, විපාක, උපවාද, ආණාවීතික්කම වසයෙන් පස්වැදෑරුම් වෙත්. එහි පඤ්චානන්තර්‍ය්‍ය කර්‍මයෝ කර්‍මාන්තරායික නම් වෙත්. භික්‍ෂුණී දූෂකකර්‍මය එසේය. ඒ භික්‍ෂුණීදූෂකකර්‍මය මොක්‍ෂයටම අනතුරු කරන්නේය. ස්වර්‍ගයට අන්තරාය නොකරන්නේය. නියතමිත්‍ථ්‍යා දෘෂ්ටිධර්‍මයෝ ක්ලෙශාන්තරායික නම්වෙත්. පණ්ඩක තිරච්ඡානගත උභතො බ්‍යඤ්ජනකාදීන්ගේ ප්‍රතිසන්‍ධිචිත්තොත්පාද ධර්‍මයෝ විපාකාන්තරායික නම් වෙත්. ආර්‍ය්‍යොපවාදයෝ උපවාදාන්තරායික නම් වෙත්. ඒ අර්‍ය්‍යොපවාදයෝ යම්තාක් ආර්‍ය්‍යයන් කමා නොකරවත්ද ඒතාක්ම අන්තරායික වෙත්. කමා කරවීමෙන් මත්තෙහි ආර්‍ය්‍යොපවාදාන්තරායිකයෝ නොවෙත්. සිතා දැන පැමිණි ආපත්තීහු, ආඥාව්‍යතික්‍රමාන්තරායිකයෝය. ඒ ආපත්තීහුද යම්තාක්කල් භික්‍ෂුභාවය පිළිදන්වාද, ගරුකාපත්තියට පැමිණියේ එයින් නොනැගී සිටීද, ලහුකාපත්තියට පැමිණියේ නොදෙසාද, ඒතාක්ම අන්තරායික වෙන් ඔවුහුද භික්‍ෂුභාවයෙන් මිදීමෙන් හා පැමිණි ආපත්තීන්ගේ පාරිශුද්ධියෙන්ද මත්තෙහි ආඥාව්‍යතික්‍රමාන්තරායිකයෝ නොවෙත්.
එහි මේ අරිෂ්ට භික්‍ෂු තෙමේ බහුශ්‍රැතය. ධර්‍මකථිකය. එහෙයින් ප්‍රඥප්ති ව්‍යතික්‍රමාන්තරායිකයන් හැර සෙසු අන්තරායකරධර්‍ම දන්නේය. විනයෙහි දක්‍ෂ නොවන බැවින් ප්‍රඥප්ති ව්‍යතික්‍රමාන්තරායිකයන් නොදන්නේය. එහෙයින් රහසිගත වූයේ ‘මේ ගිහියෝ පස්කම් කොටස් වළදමින් සොතාපන්නද වෙති. සකෘදාගාමීහුද වෙති. අනාගාමීහුද වෙත්. භික්‍ෂූහුද මන වඩන, ඇසින් විඳගතයුතු රූප-පෙ-දකිත් -පෙ-කයින් විඳිය යුතු වූ පැහැසිය යුතුදෙය පහසත්. මොළොක්වූ ආස්තරණපාපුරණාදීන් පරිභොග කරත්. මේ සියල්ල පරිභොග කිරීම වටියි. එසේ නම් කුමක් හෙයින් ස්ත්‍රීරූප-පෙ-ස්ත්‍රීස්පර්‍ශ නොවටිත්ද, මොවුහුද වටිත්ය’යි මෙසේ සිතුයේය. මෙසේ අනවද්‍යප්‍රත්‍යයපරිභොග රසය හා සාවද්‍ය කාමගුණ පරිභොගරසය සසඳා ඡන්‍දදරාගසහිත වූ පරිභොගයද, ඡන්‍දරාග රහිත පරිභොගයද, එකක් කොට දළ වැහැරී සමග ඉතා සියුම්හුයක් එක්කොට ගටන්නකුමෙන්, අබැටක් සමග මහමෙර සමබවට පමුණුවන්නකු මෙන් ලාමක දෘෂ්ටියක් උපදවා ‘කිම, භාග්‍යවතුන් වහන්සේ විසින් මහමුහුද හෙයක් වසයෙන් බඳින්නකු විසින් මෙන් මහත් උත්සාහයෙන් ප්‍රථම පාරාජිකය පණවන ලද්දේ ද, මෙහි දොසක් නැත්තේයයි සර්‍වඥතාඥානය සමග ප්‍රතිවිරුද්ධ වෙමින් භව්‍යපුද්ගලයන්ගේ ආශාව සිඳිමින් ජින නම් වූ භාග්‍යවතුන් වහන්සේගේ දේශනා සඞ්ඛ්‍යාත ආඥාචක්‍රයට පහර දුන්නේය. “**තථාහං භගවතා ධම්මං දෙසිතං ආජානාමි”** යනාදිය එහෙයින් කීයේය.
“**අට්ඨිකඞ්කපලූපමා**” යනාදි තන්හි මඳ රසවිඳගැනීම් ඇති අර්‍ත්‍ථයෙන් ඇට සැකිල්ලකට බඳු උපමා ඇතියහ. **“මංසපෙසූපමා**” බොහෝ දෙනාට සාධාරණාර්‍ත්‍ථයෙන් මස්වැදැල්ලකට බඳු උපමා ඇතියහ. ‘තිණුක්කූපමා’ අනුපායප්‍රති පත්තියෙන් දැන්ද මතුද දවන අර්‍ත්‍ථයෙන් තණසුලකට බඳු උපමා ඇතියහ. **“අඞ්ගාරකාසූපමා**” මහත්ව තැවීමට කරුණු වන අර්‍ත්‍ථයෙන් අඟුරු වළකට බඳු උපමා ඇතියහ. **“සුපිනකූපමා**” මඳකලක් එළඹ සිටීම් අර්‍ත්‍ථයෙන් සිහිනයකට බඳු උපමා ඇතියහ. “**යාචිතකූපමා**” තාවකාලිකාර්‍ත්‍ථයෙන් ඉල්වාගත් දෙයකට බඳු උපමා ඇතියහ. “**රුක්‍ඛඵලූපමා”** සියලු අඟපසඟ බිඳීම් අර්‍ත්‍ථයෙන් රුක් ඵලයනට බඳු උපමා ඇතියහ. **“අසිසූනූපමා**” කෙටීම් අර්‍ත්‍ථයෙන් කඩුව හා මස්ලොඹුකට බඳු උපමා ඇතියහ. **“සත්තිසුලූපමා**” විනිවිද යන අර්‍ත්‍ථයෙන් සැත්හුලකට බඳු උපමා ඇතියහ. “**සප්පසිරූපමා**” සැක බිය සහිතය යන අර්‍ත්‍ථයෙන් සප්හිසකට බඳු උපමා ඇතියහ. මෙහි මේ සඞ්ක්‍ෂෙපයයි. විස්තරය වනාහි ප්‍රපඤ්චසූදනී නම්වූ මද්ධ්‍යමනිකායාර්‍ත්‍ථකථාවෙන් ගතයුතුය. “**එවං ව්‍යා ඛො”** මෙසේ මෙන්මය. මෙහි සෙස්ස පෙර කියනලද නය ඇති බැවින් ප්‍රකටමය.
සමනුභාසනසමුත්‍ථානිකය. කායවාචාචිත්තයෙන් හටගනියි. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශල චිත්තයි. දුඃඛවෙදනයි.
නවම ශික්‍ෂාපදයෙහි- **“අකටානුධම්මෙන**” ඇවැත නොදැක්මෙහි හෝ පැමිණි ඇවැත සඳහා පිළියම් නොකිරීමෙහි හෝ ලාමක දෘෂ්ටිය නොහැරීමෙහි හෝ ධර්‍මයෙන් විනයයෙන් ශාස්තෘ ශාසනයෙන් උත්ක්‍ෂෙපණීය කර්‍මයෙන් බැහැර කරන ලද්දහුගේ අනුලොම්වත දැක කළ ඇතුළත් කිරීම අනුධර්‍මැයි කියනු ලැබේ. ඒ (ඇතුළත් කිරීමයි කියූ) ඔසරණාසඞ්ඛ්‍යාත අනුධර්‍මය තෙමේ යමක්හට නොකරන ලද්දේ ද, මෙතෙමේ නොකළ ඔසාරණය ඇත්තේ නම. එබන්දකු සමග යන අර්‍ත්‍ථයි. එහෙයින්ම මේ ශික්‍ෂාපදයාගේ පදභාජනයෙහි **“අකටානුධම්මො නාම උක්‍ඛිත්තො අනොසාරිතො**”යි වදාරන ලදී.
“**දෙති වා පතිගණාති වා”** එක් ප්‍රයොගයකින් බොහෝ ආමිස දෙන මහණහුටද, ගන්නහුටද එක් පාචිත්තියක් වේ. කඩ කඩකොට දෙන්නහුටද ගන්නහුටද යථොක්තදෘෂ්ටිය නොහළ බැවින් සමනුභාෂණ කර්‍මය කළ මහණහු සමග ගනුදෙනු කරන ප්‍රයොග ගණනින් පාචිත්තියාපත්තීහු වෙත්. මෙහි සෙස්ස ප්‍රකටමය. ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
දශම ශික්‍ෂාපදයෙහි - **“දිට්ඨිගතං උප්පන්නං**” අරිෂ්ට මහණහුට මෙන් නුනුවණින් ඉල්පෙන්නාවූ මේ කණ්ටක හෙරණහුටද ලාමක දෘෂ්ටියක් උපන. **“නාසෙතු”** මෙහි වාසනා තොමෝ සංවාසනාසනා ලිඞ්ගනාසනා දණ්ඩකම්මනාසනායි තෙවැදෑරුම් වන්නීය. එහි ඇවැත් නොදැකීම් ආදිය නිමිති කොට කරන උත්ක්‍ෂෙපණා තොමෝ සංවාසනාසනා නම. ‘දූෂක තෙමේ නැසිය යුතුය, මෙත්තියා භික්‍ෂුණිය නසවුයි ලිඞ්ගනාසනා නම. ‘ඇවැත’ සමණුද්දෙස, තා විසින් අද පටන් ඒ භාග්‍යවතුන් වහන්සේ ශාස්තෘහුයි නොම කියයුතුයි, යන මේ දණ්ඩකම්මනාසනා නම. මෙහි මේ දණ්ඩකම්ම නාසනා තොමෝ අදහස් කරන ලදී. එහෙයින් “**එවඤ්ච පන භික්‍ඛවෙ නාසෙතබ්බො -පෙ- විනස්ස**”යි වදාළ සේක. එහි “**චර”** යනු ‘යව’ යන අර්‍ත්‍ථයි. “**පරෙ” **යනු පහවයව, මෙහි නොසිටුව. මමත්‍වය නැත්ත, “**විනස්ස”** නැසෙව. යම් තැනක ගියහු නොදක්නෙමුද එහි යව.
**“උපලාපෙය්‍ය**” සිවුරු ආදිය හා උද්දෙස පරිපුච්ඡාදිය දීමෙන් නලවන්නේය. **“උපට්ඨාපෙය්‍ය**” ඒ හෙරණහු ලවා තමාට උපස්ථාන කරවා ගන්නේය. සෙස්ස සමුත්‍ථානාදිය සමග අරිට්ඨ ශික්‍ෂාපදයෙහි කී නයින්ම දතයුතුය.
සහධම්මික වර්‍ගය
සහධාර්මික වර්‍ගය පිළිබඳ ප්‍රථම ශික්‍ෂාපදයෙහි - “**එතස්මිං සික්‍ඛාපදෙ**” මේ ශික්‍ෂාපදයෙහි යමක් කියන ලද්දේ ද, එහි ඒතාක් නොහික්මෙන්නෙමි. “**ආපත්ති පාචිත්තියස්ස**” මෙහි වනාහි වචනයක් වචනයක් පාසා ඇවැත් දතයුතුය. **“සික්‍ඛමානෙන භික්‍ඛවෙ භික්‍ඛුනා”** අවවාදය විසින් පිළිගෙන හික්මෙනු කැමැතියකුම වී දැනගත යුත්තේද වේ. විචාරිය යුත්තේද වේ. පරීක්‍ෂා කටයුතුද වේ. මෙහි සෙස්ස දුබ්බච ශික්‍ෂාපදයෙහි කියූ නයින්ම පදාර්‍ත්‍ථ වශයෙන් දතයුතුය. විනිශ්චය වශයෙන් ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනය.
ද්විතීය ශික්‍ෂාපදයෙහි - **“විනයකථං කථෙති**” විනයකථා නම් කප්පිය අකප්පිය ආපත්ති අනාපත්ති සංවර පහාණ යන මෙයින් යුක්තකථාය. ඒ විනයකථාව කියයි. “**විනයස්ස වණ්ණං භාසති**” විනය පිළිබඳ වර්‍ණනා නම් පස්වැදෑරුම්වූද, සත්වැදෑරුම්වූද, ආපත්තිස්කන්‍ධයන්ගේ වසයෙන් මාතෘකා තබා පදභාජනයෙන් වර්‍ණනා කිරීමය. එය කියයි. **“විනයපරියත්තියා වණ්ණං භාසති**” විනය පුහුණු කරන්නවුන්ගේ විනය පර්‍ය්‍යාප්තිය මුල්කොට සිටි වර්‍ණනාව ගුණය ආනිසංසය කියයි. විනයධර තෙමේ වනාහි විනයපර්‍ය්‍යාප්තිය මුල්කොට අනුසස් පසක් අනුසස් සයක් අනුසස් සතක්, අනුසස් අටක්, අනුසස් නවයක්, අනුසස් දසයක්, අනුසස් එකොළොසක් ලබයි. ඒ සියලු අනුසස් කියාය යන අර්‍ත්‍ථයි. කවර නම් පස් අනුසයක් ලබාද, යත්:- තමාගේ ශීලස්කන්‍ධගොපනාදී වූ පස් අනුසසක් ලබයි.
‘මහණෙනි’ විනයධර පුද්ගලයා කෙරෙහි මේ අනුසස් පසෙක් වේ. තමාගේ ශීලස්කන්‍ධය, කරඩුවක ලූ මැණික යම්සේ නොනැසේද, විපතට නොපැමිණේද, එසේ මොනවට ගොපනය කරන ලද්දේ මොනවට රක්නා ලද්දේ වේ. කැප අකැප නිසා උපන් කුකුසෙන් මඩනා ලද්දවුන්ට පිළිසරණ වේ. සඟමැද විශාරදව කථා කරන්නේය. කරුණු සහිත වචනයෙන් සතුරන් තෙජස් රහිත කොට ඔවුන්ට මනා නිගැන්මෙන් නිගා කරයි. සද්ධර්‍මස්ථිතිය පිණිස පිළිපන්නේ වේ’යි මෙය වදාරන ලද්දේය.
කෙසේ මොහු විසින් තමාගේ ශීලස්කන්‍ධය මනාකොට ගොපනය කරන ලද්දේ මනාකොට රක්නා ලද්දේ වේද, යත්:- මේ ශාසනයෙහි ඇතැම් මහණෙක් තෙමේ ඇවැතට පැමිණෙනුයේ අලජ්ජිතා, අඤ්ඤාණතා, කුක්කුච්චපකතතා, අකප්පියෙ කප්පියසඤ්ඤිතා, කප්පියෙ අකප්පියසඤ්ඤිතා, සතිසම්මොසා යන සයඅයුරෙන් පැමිණේ.
අලජ්ජිතාවෙන් කෙසේ පැමිණේද, යත්:- නොකැපබව දන්නේම ශික්‍ෂාව මැඩ වස්තුව්‍යතික්‍රමය කරයි. මෙය වදාරන ලදී :-
‘දැන සිතා ඇවතට පැමිණේද, පැමිණි ඇවැත සඟවාද, අගතියට යේද, මෙබඳු පුද්ගලයා තෙමේ අලජ්ජියි කියනු ලැබේ’යි.
අඤ්ඤණතාවෙන් කෙසේ පැමිණේද යත්? අඥාන පුද්ගල තෙමේ අඥානභාවයෙන් මන්‍දවූයේ අවිසදභාවයෙන් මූඪ වූයේ කටයුතු නොකටයුතු නොදන්නේ නොකටයුතු කරයි. කටයුතු වරදයි. වළකයි. මෙසේ අඥානභාවයෙන් ඇවැතට පැමිණේ.
කුකුසෙන් මැඩුනු බැවින් කෙසේ ඇවැතට පැමිණේද, [missing trans]
අකැපයෙහි කැපයි සන් ඇති බැවින් කෙසේ ඇවැතට පැමිණේද, යත්:- වලස්මස්, හූරුමස්යි අනුභව කරයි. දිවිමස්, මුවමස්යි, අනුභව කරයි. අකැප බොජුන්, කැපබොජුන්යි බුදියි. නොකාලයෙහි කාලයි හැඟීමෙන් බුදියි. අකැප පැන්, කැප පැන්යි බොයි. මෙසේ අකැපයෙහි කැපයි සන් ඇති බැවින් ඇවැතට පැමිණේ.
කැපයෙහි අකැපයි සන් ඇති බැවින් මෙසේ පැවැතට පැමිණේද, යත්:- හූරුමස්, වලස්මස්යි කයි. මුවමස්, දිවිමස්යි කයි. කැපබොජුන් අකැප බොජුන්යි බුදියි. කාලයෙහි නොකාලයි බුදියි. කැප පැන්, අකැප පැන්යි බොයි. මෙසේ කැපයෙහි අකැපයි සන් ඇති බැවින් ඇවතට පැමිණේ.
සිහිමුළාවෙන් කෙසේ ඇවැතට පැමිණේද, යත්:- සහසෙය්‍ය චීවරවිප්පවාස භෙසජ්ජ චීවරකාලයන් ඉක්මවීම් හේතුවෙන් සිහිමුළාවෙන් ඇවතට පැමිණේ. මෙසේ මේ ශාසනයෙහි ඇතැම් මහණෙක් තෙමේ මේ සයයුරෙන් ඇවැතට පැමිණේ.
විනයධරතෙමේ වනාහි මේ සයයුරෙන් ඇවැතට නොපැමිණේ. අලජ්ජීභාවයෙන් කෙසේ ඇවතට නොපැමිණේද, යත්:- ඒ විනයධර තෙමේ වනාහි ‘පින්වත්නි’ බලනු මැනැවැ, මෙතෙමේ කැප අකැප බව දන්නේම ශික්‍ෂාපදව්‍යතික්‍රමය කෙරේය’යි මේ පරොපවාද රක්නේද, ඇවැතට නොපැමිණේ. මෙසේ අලජ්ජිභාවයෙන් ඇවැතට නොපැමිණේ. ඉක්මන්කම නිසා පැමිණියාවූද, දෙසීමෙන් පිරිසිදුබවට පැමිණෙන්නාවූද, ඇවැත දෙසා වුට්ඨානගාමිනී වූ ඇවැතින් නැගිට පිරිසිදුබවෙහි පිහිටා ගනියි. එහෙයින් -
‘දැන සිතා ඇවතට නොපැමිණේ. පැමිණි ඇවැත නොවසයි. අගතියටද නොයයි. මෙබඳු පුද්ගල තෙමේ ලජ්ජියි කියනු ලැබේ.
මේ ලජ්ජිභාවයෙහි පිහිටියේම වේ.
අඥානභාවයෙන් කෙසේ ඇවැතට නොපැමිණේද, යත්:- ඒ විනයධර තෙමේ වනාහි කැප අකැපය දනියි. එහෙයින් කැපවූවක්ම කරයි. අකැපයක් නොකරයි. මෙසේ අඥානභාවයෙන් ඇවැතට නොපැමිණේ.
කුකුසෙන් මැඩුන බැවින් කෙසේ ඇවතට නොපැමිණේද, යත්:- ඒ විනයධරතෙමේ වනාහි කැප අකැපය නිසා කුකුසක් උපන් කල්හි වස්තුව බලා මාතෘකාවද, පදභාජනයද, අන්තරාපත්තියද, ආපත්තියද, අනාපත්තියද බලා කැප වේ නම්, කරන්නේය. අකැප වේ නම් නොකරන්නේය. මෙසේ කුකුසෙන් මැඩුනු බැවින් ඇවැතට නොපැමිණේ.
අකැපයෙහි කැපයි හැඟීම් ආදියෙන් කෙසේ ඇවැතට පැමිණේද, යත්- ඒ විනයධර තෙමේ වනාහි කැප අකැප බව දනියි. එහෙයින් අකැපයෙහි කැප හැඟීම් ඇත්තේ නොවේ. කැපයෙහි අකැප සන් ඇත්තේ නොවේ. මොහුගේ සිහිය මැනැවින් පිහිටියා වේ. ඉටිය යුත්ත ඉටයි. විකපනය කටයුත්ත විකපනය කරයි. මෙසේ මේ සයයුරෙන් ඇවැතට නොපැමිණේ. ඇවැතට නොපැමිණෙන්නේ නොකඩවූ සිල් ඇත්තේ පිරිසිදු සිල් ඇත්තේ වේ. මෙසේ මොහු විසින් තමන්ගේ ශීලස්කන්‍ධය මොනවට ගොපනය කරන ලද්දේ, මොනවට රක්නා ලද්දේ වේ.
කුකුසෙන් මඩනා ලද්දවුන්ට කෙසේ පිළිසරණ වේද, යත්: පිටත රටවලද පිටත දනවුවලද උපන් කුකුස් ඇති භික්‍ෂූහු ‘අසුවල් නම් වෙහෙරෙහි විනයධරයෙක් වසා’යි දුරිනිදු ඔහු වෙතට පැමිණ කුකුස් විචාරත් ඒ විනයධර තෙමේ ඔවුන් විසින් කළ කර්‍මයෙහි වස්තුව බලා, ආපත්ති අනාපත්ති ගරුකලහුකාදිභෙද සලකා, දෙසනාගාමිනී ඇවැත දෙසවා, වුට්ඨානගාමිනී ඇවතින් නැගිටුවා පිරිසිදු බැව්හි පිහිටුවාලයි. මෙසේ කුකුසෙන් මැඩුනවුන්ට පිළිසරණ වේ.
**“විසාරදො සඞ්ඝමජ්ඣෙ වොහරති**” සඟමැද කතා කරන විනය නොදන්නහුට බිය හා තැතිගැණීම පැමිණේ. විනයධරයාට වනාහි ඒ බිය හා තැතිගැණීම නොවේ. කුමක් හෙයින්ද, යත් ‘මෙසේ කියන්නහුට දොසෙක් වේ, මෙසේ දොසෙක් නොවේය’යි දැන කියන බැවිනි.
**“පච්චත්‍ථිකෙ සහධම්මෙන සුනිග්ගහිතං නිග්ගණ්හාති**” මෙහි සතුරෝ තමාට තමා සතුරුවූවෝද, සසුනට සතුරු වූවෝදැයි දෙපරිදි වෙත්. එහි මෙත්තිය භුම්මජක භික්‍ෂූහුද, වඩ්ඪ නම් ලිච්ඡවීද, අමූලික වූ අන්තිම වස්තුවෙන් චොදනා කළහ. මොවුහු තමාට තමා සතුරු වූවෝය. දුශ්ශීලවූ ලාමක ස්වභාව ඇත්තාවූ අන්‍යවූද, යම් කෙනෙක් වෙත්ද, ඒ සියල්ලෝ තම තමන්ට සතුරු වූවෝය. විපරිත දැකුම් ඇති අරිෂ්ට භික්‍ෂු, කණ්ටකසාමණෙර, විශාලාමහනුවර වැසි වජ්ජිපුත්‍රක භික්‍ෂූහු හා පරූපහාර අඤ්ඤාණ කඞ්ඛාපරවිතාරණාදි වාද ඇති මහාසඞ්ඝිකාදීහුද යන නොබුදුවූවන්ගේ අවවාදය බුදුවූවන්ගේ අවවාදයයි කළ රුකුල්දිම් ඇත්තාහු සසුනට සතුරෝ වෙති. ඒ සියල්ලෝම සහධර්‍මයෙන් කරුණු සහිත වචනයෙන් යම්සේ අසද්ධර්‍මය පිහිටුවන්නට නොහැකිවෙත්ද, එසේ හිස ඔසොවන්නට නොදී, ඔවුන්ට තදින් නිග්‍රහ කරයි.
“**සද්ධම්මට්ඨිතියා පටිපන්තො හොති**” මෙහි ත්‍රිපිටක බුද්ධවචනය පර්‍ය්‍යාප්තිසද්ධර්‍ම නම්වේ. තෙළෙස් දුහඟගුණ, තුදුස් කඳුවත්, දෙයාසූ මහවත් යන මෙය ප්‍රතිපත්තිසද්ධර්‍ම නම්වේ. [missing trans]
එහි ඇතැම් ස්ථවිරයන් වහන්සේලා ‘ආනන්‍ද’ මා විසින් තොපට යම් ධර්‍මයක් විනයක් දෙසන ලදද, පනවන ලදද, ඒ ධර්‍මවිනය තෙමේ මාගේ ඇවෑමෙන් තොපට ශාස්තෲ වන්නේය යන මේ සූත්‍රයෙන් ශාසනයට මුල පර්‍ය්‍යාප්තියයිද, ඇතැම් ස්ථවිරයන් වහන්සේලා ‘සුභද්‍ර’ මේ භික්‍ෂූහු මැනැවින් වසන්නාහු නම්, ලොකය රහතුන්ගෙන් ශුන්‍ය නොවන්නේය, යන මේ සූත්‍රයෙන් ශාසනයට ප්‍රතිපත්තිය මූලයයිද කියා යම්තාක් කල් මොනවට පිළිපන් පස්නමක් භික්‍ෂූහු විද්‍යාමාන වෙත්ද, ඒතාක් ශාසනය සිටියේ වේයයි කීහ. අනික් තෙරහු පර්‍ය්‍යාප්තිය අතුරුදහන් වූ කල්හි මොනවට පිළිපන්නහුටද ධර්‍මාවබෝධය නැතැ’යි කීහ. ඉදින් පස්නමක් භික්‍ෂූහු සතර පරිජි රකින්නාහු වෙත්ද, ඔවුහු කුලපුත්‍රයන් පැවිදිකොට පසල්දනව්වෙහි උපසම්පදා කොට, දශවර්ගික ගණයා පුරවා මද්ධ්‍යමජනපදයෙහි උපසම්පදා කරන්නාහුද, මේ උපායයෙන් විංශදවර්ගික සඞ්ඝයා පුරවා තමන්ගේද අබ්හානකර්‍ම කොට ශාසනය වැඩීමට මුල්බැසගත් බවට මහත්බවට පමුණුවන්නාහුය. මෙසේ මේ විනයධර තෙමේ තෙවැදෑරුම්වූම සද්ධර්‍මයාගේ චිරස්ථිතිය පිණිස පිළිපන්නේ වේ. මෙසේ මේ විනයධර තෙමේ ඒතාක් මේ අනුසස් පස ලබායයි දතයුතුය.
කවර නම් අනුසස් සයක් ලබාද, යත්:- උපොසථ, පවාරණ, සඞ්ඝකර්‍ම, ප්‍රව්‍රජ්‍යා, උපසම්පදා, යන මොවුහු විනයධරයාහට අයත් වන්නාහ. නිස දෙන්නේය. හෙරණුන් ලවා උවැටන් කරවන්නේය.
චාතුද්දසික උපොසථ, පණ්ණරසිකඋපොසථ, සාමග්ගිඋපොසථ, සංඝඋපොසථ, ගණඋපොසථ, පුග්ගල උපොසථ, සුත්තූද්දෙසඋපොසථ, පාරිසුද්ධි උපොසථ, අධිට්ඨාන උපොසථයි යම් මේ නව උපොසථ කෙනෙක් වෙත්ද, ඒ සියලු උපොසථයෝ විනයධරයාහට අයත් වන්නාහුය.
චාතුද්දසිකපවාරණ, පණ්ණරසිකපවාරණ, සාමග්ගිපවාරණ, සඞ්ඝපවාරණ, ගණපවාරණ, පුග්ගලපවාරණ, තෙවාචිකපවාරණ, ද්වෙවාචිකපවාරණ, සමානවස්සිකපවාරණ, යන යම් මේ නව පවාරණ කෙනෙක් වෙත්ද, ඒ නව පවාරණයෝද, විනයධරයාහට අයත් වන්නාහුය. ඔහු සතු වන්නාහුය. හෙතෙමේ ඒ පවාරණයන්ට ස්වාමි වේ.
අපලොකනකර්‍ම, ඥත්තිකර්‍ම, ඥත්තිදුතියකර්‍ම, ඥත්තිචතුත්‍ථකර්‍ම යන යම් මේ සිවු වැදෑරුම් වූ සඞ්ඝකර්‍ම කෙනෙක් වෙත්ද, ඒ සිවුවැදෑරුම් කර්‍මයෝ විනයධරයාහට අයත් වන්නාහුය.
උපාද්ධ්‍යායව කුලපුත්‍රයන්ගේ යම් ප්‍රව්‍රජ්‍යාවක්, යම් උපසම්පදාවක් කටයුත්තීද, මෝතොමෝද විනයධරයාහටම අයත් වන්නීය. අනික් ද්විපිටකධර තෙමේද මේ අපලොනකර්‍මාදිය කිරීම නොලබන්නේය. ඒ විනයධර තෙමේම නිස දෙන්නේය. හෙරණුන් ලවා උවැටන් කරවන්නේය. අනිකෙක් නිස දීම නොලබන්නේය. හෙරණුන් ලවා උවැටන් කරවීම නොලබන්නේය. හෙරණුන් ලවා උවැටන් කරවීම බලාපොරොත්තු වනුයේ වනාහි විනයධරයා වෙත උපාද්ධ්‍යායග්‍රහණය කරවා වත්පිළිවෙත් ඉවසීම ලබන්නේය. මෙහිද නිසදීම හා හෙරණුන් ලවා උවැටන් කරවා ගැනීම එක් අඞ්ගයෙකි.
මෙසේ මේ අනුසස් සය අතුරෙහි එක් අනුසසක් සමග පළමු අනුසස් පස, සයෙක් වේ. අනුසස් දෙකක් සමග සතෙක් වේ. තුනක් සමග අටෙක් වේ. සතරක් සමග නවයෙක් වේ. පසක් සමග දසයෙක් වේ. මේ සියල්ල සමග එකොළොස් අනුසස් කෙනෙක් වෙත්. මෙසේ විනයධර පුද්ගල නෙමේ පසක් සයක් සතක්, අටක්, නවයක්, දසයක්, එකොළොසක්, අනුසස් ලබායයි දතයුතුය. මෙසේ භාග්‍යවතුන් වහන්සේ මේ අනුසස් දක්වමින් විනයපර්‍ය්‍යාප්තියෙහි ගුණය වදාරන සේකැයි දතයුතුය.
“**ආදිස්ස ආදිස්ස**” නැවැත නැවැත ව්‍යවස්ථා කරවා වෙන්වෙන්කොට “**ආයස්මතො උපාලි වණ්ණං භාසති”** විනයපර්‍ය්‍යාප්තිය නිසා උපාලි ස්ථවිරයන් වහන්සේගේ ගුණය කියයි. ස්තුති කරයි. පසසයි. කුමක් හෙයින, යත්:- මාගේ ගුණ වැණීම අසාද භික්‍ෂූහු ‘උපාලි තෙරුන් වෙත විනය උගතයුතුය. විනය පුහුණු කටයුතුය’යි සිතන්නාහු නම් ඉතාම මැනැවැ’යි මෙසේ ඇති කල්හි මේ සාසනය බොහෝකල් සිටින්නේ වන්නේය. පන්දහසක් හවුරුදු මුළුල්ලෙහි පවතින්නේය.
**“තෙධ බහු භික්‍ඛු**” ඒ භික්‍ෂූහු භාග්‍යවතුන් වහන්සේගේ ගුණ වැණීම අසා ‘මේ අනුසස් සූත්‍රාන්තිකයෝ නොලබන්නාහුය. ආභිධර්මිකයෝ නොලබන්නාහුයයි ඇති සැටියෙන් වර්‍ණනා කළ අනුසස් ලැබීමෙහි උපන් උත්සාහ ඇති ස්ථවිරවූද, නවකවූද, මද්ධ්‍යම වූද, බොහෝ භික්‍ෂූහු ආයුෂ්මත් උපාලි තෙරුන් වෙත විනය පුහුණු කෙරෙත්යි මේ මෙහි අර්‍ත්‍ථය වේ. ‘ඉධ’ යන මේ පදය නිපාතමාත්‍රයෙක්මය.
**“උද්දිස්සමානෙ**” ඇදුරහු විසින් අතවැස්සාහට උදෙසනු ලබන කල්හි. හෙතෙමේ යම්හෙයකින් ඇදුරහු තමන්ගේ රුචියෙන් උදෙසන කල්හි හෝ, ඇදුරහු යාඥා කොට අතවැසියන්ට උදෙසවා ගන්නා කල්හි හෝ යම් මහණෙක් තෙමේ ඒ උදෙසීම දරාද, ඔහු හදාරන කල්හි හෝ උදෙසන්නේ නම්වේ. එහෙයින් ‘**උද්දිසන්තෙ වා උද්දිසාපෙන්තෙවා සජ්ඣායං වා කරොන්තෙ**”යි පදභාජනය වදාරන ලද්දේය. “**ඛුද්දානුඛුද්දකෙහි”** දුක්කට සඞ්ඛ්‍යාත ක්‍ෂුද්‍රාපත්තීන්ගෙන්ද දුබ්භාසිත සඞ්ඛ්‍යාත අනුක්‍ෂුද්‍රාපත්තීන්ගෙන්ද, **“යාවදෙව**” ඔවුන්ගේ පැවැත්මෙහි ඉම පිරිසිදීම් වචනයි. මෙය කියන ලද්දේ වේ. යම් කෙනෙක් තුමූ මේ ක්‍ෂුද්‍රානුක්‍ෂුද්‍රා ශික්‍ෂාපදයන් උදෙසත්ද, උදෙසවත්ද, හදාරත්ද නොහොත් ඒතාක් කල් ඔවුන් අතුරෙහි පවතිත්ද යම්තාක් කැපවේද, කැපනොවේදැයි කුක්කුච්චසඞ්ඛ්‍යාත විප්‍රතිසාරය, වෙහෙසීම විචිකිත්සාසඞ්ඛ්‍යාත මනොවිලෙඛය තෙමේද, උපදීමය නොහොත් **“යාවදෙව**” යනු අතිශයින් නිශ්චය කිරීමය. **“තස්ස සංවත්තන්ති”** යන මේ හා සම්බන්‍ධ වේ. කුකුස් පිණිස චිත්ත පීඩාව පිණිස චිත්තසංසය පිණිස බොහෝසෙයින් පවතිත්මැයි කියන ලද්දේ වේ. “**උපසම්පන්නස්ස විනයං විවණ්ණෙති**” උපසම්පන්නයකු වෙත ඔහුට මේ විනයයෙහි විමති උපදවනු කැමැත්තේ විනයෙහි නුගුණ කියයි. නින්‍දා කරයි. ගරහයි. මෙහි සෙස්ස ප්‍රකටයමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
තෘතීය ශික්‍ෂාපදයෙහි - **“අන්‍වද්ධමාසං**” අනුපිළිවෙළින් අඩමසක් අඩමසක් පාසා. යම්හෙයකින් ඒ ප්‍රාතිමොක්‍ෂය තෙමේ උපොසථ දිනයෙහි උදෙසනු ලැබේද, එහෙයින් “**අනුපොසථික”**යි පදභාජනයෙහි වදාරනලදී. “**උද්දිස්සමානෙ”** උදෙසනු ලබන කල්හි, යම් හෙයකින් වනාහි ඒ ප්‍රාතිමොක්‍ෂය තෙමේ පාමොක් උදෙසන්නහු විසින් උදෙසනු ලබන කල්හි උදෙසනු ලබන්නේ නම් වේද එහෙයින් **“උද්දිසන්තෙ**”යි පදභාජනයෙහි වදාරන ලදී. “**යං ච තත්‍ථ ආපත්තිං ආපන්නො**” ඒ පුරුදු වූ අනාචාරයෙහිදී යම් ඇවැතකට පැමිණියේ ද, ඒ ය. “**යථා ධම්මො කාරෙතබ්බො**” නොදැනීමෙන් පැමිණි බැවින් ඒ ඇවැතින් මිදීමෙක් නැත්තේය. යම්සේ වනාහි ධර්‍මවිනය සිටියේද, එසේ කරවිය යුත්තේය. දෙසීමෙන් පිරිසිදු වන ඇවතකට පැමිණියේ නම් දෙසවිය යුත්තේය. අබ්හානකර්‍මයෙන් පිරිසිදුබවට පැමිණෙන ඇවැතකට පැමිණියේ නම් එයින් නංවාලිය යුත්තේය යන අර්‍ත්‍ථයි. “**සාධුකං**” මනාකොට “**අට්ඨිකත්‍වා**” අර්‍ත්‍ථකොට ප්‍රයොජන ඇත්තෙක්යැයි කියන ලද්දේ වේ.
“**ධම්මකම්මෙ**” යනාදිතන්හි මොහාරොපණ කර්‍මය අදහස් කරන ලදී. මෙහි සෙස්ස ප්‍රකටමය. ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
චතුර්‍ත්‍ථ ශික්‍ෂාපදයෙහි - **“පහාරං දෙන්ති**” ඇවැත්නි’ පුටුවක් පනවවු, පා දෝනා පැන් ආදිය ගෙණෙවු, යනාදිය කියා සප්තදශවර්ගික භික්‍ෂූන්ට සප්තදශවර්ගික භික්‍ෂූහු පහර දෙත්.
**“පහාරං දෙති ආපත්ති පාචිත්තියස්ස”** මෙහි පහර දෙනු කැමැති බැවින් පහර දුන් කල්හි මැරේද, පාචිත්තියටම පැමිණේමය. දෙනලද පහර කරණකොට අත හෝ පය හෝ බිඳේද, හිස හෝ සිදුරු වේද, පාචිත්තියටම පැමිණේ. ‘යම්සේ මෙතෙමේ සඟමැද නොබලාද, ඔහුට එසේ කරන්නෙමි’යි මෙසේ විරූප කරන අදහසින් කණ හෝ නාසය හෝ සිඳීද, දුක්කටය වේ.
“**අනුපසම්පන්නස්ස**” ගිහියකුට හෝ පැවිද්දකුට හෝ ස්ත්‍රියක පහරදේද, සඞ්ඝාදිසෙසය වේ. [missing trans]
**“කෙනචි විහෙඨියමානො**” මිනිසකු විසින් හෝ තිරිසන්ගියකු විසින් හෝ වෙහෙසනු ලබන්නේ. **“මොක්‍ඛාධිප්පායො**” එයින් තමන්ගේ මිදීම පතමින්. “**පහාරං දෙති**” කාය ප්‍රතිබද්ධ - නිස්සග්ගිය යන මොවුන්ගෙන් එක්තරා එකෙකින් පහර දේද, ඇවැත් නොවේ. ඉදින් අතරමගදී වෙසෙනු කැමැති වූ සොරකු හෝ පසමිතුරකු ‘උපාසක’ මෙහිම සිටුව, නොඑව’යි කියා, ඒ වචනය නොගෙණ නොසලකා එන්නහුට ‘කොල යව’යි මුගුරකින් හෝ අතින් හෝ පහර දී යේද, හෙතෙමේ ඒ පහරින් මැරේද, ඇවැත් නොවේ. ව්‍යාල මෘගයන් කෙරෙහිද, මේ නයම වේ. මෙහි සෙස්ස ප්‍රකටය. මේ ශික්‍ෂාපදයාගේ සමුත්‍ථානාදීහු ප්‍රථම පාරාජික ශික්‍ෂාපදය සමාන වෙත්. මේ ශික්‍ෂාපදය වනාහි දුඃඛවෙදනයි.
පඤ්චම ශික්‍ෂාපදයෙහි - **“තලසත්තිතං උග්ගිරන්ති**” පහරදෙන අයුරු දක්වා කයද කයපිළිබඳයක්ද නගත්. **“තෙ පහාරසමුචිතා රොදන්ති**” පහර කා පුරුදු වූ ඒ සප්තදශවර්ගික භික්‍ෂූහු පෙරද ලද පහර ඇති බැවින් දැනුදු පහර දෙන්නාහුය’යි සිතමින් හඬත්, යන අර්‍ත්‍ථයි. **“පහාරස්ස මුච්ඡිතා**”යිද හදාරති. එහි පහරින් බිය ඇත්තාහ යන අර්‍ත්‍ථයි.
**“උග්ගිරති ආපත්ති පාචිත්තියස්ස**” මෙහි නගා වැරදී පහර දේද, ඒකාන්තයෙන් දරන්නට නොහැක්කහුගේ පහර වහා වදීද, පහර නොදෙනු කැමැති බැවින් දුන් බැවින් දුක්කටය වේ. පහරින් අත් ආදීන් අතුරෙහි යම් කිසිවක් බිඳේද, දුක්කටයම වේ.
“**මොක්‍ඛාධිප්පායො තලසත්තිකං උග්ගිරති**” මෙහි පෙර කියූ වස්තූන් අතුරෙහි පෙර නයින්ම අත්පා නගන්නහුට ඇවැත් නොවේ. ඉදින් වැරදී පහර දේනම් ඇවැත් නොවේමය. සමුත්‍ථානාදිය සමග සෙස්ස පළමු ප්‍රහාරශික්‍ෂාපදය සමානම වේ.
ෂෂ්ඨ ශික්‍ෂාපදයෙහි - “**අනුද්ධංසෙන්ති**” ඒ ෂඩ්වර්ගික භික්‍ෂූහු තුමූ ආකීර්ණ දොෂ ඇති බැවින් ‘මෙසේ ඇති කල්හි භික්‍ෂූහු අපට චොදනා කරන්නාහුය, ඇවැත සිහි නොකරවන්නාහුය, ආත්මාරක්‍ෂාව කරමින් පළමුකොටම භික්‍ෂූන්ට අමූලික සඞ්ඝාදිසෙසයෙන් චොදනා කරත්. මෙහි සෙස්ස තෙරසකසඞ්ඝාදිසෙසකාණ්ඩයෙහි අමූලකශික්‍ෂාපදයෙහි කියූ නය ඇති බැවින් ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මය. අකුශලචිත්තයි. දුඃඛවෙදනයි.
සප්තම ශික්‍ෂාපදයෙහි **“උපදහන්ති”** උපදවත්. “**කුක්කුච්චං උපදහති ආපත්ති පාචිත්තියස්ස**” වචනයක් වචනයක් පාසා පාචිත්තියාපත්තියි. “**අනුපසම්පන්නස්ස”** හෙරණක්හට ‘තා, මාගමක සමග රහසිව හිඳින ලද්දේය. නිදන ලද්දේය. කන ලද්දේය. බොන ලද්දේය. සඟමැද මේ මේ කරන ලදැයි මේ ආදිනයින් කුකුස් උපදවාද වචනයක් වචනයක් පාසා දුක්කට වේ. මෙහි සෙස්ස ප්‍රකටමය. සමුත්‍ථානාදීහුද අමූලකශික්‍ෂාපදය හා සමානම වූවාහුය.
අෂ්ටම ශික්‍ෂාපදයෙහි - **“අධිකරණජාතානං**” මේ භණ්ඩනාදිය කරණකොට උපන් විවාදාධිකරණය ඇත්තවුන්ගේ “**උපස්සුතිං**” බස් ඇසෙන තරම් සමීපයෙහි. යම් තැනක සිට ඔවුන්ගේ බස් අසන්නට හැකිවේද, එහිය යන අර්‍ත්‍ථයි. “**ගච්ඡති ආපත්ති දුක්කටස්ස**” මෙහි විවාදයට පැමිණි භික්‍ෂූහු කුමක් කියත්දැයි අසනු පිණිස යන මහණහුට පියවරක් පියවරක් පාසා දුක්කට වේ. “**මෙන්තෙන්තං**” අනිකකු සමග අනිකකු මන්ත්‍රණය කරන කල්හි **“මන්තෙන්තෙ**”යි හෝ පාඨයෙක් වේ. මේ අර්‍ත්‍ථමැයි
**“වූපසමෙස්සාමි**” සංසිඳීමට යන්නෙමි. කලහ නොකරන්නෙමි. **“අත්තානං පරිමොචෙස්සාමි**” තමන්ගේ අකාරකභාවය කියා තමන් මුදන්නෙමි. මෙහි සෙස්ස ප්‍රකටමය.
ථෙය්‍යසත්‍ථසමුත්‍ථානිකය. කායචිත්තයෙන්ද කායවාචාචිත්තයෙන්ද හටගනියි. සිටිතැනට අවුත් මන්ත්‍රණය කරන්නවුන්ට නොදැන්වීම් වසයෙන් කිසිකලෙක අක්‍රියසමුත්‍ථානය රුපියශික්‍ෂාපදය, අඤ්ඤවාදක ශික්‍ෂාපදය, උපස්සුති ශික්‍ෂාපදය යන මේ ශික්‍ෂාපද තුන කිසි කලෙක ක්‍රියාවෙන්ද, කිසිකලෙක අක්‍රියාවෙන්ද සමුත්‍ථානය වන බැවින් එක් පිරිසිඳීමක් ඇත්තේය. සංඥාවිමොක්‍ෂය සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
නවම ශික්‍ෂාපදයෙහි - **“සචෙ ච මයං ජානෙය්‍යාම**” ඉදින් අපි දන්නමෝ නම්. චකාරය නිපාත මාත්‍රයෙක්මය. “**ධම්මිකානං**” ධර්‍මයෙන් විනයෙන් ශාස්තෲ ශාසනයෙන් කළ බැවින් ධර්‍මයෝ මොවුන් කෙරෙහි ඇත්තාහයි, ධම්මිකනම්. ධාර්මික වූ සිවුවැදෑරුම් වූ ඒ සඞ්ඝකර්‍මයන්ගේ **“ඛීයති ආපත්තිපාචිත්තියස්ස**” මෙහි වචනයක් වචනයක් පාසා පාචිත්තිය වේ. සෙස්ස ප්‍රකටමය. ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
දශම ශික්‍ෂාපදයෙහි **- “වත්‍ථුං වා ආරොචිතං**” චොදකයා විසින්ද චුදිතකයා විසින්ද තම තමන්ගේ කථා තොමෝ කියන ලදද, අනුවිජ්ජක තෙමේ සම්මත කරන ලදද, මෙපමණකින් වස්තුවම සැලකරන ලද්දේ වේ. මෙහි සෙස්ස ප්‍රකටමය.
ධුරනික්‍ෂෙප සමුත්‍ථානිකය. කායවාචාචිත්තයෙන් හටගනියි. ක්‍රියාක්‍රියසමුත්‍ථානයි. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
එකාදශම ශික්‍ෂාපදයෙහි - “**යථාමිත්තතා**” යහලුකම් ලෙසින් ‘යමෙක් මා සමග මිත්‍රවේනම්, ඔහුට, ඔහුට දෙව’යි කියන ලද්දේ වේ. සියලු පදයන්හි මේ නයවේ. සෙස්ස උජ්ඣාපනකාදි ශික්‍ෂාපදයන්හි කියූ නය ඇති බැවින් ප්‍රකට අර්‍ත්‍ථ ඇත්තේමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශලචිත්තයි. දුඃඛවෙදනයි.
ද්වාදශම ශික්‍ෂාපදයෙහි - යමක් කිය යුතුවන්නේද, ඒ සියල්ල තිංසක කාණ්ඩයෙහි පරිණාමන ශික්‍ෂාපදයෙහි කියූ නයමවේ. මේම වනාහි වෙනස වේ. ඒ පරිණාමන ශික්‍ෂාපදයෙහි තමාට පිරිනැමූ බැවින් නිස්සග්ගිය පාචිත්තිය වේ. මේ ශික්‍ෂාපදයෙහිලා පුද්ගලයාහට පිරි නැමු බැවින් සුද්ධිකපාචිත්තිය වේ.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ත්‍රිවෙදනයි.
රාජ වර්‍ගය
රාජවර්‍ගය පිළිබඳ ප්‍රථම ශික්‍ෂාපදයෙහි - “**ඔරකො**” ස්වල්පමාත්‍රය. “**උපරි පාසාදවරගතො**” ප්‍රාසාදයෙහි මතු මහලට නැංගේ. “**අය්‍යානං වාහසා”** ආර්‍ය්‍යයන් කරණ කොට, ඒ ආර්‍ය්‍යයන් විසින් දන්වන ලද බැවින් දනිමි’යි කියන ලද්දේ වේ.
**“පිතරං පත්‍ථෙති**” සිදුරක් දැක නසන්නට කැමැති වේ. “**රාජන්තෙපුරංහත්‍ථිසම්මද්දං**” යනාදිතන්හි ඇතුන් විසින් කරනලද මැඩීම මෙහි වේය’යි ‘හත්‍ථිසම්මද්ද’ නම. හස්තිසම්බාධය යන අර්‍ත්‍ථයි. **“අස්සරථසම්මද්ද**” පදයෙහිද මේ නයම වේ. කිසි කෙනෙක් ‘සම්මත’ය හදාරත්. ඒ හැදෑරීම නොගත යුතුය. **“රඤ්ඤො අන්තෙපුරෙ හත්‍ථිසම්මද්දං**”යි ද පාඨයෙක් වේ. එහි ඇතුන්ගේ මැඩීම ‘හත්‍ථිසම්මද්ද’යි අර්‍ත්‍ථය වේ. රජුගේ අන්තඃපුරයෙහි ඇතුන්ගේ මැඩීම ‘හත්‍ථිසම්මද්ද’යි අර්‍ත්‍ථය වේ. රජුගේ අන්තඃපුරයෙහි ඇතුන්ගේ මැඩීමක් ඇත්තේයයි කියන ලද්දේ. සෙසු පදයන්හිද මෙම නයය. ‘රජනීයානි’ ඒ අන්තඃපුරයෙහි මෙබඳු රූපාදීහුය.
**“මුද්ධාවසිත්තස්ස**” මුදුනෙහි අභිෂෙක කරනලද. රජතෙමේ මෙයින් නොනික්මුනේයයි අනික්‍ඛන්තරාජක නමි. නොනික්මුනු රජ ඇති යහන්ගෙයි යන අර්‍ත්‍ථයි. මෙහෙසි තොමෝ රතනැයි කියනු ලැබේ. නික්මුනෙ ‘නිභත’ නම. මෙහෙසිය මෙයින් නොනික්මුනී අනීභතරතනය. ඒ නොනික්මුනු මෙහෙසිය ඇති යහන්ගෙයි යන අර්‍ත්‍ථයි. මෙහි සෙස්ස ප්‍රකටමය.
කඨින සමුත්‍ථානිකය. කායවාචායෙන්ද, කායවාචාචිත්තයෙන්ද හටගණියි. ක්‍රියාක්‍රිය සමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි - **“විස්සරීත්‍වා**” තදින් සිහිමුළාවී පුණ්ණපත්තං පූර්‍ණපාත්‍ර නම් සියයෙන් පස්කහවණුය. **“ක්‍යාහං කරිස්සාමි**” මම කුමක් කරන්නෙම්ද, “**ආභරණං ඔමුඤ්චිත්‍වා**” නව කෙළක් අගනා මහලිය පලඳනාව ගලවා.
“**අන්තෙවාසි**” මෙහෙකරුවන්.
“**අපරික්‍ඛිත්තස්ස උපචාරො**” මෙහි උපචාර නම් ආරාමය පිළිබඳ ලෙඩ්ඩුපාත දෙකෙකි. ආවාසයෙහි වනාහි කුල්ල හෙලූ තැන හේ මෝල හෙලූ තැන හෝ යයි **මහාපච්චරියෙහි** කියනලදී. “**උග්ගණ්හාති ආපත්ති පාචිත්තියස්ස**” මෙහි රන්රිදී මසු කහවණු තමන්ගේ ප්‍රයොජනය පිණිස ගන්නා මහණහුට හා ගන්වන මහණහුටද නිස්සග්ගියපාචිත්තිය වේ. සඞ්ඝ ගණ පුද්ගල චෛත්‍යනවකර්‍මාන්ත පිණිස ගන්නා මහණහුට දුක්කටය වේ. කප්පිය වස්තුවක් හෝ වේවා, අකප්පිය වස්තුවක් හෝ වේවා. යටත්පිරිසෙයින් මවුගේ කන්පලඳනාවක් හෝ ගිහියන් සතුවූ තල්පතක් හෝ භාණ්ඩාගාරික ශීර්‍ෂයෙන් රක්නා මහණහුට පාචිත්තියම වේ.
ඉදින් මවුපියන් සතු එකාන්තයෙන් රැකිය යුතුවූ කැප බඩුවද, තමන්ගේ ප්‍රයෝජනය පිණිස ගෙණ රැකිය යුතුය. ‘මෙය රැක දෙව’යි කියූ කල්හි නොවටීයයි ප්‍රතික්‍ෂෙප කටයුතුය. ඉදින් රකුව’යි හෙළායෙත්ද, මෙය පළිබොධයෙක් නම්වේ. රකින්නට වටියි. විහාරයෙහි කර්‍මාන්ත කරන්නාවූ වඩු ආදීහු හෝ රජුට ප්‍රියවූවෝ හෝ තමන්ගේ උපකරණ භාණ්ඩයක් හෝ යහන් බඩුවක් හෝ රැක දෙවු’යි කියත්ද, වඩුආදීන් කෙරෙහි ආලයෙන්ද රාජප්‍රියාදීන් කෙරෙහි බියෙන්ද, නොකටයුත්තේමය. ගුප්තස්ථානයක් දැක්වීම වටියි. බලාත්කාරයෙන් වෙලා ගිය කල්හිද රැකීම වටියි.
“**අජ්ඣාරාමෙ වා අජ්ඣාවසථෙ වා**” යන මෙහි ඉදින් අනුරාධපුර මහාවිහාරය සමානවූ මහත් ආරාමයෙක්වේද, එහි පවුරෙන් වටකළ පිරිවෙණෙහි යම් කිසි තැනක හික්‍ෂූන් විසින් හෝ හෙරණුන් විසින් හෝ ගන්නා ලද්දේ වන්නේයයි සැකයක් උපදී නම්, එබඳුම තන්හි ගෙණ හෝ අන්හු ලවා ගන්වා හෝ තැබිය යුතුය. අනුරාධපුරයෙහි මහබෝදොර කොටුව අම්බඞ්ගණය සමානවූ මහජනයා හැසිරෙන තන්හිදී නොගත යුතුය. **කුරුන්‍දියෙහි** වනාහි තනිව මග යනුයේද, මිනිසුන් නැති තැන්හි කිසි බඩුවක් දකීද, මිනිසුන්ගෙන්ද, ගැවසී ගත්කල්හි මිනිස්සු එම මහණහු ගැන සැක කෙරෙත්ද, එහෙයින් මගින් ඉවත්ව හිඳිය යුතුය. හිමියන් ආකල්හි ඒ බඩු කියයුතුය. දැක්විය යුතුය. ඉදින් හිමියන් නොදක්නේ නම්, සුදුස්සක් කරන්නේය’යි කියනලදී.
“**රූපෙන වා නිමිත්තෙන වා සඤ්ඤාණං කත්‍වා**” යන මෙහි රූප නම්, පොදිය තුළ තිබෙන බඩුවයි. එහෙයින් පොදිය මුදා, ලිහා ගණන් කොට මෙපමණ කහවණු හෝය. මෙපමණ රන්රිදී හෝ යි සලකා සැලකිය යුතුය. නිමිත්ත යනු සලකුණු ආදියය. එහෙයින් සලකුණු කළ බඩු පොදියෙහි මැටියෙන් මුද්දර ගැසීමකැයි හෝ, ලාකඩයෙන් මුද්දර තැබීමකැයි හෝ, නිල් රෙදිකඩකින් බඩුපොදිය බඳින ලදැයි හෝ සුදුරෙදි කඩකින් බඳින ලදැයි හෝ, යන මේ ආදි සියල්ල සැලකිය යුතුය.
“**භික්‍‍ඛූ පතිරූපා**” ලජ්ජා ඇතියෝය. කුකුස් ඇතියෝය. ලොල් සැහැවි ඇති මහණුන්ගේ අතෙහි තබන්නට නොලබයි. යම් මහණෙක් වනාහි තමන් වසන ඒ ආවාසයෙන් නොම යේද, හිමියන් නොදකීද, ඔහු විසිනුදු තමන්ගේ සිවුරු ආදි මිලයක් නොකටයුතුය. ස්ථිර වූ සෙනාසනයක් හෝ චෛත්‍යයක් හෝ පොකුණක් හෝ කරවිය යුතුය. ඉදින් බොහෝ කලක්හුගේ ඇවෑමෙන් හිමියා ඒද, ‘උපාසක’ තා සතුදෙයින් මෙනම් වැඩක් කරන ලදය, අනුමෝදන් වෙව’යි කියයුතුය. ඉදින් අනුමෝදන් වේනම්, මෙසේ මේ කරුණ මැනැව. අනුමෝදන් නොවේනම් ‘මාගේ ධනය දෙව’යි චොදනා කෙරේය. අනිකකු සමාදන් කරවා දිය යුතුය.
“**රතනසම්මතං විස්සාසං ගණ්හාති**” යනාදිතන්හි ආමෂණය කටයුතු දෙයම සඳහා කියනලදී. ආමෂණය නොකටයුතු දෙය ගන්නට නොවටියි. මෙහි සෙස්ස ප්‍රකටමය. ෂඩ්සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයෙහි - **“තිරච්ඡානකථං**” ආර්‍ය්‍යමාර්‍ගය වළහන කථාව. **“රාජකථං**” මහාමන්‍ධාතු ධර්‍මාශොකාදි රජුන් ඇරැබැ පැවැති කථාව. චොරකථාදීන්හිද මේ නයමවේ.
**“සන්තං භික්‍ඛුං**” යන මෙහි යමක් කියයුත්තේද, ඒ කියයුත්ත චාරිත්‍ර ශික්‍ෂාපදයෙහි කියනලද නයමය. ඉදින් බොහෝ භික්‍ෂූහු කිසි කටයුත්තක් හේතුකොට ගමට පිවිසෙත්ද, ‘විකාලෙ ගාමප්පවෙසනං ආපුච්ඡිස්සාමි’යි සියල්ලන් විසින් ඔවුනොවුන් විචාරිය යුත්තේය. ඒ ගමෙහිදී ඒ කෘත්‍යය නොසැපයේයයි අන්ගමකට යෙත්ද ගම් සියයක් නමුදු වේවා, නැවැත විචාරණ කෘත්‍යයෙක් නැත්තේය. උත්සාහය සංසිඳුවා වෙහෙරට යනුවෝ අතර අන් ගමකට පිවිසෙනු කැමැත්තාහු වෙත්ද, නැවැත විචාරිය යුත්තේමය.
කුලගෙයක හෝ අසුන්හලෙක හෝ බත්කිසකොට තෙල් සිඳුනු පිණිස හෝ ගිතෙල් සිඟනු පිණිස හෝ හැසිරෙනු කැමැත්තේ වේද, පියවිබස් ඇසීමට සුදුසු පසෙක්හි මහණෙක් ඇත්තේද, විචාරා යායුතුය. නැතිකල්හි නැතැයි යායුතුය. වීථියට බැසීමෙන් පසු මහණකු දකීද, විචාරීමෙක් නැත්තේය. නොවිචාරාද හැසිරිය යුතුමය. ගම මැදින් මගෙක් වේද, ඒ මගින් යන මහණහුට තෙල් ආදිය සිඟීම පිණිස හැසිරෙන්නෙමි’යි සිතක් උපන් කල්හි පියවිබස් ඇසෙන තැනක මහණෙක් ඇත්තේනම්, විචාරා හැසිරිය යුතුය. මගින් බැහැර නොව පිඬු පිණිස හැසිරෙන මහණහුට විචාරීමෙක් නැත්තේය. වට නොකළ ගමෙහි උපචාරය අදින්නාදාන ශික්‍ෂාපදයෙහි කියූනයින්ම මෙහි දෙවන ලෙඩ්ඩුපාතයයි දතයුතුය.
**“අන්තරාරාමං**” යනාදිතන්හි හුදෙක් නොවිචාරා යෑමෙන් පමණක් අනාපත්ති නොවේ. පටිය නොබැඳ සඟළ සිවුර නොපොරොවා යන මහණහුටද ඇවැත් නොවේ. **“ආපදාසු**” යන මෙහි සිංහයෙක් හෝ ව්‍යාඝ්‍රයෙක් හෝ ඒ ද, මෙඝය හෝ නගීද, අන්කිසි උපද්‍රවයෙක් හෝ උපදීද, ඇවැත් නොවේ. මෙබඳු ආපදාවන්හි පිටතගමින් ඇතුළුගමට පිවිසෙනු වටියි. සෙස්ස ප්‍රකටමය.
කඨින සමුත්‍ථානිකය. කායවාචායෙන්ද කායවාචාචිත්තයෙන්ද, හටගනියි. ක්‍රියාක්‍රියසමුත්‍ථානය නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
චතුර්‍ත්‍ථ ශික්‍ෂාපදයෙහි - බිඳීමම භෙදනක නම. ඒ බිඳීම මේ පාචිත්තියට ඇත්තේයයි භෙදනකම වේ. “**අරණිකෙ**” ගිනිදඬු දුන්නෙහි. “**විඨෙ”** පටියෙහි මුවපිට සටුනා ගැටයෙහි මෙහි සෙස්ස ප්‍රකටමය. ෂඩ් සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
පඤ්චම ශික්‍ෂාපදයෙහි - “**ඡෙදනකං**” යනු කියූ නයමය. (පමණ ඉකුත් කොට කරන කරවනලද ඇඳපුටු ආදීන්ගේ සිඳීම ඇති)
“**ඡින්‍දිත්‍වා පරිභුඤ්ජති**” මෙහි ඉදින් පමණ ඉකුත්වූ උස ඇති ඇඳපුටු නොසිඳිනු කැමැත්තේ වේද, බිම කැන වැඩිපමණ බිම යටලා නියම පමණ මතුවෙහි දක්වයි. උඩුකුරු හෝ කොට පරිභොග කෙරේද, ඔසොවා හෝ මැස්සක තබා අටල්ලක් කොට පරිභොග කෙරේද, සියල්ල වටියි. සෙස්ස ප්‍රකටමය. ෂඩ් සමුත්‍ථානිකය.
ෂෂ්ඨ ශික්‍ෂාපදයෙහි - පුලුන් දමා මසන ලද්ද, මේ ඇඳපුටුවලැයි තුලොනද්ධ සම් යටකඩරෙදි අතුරා පුලුන් බහා මතුවෙහි කඩරෙද්දකින් මසන ලද්දේය’යි කියන ලද්දේ වේ. මෙහි සෙස්ස ප්‍රකටමය. ෂඩ් සමුත්‍ථානිකය.
සප්තම ශික්‍ෂාපදයෙහි - **“නිසීදනං අනුඤ්ඤාතං හොති**” කොතැන්හිදී අනුදන්නා ලද්දේද, යත්:- චීවරක්‍ඛන්‍ධකයෙහි පණීතභොජන වස්තුවෙහිදී අනුදන්නා ලදී. ඒ ප්‍රණීත භොජන වස්තුවෙහිදී ‘මහණෙනි’ කායගොපනය පිණිස චීවරගොපනය පිණිස සෙනාසන ගොපනය පිණිස නිසීදනචීවරය අනුදනිමි’යි වදාරන ලදමය. “**සෙය්‍යථාපි පුරණාසි කොට්ඨො**” පැරණි සම්කරු තෙමේ යම්සේද, එසේය යන අර්‍ත්‍ථයි. යම්සේ වනාහි සම්කරු තෙමේ සම පලල් කරන්නෙමි’යි එහා මෙහා ඵලාද, අදීද, මෙසේ ඒ උදායි ස්ථවිර තෙමේද, ඒ නිසීදනය (එහා මෙහා ඇද්දේය) එහෙයින් භාග්‍යවතුන් වහන්සේ ඕහට මෙසේ වදාළ සේක. “**නිසීදනං නාම සදසං වුච්චති”** ඇතිරිය සමානව අතුරා එක් කෙළවරක සුගත් වියතින් වියතක් පමණ පෙදෙසෙහි දෙතැනෙක්හි පලා දාවලු තුනක් කරනු ලැබේ. ඒ දාවලු කරණකොට සදස නමැයි කියනු ලැබේ. මෙහි සෙස්ස ප්‍රකටමය. ෂඩ්සමුත්‍ථානිකය.
අෂ්ටම ශික්‍ෂාපදයෙහි - **“කණ්ඩුපටිච්ඡාදි අනුඤ්ඤතා හොති**” කොතැන්හිදී අනුදන්නා ලද්දේද, යත්:- චීවරක්‍ඛන්‍ධකයෙහි **බෙලට්ඨිසීස** වස්තුවෙහිදීය. එහි ‘මහණෙනි’ යම් මහණක්හට කැසීමෙක් හෝ පිළිකා හෝ අරිසස් භගන්‍දරා ප්‍රමෙහාදීන්ගේ වසයෙන් ලේ වැගිරීමක් හෝ මහ කුෂ්ට ආබාධයක් හෝ වේද, කුෂ්ට පිළිසන ඒ මහණහුට අනුදනිමි’යි වදාරන ලදමය.
“**යස්ස අධොනාභි උබ්හජාණු මණ්ඩලං**” යම් මහණක්හුගේ නැබෙන් යට, දණමඬලින් උඩ **“කණ්ඩු**” කැසීමය. “**පිළිකා**” ලේවන් තුඩු ඇති සියුම් පිළිකාය. **“අස්සාවො**” අරිසස් භගන්‍දරා මධුමෙහාදීන්ගේ වසයෙන් හෝ අශුවි වැගිරීමය. “**ථුල්ලකච්ඡු වා ආබාධො**” මහාපිළිකාබාධය කියනු ලැබේ. මෙහි සෙස්ස ප්‍රකටමය. ෂඩ්සමුත්‍ථානිකය.
නවම ශික්‍ෂාපදයෙහි “**වස්සිකසාටිකා අනුඤ්ඤතා හොති**” කොතැන්හිදී අනුදන්නා ලද්දේද, යත්: චීවරක්‍ඛන්‍ධකයෙහි **විශාඛා **වස්තුවෙහිදීය. එහි ‘මහණෙනි’ වැසිසළුසිවුර අනුදනිමි’යි වදාරන ලදමය. මෙහි සෙස්ස ප්‍රකටමය. ෂඩ් සමුත්‍ථානිකය.
දශම ශික්‍ෂාපදයෙහි - “**චතුරඞ්ගුලොපමො**” සතරඟුලකින් අඩුපමණ ඇත්තේය. සෙස්ස ප්‍රකටමය. ෂඩ් සමුත්‍ථානිකය.
“උද්දිට්ඨා ඛො” යනාදිය කියූ නයමවේ.
පාටිදේසනීය කාණ්ඩය
ක්‍ෂුද්‍රක වස්තූන්ට අනතුරුව තබන ලද යම් පාටිදෙසනීය ධර්‍ම කෙනෙක් වෙත්ද, දැන් ඒ පාටදෙසනීයයන්ගේ මේ වර්‍ණනා තොමෝ වන්නීය.
එහි ප්‍රථම පාටිදෙසනීයයෙහි පළමුකොට **“පටික්කමනකාලෙ**” පිඬු පිණිස හැසිර පෙරළා එන කල්හි. **“සබ්බෙව අග්ගහෙසි**” සියල්ලම ගත්තේය. “**පවෙධෙන්තී**” වෙවුලන්නී. “**අපෙහි**” පහවෙව.
“**ගාරය්හං ආවුසො**” යනාදිය පිළිදෙසිය යුතු ආකාරය දැක්වීමය. “**රථිකා”** වීථිය. **“බ්‍යුහං**” විනිවිද නොගොස් සිටි ගියවුන් විසින් පසු ආයුතු වීථිය “**සිඞ්ඝාටකං**” සිවුකොණක් හෝ ඇති තුන් කොණක් හෝ ඇති මග එක්වූ තැන. **“ඝරං**” කුලගෙය මොවුන් අතුරෙහි යම්කිසි තැනක සිට නොනෑමෙහෙණ අතින් යම්කිසි කෑයුත්තක් බිදියයුත්තක් ගන්නා මහණහුට ගැණීම නිමිතිකොට දුක්කටය වේ. අනුභව කිරීම නිමිතිකොට අනුභව කරන පිඬු ගණනින් පාටිදෙසනීයාපත්තිය වේ. ඇත්හල් ආදියෙහිදී ගන්නා මහණහුටද මෙම නයයි. මෙහෙණක් තොමෝ වීථියෙහි සිට දේද, මහණතෙමේ ඇතුළු අරම් ආදියෙහි සිට ගණීද, පාටිදෙසනීයාපත්තිය වන්නීමය. “**අන්තරඝරං පවිට්ඨාය**”යි කී බැවින් ගමෙහි සිට දෙන මෙහෙණකගේ වසයෙන් මෙහි ආපත්ති තොමෝ දතයුත්තීය. මහණහු සිටිතැන වනාහි පමණ නොවේ. එහෙයින් ඉදින් වීථි ආදියෙහි සිටි මහණ තෙමේ ඇතුළු අරම් ආදියෙහි සිට දෙන මෙහෙණකගේ අතින් ගණීද, ඇවැත් නොවන්නීමය.
යාමකාලිකය, සත්තාහකාලිකය, යාවජීවිකය ආහාර පිණිස පිළිගණීද, දුක්කටයට පැමිණීම වේ. “**අජ්ඣොහාරෙ අජ්න්‍ධොහාරෙ ආපත්ති දුක්කටස්ස**” යන මෙය ආමිසය සමග මිශ්‍ර නොවූ දෙය සඳහා කියනලදී. ආමිසය සමග මිශ්‍ර වූ එක් රසයෙහි පාටිදෙසනීයම වේ. “**එකතො උපසම්පන්නාය**” මෙහෙණන් වෙත උපසපනියකගේ. මහණුන් වෙත උපසපනියකගේ අතින් පිළිගන්නා මහණහුට යථාවස්තුකම වේ. හෙවත් පාටිදෙසනීයාපත්තිය වේමය.
“**දාපෙති න දෙති**” නොනෑමෙහෙණක් තොමෝ අන් කිසිවකු ලවා දෙවයි. එය ගන්නා මහණහුට ඇවැත් නොවේ. “**උපනික්‍ඛිපිත්‍වා දෙති**” අතින් අතට නොදී බිම තබා ‘ආර්‍ය්‍යය’ මෙය ඔබ වහන්සේට දෙමි’යි දේද, මෙසේ දුන් දෙය, ‘මැනැව නැගනියෙනි’යි කියා පිළිගෙණ එම මෙහෙණ ලවා හෝ අන් කිසිවකු ලවා හෝ පිළිගන්වා ගෙණ වැලඳීම වටියි. **“සික්‍ඛමානාය සාමණෙරාය**” දෙන්නාවූ මේ සික්‍ඛමානා සාමණෙරී යන මොවුන්ගේ අතින් ගන්නා මහණහුට ඇවැත් නොවේ. මෙහි සෙස්ස ප්‍රකටමය.
එළකලොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි - **“අපසක්ක තාව භගිනි**” යනාදිය පහකට යුතු ආකාර දැක්වීමය.
“**අත්තනො භත්තං දාපෙති න දෙති”** මෙහි ඉදින් මෙහෙණ තමාගේ බත් දේද, මේ ශික්‍ෂාපදයෙන් ඇවැත් නොවේ. පළමු පාටිදෙසනීය ශික්‍ෂාපදයෙන් ඇවැත් වේ. **“අඤ්ඤස්ස භත්තං දෙති න දාපෙති**” මෙහි ඉදින් දෙවා නම් මේ ශික්‍ෂාපදයෙන් ඇවැත් වන්නීය. දෙන්නියට වනාහි මේ ශික්‍ෂාපදයෙන් ඇවැත් නොවන්නීමය. පළමු ශික්‍ෂාපදයෙන්ද ඇවැත් නොවන්නීය. මෙහි සෙස්ස ප්‍රකටමය. කඨිනසමුත්‍ථානිකය. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයෙහි - “**උභතො පසන්නං**” උපාසකයා විසින්ද, උපාසිකාව විසින්ද යන දෙදෙන විසින් රතනත්‍රයට පැහැදුනේය. ඒ කුලයෙහි ඒ අඹුසැමි දෙදෙනම සෝවාන් වූවෝමය. “**භොගෙන හායති**” මෙබඳු කුලය වනාහි අසූකෙළක් ධනය ඇත්තේවේද, භොගයෙන් පිරිහේමය. කුමක් හෙයින, යත්:- යම්හෙයකින් ඒ කුලයෙහි උපාසිකා තොමෝ භොගයක් නොමරක්නීය. උපාසක තෙමේ නොරක්නේය.
“**ඝරතො නීහරීත්‍වා දෙන්ති”** අසුන්හලට හෝ වෙහෙරට හෝ ගෙණවුත් දෙත්ද, මහණකු නොආකල්හි පළමු කොටම ගෙයින් බැහැර කොට දොරකඩ තබා පසුව පැමිණි මහණහුට දෙත්ද වටියි. මහණකු දැක ගේ තුළින් බැහැර කොට දෙනු ලබන්නක් නොවටීයයි මහාපච්චරියෙහි කියනලදී. මෙහි සෙස්ස ප්‍රකටමය. එළකලොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
චතුර්‍ත්‍ථ ශික්‍ෂාපදයෙහි - “**අවරුද්ධා හොන්ති**” ප්‍රතිවිරුද්ධයෝ වෙත්.
“**පඤ්චන්නං පටිසංවිදිතං**” පස්සහදැහැමියන් අතුරෙහි යම්කිසිවක් යවා කෑ යුත්තක් හෝ බිඳිය යුත්තක් හෝ ගෙන එන්නෙමු’යි පළමුකොට දැන්වීමෙක් කරන ලදද පළමු නොදන්වන ලද්දේමය, යන අර්‍ත්‍ථයි. **“ආරාමං ආරාමූපචාරං ඨපෙත්‍වා**” අරණ්‍ය සෙනාසනාරාමයද, ඒ ආරාමයාගේ උපචාරයද තබා අතරමගදී උපචාරයෙන් නික්මුනු මහණකු දැක හෝ ගමට ආවකුහට හෝ පළමුකොට දැන්වීමෙක් කරන ලද්දේ ද, පළමුකොට නොදන්වන ලද්දේම වේයයි දතයුතුය. “**සචෙ සාසඞ්කං හොති සාසඞ්කන්ති ආචික්‍ඛිතබ්බං**” ඉදින් සැකසහිත වේද, සැකසහිතය’යි කියයුත්තේය. කුමක් හෙයින් කියයුත්තේද යත්: ආරාමයෙහි සොරකු වසන කල්හි අපට නොසැලකරත්ය, යන කීමෙන් මිදීම පිණිසය. ‘මිනිස්සු මෙහි සමීපයෙහි හැසිරෙත්’යි සොරහු කියයුත්තාහ. කුමක් හෙයින් කියයුත්තාහුද, යත්: තමන්ගේ උපස්ථායකයන් ලවා අප ගන්වත්ය යන කීමෙන් මිදීම පිණිසය.
**“යාගුයා පටිසංවිදිතෙ තස්සා පරිවාරො ආහරීය්‍යති**” කැඳෙන් පළමු දන්වන ලද්දක් කොට ‘කිම, පිරිසිදු කැඳක් දුන් කල්හි, පූව හා බත්ද මේ කැඳට පිරිවරකොට දෙන්නෙමු’යි මෙසේ යම් කිසිවක් ගෙණ එත්ද, සියල්ල පළමුව දන්වන ලද්දේම වේ. “**භත්තෙන පටිසංවිදිකෙ**” යනාදි තන්හිද මේනයම වේ. අසුවල් නම් කුලය පළමු දන්වන ලද්දක් කොට කෑ යුතුදෙය ආදිය ගෙණ යේයයි අසා ඒ හා සමග තමතමන්ගේ අනිකුදු දියයුතුදෙය ගෙණ එත්ද, වටියි. කැඳෙන් පළමු දැන්වීම කොට හූප හෝ බත් හෝ ගෙණ එත්ද, මෙද වටීය’යි **කුරුන්‍දියෙහි** කියනලදී.
**“ගිලානස්ස**” පළමු නොදැන්වීමෙහිද ගිලනාහට ඇවැත් නොවන්නීය. **“පටිසංවිදිතෙ වා ගිලානස්ස වාසෙසකං**” එකක්හට ප්‍රයොජනය පිණිස දැන්වීම කොට ගෙන එන ලද්දේ, ඔහුගේ ඉතිරි සෙස්ස අනිකක්හටද, වලඳන්නට වටියි. සිවුදෙනකුට හෝ පස්දෙනකුට හෝ දැන්වීම කොට බොහෝ කෑ යුතු බිදිය යුතුදෙය ගෙනෙන ලද්දේ වෙත්ද, අන්‍යයන්ටත් දෙනු කැමැති වෙත්ද, මේ පළමු දන්වන ලද්දෙන් සෙස්සමය. මේ සියල්ලම වටියි. එකල්හි වැඩියක්ම වේනම් සන්නියාය මුදා තබන ලද්ද දෙවන දිනයෙහිද වටියි. ගිලනක් හට ගෙණ ඉතිරි දෙයෙහිද මේ නයම වේ. යමක් වනාහි පළමු නොදන්වන ලද්දක්ම කොට ගෙනෙන ලද්දේ ද, ඒ දෙය ආරාමයෙන් පිටත යවා දන්වන ලද්දක් කරවා ගෙන්විය යුතුය. මහණුන් විසින් හෝ ගොස් අතරමගදී ගතයුතුය. යමක් වෙහෙර මැදින් යන්නෝ හෝ වනචරකාදීහු හෝ වනයෙන් ගෙණවුත් දෙත්ද, පෙරනයින්ම දැන්වීම කරවිය යුතුය. **“තත්‍ථ ජාතකං**” ආරාමයෙහි හටගන්නාවූම කෑ යුතු මුල් ආදියක් අනිකකු විසින් කැප කොට දෙන ලද්දේ ද, ඒ දෙය අනුභව කරන මහණහුට ඇවැත් නොවේ. ඉදින් ද්‍රව්‍යය ගමට යවා පිස ගෙණ එත්ද, නොවටියි. දැන්වීම කරවිය යුතුය. මෙහි සෙස්ස ප්‍රකටමය.
කඨිනසමුත්‍ථානික වේ. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
සේඛිය කාණ්ඩය
පරිමණ්ඩල වර්‍ගය
චතුර්විධ මාර්‍ගයෙන් ත්‍රිවිධ ශික්‍ෂාවෙහි හික්මුනාවූ මුළුමනින් නිමවූ කටයුතු ඇති අෂ්ටලොකධර්‍මයෙන් කම්පිත නොවන අර්‍ත්‍ථයෙන් තාදීවූ භාග්‍යවතුන් වහන්සේ විසින් හික්මිය යුතු යයි යම් ධර්‍ම කෙනෙක් වදාරන ලද්දාහුද, දැන් ඒ හික්මිය යුතු ධර්‍මයන්ගේද, මේ මතු ප්‍රකාශ වන්නේ වර්‍ණනා ක්‍රමය වේ.
ඒ සෙඛියාධිකාරයෙහි - “**පරිමණ්ඩලං**” හාත්පසින් වටකොට “**නාභිමණ්ඩලං ජාණුමණ්ඩලං**” නැබමඩලින් උඩ, දණමඩලින් යට. වසන්නහු විසින් දණමඩලින් යට දඟ ඇටය පටන් අටඟුලක් පමණ අඳනය යටට බස්වා හැන්ද යුතුය. ඉන් පහත බස්වා හඳින මහණහුට දුක්කටයයි මහාර්‍ත්‍ථකථාවෙහි කියනලදී. යම් පරිද්දෙකින් හුන්නහුගේ දණමඩලින් යට සතරඟුලක් පමණ ප්‍රතිච්ඡන්න යයි මහාපච්චරියෙහි කියනලදී. මෙසේ හඳින මහණහුට වනාහි හඳනය පමණ ඇතිව වටියි. එහි මේ පමණය: දිගින් මුෂ්ටිපංචකයෙකි. හෙවත් සිවුරියනක් හා එක් මිටි රියෙනෙකි. පළල දෙරියනක් පමණද දණමඩල වැසීම පිණිස වටියි. නැබමඩල සිවුරෙන්ද වසන්නට හැකිය. එහි එක් පටක් ඇති සිවුර මෙසේ හඳනා ලද්දේ ද හැන්දාසේ නොසිටියි. දෙපට සිවුර වනාහි හැන්දාසේ සිටියි.
**“ඔලම්බෙන්තො නිවාසෙති ආපත්ති දුක්කටස්ස**” මෙහි හුදෙක් ඉදිරියෙන්ද, පස්සෙන්ද, එල්වා හඳින මහණහුටම පමණක් දුක්කටය නොවේ. ‘තෙන ඛො පන සමයෙන ඡබ්බග්ගියා භික්‍ඛූ ගිහීනිවත්‍ථං නිවායෙන්ති: හත්‍ථිසොණ්ඩකං මච්ඡවාළංකං චතුක්කණ්ණකං තාලවණ්ටකං සතවල්ලිකං නිවාසෙන්ති’ යනාදි නයින් ඛුද්දකවත්‍ථුක්‍ඛන්‍ධකයෙහි යම් අන්‍යවූ නිවාසනදොෂයෝ කියන ලද්දාහුද එසේ හඳින මහණහටත් දුක්කටයම වේ. ඒ සියලු දොෂයෝ කියූ නයින් හාත්පසින් වටකොට හඳින මහණහුට නොවෙත්. මේ මෙහි සඞ්ක්‍ෂෙපයයි. විස්තරය වනාහි ඒ ඛුද්දකවත්‍ථුක්‍ඛන්‍ධකයෙහිම පහළ වන්නේය.
“**අසඤ්චිච්ච**” ඉදිරියෙන්ද පස්සෙන්ද එල්වා හඳින්නෙමි’යි මෙසේ නොසිතා. එතකුදු වුවත් හාත්පසින් වටකොටම හඳින්නෙමි’යි වැරද නොපිරිමඬුලු කොට හඳින මහණහුට ඇවැත් නොවේ. “**අසතියා**” අන්‍යවිහිතව ඉදිරියෙන් හා පස්සෙන් එල්වා. එසේ හඳින මහණහුට ඇවැත් නොවේ. **“අජානන්තස්ස”** මෙහි හඳින වත නොදන්නා මහණහුට ඇවැතින් මිදීමෙක් නැත්තේය. හඳිනවත මැනැවින් උගතයුතුමය. ඒ හඳිනවත නොඉගෙණීමම මෙයට අනාදරය වේ. ඒ අනාදරය දැන නොඋගන්නා මහණහුටම යෙදේ. එහෙයින් උගත් වත් ඇත්තාවූද යම් මහණෙක් තෙමේ සිවුර උස්වූ බව හෝ සිවුර පහත් වූ බව හෝ නොදනීද, ඒ මහණහුට ඇවැත් නොවේ. කුරුන්‍දියෙහි වනාහි හාත්පසින් වටකොට හඳින්නට නොදත් මහණහුට අනාපත්තියි කියන ලදී. යම් මහණෙක් කෘශ වූ දඟ ඇත්තේ හෝ මහත් පිඩුමස් ඇත්තේ හෝ වේද, ඒ මහණහු සරුපබව පිණිස දණමඩලින් අටඟුලට වැඩිවද යටට බස්වා හැඳීම වටියි.
“**ගිලානස්ස”** දඟෙහි හෝ පයෙහි හෝ ව්‍රණයෙක් වේද, එකල්හි නගා හෝ බහා හැඳීම වටියි. “**ආපදාසු**” ව්‍යාල මෘගයෝ හෝ සොරු හෝ ලුහුබැඳ එත්ද, මෙබඳු විපත් ඇතිකල්හි උස්පහත් කොට හඳින පොරවන මහණහුට ඇවැත් නොවේ. මෙහි සෙස්ස ප්‍රකටමය.
ප්‍රථම පාරාජික සමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශල චිත්තයි. දුඃඛවෙදනයි. ඵුස්සදෙව ස්ථවිරයන් වහන්සේ සචිත්තකය. ප්‍රඥප්තිවද්‍යය. ත්‍රිවෙදනයයි කීහ. උපතිස්ස ස්ථවිරයන් වහන්සේ වනාහි අනාදරය නිසා කියූ බැවින් ලොකවද්‍යය. අකුශලචිත්තය. දුඃඛවෙදනයයි කීහ.
**“පරිමණ්ඩලං පාරුපිතබ්බං**” ‘තෙන ඛො පන සමයෙන ඡබ්බග්ගියා භික්‍ඛූ ගිහීපාරුතං පාරුපන්ති’යි මෙසේ කියනලද නන්වැදෑරුම් වූ ගිහි පෙරවීම් නොපොරොවා මෙහි කියූසේම දෙකොණ සමකොට පොරෝනා වත පුරන්නහු විසින් හාත්පසින් වටකොට පෙරවිය යුතුය. මේ ශික්‍ෂාපද දෙක විශෙෂයක් නොතබා වදාරන ලද්දේය. එහෙයින් විහාරයෙහිද ඇතුළුගමෙහිද හාත්පසින් වටකොටම හැන්ද යුත්තේද, වේ. පෙරවිය යුත්තේද, වේ. ස්ථවිරවාදය සමග සමුත්‍ථානදීහු ප්‍රථම ශික්‍ෂාපදයෙහි කියූ නය ඇත්තාහුය.
“**කායං විවරීත්‍වා”** උරහිසද ලයද විවෘත කොට. “**සුපටිච්ඡන්නෙන**” හිස වසා නොපොරොවන්නහු විසින්. එතකුදු වුවත් ගණ්ඨිය පාසෙයෙහිලා අවුණා නුවා කෙළවරින් බෙල්ල වසා දෙකොණ සමකොට හකුළා මණිබන්‍ධය දක්වා වසා ඇතුළු ගමෙහි යායුතුය. ද්විතීය ශික්‍ෂාපදයෙහි - බෙල්ලෙහි වළ පටන් හිසද මණිබන්‍ධය පටන් දෙඅතද පිඩුමස පටන් දෙපයද නොවසා හින්ද යුතුය.
“**වාසූපගතස්ස**” ඇතුළු ගැබ්හි විසීම පිණිස එළැඹි රාත්‍රිකාලයෙහි හෝ දවල් කාලයෙහි හෝ කය විවෘතකොටද හිඳින මහණහුට ඇවැත් නොවේ.
‘සුසංවුතො’ අත හෝ පය හෝ නොනටවමින් මොනවට හික්මුනෙක්ව යන අර්‍ත්‍ථයි.
“**ඔක්‍ඛිත්තචක්‍ඛු**” යට හෙළු ඇස් ඇතිව. **“යුගමත්තං පෙක්‍ඛමානො**” වියගසෙහි යෙදූ දැමුනු ආජානීය අශ්ව තෙමේ ඉදිරියෙහි යුගමාත්‍ර වූ. වඩුරියනෙන් සිවුරියන් පමණ වූ භූමිභාගය බලයි. මේ කරුණෙන්ද මෙපමණ බලන්නහු විසින් ඇතුළුගම්හි යායුතුය. “**යො අනාදරියං පටිච්ච තහං තහං ඔලොකෙන්තො” **යම් මහණෙක් ඒ ඒ දිශාභාගයෙහි ප්‍රසාද කුටාගාර විථි බලමින් යේද, දුක්කටාපත්තිය වේ. එක් තැනක සිට ඇත් අස් ආදීන්ගේ උවදුරු රහිතබව බැලීම වටියි. ඇතුළු ගම්හි හිඳින්නහු විසින්ද, යටහෙළු ඇස් ඇත්තහු විසින්ම හිඳිය යුතුය.
‘උක්‍ඛිත්තකායා’ නැගීම කරණකොට. ඉත්‍ථම්භූත ලක්‍ෂණයෙහි කරණවචනයි. එක් උරහිසකින් හෝ උරහිස් දෙකින් හෝ නැහැ සිවුරු ඇත්තෙක්ව යන අත්ථයි. ගම්දොර තුළ එලිපත් කණුව පටන් සිවුරු නගා මෙසේ නොයායුතුය. හුන්කල්හි ඩබරාව තුබූ තැනින් හැරගන්නහු විසින්ද සිවුරනොනගාම හැරගත යුතුය.
උජ්ජග්ඝික වර්‍ගය
**“උජ්ඣග්ඝිකාය**” මහසිනාවෙන් සිනාසෙමින් කියූ නයින්ම මෙහි කරණවචනයි.
“**අප්පසද්දො අන්තරඝරෙ**” මෙහි කොපමණින් අල්පශබ්දය වේද, යත්: දොළොස්රියන්ගෙයි ආදියෙහි සඞ්ඝ ස්ථවිරතෙමේය. මද්ධ්‍යයෙහි දෙවන ස්ථවිර තෙමේය. කෙළවර තෙවන ස්ථවිර තෙමේය. මෙසේ හුන්කල්හි සඞ්ඝ ස්ථවිරතෙමේ දෙවන තෙරුන් සමග කථාකරයි. දෙවන තෙරතෙමේ ඒ සංඝ ස්ථවිරයන්ගේ ශබ්දයද අසයි. කථාවද ව්‍යවස්ථා කරයි. තෙවන තෙර තෙමේ වනාහි ශබ්දය පමණක්ම අසයි. කථාව ව්‍යවස්ථා නොකරයි. මෙපමණින් අල්පශබ්දය වේ. ඉදින් තෙවන තෙරතෙමේ කථාව ව්‍යවස්ථා කෙරේ නම් මහාශබ්දය නම්වේ.
**“කායං පග්ගහෙත්‍වා**” කය නිසලකොට. සෘජුවූ කයින් ශාන්ත වූ ඊර්‍ය්‍යාපථයෙන් යායුත්තේද හිඳිය යුත්තේද වේ.
**“ඛාහං පග්ගහෙත්‍වා**” අත නිසලකොට
“**සීසං පග්ගහෙත්‍වා**” හිස නිසලව ඍජු කොට තබා.
ඛම්භකත වර්‍ගය
**“ඛම්හකතො**” ඛම්හකත නම් කටියෙහි අත තබා. උකුළෙහි තැබූ අත් ඇත්තේ “**ඔගුණ්ඨිතො**” හිස වසා පෙරවූයේ.
“**උක්කුටිකාය**” යන මෙහි විළුම් දෙක ඔසොවා පා අගින් හෝ පා අග ඔසොවා විළුඹෙන්ම හෝ පොළොව පහසන්නහුගේ ගමන උක්කුටිකායි කියනු ලැබේ. කරණවචනය. මෙහි කියූ ලක්‍ෂණම වේ.
‘දුස්සපල්ලත්‍ථිකාය’ මෙහි අතින් අකවටු ඇවිලීම පිළියෙන් අකවටු ඇවිලීමැයි කියනු ලැබේ.
“**සක්කච්චං”** සිහි එළවා.
**“ආකිරන්තෙපි”** පිණ්ඩපාතය දෙන කල්හිද, **“පත්තසඤ්ඤී**” පාත්‍රයෙහි හැඟීම උපදවා.
**සමසූපක** නම් යම් තැනක බතට සිවුවන කොටස පමණවූ සූපයෙක් වේද, ඒය. මුග්ගසූප මාසසූප යන මෙහි මං කොල්ලු ආදියෙන් කළ සූපයෝද සඞ්ග්‍රහවට යෙත්මැයි මහාපච්චරියෙහි කියනලදී. **“රසරසෙ**” යන මෙහි මුද්ග මාසසූප දෙක හැර සෙසු ඔලොණි නම් ව්‍යඤ්ජනය පලාවලින් කළ ව්‍යඤ්ජනය. මාලුරස මස්රස යනාදිය රසරසැයි දතයුතුය. ඒ රසරසය බොහෝ කොට ගන්නා මහණහට ඇවිත් නොවේ.
“**සමතිත්තිකං”** ඉටූ පොහොනා පාත්‍රය තුළ මුවවිට රෙඛාව නොඉක්මවා පිරුනු මුවවිටින් යට රෙඛාව හා සමකොට පිරුනු “**ථූපීකතං පිණ්ඩපාතං පතිගණාති ආපත්ති දුක්කටස්ස**” මෙහි මුදුන් කරන ලද්දේ නම්, පාත්‍රය තුළ මුවවිට රෙඛාව ඉක්මවා කරන ලද්දේය. පාත්‍රයෙහි බහන ලද්දේය. කරන ලද්දේය. පුරන ලද්දේය, යන අර්‍ත්‍ථයි. මෙසේ මුදුන් කරන ලද පාත්‍රය නොපිළිගෙණ මුවවිටතුළ රෙඛාව හා සමප්‍රමාණය පිළිගත යුතුය.
එහි මුදුන්කරන ලද්දේනම් ඔදනාදිපංචවිධ භොජනයන්ගෙන් කරන ලද්දේයයි **අභය **ස්ථවිරතෙමේ කීයේය. **ත්‍රිපිටක චූළනාග** ස්ථවිරතෙමේ වනාහි ‘පිණ්ඩපාතොනාම යාගුපි භත්තම්පි ඛාදනීයම්පි චුණ්ණපිණ්ඩොපි දන්තකට්ඨම්පි දසිකසුත්තම්පි, මේ සුත්‍රය දක්වා දාවලුහයක් නමුදු මුදුන් කරන ලදුයේ නොවටීයයි කීය. ඒ තෙරුන්ගේ වාදය අසා භික්‍ෂූහු රුහුනට ගොස් **චූලසුම්ම** තෙරුන් අතින් ‘ස්වාමීනි’ මුදුන් කරනලද පිණ්ඩපාතය කුමකින් පිරිසිඳින ලද්දේදැයි විචාළාහුය. ඒ තෙරුන්ගේ වාදයද සැලකළහ. චූලසුම්ම ස්ථවිර තෙමේ එය අසා ‘අනේ, චූළනාගතෙමේ සසුනෙන් ගිලිහුනේය. මම මොහුට සත්වරක් විනය කියවනුයෙම්, කිසිකලෙකත් මෙසේ නොකීමි. මෙතෙමේ කොයින් ලැබ මෙසේ කියාදැයි කීය. ඉක්බිති භික්‍ෂූහු ‘ස්වාමීනි’ දැන් කියනු මැනැවැ, කුමකින් පිරිසිඳින ලද්දේදැයි තෙරුන්ගෙන් ඉල්ලූහ. ස්ථවිර තෙමේ ‘ඇවැත්නි’ යාවකාලිකයෙකැ’යි කීහ. එහෙයින් යම්කිසි කැඳබතක් හෝ කුදුමහත් ඵලයක් හෝ ඉටීමට පොහොනා පාත්‍රයෙහි යටිමුව රෙඛාව නොයික්මවාම ගතයුතුය. එද ඉටීමට පොහොනා පාත්‍රයකිනි. අනික් පාත්‍රයකින් වනාහි මුදුන් කරන ලද්දේ ද වටියි. යාමකාලික සත්තාහකාලික යාවජීවිකයෝ වනාහි ඉටීමට පොහෝනා පාත්‍රයෙහිද, මුදුන් කරන ලද්දාහු වටිත්. පාත්‍ර දෙකක බත් ගෙණ එකක පුරවා වෙහෙරට යවන්නට හැකියයි මහාපච්චරියෙහි කියන ලදී. පාත්‍රයෙහි මුවපිටින් මතුකොට මැදබහන යම්පූ උක්කැබලි කුදුමහත් ඵලාදිය වටින් ඉඩ ඇති බැවින් අතින් සොලොවන ලදුව යටට බසීද, එය මුදුන් කරන ලද්දේ නොවේ. පූවැලක් තබා පිණ්ඩපාතය දෙත්ද, මුදුන් කරන ලද්දේම වේ. මල්කැන් තකුල් කුළු පලාදිකැන් ලබා දෙන ලද්ද මුදුන් කරන ලද්දේ නොවේ. බත් මතුවෙහි තල්ලක් හෝ පාත්‍රයක් හෝ තබා පුරවාගණීද මුදුන් කරන ලද්දේ නම් නොවේ. **කුරුන්‍දියෙහිද** තළුවෙක හෝ පත්‍රයක හෝ බහා එය පාමතුවෙහි තබා දෙත්ද, වෙන්වෙන් බදුන වටීය’යි කියන ලදී.
මෙහි ඇවැත් නොවේ. ගිලන් තෙමේ නොආයේය. එහෙයින් ගිලන්හටත් යමක් මුදුන්කරන ලද්දේ ද, එය නොවටියි. සියලු තන්හිම පිළිගැණීමම නොසුදුසුය. පිළිගන්නා ලද්දේ වනාහි මැනැවින් පිළිගන්නා ලද්දේම වේ. පරිභොග කිරීම වටියි.
සක්කච්ච වර්‍ගය
**“සක්කච්චං**” යන මෙහි නොසකස්ව පිළිගැණීමෙහිම ඇවැත් වේ. පිළිගන්නා ලද්දේ වනාහි මැනැවින් පිළිගන්නා ලද්දේම වේ. **“සක්කච්චං**”යිද, **පත්තසඤ්ඤී**යිද යන ශික්‍ෂාපද දෙක කියූ නයමය.
“**සපදානං**” ඒ ඒ තන්හි පිරිසිදීම නොදක්වා අනුපිළිවෙළින් ‘සමසූපකං පිණ්ඩපාතං භුඤ්ජිස්සාමි’ යන ශික්‍ෂාපදයෙහි සමසූපය පිළිබඳ කියයුත්ත කියන ලද්දේමය.
“**ථූපතො**” මුදුන පටන් මැදින් යන අර්‍ත්‍ථයි.
**“පටිච්ඡාදෙත්‍වා”** ප්‍රාණඝාත නොකළ යුතුයයි. රජුන් විසින් නියමකළ කාලයන්හි ව්‍යඤ්ජනය වසාදෙත්. සූපොදන විඤ්ඤප්ති ශික්‍ෂාපදයෙහි කියයුත්තෙක් නැත්තේය.
උජ්ඣානසඤ්ඤී ශික්‍ෂාපදයෙහි ගිලන් තෙමේ නොමිදේ.
**“නාති මහන්තො කබලො**” මොනරබිජුවට ඉතාමහත්ය. කිකිළි බිජුවට ඉතා කුඩාය. ඒ බිජුවටයන්ගේ මද්ධ්‍යම ප්‍රමාණ පිණ්ඩය පමණ වේ. ‘ඛජ්ජකෙ’ යන මෙහි කෑයුතු මුල් ආදි සියල්ල ගතයුතුය.
කබළ වර්‍ගය
‘අනාහටෙ’ නොගෙණනලද කල්හි. මුවදොරට නොපැමිණවූ කල්හිය යන අර්‍ත්‍ථයි.
**“සබ්බං භත්‍ථං**” සියලු අත.
“**සකබළෙන”** යන මෙහි දහම් කියනුයේ අරළුකඩක් හෝ වැල්මීකඩක් හෝ මුවෙහි බහා කියාද, යම්පමණකින් වචන අපරිපූර්‍ණ නොවේද, එපමණක් මුවෙහි ඇති කල්හි කීම වටියි.
“**පිණ්ඩුක්‍ඛෙපකං”** පිඩ උඩ දමදමා.
“**කබළාවච්ඡෙදකං**” ආලොපය සිඳ සිඳ.
**“අවගණ්ඩකාරකං**” වඳුරකු මෙන් කොපුලෙහි කොට කොට.
**“හත්‍ථනිද්ධූනකං**” අත සලසලා.
**“සිත්‍ථාවකාරකං**” බත්උලු වගුර වගුරා
‘ජීව්හානිච්ඡාරකං’ දිව පිටතට නෙරනෙරා.
‘චපුචපුකාරකං’ චපුචපුයි මෙසේ ශබ්ද නගනගා.
සුරුසුරු වර්‍ගය
**“සුරුසුරුකාරකං**” ‘සුරුසුරුයි’ මෙසේ ශබ්ද නගනගා ‘දවො’ නින්දාවචනයි. ඒ නින්‍දා වචනය. යම්කිසි වෛර වචනයකින් ‘කිනම් බුද්ධද, සීලක බුද්ධද, ප්‍රතිබුද්ධද, කිනම් ධර්‍මයෙක්ද, ගොධර්‍මයෙක්ද, අජධර්‍මයෙක්ද, කිනම් සඞ්ඝද, මෘගසමූහයෙක්ද, සිවුවාසමූහයෙක්ද, යනාදි නයින් තෙරුවන් ඇරැබැ නොකටයුතුය. යන අර්‍ත්‍ථයි.
“**හත්‍ථනිල්ලෙහකං**” අත ලෙවලෙව, අනුභව කරන්නහු විසින් ඇඟිල්ල පමණ නමුදු ලෙවින්නට නොවටියි. උකුකැඳ පැණි කිරිබත් ආදිය ඇඟිලිවලින් ගෙණ ඇඟිලි මුවෙහි බහ බහා අනුභව කිරීම නොසුදුසු නොවේ. පාත්‍රය ලෙවීම් තො‍ල්ලෙවීම් ආදියෙහිද මෙම නයවේ. එහෙයින් එක් ඇඟිල්ලකින් නමුදු පත්‍රය නොලෙවිය යුතුය. එක් තොලක් නමුදු දිවෙන් නොලෙවිය යුතුය. තොල්මසින්ම ගෙණ මුව තුළට ඇතුල්කිරීමෙහි වරදෙක් නැත්තේය.
“**කොකනදෙ**” මෙනම් ඇති. පද්මය කොකනදයි කියනු ලැබේ. ඒ පහය පියුම් සටහන් ඇත්තේය. එහෙයින් මේ පහයට කොකනදැයිම නම් කළහ. **“න සාමිසෙන හත්‍ථෙන පානීයථලකං**” ආමිස සහිත අතින් පැන්තළුව නොගතයුතුය යන මෙය පිළිකුල් වසයෙන් ප්‍රතික්‍ෂෙප කරන ලදී. එහෙයින් සඟසතුවූද, පුද්ගලයන් සතු වූද, ගිහින් සතු වූද, තමන් සතුවූද, සකක්ද, දියගන්නා බඳුනක්ද, තලියක්ද, ඉඳුල්සහිත අතින් නොපිළිගත යුත්තේමය. ගන්නා මහණහුට දුක්කටය වේ. යම් ලෙසකින් අතෙහි එක් පෙදෙසෙක් ඉඳුල් මැකුනේ නොවේද, ඒ පෙදෙසින් ගැණීම වරද නොවේ.
**“උද්ධරිත්‍වා**” බත්උලු දියෙන් නගා එක්තැනක රැස්කොට දිය බැහැරකරයි. **“භින්‍දිත්‍වා”** බත්උලු, දියහා මැඩ උදකගතික කොට බැහැර කරයි. “**පටිග්ගහෙ වා”** ඉඳුල් අත් දෝනා බඳුනකින් පිළිගන්නේ එය ඉඳුල්දිය වක්කරන බඳුනෙක වක්කෙරේද, “**නීහරිත්‍වා**” ගෙයින් පිටතට ගෙණලාද මෙසේ ලන මහණහුට ඇවැත් නොවේ.
“**සෙතච්ඡත්තං**” සුදුවතින් වසා කළ ශ්වෙතච්ඡත්‍රය. “**කිලඤ්ජච්ඡත්තං**” හුණබට පතුරෙන් කළ ඡත්‍රය. “**පණ්ණච්ඡත්තං”** තල්පත් ආදීවූ යම් කිසිවකින් කරන ලද්දය. “**මණ්ඩලබද්ධංසලාක බද්ධා”** මේ වනාහි ත්‍රිවිධවූම ඡත්‍රයන්ගේ නතමැදිරිය දක්වනු පිණිස කියන ලද්දේය. ඒ වනාහි මණ්ඩලාකාරයෙන් බඳින ලද්දාහුද, කූරුවලින් බඳින ලද්දහුද වෙත්, යම් ඡත්‍රයක් වනාහි දණ්ඩ සහිතව සිඳගත් තල්පත් ආදියෙන් කළ එක පර්ණච්ඡත්‍රයක් වේද, එද ඡත්‍රයම වේ. මේ ඡත්‍ර අතුරෙහි යම්කිසි ඡත්‍රයෙක් මොහුගේ අත්ලෙහි වේනම් ඡත්තපාණි නම්වේ. හෙතෙමේ ඒ ඡත්‍රය දරණුයේ හෝ අංශයෙහිකොට හෝ කලවයෙහි තබා හෝ යම්තාක් අතින් නොමුදාද, ඒතාක් මොහුට දහම් දෙසීම සුදුසු නොවේ. දෙසන්නහුට කියූනයින් දුක්කටය වේ. ඉදින් මොහුට අනෙකෙක් ඡත්‍රයක් දරාද යම්තැනක ඡත්‍රයෙහි දඬු කොණ සිටුවා ඡත්‍රය කෙලින්කොට තබා එහි යට හිඳිත්ද, සිටිත්ද, එබඳු ඡත්‍රාධාරයෙක්හි තුබූ ඡත්‍රයෙක්වේද, එය අතින් පහවූ ඇසිල්ලෙහි ඡත්තපාණි නම් නොවේ. ඔහුට දහම් දෙසීමෙහි වරදෙක් නැත්තේය. මෙහි ධර්‍මපරිච්ඡෙදය වනාහි පදසොධම්ම ශික්‍ෂාපදයෙහි කියූනයින්ම දතයුතුය.
“**දණ්ඩපාණිස්ස”** මෙහි දණ්ඩ නම් මද්ධ්‍යම පුරුෂයක්හුගේ සිවුරියනක් පමණ දිග්වූ දණ්ඩයයි. මොහුගේ දණ්ඩපාණිභාවය ඡත්තපාණි පුද්ගලයා කෙරෙහි කියූ නයින්ම දතයුතුය.
**සත්‍ථපාණි පුද්ගලයා** කෙරෙහිද, මෙම නයවේ. කඩුව බැඳගෙන සිටියේද සත්‍ථපාණිසඞ්ඛ්‍යාවට නොයයි.
“**ආයුධපාණිස්ස”** යන මෙහි ආයුධය නම් මැදින් වක්වූ දණ්ඩක් සමානවූ දුනු විකෘතිය. වටවූ දඬු ඇති දුනු විකෘතියයි කියන ලද්දේ ද එතකුදු වුවත් ශරවිකෘතිය සමග සියලුම දුනුවිකෘති ආයුධැයි දතයුතුය. එහෙයින් ඊය සමග හෝ දුන්න ගෙණ. ඊය නැති දුන්න හෝ දුන්න නැති ඊය හෝ දුනුදිය සහිත දුන්න හෝ දුනුදිය රහිත දුන්න හෝ ගෙණ සිටියහුට හෝ හුන්නහුට හෝ දහම් දෙසීම නොවටියි. ඉදින් වනාහි දුන්න මොහුගේ බොටුවෙහි එල්වන ලද්දේ වේද, යම්තාක් අතින් නොගණීද, ඒතාක් දහම් දෙසීමෙහි වරදෙක් නැත්තේය.
පාදුකා වර්‍ගය
**“අක්කන්තස්ස**” ඡත්‍රදණ්ඩ ඇඟිලි අතරට ප්‍රවෙශ නොකොට හුදෙක් පාදුකාව මැඩසිටියක්හට. **“පටිමුක්කස්ස**” පාදුකාවලා (දමා) සිටියක්හට. පාවහන්හිද මේනයම වේ. “**ඔමුක්තො”** යන මෙහි විලුම් වැටිය මුදා සිටියේ කියනු ලැබේ.
“**යානගතස්ස**” යන මෙහි දෙදෙනකු විසින් අත්පුටුවෙන් ගන්නා ලදුයේ නොහොත් සළුවක තබා හුණදඩුවකින් උසුලන ලැබේද, නොයොදන ලද්දාවූ හෝ සකපමණක් ගලවා තැබූ වය්හාදී වූ යානයෙක හුන්නේද, යහන්ගතමැයි ගිණීමට යන්නේය. ඉදින් දහම් දෙසන, දහම් අසන දෙදෙනම එක් යානයෙක්හි හුන්නාහුම වෙත් නම් දහම් දෙසීමෙහි වරද නැත. වෙන්ව හුන්කල්හිද, උස් යානයෙහි හුන්නහු විසින් මිටියානයෙහි හුන්නහුට දහම් දෙසීම වටියි. සම පමණකල්හිද වරද නැත. ඉදිරි යානයෙහි පසු යානයෙහි හුන්නහුට දහම් දෙසීම වටියි. ඉතා උස්වූ පසු යානයෙහිද හුන්නහු විසින් දහම් දෙසීම වරද සහිතය.
**“සයනගතස්ස**” යටත් පිරිසයින් බිම එලාලූ කළලයක හෝ පියවිබිම හෝ හොත්තහුට උස් ඇඳක හෝ පුටුවක හෝ බිම හෝ සිටියහු විසින් හෝ හුන්නහු විසින් හෝ දහම් දෙසීම නොවටියි. ඉතාඋස්වූ හෝ සමපමණ වූ හෝ යහනෙක හොත්තහු විසින් යහන්ගතයාහට දහම් දෙසීම වරදෙක් නොවේ. හුන්නහු විසින්ද සිටියහුටද හුන්නහුටද දහම් දෙසීම සුදුසුය. හුන්නහු විසින්ද සිටියහුටද හුන්නහුටද වටියි. සිටියහු විසින් සිටියහුටම වටියි.
“**පල්ලත‍ථිකාය**” ගිලන්පටියෙන් අකවටු අවුළුවා හිඳීමෙන් හෝ, දෙඅතින් අකවටු අවුළුවා හිඳීමෙන් හෝ, වස්ත්‍රයෙන් අකවටු අවුළුවා හිඳීමෙන් හෝ යන යම්කිසි පල්ලත්‍ථිකයකින් යුක්තව හුන් නොගිලනක්හට දහම් දෙසීම නොවටියි.
**“වෙඨිතසීසස්ස**” රෙදි වෙළුමකින් හෝ, මොලි ආදියකින් හෝ කෙසාන්තය යම්සේ නොපෙනේද, මෙසේ වෙළුහිස් ඇතියක්හට.
**“ඔගුණ්ඨිතසීසස්ස**” හිස වසා පෙරවියක්හට.
**“ඡමාය නිසින්නෙන**” බිම හුන්නහු විසින්. “**ආසනෙ නිසින්නස්ස**” යටත් පිරිසයින් වස්ත්‍රයක් නමුත් තෘණ නමුත් අතුරා හුන්නහුට
“**ඡපකස්ස**” සැඩොලකුගේ. ‘ඡපකී’ සැඩොලිය. “**නිලීනො**” සැඟවුනෙක්ව. “**යත්‍ර හි නාම”** යමෙක් තෙමේ නම් “**සබ්බමිදඤ්ච මරිගතන්ති තත්‍ථෙව පරිපති**” මේ සියලු ලෝවැසි තෙමේ සංකරත්‍වයට ගියේය. ආචාරසීමාව නැත්තේයයි මේ වචනය අසා එහිම මන්ත්‍ර ඉගෙනීම පිණිස එම අඹරුක වෙත උස් අසුනෙහි උන් රජුද ඉගැන්වීම පිණිස මිටි අසුනෙහි හුන් පුරෝහිත බමුණාද යන දෙදෙන අතර ඒ සැඩොල් තෙමේ එල්බ සිටි අත්ත බිඳගෙණ රුකෙන් වැටුනේය. වැටීද රජු පෙරවි යන දෙදෙන ඉදිරියෙහි සිට,
එහි “**උභො අත්‍ථං නජානන්ති**” රජු හා පෙරවි බමුණුද යන දෙදෙනම තමන්ගේ ආචාර ප්‍රකාශක ග්‍රන්‍ථයෙහි අර්‍ත්‍ථය නොදනිත්. “**ධම්මං න පස්සරෙ**” පෙල නොදනිත්. ඔවුහු දෙදෙන කවරහුද, යත්: මේ යමෙක් උස් අසුනෙහි හිඳ මන්ත්‍රය හදාරවාද, යමෙක් මිටි අසුනෙහි හිඳ හදාරාද, මොවුහු දෙදෙනය. මෙසේ බමුණුද රජුද යන දෙදෙනම නොදැහැමි බැව්හි තැබීය.
ඉන්පසු බමුණු තෙමේ “**සාලීනං**” යන ගාථාව කීයේය. ඒ ගාථාවෙහි අර්‍ත්‍ථය: ‘පින්වත’ මම මේ ධර්‍මැයි දනිමි, එතකුදුවුවත් මා විසින් බොහෝ කලක් මුළුල්ලෙහි අඹුදරුවන් සහිත පිරිවර දෙනා සමග රජු සතුවූ හැල්බත අනුභව කරන ලද්දේය. **“සුචිමංසූපසෙවතො**” නානාප්‍රකාර වූ විකෘතියෙන් සැපයූ පිවිතුරුමස් සෙවුම, මුසු කිරීම මොහුටනුයි. “**සුචිමංසූපසෙව**න” නම. (නානාප්‍රකාර මාංස විකෘතියෙන් යුක්ත වූ පිරිසිදු බොජුන් අනුභව කෙරෙමි) යන අර්‍ත්‍ථයි. ‘තස්මා ධම්මෙ න වත්තාමි’ යම්හෙයකින් මෙසේ මා විසින් රජුගේ බත අනුභව කරන ලද්දේ ද, අන්‍යවූ බොහෝ ලාභයෝ ලබන ලද්දාහුද, එහෙයින් මම ධර්‍මයෙහි නොපවතිමි. උදරයෙහි බැදුනෙක්ව හෙවත් උදරපොෂණය කරුණුකොට ධර්‍මය නොදන්නේ ‘මේ ආචාරධර්‍මය තෙමේ ආර්‍ය්‍යයන් විසින් වර්‍ණනා කරන ලද්දේය. පසසන ලද්දේය. ස්තුති කරන ලද්දේයයි දනිමි.
ඉක්බිති ඒ පෙරවිහට සැඩොල් තෙමේ “**ධිරන්‍ථු”** යනාදි ගාථා දෙකින් කීයේය. ඒ ගාථාවෙහි අර්‍ත්‍ථය: බමුණ ‘තා විසින් යම් ධන ලාභයෙක් යම් යශස් ලාභයෙක් ලදද, ඒ ධන ලාභයටද යශස් ලාභයටද නින්‍දා වේවා. කුමක් හෙයින, යත්: යම්හෙයකින් මා විසින් මේ ලැබූ ලාභය මත්තෙහි අපායයන්හි විනිපතනයට හෙතු වශයෙන් පවත්නේද, දැනුදු අධර්‍ම චරණයෙන් වෘත්තිනම් වේද, එහෙයිනි. මෙබඳු වූ යම් වෘත්තියක් මත්තෙහි විනිපතනයට හෙතු බැවින් මෙහි අර්‍ධම චරණය හෙතුකොටගෙණ හෝ නිපදී ද, ඒ වෘත්තියෙන් කවරප්‍රයොජනයෙක්ද,
යන මේ ගාථාව ඒ සැඬෙලහු විසින් කියනලදී.
“**පරිබ්බජ මහාබ්‍රහ්මෙ**” මහබමුණ මෙදෙසින් වහා පලායව. “**පචන්තඤ්ඤෙපි පාණිනො**” අන්‍ය සත්ත්‍වයෝද පිසීමද කෙරෙත්. අනුභවයද කෙරෙත්. හුදෙක් තෝ ද රජුද යන දෙදෙන පිස අනුභව නොකෙරෙත්මය. “**මා ත්‍වං අධම්මො ආචරිතො අස්මා කුම්හමිවාදා**” ඉදින් තෝ මෙතැනින් නොපහව, මේ අධර්‍මයෙහි හැසිරෙන්නෙහිද, එයින් තෝ, ඒ අධර්‍මයතෙමේ හැසිරෙන ලද්දේ පාෂණය තෙමේ පැන්කළය යම්සේ බිඳින්නේද, එසේ නොබිඳුව, එයින් අපි තට
**“උච්චෙ ආසනෙ”** යටත්පිරිසෙයින් උස්තැන්හිවූ බිම් පෙදෙසෙක හුන්නහුට මිටි අසුනෙහි හුන්නහු විසින් දහම් දෙසීම නොවටියි.
**“න ඨිතෙන නිසින්නස්ස**” තෙරුන්ගේ උවැටනට ගොස් සිටි තරුණ මහණකුගෙන් අසුනෙහි හුන් මහාස්ථවිර තෙමේ ප්‍රශ්නයක් විචාරාද, නොකිය යුතුය. තෙරුන්ට ගෞරවයෙන් නැගිට විචාළ මැනැවැ’යි කියන්නට නොහැක්කේද, පසෙක සිටි මහණක්හට කියමි’යි කීම වටියි.
**“න පච්ඡනො ගච්ඡන්තෙන**” ඉදින් මෙහි ඉදිරියෙහි යමින් පස්සෙන් යන්නකු අතින් ප්‍රශ්නයක් විචාරාද නොකිය යුතුය. පැසුළු මහණහුට කියන්නෙමියි කියයුතුය. එක්ව උගත් ධර්‍මය හැදෑරීම කළ හැකිය. සමව පෙළට යන්නක්හට කීම වටියි.
“**නඋප්පථෙන**” මෙහිද ඉදින් දෙදෙනම ගැල්මගින් හෝ එක් එක් සක්මගින් හෝ නොමගින් හෝ පෙළට යෙත්ද, වටියි.
“**අසඤ්චිච්ච**” පිළිපන් තැනකට යන මහණහුගෙන් වහා මල හෝ මුත්‍ර හෝ අතරතුරදී නික්මේද, නොසිතා කෙළේ නම්වේ. ඒ මහණහුට ඇවැත් නොවේ.
“**නහරිතෙ**” මෙහි යම් පණ ඇති රුකක මුලක් පොළොවෙහි පෙනෙන්නේද, නොහොත් අත්තක් බිම ඇලී පවත්නීද, සියල්ල හරිත සඞ්ඛ්‍යාවටමයයි. නොමළ රුකක කදෙහිඳ නිල්තණ ආදිය නැති තැන, මලමූ හෙළීම වරදෙක් නොවේ. නිල්තණ නැති තැනක් බලන්නහුගෙන්ම වහා මලමූ නික්මේද, ගිලන්තැන සිටියේ වේ. එහෙයින් වටියි. “**අප්පහරිතෙ කතො**” නිල්තණ නැති තැනක් නොලබන්නහු විසින් තණසුඹුලක් හෝ පිදුරු සුඹුලුවක් හෝ තබා මලමූකළ කල්හිද පසුව නිල් ඇතිතැනට ගලායේද, එහි වරදෙක් නොවේමය. මෙහි ඛෙල (කෙළ) යන වචනයෙන්ම සොටුද සඞ්ග්‍රහ කරන ලද්දේයයි **මහාපච්චරියෙහි** කියනලදී.
“**න උදකෙ**” මෙය පරිභොග ජලය සඳහාම කියනලදී. පරිභොග කටයුතු නොවූ වැසිකිළි මුහුදු ආදියෙහි ඇති දියෙහි ඇවැත් නොවේ. වැසි වස්නා කල්හි හාත්පසින් දියසැඩ පහර වේද, දිය නැති තැනක් බලත්ම මලමූ නික්මේද, එහි වරදෙක් නොවන්නේය. **මහාපච්චරියෙහි** වනාහි මෙබඳු වැසිකාලයෙහි දිය නැති තැනක් නොලබන්නහු විසින්ද දියෙහි මලමූ කිරීම වටීයයි කියන ලදී. සියලු ශික්‍ෂාපදයන්හි නොකියූ සෙසු සියල්ල ප්‍රකට අර්‍ත්‍ථ ඇත්තේමය.
සමුත්‍ථානාදිය දක්වනු පිණිස මේ වනාහි ප්‍රකීර්ණය වේ. උජ්ජග්ඝික උච්චාසද්ද පටිසංයුක්ත වූ ශික්‍ෂාපද සතරද, සකබළෙන මුඛෙන බ්‍යාහරණං යන එක් ශික්‍ෂාපදයද, ඡමානීවාසනට්ඨාන පච්ඡන්තොගමන උප්පථගමන පටිසංයුක්ත වූ ශික්‍ෂාපද පසදැයි යන මේ දශශික්‍ෂාපදයෝ සමනුභාසනසමුත්‍ථානිකයෝය. කායවාචාචිත්තයෙන් හටගණිත්. ක්‍රියාසමුත්‍ථානායෝය. සංඥාවිමොක්‍ෂයෝය. සචිත්තකයෝය. ලොකවද්‍යයෝය. කායකර්‍මයි. වාක්කර්‍මයි. අකුශලචිත්තයි. දුක්‍ඛවෙදනයි.
සූපොදන විඤ්ඤත්ති ශික්‍ෂාපදය. ථෙය්‍යසත්‍ථසමුත්‍ථාහිකය. කායචිත්තයෙන්ද කායවාචාචිත්තයෙන්ද හටගණියි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
ඡත්තපාණි දණ්ඩපාණි සත්‍ථපාණි ආයුධපාණි පාදුක උපාහන යාන සයන පල්ලත්‍ථික වෙණ්ඨිත ඔගුන්‍ඩිත යන නම් ඇති එකොළොස් ශික්‍ෂාපදයෝ ධම්මදෙසන සමුත්‍ථානිකයෝය. වාචාචිත්තයෙන් හටගණිත්. ක්‍රියාක්‍රියසමුත්‍ථානායෝය. සංඥාවිමොක්‍ෂයෝය. සචිත්තකයෝය. ලොකවද්‍යයෝය. වාක්කර්‍මයි. අකුශලචිත්තයි. දුඃඛවෙදනයි.
සෙසු තෙපණස් ශික්‍ෂාපදයෝ ප්‍රථම පාරාජිකසමුත්‍ථානිකයෝය.
සියලු සෙඛිය ශික්‍ෂාපදයන්හි ආබාධප්‍රත්‍යයයෙන් ඇවැත් නොවේ. ථූපීකතපිණ්ඩපාතයෙහිද, සූපබ්‍යඤ්ජනපටිච්ඡාදනයෙහිද, උජණ්ජානසඤ්ඤියෙහිද යන ත්‍රිවිධ ශික්‍ෂාපදයන්හි ගිලෙනෙක් නැත්තේය.
සත්තාධිකරණසමථා
අධිකරණ සමථයන් අතුරෙහි - ‘සත්ත’ යනු ඒ සමථාධිකරණයන්ගේ ගණන පිරිසිඳීමය. චතුර්විධ අධිකරණය සමනය කරත්. ව්‍යපශමනය කෙරෙත්යි අධිකරණසමථ නම්වේ. ඒ අධිකරණසමථයන්ගේ විස්තරය ඛන්‍ධකයෙහිද පරිවාරයෙහිද කියන ලද්දේය. ඔවුන්ගේ අර්‍ත්‍ථය එහිම වර්‍ණනා කරන්නෙමු. සෙස්ස සියලු තන්හි ප්‍රකටමය.
[missing trans]
භික්‍ෂුණීවිභඞ්ග වර්‍ණනාව
1. පාරාජිකකාණ්ඩය
භික්‍ෂු විභඞ්ගයට අනතුරුව යම් භික්ෂුණී විභඞ්ගයක් සඞ්ග්‍රහ කරන ලද්දේ ද, ඒ භික්‍ෂුණී විභඞ්ගය පිළිබඳ සංවර්‍ණනා ක්‍රමය යම්හෙයකින් පැමිණියේද, එහෙයින් ඒ භික්‍ෂුණී විභඞ්ගය පිළිබඳ පෙර නොකියූ පදවැණුම කරන්නට පාරාජිකයෙහි පළමුකොට මේ සංවර්‍ණනා තොමෝ වන්නීය. **“තෙන සමයෙන බුද්ධො භගවා සාවත්‍ථියං විහරති -පෙ- සාළ්හො මිගාරනත්තා**” යන මෙහි **“සාළ්හො**” යනු ඔහුගේ නාමය වේ. මිගාරමාතෘ වූ විශාඛාවගේ මුණුඹුරු වේ. එහෙයින් ‘මිගාරනත්තා’යි කියනලදී. ‘නවකම්මිකං’ නවකර්‍මාන්ත විධානය කරන්නාවූ. “**පණ්ඩිතා”** පාණ්ඩිත්‍යයෙන් යුක්ත වූ. “**ව්‍යත්තා”** ව්‍යක්තභාවයෙන් යුක්තවූ, “**මෙධාවිනී”** පෙළගැන්මෙහි සිහිය පෙරටුකොට සිටි ප්‍රඥාවෙන්ද, අරුත් ගැන්මෙහි ප්‍රඥාව පෙරටු කොට සිටි සිහියෙන්ද යුක්තවූ. “**දක්‍ඛා**” ඡෙකවූ. නොවරදවා වහා කටයුතු කරනසුලු වූ යන අර්‍ත්‍ථයි. “**අනලසා”** අලස බවින් තොරවූ. **“තත්‍රෑපායාය**” ඒ ඒ කර්‍මයන්හි උපායභූත වූ. **“විමංසාය**” කටයුතු කර්‍ම පුනපුනා සිහිකිරීමෙන් - “**සමන්නාගතා**” යුක්ත වූ. **“අලං කාතුං**” ඒ ඒ කර්‍ම කරන්නට සමර්‍ත්‍ථ වූ. “**අලං සංවිධාතුං**” මෙසේද මෙසේද මේ කෘත්‍යය වේවා’යි මෙසේ සංවිධාන කරන්නටද සමර්‍ත්‍ථ වූ. “**කතාකතං ජානිතුං**” කරන ලද්ද නොකරන ලද්ද දැනගන්නට. “**තෙ**” ඔවුහු දෙදෙනය. ඒ සුන්‍දරීනන්‍දා නම් භික්‍ෂුණී තොමෝද, ඒ සාළහ තෙමේද යන අර්‍ත්‍ථයි. “**භත්තග්ගෙ**” වලදවන තන්හි **“නිකූටෙ**” කොන් සමාන කොට දැක්වූ ගැඹුරෙහි “**විස්සරො මෙ භවිස්සති**” මාගේ ස්වරය විරූපවන්නේය. විප්‍රකාර ශබ්දයෙක් වන්නේය යන අර්‍ත්‍ථයි. “**පතිමානෙන්තී**” බලාපොරොත්තුවෙමින්. “**ක්‍යාහං**”, මම **“ජරාදුබ්බලා**” ජරාවෙන් දුර්‍වල වූ. “**චරණගිලානා**” පාදරොගයෙන් යුක්ත වූ.
“**අවස්සුතා**” කායසංසර්‍ග රාගයෙන් මැඩුණු. **තින්තා** තෙත්වූ යන අර්‍ත්‍ථයි. මේ ශික්‍ෂාපදයාගේ පදභාජනයෙහි එම රාගයම ගෙණ “**සාරත්තා”** යනාදිය වදාරන ලදී. එහි “**සාරත්තා**” යනු රඳින්යුත් වස්ත්‍රයක් මෙන් කායසංසර්‍ගරාගයෙන් ඉතා රත්වූ “**අපෙක්‍ඛවතී**” ඒ රාගයාගේම වසයෙන් ඒ පුරුෂයා කෙරෙහි පැවැති බලාපොරොත්තුවෙන් යුක්තවූ. “**පටිබද්ධචිත්තා**” ඒ රාගය කරණකොට ඒ පුරුෂයා කෙරෙහි බැඳ තැබූ සිත් ඇත්තියක මෙන් දෙවන පදවිභඞ්ගයෙහිද මේ නයමවේ. “**පුරිසපුග්ගලස්ස**” පුරුෂ සඞ්ඛ්‍යාත පුද්ගලයාගේ. “**අධක්‍ඛකං**” අකුයෙන් යට “**උබ්හජානුමණ්ඩලං**” දණමඬලින් උඩ. පදභාජනයෙහි වනාහි පදපිළිවෙළින්ම ‘හෙට්ඨක්‍ඛකං උපරිජාණුමණ්ඩලං’යි වදාරන ලදී. මෙහිද වැලමිටින් උඩද උබ්හජානුමණ්ඩලයෙන්ම සඞ්ග්‍රහ කරන ලදී. සෙස්ස මහා විභඞ්ගයෙහි කියූ නයින්ම දතයුතුය. **“පුරිමායො උපාදාය**” සාධාරණපාරාජිකාපත්තියෙන් පරිජීවූ මෙහෙණහු සිවු දෙන යන අර්‍ත්‍ථයි. “**උබ්හජාණුමණ්ඩලිකා**” මේ වනාහි මේ පාරාජිකාවගේ නාමමාත්‍රයෙකි. එහෙයින් පදභාජනයෙහි විචාරණය කරන ලද්දේ නොවේ.
මෙසේ උදෙසූ ශික්‍ෂාපදය පදපිළිවෙළින් විභාගකොට දැන් අවස්සුතාදිභෙදයෙන් ආපත්තිභෙදය දක්වන්නට “**උභතො අවස්සුතෙ**” යනාදිය කීය. එහි ‘උභතො අවස්සුතෙ’ දෙදෙන කායසංසර්‍ගරාගයෙන් තෙත්වූ කල්හි මෙහෙණගේද පුරුෂයාගේද කායසංසර්‍ග රාගය කරණකොට තෙත්බව ඇති කල්හිය යන අර්‍ත්‍ථයි. **“කායෙන කායං ආමසති” **මෙහෙණතොමෝ යම්සේ පිරිසිඳි කයින් පුරුෂයාගේ යම්කිසි කයක්, පුරුෂතෙමේ හෝ යම්කිසි කයකින් මෙහෙණගේ යම්සේ පිරිසිඳ කය ආමර්‍ෂණය කෙරේද, දෙයයුරෙන්ම මෙහෙණට පරිජි ඇවැත වේ. “**කායෙන කායපටිබද්ධං”** කියූ අයුරින්ම තමන්ගේ කයින් පුරුෂයාගේ කය පිළිබඳ වූ පුරුෂයාගේ කය ‘ආමසති’ මෙහි තොමෝ හෝ ආමර්‍ෂණය කෙරේවා. ඒ පුරුෂයාගේ හෝ ආමර්‍ෂණය ඉවසාවා ථුල්ලච්චයම වේ. සෙසු පදයන්හිද මේ නයින්ම විනිශ්චය දතයුතුය.
ඉදින් මහණෙක්ද මෙහෙණක්ද වේනම්, එහි මෙහෙණතොමෝ ආමර්‍ෂණය කරානම් මහණතෙමේ නිසලව සිතින් ඉවසානම් මහණතෙමේ, ඇවැතින් නොකරවිය යුත්තේය. ඉදින් මහණතෙමේ ආමර්‍ෂණය කෙරේනම් මෙහෙණ නිසලව සිතින්ම ඉවසානම් සිරුරු අවයවයක් නොසලන්නීද පාරාජිකක්‍ෂෙත්‍රයෙහි පාරාජිකයෙන්ද ථුල්ලච්චක්‍ෂෙත්‍රයෙහි ථුල්ලච්චයෙන්ද දුක්කටක්‍ෂෙත්‍රයෙහි දුක්කටයෙන්ද කරවිය යුත්තේය. කුමක් හෙයින, යත්:- “**කායසංසග්ගං සාදියෙය්‍ය”**යි වදාළ බැවිනි. මේ අර්‍ත්‍ථකථාවන්හි විනිශ්චයයි. මෙසේ ඇති කල්හි ක්‍රියාසමුත්‍ථාන භාවයෙක් නොදක්නා ලැබේ. එහෙයින් ඕ තත්බහුල නයින් කියන ලදැයි දතයුතුය.
“**උබ්හක්‍ඛකං**” අකුයෙන් උඩ. මෙහිද වැලිමිටෙන් යටද ‘අධොජානුමණ්ඩලයෙන්ම සඞ්ග්‍රහ කරණ ලද්දේය.
“**එකතො අවස්සුතෙ**” මෙහි එකතොයි විශෙෂයක් නොතබා කියන ලද්දේ ද, එසේ වුවද මෙහෙණහට කායසංසර්‍ගරාගයෙන් තෙත්වීම ඇති කල්හි මේ ආපත්තිභෙදය කියන ලදැයි දතයුතුය.
එහි මේ මුලපටන් විනිශ්චයයි. මෙහෙණ තොමෝ කායසංසර්‍ගරාගයෙන් තෙත් වූවා, පුරුෂතෙමේත් එසේමය. අකුයෙන් යට දණමඩලින් උඩ කායප්‍රදෙශයෙහි කායසංසර්‍ගයාගේ ඉවසීම ඇති කල්හි මෙහෙණට පාරාජිකය වේ. මෙහෙණට කායසංසර්‍ගරාගය හෝ පුරුෂයාහට මෛථුනරාගය හෝ ගෘහනිශ්‍රිත ප්‍රේමය හෝ ශුද්ධචිත්තය හෝ වේවා ථුල්ලච්චයම වේ. මෙහෙණට මෛථුනරාගය හෝ පුරුෂයාහට කායසංසර්‍ගරාගය හෝ මෛථුනරාගය හෝ ගෘහනිශ්‍රිත ප්‍රේමය හෝ ශුද්ධචිත්තය හෝ වේවා, දුක්කටය වේ. මෙහෙණට ගෘහනිශ්‍රිත ප්‍රේමය හෝ පුරුෂයාහට කියනලද සතරින් යම් ඒ එකෙක් හෝ වේවා දුක්කටයම වේ. මෙහෙණට ශුද්ධචිත්තය හෝ වේවා පුරුෂයාහට කියනලද සතරින් යම් ඒ එකෙක් හෝ වේවා. ඇවැත් නොවේ.
ඉදින් මහණෙක් වේද, මෙහෙණක් වේද, දෙදෙනාගේ කායසංසර්‍ගරාගය වේද මහණහුට සඞ්ඝාදිසෙසය වේ. මෙහෙණට පාරාජිකය වේ. මෙහෙණගේ කායසංසර්‍ගරාගය වේද, මහණහුගේ මෛථුනරාගය හෝ ගෘහනිශ්‍රිත ප්‍රේමය හෝ වේද, මෙහෙණට ථුල්ලච්චය වේ. මහණහුට දුක්කටය වේ. දෙදෙනාහට මෛථුනරාගය හෝ ගෘහනිශ්‍රිත ප්‍රේමය හෝ වේද, දෙදෙනාහටම දුක්කටයම වේ. යමක්හුගේ යම්තැනක ශුද්ධ චිත්තය වේද, ඔහුට එහි ඇවැත් නොවේ. දෙදෙනාහටම ශුද්ධචිත්තය වේද, දෙදෙනාහටම ඇවැත් නොවේ.
**“අනාපත්ති අසඤ්චිච්ච**” යනාදි තන්හි වැරදී හෝ ආමර්‍ෂණය කරන්නියටද, අන්‍යවිහිතවූ මෙහෙණහටද ‘මේ පුරුෂය, මෝ ස්ත්‍රියයි නොදන්නියටද ඒ පුරුෂයා විසින් පැහැසූ තැනැත්තියහටද ඒ පහස නොඉවසන්නියහටද ආමර්‍ෂණය ඇති කල්හිද, ඇවැත් නොවේ. සෙස්ස සියලු තන්හි ප්‍රකටමය.
ප්‍රථම පාරාජිකසමුත්‍ථානිකය. ක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශලචිත්තයි. ද්විවෙදනයයි.
ද්විතීය පාරාජිකයෙහි - “**කච්චිනො සා**” කිම, ඕතොමෝ, “**අවණ්ණො**” අගුණ “**අකිත්ති නින්‍දා අයසො**” පරිවාරවිපත්ති නොහොත් අනභිමුඛයෙහි ගැරහීම.
“**වජ්ජපටිච්ඡාදිකා**” මෙද මේ පාරාජිකාවගේ නාමමාත්‍රයෙක්ම වේ. එහෙයින් පදභාජනයෙහි නොවිචාරණ ලද්දේය. මෙහි සෙස්ස ප්‍රකටමය.
“**සා වා ආරොචෙති**” යම් මෙහෙණක් තෙමේ පාරාජිකයට පැමිණියාද, ඕ, තොමෝ සැලකරයි. “**අට්ඨන්නං පාරාජිකානං අඤ්ඤතරං**” මහණුන් හා සාධාරණ සතරින්. අසාධාරණ සතරින්ද එක්තරා එකක්. මේ පාරාජිකයද පසුව පණවන ලද්දේය. එහෙයින් **“අට්ඨන්නං**”යි විභඞ්ගයෙහි වදාරණ ලදී. ප්‍රථම ශික්‍ෂාපදය සමග යුගල කළ බැවින් මේ අවකාශයෙහි තබන ලදැයි දතයුතුය. “**ධුරං නික්‍ඛිත්තමත්තෙ**” ධුරනික්‍ෂෙප කළ මාත්‍රයෙහි. මෙහි විස්තර කථාව සප්‍රාණක වර්‍ගයෙහි දුට්ඨුල්ල ශික්‍ෂාපදයෙහි කියූ නයින්ම දතයුතුය. එහි වනාහි පාචිත්තියය. මෙහි පාරාජිකය යන මෙම වෙනස වේ. සෙස්ස එබඳුමය. “**වජ්ජපටිච්ඡාදිකා**” මෙද මේ පාරාජිකාවගේ නාමමාත්‍රයෙක්ම වේ. එහෙයින් පදභාජනයෙහි නොවිචාරණ ලද්දේය. මෙහි සෙස්ස ප්‍රකටමය.
ධුරනික්‍ෂෙප සමුත්‍ථානිකය. කායවාචාචිත්තයෙන් හටගනියි. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුක්‍ඛවෙදනයි.
තෘතීය ශික්‍ෂාපදයෙහි **“ධම්මෙන**” විද්‍යාමාන වස්තුවෙන්. “**විනයෙන”** චොදනාකොට සිහිකරවා. මේ ශික්‍ෂාපදයාගේ පදභාජනය වනාහි ‘යෙන ධම්මෙන යෙන විනයෙන උක්‍ඛිත්තො සුඋක්‍ඛිත්තො හොති’ යන මේ අභිප්‍රාය පමණක් දක්වනු පිණිස වදාරන ලදී. **“සත්‍ථුසාසනෙන**” ඤත්තිසම්පත්තියෙන්ද, අනුසාවනසම්පත්තියෙන්ද. මේ ශික්‍ෂාපදයාගේ පදභාජනයෙහි “**ජිනසාසනෙන බුද්ධසාසනෙන”** ජිනසාසනෙන බුද්ධසාසනෙනයි වෙවචනමාත්‍රයක්ම වදාරණලදී. “**සඞ්ඝං වා ගණං වා**” යනාදිතන්හි යම් සඞ්ඝ කෙනකුන් විසින් කර්‍මය කරණ ලද්දේ ද, ඒ සඞ්ඝයා හෝ එහි බොහෝවූ පුද්ගලසඞ්ඛ්‍යාත ගණයා හෝ එක් පුද්ගලයකු හෝ ඒ කර්‍මය හෝ නොගණියි. නොඅනුව පවතී. එහි ආදරය නොඋපදවයි යන අර්‍ත්‍ථයි. “**සමානසංවාසකා භික්‍ඛූ වුච්චන්ති සහායා**” සමාන සංවාසක භික්‍ෂූහු යහළුවෝයයි කියනු ලැබෙත්. **“සො තෙහි සද්ධිං නත්‍ථි”** යන මෙහි එක කර්‍ම එකුද්දෙස සමසික්‍ඛතා යන මේ වනාහි සංවාසයය. ඒ මේ සමානවූ සංවාසය මොවුන්ගේනුයි සමානසංවාසකයහ. මෙබඳු භික්‍ෂූහු මහණක්හු පිළිබඳ ඒ සංවාසයෙහි එක්ව පවත්නා බැවින් සහායහයි කියනු ලැබෙත්. දැන් යම් සංවාසයක් කරණකොට ඔවුහු සමානසං සංවාසකයහය කියන ලද්දාහුද, ඒ ඉවත්කරනු ලැබූ ඔහුට ඔවුන් සමග ඒ සංවාසය නැත්තේය. යම්කෙනකුන් සමග ඒ සංවාසය ඔහුට නැත්තේද, ඔහු විසින් ඒ භික්‍ෂූහු තමන්ගේ සහායකයෝ නොකරණ ලද්දාහුද එහෙයින් ‘සමානසංවාසකා භික්‍ඛූ වුච්චන්ති සහායා, සො තෙහි සද්ධිං නත්‍ථි, තෙන වුච්චති අකතසහායො’යි කියන ලදී. සෙස්ස සඞ්ඝභෙද ශික්‍ෂාපදාදීන් අතුරෙහි කියූ නය බැවින් ප්‍රකට අර්‍ත්‍ථ ඇත්තේමය.
සමනුභාසනසමුත්‍ථානිකය. කායවාචාචිත්තයෙන් හටගනියි. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මය. වාක්කර්‍මයි. අකුශලචිත්තයි. දුඃඛවෙදනයි.
චතුර්‍ත්‍ථ ශික්‍ෂාපදයෙහි - “**අවස්සුතා**” ලොකාස්වාද සඞ්ඛ්‍යාත වූ මිත්‍රසන්‍ථවයාගේ වසයෙන් කායසංසර්‍ගරාගයෙන් තෙත්ව දෙවන පදයෙහිද මේ නයමවේ. “**පුරිසපුග්ගලස්ස හත්‍ථගහණං වා**” යනාදිතන්හි පුරුෂ පුද්ගලයා විසින් අතින් යම් ගැනීමෙක් කරණ ලද්දේ ද, එය පුරුෂ පුද්ගලයාගේ අතින් ගැණීමයයි කියන ලද්දේය. සඟළ සිවුරෙහි කොණ අල්ලා ගැණීමේද මේ නයවේ. “**හත්‍ථගහණං”** යන මෙහි හස්ත්‍රග්‍රහණයද අන්‍යවූද අපාරාජික ක්‍ෂෙත්‍රයෙහි ගැණීමද එක්කොට හස්තග්‍රහණයයි කියන ලද්දේයයි දතයුතුය. එහෙයින්ම මේ ශික්‍ෂාපදයාගේ පදභාජනයෙහි “**හත්‍ථගහණං වා සාදියෙය්‍ය**” යනු අතනම් වැලමිට පටන් නියඅග දක්වා. මේ අසද්ධර්‍මයාගේ ප්‍රතිසෙවනය පිණිස අකුවෙන් උඩ දණමඩලින් යට ගැනීම ඉවසාද ථුල්ලච්චයට පැමිණීම වේයයි වදාරණ ලදී. මෙහිද “**අසද්ධම්මො”** යනු කායසංසර්‍ග රාගයයි දතයුතුය. මෛථුනධර්‍මය නොදතයුතුය. මෛථුනය ලඟ ථුල්ලච්චයෙක් නොවේ. “විඤ්ඤූ පටිබලො කායසංසග්ගං සමාපජ්ජිතුං” යන වචනයද මෙහි සාධකය.
මිනිස් අමිනිස් තිරිසන් වසයෙන් ස්ත්‍රීහු කියන ලද්දාහුද ඔවුන් පිළිබඳ මෛථුන සෙවනය නොකරන්නේය. මිනිස් අමිනිස් තිරිසන් යන පුරුෂයන් තිදෙන කරාද එළැඹැ මෛථුන සෙවනය නොකරන්නේය. අනාර්‍ය්‍ය වූ උභතොඛ්‍යඤ්ජනකයන් තිදෙන හා පණ්ඩකයන් තිදෙන යන සදෙන කරාද එළැඹැ මෛථුනසෙවනය නොකරන්නේය. මුදුපිට්ඨිලම්ධී ආදි අනුලොම් පාරාජික වස්තුවෙහි තමාගේ නිමිත්තෙහි මෙවුන්දම් නොහැසිරෙන්නේය. මෛථුන ධර්‍මප්‍රත්‍යයයෙන් පරිජි වන්නේය. මේ ප්‍රශ්නය නුවණැතියන් විසින් සිතිය යුතුය’යි
පරිවාරයෙහි කියනලද සෙදමොචන ගාථාව හා විරුද්ධ වේදයත්: විරුද්ධ නොවේ. මෛථුන ධර්‍මයට පූර්‍වභාග බැවිනි. වර්‍ණය, අවර්‍ණය වශයෙන් සුක්කවිසට්ඨිය කියනලදී. කායසංසර්‍ගය දුට්ඨුල්ලාවාචාය. අත්තකාමපාරිචර්‍ය්‍යාය. සඤ්චරිත්තයයි මෙසේ සුක්කවිසට්ඨිය ආදිකොට ඇති පඤ්ච ශික්‍ෂාපදයෝ මෛථුන ධර්‍මයට පූර්‍වභාගයයි කියන ලදහ. එහෙයින් කායසංසර්‍ගය මෛථුන ධර්‍මයට පූර්‍වභාග බැවින් ප්‍රත්‍යය වේ. මෙසේ සිඳීමවන්නේය. මෙථුනධම්මපච්චයා යන මෙහි මේ කරුණෙන් අර්‍ත්‍ථය දතයුත්තේය. සඞ්ඝාටිකණ්ණගහණාදි සියලු පදයන්හිද මේ ක්‍රමයෙන් විනිශ්චය දතයුතුය. අනිකක්ද ඇත්තේය. “**සඞ්කෙතං වා ගච්ඡෙය්‍ය**” යන මෙහි පදභාජනයෙහි “**ඉත්‍ථං නාමං ආගච්ඡ**” මෙ නම් තැනට එව’ යන අර්‍ත්‍ථය.
“**අට්ඨමං වත්‍ථුං පරිපූරෙන්ති අස්සමණී හොති”** අනුලොම් විසින් හෝ පිළිලොම් විසින් හෝ එක් අතරකින් හෝ යන යම්කිසි ක්‍රමයකින් අටවන වස්තුව පුරන්නීම අශ්‍රමණිය වේ. යම් මෙහෙණක් තොමෝ එක් වස්තුවක් හෝ වස්තුසතක් හෝ බොහෝ වරක් නමුදු පුරාද, අශ්‍රමණී නොවේමය. පැමිණි ඇවැත් දෙසා මිදෙන්නීය. තවද මෙහි දෙසූ ගණනට පැමිණෙන ඇවැත් දතයුතුය. ‘අත්‍ථාපත්ති දෙසිතා ගණනූපිකා අත්‍ථාපත්ති දෙසිතා න ගණනුපිකා’යි මෙය වදාරණ ලද්දේය. එහි මේ විනිශ්චයයි. ‘දැන් මේ ඇවැතට නොපැමිණෙන්නෙමි’යි ධුර නික්‍ෂෙපය කොට දෙසන ලද්දී දෙසූ ගණනට පැමිණෙන ඇවැත් දතයුතුය. පාරාජිකයට අඞ්ගයෙක් නොවේ. එහෙයින් යම් මෙහෙණක් තොමෝ එක් ඇවතකට පැමිණියා ධුරනික්‍ෂෙපය කොට දෙසා නැවැත කෙලෙස් විසින් පැමිණෙන්නීද නැවත දෙසාද, මෙසේ වස්තු අට පුරන්නීද, පරිජි නොවන්නීය. යම් මෙහෙණක් තෙමේ ඇවැතට පැමිණ නැවැතද ‘අන් වස්තුවකට පැමිණෙන්නෙමි’යි උත්සාහ ඇත්තීම දෙසාද, ඇයගේ ඒ ඇවැත පිළිගැනීම සුදුසු නොවන්නී නොවේ. දෙසන ලද්දීද, නොදෙසන ලද්දීද වේ. දෙසූ ගණනට නොපැමිණෙන්නීය. පාරාජිකයටම අඞ්ග වේ. අටවැනි වස්තුව පිරුණු ඇසිල්ලෙහිම පාරාජිකා වන්නීය. සෙස්ස ප්‍රකටමය.
ධුරනික්‍ෂෙප සමුත්‍ථානිකය. කායවාචාචිත්තයෙන්ද හටගණියි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශල චිත්තයි. ද්විවෙදනයි.
**“උද්දිට්ඨා ඛො අය්‍යායො අට්ඨ පාරාජිකා ධම්මා**”යි භික්‍ෂූන් අරබයා පණවනලද සාධාරණවූ සතරය, මේ සතරයයි මෙසේ ප්‍රාතිමොක්‍ෂොද්දෙශ මාර්‍ගයෙන් ‘උද්දිට්ඨා ඛො අය්‍යායො අට්ඨ පාරාජිකා ධම්මා’යි මෙසේ මෙහි අර්‍ත්‍ථ දතයුතුය. සෙස්ස මහාවිභඞ්ගයෙහි කියූනයමය.
2. සඞ්ඝාදිසේසකාණ්ඩය
පාරාජිකාවන්ට අනතුරුව දැන් සඞ්ඝාදිසෙස කාණ්ඩය පිළිබඳ මේ අප්‍රකට අර්‍ත්‍ථවර්‍ණනාව වන්නීය.
‘උද්දොසිතං’ බඩුතබන හලය. “**මාය්‍යො එවං අවච**” ආර්‍ය්‍යය මෙසේ නොකියව. “**අපි නාය්‍ය”** කිම, ආර්‍ය්‍යය **“අච්චාවදථ**” ඉක්මවා කියවු. ආක්‍රොශ කරවුයි කියන ලද්දේ වේ.
**“උස්සයවාදිකා**” මානොත්සන්න වශයෙන්, ක්‍රොධොත්සන්න වශයෙන් විවාදකරන්නෟ. යම්හෙයකින් ඕතොමෝ අර්‍ත්‍ථහෙයින් යුක්ති කියන්නියක් වන්නීද, එහෙයින් උස්සයවාදිකා නම්. අට්ටකාරිකා වුච්චතීති යුක්ති කියන්නීයයි පදභාජනයෙහි වදාරණ ලදී. මෙහිද **“අට්ටො”**යි ව්‍යවහාරික විනිශ්චය කියනු ලැබේ. පැවිදි හෝ යමකට අධිකරණයයි කියත්ද, ඒය. **“දුතියං වා පරියෙසති**” සාක්‍ෂියක් හෝ සහායයකු හෝ සොයාද, දුක්කටය වේ. “**ගච්ඡති වා**” මෙහෙණ අසපුවෙක් හෝ වේවා, පිඩු පිණිස හැසිරෙණ මගෙක් හෝ වේවා, යම්තැනක සිටි මෙහෙණට යුක්ති කරන්නෙමියි සිතෙක් උපදීද, ඉන්පසු විනිසකරුවන්ගේ සමීපයට යන්නියට පියවරක් පියවරක් පාසා දුක්කටය වේ. **“එකස්ස ආරොචෙති**” පැමිණිලි විත්තිකාර දෙජනයන් අතුරෙහි යම්කිසි එකක්හුගේ කථාව ඒ දෙදෙනා අතුරෙහි යම්කිසි එකෙක් විනිසකරුවන්ට සැලකරයි. “**දුතියස්ස ආරොචෙති**” යන මෙහිද මේනයම වේ.
මේ මතු කියනු ලබන්නී මෙහි නොමුළාබව පිණිස විස්තර කථාය: යම්කිසි තැනක යටත්පිරිසෙයින් මෙහෙණවරට පැමිණි විනිසකරුවන් දැක මෙහෙණ තොමෝ තමන්ගේ කථාව සැලකෙරේද, මෙහෙණට දුක්කටය වේ. උපාසකයෙක් තෙමේ තමන්ගේ කථාව සැලකෙරේද, මෙහෙණට ථුල්ලච්චය වේ. පළමුකොට උපාසක තෙමේ තමන්ගේ කථාව සැලකෙරේනම් මෙහෙණට දුක්කටය වේ. නැවත ඕතොමෝ තමන්ගේ කථාව සැලකරා නම් ථුල්ලච්චය වේ. මෙහෙණ තොමෝ මාගේද තාගේද කථාව තෝම සැලකරවායි උපාසකයාහට කියාද, ඒ උපාසක තෙමේ තමන්ගේ හෝ කථාව පළමුකොට සැලකිරීමෙහි, දුක්කටය වේ. දෙවන සැලකිරීමෙහි ථුල්ලච්චය වේ. උපාසක තෙමේ ‘මාගේද තාගේද කථාව තීම සැලකරවා’යි මෙහෙණට කියාද, මෙහිද මේ නයම වේ.
මෙහෙණතෙමේ කැපකරු ලවා යුක්තිය කියවාද, එහි කැපකරු හෝ මෙහෙණගේ කථාව පළමුකොට සැලකෙරේවා, අන්‍යයා හෝ තමන්ගේ කථාව කැපකරු හෝ දෙදෙනාගේම කථාව අන්‍යයා හෝ දෙදෙනාගේම කථාව සැලකෙරේවා, යම් ඒ පරිද්දෙකින් සැලකරණු ලබන කල්හි මෙහෙණට දුක්කටය වේ. දෙවන සැලකිරීම නිමිතිකොට ථුල්ලච්චය වේ. යම් ඒ පරිද්දෙකින් සැලකරණ ලද්ද, දෙදෙනාගේම කථාව අසා, විනිසකරුවන් විසින් විනිශ්චය කළ කල්හි යුක්ති විනිශ්චයෙහි පර්‍ය්‍යාවශානය වේ. ඒ විනිශ්චයාගේ කෙළවර මෙහෙණට ජයෙහි ද පරාජයෙහි ද සඞ්ඝාදිසෙසය වේ. ඉදින් වනාහි බොහෝකල් පැවැති අධිකරණයවේද, විනිසකරුවන් විසින් පෙර අසන ලද්දේවේද, එකල්හි ඔවුහු මෙහෙණද යුක්ති කියන්නහුද දැකම තොපට කථාවක් නැත, මේ කරුණ අපි දනුම්හ’යි තුමූම විනිශ්චයකොට දෙත්ද, මෙබඳු විනිශ්චය කෙළවරද මෙහෙණට ඇවැත් නොවේ.
පළමුකොට පැමිණිය යුතු ආපත්තිය මේ ධර්‍මයටනුයි පඨමාපත්තික නම. ව්‍යතික්‍රමණයෙහිම පැමිණිය යුත්තේය යන අර්‍ත්‍ථයි. ඒ ප්‍රථමාපත්තිය ඇති පදභාජනයෙහි වනාහි අදහස පමණක් දක්වන්නට “**සහවත්‍ථජ්ඣාචාරා ආපජ්ජති අසමනුභාසනාය**”යි වදාරණ ලදී. මේ වනාහි මෙහි අර්‍ත්‍ථයයි. වස්තුව්‍යතික්‍රමණය සමග යම් ධර්‍මයකට මෙහෙණතොමෝ පැමිණෙන්නීද, තෙවන සමනුභාෂණයෙන් නොපැමිණෙන්නීද මෙය පළමුකොටම වස්තු ව්‍යතික්‍රමණය සමග පැමිණිය යුතු බැවින් පඨමාපත්තික වේ. භික්‍ෂුණී සංඝයා කෙරෙන් පහකෙරේනුයි **නිස්සාරණීය** නම. ඒ පහකළයුතු පදභාජනයෙහි වනාහි අදහස පමණක් දක්වන්නට “**සඞ්ඝමහා නිස්සාරීයති**”යි වදාරණ ලදි. එහි යමකට පැමිණි මෙහෙණ තොමෝ භික්‍ෂුණී සඞ්ඝයා කෙරෙන් පහකරණු ලබානුයි හේ නිස්සාරණීයයි මෙසේ අර්‍ත්‍ථය දතයුතුය. ඒ ධර්‍මය තෙමේම සඞ්ඝයා කෙරෙන් කිසිවකු විසින් පහකරණු නොලබයි. ඒ ධර්‍මය කරණකොට මෙහෙණ තොමෝ පහකරණු ලැබේද, එහෙයින් පහකෙරේනුයි නිස්සාරණීය නම.
“**ආකඩ්ඪියමානා ගච්ඡති**” යුක්තිබණන මිනිසුන් විසින් තුමූ හෝ අවුත් දූතයකු හෝ යවා එව’යි කියන ලද්දී විනිසකරුවන්ගේ සමීපයට යේද, ඉන්පසු අට්ටකාරක තෙමේ තමන්ගේ හෝ කථාව පළමුකොට සැලකෙරේවා. මෙහෙණගේ හෝ කථාව පළමුකොට සැලකෙරේවා, පළමු සැලකිරීමෙහි දුක්කටය නොමවේ. දෙවන සැලකිරීමෙහි ථුල්ලච්චය නොවේ. ඉදින් ඇමැතියන් විසින් විනිශ්චය කොට කරණලද යුක්ති කෙළවරද ඇවැත් නොවේමය. ඉදින් අට්ටකාරකතෙමේ ‘මාගේද තීගේද කථාව තීම කියව’යි මෙහෙණට කියානම්, ඒ කරුණ කියන්නියගේද කථාව අසා කරණලද යුක්ති කෙළවරද ඇවැත් නොවේමය.
**“රක්‍ඛං යාචති**” දැහැමි රැකුමක් ඉල්ලාද, ඇවැත් නොවේ. දැන්, ඉල්ලූ ආරක්‍ෂාව යම්සේ දැහැමි වේද, එය දක්වනු පිණිස “**අනොදිස්ස ආචික්‍ඛති**”යි කීහ. එහි අතීතය අරබයා නියමකොට කීමෙක් ඇත. නියම නොකොට කීමක් ඇත. අනාගත අරබයාද නියම කොට කීමෙක් ඇත. නියම නොකොට කීමෙක් ඇත.
අතීතය අරබයා නියමකොට කීම කෙසේවේද, යත්: මෙහෙණවරෙහි ගම්දරුවෝ හෝ ධූර්‍තාදීහු හෝ යම්කිසි කෙනෙක් අනාචාරයෙහි හෝ හැසිරෙත්ද, රුක් හෝ සිඳිත්ද, ඵලාඵල හෝ ගෙණයත්ද, පිරිකර හෝ පැහැර ගණිත්ද, එකල්හි මෙහෙණතොමෝ විනිශ්චය කාරකාමාත්‍යයන් කරා එළැඹැ ‘අපගේ මෙහෙණවර මේ නම් වැඩක් කරණ ලදැයි කියයි. කවුරුන් විසින්දැ’යි විචාළ කල්හි ‘අසුවලා විසින්, අසුවලා විසින්යි කියයි. අතීතය අරබයා නියමකොට කීම මෙසේවේ. ඕ නොවටියි. එය අසා ඒ විනිසකරුවෝ ඔවුන්ට දඬුවම් කෙරෙත්ද, ඒ සියල්ල මෙහෙණට නයවේ. ‘දඩ ගන්නාහුයයි අදහස ඇති කල්හිද නයමවේ. ඉදින් ‘මොහුට දඩ ගසවු’යි කියාද පස්මස්සක් පමණද දඩ ගත්කල්හි පාරාජිකය වේ.
‘කවරක්හු විසින්දැ’යි විචාළ කල්හි ‘අසුවලා විසිනැ’යි කීම අපට නොවටියි. තෙපිම දැනගණිවු, හුදෙක් අපි ආරක්‍ෂාව ඉල්ලමු, ඒ ආරක්‍ෂාව අපට දුනමැනැව, ගන්නාලද බඩුවද ගෙන්වනු මැනැවැයි කියයුතුය. නියම නොකොට කීමවේ. ඕ වටියි. මෙසේ කියූකල්හි ඒ විනිසකරුවෝ ඒ ක්‍රියාව කළවුන් සොයා ඔවුන්ට දඩගසත්ද, සියලු වස්තුව ගත්කල්හිද, මෙහෙණට නය නොමවේ. ඇවැත් නොවේ.
පිරිකර පැහැරගෙන යන්නවුන් දැක ඔවුන්ට අවැඩ කැමැති බැවින් ‘සොරහු, සොරහු’යි කීමද නොවටියි. මෙසේ කියූකල්හිද, ඔවුන්ට යම් දඬුවමක් කෙරෙත්ද, ඒ සියල්ලම මෙහෙණට නයවේ. ‘මොහු විසින් මාගේ පිරිකර ගන්නා ලද්දේය, ඒ පිරිකර ගෙන්වාලවා මොහුට දඬුවම් නොකරවයි තමන්ගේ වචනය කරන්නහුට කීම වටියි. දැසිදස්වැව් ආදිය පිණිස නඩු කියත්ද, මෙය අකැප නඩුකීම නම. එය නොවටියි.
අනාගතය අරබයා නියම කොටකීම කෙසේ වේද, යත්: කියූ නයින්ම අනුන් විසින් අනාචාරාදියක් කළ කල්හි මෙහෙණ තොමෝ ‘අපගේ මෙහෙණවරෙහි මේ මේ වැඩ කරත්, මත්තෙහි නොකරනු පිණිස අපට ආරක්‍ෂාව දුනමැනැවැ’යි විනිසකරුවන්ට මෙසේ කියයි. එකල්හි ‘කවුරුන් විසින් මෙසේ කරණ ලදදැ’යි විචාළ කල්හිද ‘අසුවලා විසින්ද අසුවලා විසින්දැ’යි කියාද, මෙසේ අනාගතය අරබයා නියමකොට කීම වේ. එයද නොවටියි. ඔවුන්ට දඬුවම් කළ කල්හි පෙර කියූ නයින්ම සියල්ල මෙහෙණට නයවේ. සෙස්ස පුරිමය සමානම වේ.
විනිසකරුවෝ ‘මෙහෙණවරෙහි මෙබඳු නොකටයුතු කරන්නවුන්ට මෙනම් දඬුවම් කරම්හයි බෙර හසුරුවා අණෙහි නොසිටින්නන් සොයා දඬුවම් කෙරෙත්ද, මෙහෙණට නය නොමවේ. ඇවැත් නොවේ.
යම් මේ විනිශ්චයක් මෙහෙණට කියන ලද්දේද, මහණුන්ටත් මෙම නයවේ. මහණහුටද නියමකොට කීම නොවටියි. එසේ කියූ කල්හි යම් දඬුවමක් කෙරෙත්ද, සියල්ල නයවේ. කියූනයින්ම දඩ ගන්වන මහණහුට පාරාජිකය වේ. යම් මහණෙක් දඩ ගසන්නාහයි දන්නේම නියම නොකොට කියාද, ඔවුහුද සොයාබලා දඩ ගසත්මද දොසෙක් නොවේ. විහාරසීමාවෙහි රුක් ආදිය සිඳින්නන්ගේ වෑපොරෝ ආදිය ගෙන ගලෙන් කොටත් නම් නොවටියි. මුවහත බිදීද, කරවාදිය යුතුය. දුවගොස් ඒ රුක් සිඳින්නන්ගේ පිරිකර ගණිත්ද හෙද නොකටයුතුය. සිත වහා පෙරළෙන්නේමය. එහෙයින් සොරසිත උපන්කල්හි මුල්සිඳීමටද යන්නේය. සෙස්ස ප්‍රකටමය.
කඨිනසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි - ‘වරභණ්ඩං’ මුතු මැණික් වෙරළුමිණි ආදීවූ මාහැඟි බඩු
**“අනපලොකෙත්‍වා”** නොවිචාරා. “**ගණං වා**” මල්ල රජුන්ගේ ගණය හා කුමාරභත්තිගණදියය**. “පූගං”** ධාර්මිකගණය. ‘සෙණිං’ නන්වැදෑරුම් සුවඳ කරණගණය හා පෙසකාරගණාදියය. යම් හෙයකින් යම් යම් තැනක රජහු ගණාදීන්ට ගම්නියම්ගම් ‘තෙපිම මෙහි අනුශාසනා කරවුයි පාවාදෙත්ද, ඒ ඒ තන්හි ඔවුහුම අධිපතීහු වෙත්. එහෙයින් ඔවුන් සඳහා මේ කියන ලදී. මෙහිදී රජු හෝ ගණාදීන් හෝ විචාරාද භික්‍ෂුණී සඞ්ඝ තෙමේ විචාරිය යුත්තේමය. **“ඨපෙත්‍වා කප්පං**” තීර්ථකයන් අතුරෙහි හෝ අන් මෙහෙණන් අතුරෙහි හෝ පෙර පැවිදි වූ කැපබවට ගියක හැර සෙස්ස ප්‍රකටමය.
චොරිවුට්ඨාපන සමුත්‍ථානිකය. කිසි කාර්‍ය්‍යක් හෙතුකොට මෙහෙණන් ගියකල්හි අවුත් ඛණ්ඩ සීමාවක, හුන් තැනෙහිම තමන්ගේ ඇසුරෙහිවූ පිරිස සමග උපාද්ධ්‍යායව උපසම්පදා කරවන්නියට වාචා චිත්තයෙන් හටගණියි. ඛණ්ඩ සීමාවකට හෝ නදියකට හෝ ගොස් උපසපන් කරන්නියට කායවාචාචිත්තයෙන් හටගණියි. නොවිචාරා උපසපන් කරවීම් වසයෙන් ක්‍රියාක්‍රියය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයෙහි - **පරික්‍ඛෙපං අතික්කාමෙන්තියා** මෙහි එක් පයක් ඉක්මවන්නියට ථුල්ලච්චය වේ. දෙවනපය ඉක්මවූ ඇසිල්ලෙහි සඞ්ඝාදිසෙසය වේ. “**අපරික්‍ඛිත්තස්ස ගාමස්ස උපචාරං**” මෙහි වැට කිරීමට සුදුසු තැන එක් පයකින් ඉක්මවා නම් ථුල්ලච්චය වේ. දෙවන පයින් ඉක්මවූ ඇසිල්ලෙහි සඞ්ඝාදිසෙසය වේ. තවද මෙහි එක්ගමකින් නික්මෙන්නියට ග්‍රාමාන්තර ප්‍රත්‍යයයෙන් ඇවැත් නොවේ. නික්ම අන්ගමකට යන්නියට පියවරක් පියවරක් පාසා දුක්කටය වේ. එක් පයකින් අන්ගමක පරික්‍ෂෙපය හෝ උපචාරය හෝ ඉක්මවූ ඇසිල්ලෙහි ථුල්ලච්චය වේ. දෙවන පයින් ඉක්මෙවු ඇසිල්ලෙහි සඞ්ඝාදිසෙසය වේ. එයින් නික්ම නැවැත සිය ගමට පිවිසෙන්නියටද මෙම නයවේ. කඩ පවුරකින් හෝ වැටසිදුරකින් හෝ භික්‍ෂුණීන්ගේ විහාරභූමියට ඇතුල්වන්නට හැකිවේද, මෙසේ ඇතුල්වන්නී කැපබිමට පිවිසියා වේ. එහෙයින් වටියි. ඇත්පිට ආදියෙන් හෝ සෘද්ධියෙන් හෝ පිවිසේනම් වටීමය. මෙහි පයින් ගමනම අදහස් කරණලදී. එහෙයින්ම ‘පඨමං පාදං අනික්කාමෙන්තියා’ යනාදිය කීහ.
ගම් දෙකක් භික්‍ෂුණීන්ගේ විහාර හා සබැඳි වැට ඇත්තේ වේ. යම් ගමෙක භික්‍ෂුණී විහාරය වේද, එහි පිඩුපිණිස හැසිර නැවැත විහාරයට පිවිස වෙහෙර මැදින් අනික් ගමකට මග ඇත්තේද, යෑම වටියි. එගමින් ඒ මගින්ම හැරී ආයුතුය. ඉදින් ගම්දොරින් නික්ම එන්නීද, පෙරනයින්ම ආපත්තිභෙදය දතයුතුය. සියගමින් කිසියම් කාර්‍ය්‍යක් හෙතුකොට මෙහෙණන් සමග නික්මුනු මෙහෙණ නැවැත පිවිසෙන කල්හි ඇතෙක් හෝ මිදී ඒද ජන සම්බාධයෙක් හෝ වේද, එහිදී අන් මෙහෙණෝ වහා ගමට පිවිසෙත්ද, අන් මෙහෙණක් එනතුරු පිටතදොර සිටිය යුතුය. ඉදින් නොඑන්නීද, දෙවන මෙහෙණ තොමෝ ගියා නම් වේ. පිවිසීම වටියි.
පෙර මහගමෙක් වේද, ගමමැද මෙහෙණවරක් වේද, පසුව සතරදෙනෙක් එගම ලැබ වෙන් වෙන්ව වැටින් වටකොට බෙදාගෙණ බුදිත්ද, වෙහෙරින් එක් ගමකට යෑම වටියි. එගමින් අනික් ගමකට දොරකඩින් හෝ වැට සිදුරකින් හෝ පිවිසෙන්නට නොවටියි. නැවැත වෙහෙරටම හැරී ඒම වටියි. කුමක් හෙයින්ද, යත්:- වෙහෙරට ගම් සතර සාධාරණ බැවිනි.
“**අන්තරවාසකො තෙමීයති**” යම් නදියක තෙමඩුලු වැසීමෙක් වේද, එසේ හැඳගත්, වැසිකාලයෙහි තොටින් හෝ නොතොටින් හෝ බැස යම් කිසි තැනක එතෙර වන්නාවූ මෙහෙණගේ අඳනය එකඟුල් දෑඟුල් පමණ නමුදු තෙමේද, ඕය. සෙසු නදීලක්‍ෂණය. නදීනිමිත්ත කථාවෙහි ප්‍රකාශ වන්නේය. මෙබඳු නදියකට තොටින් හෝ නොතොටින් හෝ බැස එතෙරවන කාලයෙහි පළමුපය උදුරා ඉවුරෙහි තබන්නියට ථුල්ලච්චය වේ. දෙවනපිය ඉදිරීම නිමිතිකොට සඞ්ඝාදිසෙසය වේ. හෙයකින්යේද, ඇවැත් නොවේ. පයින් නදියට බැස එතෙරවන කාලයෙහි හෙයට නැග එතෙරවන්නියටද, ඇවැත් නොවේ. හෙයකින් ගොස් එතෙරවන කාලයෙහි පයින් යන්නියට ඇවැත් වේමය. යානනාවා ආකාස ගමන් ආදියෙහිද මේ නයමවේ. මෙතෙරින් ගඟින් එතෙර නොව අහසට පැන හෝ පරතෙරම පාගන්නියට ඇවැත් නොවේ. රඳන්කම් පිණිස ගොස් දර රැස්කිරීම් ආදි කටයුතුවලින් දෙතුන් මෙහෙණ කෙනෙක් දෙතෙරෙහි හැසිරෙත්ද, වටියි. ඉදින් මෙහි කිසි මෙහෙණක් කලහකොට අනික් තෙරටයේද, ඇවැත් වේ. මෙහෙණෝ දෙදෙනෙක් එකට එතෙර වෙත්ද, එක් මෙහෙණක් තොමෝ ගඟ මැදදී කලහකොට නැවැතී මෙතෙරටම එන්නීද ඇවැත් වේ. අන් මෙහෙණහට මෝතොමෝ ගියතැන සිටියා වේ. එහෙයින් පරතෙරට යන්නියටද ඇවැත් නොවේ. නෑමට හෝ බීමට හෝ බැසසිටි මෙහෙණතොමෝ ඒ ඉවුරටම පෙරළා එතෙරවේද, ඇවැත් නොවේ.
“**සහ අරුණුග්ගමනා” **යන මෙහි හැදෑරීම හෝ අන්කිසි කර්‍මයක් හෝ කරන්නී අරුණට පෙරම දෙවැනියගේ සමීපයට එන්නෙමි’යි කල්පනා කෙරේද, ඒ මෙහෙණ නොදන්නා කල්හිම අරුණ නගීද, ඇවැත් නොවේ. එකල්හි අරුණ නැගීම දක්වා මෙහිම වන්නෙමියි හෝ කල්පනා නොකිරීමෙන් විහාරයෙහි එ‍ක්පෙදෙසක හිඳීද, දෙවන මෙහෙණගේ අත්පසට නොබසීද, අරුණ නැගීමෙහි සඞ්ඝාදිසෙසය වේ. අත්පසම මෙහි පමණ වේ. අත්පස ඉක්මීමෙහි එක් ගබඩාවක් වී නමුදු ඇවතින් නොරකියි.
**“අගාමකෙ අරඤ්ඤෙ**” මෙහි නික්‍ඛමිත්‍වා බහි ඉන්‍දඛීලා සබ්බමෙතං අරඤ්ඤං’යි මෙසේ කියූ ලක්‍ෂණ ඇතියේම අරණ්‍යයය. ඒ මේ අරණ්‍යය හුදෙක් ගම නොවීමෙන් අගාමකයි කියන ලදී. වින්‍ධ්‍යවන හා සමාන නොවන බැවිනි. එබඳු වනයකට බටකල්හි දර්‍ශනොපචාරය හැරිය කහි ශ්‍රවණොපචාරය ඇත්තේනම් ඇවැත් වේ. එහෙයින්ම අර්‍ත්‍ථකථාවන්හි ‘ඉදින් මෙහෙණන් මහාබොධි අඞ්ගනයට පිවිසෙන කල්හි එක් මෙහෙණක් තොමෝ පිටත සිටීද, ඇයටද ඇවැත් වේ. ලොහොපහයට පිවිසෙන්නියන් කෙරෙහිද, පිරිවෙණට පිවිසෙන්නියන් කෙරෙහිද, මේ නයම වේ. මහසෑය වඳින්නියන් අතුරෙහිද එක් මෙහෙණක් තොමෝ උතුරු දොරින් නික්මයේද, ඇයටද, ඇවැත් වේ. ථූපාරාමයට පිවිසෙන්නියන් අතුරෙහි එක් මෙහෙණක් තොමෝ පිටත සිටීද, ඇයටද ඇවැත් වේයයි කියන ලදී. මෙහි දර්‍ශනොපචාරය නම් යම්තැනක සිටියහු දෙවන මෙහෙණක් තොමෝ දකීද එතැනය. ඉදින් තිරපවුරක අතර සිටියා වේද, දර්‍ශනොපචාරය හරී නම්වේ. ශ්‍රවණොපචාරය නම් යම්තැනක සිටියා මංමුළා හඬින් මෙන්ද ධර්‍මශ්‍රවණාරොචන ශබ්දයෙන් මෙන්ද, **අය්‍යෙයි **හඬනගන්නියගේ ශබ්දය අසාද, ඒ තැනය. අබවෙසෙහි දුරද දර්‍ශනොපචාරය නම්වේ. ඕතොමෝ මෙබඳු ශ්‍රවණොපචාරය හලකල්හි ඇවැත් නොරකියි. හල ඇසිල්ලෙහිම සඞ්ඝාදිසෙසාපත්තියට පැමිණිම වේ.
එක් මෙහෙණක් තොමෝ මගයන්නී නවතීද, උත්සාහ ඇතිව ‘දැන් පැමිණෙන්නෙමි’යි ලුහුබඳීද, ඇවැත් නොවේ. ‘ඉදින් පළමුකොට යන්නීහු අන් මගකින් යෙත්ද, ගියාහුනම් වෙති. අනාපත්තිම වේ. යන්නාවූ දෙදෙනකු අතුරෙන් එක් තැනැත්තියක් ලුහු බඳින්නට අපොහොසත් වන්නී ‘මොතොමෝ යේවා’යි වෙන්වේද, අනික් තැනැත්තීද, ‘මෝතොමෝ වෙන්වේවායි යේද, දෙදෙනාහටම ඇවැත් වේ. මගබැස යන්නවුන් අතුරෙහි ඉදිරියෙහි යන මෙහෙණ තොමෝ මංමුළාවූ බැවින් අන් මගක් ගණීද, පසුව යන මෙහෙණ තොමෝත් අන්මගක් ගණීද, එක් මෙහෙණක් එක් මෙහෙණක ගිය තැන සිටියි. දෙදෙනාහටම ඇවැත් නොවේ.
**“පක්‍ඛසඞ්කන්තාවා**” තීර්ථායතනයට ගියා හෝ. සෙස්ස ප්‍රකටමය. ප්‍රථමපාරාජික සමුත්‍ථානිකය ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
චතුර්‍ත්‍ථ ශික්‍ෂාපදයෙහි - “**පාදපීඨං”** සේදූ පා තබන දඬුකඩ “**පාදකඨලිකං”** නොසේදූ පා තබන දඬුකඩ. **“අනඤ්ඤාය ගණස්ස ඡන්‍දං**” එම උත්ක්‍ෂෙපණීයකර්‍මකාරක ගණයාගේ ඡන්‍දය නොදැන. **“වත්තෙ වත්තන්ති”** තෙතාළිස් ප්‍රභෙද වූ එතෙරවීමට හෙතුවූ වතෙහි පවතින්නිය. සෙස්ස ප්‍රකටමය.
ධුරනික්‍ෂෙප සමුත්‍ථානිකය. කායවාචාචිත්යෙන් හටගනියි. ක්‍රියාක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
පඤ්චම ශික්‍ෂාපදයෙහි - “**එකතො අවස්සුතෙ**” මෙහි ‘මෙහෙණගේ මෛථුන රාගයෙන් තෙත්බව දතයුතුයයි මහාපච්චරියෙහි කියන ලදී. මහාර්‍ත්‍ථකථාවෙහි මෙය නොකියන ලදී. නියමකොට ඒ නොකීම පෙළ හා සමවේ. සෙස්ස ප්‍රකටමය.
ප්‍රථම පාරාජික සමුත්‍ථානික වේ. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
ෂෂ්ඨ ශික්‍ෂාපදයෙහි - **“යතො ත්‍වං**” යම්හෙයකින් තී **“උය්‍යොජෙති ආපත්ති දුක්කටස්ස**” යනාදී වූ සඞ්ඝාදිසෙසය කෙළවරකොට ඇති ඇවැත්හු කවරියක්හට වෙත්ද, යත්: කියූ ලෙසින් නියොග කරණ මෙහෙණට වෙත්.
‘නියෝග කරන්නිය නොදෙයි. ඕ අතින් නොපිළිගනියි. ඒ කරුණෙන් නියෝග කරන්නියගේ අතින් පිළිගැන්මෙක් නැත්තේය. මෙසේ ඇති කල්හි මෙවුන් රායෙන් තෙත්වූවහුගේ අතින් පිණ්ඩය ගැනීම නිමිතිකොට නියෝග කරන්නිය. සඞ්ඝාදිසෙසයට පැමිණේ. ලහුකාපත්තියට නොපැමිණේ. එද පරිභොගය ප්‍රත්‍යය කොටය. මේ ප්‍රශ්නය නුවණැතියන් විසින් සිතිය යුතුයයි මෙය පරිවාරයෙහි කියනලදී.
මේ ගාථාව නියෝග කරන්නිය සඳහා කියනලදී. නියෝග ලත් අනික් මෙහෙණගේ ආපත්තිභෙදය ප්‍රථම ශික්‍ෂාපදයෙහි බෙදන ලද්දේය. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ත්‍රිවෙදනයි.
සප්තම ශික්‍ෂාපදයෙහි - **යාවතතියකපදාර්‍ත්‍ථය** මහාවිභඞ්ගයෙහි කියූනයින්ම දතයුතුය. සෙස්ස ප්‍රකටමය.
සමනුභාසනසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි
අෂ්ටම ශික්‍ෂාපදයෙහි - **“කිස්මිඤ්චිදෙව අධිකරණෙ**” සතර අධිකරණයන් අතුරෙහි එක්තරා එකෙක. පදභාජනයෙහි වනාහි හුදෙක් අධිකරණවිභාගය දක්වනු පිණිස “**අධිකරණං නාම චත්තාරි අධිකරණානි”** යනාදිය වදාරණ ලදී. සමුත්‍ථානාදිය සමග සෙස්ස ප්‍රකටමය.
නවම ශික්‍ෂාපදයෙහි - “**සංසට්ඨා”** මිශ්‍ර වූවාහු. “**අනනුලොමිකෙන”** පැවිද්දන්ට අනුලොම් නොවූ. “**කායිකවාචසිකෙන සංසට්ඨා”** ගිහියන්ගේ කෙටීම් පිසීම් සුවඳ ඇඹරීම් මල්දම් ගෙතීම් ආදීවූ කායික ක්‍රියාවෙන්ද, හසුන් ගෙන යෑම පෙරළා ගෙණ ඊමැයි කියනලද වාචසික ක්‍රියාවෙන්ද මිශ්‍රවූවාහු. ලාමක කීර්තිශබ්දය මේ මෙහෙණන්ගේනුයි **පාපසද්ද** නම්හ. ලාමක වූ ආජීවසඞ්ඛ්‍යාත කීර්තිය මේ මෙහෙණන්ගේනුයි **පාපසිලොකා** නම්හ. සමුත්‍ථානාදිය සමග සෙස්ස ප්‍රකටයමය.
දශම ශික්‍ෂාපදයෙහි “**එවාචාරා**” මෙබඳු ආචාර ඇත්තාහු. තොපගේ ආචාරය යම්බඳුද, එබඳු ආචාර ඇත්තාහුය යන අර්‍ත්‍ථයි. සියලු තන්හි මෙම නයවේ. “**උඤ්ඤාය**” අවඥායෙන් පහත්කොට දැනීම පිණිස. “**පරිභවෙන**” මේ මෙහෙණෝ කුමක් කරන්නාහුදැ’යි මෙසේ පරිභවකොට දැනීමෙන්. **“අක්‍ඛන්තියා”** නොඉවසන බැවින් කොපයෙන් යන අර්‍ත්‍ථයි. “**වෙභස්සා**” බලවත් කථා ඇතිබැවින්. තමන්ගේ බලය පවසන තැති ගැන්වීමෙන් යන අර්‍ත්‍ථයි. **“දුබ්බල්‍යා**” තොපගේ දුර්‍වලභාවයෙන්. සියලු තන්හි අවඥායෙන්, පරිභවයෙන්යි මෙසේ සමුච්චයාර්‍ත්‍ථය දතයුත්තේය. “**විචිච්චථ**” වෙන්වුව මැනැවැ. සමුත්‍ථානාදීන් සමග සෙස්ස ප්‍රකටමය.
“**උද්දිට්ඨා ඛො අය්‍යායො සත්තරස සඞ්ඝාදිස්සො**” මෙහි සවැදෑරුම් වූ ප්‍රථමාපත්තීන්ට අනතුරුව සඤ්චරිත්ත ශික්‍ෂාපදයද දුෂ්ටදොෂ ශික්‍ෂාපද දෙකද යන මේ ත්‍රිවිධ ශික්‍ෂාපදයෝ මහා විභඞ්ගයෙන් ගෙණ බහා ප්‍රථමාපත්තික නවයද, සිවුවැදෑරුම් වූ යාවත්තියකාපත්තීන්ට අනතුරුව මහාවිභඞ්ගයෙන්ම ගෙණ සිවුවැදෑරුම් යාවතතියක ශික්‍ෂාවන් බහා යාවතතියක ශික්‍ෂාපද අටද දතයුතුය. මෙසේ සියලුම ශික්‍ෂාපදයෝ ප්‍රාතිමොක්‍ෂාද්දෙශ මාර්‍ගයෙන් ‘උද්දිටඨා ඛො අය්‍යායො සත්තරස සඞ්ඝාදිසෙසා ධම්මා’යි මෙසේ මෙහි අර්‍ත්‍ථ දතයුතුය. පක්‍ෂමානත්තය හැර සෙස්ස ප්‍රකටමය. ඒ පක්‍ෂමානත්තය වනාහි ඛන්‍ධකයෙහි විස්තර වශයෙන් වර්‍ණනා කරන්නෙමු.
3. නිසඟිපචිති
මෙහෙණන්හට යම් තිංස නිස්සග්ගියපාචිත්තීහු කෙනෙක් වදාරණ ලද්දාහුද දැන් ඒ පාචිත්තියාපත්තීන්ගේ මේ සංවර්‍ණනා ක්‍රමය වේ.
“**ආත්තිකාපණං**” බඳුන් අමත්තයි කියනු ලැබේ. ඒ බඳුන් යම් කෙනෙක් විකුණත්ද, ඔවුහු ආමත්තිකයි කියනු ලැබෙත්. ඔවුන්ගේ ආපණය තෙමේ ආමත්තිකාපණ නම්. එය හෝ පැතිරීම කරන්නාහුය යන අර්‍ත්‍ථයි.
“**පත්තසන්නිචයං කරෙය්‍ය**” පාත්‍රය තැන්පත් කිරීම කරන්නේය. නොඉටා හෝ විකපනය නොකොට හෝ පාත්‍රය එක්දවසක් තබන්නේ නම් යන අර්‍ත්‍ථයි. සෙස්ස මහාවිභඞ්ගයෙහි කියූනයින්ම දතයුතුය. මේ ම මෙහි විශෙෂය වේ. ඒ මහාවිභඞ්ගයෙහි දසදවසක් පරිහාරය වේ. මේ ශික්‍ෂාපදයෙහිලා එක් දවසකුදු පරිහාරයෙක් නැත්තේය. සෙස්ස එබඳුම වේ.
මෙද කඨිනසමුත්‍ථානික වේ. කායවාචායෙන්ද කායවාචාචිත්තයෙන්ද හටගණියි. අකි‍්‍රයසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි - “**දුච්චොලා**” විරූප වස්ත්‍ර ඇතිව. දිරාගිය වත්ඇතිව යන අර්‍ත්‍ථයි. **“අපය්‍යාහි**” අපි අය්‍යාහි කිම, ආර්‍ය්‍යාවන් විසින්.
**“ආදිස්ස දින්නං**” පැමිණියෝ බෙදාගණිත්වායි කියාද, මේ සිවුර ගණයාහට, මේ සිවුර තොපට දෙමි’යි කියාද, දෙනු කැමැති බැවින් පාමුල තබා හෝ දෙන ලද්දේ ද, උදෙසා දෙන ලද්දේ නම් වේ. මේ සියල්ලම අකාල චීවරයි. “**අය්‍යාය දම්මි”** මෙසේ පිළිලද සිවුරක් යථාස්ථානයෙහිම එළවිය යුතුය. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශල චිත්තයි. ත්‍රිවෙදනය.
තෘතීය ශික්‍ෂාපදයෙහි - “**හන්‍ද”** ගණුව **“සයං අච්ඡින්‍දති**” එක් සිවුරක් දී එක් සිවුරක් පැහැර ගන්නියට එක් නිසගියෙක් වේ. බොහෝ පැහැර ගත්කල්හි බොහෝ නිසගීහු වෙත්. ඉදින් අකුලා තබන සිවුරු එකටම පැහැර ගණිත්ද, වස්තු ගණනින් ඇවැත් වේ. බැඳ තැබූ චීවරයන්හි එක්ම ඇවැතක් වේ. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
චතුර්‍ත්‍ථ ශික්‍ෂාපදයෙහි - “**කයෙන”** මිලයෙන් “**න මෙ ආවුසො සප්පිනා අත්‍ථො තෙලෙන මෙ අත්‍ථො”** මේ වනාහි ඕ තොමේ ගෙණ එනලද ගිතෙල් දී තෙල්ද ගෙන එන්නෙමි’යි සිතන්නී මෙසේ කිවූය. **“විඤ්ඤාපෙත්‍වා**” දන්වා ‘මෙනම් දෙය ගෙණ එව’යි ඉල්වා හෝ,
**“තඤ්ඤෙව විඤ්ඤාපෙති**” යමක් පළමුකොට විනවන ලද්දේද, එය ටිකවේද, නොපොහොනේද, එහෙයින් නැවත ඒ විනවූවක්ම විනවාය යන අර්‍ත්‍ථයි. **“අඤ්ඤෙඤ්ච විඤ්ඤාපෙති**” ඉදින් පළමු කොට ගිතෙල් විනවන ලද්දේද, ගිතෙල් හා තෙල් එක්කොට පිසියයුතු යයි වෙදහු විසින් කියූ බැවින් තෙලෙන් ප්‍රයොජන වේද, එහෙයින් තෙලෙන්ද මට ප්‍රයෝජනය’යි කහවණුවකින් ගිතෙල් ගෙනෙන ලද්දේ වේනම්, මේ මිලෙන් දෙගුණයක් තෙල් ලබයි. ඒ තෙලිනුදු මේ කිස නිපදීද, එහෙයින් තෙල් ගෙණ එව’යි මෙසේ අනුසස් දක්වා විනවයි. සෙස්ස ප්‍රකටමය.
ෂඩ්සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
පඤ්චම ශික්‍ෂාපදයෙහි - “**න මෙ සික්‍ඛමානෙ”** මේ වනාහි ඒ ථුල්ලනන්‍දා කුල දුහිතෘ තොමෝ ඒකාන්තයෙන් මෙසේ කියූ මේ කුලුදු තොමෝ මේ තෙල් හැර ගිතෙල්ද මට තමන්ගේ කුලගෙයින් ගෙණෙන්නේයයි සිතමින් කිවූය. “**චෙතාපෙත්‍වා**” දන්වාය යන අර්‍ත්‍ථයි. සෙස්ස සියලු තන්හි සිවුවන ශික්‍ෂාපදය සමානමය.
ෂෂ්ඨ ශික්‍ෂාපදයෙහි - “**ඡන්‍දකං”** මෙනම් දහම් කිස කරන්නෙමු, යමක් දෙන්නට හැක්කහුද, එය දෙවු’යි මෙසේ අන්හට ඡන්‍දයද රුචියද උපදවා ගත් පිරිකරට මේ නමෙකි. **“අඤ්ඤදත්‍ථිකෙන**” අනිකක්හට ප්‍රයොජනය පිණිස දෙනලද. “**අඤ්ඤුද්දිස්සිකෙන**” අනිකක්හු උදෙසා දෙනලද. “**සඞ්ඝිකෙන**” සඞ්ඝයා හට පරිත්‍යාග කරණලද.
“**සෙසකං උපනෙති**” යමක් පිණිස දෙන ලද්දේද. එය මිල කරවා සෙස්ස අනිකක්හු පිණිස එළවයි. “**සාමිකෙ අපලොකෙත්‍වා**” තොප විසින් සිවුරු පිණිස දෙන ලද්දේ ද, අපටද සිවුරු ඇත්තේය, තෙල් ආදියෙන් ප්‍රයෝජන ඇත්තේය’යි මෙසේ විචාරා එළවයි. “**ආපදාසු**” එබඳු උවදුරුවලදී මෙහෙණෝ වෙහෙර හැරදමා යෙත්ද, මෙබඳු ආපදාවන්හි. යම්බඳු වූවක් හෝ ප්‍රයොජනද එබඳු වූවක් පරිවර්‍තනය කරවන්නට වටියි. සෙස්ස ප්‍රකටමය.
ෂඩ්සමුත්‍ථානිකය. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
සප්තම ශික්‍ෂාපදයෙහි - “**සඤ්ඤාචිකෙන**” තමන් විසින් ඉල්ලාගත් යමකින්. මෙපමණෙක්ම මෙහි වෙනසය. සෙස්ස සවන ශික්‍ෂාපදය සමානම වේ.
අෂ්ටම ශික්‍ෂාපදයෙහි - **“මහාජනිකෙන**” ගණයකට පරිත්‍යාග කරණ ලද්දෙන්, මෙපමණෙක්ම මෙහි වෙනස්ය.
නවම ශික්‍ෂාපදයෙහි - ‘සඤ්ඤාචිකෙන’ මේ පදය මෙයින් ඉතා අධික වේ.
දශම ශික්‍ෂාපදයෙහි - **“පරිවෙණං උද්‍රියති**” පිරිවෙණ වැනසෙන්නේය. ඇද වැටේය යන අර්‍ත්‍ථයි. ‘පරිපතති’ යන මේ පදයද ‘පුග්ගලිකෙ සඤ්ඤාචිකෙන’ යන මේ පදයද මෙපමණෙක්ම වෙනසය. සෙස්ස පූර්‍වය හා සමානම වේ.
එකාදශම ශික්‍ෂාපදයෙහි - “**ගරුපාපුරාණං”** සීතකාලයෙහි පොරෝණය. **“චතුක්කංසපරමං**” මෙහි කංස නම් සතරකහවණු පමණවේ. එහෙයින් පදභාජනයෙහි **“සොළසකහාපණග්ඝනකං**” සොළොස් කහවණු අගනු එකකැ වදාරණ ලදී
ද්වාදශම ශික්‍ෂාපදයෙහි - ‘ලහුපාපුරණං’ උෂ්ණ කාලයෙහි පොරෝණය ශික්‍ෂාපද දෙක්හිම සෙස්ස ප්‍රකටමය.
ෂඩ්සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
**“උද්දිට්ඨා ඛො අය්‍යායො තිංස නිස්සග්ගියා පාචිත්තියා ධම්මා”** මෙහි මහාවිභඞ්ගයෙහි චීවර වර්‍ගයෙන් ධොවන ශික්‍ෂාපදයද, ප්‍රතිග්‍රහණ ශික්‍ෂාපදයද යන ශික්‍ෂාපද දෙක බැහැරකොට අකාලචීවරය කාලචීවරයයි ඉටා බෙදනලද ශික්‍ෂාපදය හා ද පෙරළා අච්ඡින්නචීවර ශික්‍ෂාපදය සමග ප්‍රථම වර්‍ගය පිරවිය යුතුය. නැවැත එළකලොම වර්‍ගයාගේ ආදියෙහි ශික්‍ෂාපද සතක් බැහැරකොට අඤ්ඤදත්‍ථික ශික්‍ෂාපද සත බහා ද්විතීය වර්‍ගය පිරවිය යුතුය. තෘතීය වර්‍ගයෙන් පඨමපත්ත ශික්‍ෂාපදය වස්සිකසාටික ශික්‍ෂාපදය ආරඤ්ඤක ශික්‍ෂාපදය යන මේ තුන බැහැරකොට පත්තසන්නිචය ගරුපාපුරණ ලහුපාපුරණ ශික්‍ෂාපදයන් සමග තෘතීය වර්‍ගය පිරවිය යුතුය. මෙසේ මෙහෙණන්හට එක් පක්‍ෂයෙක්හිලා පනවනලද දොළොස් ශික්‍ෂාපදද දෙපක්‍ෂයෙහිලා පණවන ලද අටළොස් ශික්‍ෂාපදද මෙසේ සියල්ලෝම ප්‍රාතිමොක්‍ෂාද්දෙශ මාර්‍ගයෙන් ‘උද්දිට්ඨා ඛො අය්‍යායො තිංස නිස්සග්ගියා පාචිත්තියා ධම්මා’යි මෙසේ මෙහි අර්‍ත්‍ථ දතයුතුය. සෙස්ස කියූනයමය.
4. පාචිත්තිය කාණ්ඩය
1. ලසුනවර්‍ගය
තිංසනිස්සග්ගිය පාචිත්තීන්ට අනතුරුව එක්සිය සැට සයකින් සඞ්ග්‍රහවූ යම් පාචිත්තිය ධර්‍මකෙනෙක් සඞ්ගායනා කරණ ලද්දාහුද දැන් ඔවුන්ගේ මේ වර්‍ණනා තොමෝ වන්නීය.
එහි ලසුණ වර්‍ගය පිළිබඳ ප්‍රථම ශික්‍ෂාපදයෙහි - ‘ද්වෙ තයො භණ්ඩිකෙ’ දෙකක් හෝ තුනක් හෝ පොදි බැඳි ලූනු. පිරීගත් මිදුළු ඇති ලූනුවලට මේ නමෙකි. “**න මත්තං ජානිත්‍වා**” පමණ නොදැන කෙත් රකින්නහු වළකත්, වළකත්, බොහෝ ලූනු සුන්‍දරීනන්‍දාව ගෙන්වූය.
“**අඤ්ඤතරං හංසයොනිං**” ස්වර්‍ණහංසයොනියය. ‘සො තාසං එකෙකං’ ඒ හංස තෙමේ ජාති සිහිකිරීමෙහි සමර්‍ත්‍ථ වූයේය. එකල්හි පූර්‍වස්නෙහයෙන් අවුත් ඔවුන්ට එක් එක් පත්‍රයක් දෙන්නේය. ඒ පත්‍රය වනාහි තැවීමට තැළීමට සිඳීමට සුදුසුවූ ස්වර්‍ණයක්ම වේ.
**“මාගධකං**” මගධ රට හටගත්තේය. මගධ රට හටගත් ලූනුම මෙහි ලූනුයයි අදහස් කරනලදී. ඒද පොදිලූනුම වේ. එකක් දෙකක් මිදුලු ඇති ලූනු නොවේ. **කුරුන්‍දියෙහි** වනාහි හටගත් දෙශය නොකියා ‘මාගධක නම් පොදිලූනුයි කියනලදී. “**අජ්ඣොහාරෙ අජ්ඣොහාරෙ**” මෙහි ඉදින් දෙකක් තුනක් පොදිලූනු එකටම විකා ගිලීද, එක් පාචිත්තියක් වේ. පොදිය කඩා බිඳ එක් එක් මිදුලක් කන්නියට ප්‍රයොග ගණනින් පාචිත්තීහු වෙත්.
පඬු පැහැති ලූනු ආදීන්ගේ පැහැයෙන්ද මිදුලෙන්ද වෙනස්බව දතයුතුය. පැහැයෙන් වනාහි **පලණ්ඩුක** නම් ලූනු පඬු පැහැති වේ**. භඤ්ජනක** නම් ලූනු ලේ පැහැති වේ. **හරීතක** නම් ලූනු නිල්පත් පැහැති වේ. මිදුලෙන් වනාහි පලණ්ඩුකනම් ලූනෙහි එක් මිදුලක් වේ. භඤ්ජනක නම් ලූනෙහි මිදුලු දෙකක් වේ. හරිතක නම් ලූනෙහි මිදුලු තුනක් වේ. චාවල නම් ලූනු මිදුලු නැත්තේය. ඒ චාවල ලූනෙහි අඞ්කුර මාත්‍රයෙක්ම වේ. **මහාපච්චරී** ආදියෙහි පලණ්ඩුකනම් ලූනෙහි මිදුලු තුනෙක, භඤ්ජණකයෙහි මිදුලු දෙකෙක, හරිතකයෙහි එකෙකැයි කියන ලදී. මේ පණ්ඩුලකාදීහු ස්වභාවයෙන්ම වටිත්. සූපමංසාදිය හා එක්කොට පිසීම් ආදියෙහි වනාහි මාගධක නම් ලූනුද වටියි. ඒ මාගධක ලූනු පැසෙන මුද්ගසූපාදියෙහි හෝ මත්ස්‍යමාංසවිකෘතියෙහි හෝ තෙල් ආදියෙහි හෝ ඩෙබර ගෙඩි වියලා සුණුකොට එයින් කළ ඛාද්‍යවිකෘති ආදියෙහි හෝ ඇඹුල්පලා ආදියෙහි හෝ ව්‍යඤ්ජනාදියෙහි හෝ යන යම්කිසි තැනක යටත්පිරිසෙයින් කැඳබතෙහිද බහලන ලද්දේ වටියි. මෙහි සෙස්ස ප්‍රකටමය.
එළකලොමසමුත්‍ථානිකය. ක්‍රියාසමුත්‍ථානිය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි - “**සම්බාධෙ”** ප්‍රතිච්ඡන්නාවකාශයෙහි. ඒ අවකාශයෙහි විභාග දක්වනු පිණිස දෙකිසිල්ලය, මුත්‍ර කරණයයි කියනලදී. ‘එකම්පි ලොමං’ කතුරෙන් හෝ අඩුවෙන් හෝ දැළිපිහියෙන් හෝ යන යම් කිසිවකින් එක් ප්‍රයොගයකින් හෝ නොයෙක් ප්‍රයොගයෙන් හෝ එක්ලොමක් හෝ බොහෝ ලොම් හෝ හරවන්නාවූ මෙහෙණට ප්‍රයොග ගණනින් පාචිත්තියයෝ වෙත්. ලොම් ගණනින් නොවෙත්.
“**ආබාධප්පච්චයා**” කැසීම්, සොරි ආදීවූ ආබාධ හෙතුවෙන් ලොම් හරවන්නියට ඇවැත් නොවේ. සෙස්ස ප්‍රකටමය. චතුස්සමුත්‍ථානිකය. කයින් කය වචනයෙන් කය සිතින් හටගනියි. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයෙහි - “**තලඝාතකෙ”** මූත්‍රකරණයට පහරදීමෙහි. “**අන්තමසො උප්පලපත්තෙන**” යන මෙහි පත්‍රය මහත්ය. කෙසුරකින් හෝ පහර දෙන්නියට ඇවැත්මය.
“**ආබාධප්පච්චයා”** ගඩයකට හෝ වණයකට හෝ පහරදීම වරද නොවේ. සෙස්ස ප්‍රකටමය. ප්‍රථම පාරාජිකසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශලචිත්තයි. ද්විවෙදනයි.
චතුර්‍ත්‍ථ ශික්‍ෂාපදයෙහි - “**පුරාණරාජොරොධො**” පැරණි ගිහිබැව්හි රජුගේ අන්තඃපුර ස්ත්‍රියක්. “**චිරං චිරං ගච්ඡති**” කලින් කල යයි. **“ධාරෙථ**” හැකිවවුද, “**කස්සිදං කම්මං**” මේ ක්‍රියාව කවරක්හුගේදැයි විචාළ කල්හි ආරොචනය නොකළ කල්හිදු මේ මෙහෙණි මා කෙරෙහි සැක කරන්නාහුයයි සිතමින් ‘මේ ක්‍රියාව මාගේය’යි මෙසේ කිවූය.
“**ජතුමට්ටකෙ**” ලාකඩින් කළ මටවූ දඩ නිමිතිකොට ගෙණය. වස්තු වශයෙන්ම මේ ජතුමට්ටකය කියනලදී. යම්කිසි දණ්ඩක් ප්‍රවෙශ කරන්නියට ඇවැත්මය. එහෙයින් ‘අන්තමසො උප්පලපත්තම්පි මුත්තකරණං පවෙයෙති’ වදාළ සේක. මෙද ඉතා මහත්මය. කෙසුර පමණකුදු ප්‍රවෙශ කරන්නියට ඇවැත්මය. සෙස්ස ප්‍රකටමය. සමුත්‍ථානිදීහු තලඝාතක ශික්‍ෂාවෙහි කියන ලද්ද සමානම වෙත්.
පඤ්චම ශික්‍ෂාපදයෙහි “**අතිගම්භීරං උදකසුද්ධිකං ආදියන්ති**” ඉතා ඇතුළට ප්‍රවෙශකොට ජලයෙන් සෝදන්නී.
‘කෙසග්ගමත්තම්පි අතික්කාමෙති’ පුළුලින් තෙවන ඇඟිල්ල හෝ සිවුවන ඇඟිල්ල හෝ ගැඹුරෙන් පුරුක් දෙකකට වැඩියෙන් කෙසගක් පමණ නමුදු ප්‍රවෙශකරන්නියට පාචිත්තිය යන අර්‍ත්‍ථයි. **මහාපච්චරියෙහි** එක් ඇඟිල්ලක පුරුක් තුනක් ඇතුල් කිරීම නොලබයි. ඇඟිලි තුනක හෝ සතරක හෝ එකද පුරුකක් ඇතුල් කිරීම නොලබාය’යි මෙය කියන ලද්දේමය. සෙස්ස ප්‍රකටමය. සමුත්‍ථානාදීහුද තලඝාතක ශික්‍ෂාවෙහි කියන ලද්ද සමානම වෙත්.
ෂෂ්ඨ ශික්‍ෂාපදයෙහි - “**භත්තවිස්සග්ගං**” බත්කිස පානීයෙන ච විධූපනෙන ච උපතිට්ඨිත්‍වා’ එක් අතකින් පැන්තළුව එක් අතකින් විජනිය ගෙණ පවන් සලමින් සමීපයෙහි සිට යන අර්‍ත්‍ථයි. “**අච්චාවදති**” පෙරද නුඹවහන්සේ මෙසේ අනුභව කළහු, මම මෙසේ උපස්ථාන කෙළෙමි’යි පැවිදි සිරිත් ඉක්මවා ගෘහනිශ්‍රිත කථා කියාය යන අර්‍ත්‍ථයි.
“**යං කිඤ්චි පානීයං**” පිරිසිදු දියක් හෝ වේවා, මෝරු දී මීරස කිරි ආදීන් අතුරෙහි එක්තරා එකක් හෝ වේවා, “**යා කාචි විජනී**” යටත් පිරිසයින් සිවුරු කොණක් නමුදු “**හත්‍ථපාසෙ තිට්ඨති ආපත්ති පාචිත්තියස්ස”** මෙහි සිටීම හේතුකොටම පාචිත්තිය කියනලදී. ප්‍රහාර හේතුවෙන් ඛන්‍ධකයෙහි දුක්කටය පනවන ලදී.
“**දෙති දාපෙති**” පැනක් හෝ සූපාදියක් හෝ මෙය පානය කරවු, මෙයින් අනුභව කරවු’යි දේද, මෙයින් පවන් සලමින් අනුභව කරවුයි තල්වැටක් දේද, අනිකකු ලවා හෝ දෙකම දෙවාද, ඇවැත් නොවේ. **“අනුපසම්පන්නං ආණාපෙති**” වෙත සිටිනු පිණිස හෙරණකට අණ කෙරේද, ඇවැත් නොවේ. සෙස්ස ප්‍රකටමය.
එළකලොමසමුත්‍ථානිකය. ක්‍රියාසමුත්‍ථානිකය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
සප්තම ශික්‍ෂාපදයෙහි - **“භුඤ්ජිස්සාමීති පතිගණ්හාති ආපත්ති දුක්කටස්ස**” මෙය පයොග දුක්කට නම. එහෙයින් හුදෙක් පිළිගැණීම නිමිතිකොටම නොවේ. පිළිගෙණ වනාහි අන්තැනකින් ගෙණඊම නිමිති කොටද, වියලීම නිමිති කොටද වැසි දිනයෙහි බැඳීම පිණිස උඳුන් සෑදීම නිමිතිකොටද කබල සෑදීම නිමිතිකොටද හැන්ද තැනීම නිමිති කොටද, දර ගෙණවුත් ගිනිකිරීම නිමිතිකොටද, කබලෙහි ධාන්‍ය බහාලීම නිමිති කොටද හැන්දෙන් ගැටීම් නිමිතිකොටද, කෙටීම පිණිස වනමෝල් සෑදීම් නිමිතිකොටද කෙටීම් පෙළීම් සේදීම් ආදිය නිමිති කොටද මුවෙහි තබා ගිලීම පිණිස දත්වලින් විකාද ඒතාක් සියලු ප්‍රයොගයන්හි දුක්කටයෝ වෙත්. ගිලින කල්හි වනාහි පිඩුගණනින් පාචිත්තියයෝ වෙත්. මෙහිද විඥප්තියද භොජනයද ප්‍රමාණ වේ. එහෙයින් තමන් විනවා අනිකක් ලවා බැදීම් කෙටීම් පිසීම් කරවා අනුභව කරන්නියට පවා ඇවැත් වේ. අන් එකකුලවා විනවා තමන් බැදීම් ආදියකොට අනුභව කරන්නියට පවා ඇවැත් වේ. **මහාපච්චරියෙහි **වනාහි මේ ආමකධාන්‍ය නම් මව නමුදු විනවා අනුභව කරන්නියට පාචිත්තියම වේ. නොවිනවීමෙන් ලද්දක් බැඳීම් ආදියකොට හෝ කරවා හෝ අනුභව කරන්නියට දුක්කටය වේ. අන් එකක්හුගේ විනවීමෙන් ලද්දක් තමන් හෝ බැඳීම් ආදිය කොට ඒ මෙහෙණලවා හෝ කරවා අන් එකකුලවා හෝ කරවා අනුභව කරන්නියට පවා දුක්කටයමැයි කියනලදී. නැවතද අන් එකක්හුගේ විනවීමෙන් ලද්දක්වේද, හෙද වනාහි තමන් බැඳීම් ආදිය කොට අනුභව කරන්නියට පාචිත්තියම වේ. බැඳීම් ආදිය කරවා අනුභව කරන්නියට වනාහි දුක්කටයයි කියනලදී. එය පූර්‍වාපරවිරොධය වේ. බැදීම් ආදිය කිරීමෙහි හෝ කරවීමෙහි වෙනසෙක් නොමඇත්තේය. මහාර්‍ත්‍ථකථාවෙහි වනාහි අන් එකකු විසින් විනවන ලද්දක් අනුභව කරන්නියට දුක්කටයයි විශෙෂයක් නොතබා කියනලදී. එය යුතුමය.
“**ආබාධප්පච්චයා”** ස්වෙදකර්‍මාදිය පිණිස ධාන්‍ය විනවීම නිමිතිකොට ඇවැත් නොවේ. නොවිනවීමෙන් ලබන්නක් වනාහි නවකර්‍මාන්ත පිණිස පිළිගැණීම වටීයයි මහාපච්චරියෙහි කියනලදී. ‘අපරන්නං විඤ්ඤාපෙති’ සප්තවිධ ධාන්‍ය හැර මුං, මෑ, ආදිය හෝ ලබු, කොමඩු ආදීවු හෝ අන්‍යවූ යම් කිසිවක් හෝ නෑ පැවරූ තන්හි විනවන්නියට ඇවැත් නොවේ. අමුධාන්‍යයක් වනාහි නෑ පැවරූතන්හිද නොවටියි. සෙස්ස ප්‍රකටමය.
චතුස්සමුත්‍ථානිකය. කයින් කයවචනයෙන් කයසිතින්, කයවචනසිතින්ද හටගනියි. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
අෂ්ටම ශික්‍ෂාපදයෙහි - **“නිබ්බිට්ඨරාජභටො”** පිහිටුවනලද රජහට දියයුතු භති, අය මේ බමුණහු විසිනැයි නිබ්බිට්ඨරාජභට නම. එක් තනතුරක් අයයෙන් ගෙන එයින් ලැබූ මහත් අය ඇත්තේය යන අර්‍ත්‍ථයි. **“තං යෙව භටපථං යාචිස්සාමි” **රජහට දියයුතුවූ අයද දී නැවැත එම තනතුරම යාඥා කරන්නෙමි’යි සිතමින් **“පරිහාසි**” ඒ මෙහෙණන්හට ‘නැවැත මෙසේ නොකරවු’යි තර්‍ජනය කළේය.
**“සයං ඡඩ්ඩෙති**” මලමූ ආදීවූ සතරවස්තූන් එක් ප්‍රයොගයකින් දමන්නියට එක්ම ඇවැතක් වේ. වෙන් වෙන් වසයෙන් දමන්නියට වස්තු ගණනින් ආපත්තීහු වෙත්. ඇණවීම නිමිතිකොටද මෙම නයවේ. දැහැටිදඬු දැමීම නිමිතිකොටද මෙහෙණට පාචිත්තියම වේ. මහණහුට හැමතන්හි දුක්කටය වේ. සෙස්ස ප්‍රකටමය.
ෂඩ්සමුත්‍ථානිකය. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
නවම ශික්‍ෂාපදයෙහි - “**යං මනුස්සානං උපභොගපරිභොගං රොපිමං**” කෙතක් හෝ වේවා, ‘නාළකෙරාදි ආරමයක් හෝ වේවා, යම්කිසි වැවිලි ඇති නිල්වන් තැනක මේ වස්තූන් දමන්නියට පෙරනයින්ම ආපත්තිභෙදය දතයුතුය. කෙතෙහි හෝ අරමෙහි හෝ හිඳ අනුභව කරන්නී උක් ආදියක් හෝ කමින් යන්නී ඉඳුල්දිය කටුරොඩු ආදිය හෝ නිල්වන් තැනක දමාද, යටත් පිරිසයින් පැන් බී මුදුන සිඳදැමූ පොලක් හෝ දමාද, පාචිත්තියම වේ. මහණහුට දුක්කටය වේ. සෑතන්හි වපුළ බිජුවටෙහි යම්තාක් අඞ්කුරය නොනගීද, ඒතාක් මහණ මෙහෙණ සියල්ලන්හට දුක්කටය වේ. නොවපුළ බිජුවට ඇති කෙත් කොන් ආදියෙහි හෝ නොහටගත් වැවිලි ඇති කෙත් ඉම් ආදියෙහි හෝ දැමීම වටියි. මිනිසුන්ගේ කසළ දමන තන්හිද වටියි. “**ඡඩ්ඩිතඛෙත්තෙ**” මිනිසුන් සස්‍ය උදුරාගිය කල්හි ඒ කෙත හළකෙත නම්වේ. එහිම වටියි. යම්තැනක කපන ලද්දාවූද, පුබ්බන්නාදිය නැවැත හටගන්නේයයි රකිත්ද, එහි යථාවස්තුක ඇවැත්ම වේ. සෙස්ස ප්‍රකටමය. ෂඩ්සමුත්‍ථානිකය. ක්‍රියාක්‍රියසමුත්‍ථානය. -පෙ-ත්‍රිවෙදනයි.
දශම ශික්‍ෂාපදයෙහි - “**යං කිඤ්චි නච්චං**” නාට්‍යකාරාදීහු හෝ නටත්වා, සොඬහු හෝ නටත්වා, යටත්පිරිසෙයින් මොනර, ගිරා, වඳුරු ආදීහු හෝ නටත්වා, මේ සියල්ලද නෘත්‍යමය. “**යං කිඤ්චි ගීතං”** නළු ආදීන්ගේ ගීතයක් හෝ වේවා. ආර්‍ය්‍යයන් පිරිනිවන කල්හි තෙරුවන් ගුණයුත් සාධුකීළිත ගීතයක් හෝ වේවා, අසංයත භික්‍ෂූන්ගේ ධර්‍මභාණක ගීතයක් හෝ වේවා. මේ සියල්ලද ගීතමය. **“කිඤ්චි වාදිතං”** තන්ත්‍රිබද්ධාදීවූ වාදනීය භාණ්ඩයන්ගේ වාදනයක් හෝ වේවා, කුළුබෙර ගැසීමක් හෝ වේවා, යටත් පිරිසෙයින් උදකභෙරිවාදනයක් නමුදු වේවා, මේ සියල්ලද වාදිතමය.
**“දස්සනාය ගච්ඡති ආපත්ති දුක්කටස්ස”** පියවර ගණනින් දුක්කටයට පැමිණීම වේ. “**යත්‍ථ ඨිතා පස්සති වා සුණාති වා**” එක් ප්‍රයොගයකින් බලන්නී බලාද, ඔවුන්ගේම ගීතවාදිතය අසාද එක්ම පාචිත්තියක්ම වේ. ඉදින් එක් දිසාවක් බලා නෘත්‍යය බලාද, නැවත අනික් දිසාවක් බලා ගායනා කරන්නවුන් බලාද, අනිත් දිසාවෙක්හි වයන්නවුන් බලාද, වෙන් වෙන් වූ ඇවැත්හු වෙත්. මෙහෙණ තොමෝ, තොමෝ නටන්නට හෝ ගයන්නට හෝ වයන්නට හෝ නොලබයි. අනිකක්හට ‘නටව, ගයව, වයව’යි කියන්නටද, නොලබයි. ‘උපාසක, චෛත්‍යයට උපහාර දෙවු, කියන්නටද, නුබවහන්සේලාගේ සෑයට උපස්ථාන කරම්හ’යි විචාළ කල්හි ‘යහපතැ’යි පිළිගන්නටද නොලබයි. සියලු තන්හි පාචිත්තිය’යි සියලු අර්‍ත්‍ථකථාවන්හි කියනලදී. මහණහුට දුක්කටය වේ. ‘නුබවහන්සේලාගේ සෑයට උපස්ථාන කරමුදැ’යි විචාළ කල්හි ‘උපස්ථාන කිරීම නම් යහපතැයි කීම වටියි.
“**ආරාමෙ ඨිතා**” ආරාමයෙහි සිට ආරාමය තුළ හෝ ආරාමය පිටත හෝ නෘත්‍යාදිය බලාද, අසාද, ඇවැත් නොවේ. “**සති කරණීයෙ”** ලහබත් ආදිය පිණිස හෝ අන් කිසි කටයුත්තක් නිසා හෝ ගොස් ගියතන්හිදී බලාද අසාද ඇවැත් නොවේ. ‘ආපදාසු’ එබඳු උවදුරකින් උපද්‍රතවූවා නටන තැනට පිවිසෙන්නීද, මෙසේ පිවිස බලන්නියටද, අසන්නියටද, ඇවැත් නොවේ. සෙස්ස ප්‍රකටමය.
එළකලොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ලොකවද්‍යය. කායකර්‍මයි. අකුශලචිත්තයි. ත්‍රිවෙදනයි.
2. අන්‍ධකාරවර්‍ගය
අන්‍ධකාර වර්‍ගය පිළිබඳ ප්‍රථම ශික්‍ෂාපදයෙහි - “**අප්පදීපෙ”** සඳ හිරු ගිනි යන පහන් අතුරෙහි එකෙකිනුදු ආලොක රහිත තැන. එහෙයින්ම මේ ශික්‍ෂාපදයාගේ පදභාජනයෙහි “**අනාලොකෙ**”යි වදාරණලදී. “**සල්ලපෙය්‍ය වා**” ගෘහනිශ්‍රිත කථා කියන්නේය.
“**අරහොපෙක්‍ඛා අඤ්ඤවිහිතා”** රහසෙහි ආස්වාදාපෙක්‍ෂාවක් නැත්තී රහස් ආස්වාදයෙන් අන්‍යවිහිතවම නෑයකු හෝ විචාරද, දානයෙහි හෝ පූජාවෙහි හෝ මන්ත්‍රණය කෙරේ. සෙස්ස ප්‍රකටමය. ථෙය්‍යසමුත්‍ථානිකය. කායචිත්තයෙන්ද, කායවාචාචිත්තයෙන්ද හටගණියි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ද්විවෙදනයි.
ද්විතීය ශික්‍ෂාපදයෙහි - **“පටිච්ඡන්තෙ ඔකාසෙ**” මෙපමණක්ම වෙනස් වේ. සෙසු සියල්ල ප්‍රථමශික්‍ෂාපදය සමාන වේ.
තෘතීය ශික්‍ෂාපදයෙහි - “**අජ්ඣොකාසෙ**” යනු වෙනස් වේ. සෙසු සියල්ල එබඳුමය.
චතුර්‍ත්‍ථ ශික්‍ෂාපදයෙහි - “**නිකණ්ණිකං**” කන්මුල කියනු ලැබේ. කන්මුල කියන්නේයයි කියන ලද්දේය. **“සති කරණීයෙ**” ලහබත් ආදිය ගෙණඊම පිණිස, විහාරයෙහි හෝ නොමනාව තැබූවක් තැන්පත් කිරීම පිණිස සෙස්ස ප්‍රකටමය. සමුත්‍ථානිදීහු ප්‍රථම ශික්‍ෂාපදය සමානම වෙත්.
පඤ්චම ශික්‍ෂාපදයෙහි - **“ඝරං සෙධෙන්තා**” ඔවුන්ට වනාහි මෙබඳු සිතෙක් වූයේය. ‘ස්ථවිරාවගේ කිසි කායිකවාචසික ව්‍යතික්‍රමයෙක් නොදක්නා ලැබේ. ගෙයද පිරිසිදු කරම්හ’යි ඉක්බිති ගේ පිරිසිදු කරන්නාහු ඒ අස්න දුටුවාහුය.
“**අනොවස්සකං අතික්කාමෙන්තියා”** පළමු පිය ඉක්මවන්නියට දුක්කටය වේ. දෙවන පිය ඉක්මවන්නියට පාචිත්තිය වේ. උපචාරය ඉක්මීමෙහිද මේ නයම වේ.
“**ගිලානාය**” එබඳු ගිලන් බවෙන් විචාරන්නට නොහැක්කීද, “**ආපදාසු**” ගෙයි ගිනි හෝ නැගුනේවේද, සොරු හෝ නැගී සිටියාහුද, මෙබඳු උවදුරෙහි නොවිචාරා යන්නීද ඇවැත් නොවේ. මෙහි සෙස්ස ප්‍රකටමය.
කඨිනසමුත්‍ථානිකය. කායවාචායෙන්ද, කායවාචාචිත්තයෙන්ද, හටගනියි. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ෂෂ්ඨ ශික්‍ෂාපදයෙහි - **“අභිනිසීදෙය්‍ය”** හිඳින්නීනම්, හිඳ යන්නියට එක් ඇවැතක් වේ. නොහිඳ නිදා යන්නියට ඇවැත් දෙකක් වේ.
“**ධුවපඤ්ඤත්තෙ**” මෙහෙණන්ගේ ප්‍රයොජනය පිණිස නිති පනවලද අසුනෙහි. සෙස්ස ප්‍රකටමය. කඨිනසමුත්‍ථානිකය. -පෙ-ත්‍රිවෙදනයි.
සප්තම ශික්‍ෂාපදයෙහිද සියල්ල සවන ශික්‍ෂාපදයෙහි කියූ නයින්ම දතයුතුය.
අෂ්ටම ශික්‍ෂාපදයෙහි - සියල්ල ප්‍රකටමය. ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
නවම ශික්‍ෂාපදයෙහි - “**අභිසපෙය්‍ය**” දිවිරීම කරන්නීනම්, ‘නිරයෙන අභිසපති නාම’ නිරයෙහි උපදිමි, අවීචියෙහි උපදිමි, නිරයෙහි උපදීවා, අවීචියෙහි උපදීවා’යි මේ ආදී නයින් ආක්‍රොශ කරන්නීය. “**බ්‍රහ්මචරියෙන අභිසපතිනාම**” ගිහිනියක් වෙමි, සුදුවත් ඇත්තියක් වෙමි, පරිව්‍රාජිකාවක් වෙමි, අන්‍යවූ හෝ මා වැන්නියක් වේවායි මේ ආදිනයින් ආක්‍රොශ කරන්නීය. මෙහි වචනයක් වචනයක් පාසා පාචිත්තිය වේ. නිරයද බ්‍රහ්මචර්‍ය්‍යද හැර බැල්ලක්, ඊරියක්, කණියක්, කුණියක් වෙමි’යි මේ ආදී නයින් ආක්‍රොශ කරන්නියට වචනයක් වචනයක් පාසා දුක්කටය වේ.
“**අත්‍ථපුරෙක්‍ඛාරාය”** අර්‍ත්‍ථ කථාව කියන්නියට. **“ධම්මපුරෙක්‍ඛාරාය**” පෙළ කියන්නියට. “**අනුසාසනී පුරෙක්‍ඛාරාය**” ‘දැනුදු තී මෙබන්දියක, මැනැවි, වැළකෙව, නොවළකින්නෙහි නම්, එකාන්තයෙන් නැවත මෙබඳු වැඩකොට නිරයෙහි උපදින්නෙහිය. තිරිසන් යොනියෙහි උපදින්නෙහිය’යි මෙසේ අනුශාසනාවෙහි සිට කියන්නියට ඇවැත් නොවේ. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මය. අකුශලචිත්තයි. දු:ඛවෙදනයි.
දශම ශික්‍ෂාපදයෙහි - සියල්ල ප්‍රකටමය. ධුරනික්‍ෂෙපසමුත්‍ථානිකය. කායවාචාචිත්තයෙන් හටගනියි. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
3. නග්නවර්‍ගය
නග්ග වර්‍ගය පිළිබඳ ප්‍රථම ශික්‍ෂාපදයෙහි - “**බ්‍රහ්මචරියං චිණ්ණෙන**” පුරුදු කළ බ්‍රහ්මචර්‍ය්‍යයෙන්. නොහොත් බ්‍රහ්මචර්‍ය්‍යයෙහි හැසිරීමෙන්ය. මෙසේ කරණාර්‍ත්‍ථයෙහි හෝ සම්බන්‍ධාර්‍ත්‍ථයෙහි හෝ ද්විතීයා වචනය දතයුතුය. “**අච්ඡින්නචීවරිකාය”** මෙය දියසළුව සඳහා කියනලදී. අන්සිවුරක් සඳහා නොකියන ලදය. එහෙයින් දියසළුව පැහැරගත්කල්හි හෝ නැසුනු කල්හි හෝ නග්නව ස්නානය කරන්නියට ඇවැත් නොවේ. ඉදිනුදු දියසඑසිවුර මාහැඟි වේද, හැඳ පිටතයන්නට නොහැක්කීද, මෙසේ ඇතිකල්හිද නග්නව ස්නානය කරන්නට වටියි. මෙහි සෙස්ස ප්‍රකටමය.
එළකලොම සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි - සියල්ල ප්‍රකටමය. ෂඩ්සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයහි - “**අනන්තරායකිනි”** දශවිධ අන්තරායයන් අතුරෙහි එකද අන්තරායයකින් අන්තරාය නැත්තී. “**ධුරං නික්‍ඛිත්තමත්තෙ**” ධුරනික්‍ෂෙපයකොට පසුව මසානම් ඇවැත්මවේය, යන අර්‍ත්‍ථයි. සෙස්ස ප්‍රකටමය.
ධුරනික්‍ෂෙප සමුත්‍ථානිකය. අක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
චතුර්‍ත්‍ථ ශික්‍ෂාපදයෙහි - පස්දවස පඤ්චාහ නම. පඤ්චාහයම පඤ්චාහික නම. පංචවිධ චීවරයන්ගේ පරිභොග වසයෙන් හෝ අඩු කැවීම් වසයෙන් හෝ පෙරළීම **සඞ්ඝාටිචාර** නම. පරිභොග වසයෙන් හෝ අවුවෙහිලා වියලීම් වසයෙන් හෝ සඞ්ඝටිතාර්‍ත්‍ථයෙන් සඞ්ඝාටියි ලැබූ නම් ඇති පංචවිධචීවරයන්ගේ පරිවර්‍තනය යන අර්‍ත්‍ථයි. එහෙයින්ම පදභාජනයෙහි “**පඤ්චමං දිවසං පඤ්ච චීවරානි**” යනාදිය වදාළ සේක. “**ආපත්ති පාචිත්තියස්ස”** මෙහිද එක් සිවුරක් නිමිතිකොට එක් ඇවැතක් වේ. සිවුරුපස නිමිතිකොට ඇවැත් පසෙක් වේ.
“**ආපදාසු**” සොරබිය ආදියෙහිදී එක් සිවුරක් පරිභොග කරන්නට නොහැක්කේ වේද, මෙබඳු උවදුරක් ඇතිකල්හි ඇවැත් නොවේ. සෙස්ස ප්‍රකටමය. කඨිනසමුත්‍ථානිකය. අක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
පඤ්චම ශික්‍ෂාපදයෙහි - “**චීවරසඞ්කමනීයං**” දෙවන දියයුතු සිවුරක්. අන් මෙහෙණක සතු සිවුරක් නොවිචාරා ගන්නාලදුව නැවත දියයුතු සිවුරක්ය යන අර්‍ත්‍ථයි.
“**ආපදාසු**” ඉදින් නොපොරොවන ලද්දක් හෝ නොහඳින ලද්දක් හෝ සොරු පැහැර ගණිත්ද, මෙබඳු විපත් ඇති කල්හි ඇයට ඇවැත් නොවේ. සෙස්ස ප්‍රකටමය. කඨිනමසමුත්‍ථානිකය. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කාරකර්‍මය. වාක්කර්‍මයි. ත්‍රිචිත්තයි. ත්‍රිවෙදනයි.
ෂෂ්ඨ ශික්‍ෂාපදයහි - **“අඤ්ඤං පරික්‍ඛාරං**” තලිය ආදී පිරිකර අතුරෙහි හෝ ගිතෙල් තෙල් ආදීන් අතුරෙහි යම්කිසි එක්තරා එකක් “**ආනිසංසං**” ‘කෙතෙක් අගනා එකක් දෙනු කැමැත්තහුදැ’යි විචාරයි. එකල්හි ‘මෙතෙක් අගනා එකක්’යි කියත්. ඒතාක් කල් බලාපොරොත්තු වවු, දැන් වස්ත්‍රය මහගි වේ. කීපදවසකින් කපු ලැබුනු කල්හි සම අගිනා එකක් වන්නේය’යි මෙසේ කියා වළකින්නියට ඇවැත් නොවේ. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ත්‍රිවෙදනයි.
සප්තම ශික්‍ෂාපදයෙහි - **“පක්කමිංසු**” අනික් මෙහෙණන්ගේද ඊම බලන්නී ‘එකාන්තයෙන් අප ගැණද බලන්නාහුයයි ඒ ඒ තැන ගියහ. **“පටිබාහෙය්‍ය**” වළකන්නී නම්,
**“ආනිසංසං**” එක් මෙහෙණක්හට එක් සළුවක් නොපොහෝනේද ඒතාක් බලාපොරොත්තුවනු මැනැවි. කිහිපදවසකින් ලැබෙන්නේය. ඉන්පසු බෙදන්නෙමු’යි මෙසේ අනුසස් දක්වා වළකන්නියට ඇවැත් නොවේ. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
අෂ්ටම ශික්‍ෂාපදයෙහි - **නටා** නාම නටයෝ නම් යම් කෙනෙක් නැටුම් නටවත්ද ඔවුහුය. **නටකා** නාම නටකයෝ නම් යම් කෙනෙක් නටත්ද, ඔවුහුය**. ලඞ්ඝනකා** ලඞ්ඝනකයෝ නම් කෙනෙක් හුණදඬු වරපට ආදියෙන් පිනුම් ගැසීම කෙරෙත්ද, ඔවුහුය. **සොකසායිකයෝ** නම් මායාකාරයෝය. **කුම්හථූනිකයෝ** නම් කළයෙන් සෙල්ලම් කරන්නෝය. ඇතුළත සිදුර තබා රුක්හර ආදියෙන් කළ සිවුපස සමින් වැසූ වාදිත භාණ්ඩය වයන්නෝ **කුම්භථූනික **නම්වෙත්. බිම්බිසක වාදකැයිද කියත්. “**දෙති ආපත්ති පාචිත්තියස්ස**” මෙහි සිවුරු ගණනින් ඇවැත් දතයුතුය. සෙස්ස ප්‍රකටමය.
ෂඩ්සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
නවම ශික්‍ෂාපදයෙහි - “**දුබ්බලචීවරපච්චාසාය”** දුර්‍වල චීවර ප්‍රත්‍යාශාවක් ඇතිකල්හි. **“ආනිසංසං**” ආර්‍ය්‍යය. අපි නොහැක්කම්හ’යි කියත්, දැන් ඔවුන්ගේ කල්පාසය පැමිණෙන්නේය. සැදැහැති ප්‍රසන්න පුරුෂතෙමේ එන්නේය. එකාන්තයෙන් දෙන්නේය’යි මෙසේ අනුසස් දක්වා වළකන්නියට ඇවැත් නොවේ. සෙස්ස ප්‍රකටමය.
ක්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ත්‍රිවෙදනයි.
දශම ශික්‍ෂාපදයෙහි - “**කඨිනුද්ධාරං න දස්සන්ති**” මෙහි කෙබඳු වූ කඨිනුද්ධාරය දියයුත්තේද, කෙබඳු වූ කඨිනුද්ධාරය නොදියයුත්තේද, යත්: යම් සිවුරක් පිළිබඳ අත්‍ථාරමූලක වූ ආනිසංසය මහත්වේද, උද්ධාරය මුල්වූ ආනිසංසය ස්වල්පවේද, මෙබඳුවූ උද්ධාරය නොදිය යුතුය. යම් සිවුරක් පිළිබඳ අතුනරමූලක ආනිසංසය ස්වල්පවේද, උද්ධාරමූලක ආනිසංසය මහත්වේද, මෙබඳු වූ උද්ධාරය දියයුතුය. සමවූ ආනිසංසය ඇත්තේද, ශ්‍රද්ධාපරිපාලනය පිණිස දියයුත්තේමය.
**“ආනිසංසං**” භික්‍ෂුණීසඞ්ඝ තෙමේ දිරූ සිවුරු ඇත්තේය. කඨිනානිසංසය මුල්වූ මහත් ලාභ ඇත්තේයයි මෙබඳු අනුසස් දක්වා වළකන්නියට ඇවැත් නොවේ. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. ත්‍රිවෙදනයි.
4. තුවට්ටවර්‍ගය
තුවට්ට වර්‍ගය පිළිබඳ ප්‍රථම ශික්‍ෂාපදයෙහි - **“තුවට්ටෙය්‍යුං”** හොවින්නාහු නම්. සෙස්ස ප්‍රකටමය. එළකලොමසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි - එක් ඇතිරිල්ලක්ද එක් පොරෝණයක්ද මේ මෙහෙණන්හටැයි **එකත්‍ථපාපුරණා** නම්. එසේ මෙසේ ගතහැකිවූ කොඳුපලස් ඇතිරිලි කළාල් ආදීන්ගේ එක් කොනක් අතුරා එක් කොණක් පොරොවා නිදන මෙහෙණන්හට මේ නමෙකි.
“**වවත්‍ථානං දස්සෙත්‍වා**” මැද සිවුරක් හෝ කතුරුයටක් හෝ යටත් පිරිසයින් කාබානක් නමුදු තබා නිදන මෙහෙණට ඇවැත් නොවේය යන අර්‍ත්‍ථයි. සෙස්ස ප්‍රකටමය. එළකලොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයෙහි - “**උළාරසම්භාවිතා**” උදාර කුලයෙන් නික්ම පැවිදිවූ බැවින්ද, ගුණයෙන් උදාර බැවින්ද, උදාරැයි සම්භාවනා කරණ ලද්දාහුය. **“ඉස්සාපකතා**” ඊර්‍ෂ්‍යාවෙන් අපකෘතවූ මඩින ලද්දාහුය යන අර්‍ත්‍ථයි. දැන්වීම බහුල වූවා මේ මෙහෙණන්ටනුයි. **සඤ්ඤත්තිබහුලා** නම්. දවස මුළුල්ලෙහි මහජනයා හඟවන්නියෝය යන අර්‍ත්‍ථයි. විනවීම බහුල වූයේ මේ මෙහෙණන්ටනුයි. **විඤ්ඤත්තිබහුලා** නම්. විඤ්ඤත්ති හෙතුඋදාහරණාදියෙන් නන් නයින් අවබෝධ කරවීමැයි දතයුතුය. ඉල්ලීමැයි නොදතයුතුය.
සක්මනෙහි නැවතීම් ගණනින් ඇවැත් දතයුතුය. “**තිට්ඨති වා**” යනාදිතන්හි ප්‍රයොග ගණනින්ද, **“උද්දිසති වා**” යනාදිතන්හි පියවරාදි ගණනින්ද, ඇවැත් දතයුතුය. සෙස්ස ප්‍රකටමය.
ත්‍රිසමුත්‍ථානිකය. ක්‍රියාක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශලචිත්තයි. දුඃඛවෙදනයි.
චතුර්‍ත්‍ථ ශික්‍ෂාපදයෙහි - “**සති අන්තරායෙ**” දසවැදෑරුම් අන්තරාය ඇති කල්හි. **“පරියෙසිත්‍වා න ලභති”** අන්‍යවූ උපස්ථායිකාවක නොලබයි. “**ගිලානාය**” ගිලන් මෙහෙණට. **“ආපදාසු**” එබඳු උවදුරක් ඇතිකල්හි ඇවැත් නොවේ. සෙස්ස ප්‍රකටමය.
ධුරනික්‍ෂෙපසමුත්‍ථානිකය. අක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
පඤ්චම ශික්‍ෂාපදයෙහි - **“අඤ්ඤං ආණාපෙති**” මෙහි ඉදින් නික්මවයි අණවන ලද්දී, එක් ප්‍රයොගයකින් බොහෝවූද, ද්වාරයන් ඉක්මවාද එක් ඇවතෙක් වේ. එකල්හි මේ මේ දොරද ඉක්මවාලවයි මෙසේ අණකරණ ලද්දී, ඉක්මවාද දොරගණනින් ආපත්තීහු වෙත්. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
ෂෂ්ඨ ශික්‍ෂාපදයෙහි - සියල්ල ප්‍රකටමය. සමනුභාසනසමුත්‍ථානිකය. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
සප්තම-අෂ්ටම-නවම ශික්‍ෂාපදයන්හි සියල්ල ප්‍රකටමය. සියල්ලෝ එළකලොම සමුත්‍ථානිකහය. ක්‍රියසමුත්‍ථානහය. නොසංඥාවිමොක්‍ෂහය. අචිත්තකහය. ප්‍රඥප්තිවද්‍යහය. කායකර්‍මහය. ත්‍රිචිත්තහය. ත්‍රිවෙදනහය.
දශම ශික්‍ෂාපදයෙහි - **“ආහුන්‍දරිකා**” සම්බාධහය.
**“ධුරං නික්‍ඛිත්ත මත්තෙ**” ඉදිනුදු ධුරනික්‍ෂෙපය කොට පසුවයේද, ඇවැත්මය යන අර්‍ත්‍ථයි. පවරා පස්යොත්තක් යන්නියට ඇවැත් නොවේ. සයොත්තෙහි කියයුත්තෙක්ම නැත්තේය. ඉදින්වනාහි තුන්යොත්තක් ගොස් ඒ මගින්ම පෙරළා ඒ නම් නොවටියි.
**“අන්තරායෙ**” දසවිධ අන්තරායෙහි පරතෙර යන්නෙමියි නික්මුනී පිරුණු නදියක් ඉදිරියෙහි ආයේද, සොරු හෝ මාර්‍ගයෙහි වෙත්ද, මෙඝය හෝ නගීද, නැවතීම වටියි. සෙස්ස ප්‍රකටමය. ප්‍රථමපාරාජිකසමුත්‍ථානිකය. අක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශලචිත්තයි. දුඃඛවෙදනයි.
5. චිත්තාගාරවර්‍ගය
චිත්තාගාර වර්‍ගය පිළිබඳ ප්‍රථම ශික්‍ෂාපදයෙහි - **“රාජාගාරං”** රජුගේ ක්‍රීඩාගෘහය. “**චිත්තාගාරං**” ක්‍රීඩාකරන විසිතුරු සාලාවය. “**ආරාමං**” ක්‍රීඩාකරන සමීපවනය. **“උය්‍යානං**” ක්‍රීඩාකරන උයනය. **“පොක්‍ඛරණීං**” ක්‍රීඩාකරන පොකුණය. එහෙයින්ම පදභාජනයෙහි **“යත්‍ථ කත්‍ථචි රඤ්ඤො කීළිතුං**” යනාදිය වදාරණ ලදී. **“දස්සනාය ගච්ඡති ආපත්ති දුක්කටස්ස”** මෙහි පියවර ගණනින් දුක්කටය වේ. “**යත්‍ථ ඨිතා පස්සති”** ඉදින් මෙහි එක්ම තැනක සිටින්නී පිය නොඋදුරමින් ඒ පසම දකීද එක්ම පාචිත්තියක් වේ. ඒ ඒ දිසා කොටස් බලා බලන්නියට වෙන් වෙන් ඇවැත්හු වෙත්. මහණහට වනාහි සියලු තන්හි දුක්කටය වේ.
“**ආරාමෙ ඨිතා”** ආරාමය තුළ රාජගෘහාදිය කෙරෙත්ද ඒ රාජගෘහාදිය බලන්නියට ඇවැත් නොවේ. “**ගච්ඡන්තී වා ආගච්ඡන්තී වා**” පිණ්ඩපාතාදිය පිණිස යන්නියට මාර්‍ගයවේද, ඒ රාජගෘහාදිය දකීද, ඇවැත් නොවේ. “**සති කරණීයෙ ගනත්‍වා**” රජුගේ සමීපයට කිසි කටයුත්තක් හෙතුකොට ගොස් බලාද, ඇවැත් නොවේ. “**ආපදාසු”** කිසිවකු විසින් පීඩාකරණ ලද්දී පිවිස බලාද ඇවැත් නොවේ. සෙස්ස ප්‍රකටමය.
එළකලොම සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ලොකවද්‍යය. කායකර්‍මයි. අකුශලචිත්තයි. ත්‍රිවෙදනයි.
ද්විතීය ශික්‍ෂාපදයෙහි - හිඳීමි හොවීම්හි ප්‍රයොග ගණනින් ඇවැත්හු දතයුත්තාහුය. සෙස්ස ප්‍රකටමය.
එළකලොම සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයෙහි “**උජ්ජවුජ්ජුවෙ”** යම් පමණක් අතින් අඳින ලද්දේ වේද, එපමණ පෙදෙසක් වෙළු කල්හි එක් ඇවැතක් වේ. කැටීමට පෙර කපු සෙවීම් ආදිකොට සියලු ප්‍රයොගයන්හි අත්වර ගණනින් දුක්කට වේ.
“**කන්තිතසුත්තං**” දාහු ආදිය ගටා කටියි, නොමනාව කටින ලද්දක් හෝ නැවැත කටියි. සෙස්ස ප්‍රකටමය. එළකලොම සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
චතුර්‍ත්‍ථ ශික්‍ෂාපදයෙහි - “**යාගුං වා”** යනාදිතන්හි සහල් කෙටීම ආදිකොට සියලු ප්‍රයොගයන්හි ප්‍රයොග ගණනින් දුක්කටය වේ. කෑයුතු දෑ ආදීන් අතුරෙහි රූප ගණනින් පාචිත්තීහු වෙත්.
“**යාගුපානෙ**” මිනිසුන් විසින් සඞ්ඝයාට වැඩ පිණිස කරනු ලබන්නාවූ කැඳ බීමෙහි හෝ සඟබතෙහි හෝ ඔවුන්ට සභාග බැවින් යම් කිසිවක් පිසන්නියට ඇවැත් නොවේ. සෑයට පිදීම පිණිස යහලුව සුවඳ ආදියෙන් පුදාද, වටියි. “**අත්තනො වෙය්‍යාවච්චකරස්ස**” ඉදිනුදු මවුපියෝ එත්ද, යම්කිසි විජනියක් හෝ මුසුන්දණ්ඩක් හෝ කරවා වතාවත් කරන තැන තබාම යම් කිසිවක් කිරීම වටියි. සෙස්ස ප්‍රකටමය. සමුත්‍ථානාදීහු තෘතීය ශික්‍ෂාපදය හා සමානම වෙත්.
පඤ්චම ශික්‍ෂාපදයෙහි - “**අසති අන්තරායෙ**” දසවිධ අන්තරාය නැති කල්හි ධුරනික්‍ෂෙපයකොට පසුව විනිශ්චය කරන්නී ඇවතට පැමිණම විනිශ්චය කරයි.
“**පරියෙසිත්‍වා න ලභති**” යහලු මෙහෙණන් නොලබයි. සෙස්ස ප්‍රකටමය. ධුරනික්‍ෂෙප සමුත්‍ථානිකය. අක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
ෂෂ්ඨ ශික්‍ෂාපදයෙහි - සියල්ල නග්න වර්‍ගයෙහි අගාරික ශික්‍ෂාපදයෙහි කියූනයින්ම දතයුතුය. මේ වනාහි විශේෂය වේ. එය ෂඩ්සමුත්‍ථානිකය. මෙය සහත්‍ථායි කියූ බැවින් එළකලොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
සප්තම ශික්‍ෂාපදයෙහි - **“පුන පරියායෙන**” නැවැත වරෙක්හි **“ආපදාසු**” මහගි සිවුරක් සිරුරෙන් මුදා මොනවට තැන්පත් කරණලද්ද, සොරු පැහැර ගෙණයෙත්. මෙබඳු ආපදාවන්හි නොනිසදා හඳින්නියට ඇවැත් නොවේ. සෙස්ස ප්‍රකටමය.
කඨිනසමුත්‍ථානිකය. කායවාචායෙන්ද කායවාචාචිත්තයෙන්ද හටගනියි. කි‍්‍රයාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
අෂ්ටම ශික්‍ෂාපදයෙහි - **“අනිස්සජිත්‍වා**” රැකීම පිණිස නොදී, ‘මේ ආවාසය ගොපනය කරව’යි මෙසේ නොවිචාරා’යි යන අර්‍ත්‍ථයි.
“**පරියෙසිත්‍වා න ලභති**” පිළිදැගුම් කරන්නියක නොලබයි. **“ගිලානාය**” වාග්භෙදය කරන්නට අසමර්‍ත්‍ථ වූවහුට. **“ආපදාසු**” රට බිඳෙන කල්හි ආවාසයන් හැරදමා යෙත්. මෙබඳු ආපදාවන්හි ඇවැත් නොවේ. සෙස්ස ප්‍රකටමය. සමුත්‍ථානාදීහු අනතුරු ශික්‍ෂාපදය සමානම වෙත්.
නවම ශික්‍ෂාපදයෙහි - **“බාහිරකං අනත්‍ථසංහිතං**” ඇත්, අස් රිය දුනු කඩු ශිල්ප, පරූපඝාතකරමන්ත්‍ර- සතුරන් මරණු පිණිස හරදැවින් කළ හුල් ජපකොට පොළොවෙහි සිටුවන මන්ත්‍ර, වසඟ කරණ මන්ත්‍ර, වියලවන මන්ත්‍ර, විසබෙහෙත් යෙදීම් ආදිවාසයෙන් ප්‍රභෙද වූ අන්හු නසන යමක්. “**පරිත්තං**” යක්‍ඛපරිත්ත - නාගමණ්ඩලබන්‍ධනාදී වසයෙන් ප්‍රභෙදවූ සියල්ලම වටියි. සෙස්ස ප්‍රකටමය.
පදසොධම්මසමුත්‍ථානිකය. වාචායෙන්ද වාචාචිත්තයෙන්ද හටගනියි. කි‍්‍රයාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. වාක්කර්‍මයි. ත්‍රිචිත්තයි. ත්‍රිවෙදනයි.
දශම ශික්‍ෂාපදයෙහි - **“වාචෙය්‍ය”** යන මේ පදය වෙනසි. සෙස්ස සමුත්‍ථානාදිය සමග නවවන ශික්‍ෂාපදයෙහි කියූ නයින්ම දතයුතුය.
6. ආරාමවර්‍ගය
ආරාම වර්‍ගය පිළිබඳ ප්‍රථම ශික්‍ෂාපදයෙහි - **“පරික්‍ඛෙපං අතික්කාමෙන්තියා උපචාරං ඔක්කමන්තියා**” මෙහි පළමු පියෙහි දුක්කටය වේ. දෙවන පියෙහි පාචිත්තිය වේ.
“**සීසානුලොකිකා”** පළමුව පිවිසෙන මෙහෙණන්ගේ හිස බලමින් පිවිසේද, ඇවැත් නොවේ. “**යත්‍ථ භික්‍ඛුණියො**” යම් තැනෙක්හි මෙහෙණෝ ඉතා පළමුකොට පිවිස හැදෑරීම් සෑවැඳුම් ආදිය කෙරෙත්ද, එහි ඒ මෙහෙණන් වෙතට යෙමියි යෑම වටියි. “**ආපදාසු**” කිසිවකු විසින් පෙළන ලද්දී වේද, මෙබඳු ආපදාවන්හි පිවිසීම වරදෙක් නොවේ. සෙස්ස ප්‍රකටමය.
ධුරනික්‍ෂෙපසමුත්‍ථානිකය. ක්‍රියාක්‍රියසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි - **“ආයස්මා කප්පිතකො**” මෙතෙමේ ජටිලයන් දහසෙහි ඇතුළත්වූ ස්ථවිර තෙමේය. “**සංහරි”** සංක්‍රම කරවීය. **“සංහටො”** සංක්‍රම කරවන ලදය. **“කාසාවටො**” නහවන ලදය. කරනවෑමියෝ සිවුරු හැඳ කර්‍මාන්ත කෙරෙත්. ඒ සඳහා කීහ. සෙස්ස ප්‍රකටමය.
ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
තෘතීය ශික්‍ෂාපදයෙහි - “**අනුසාසනීපුරෙක්‍ඛරාය”** දැනුදු තී බාලය, අව්‍යක්තය, යනාදිනයින් අනුශාසනී පක්‍ෂයෙහි සිට කියන්නියට ඇවැත් නොවේ. සෙස්ස ප්‍රකටමය. සමුත්‍ථානාදීහු අනතුරු ශික්‍ෂාපදය හා සමානම වෙත්.
චතුර්‍ත්‍ථ ශික්‍ෂාපදයෙහි - සියල්ල ප්‍රකටමය. චතුස්සමුත්‍ථානිකය. කායයෙන්ද කායවාචායෙන්ද, කායචිත්තයෙන්ද කායවාචාචිත්තයෙන්ද හටගනියි. නිමන්ත්‍රණය කරණ ලදුව නොවිචාරා අනුභව කරන්නියට ඇවැත ලැබෙන බැවින් කිසි කලෙක ක්‍රියාක්‍රිය සමුත්‍ථානය වේ. පවරණ ලදුව කැපකරවාද කැප නොකරවාද අනුභව කරන්නියට ඇවැත ලැබෙන බැවින් ක්‍රියාසමුත්‍ථානය. නොසංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
පඤ්චම ශික්‍ෂාපදයෙහි - කුලයෙහි මසුරුබව, කුලමච්ඡර නම්. කුලමසුරුබව මෑට ඇත්තේනුයි. **“කුලමච්ඡරිනී”** නම. නොහොත් කුලය මසුරුකරානුයි කුලමච්ඡරිනීය. **“කුලස්ස අවණ්ණං**” ඒ කුලය අශ්‍රද්ධාවත්ය. අප්‍රසන්නයයි. **“භික්‍ඛුනීනං අවණ්ණං**” මෙහෙණෝ දුශ්ශීලහ. ලාමක දහම් ඇතිහයි.
“**සන්තංයෙව ආදීනවං**” කුලයාගේ හෝ මෙහෙණන්ගේ හෝ ඇති අගුණ පැවසීමය. සෙස්ස ප්‍රකටමය. ත්‍රිසසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
ෂෂ්ඨ ශික්‍ෂාපදයෙහි **- “ඔවාදාය”** ගරුධර්‍මය පිණිස, **“සංවාසාය**” පොහෝ පවුරුණු විචාරීම පිණිස. මෙහි මේ සඞ්ක්‍ෂෙපයයි. විස්තරය වනාහි භික්‍ඛුනොවාදක ශික්‍ෂාපද වර්‍ණනාවෙහි කියන ලද්දේමය.
එළකලොම සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
සප්තම ශික්‍ෂාපදයෙහි - **“පරියෙසිත්‍වා න ලභති**” මෙහෙණක් නොලබයි. සෙස්ස ප්‍රකටමය. මේ ශික්‍ෂාපදයාගේ විස්තරයි. භික්‍ඛුනොවාදකයෙහි කියන ලද්දේමය.
ධුරනික්‍ෂෙප සමුත්‍ථානිකය. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
අෂ්ටම ශික්‍ෂාපදයෙහි - “**එකකම්මං”** යනාදියෙන් පොහෝ පවාරණයෝම කියන ලදහ. සෙස්ස ප්‍රකටමය. මේ ශික්‍ෂාපදයාගේද විස්තරය භික්‍ඛුනොවාදකයෙහි කියන ලද්දේමය.
ප්‍රථම පාරාජිකසමුත්‍ථානිකය. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. අකුශලචිත්තයි. දුඃඛවෙදනයි.
නවම ශික්‍ෂාපදයෙහි - සියල්ල ප්‍රකටමය. මේ ශික්‍ෂාපදයාගේද විස්තරය භික්‍ඛුනොවාදකයෙහි කියන ලද්දේමය.
ධුරනික්‍ෂෙපසමුත්‍ථානිකය. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
දශම ශික්‍ෂාපදයෙහි - **“පසාඛෙ**” නැබින්යට අධඃකායයෙහි, අධඃකාය වනාහි යම්හෙයකින් වෘක්‍ෂ ශාඛාවක මෙන් දෙකලවය බෙදී එයින් ගියෝද එහෙයින් පසාඛයි කියනු ලැබේ.
“**භින්‍දා”** යනාදිතන්හි ඉදින් ‘බිඳුව, පලව’යි සියල්ල අණවාද ඇණවුම් ලද හෙතෙමේද, එසේම කෙරේද, ඇණවීම නිමිතිකොට දුක්කට සයටද පාචිත්තිය සයටද පැමිණේ. එතකුදු වුවත් ‘උපාසක’ මෙහි යම් කිසිවක් කටයුතුද, ඒ සියල්ල කරව’යි මෙසේ අණවාද, හෙතෙමේද සියලුම බිඳීම් ආදිය කෙරේද, එක් වචනයකින් දුක්කට සයක්ද පාචිත්තිය සයෙක්දැ ඇවැත් දොළොසෙක් වේ. ඉදින් වනාහි බිඳීම් ආදියෙහි එකක්ම කියා ‘මෙය කරව’යි අණවාද, හෙතෙමේද සියල්ල කෙරේද, යමක් අණවන ලදද එයම කිරීම නිමිතිකොට පාචිත්තිය වේ. සෙසුතන්හි ඇවැත් නොවේ. සෙස්ස ප්‍රකටමය.
කඨිනසමුත්‍ථානිකය. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
7. ගබ්භිනීවර්‍ගය
ගර්භිණි වර්‍ගය පිළිබඳ ප්‍රථම ශික්‍ෂාපදයෙහි - **“ආපන්නසත්තා**” කුසට පිවිස සත්ත්‍වයන් ඇත්තී.
ද්විතීය ශික්‍ෂාපදයෙහි **- “පායන්තිං**” කිරි පොවන්නිය. **“මාතා වා හොති**” දරුහට යමක් පොවාද, ඒ දරුගේ මවු හෝ වේද, **“ධාතී වා**” කිරිමවු හෝ වේද, සෙස්ස ප්‍රකටමය. ප්‍රථම ද්විතීය ශික්‍ෂාපද දෙකම ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
තෘතීය ශික්‍ෂාපදයෙහි - **“සික්‍ඛාසම්මුතිං දාතුං**” කුමක්හෙයින් ශික්‍ෂා සම්මුතිය දෙවූයේද, මාගම නම් ලොල් වේ. අවුරුදු දෙකක් ප්‍රාණඝාතාදියෙන් වැළකීමැයි කියූ සවැදෑරුම් ධර්‍මයන්හි නොහික්මී සිල් පුරණුයේ ක්ලාන්ත වේ. හික්මීමෙන් පසුව සිල් පුරණුයේ ක්ලාන්ත නොවන්නේය. ස්ථිර වන්නේයයි දෙවීය.
**“පාණාතිපාතා වෙරමණිං ද්වෙ වස්සානි අවීතික්කමසමාදානං සමාදියාමි**” යම් ඒ ශික්‍ෂාපදයක් ‘පාණාතිපාතා වෙරමණී’යි පණවන ලද්දේ ද ඒ ප්‍රාණඝාතයෙන් විරමණසඞ්ඛ්‍යාත ශික්‍ෂාපදය දෙවසක් නොඉක්මවිය යුතු සමාදානය කොට සමාදන්වෙමි’ යන අර්‍ත්‍ථයි. සියලු තන්හි මේ නයවේ. මේ ෂට් ශික්‍ෂාවෝ පැවිදි වූ සැට වයස් ඇත්තියටද දියයුත්තාහුමය. මේ ශික්‍ෂාවන්හි නොහික්මුනාහු උපසපන් නොකටයුත්තාහ.
චතුර්‍ත්‍ථ ශික්‍ෂාපදයෙහි - සියල්ල ප්‍රකටමය. ඉදින් පළමුකොට ශික්‍ෂාසම්මුති තොමෝ නොදෙන ලද්දීවේද, උපසම්පදා මාලකයෙහිදී හෝ දියයුත්තීමය. මේ දෙදෙනම මහාසික්‍ඛමානා නම්හ.
පඤ්චම ශික්‍ෂාපදයෙහි - කිසිසේත් **“ඌනද්වාදසවස්සං”** උනු දොළොස්වස් ඇත්තියක, පරිපූර්‍ණ සංඥාවෙන් උපසපන් කරන්නියට ඇවැත් නොවේ. ඕ තොමෝ වනාහි අනුපසම්පන්නම වේ. සෙස්ස ප්‍රකටමය.
ෂෂ්ඨ ශික්‍ෂාපදයෙහි - පුරුෂ සමාගමයට පැමිණි දසවස් ඇත්තියකට ශික්‍ෂාසම්මුතියදී පිරිපුන් දොළොස්වස් ඇත්තියක උපසපන් කිරීම දොෂයෙක් නොවේ.
සප්තම ශික්‍ෂාපදයෙහි - සියල්ල ප්‍රකටමය. සියලු ශික්‍ෂාපදයන්හි සමුත්‍ථානාදීහුද, දෙවන ශික්‍ෂාපදයෙහි කියන ලද්දවුන් හා සමානමවෙත්. මේ වනාහි විශේෂය වේ. යම් තැනෙක සම්මුතිය ඇත්තීද එහි ක්‍රියාක්‍රියය වේ.
අෂ්ටම ශික්‍ෂාපදයෙහි **- “න අනුග්ගණ්හාපෙය්‍ය**” ‘ආර්‍ය්‍යාව, මැයට උද්දේස ආදිය දෙව’යි මෙසේ උද්දේස ආදියෙන් අනුග්‍රහ නොකරවානම්,
“**පරියෙසිත්‍වා**” අන් මෙහෙණක සොයා නොලබයි. තොමෝ ගිලන්වූවා වේද, උද්දේස ආදිය දීමට නොහැක්කීවේද, ඒ මෙහෙණට ඇවැත් නොවේ. සෙස්ස ප්‍රකටමය. ධුරනික්‍ෂෙප සමුත්‍ථානිකය. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශල චිත්තයි. දුඃඛවෙදනයි.
නවම ශික්‍ෂාපදයෙහි - “**න උපට්ඨහෙය්‍ය**” සුණෙන් මැටියෙන් දැහැටියෙන් මුවදෝනා පැනින්’යි මෙසේ ඒ ඒ කටයුත්තෙන් උවැටැන් නොකරන්නේ නම්, සෙස්ස ප්‍රකටමය. ප්‍රථමපාරාජිකසමුත්‍ථානිකය. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මය. අකුශලචිත්තයි. දුඃඛවෙදනයි.
දශම ශික්‍ෂාපදයෙහි - “**නෙව වූපකාසෙය්‍ය**” ගෙණ නොයන්නේනම්, “**න වූපකාසාපෙය්‍ය**” ආර්‍ය්‍යාව, මෙය ගෙණ යව’යි අන් මෙහෙණකට නො අණවන්නේ නම්, මෙහි සෙස්ස ප්‍රකටමය. ධුරනික්‍ෂෙපසමුත්‍ථානිකය. අක්‍රියසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
8. කුමාරිභූතවර්‍ගය
කුමාරීභූත වර්‍ගය පිළිබඳ ප්‍රථම - ද්විතීය - තෘතීය ශික්‍ෂාපද තුන ගිහීගත පදයුත් පඤ්චම - ෂෂ්ඨ - සප්තම ශික්‍ෂාපද හා සමානයහ. යම් ගර්භිණී වර්‍ගයෙහි සියල්ලම ප්‍රථමවූ මහාශික්‍ෂාමාණාවෝ දෙදෙනෙක් වෙත්ද, ඒ දෙදෙන ඉකුත් විසිවයස් ඇත්තාහයි දතයුත්තාහ. ඔවුහු පුරුෂාන්තරයට පැමිණියාහු හෝ වෙත්වා. පුරුෂාන්තරයට නොපැමිණියාහු හෝ වෙත්වා, ශික්‍ෂාමාණාහයිම කියයුත්තාහ. ගිහීගතායි හෝ කුමාරීභූතායි හෝ නොකිය යුත්තාහ. පුරුෂාන්තරයට ගිය තැනැත්තියට දසවස් කාලයෙහි ශික්‍ෂාසම්මුතිය දී දොළොස් හැවිරිදි කල්හි උපසම්පදාව කටයුත්තීය. එකොළොස් හැවිරිදි කල්හි ශික්‍ෂාසම්මුතියදී තෙළෙස් හැවිරිදි කාලයෙහි උපසම්පදා කටයුතුය. දොළොස් තෙළෙස්, තුදුස් පසළොස් සොළොස්, සතළොස්, අටළොස් හැවිරිදි කල්හි ශික්‍ෂා සම්මුතියදී විසිහැවිරිදි කල්හි උපසම්පදාව කටයුත්තීය. අටළොස් හැවිරිදිකල පටන් මෝතොමෝ ගිහීගතායිද, කුමාරීභූතායිද කීම වටියි. කුමාරීභූතා තොමෝ ගිහීගතායි නොකියයුත්තීය. මහාශික්‍ෂමාණ තොමෝ වනාහි ගිහීගතායි කීම නොසුදුසුය. කුමාරීභූතායිද කීම නොවටියි. ශික්‍ෂාසම්මුතිදාන වශයෙන් වනාහි තිදෙනම ශික්‍ෂමාණාහයි කීම සුදුසු වේ.
චතුර්‍ත්‍ථ - පඤ්චම - ෂෂ්ඨ ශික්‍ෂාපදයන්හි - සියල්ල ප්‍රකටමය. සියලු ශික්‍ෂාපදයෝ ත්‍රිසමුත්‍ථානිකහය. සිවුවන ශික්‍ෂාපදය ක්‍රියසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි. පස්වන ශික්‍ෂාපදය ක්‍රියාක්‍රියසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි. මෙහි වනාහි යමක් සඞ්ඝයා විසින් පිරිසිඳිය යුතුයයි කියන ලද්දේද, එය පරීක්‍ෂා කටයුතුය යන අර්‍ත්‍ථයි. සවන ශික්‍ෂාපදය ක්‍රියාසමුත්‍ථානය. සංඥාවිමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි. මෙහි යමක් පිරිසිඳැයි කියන ලද්දේද, එය පරීක්‍ෂාකොටය යන අර්‍ත්‍ථයි.
සප්තම ශික්‍ෂාපදයෙහි - සියල්ල ප්‍රකටමය. ධුරනික්‍ෂෙපසමුත්‍ථානිකය. ක්‍රියාසමුත්‍ථානය. සංඥාවමොක්‍ෂය. සචිත්තකය. ලොකවද්‍යය. කායකර්‍මයි. වාක්කර්‍මයි. අකුශලචිත්තයි. දුඃඛවෙදනයි.
අෂ්ටම ශික්‍ෂාපදයෙහි - සියල්ල ප්‍රකටමය. සමුත්‍ථානාදීහු අනතුරු ශික්‍ෂාපදය හා සමානම වෙත්.
නවම ශික්‍ෂාපදයෙහි - “**සොකවස්සං**” සලකුණු කොට එන්නාවූ පුරුෂයන්ගේ ඇතුළත ශොකය ප්‍රවෙශ කරන්නීයයි ‘සොකවස්සා’ නමු. ඒ පරහට දුක් උපදවන්නීය. එහෙයින්ම **“සොකවස්සා නාම පරෙසං දුක්‍ඛං උප්පාදෙති**”යි කීහ. නොහොත් ගෙට ගෙයි සැඵයක් මෙන්. මෝ තොමෝද, පුරුෂ සමාගමය නොලබන්නී ශෝකයට පැමිණෙන්නීය. මෙසේ යමකට ප්‍රවෙශ වන්නීද, එය මැයට ආවාසයක් වේයයි සොකවාසා නමු. එහෙයින් “**සොකං ආවිසති**”යි කීහ. “**අජානත්ති**” මෝතොමෝ මෙබඳු අයැකැයි නොදන්නීයය. සෙස්ස ප්‍රකටමය. ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
දශම ශික්‍ෂාපදයෙහි - “**අනාපුච්ඡා”** නොවිචාරා. මෙහෙණන් විසින් පැවිදි කරණ කල්හිද, උපසපන් කරණ කල්හිද, දෙවරක් විචාළ යුතුය. මහණුන්ට වනාහි එක්වරක් විචාළ කල්හිද වටියි.
“**අජානන්ති”** මාතෘ ආදීන් ඇතිබව නොදන්නී. සෙස්ස ප්‍රකටමය. මෙය පෙර නොවූ සමුත්‍ථාන ශීර්‍ෂය වේ. චතුස්සමුත්‍ථානිකය. වාචායෙන්ද කායවාචායෙන්ද වාචාචිත්තයෙන්ද, කායවාචාචිත්තයෙන්ද හටගනියි. කිසේය, යත්: අබ්හානකර්‍මාදීන් අතුරෙහි කිසියම් කටයුත්තකින් ඛණ්ඩ සීමාවෙක්හි හුන්නී ‘ශික්‍ෂමාණව මෙහිදීම ඇය උපසපන් කරන්නෙමු’යි උපසපන් කෙරේද, මෙසේ වචනයෙන් හටගණියි. අසපුවෙහි පටන් උපසපන් කරන්නෙමියි කියකියා ඛණ්ඩ සීමාවට යන්නියට කායවාචායෙන් හටගනියි. දෙතැන්හිම ප්‍රඥප්තිභාවය දැනම ව්‍යතික්‍රම කරන්නියට වාචාචිත්තයෙන්ද කායවාචාචිත්තයෙන්ද හටගනියි. නොඅනුදන්වා උපසපන් කරණ බැවින් ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
එකාදශ ශික්‍ෂාපදයෙහි - “**පාරිවාසියඡන්‍දදානෙන**” විගතඡන්‍දදානයෙන්. එහි පාරිවාසිය, පරිසපාරිවාසිය - රත්තිපාරිවාසිය - ඡන්‍දපාරිවාසිය - අජ්ඣාසයපාරිවාසියයි සිවුවැදෑරුම් වේ. එහි පරිසපාරිවාසිය නම් භික්‍ෂූහු කිසි කටයුත්තක් නිසා රැස්වූවාහු වෙත්ද එකල්හි මේඝයක් හෝ නගීද බැහැර කිරීමක් හෝ කරණු ලැබේද, මනුෂ්‍යයෝ හෝ යටපත් කරමින් එත්ද, එකල්හි භික්‍ෂූහු ‘අවකාශයක් නැත්තේය, අපි අන් තැනක යමු’යි ඡන්‍දය නොහැරම නැගීසිටිත්ද, මෙය **පරිසපාරිවාසිය **නම්වේ. පරිසපාරිවාසියෙහි ඡන්‍දය නොහළ බැවින් කර්‍මකිරීමෙහි දොෂයක් නැත්තේය.
නැවැත භික්‍ෂූහු ‘උපොසථාදිය කරන්නෙමු’යි රාත්‍රියෙහි රැස්ව යම්තාක් සියල්ලෝ රැස්වෙත්ද, ඒතාක් ධර්‍මය අසන්නෙමු’යි එකක්හට ආරාධනා කෙරෙත්ද, ඔහු ධර්‍මකථාව කියත්දීම අරුණ නගීද, ඉදින් චාතුද්දසී පොහොය කරන්නෙමු’යි හුන්නාහු පණ්ණරසියයි කිරීම වටියි. ඉදින් පණ්ණරසී පොහොය කරන්නට පෑළවියලත් අනුපොසථ දිනයෙහි පොහොය කිරීම සුදුසු නොවේ. අන්‍යවූ සඞ්ඝකෘත්‍යය කිරීම වරද නොවේ. මෙය **රත්තිපාරිවාසිය** නම්වේ.
නැවැත භික්‍ෂූහු ‘අබ්හානාදීවූ කිසි සඞ්ඝකර්‍මයක් කරන්නෙමු’යි හුන්නාහු වෙත්ද, එහි එක්නැකත් කියන මහණෙක් ‘අද නැකත දරුණුය, මේ කර්‍මය නොකරවු’ය මෙසේ කියයි. ඒ භික්‍ෂූන් ඔහුගේ වචනයෙන් ඡන්‍දය හැර එහිම හුන්නාහු වෙත්. එකල්හි අනිකෙක් අවුත් ‘අර්‍ත්‍ථය තෙමේ නැකත් පුදන කියන බාලයා ඉක්ම යන්නේය’යි කියා ‘නැකතින් කිම, කරවු’යි කියයි. මේ ඡන්‍දපාරිවාසිය නම්වේ. අජ්ඣාසය පාරිවාසිය නම්දවේ. මේ පාරිවාසියයෙහි නැවැත **ඡන්‍දපාරිශුද්ධිය** නොගෙණ කර්‍ම කිරීම සුදුසු නොවේ.
**“වුට්ඨිතාය පරිසාය**” ඡන්‍දය හැර කයින් හෝ වචනයෙන් ඡන්‍දය හැරීම් පමණකින් හෝ පිරිස නැගී සිටිකල්හි
**“අනාපත්ති අවුට්ඨිතාය පරිසාය**” ඡන්‍දය නොහැර නොනැගිටි කල්හි ඇවැත් නොවේ. සෙස්ස ප්‍රකටමය. ත්‍රිසමුත්‍ථානිකය. ක්‍රියාසමුත්‍ථානය. සංඥාවිමොක්‍ෂය. සචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්වාදශ ශික්‍ෂාපදයෙහි - “**උපස්සයො න සම්මති**” වසන අවකාශය නොපොහොනේය. සෙස්ස ප්‍රකටමය. සමුත්‍ථානාදීහු අනතුරු ශික්‍ෂාපදය හා සමානම වෙත්.
ත්‍රයොදශ ශික්‍ෂාපදයෙහි - **“එක වස්සං ද්වෙ**” එක් අතරක පැවැති එක් අවුරුද්දෙක්හි දෙදෙනක උපසපන් කෙරේද, සෙස්ස ප්‍රකටමය. සමුත්‍ථානාදීහු කියන ලද්දහු හා සමානම වෙති.
9. ඡත්තුපාහනවර්‍ගය
ඡත්‍ර වර්‍ගය පිළිබඳ ප්‍රථම ශික්‍ෂාපදයෙහි - “**සකිම්පි ධාරෙති ආපත්ති පාචිත්තියස්සා**” මග යෑමෙහි එක් ප්‍රයොගයෙන්ම සත් හා පාවහන් දවසක් නමුදු දරානම් එක්ම ඇවැතක් වේ. ඉදින් මඩ ඇති තැනට පැමිණ වහන් මුදා ඡත්‍රයම දරමින් යේද දුක්කටය වේ. නැවතද ගස්වැල් ආදිය දැක ජත්‍රය බැහැරකොට වහන් නැගමයේද, දුක්කටයම වේ. ඉදින් ජත්‍රයද බැහැර කොට, වහන්ද මුදා, නැවැත දරානම් නැවැත පාචිත්තිය වේ. මෙසේ ප්‍රයොග ගණනින් ආපත්තීහු දතයුත්තාහ. සෙස්ස ප්‍රකටමය. එළකලොම සමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
ද්විතීය ශික්‍ෂාපදයෙහි **- “යානෙන යායන්තී**” මෙහිද යානයෙන් බැස නැවැත නැවැත නගින්නියට ප්‍රයොග ගණනින් ආපත්තීහු දතයුත්තාහුය. සෙස්ස ප්‍රථම ශික්‍ෂාපදයෙහි කියූනයමය.
තෘතීය ශික්‍ෂාපදයෙහි - **“විප්පකිරීයිංසු**” මාණික්‍යයෝ විසුරුණහුය. මෙහිද මෙවුල් ආදී යම්කිසි හුයක්ලා දරන්නියට ප්‍රයොග ගණනින් ආපත්තීහු වෙත්. සමුත්‍ථානාදීහු කියූනයම ඇත්තාහුය. හුදෙක් මෙය අකුශල චිත්ත වේ.
චතුර්‍ත්‍ථ ශික්‍ෂාපදයෙහි - හිසෙහි පැළඳිය යුතු ආහරණාදීන් අතුරෙහි යමක් යමක් දරාද, ඒ ඒ ආභරණයාගේ වසයෙන් වස්තු ගණනින් ආපත්තීහු දතයුත්තාහ. සෙස්ස තෘතීය ශික්‍ෂාපදයෙහි කියූනයමය.
පඤ්චම ශික්‍ෂාපදයෙහි - “**ගන්‍ධවණ්ණකෙන”** සඳුන් තුවරලා ඈ සුවඳකින්ද, කසාකල්කාදියකින්ද, (ඇඟ උලා නාන මෙහෙණට ඇවැත්ය) සෙස්ස ප්‍රකටමය. සමුත්‍ථානාදීහු තෘතීය ශික්‍ෂාපදය හා සමානමවෙත්.
ෂෂ්ඨ ශික්‍ෂාපදයෙහි - සියල්ල පඤ්චම ශික්‍ෂාපදයෙහි කියන ලද්දාහු සමානම වේ.
සප්තම ශික්‍ෂාපදයෙහි - “**උබ්බට්ටාපෙති ආපත්ති පාචිත්තියස්ස**” මෙහි අත නොමුදා ඇඟ ඉලීම නිමිතිකර එක්ම ඇවැතක් වේ. අත මුද මුදා ඇඟ ඉලීම නිමිතිකර ඇවැත්හු ප්‍රයොග ගණනින් වෙත්. සම්බාහනය නිමිතිකොටද මෙම නයවේ. “**ගිලානාය**” යටත් පිරිසෙයින් මගයෑමෙන් වූ පරිශ්‍රමයෙන්ද ආබාධ සහිත තැනැත්තියට. **“ආපදාසු”** සොරබිය ආදියෙන් වූ ශරීරකම්පනාදීන් අතුරෙහිය. සෙස්ස ප්‍රකටමය. සමුත්‍ථානාදීහු තෘතීය ශික්‍ෂාපදය හා සමානම වෙත්.
අෂ්ටමාදීවූ ත්‍රිවිධ ශික්‍ෂාපදයන්හි ශික්‍ෂමාණවලවා සාමණෙරියලවා ගිහිනියලවා යන මෙම වෙනස්බවය. සෙස්ස සප්තම ශික්‍ෂාපදයෙහි කියන ලද්දාහු සමාන වේ.
එකාදශ ශික්‍ෂාපදයෙහි - “**භික්‍ඛුස්ස පුරතො**” අභිමුඛයෙහිම යන අර්‍ත්‍ථයි. මේ වනාහි හාත්පස්හි දොළොස් රියන් උපචාරය සඳහා කියන ලද්දේයයි දතයුතුය. සෙස්ස ප්‍රකටමය. කඨිනසමුත්‍ථානිකය. කායවාචායෙන්ද කායවාචාචිත්තයෙන්ද, හටගනියි. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
ද්වාදශ ශික්‍ෂාපදයෙහි - “**අනොකාසකතං**” අසුවල් නම් තැන්හි විචාරමියි මෙසේ නොකළ අවකාශ ඇති එහෙයින්ම අනොකාසකතං, යනු කීහ. “**අනාපුච්ඡා**” යනුද “**අනොදිස්ස**” යනුද අසුවල් නම් තන්හි විචාරමි’යි මෙසේ නියම නොකොට හුදෙක් ‘ආර්‍ය්‍යය’ විචාරිය යුත්තෙක් ඇත්තේය, විචාරමි’යි මෙසේ කියා. සෙස්ස ප්‍රකටමය. පදසොධම්මසමුත්‍ථානිකය. වාචායෙන්ද, වාචාචිත්තයෙන්ද හටගනියි. ක්‍රියාක්‍රියසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. වාක්කර්‍මයි. ත්‍රිචිත්තයි. ත්‍රිවෙදනයි.
ත්‍රයොදශ ශික්‍ෂාපදයෙහි - **“පරික්‍ඛෙපං අතික්කාමෙන්තියා**” එක් පයකින් ඉක්මුනු කල්හි දුක්කටය වේ. දෙවන පයින් ඉක්මුන කල්හි පාචිත්තිය වේ. උපචාරයෙහිද මේනයම වේ.
**“අච්ඡින්න චීවරිකාය”** යනාදි තන්හි තනවෙළුම් සිවුරම සිවුරැයි දතයුතුය. “**ආපදාසු**” මහගි තනවෙළුමක්වේද, එය පොරොවා යන්නියටම උපද්‍රවයක් උපදීද, මෙබඳු විපත්හි ඇවැත් නොවේ. සෙස්ස ප්‍රකටමය. එළකලොමසමුත්‍ථානිකය. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. ත්‍රිචිත්තයි. ත්‍රිවෙදනයි.
“**උද්දිට්ඨා ඛො අය්‍යායො ඡසට්ඨිසතපාචිත්තියාධම්මා**” යන මෙහි භික්‍ෂූන්ට ඛුද්දකයෙහි සයානූවෙක. භික්‍ෂුණීන්ට දෙයානූවෙකැයි සියල්ලෝම එක්සිය අටාසූවක් ශික්‍ෂාපදයෝ වෙත්. එයින් සියලු භික්‍ෂුණී වර්‍ගය පරම්පරභොජන ශික්‍ෂාපදය - අනතිරිත්ත භොජන ශික්‍ෂාපදය - ඉතිරි නොකළ දෙයින් එළවා පැවැරීම දක්වන ශික්‍ෂාපදය - ප්‍රණීත භොජන විඤ්ඤත්ති ශික්‍ෂාපදය - අචෙලක ශික්‍ෂාපදය - දුට්ඨුල්ල පටිච්ඡාදන ශික්‍ෂාපදය - ඌනවීසතිවස්සූපසම්පාදන ශික්‍ෂාපදය, මාගමක හා විධානකොට අද්ධාන ගමන ශික්‍ෂාපදය - රාජෙන්තෙපුරප්පවෙසන ශික්‍ෂාපදය - විද්‍යමාන මහණහු නොවිචාරා, නොකල්හි ගාමප්පවෙසන ශික්‍ෂාපදය - නිසීදන ශික්‍ෂාපදය - වස්සිකසාටික ශික්‍ෂාපදය යන මේ දෙවිසි ශික්‍ෂාපදයන් බැහැරකොට සෙසු එක්සිය සසැටක් ශික්‍ෂාපදද ප්‍රාතිමොක්‍ෂාද්දෙශ මාර්‍ගයෙන් උදෙසන ලද්දාහු වෙත්යි දතයුතුය. එහෙයින් “**උද්දිට්ඨා ඛො අය්‍යායො ඡසට්ඨිසතපාචිත්තියා ධම්මා - පෙ- එවමෙතං ධාරයාමි**’යි කීහ.
එහි මේ සැකෙවින් සමුත්‍ථාන විනිශ්චයයි. ගිරග්ගසමජ්ජ ශික්‍ෂාපදය, චිත්තාගාර ශික්‍ෂාපදය - සඞ්ඝාණී ශික්‍ෂාපදය - ඉත්‍ථාලඞ්කාර ශික්‍ෂාපදය - ගන්‍ධවණ්ණක ශික්‍ෂාපදය - වාසිතක ශික්‍ෂාපදය - විඤ්ඤාතක ශික්‍ෂාපදය - මෙහෙණන් ආදීන් ලවා උබ්බට්ටන පරිමද්දන ශික්‍ෂාපදයෝය යන මේ දශ ශික්‍ෂාපදයෝ අචිත්තක වෙත්. ලොකවද්‍ය වෙත්. මේ මෙහි අධිප්‍රායය. සිතින් වෙන්වද පැමිණිය යුතු බැවින් අචිත්තක වෙත්. සිත ඇති කල්හි අකුශලයෙන්ම පැමිණිය යුතු බැවින් අචිත්තක වෙත්. සිත ඇති කල්හි අකුශලයෙන්ම පැමිණිය යුතු බැවින් ලොකවද්‍ය වෙත්. සෙස්සෝ අචිත්තක වෙත්. ප්‍රඥප්තිවද්‍යයෝම වෙත්. චොරිදට්ඨාපන ශික්‍ෂාපදය - ගාමන්තර ශික්‍ෂාපදය - ආරාම ශික්‍ෂාපදය - ගර්භිණීවර්‍ගයෙහි මුලපටන් ශික්‍ෂාපද සතද කුමාරීභූතවර්‍ගයෙහි මුලපටන් ශික්‍ෂාපද පසද, පුරිසසංසට්ඨ ශික්‍ෂාපදය - පාරිවාසිය ඡන්‍දදාන ශික්‍ෂාපදය - අනුවස්ස වුට්ඨාපන ශික්‍ෂාපදය - එකන්තරිකවුට්ඨාපන ශික්‍ෂාපදය යන මේ එකුන්විසි ශික්‍ෂාපදයෝ සචිත්තක වෙත්. ප්‍රඥප්තිවද්‍ය වෙත්. සෙසු ශික්‍ෂාපදයෝ සචිත්තක වෙත්. ලොකවද්‍ය වෙත්.
5. පාටිදේසනීය
බුද්දකයන්ට අනතුරුව පාටිදෙසනිය නම්වූ යම් ධර්‍ම අටක් සැකෙවින්ම සඞ්ග්‍රහයට නගන ලදද, ඔවුන්ගේ මේ වර්‍ණනාතොමෝ සැකෙවින්ම පවත්නීය.
මෙහි පෙළෙහි යම්හෙයකින් ගිතෙල් තෙල් ආදීහු දක්වන ලදද, ගිතෙල් තෙල් විනවා අනුභව කරන්නියට පාටිදෙසනීය වේ. පෙළෙහි නොආ ගිතෙල් තෙල් ආදී සියල්ලෙහි දුක්කටය වේ. මෙහි සෙස්ස ප්‍රකටමය. අටවැදෑරුම්වූද මේ පාටිදෙසනිය වනාහි චතුස්සමුත්‍ථානිකය. කායයෙන්ද, කායවාචායෙන්ද කායචිත්තයෙන්ද කායවාචාචිත්තයෙන්ද හටගණියි. ක්‍රියාසමුත්‍ථානය. නොසංඥාවිමොක්‍ෂය. අචිත්තකය. ප්‍රඥප්තිවද්‍යය. කායකර්‍මයි. වාක්කර්‍මයි. ත්‍රිචිත්තයි. ත්‍රිවෙදනයි.
යම් සෙඛියාධර්‍ම පන්සැත්තෑවක් උදෙසන ලදද, ඔවුන්ට අනතුරුවම සප්ත අධිකරණ නම් ධර්‍මයෝ උදෙසන ලදහ. ඔවුන්ගේ යම් අර්‍ත්‍ථ විනිශ්චයෙක් තෙමේ මහාවිභඞ්ගයෙහි කියන ලද්දේද, භික්‍ෂුණී විභඞ්ගයෙහිද එය එබඳුමයයි යම්හෙයකින් දනිත්ද, එහෙයින් ඒ ධර්‍මයන්ගේ අර්‍ත්‍ථ වර්‍ණනාව වෙන්ව නොකියන ලදී. එහි යම් අර්‍ත්‍ථ වර්‍ණනාවක් කියන ලදද, ඒ අර්‍ත්‍ථ වර්‍ණනාව මෙහි කියන ලදමය.


[missing trans]
