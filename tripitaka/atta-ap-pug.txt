අභිධම්ම පිටකය
පුග්ගල පඤ්ඤත්ති අටුවාව
මාතෘකා වර්ණනාව
**ඡ පඤ්ඤතතියො ඛන්‍ධපඤ්ඤත්ති -පෙ- පුග්ගල පඤ්ඤත්ති** යනු මෙය පුග්ගල පඤ්ඤත්තියේ උද්දේසයයි. එහි ඡ යනු ගණන වෙන්කිරීමය. මෙහි යම් ධර්ම පණවනු කැමතිව ඒවායේ ගණන් වශයෙන් සංකේ‍ෂේපයෙන් එයින් පැණවුම් වෙන්කිරීම දක්වයි**. පඤ්ඤත්තියො** යනු වෙන්කළ ධර්ම නිදර්ශනයයි. එහි ‘ආචික්‍ඛති, දෙසෙති පඤ්ඤපෙති, පට්ඨපෙති’ යනු පැමිණි තැන්වල දැක්වීම, පැවසීම, පැණවුම නම් වේ. ‘සුප්පඤ්ඤත්තං මඤ්ච පීඨං’ යයි පැමිණි තැන තැබීම බහා තැබීම මෙහි පඤ්ඤත්ති නම් දෙකම වටී. **ඡ පඤ්ඤතතියො** යනු පැණවීම් හයක් දැක්වීම් පැවසීම්ද හයක් තැබීම් බහාතැබීම් හයක් මෙහි අභිප්‍රේතය. නාම පඤ්ඤත්ති වනාහි ඒ ඒ ධර්ම දක්වන්නේ ද ඒ ඒ කොටසින් තබයි.
**ඛන්‍ධ පඤ්ඤත්ති** යනාදිය වනාහි සංක්‍ෂේපයෙන් ඒ ප්‍රඥප්තීන්ගේ ස්වරූපය දැක්වීමයි. එහි ස්කන්‍ධයන්ගේ ස්කන්‍ධ යයි පැණවීම, දැක්වීම, පැවසීම, තැබීම, බහා තැබීම ස්කන්‍ධ ප්‍රඥප්ති නම් වේ. ආයතනයන්ගේ ආයතනයයි. ධාතුගේ ධාතු යයි, සත්‍යයගේ සත්‍ය යයි, ඉන්‍ද්‍රියන්ගේ ඉන්‍ද්‍රිය යයි පුද්ගලයන්ගේ පුද්ගල යයි පැණවීම, දැක්වීම, පැවසීම, තැබීම, බහා තැබීම පුද්ගල ප්‍රඥප්ති නම් වේ.
අට්ඨකථා නයින් අන්‍ය වූ පාළි මුක්තකයෙන් අන්‍ය වූ ප්‍රඥප්ති හයක් දක්වයි. විද්‍යමාන ප්‍රඥප්තිය, අවිද්‍යමාන ප්‍රඥප්තිය, විද්‍යමානයෙන් අවිද්‍යමාන ප්‍රඥප්තිය, අවිද්‍යමානයෙන් විද්‍යමාන ප්‍රඥප්තිය, විද්‍යමානයෙන් විද්‍යමාන ප්‍රඥප්තිය, අවිද්‍ය මෝහයෙන් අවිද්‍යමාන ප්‍රඥප්තිය ඒ සයයි. එහි කුසල් අකුසල් වශයෙන් සත්‍යාර්ථ පරමාර්ථ වශයෙන් විද්‍යමාන පවතින ධර්මය පැණවීම විද්‍යමාන ප්‍රඥප්ති නම් වේ. එසේම අවිද්‍යමාන වූ ලෝකයාගේ ව්‍යවහාර මාත්‍රයෙන් ඇති ස්ත්‍රී පුරුෂභාවාදියේ පැණවීම අවිද්‍යමාන ප්‍රඥප්ති නම් වේ. සියළු ආකාරයෙන් නො ලැබෙන්නා වූ වචන වස්තු මාත්‍රයෙන්ම පංචම සත්‍යාදික වූ තීර්ථකයින්ගේ අණු ප්‍රකෘති පුරුෂාදිය පැණවීම ද හෝ අවිද්‍යමාන ප්‍රඥප්තිම වේ. එය වනාහි සාසනාවචර නොවේ යයි මෙහි නොගන්නා ලදී. මෙසේ මේවායේ විද්‍යමාන අවිද්‍යමානාදියේ විකල්පන වශයෙන් සෙස්ස දතයුතුය. තෙ විජ්ජො ඡළභිඤ්ඤො යනාදියෙහි වනාහි ත්‍රිවිද්‍යා ෂට් අභිඥා විද්‍යමානය. පුද්ගලයා අවිද්‍යමානය. එහෙයින් ත්‍රිවිද්‍යා මොහුට ඇත්තේනුයි තෙවිජ්ජො වේ. ෂට්භිඥා මොහුට ඇත්තේනුයි ජළභිඤ්ඤො වේ. මෙසේ විද්‍යමානයෙන් අවිද්‍යමානයේ පැණවීමෙන් මෙබඳු වූ විද්‍යමානයෙන් අවිද්‍යමාන වූ ප්‍රඥප්ති නම් වේ. ස්ත්‍රී රූප පුරුෂ රූප යනාදියෙහි වනාහි ස්ත්‍රී පුරුෂයෝ අවිද්‍යමාන වෙති. රූපය විද්‍යමාන වේ. ඒ නිසා ස්ත්‍රියගේ රූපය ඉත්‍ථිරූප වේ. පුරුෂයාගේ රූපය පුරිස රූප වේ. මෙසේ අවිද්‍යමානයෙන් විද්‍යමානයේ පැණවීමෙන් මෙබඳු වූ අවිද්‍යමානයෙන් විද්‍යමාන ප්‍රඥප්ති නම් වේ. චක්‍ඛු සම්ඵස්සො සොත සම්ඵස්සො යනාදියෙහි චක්‍ඛු සෝතාදිය ද ස්පර්ශය ද විද්‍යමානයට වේ. ඒ නිසා චක්‍ෂුවෙහි ස්පර්ශය, චක්‍ෂුවෙන් හටගත් ස්පර්ශයයි. චක්‍ෂුවෙහි ඵලයක් වූ විද්‍යමානයේ පැණවීමෙන් මෙබඳු වූ විද්‍යමානයෙන් විද්‍යමාන ප්‍රඥප්ති නම් වේ. ඛත්තිය පුත්තො බ්‍රාහ්මණ පුත්තො සෙට්ඨි පුත්තො යනාදියෙහි ක්‍ෂත්‍රියාදීහු අවිද්‍යමාන වෙති. පුත්‍රයෝ ද අවිද්‍යමාන වෙති. ඒ නිසා ක්‍ෂත්‍රියයාගේ පුතා ඛත්ති ය පුත්තො යයි මෙසේ අවිද්‍යමානයෙන් අවිද්‍යමානයේ පැණවීමෙන් මෙබඳු වූ අවිද්‍යමානයෙන් අවිද්‍යමාන ප්‍රඥප්ති නම් වේ. ඒවා අතරෙන් මේ ප්‍රකරණයෙහි පළමු ප්‍රඥප්ති තුන ලැබේ. **ඛන්‍ධ පඤ්ඤත්ති -පෙ- ඉන්‍ද්‍රිය පඤ්ඤත්ති** යන මෙතැන විද්‍යමානයම පණවන ලද බැවින් විද්‍යමාන ප්‍රඥප්ති ලැබේ. **පුග්ගල පඤ්ඤත්ති** යන පදයෙහි අවිද්‍යමාන ප්‍රඥප්ති වේ. **තෙවිජ්ජො ඡළභිඤ්ඤො** යනාදියෙහි විද්‍යමානයෙන් අවිද්‍යමාන ප්‍රඥප්ති ලැබේ.
අටුවා මුක්තක ආචාර්ය විසින් වනාහි අන්‍ය වූ ද ප්‍රඥප්ති, සයක් පනවන ලදී. උපාදා ප්‍රඥප්ති, උපනිධා ප්‍රඥප්ති, සමොධාන ප්‍රඥප්ති, උපනික්‍ඛිත්ත ප්‍රඥප්ති, තජ්ජා ප්‍රඥප්ති, සන්තති ප්‍රඥප්ති යනු ඒවාය. එහි යමෙක් රූප වේදනාදියෙහි එකකින් හෝ අනිකකින් රූප වේදනාදිය මෙන් සත්‍යාර්ථ පරමාර්ථයෙන් නොලැබෙන ස්වභාවයේ ද රූප වේදනාදි භේද වූ ස්කන්‍ධයන් ගැනීම නිසා, කාරණය කොට සම්මත වූ සංඝා, ඒ ඒ අංග ගෙන රථය, ගෙය, මිට, උදුන යයි ඒවා ඒ රූපම ගෙන කළය, වස්ත්‍රය සඳ හිරු ගමන ගෙන කාලය, දිසා, ඒ ඒ භූත නිමිති ද භාවනා ආනිසංස ද ගෙන කරුණු කොට සම්මත ඒ ඒ ආකාරයෙන් එළඹි උද්ග්‍රහ නිමිත්ත ප්‍රතිභාග නිමිත්ත යයි මෙබඳු රූප වූයේ උපාදා ප්‍රඥප්ති නම් වේ. පැණවිය යුතු අර්ථයෙන් ද මේවා ප්‍රඥප්ති නම් වේ. පැණවීම් අර්ථයෙන් නොවේ. ඒ අර්ථය යමක් පැණවීම, මෙය අවිද්‍යමාන ප්‍රඥප්ති නම් වේ.
යම් පළමු දෙවන ආදිය සමාන කොට දෙවන තුන්වන ආදිය එකිනෙක සමානකොට දිග, කෙටි, දුර, ලඟ ආදිය පැණවීම යන මේවා උපනිධා ප්‍රඥප්ති නම් වේ. තවද මේ උපනිධා ප්‍රඥප්ති එය අනිත් බලාපොරොත්තු සමාන කොට, අතට පත් දේ සමානකොට, සම්ප්‍රයුක්ත දේ සමානකොට, ආරෝපනය කළ දේ සමානකොට, ලඟ වූ දේ සමානකොට, එය බහුල වූ දේ සමානකොට, සමාන දේ සමානකොට, එයින් විශිෂ්ට වූ දේ සමානකර යනාදි වශයෙන් අනේකප්‍රකාර වේ.
එහි දෙවන තුන්වන යනාදිය ද එය අන්‍ය වූ බලාපොරොත්තු වී කියන ලද්ද තදඤ්ඤාපෙක්‍ඛූපනික නම් වේ. ඡත්තපාණී, සත්‍ථපාණී යනාදිය අතටපත් දේ සමානකොට කියන ලද බැවින් හත්‍ථගතූපනියා නම් වේ. කොඬොල් ඇති, පර්වතය, ඔටුණු ඇති ආදිය සම්ප්‍රයුක්ත සමානකොට කියන ලද බැවින් සම්පයුත්තූපනිධා නම් වේ. ඉඳුසල් ගුහාව, පියඟු ගුහාව, විමානය යනාදිය දුර නොවීයයි සමානකොට කියන ලද බැවින් අවිදූරගතුපනිධා නම් වේ. රන්වන්, උසභගාමී යනාදිය ප්‍රතිභාගය සමානකොට කියන ලද බැවින් පටිභාගුපනිධා නම් වේ. පියුම් විල, බමුණුගම යනාදිය එය බහුල ලෙස සමානකොට කියන ලද බැවින් තබ්බහුලූපනිධා නම් වේ. මැණික් වලල්ල, දියමන්ති වලල්ල යනාදිය එය විශිෂ්ට කොට කියන ලද බැවින් තබ්බිසිට්ඨූපනිධා නම් වේ.
යමක් වනාහි ඒ ඒ එකතුකිරීම් බලා ත්‍රිදණ්ඩ, අටපදය, ධාන්‍ය රාශිය, මල්රැස යනාදිය පැණවීම යන මෙය සමොධාන පඤ්ඤත්ති නම් වේ. යමක් පෙර වූ දේ බහා තබා දෙක, තුන, හතර යනාදිය පැණවීම යන මෙය උපනික්‍ඛිත්ත ප්‍රඥප්ති නම් වේ. යමක ඒ ඒ ධර්ම ස්වභාවය බලා පෘථිවිය, උෂ්ණය, කර්කෂ බව, උණුසුම යනාදිය පැණවීම යන මෙය තජ්ජාපඤ්ඤත්ති නම් වේ. යමක පරම්පරාව කැඩුණු බව අපේක්‍ෂාකොට අසූව, අනූව යනාදිය පැනවීම යන මෙය සන්තති පඤ්ඤත්ති නම් වේ. මේවායින් තජ්ජා පඤ්ඤත්ති විද්‍යමාන ප්‍රඥප්තිම වේ. සෙස්ස අවිද්‍යමාන පක්‍ෂය ද අවිද්‍යමානයෙන් අවිද්‍යාමාන ප්‍රඥප්ති පක්‍ෂය ද සෙව්නේ වේ.
අටුවා මුක්තක ආචාර්යවරයා විසින්ම අන්‍ය වූ ද පැණවුම් හයක් දක්වන ලදී. කෘත්‍ය ප්‍රඥප්ති, සණ්ඨාන ප්‍රඥප්ති, ලිංග ප්‍රඥප්ති, භූමි ප්‍රඥප්ති, පච්චත්ත ප්‍රඥප්ති, අසංඛත ප්‍රඥප්ති ඒවාය. එහි භාණක ධර්මකථික ආදි කෘත්‍ය වශයෙන් පැණවීම කෘත්‍ය ප්‍රඥප්ති නම් වේ. කෘෂ, ස්ථූල, රවුම්, හතරැස් ආදි සටහන් වශයෙන් පැණවීම සණ්ඨාපන පඤ්ඤත්ති නම් වේ. ස්ත්‍රී, පුරුෂ ආදි ලිංග වශයෙන් පැණවීම ලිංග ප්‍රඥප්ති නම් වේ. කාමාවචර, රූපාවචර, අරූපාවචර, කෝසලක මාධුර යනාදි භූමි වශයෙන් පැණවීම භූමි ප්‍රඥප්ති නම් වේ. තිස්ස, නාග, සමන යනාදි වෙන් වෙන් නම් තැබීම් වශයෙන් පැණවීම පච්චත්ත ප්‍රඥප්ති නම් වේ. නිරෝධ නිබ්බාණං ආදි අසංඛත ධර්මයේ පැණවීම අසංඛත ප්‍රඥප්ති නම් වේ. එහි ඇතැම් භූමි ප්‍රඥප්ති සහ අසංඛත ප්‍රඥප්ති ද විද්‍යාමාන ප්‍රඥප්ති වේ. කෘත්‍ය ප්‍රඥප්තිය විද්‍යමානයෙන් අවිද්‍යමාන පක්‍ෂය භාජනය කරයි. සෙස්ස අවිද්‍යමාන ප්‍රඥප්ති වේ.
දැන් යම් ඒ ප්‍රඥප්තීන්ගේ උද්දේස වාරයෙහි සංක්‍ෂේපයෙන් ස්වරූපය දැක්වීම කරන ලදී. සංක්‍ෂේපයෙන් ඒවායේ වස්තු බෙදා දර්ශන වශයෙන් ඒවා දැක්වීමට **කිත්තාවතා** යනාදිය කීය. එහි පළමුවෙන් ප්‍රශ්නයෙන් මේ අර්ථය දතයුතුය. යම් ඒ මේ ස්කන්‍ධයන්ගේ ස්කන්‍ධ යයි පැණවීම, තැබීම, එය කොතෙකින් වේද? කියනු කැමැත්තෙන් ඇසීමය. මෙයින් පසු **කිත්තාවතා ආයතනානං** ආදියෙහි ද මෙම නයම වේ. විසඳීමෙහි ද අර්ථය මෙසේ දතයුතුය. යම් පමණකින් සංක්‍ෂේපයෙන් පැණවීමෙන් **පංචස්කන්‍ධයයි** හෝ ප්‍රභේද වශයෙන් **රූපක්‍ඛන්‍ධො -පෙ විඤ්ඤාණක්‍ඛන්‍ධො** යයි හෝ එහිද රූපස්කන්‍ධය කාමාවචරය. සෙස්ස චතුභූමිකය හෝ මෙබඳු වූ පැණවීම් වේ. මෙපමණකින් ස්කන්‍ධයන්ගේ ස්කන්ධ යයි පැණවීම වේ.
එසේම යම් පමණකින් සංක්‍ෂේපයෙන් පැණවීමෙන් **දවාදසායතනානි **යයි හෝ ප්‍රභේද වශයෙන් **චක්‍ඛායතනං -පෙ- ධම්මායතනං** යයි එහි ද දස ආයතන කාමාවචරය. ආයතන දෙකක් චතුභූමික හෝ මෙබඳු වූ පැණවීම් වේ. මෙපමණකින් ආයතනයයේ **ආයතන** හය පැණවීම වේ.
යම් පමණකින් සංක්‍ෂේපයෙන් පැණවීමෙන් **අට්ඨාරස ධාතුයො** (දහඅටක් ධාතු) යයි හෝ ප්‍රභේද වශයෙන් **චක්‍ඛු ධාතු -පෙ- මනො විඤ්ඤාණ** ධාතු යයි හෝ එහි ද සොළොස් ධාතු කාමාවචරය. ධාතු දෙකක් චතුභූමික හෝ මෙබඳු වූ පැණවීම් වේ. මෙපමණකින් ධාතුන්ගේ ධාතු යයි පැණවීම වේ.
යම් පමණකින් සංක්‍ෂේපයෙන් පැණවීමෙන් **චත්තාරි සච්චානි** යයි හෝ ප්‍රභේද වශයෙන් **දුක්‍ඛ සච්චං -පෙ- නිරොධ සච්චං** යයි හෝ එහි ද සත්‍ය දෙකක් ලෞකිකය. සත්‍ය දෙකක් ලෝකෝත්තර යයි හෝ මෙබඳු රූප පැණවීම් වේ. මෙපමණකින් සත්‍යයන්ගේ **සච්චානි** යයි පැණවීම් වේ.
යම් පමණකින් සංක්‍ෂේපයෙන් පැණවීමෙන් **බාවීසතින්‍ද්‍රිය** යයි හෝ එහිද ඉන්‍ද්‍රිය දහයක් කාමාවචරය. ඉන්‍ද්‍රිය නවයක් මිශ්‍රකය. ඉන්‍ද්‍රිය තුනක් **ඉන්‍ද්‍රියානි** යයි පැණවීම් වේ. මෙපමණකින් සංක්‍ෂේපයෙන් වස්තූන් බෙදා දර්ශන වශයෙන් පැණවීම් පහක් දක්වන ලද්දේ වේ.
දැන් විස්තර වශයෙන් වස්තූන් බෙදා දර්ශන වශයෙන් පුද්ගල පැණවීම් දැක්වීමට **සමය විමුත්තො අසමය විමුත්තො** යනාදිය කීය. සම්මා සම්බුද්ධයන් වහන්සේ විසින් තලවල පැතිරෙමින් පවතින මෙත් සුඹුලෙහි තීරය මෙන් ද යට විභංගප්පකරණයෙහි මේ පස් ආකාර වූ පැණවීම්වලට වස්තු වූ ස්කන්‍ධාදිය නිප්පදේස වශයෙන් කියන ලදැයි එහෙයින් මෙහි ඒකදේස වශයෙන් කීවේය. පුද්ගල ප්‍රඥප්ති හය යට නොකියන ලදමය. මෙහිද උද්දේස වාරයෙහි ඒකදේසයකින්ම කියන ලදී. එහෙයින් එය විස්තර වශයෙන් කියනු කැමැත්තේ **සමය විමුත්තො අසමය විමුත්තො** යයි එකේ පටන් දහය දක්වා මාතෘකා තැබීය.
නිර්දේශ වර්ණනාව
1. ඒකක නිද්දේස වර්ණනාව
දැන් තබන ලද මාතෘකා මුල සිට බෙදා දැක්වීමට **කතමො ච පුග්ගලො සමයවිමුත්තො** යනාදිය කීය. එහි ඉධ යනු මේ සත්ත්ව ලෝකයෙහි **එකච්චො පුග්ගලො** යනු එක් පුද්ගලයෙක්. **කාලෙන කාලං** යනු මෙහි භූමි වශයෙන් අර්ථය දතයුතුය. එක එක කාලය යයි කියන ලදී. **සමයෙන සමයං** මෙය පෙරසේය. ඒ පැසෙන දහම්වලින් මිදීමෙන් විමොක්‍ඛ නම් වේ. **කායෙන** යනු විමෝක්‍ෂය සමග ඇති වූ නාම කයින්. **ඵුසිත්‍වා විහරති** යනු ප්‍රතිලාභ ලැබ ඉරියව් පවත්වයි. කුමන කාලයක විමුක්තිය ලැබ වාසය කරයිද? සමාපත්තියට සමවැදීමට කැමැත්තාට කාලය නම් ඇත. අකාලයක් නම් නැත. එහි උදෑසනම සිරුර පිළිදැගුම් කරන කාලයයි. වත් කරන කාලය ද සමවදින්නාට අකාල නම් වේ. ශරීර කෘත්‍ය කර වත්කොට වසන තැනට පිවිස සිටින්නාට පිඬු පිණිස හැසිරෙන කාලය නො පැමිණියේ ද මේ අතරෙහි සමවදින්නාට කාලය වේ.
පිඬු සිඟා යන කාලය සලකා නික්මෙන්නාට චේතිය වඳින කාලය, බික්සඟන ගමේ හැසිරෙන කාලය, ආසන සාලාවෙහි කැඳ වළඳන කාලය, වත් පිළිවෙත් කරන කාලය යයි මෙයද සමවදින්නාට අකාල නම් වේ. ආසන සාලාවෙහි විවේක අවසරයක් ඇති කල්හි දාන වෙලාව නො පැමිණිවිට මේ අතරෙහි ද සමවදින්නාට කාලය වේ. දන් වළඳන කාලය විහාරයට යන කාලය පා සිවුරු තැන්පත් කරන කාලය දිවා වත් කරන කාලය විමසීම් දෙන කාලය යයි මෙය ද සමවදින්නාට අකාලද අසමය ද වේ. ඒ සියල්ල හැර අවසේස කාලයෙහි අවසේස සමයෙහි කියන ලද ආකාරයෙහි විමෝක්‍ෂ අට සමග නාම කයින් ඇතිවූ ප්‍රතිලාභ ලැබ වාසය කරන්නේ **ඉධෙකච්චො පුග්ගලො -පෙ- විහරති** යයි කියනු ලැබේ.
තවද මෙය ස්පර්ශය සමග හටගත් ධර්මවලින් සමග හටගත් ධර්ම ස්පර්ශ කෙරේ නම් වේ. උපචාරයෙන් අර්පණාව ස්පර්ශ කෙරේනම් වේ. පෙර අර්පණාවෙන් පසු අර්පණාව ස්පර්ශ කෙරේ. යමක් සමග යම් ධර්ම හටගත්තේ නම් එයින් එසේ ප්‍රතිලාභ නම් වේ. ස්පර්ශයෙන් ද ස්පර්ශ කළා නම් වේ. උපචාරය ද අර්පණාවෙන් ප්‍රතිලාභ කරුණකි. පෙර අර්පණා පසු අර්පණා ද එසේය. එහි සහජාතවලින් සහජාතවල ස්පර්ශ කිරීම දතයුතුය. ප්‍රථම ධ්‍යානයෙහි විතක්කාදි අංග පහ. එහි ඒ අංග හැර සෙසු අතිරේක පනස් දහම් සතර ස්කන්‍ධ වේ. ඒ නාම කයින් ප්‍රථම ධ්‍යාන සමාපත්ති විමුක්තිය ස්පර්ශ කොට වාසය කරයි. දුතිය ධ්‍යානය පීති සුඛ චිත්ත ඒකග්ගතාවලින් අංග තුනය. තෘතීය ධ්‍යානය සුඛ චිත්ත ඒකග්ගතාවලින් අංග දෙකය. සතරවැනි ධ්‍යානය උපෙක්‍ඛා චිත්ත ඒකග්ගතාවලින් අංග දෙකය. ආකාසානඤ්චායතනය....... නෙවසඤ්ඤානාසඤ්ඤායතනය ද එසේය. එහි ඒ අංග හැර සෙසු අතිරේක පනස් දහම් ස්කන්‍ධ සතර නම් වේ. ඒ නාම කයින් නේවසඤ්ඤා නාසඤ්ඤායතන සමාපත්ති විමුක්තිය ස්පර්ශකොට පිළිලැබ වාසය කරයි.
**පඤ්ඤාය චස්ස දිස්වා** යනු සංස්කාර විදර්ශනා ප්‍රඥාවෙන් ද චතුරාර්ය සත්‍ය මාර්ග ප්‍රඥාවෙන් ද දැක. **එකච්චෙ ආසවා පරික්‍ඛීණා හොන්ති** ප්‍රථම මාර්ග ආදියෙන් ආශ්‍රව ක්‍ෂණ වේ. **අයං වුච්චති පුග්ගලො සමයවිමුත්තො** යන මෙහි අෂ්ට සමාපත්තිලාභී පෘථග්ජනයා ඒ නාමකයින් ස්පර්ශකොට වාසය කෙරේ යයි කීමට වටී. පෙළෙහි වනාහි එකච්චෙ ආසවා පරික්‍ඛීණාති වුත්තං (ඇතැම් ආශ්‍රව පරික්‍ෂීණා යයි කියන ලදී.) පුහුදුන් පුඟුලාට ක්‍ෂීණ වූ ආශ්‍රවයන් නම් නැත. එනිසා ඔහු නොගන්නා ලදී. අෂ්ට සමාපත්තිලාභී ක්‍ෂීණාශ්‍රවයන් වහන්සේ ද ඒ නාමකයින් ස්පර්ශකොට වාසය කරති යයි කීමට වටී. උන්වහන්සේ වනාහී ක්‍ෂීණ නොවූ ආශ්‍රවයන් නැත. එනිසා උන්වහන්සේ ද නො ගන්නා ලදී. **සමය විමුත්තො** යනු සෝවාන්, සකෘදාගාමී, අනාගාමී යන තුන්දෙනාම යයි දතයුතුය.
අසමය විමුත්ත නිද්දේසයෙහි පෙර හා සමාන යයි කියන ලද නයින්ම දතයුතුය. **අසමය විමුත්තො** යන මෙහි ශුෂ්ක විදර්ශන ක්‍ෂීණාශ්‍රවයන් වහන්සේටම නමකි. ශුෂ්ක විදර්ශක වනාහි සෝවාන් සකදාගාමි අනාගාමී තිදෙනා ද අෂ්ට සමාපත්තිලාභී ක්‍ෂීණාශ්‍රවයන් වහන්සේ ද පෘථග්ජනයා ද මේ දුකයෙහි නොලැබෙති. දුකයෙන් මිදුණු පුද්ගලයෝම වෙති. එනිසා ශාස්තෲන් වහන්සේ තමන් වහන්සේගේ සම්මා සම්බුද්ධ සුබුද්ධතාවෙන් යට ගන්නා ලද්ද ද නොගන්නා ලද්ද ද එකතුකොට පිට පෙරළිය සමග පාළියට නගන්නේ, **සබ්බෙපි අරිය පුග්ගලා** යනාදිය කීහ. එහි අරියෙ විමොක්‍ඛෙ යනු කෙලෙසුන්ගෙන් දුරු වූ බැවින් ආර්ය සංඛ්‍යාවට පැමිණි කල්හි ලෝකෝත්තර විමෝක්‍ෂයේ මෙය කියන ලද්දේ වේ. බාහිර වූ අෂ්ට සමාපත්ති සමවදින්නාට සමය ද අසමය ද ඇත. මාර්ග විමෝක්‍ෂයෙන් මිදෙන්නාට සමය හෝ අසමය හෝ නැත. යමෙකුට ශ්‍රද්ධාව බලවත් වේද, විදර්ශනාව ද අරඹන ලද්දේ ඔහු යනවිට සිටින විට හිඳගන්නා විට සයනය කරන විට අනුභව කරනවිට පරිභෝජනය කරනවිට මාර්ගඵල ප්‍රතිවේධය නම් නොවේ යයි නැත. මෙසේ මාර්ග විමෝක්‍ෂයෙන් මිදෙන්නාට සමය හෝ අසමය හෝ නැතැයි යට ගන්නා ලද්දෙහි ද නොගන්නා ලද්දෙහි ද එකතුකොට මේ පිටපෙරළිය බුද්ධි පාළියට නැගීය. සමාපත්තිලාභී පෘථග්ජනයා මේ පාළියෙන් ද නොගෙනම භජනය කරන්නේ සමාපත්තියෙන් විෂ්කම්භනය කරන ලද කෙලෙසුන්ගේ වශයෙන් සමය විමුක්තිභාවය භජනය කරන්නේය.
කුප්ප ධම්ම අකුප්ප ධම්ම නිද්දේසයෙහි යමෙකු ලබාගත් සමාපත්තිය වෙනස් වේ. නැසේ. එනිසා කුප්ප ධම්ම වේ. **රූප සහගතානං** යනු රූප නිමිති සංඛ්‍යාත වූ රූපයෙන් යුක්තය. එය සමග පවතින්නා වූ. රූපාරම්මණය හැර සතර රූපාවචර නොවේය යන අර්ථයයි. අරූප සහගතානං යනු රූපයෙන් අනිකක් රූප නොවේය යනු අරූප වේ. අරූප සහගතව එය සමග පවත්නා. අරූප අරමුණු හැර සතර අරූපාවචර ධ්‍යාන නොවේය යන අර්ථය වේ. **න නිකාමලාහී** යනු පස් ආකාරයකින් ආචීර්ණ වසීභාවය තමා කැමති ආකාරයෙන් නොලද බැවින්. අල්ප ගුණ සමාපත්ති යන අර්ථයි. **න අකිච්ඡලාහී** යනු අපහසුවෙන් ලබන, දුකසේ ලබන යමෙක් පැමිණෙන කල්හි කෙලෙසුන් විෂ්කම්භනය කරන්නේ, උපචාරයට පැමිණෙන්නේ, අර්පණාවට පැමිණෙන්නේ සිත නැඹුරු කරන්නේ දුකසේ අපහසුවෙන් සංස්කාර සහිතව ප්‍රයෝගයෙන් ක්ලාන්ත වන්නේ ඒ සම්පත්තියට පැමිණීමට හැකිවේ. හෙතෙම අකිච්ඡලාභී නම් නොවේ. **න අකසිරලාභී** යනු මහත්ලාභී නොවේ. සමාපත්තියට නොපැමිණ මාර්ගය වැඩීමට නොහැකි වේ. වරක් හෝ දෙකක් චිත්තවාර වැටී වහා නැගී සිටී යන අර්ථයයි.
**යථිචඡකං** යනු යම් අවසරයක සමාපත්තියට නොපැමිණ හිඳගැනීමට කැමති වේ. **යදිච්ඡකං** යන කසිණ ධ්‍යානං හෝ ආණපාණ ධ්‍යානය හෝ බ්‍රහ්මවිහාර ධ්‍යානය හෝ අසුභ ධ්‍යානය හෝ යයි යම් යම් සමාපත්තිවලට නොපැමිණ හිඳගැනීමට කැමති වෙයි. **යාවතිකිච්ඡකං** යනු මාර්ගය පිරිසිඳ යම් පමණ කාලයක් කැමති වේ. මෙය කියන ලද්දේ වේ. යම්තැනක යම් යම් සමාපත්ති යම්පමණ කාලයක් සමවැදීමට නැගී සිටීමට කැමති වේ. ඒ ඒ තැන ඒ ඒ සමාධි එපමණ කාලයක් සමවැදීමට ද නැගීසිටීමට ද නොහැකි වේ. සඳ හෝ තරු හෝ බලා මේ සඳ හෝ හිරු හෝ මෙපමණ තැන් ගියපසු නැගී සිටිමියි සීමාකොට ධ්‍යානයට සමවැදුනේ සීමා කළ ලෙස නැගී සිටීමට නොහැකි වේ. අනතුරුවම නැගිටී. සමාපත්තියට ප්‍රගුණ නොවීම බැවිනි.
**පමාදමාගම්මා** යනු ප්‍රමාදය නිසා. **අයං වුච්චති** යනු මෙය මේ ආකාර පුද්ගලයා කුප්ප ධම්ම යයි කියනු ලැබේ. මේ අෂ්ට සමාපත්තිලාභී පෘථග්ජනයා සෝවාන් සකෘදාගාමි යයි පුද්ගලයෝ තුන්දෙනා නම් වෙති. මොවුන්ගේ වනාහි සමාධිය උවදුරු සහිතය. විදර්ශනාව උවදුරු සහිතය. කෙලෙස් ධර්මය මැඩ නොපැවැත්විය. පිරිසිදු නොකරන ලදී. එහෙයින් ඔවුන්ගේ සමාධි පඤ්ඤා විනාශ වේ. පිරිහේ. එය වනාහි සීල භේදයෙන් නොවේ. ආපත්ති ව්‍යතික්‍රමණයෙන් නොවේ. ගරුක ධර්ම මිදීමෙන් නොවේ. මෙය වනාහි අල්පමාත්‍රව කටයුතු කිරීමෙන් හෝ වත් බිඳීම් මාත්‍රයකින් හෝ නැසේ.
ඊට කතාවක් මේ. එක් ස්ථවිරයන් වහන්සේ නමක් සමවත්සුව විඳිති. පිඬු පිණිස ගමට පිවිසි කල්හි ගම්දරුවෝ කිළියෙහි සෙල්ලම් කර ගියහ. ස්ථවිරයන් වහන්සේ පැමිණ පිරිවෙණ (කිළිය) අමදිමියි සිතා විහාරයට පිවිස සමවත් සමවදිමියි හිඳගත්හ. හේ සමවැදීමට නොහැකිව ආවරණය කුමක්දැයි සීලය ආවර්ජනා කරන්නේ ස්වල්ප වූද කඩවීමක් නොදැක වත්බිඳීමක් ඇත්දැයි බලන්නේ කිළිය නොඇමදි බව දැන ඇමද පිවිස හිඳින්නේ සමවතට සමවැදී හුන්නේය.
අකුප්ප ධර්ම නිර්දේසයෙහි කියන ලද්දට ප්‍රතිපක්‍ෂ වශයෙන් දතයුතුය**. අකුප්ප ධම්මො** යන මෙය වනාහි අෂ්ට සමාපත්තිලාභී අනාගාමියා ද ක්‍ෂීණාශ්‍රවයා ද යන දෙදෙනාට නමකි. ඔවුන්ගේ සමාධිය උවදුරු සහිත නොවේ. විදර්ශනා උවදුරු දහම් මනාව විෂ්කම්භිතය. මනාව පිරිසිදු කරන ලද ද වේ. එහෙයින් ඔවුන්ගේ දෙඩීම් ගණයා කෙරෙහි ඇලීම් ආදි කටයුතුවලින් හෝ යම්කිසි වෙනත් තමාට අනුරූප ප්‍රමාදයකින් ගත කරන්නේ ද සමාපත්තිය වෙනස් නොවේ. නොනැසේ. ශුෂ්ක විදර්ශකයෝ සෝවාන් සකෘදාගාමි අනාගාමි ක්‍ෂීණාශ්‍රයෝ මේ දුකයෙහි නොලැබෙති. දුක මුත්ත පුද්ගලයෝ වෙති. එහෙයින් ශාස්තෲන් වහන්සේ තමන් වහන්සේගේ බුද්ධ සුබුද්ධතාවෙන් යට ගන්නා ලද්දට නොගන්නා ලද්ද ද ඇද මේ දුකය සමග පිට පෙරළියෙන් පාළියට නගන්නේ **සබ්බෙපි අරිය පුග්ගලො** යනාදිය දේශනා කළහ. අෂ්ට සමාපත්තීන්ගේ වෙනස්වීම නැසීම වන්නේය. ලෝකෝත්තර ධර්මය වනාහි වරක් ප්‍රතිවේධ කළවිට වෙනස්වීමක් නැසීමක් නම් නොවන්නේය. ඒ සඳහාම කියන ලදී.
පිරිහෙන දහම් නොපිරිහෙන දහම් නිද්දේසයෙහි ද කුප්ප ධම්ම අකප්ප ධම්ම නිද්දේසය වසයෙන්ම දතයුතුය. හුදෙක් මෙහි පුද්ගලයාගේ ප්‍රමාදය නිසා ධර්මයන්ගේ පිරිහීමද නොපිරිහීමද ගන්නා ලදැයි මේ ආකාර දේශනාව පමණක් විවිධය. සෙසු සියල්ල සමාන වේමය.
චෙතනා භබ්බ නිද්දේසයෙහි **චෙතනා භබ්බො** යනු චේතනාවෙන් නොපිරිහී සමවැදීමට සුදුසුය. **සචෙ අනුසඤ්චෙතෙති** යනු ඉදින් සමවත් සමවදින්නේ අනුසංඤ්චෙතෙති නම් වේ. හේ නොපිරිහේ. අනිත් තැනැත්තා පිරිහේ.
අනුරක්‍ඛන භබ්බ නිද්දේසයෙහි අනුරක්‍ඛණා භබ්බො යනු අනුරක්‍ණයෙන් නොපිරිහී සමවැදීමට සුදුසුය. ඉදින් අනුරක්‍ෂණය කෙරේනම් උපකාර නොවන දහම් අත්හැර උපකාර දහම් සේවනය කරන්නේ සමවදියි. මෙසේ පිළිපදින්නේ අනුරක්‍ඛති නම් වේ. හේ නොපිරිහෙයි. අනිත් තැනැත්තා පිරිහෙයි.
මේ කරුණු දෙක ද සමාපත්ති තැබීමට ස්ථාවර කිරීමට ප්‍රතිබල වේ. චේතනා සුදුසුකමට වඩා අනුරක්‍ඛන සුදුසුකම බලවත්ය. චේතනා සුදුසුකම උපකාර අනුපකාර දහම් නොදනියි. නොදන්නේ උපකාර දහම් දුරුකරයි. බැහැර කරයි. අනුපකාර දහම් සේවනය කරයි. හේ ඒවා සේවනය කරන්නේ සමවතින් පිරිහෙයි. අනුරක්‍ඛණ සුදුසුකම වනාහි උපකර අනුපකාර දහම් දනියි. දැනගන්නේ අනුපකාර දහම් දුරුකරයි. බැහැර කරයි. උපකාර දහම් සේවනය කරයි. හේ ඒවා සේවනය කරන්නේ සමවතින් නොපිරිහේ.
ගොවියෝ දෙදෙනෙක් වෙති. එකෙක් රෝගීය. සීතාදිය නො ඉවසයි. අනිකා නිරෝගීය. සීතාදිය ඉවසයි. රෝගියා යට කුටියට නො බසයි. දිවා රෑ රැකුම් අත්හරියි. ගිරා මොනර ආදී පක්‍ෂීහු කුඹුරට බැස වී කති. රෑට මුව හුරු ආදි සත්තු පැමිණ කමතක් තැලුවා සේ තලා යති. හෙතෙම තමාගේ ප්‍රමාදය නිසා බීජ ස්වල්පයක්වත් නොලබයි. අනිත් ගොවියා රෑ දවල් රැකුම අත් නොහරියි. හෙතෙම තමන්ගේ අප්‍රමාදයෙන් එක් කිරියකින් ගැල් සතරක් ද අටක් ද ලබයි.
එහි චේතනා සුදුසුකම රෝගී ගොවියා මෙනි. අනුරක්‍ඛණ සුදුසුකම නිරෝග ගොවියා මෙනි. රෝගියාට තමාගේ අප්‍රමාදයෙන් බීජ ස්වල්පයක්වත් නොලැබීම මෙන් චේතනා සුදුසුකම උපකාර අනුපකාර දහම් නොදැන උපකාරය හැර අනුපකාරය සේවනයෙන් සමාපත්තියෙන් පිරිහේ. අනිත් තැනැත්තා තමාගේ අප්‍රමාදයෙන් එක් කිරියකින් සතරක් අටක් ගැල් පුරවන්නාක් මෙන් අනුරක්‍ඛණ සුදුස්සා උපකාර අනුපකාර දහම් දැන් උපකාර දහම් සේවනයෙන් සමාපත්තියේ අපරිහානිය දතයුතුයි. මෙසේ චේතනා භබ්බයෙන් අනුරක්‍ඛණ භබ්බය සමාපත්තිය ස්ථාවර කිරීමට බලවත් යයි දතයුතුයි.
පුථුජ්ජන නිද්දේසයෙහි **තීණි සංයොජනානි** යනු දිට්ඨි සීලබ්බත පරාමාස, විචිකිච්ඡා සංයෝජනයෝය. මේවා ඵල ක්‍ෂණයෙහි ප්‍රහීන වේ. මෙය වනාහි ඵලක්‍ෂණයෙහි ද නොවේ යයි දක්වයි. **තෙසඤ්ච ධම්මානං** යනු ඒ සංයෝජන ධර්මයන්ගේ මාර්ග ක්‍ෂණයෙහි ඒවායේ ප්‍රහානය පිණිස පිළිපන්නේ වේ. මෙය වනාහි මාර්ග ක්‍ෂණයෙහි ද නොවේ. මෙපමණකින් අත්හරින ලද කර්මස්ථාන ඇති ජල බාල පෘථග්ජනයාම මෙහි කියන ලදැයි දතයුතුය.
ගොත්‍රභූ නිද්දේසයෙහි **යෙසං ධම්මානං** යනු ගෝත්‍රභූ ඤාණය සමග උපන් යම් පනස් ධර්මයන්ගේ. **අරිය ධම්මස්ස** ලෝකෝත්තර මාර්ගයාගේ. අවක්කන්ති හොති යනු පිහිටයි. උපදියි. පහළ වෙයි. **අයං වුච්චති** යනු මේ නිවන අරමුණු කරන ඤාණයෙන් සියළු පෘථග්ජන ගැනීම, පෘථග්ජන ගෝත්‍රය පෘථග්ජන මණ්ඩලය, පෘථග්ජන පැණවීම ඉක්මවා ආර්ය ගැනීම, ආර්ය මණ්ඩලය, ආර්ය ගෝත්‍රය, ආර්ය පැණවීම පහළවීමෙන් ගෝත්‍රභූ පුද්ගලයා යයි කියනු ලැබේ.
[missing trans]
අභබ්බාගමන නිද්දේසයෙහි සම්මත පිළිවෙළට පැමිණීමට නුසුදුසු වේය යන අර්ථයෙන් **අභබ්බාගමන** වේ. **කම්මාවරත්තන** යනු පංචවිධ ආනන්තරිය කර්මයෙන්, **කිලෙසාවරණෙන **යනු නියත මිථ්‍යා දෘෂ්ටියෙන්, **විපාකාවරණෙන** යනු අහේතුක ද්විහේතුක ප්‍රතිසන්ධියෙන්. **අස්සද්ධා** යනු තෙරුවන් කෙරෙහි ශ්‍රද්ධා නැති. **අච්ඡන්‍දිකා** යනු කුසල් කරන කැමැත්ත රහිත ඔහු නම් දඹදිව හැර සෙසු ද්වීප තුනේ වෙසෙන අය යයි දතයුතුය. ඒවායෙහි මිනිස්සු අච්ඡන්‍දික භවයෙන් පවිටෝ නම් වෙති. දුප්පඤ්ඤ යනු භවාංග ප්‍රඥාව රහිත, **අභබ්බා **යනු නොලැබූ මගපල උපනිශ්‍රයන්. **නියාම **යනු මාර්ග නියාමය, සම්මත පිළිවෙළ ඔක්කමිතුං යනු මේ කුසල ධර්මවලට සම්මත පිළිවෙළින් බැසීමට පිවිසීමට, එහි පිහිටීමට නුසුදුසු
භබ්බාගමන නිද්දේසයෙහි කියන ලද්දට ප්‍රතිපක්‍ෂ ආකාරයෙන් දතයුතුය. මෙසේ මේ දුකයෙහි යම් පුද්ගලයෝ පංචානන්තරිකයෝ ද යමෙක් නියත මිථ්‍යාදෘෂ්ටික ද යම් අය විසින් අහේතුක ද්විහේතුක ප්‍රතිසන්ධි ගන්නා ලද ද යම් අය බුද්ධාදි තුණුරුවන් නො අදහත් ද යම් අයට කරනු කැමති කුසල ඡන්‍දය නැත්ද යමෙකුට අසම්පූර්ණ භවංග ප්‍රඥාව වේද යමෙකුට මාර්ගඵල උපනිශ්‍රය නොමැති වේද, ඒ සියල්ලෝම සම්මත පිළිවෙළට බැසගැනීමට, පිවිසීමට නුසුදුස්සෝ වෙති. ඊට වෙනස් වූයේ භබ්බ යයි කියන ලදී.
නියතානියත නිද්දේසයෙහි **ආනන්තරිකා **යනු ආනන්තරිය කර්මයෙන් යුක්ත වූවෝ. **මිච්ඡා දිට්ඨිකා** යනු නියත මිථ්‍යා දෘෂ්ටියෙන් යුක්ත වූවෝ. මේ සියළු දෙනා ද නිරයට නියත බැවින් නියත නම් වෙති. අෂ්ටාර්ය පුද්ගලයෝ මනා බැවින් ඉහළ ඉහළ මාර්ගඵල සඳහා ද අනුපාදාය පරිනිර්වාණයට නියත බැවින් නියත නම් වෙති. අවසේස පුද්ගලයෝ නියත නොවූ ගති ඇත්තෝ වෙති. යම්සේ අහසට දණ්ඩක් පොළොවට වැටෙන්නේ අගින් හෝ මැදින් හෝ මුලින් වැටෙන්නේ යයි නොදනී. එසේම අසවල් ගතියෙහි උපදින්නේ යයි නියමයක් නැති බැවින් අනියත යයි දත යුතුය. උතුරුකුරු වාසීන්ගේ යම් නියත ගති කියන ලදී. එය නියත ධර්ම වශයෙන් නොවේ. මිථ්‍යා සම්මත නියත ධර්මයම නියත නම් වේ. ඒවායේ වශයෙන් මේ පුද්ගල නියමය කියන ලදී.
පටිපන්තක නිද්දේසයෙහි **මග්ග සමංගිනො** යනු මාර්ගස්ථ පුද්ගලයෝය. ඔව්හු ඵලය පිණිස පිළිපන් හෙයින් පටිපන්නකා නම් වෙති. **ඵලසමංගිනො** යනු ඵල ප්‍රතිලාභය සඳහා ඵලසමංගිනෝ වෙති. ඵල ප්‍රතිලාභයේ සිට ඔව්හු ඵල සමාපත්තියට නො පැමිණියෝ ද ඵලයෙහි සිටියෝම වෙති.
සමසීසි නිද්දේසයෙහි **අපුබ්බං අචරිමං** යනු පෙර නොවී පසු නොවී එකවිටම යන අර්ථයයි. **පරියාදානං** යනු විනාශයයි. **අයං වුච්චති** යනු මේ පුද්ගලයා සමසීසි යයි කියනු ලැබේ. එම පුද්ගලයෝ තුන් ආකාර වෙති. ඉරියාපථ සමසීසි, රෝග සමසීසි සහ ජීවිත සමසීසි යනුවෙනි. එහි යමෙක් සක්මන් කරන්නේ විදර්ශනාව පිහිටුවා රහත්බවට පැමිණ සක්මන් කරන්නේම පිරිනිවන්පායි. පදුම තෙරුන් මෙනි. සිටියේම විදර්ශනාව පිහිටුවා රහත්බවට පැමිණ සිටියේ පිරිනිවන්පායි. තිස්ස තෙරුන් හිඳගෙන සිටියේම විදර්ශනාව පිහිටුවා රහත්බවට පැමිණ හිඳ සිටියේම පිරිනිවන්පායි. වැදහොත්තේම විදර්ශනාව පිහිටුවා රහත්බවට පැමිණ වැදහොත්තේම පිරිනිවන්පායි. මේ ඉරියව් සමසීසි නම් වේ.
යමෙක් වනාහි එක් රෝගයකට පැමිණ රෝගය තිබියදීම විදර්ශනාව පිහිටුවා රහත්ව එම රෝගයෙන්ම පිරිනිවන්පායි. මේ රෝග සමසීසි නම් වේ.
ජීවිත සමසීසි නම් කවරෙක්ද? සීස දහතුනකි. පළිබෝධ සීසය ද තෘෂ්ණාව, බන්‍ධන සීසය ද මානය, පරාමාස සීසය ද දෘෂ්ටිය, වික්‍ඛෙප සීසය ද උද්ධච්චය, කිලෙස සීසය ද වීර්ය, උපට්ඨාන සීසය ද සිහිය, අවික්‍ඛෙප සීසය ද සමාධිය, දස්සන සීසය ද විමොක්‍ෂය, සංඛාර සීසය ද නිරෝධය යනුයි. එහි කිලෙස සීස අවිද්‍යාව රහත් මගින් මඩිනු ලැබේ. පවත්ත සීස ජීවිතේන්‍ද්‍රිය චුති චිත්තයෙන් මඩිනු ලැබේ. අවිද්‍යාවෙන් මඩිනු ලැබූ සිත ජීවිතේන්‍ද්‍රිය මැඩීමට නොහැකිය. අවිද්‍යාවෙන් මඩිනු ලැබූ සිත අනිකකි. ජීවිතේන්‍ද්‍රිය විනාශ කරන සිත අනිකකි. යමෙකුගේ මේ සීසද්වය සමානව විනාශවෙයි. හේ ජීවිත සමසීසි නම් වේ.
මෙය කෙසේ සමවේද? වාර සමතාවෙන්, යම්කිසි වාරයක මාර්ගයෙන් නැගී සිටීම වේ. සෝවාන් මාර්ගයෙහි ප්‍රත්‍යවේක්‍ෂා පහකි. සකෘදාගාමි මාර්ගයේ පහකි. අනාගාමී මාර්ගයෙහි පහකි. රහත් මාර්ගයෙහි සතරකි. එකුන්විසි ප්‍රත්‍යවේක්‍ෂා ඤාණයෙහි පිහිටා භවංගයට බැස පිරිනිවෙයි. මේ වාර සමතාවෙන් මේ උභය සීස විනාශය සම වේ. එනිසා මේ පුද්ගලයා ජීවිත සමසීසි යයි කියනු ලැබේ. මෙයම මෙහි අභිප්‍රේත වේ.
ඨිතකප්පි නිද්දේසයෙහි ස්ථිත කල්පය ඨිතකප්ප වේ. ඨිත කල්පය මොහුට ඇත්තේනුයි ඨිතකප්පී වේ. කල්පයක් තැබීමට සමර්ථ යන අර්ථයයි. **උද්දය්හන කාලො අස්සාති** දැවෙන කාලය වන්නේය. **නෙව තාවා** යනු මේ මාර්ගයෙන් යුත් පුද්ගලයා සෝවාන් මාර්ගඵල සාක්‍ෂාත් කරනතුරු කල්පය නො දැවෙන්නේය. දැවෙන්නේ ද නොදැවීම සිටින්නේය. කල්ප විනාශය නම් මහා විකාර වූ මහා ප්‍රයෝගයකි. කෝටි ලක්‍ෂයක් සක්වල දැවෙනු ලබන වශයෙන් මහා ලෝක විනාශයයි. මෙයද මෙසේ මහා විනාශය නවතින්නේ යයි කියයිද? සාසනය පවතින කාලයෙහි මේ කල්ප විනාශය නම් නැත. මෙසේ ඇති කල්හි ශාස්තෲන් වහන්සේ අනතුරු බව දැක්වීමට මේ කාරණය ගෙනහැර දැක්වූහ. මාර්ගස්ථ වූවහුගේ ඵලයට අනතුරක් කිරීමට නොහැකි යයි යන මෙයද වන්නේය. මේ පුද්ගලයා කල්පයක් තබන්නේ කොපමණ කාලයක් තබන්නේද? යම්කිසි වාරයක මාර්ගයෙන් නැගී සිටීම වේද ඉන්පසු භවංගයට වැටී මනෝද්වාරාවජ්ජය උපදී. ඉන්පසු අනුලෝම තුනක් ඇතිවේ. ගොත්‍රභූ සිත් එකකි. මාර්ග සිත් එකකි. ඵල සිත් දෙකකි. පච්චවෙක්‍ඛණ සිත් පහකි යයි මෙපමණ කාලයක් තිබෙන්නේය. මෙම අර්ථය අමුතු උපමාවකින් මෙසේ දැක්වූහ. [missing trans]
අරිය නිද්දේසයෙහි කෙලෙසුන්ගෙන් දුරු වූ බැවින් ආර්ය වේ. දෙවියන් සහිත ලෝකයාගෙන් වෙන්වූ බැවින් අරිය නම් වේ. අරිය අර්ථය නම් පිරිසිදු අර්ථය යයි පිරිසිදු බැවින් ද ආර්ය වේ. සෙස්සෝ අපිරිසිදු බැවින් අනාර්ය වෙති.
සෙක්‍ඛ නිද්දේසයෙහි මග්ගසමංගිනො මාර්ග ක්‍ෂණයෙහි, ඵල සමංගිනො ඵල ක්‍ෂණයෙහි. අධිසීල සික්‍ඛාදි තිවිධ ශික්‍ෂාවෙන් හික්මෙති යනු සෙක්‍ඛා වේ. රහතන් වහන්සේ වනාහි රහත්ඵල ක්‍ෂණයෙහි ත්‍රිවිධ ශික්‍ෂාවෙන් හික්මෙන ලදහ. නැවත උන්වහන්සේ හික්මෙන කෘත්‍යයක් නැතැයි අසෙක්‍ඛ වේ. මෙසේ සප්ත ආර්යෝ හික්මෙත් යයි සෙක්‍ඛා වේ. ඛීණාශ්‍රවයා අනිකකුගේ සමීපයේ සීලාදියෙහි ශික්‍ෂිත බැවින් ශික්‍ෂිත අසෙක්‍ඛා නම් වේ. බුදු පසේ බුදුහු තමන් විසින්ම අශෛක්‍ෂ බැවින් අසෙක්‍ඛා නම් වෙති. සෙසු පුද්ගලයෝ නොහික්මෙත්. ශික්‍ෂිත නොවෙති. ශෛක්‍ෂ ද අශෛක්‍ෂ ද නොවෙති.
තෙවිජ්ජ නිද්දේසයෙහි පළමුව පුබ්බෙනිවාස දිබ්බචක්‍ඛු ඤාණ උපදවා පසුව රහත්බවට පත්වන්නා ද පළමුව රහත්බව පැමිණ පසුව පුබ්බෙනිවාසානුස්සති දිබ්බචක්‍ඛු ඤාණ උපදවන්නා ද තෙවිජ්ජ නම් වෙති. සූත්‍රාන්ත කථා වනාහි පරියාය දේසනාය. අභිධම්ම කථා නිප්පරියාය දේසනා යයි මේ ස්ථානයෙහි ආගම නියමයට ධුර වේ. එහෙයින් පළමුව විද්‍යා දෙකක් උපදවා පසුව රහත්බවට පැමිණෙන්නා ද මෙහි කැමති වේ. ෂට් අභිඥයන් කෙරෙහිද මෙම නයම වේ.
සම්මා සම්බුද්ධ නිද්දේසයෙහි **පුබ්බෙ අනනුස්සුතෙසු** යනු අවසන් භවයෙහි සත්‍ය ප්‍රතිවේධයෙන් පෙර අන්‍ය කිසිවෙකුගේ සමීපයෙහි පෙර නොඇසූ විරූ. එයින් පෙර භවවල සර්වඥ බෝධිසත්ත්වයෝ බුදු සසුන්වල පැවිදිව තුන්පිටකය උගෙන ගතපච්චාගත වත සමාදන්ව කමටහන අනුව ගෝත්‍රභූ සිතට හැපී තබති. එහෙයින් පශ්චිම භවයෙහිම නොහැසුරුණු බව සඳහා මෙය කියන ලදී. එකල්හි තථාගතයන් වහන්සේ පුරණ ලද පාරමී ඇති බැවින් අනිකකුගේ සමීපයෙහි තමා නොඇසූ සංඛත අසංඛත ධර්මවල ‘ඉදං දුක්‍ඛං -පෙ- අයං දුක්‍ඛ නිරොධගාමිනී පටිපදා’ යයි ආත්ම පච්චවෙක්‍ඛණ ඤාණයෙන් චතුරාර්ය සත්‍යය අවබෝධ කරති.
**තත්‍ථ ච** යනු ඒ චතුස්සත්‍ය සංඛ්‍යාත අරහත් මාර්ගයෙහි සර්වඥභාවයට පැමිණෙති. **බලෙසුච වසීභාවං** යනු සර්වඥ ඤාණයේ මෙන්ම බලයෙහි ද පුරුදු කරන ලද වසීභාවයට පැමිණෙති. බුදුවරුන්ට සර්වඥතා ඤාණය ද දසබල ඤාණය ද අධිගමනයේ සිට අනිත් කළයුතු දෙයක් නැත. යම්සේ උභයකුල පරිසුද්ධ ක්‍ෂත්‍රිය කුමාරයෙකුට අභිසේකයේ සිට මෙය නම් අනාගත ඓශ්වර්ය යයි නොකිවයුතුය. සියල්ලම පැමිණියේ වේ. එසේම බුදුවරුන්ට රහත් මාර්ගයට පැමිණි තැන් පටන් මේ ගුණ නම් ආවෝ නැත. පිළිවිදි නැත. ප්‍රත්‍යක්‍ෂ වූයේ නැතැයි නොකිව යුතුය. සියළුම සර්වඥ ගුණ පැමිණියේය. පිළිවිද්දේය. ප්‍රත්‍යක්‍ෂ වූයේය. **අයං වුච්චති** යනු මෙය මෙසේ පාරමී පිරීමේ ආනුභාවයෙන් මාර්ගයෙන් පිළිවිදි සර්වඥ ගුණ පුද්ගලයා සම්මා සම්බුද්ධ යයි කියනු ලැබේ.
පච්චෙක බුද්ධ නිද්දේශයෙහි ද **පුබ්බෙ අනනුස්සුතෙසු** පදයෙහි පෙර කියන ලද නයින්ම අර්ථය දතයුතුය. පසේ බුදුවරයාද අවසාන භවයෙහි ආචාර්යවරයෙකු නැතිව තමාගේ ඤාණයෙන්ම සත්‍ය අවබෝධ කොට සර්වඥ ඤාණයෙහි සහ දස බලයෙහිද පුරුදු කරන ලද වසීභාවයට නො පැමිණේ.
උභතොභාග විමුත්ත නිද්දේසයෙහි **අට්ඨ විමොක්‍ඛෙ කායෙන ඵුසිත්‍වා විහරති** යනු අෂ්ට සමාපත්ති සහජාත නාමකයින් පිළිලැබ වාසය කරයි. පඤ්ඤාය තස්ස දිස්වා යනු විදර්ශනා ප්‍රඥාවෙන් සංස්කාරගතය ද මාර්ග ප්‍රඥාවෙන් චතුරාර්ය සත්‍ය දැක සතර ආසව ක්‍ෂීණ වේ. **අයං වුච්චති** යනු මේ එබඳු රූප වූ පුද්ගලයා උභතොභාග විමුත්ත නම් යයි කියනු ලැබේ. මේතෙමේ භාග දෙකකින් වාර දෙකකදී මිදුනේ උභතොභොග විමුත්ත වේ. මේ එහි ථෙරවාදය - ත්‍රිපිටක චූලනාග තෙරහු කීහ. ‘සමාපත්තියෙන් විෂ්කම්භන විමෝක්‍ෂයෙන් ද මාර්ගයෙන් සමුච්ඡෙද විමෝක්‍ෂයෙන් ද මිදුනේ යයි උභතො භාගයෙන් හා වාර දෙකකදී මිදුනේය. ත්‍රිපිටක මහා ධම්මරක්‍ඛිත තෙරහු මෙතෙමේ නාම නිශ්‍රිත යයි කියා,
සූත්‍රය ගෙනහැර දක්වා නාම කයින් ද රූප කයින් ද මනාව මිදුනේ උභතොභාග විමුත්ත යයි කීහ. ත්‍රිපිටක චූලාභය තෙරහු මෙසේ කීහ. සමාපත්තියෙන් විෂ්කම්භන විමෝක්‍ෂයෙන් එක්වරක් මිදේ. මාර්ගයෙන් සමුච්ඡේද විමෝක්‍ෂයෙන් එක්වරක් මිදේ. මෙසේ මිදීම උභතොභාග විමුත්ත වේ. මේ ස්ථවිරයන් වහන්සේලා තිදෙනාම පණ්ඩිතයහ. වාද තුනේම කරුණු පෙනෙන නිසා වාද තුනම පාළියට නගා තැබූහ.
සංක්‍ෂේපයෙන් වනාහි අරූප සමාපත්තියෙන් රූප කයින් මිදෙන ලදී. මාර්ගයෙන් නාම කයින් මිදෙන ලදැයි භාග දෙකින්ම මිදෙන ලද්දේ උභතොභාග විමුත්තො වේ. හේ අරූප සමාපත්ති සතරේ එකිනෙකින් නැගිට සංස්කාරයන් සම්මර්ශනය කොට රහත්බවට පැමිණි සතර දෙනෙකි. නිරෝධයෙන් නැගිට රහත්බවට පැමිණි අනාගාමියා වශයෙන් පංචවිධ වේ. එහි පෙර සතරදෙනා සමාපත්තිසීස නිරෝධයට සම නොවදිතියි යන ආකාරයෙන් උභතොභාගවිමුත්ත වේ. අෂ්ට සමාපත්තිලාභී අනාගාමියා එයට සමවැද එයින් නැගී විදර්ශනාව වඩා රහත්බවට පැමිණියේ යයි නිෂ්පරියායෙන් උභතොභාග විමුත්ත ශ්‍රේෂ්ඨයා නම් වේ. අරූපාවචර ධ්‍යානය ද උපේක්‍ඛා ඒකග්ගතා යන අංග දෙකෙන් යුක්ත රූපාවචර ධ්‍යානය ද යන ධ්‍යාන පදනම්කොට රහත්භාවයට පත් පුද්ගලයා උභතොභාගවිමුත්ත නොවේද? නොවේ. කවරහෙයින්ද? රූප කයින් නොමිදෙන බැවිනි. ඔහු කෙලෙස් කයින්ම මිදේ. රූපකයින් නොමිදේ. ඒ නිසා එයින් නැගිට රහත් වූ පුද්ගලයා උභතොභාග විමුත්ත නම් නොවේ. අරූපාවචර වනාහි නාම කයින් ද මිදුණු රූපකයින්දැයි එයම පාදක කොට රහත්බවට පැමිණි පුද්ගලයා උභතෞභාග විමුත්ත වේ යයි දතයුතුය.
පඤ්ඤා විමුත්ත නිද්දේසයෙහි පඤ්ඤාවෙන් මිදීම **පඤ්ඤා විමුත්තො** වේ. හෙතෙම, ශුෂ්ක විදර්ශකය, ධ්‍යාන සතරෙන් නැගිට රහත්බවට සතරදෙනා දැයි පංචවිධ වේ. මොවුන් අතුරෙන් එක්කෙනෙක්වත් අෂ්ට විමෝක්‍ෂලාභී නොවේ. එහෙයින්ම **ත හෙව ඛො අට්ඨ විමොක්‍ඛෙති** යනාදිය කීහ. අරූපාවචර ධ්‍යානවල වනාහි එකක් ඇති කල්හි උභතොභාග විමුත්ත නම් වේ.
කායසක්‍ඛි නිද්දේසයෙහි **එකච්චෙ ආසවා** යනු යට මාර්ග තුන හැර. **අයං වුච්චති** මේ එබඳු වූ පුද්ගලයා කායසක්‍ඛි යැයි කියනු ලැබේ. හේ වනාහි විචාරන ලද්ද සාක්‍ෂාත් කෙරේනුයි කායසක්‍ඛි වේ. ධ්‍යානය පළමුව ස්පර්ශ කෙරේ. පසුව නිරෝධ වූ නිවන ප්‍රත්‍යක්‍ෂ කෙරේනු ද කායසක්‍ඛි වේ. හේ සෝවාන්ඵලය ආදිකොට අරහත් මාර්ගස්ථයා දක්වා සයාකාර වේ.
දිට්ඨිප්පත්ත නිද්දේසයෙහි **ඉදං දුක්‍ඛං** යන මේ දුක. දුක මෙපමණය. මෙයින් මතු නැත. දුක්‍ඛ සමුදයාදියෙහි ද මෙම නයම වේ. **යථාභූතං පජානාති** යනු තෘෂ්ණාව හැර පංච උපාදාන ස්කන්‍ධයෙහි දුක්‍ඛ සත්‍ය යයි යථා පරිදි දනියි. තෘෂ්ණාව වනාහි දුක උපදවයි. නිපදවයි. ප්‍රභවය වෙයි. එයින් දුක උපදී. එහෙයින් ඒ මෙය දුක්‍ඛ සමුදය යයි තත් වූ පරිදි දැනගනියි. යමකින් මේ දුක ද සමුදය ද නිවසට පැමිණ නිරුද්ධ වේ. ව්‍යපසමනය වේ. නො පැවැත්මට පැමිණේ. එහෙයින් ඒ මෙය දුක්‍ඛ නිරෝධයයි. තත්වූ පරිදි දැනගනියි. ආර්ය අෂ්ටාංගික මාර්ගය ඒ දුක නිරෝධයට යවයි. එහෙයින් එය මේ දුක්‍ඛ නිරෝධගාමිනී ප්‍රතිපදාව යයි තත්වූ පරිදි දැනගනියි. මෙපමණකින් නා නා ක්‍ෂණයෙහි සත්‍ය ව්‍යවස්ථානය දක්වන ලද්දේ වේ. දැන් එකක්‍ෂණයෙහි දැක්වීමට **තථාගතප්පවෙදිතා** යනාදිය කීහ. එහි තථාගතප්පවෙදිතා යනු මහබෝමැඩ හිඳ තථාගතයන් විසින් පිළිවිද්ද අවබෝධ කරන ලද්ද ප්‍රකට කරන ලදී. **ධම්මා** යනු චතුසත්‍ය ධර්මය. **වොදිට්ඨා හොන්ති **යනු මනාව දක්නා ලදී. **වොචරිතා** යනු සුචරිතයයි. ඒවායෙහි මේ ප්‍රඥාව මනාව හැසිරෙන ලද්දේ යන අර්ථය වේ. **අයං වුච්චති** යනු මෙබඳු වූ මේ පුද්ගලයා දිට්ඨිප්පත්ත යයි කියනු ලැබේ. මේ තෙමේ දෘෂ්ටියේ කෙළවරට පැමිණියේ යයි ද දිට්ඨිප්පත්ත වේ. සසර දුකය, නිරෝධය සැපය යන ඤාණය වේ. දක්නා ලද, අවබෝධ කරන ලද, ප්‍රත්‍යක්‍ෂ කරන ලද බලන ලද යන මේවායින් දිට්ඨිපත්තයා ප්‍රකට වේ. මෙතෙමේ ද කායසක්‍ඛි මෙන් හයාකාර වේ.
සද්ධාවිමුත්ත නිද්දේසයෙහි **නො ච ඛො යථා දිට්ඨිප්පත්තස්ස** යනු දෘෂ්ටියට පැමිණ ආශ්‍රව පරික්‍ෂීණය. සද්ධාවිමුත්ත අර්ථය මෙසේ නොවේ. කෙලෙස් ප්‍රහාණයෙහි කිම විවිධතා ඇත්ද? නැත. එසේ නම් සද්ධා විමුත්ත යන දිට්ඨිප්පත්ත භාවයට නො පැමිණේද? පැමිණීමේ විවිධත්වයෙනි. දිට්ඨිප්පත්තයා වනාහි පැමිණෙන කාලයෙහි කෙලෙස් විෂ්කම්භනය කරන්නේ දුක් අඩුවෙන් කරදර අඩුවෙන් ක්ලාන්ත නොවීම හැකිවෙයි. සද්ධාවිමුත්තයා වනාහි දුකෙන් කරදරයෙන් ක්ලාන්ත වී විෂ්කම්භනය කිරීමට හැකිවේ. එනිසා දිට්ඨිප්පත්ත බවට නො පැමිණේ. තවද ඒවායේ පෙනීමේ ද නානත්‍වයක් ඇත. දිට්ඨිප්පත්තයාගේ ඉහළ මාර්ග තුනේ විදර්ශනා ඤාණය තියුණුය. සූර්ය, ප්‍රසන්නව උසුලයි. එනිසාද ඔහු දිට්ඨිප්පත්තයට නො පැමිණේ.
ශිල්ප දක්වන තරුණයන් දෙදෙනාගෙන් එකෙකුගේ අත්තේ තියුණු කඩුවක් ඇත. එකෙකුගේ මොට්ට කඩුවකි. තියුණු කඩුවෙන් කෙසෙල් ගස් සිදුරු කරන්නේ ශබ්දයක් ඇති නොවේ. මොටවූ කඩුවෙන් කට කට යන සද්ද ඇතිවේ. එහි තියුණු අසිපතෙන් ශබ්ද නොකරන්නේම කෙසෙල් සිඳින්නාක් මෙන් දිට්ඨිප්පත්තයාගේ මාර්ග තුනේ විපස්සනා ඤාණයේ තියුණු සූර විප්‍රසන්නභාවය, මොටවූ අසිපතින් සද්ද කරමින් කෙසෙල් සිඳින්නාක් මෙන් ශ්‍රද්ධා විමුත්තයාගේ මාර්ග තුනේ විපස්සනා ඤාණයේ නොතියුණු සූර නොවන අප්‍රසන්නභාවය දතයුතුය. මේ නය වනාහි නො යන ප්‍රතික්‍ෂේප කොට පැමිණිය යුතු නානත්‍වයෙන්ම සද්ධා විමුත්තයා දිට්ඨිප්පත්තභාවයට නොපැමිණේ යයි සනිටුහන් කරන ලදී.
ආගමට්ඨ කථාවල මෙසේ කියන ලදී. මේ කථාවල සද්ධා විමුත්තයාගේ මාර්ග ක්‍ෂණයෙහි පූර්වභාගයේ අදහා ගන්නාගේ මෙන් සැලෙන්නාක් මෙන් මිදෙන්නාක් මෙන් කෙලෙස් ක්‍ෂය වේ. දිට්ඨිප්පත්තයාගේ මාර්ග ක්‍ෂණයේ පූර්වභාගයේ කෙලෙස් ඡේදන ඤාණය අදන්ධය. තියුණුය. සූර වී උසුලයි. එහෙයින් නොතියුණු කඩුවෙන් කෙසෙල් සිඳින්නා සේ කැපූ තැන මටසිලුටු නොවේ. කඩුව ඉක්මනින් නොයයි. ශබ්ද ඇසේ. බලවත් උත්සාහයක් කළයුතු වේ. සද්ධා විමුත්තයාගේ පූර්වභාග භාවනා මෙබඳු වේ. යම්සේ තියුණු කඩුවෙන් කෙසෙල් කඳ කපනවිට කැපූ තැන මට්ටම් වේ. කඩුව කඩිනමින් යයි. ශබ්ද නොඇසේ. බලවත් උත්සාහයක් අවශ්‍ය නොවේ. දිට්ඨිප්පත්තයාගේ පූර්වභාග භාවනා මෙබඳු වේ. **අයං වුච්චති** යනු සද්ධා විමුත්තයාය. මොහු කායසක්‍ඛි මෙන් සයාකාරය.
ධම්මානුසාරි නිද්දේසයෙහි **පටිපන්නස්ස** යනු මේ සෝවාන් මාර්ගස්ථයා දක්වන ලදී. **අධිමත්තං** යනු බලවත් ප්‍රඥාව ගෙනදෙයි යන අර්ථයෙන් **පඤ්ඤාවාහී** වේ. ප්‍රඥාව මේ පුද්ගලයා උසුලයි යනු ද පඤ්ඤාවාහි යයි කියන ලදී. **පඤ්ඤා පුබ්බංගමං** යනු ප්‍රඥාව පෙරටුකොට. **අයං වුච්චති** යනු මෙබඳු වූ මේ පුද්ගලයා ධම්මානුසාරි යයි කියනු ලැබේ. සෝවාන් මාර්ගස්ථයාට මෙය නමකි. ඵලයට පැමිණි විට දිට්ඨිප්පත්ත වේ.
සද්ධානුසාරී නිද්දේසයෙහි ද ශ්‍රද්ධාව ගෙනදෙයි යනු **සද්ධාවාහී** වේ. ශ්‍රද්ධාව මේ පුද්ගලයා උසුලයි යනු ද සද්ධාවාහි යයි ද කියන ලදී. **සද්ධා පුබ්බංගමං** යනු ශ්‍රද්ධාව පෙරටුකොට. **අයං වුච්චති **යනු මෙබඳු වූ මේ පුද්ගලයා සද්ධානුසාරී යයි කියනු ලැබේ. හේ වනාහි ශ්‍රද්ධාවෙන් සිහිකරයි. අනුව සිහිකරයි යනුද සද්ධානුසාරී වේ. සද්ධාවිමුත්ත නම් වේ. ලෝකෝත්තර ධර්ම උපදවන්නන්ගේ ධුර දෙකකි. අභිනිවේස දෙකකි. සීස දෙකකි. එහි ශ්‍රද්ධා ධුර ප්‍රඥා ධුර යන ධූර දෙකය. එක් භික්‍ෂුවක් වනාහි සමථාභිනිවේසයෙන් පිවිසෙයි. එක්කෙනෙක් විපස්සනාභි නිවේසයෙන් පිවිසෙයි යන මෙය අභිනිවේස දෙකයි. එක්කෙනෙක් මුදුනට පැමිණෙන්නේ උභතොභාගවිමුත්ත නම් වේ. එක්කෙනෙක් ප්‍රඥා විමුත්ත යයි යන මේවා සීස දෙකය. යම් කෙනෙකුන් ලෝකෝත්තර ධර්ම උපදවන්නේ ඒ සියළුදෙනාම මේ ධර්ම දෙකෙන් මිදෙත්. ඔවුන් අතුරෙන් යම් භික්‍ෂුවක් අෂ්ට සමාපත්තිලාභී වූයේ ප්‍රඥාව ධුරකොට සමථ වශයෙන් අභිනිවේස වූයේ එක්තරා අරූප සමාපත්තියක් පදස්ථාන කොට විදර්ශනාව පිහිටුවා රහත්බවට පැමිණෙයි. හෙතෙම සෝවාන් මාර්ග ක්‍ෂණයෙහි ධම්මානුසාරී නම් වේ. සෙසු සෝවාන් ඵලයේ සිට රහත් මාර්ගය දක්වා සමාන සයේ කාය සක්‍ඛි නම් වේ. රහත්ඵලයට පැමිණි කල්හි උභතොභාග විමුත්ත නම් වේ.
අනිත් තැනැත්තා ප්‍රඥාවම ධුරකොට විදර්ශනා වශයෙන් ප්‍රවේශ වූයේ ශුද්ධ සංස්කාරයෙහි හෝ රූපාවචර ධ්‍යානවල හෝ එක්තරා එකක් සම්මර්ශනය කොට රහත්බවට පැමිණේ. මේ තෙමේ ද සෝවාන් මාර්ගක්‍ෂණයේ ධම්මානුසාරී නම් වේ. සෙසු ස්ථාන සයේ දිට්ඨිප්පත්ත නම් වේ. රහත්බවට පැමිණි කල්හි පඤ්ඤා විමුත්ත නම් වේ. මේ නම් දෙක පෙර නො ආයේය. ඒවා පෙර ඒවා සමග පහක් වේ. අෂ්ට සමාපත්තිලාභී වෙන කෙනෙක් ශ්‍රද්ධාව මුරකොට සමාධි වශයෙන් ප්‍රවේශ වූයේ එක්තරා අරූප සමාපත්තියක් පාදකකොට විදර්ශනාව පිහිටුවා රහත්බවට පැමිණේ. මේ තෙමේ සෝවාන් මාර්ග ක්‍ෂණයෙහි සද්ධානුසාරී නම් වේ. සෙසු ස්ථාන සයේ කාය සක්‍ඛි වේ. රහත් බවට පැමිණි කල්හි උභතොභාග විමුත්ත නම් වේ. මෙහි එක නමක් පෙර නොවීය. එය පෙර වූ පහ සමග සයක් වේ. තවකෙනෙක් ශ්‍රද්ධාවම ධුරකොට විදර්ශනා වශයෙන් ප්‍රවේශ වී සුද්ධ සංස්කාරයන් හෝ රූපාවචර ධ්‍යානවල එක්තරා එකක් සම්මර්ශනය කොට රහත්බවට පැමිණේ. මේ තෙමේ ද සෝවාන් මාර්ගක්‍ෂණයෙහි සද්ධානුසාරී වේ. සෙසු ස්ථාන හයෙහි සද්ධා විමුත්ත නම් වේ. රහත්බවට පැමිණි කල්හි පඤ්ඤා විමුත්ත නම් වේ. මෙහිද එක් නමක් පෙර නොවීය. එය සමග පෙර සය සතක් වේ. මේ සප්ත පුද්ගලයෝ ලොවෙහි අග්‍ර දක්‍ෂිණෙය්‍ය නම් වෙති.
සත්තඛත්තුපරම නිද්දේසයෙහි **සත්තක්‍ඛත්තුං** යනු සත්වාරයෙහි. සත්වන භව උපත අවසන්කොට ඇති. අටවන භවයක් නොගනී යනු **සත්තක්‍ඛත්තුපරම** වේ. **සොතාපන්නො හොති** යනු මෙහි සෝත නම් ආර්ය මාර්ගයයි. එයින් යුක්ත වූයේ සෝතාපන්න නම් වේ. යම්සේ කීය.
‘ආයුෂ්මත් සාරිපුත්‍රයෙනි, සොතො සොතො යයි කියනු ලැබේ. සාරිපුත්‍රයෙනි, සොතො යනු කුමක්ද? ස්වාමීනි, මෙය වනාහි ආර්ය අෂ්ටාංගික මාර්ගය සොතො වේ. කෙසේද? සම්මා දිට්ඨි.... සම්මා සමාධි’ යනුවෙනි. පින්වත් සාරිපුත්‍රයෙනි, සොතාපන්නො, සොතාපන්නො යයි කියනු ලැබේ. සාරිපුත්‍රයෙනි, සොතාපන්න නම් කුමක්ද? ස්වාමීනි, යමෙක් මේ ආර්ය අෂ්ටාංගික මාර්ගයෙන් සමන්නාගත වූයේ ඒ මේ ආයුෂ්මතුන්ට මෙසේ නමක් වේ. මෙසේ ගෝත්‍රයක් හෝ වේ.
මෙසේ මාර්ගක්‍ෂණයෙහි ද සෝතාපන්න නම් වේ. මෙහි වනාහි මාර්ගයෙන් ඵලයට නම දෙන ලදැයි ඵලක්‍ෂණයෙහි සෝතාපන්නයා අදහස් කරන ලදී.
**අවිනිපාතධම්මො** යනු විනිපාත සංඛ්‍යාත අපායට උත්පත්ති වශයෙන් නොපැමිණෙන බව. **නියතො** යනු මාර්ග නියමයෙන් නියත වූ. **සම්බොධි පරායනො** යනු අවබෝධ කිරිම පිහිටකොට ඇති. හෙතෙම ලැබූ මාර්ගයෙන් අවබෝධ කෙරේනුයි සම්බෝධිපරායන වේ. ඉහළ මාර්ග තුනෙන් අවශ්‍යයෙන්ම අවබෝධ කෙරේනුයි සම්බෝධධිපරායන වේ. **දෙවෙ ච මනුස්සෙ ච** යනු දෙව්ලොව ද මිනිස් ලොවද. **සන්‍ධාපත්‍වා සංසරිත්‍වා** යනු ප්‍රතිසන්ධි වශයෙන් භවයෙන් භවයට ගොස්. **දුක්‍ඛස්සන්තං කරොති** යනු සසර දුක කෙළවර කරයි. **අයං වුච්චති** යනු මෙබඳු වූ මේ පුද්ගලයා සත්තක්‍ඛත්තුපරම යයි කියනු ලැබේ. මේ තෙමේ වනාහි කලින් කල දෙව්ලොව හා මිනිස්ලොව වශයෙන් මිශ්‍ර වශයෙන් කියන ලදැයි දතයුතුය.
කොලංකොල නිද්දේසයෙහි කුලයෙන් කුලයට ගමන් කෙරේනුයි. **කොලංකොල **වේ. සෝවාන්ඵලය අවබෝධ කිරීමේ සිට නීච කුලයෙහි උත්පත්තියක් නම් නැත. මහාභෝග කුලවලම උපදී යන අර්ථයයි. **දෙව වා තීණි වා කුලානි** යනු දෙව් මිනිස් වශයෙන් භව දෙකක් හෝ තුනක. මෙසේ මෙයද මිශ්‍ර බැවින්ම කියන ලදී. **දෙවා වා තීණි වා** යන මෙය දේශනා මාත්‍රයක් පමණි. සවන භවය තෙක් සැරිසරන්නේ ද කොලංකොලම වේ. උපදින්නේ යයි කීම ද වටී.
එකබීජි නිද්දේසයෙහි ඛන්‍ධබීජය කියන ලදී. සෝතාපන්නයෙකුගේ එක් ස්කන්‍ධ බීජයක් ඇත. එක් ආත්ම භවයක් ගැනීම හෝ ඒකබීජී වේ. **මානුසකං භවන්ති** යන මෙය දේශනා මාත්‍රයකි. දිව්‍යාත්ම භාවයෙහි උපදී යයි කීමද වටී. භාග්‍යවතුන් වහන්සේ ගන්නා ලද ආකාරයෙන් මේවායේ මේ නාම වේ. මෙපමණ ස්ථානයකට ගියේ සත්තුක්‍ඛත්තුපරම වේ. මෙපමණ කොලංකොලං වේ. මෙපමණ ඒකබීජි යයි භාග්‍යවතුන් වහන්සේ විසින් මේවායේ නාම ගන්නා ලදී. මේ තෙමේ සත්තක්‍ඛත්තුපරමය. මේ තෙමේ කොලංකොලංය. මේ තෙමේ ඒකබීජී යයි නියතයක් නැත.
ඔවුන්ගේ මේ ප්‍රභේදය කවරෙක් නියම කරයිද? සමහර ස්ථවිරයන් වහන්සේලා පෙර හේතු නියමයෙන් යයි කියති. සමහරෙක් පළමු මාර්ගය, සමහරෙක් ඉහළ මාර්ග තුන, සමහරෙක් මාර්ග තුනේ විපස්සනාව යයි කියති. එහි පෙර හේතු නියමය යන වාදයෙහි පළමු මාර්ගයට උපනිශ්‍රය කළා නම් වේ. ඉහළ මාර්ග තුන උපනිශ්‍රය රහිතව ඉපදුනේය යන වචනය පැමිණේ. පළමු මාර්ගය නියමයයි යන වාදයෙහි ඉහළ මාර්ග තුනේ නිෂ්ඵලබව පැමිණේ. ඉහළ මාර්ග තුනේ නියමයයි යන වාදයෙහි පළමු මාර්ගය නූපන් කල්හිම ඉහළ මාර්ග තුන ඉපදීමට පැමිණේ. මාර්ග තුනේ විපස්සනා නියමයෙන් යයි යන වාදය වනාහි යෙදේ. ඉදින් ඉහළ මාර්ග තුනේ විදර්ශනාව බලවත් වේද එවිට ඒකබීජි නම් වේ. ඊට අඩුතරමින් වූයේ කෝලංකෝල වේ. ඊට අඩුතරමින් වූයේ සත්තක්‍ඛත්තුපරම වේ.
එක් සෝතාපන්නයෙක් සසර කැමති වේ. සසරට ඇලුනේ නැවත නැවත සසරෙහිම හැසිරේ. දක්නා ලැබේ. අනේපිඬු සිටුතුමා, විසාඛා මහා උපාසිකාව, චූලරථ මහාරථ දෙවිපුත්වරු, අනේකවණ්ණ දේවපුත්‍රයා, සකදිව්‍ය රාජයා, නාගදත්ත දෙවිපුතා මේ මෙපමණ දෙනා සසර කැමැත්තේ සසර ඇළුණෝය. මුල සිට දෙව්ලෝ සය ශෝධනය කොට අකනිට්ඨයෙහි සිට පිරිනිවන් පාන්නෝය. මොවුන් මෙහි නොගන්නා ලදී. යමෙක් මිනිස් ආත්මවලම සත්වරක් සැරිසරා රහත්බවට පැමිණේ. යමෙක් දෙව්ලෝ ඉපිද දෙවියන් අතරම නොසන්සිඳී සත්වරක් සැරිසරා රහත්බවට පැමිණේ. මොව්හුද මෙහි නොගන්නා ලදී. මිශ්‍ර භව වසයෙන්ම සත්තක්‍ඛත්තුපරම හා කෝලංකෝලයෝ වෙති. මනුෂ්‍යභවයෙහි උපන්නාම ඒකබීජි යයි ගන්නා ලද බව දතයුතුය. එහි එක් එක්කෙනා දුක්‍ඛාපටිපදාදි වශයෙන් සතරාකාරයට පැමිණේ. සද්ධා ධුරයේ සත්තක්‍ඛත්තුපරම සතරදෙනා, කොලංකොල සතරදෙනා, එකබීජි සතරදෙනා යයි දොලොස් දෙනෙක් වෙති. ප්‍රඥාවෙන් නිපදවීමට හැකි යයි මම ලොවුතුරා දහම් නිපදවන්නෙමියි මෙසේ ප්‍රඥාව ධුර කොට සත්තක්‍ඛත්තුපරමාදභාවයට පැමිණියෝ ද ප්‍රතිපදා වශයෙන් දොළහක්ම යයි. මේ සෝතාපන්නයෝ විසිහතර දෙනා ඉහට්ඨකතිජ්ඣානික (මෙහි අටක් ඇති වැටහීම්) වශයෙන්ම මේ ස්ථානයෙහි කියන ලදැයි දතයුතුය.
සකදාගාමි නිද්දේසයෙහි ප්‍රතිසන්ධි වශයෙන් එක්වරක් පැමිණේ යයි **සකදාගාමි** වේ. **සකිදෙව** යනු එක්වරක්ම වේ. **ඉමං ලොකං ආගතවො** යන මේ සකදාගාමි පස්දෙනාගෙන් සතර දෙනෙක් හැර එක්කෙනෙක්ම ගන්නා ලදී. එක්කෙනෙක් මෙහි සකදාගාමි ඵලයට පැමිණ මෙහිම පිරිනිවෙයි. එක්කෙනෙක් මෙහි පැමිණ දෙව්ලොව පිරිනිවෙයි. එක්කෙනෙක් දෙව්ලොවට පැමිණ මෙහි ඉපදී පිරිනිවෙයි. මේ සතරදෙනා මෙහි නොගන්නා ලදී. යමෙක් වනාහි මෙහි පැමිණ දෙව්ලොව ආයු තෙක් වැස නැවත මෙහි ඉපිද පිරිනිවෙයි. මේ එක්කෙනාම මෙහි ගන්නා ලදැයි දතයුතුය. මෙහි කිවයුතු සෙසු යමක් වේ නම් ඒ සියල්ල ඉහත ධම්මසංගහ අටුවා කථාවෙහි ලෝකෝත්තර කුසල නිද්දේසයෙහි කියන ලද්දේමය. මේ සකදාගාමියා ඒකබීජියා සමග කිම වෙනසක් වේද? ඒකබීජියා එකම ප්‍රතිසන්ධියකි. සකදාගාමියා ප්‍රතිසන්ධි දෙකකි. මෙය ඔවුන්ගේ වෙනස් වේ.
අනාගාමි නිද්දේසයෙහි **ඔරම්භායොනං සංයෝජනානං** යන්නෙහි ඔරං යනු කාමලෝකයයි. මේ බැඳුම් පහ යමෙකුගේ හීන නොවී පවතී ද හේ භවාග්‍රයෙහි උපන්නේ ද බිලිය ගිලී මසු මෙන්, දිග නූලක් පයේ බැඳි කපුටෙකු මෙන් ඒ බැඳුම්වලින් අදිනු ලබන්නේ කාමධාතුවටම වැටෙන නිසා පංච බන්‍ධනවලට ඔරම්භාගි යයි කියනු ලැබේ. යට භාග යයි යට කොටස යයි යන අර්ථය වේ. **පරික්‍ඛයා** යනු ඒ බන්‍ධනවල ක්‍ෂය වීමෙන් **ඔපපාතික** යනු ඉපදීමේ යෝනියයි. මෙයින් ඔහු ගැබක සයනය ප්‍රතික්‍ෂේප කරන ලදී**. අනාවත්තිත ධම්මො තස්මා ලොකා** යනු ප්‍රතිසන්ධි ග්‍රහණ වශයෙන් ඒ ලෝකයෙන් මෙහි නොපවතින ස්වභාවය, බුදුන් දැකීම, සඟුන් දැකීම, දහම් ඇසීම මොහුගේ පැමිණීම නොවලක්වන ලදී. **අයං වුච්චති** යනු මෙබඳු මේ පුද්ගලයා ප්‍රතිසන්ධි වශයෙන් නැවත කාම ලෝකයට නොඒමෙන් අනාගාමි නම් යයි කියනු ලැබේ.
අන්තරා පරිනිබ්බායි නිද්දේසයෙහි **උප්පන්නං වා සමනන්තරා** යනු ඉපදීමෙන් සමනන්තරව** අප්පත්තං වා වෙමජ්ඣං ආයුප්පමාණං** යනු ආයුෂ ප්‍රමාණයෙහි මැදට නොපැමිණ. **අරියමග්ගං සංජනෙති** යන අර්ථයයි. වා ශබ්දයේ විකල්ප වශයෙන් මැදට පැමිණියහුද යන අර්ථය දතයුතුයි. මෙසේ අන්තරා පරිනිබ්බායි තුන්දෙනා සිද්ධ වෙති. උපරිට්ඨමානං සංයොජනානං යනු ඉහළ උද්ධංභාගිය සංයෝජන පහ, කෙලෙස් අට හෝ. **පහානාය **යනු මේවායේ ප්‍රහානය පිණිස මාර්ගය උපදවයි. **අයං වුච්චති** යනු මෙබඳු රූප වූ මේ පුද්ගලයා ආයු මැදට පැමිණි අනතුරුවම පිරිනිවන්පාන බැවින් අන්තරා පරිනිබ්බායි යයි කියනු ලැබේ.
උපහච්ච පරිනිබ්බායි නිද්දේසයෙහි **අතික්කමිත්‍වා වෙමජ්ඣං ආයුප්පමාණං** ආයු ප්‍රමාණයේ මැද ඉක්මවා. **උපහච්ච වා කාලකිරියං** යනු එළඹ කාලක්‍රියාව ආයු කෙළවර ආසන්නයේ සිට යන අර්ථය වේ. **අයං වුච්චති** යනු මෙබඳු රූප වූ මේ පුද්ගලයා පළමුව අවිහයෙහි කල්ප දහස පමණ ආයුෂයෙන් කල්ප පන්සීයක සංඛ්‍යාවක මැද ඉක්මවා හයසිය වන කල්පයෙහි හෝ හත අට නවයෙහි හෝ එක්තරා කල්පයක දහවැන්නෙහි හෝ කල්ප සියයක් සිට රහත්බවට පැමිණ කෙලෙස් පිරිනිවුමෙන් පිරිනිවෙන්නේ උපහච්ච පරිනිබ්බායි යයි කියනු ලැබේ.
අසංඛාර සසංඛාර පරිනිබ්බායි නිද්දේසයෙහි අසංඛාරයෙන් අල්ප දුකෙන් අධිමාත්‍ර ප්‍රයෝග නොකොට කෙලෙස් පිරිනිවුමෙන් පරිනිර්වාණ ධර්මය යයි **අසංඛාර පරිනිබ්බායි** වේ. සසංඛාරයෙන් දුකෙන් කරදරයෙන් අධිමාත්‍ර ප්‍රයෝග කොට කෙලෙස් පිරිනිවුමෙන් පරිනිර්වාණ ධර්මය යයි **සසංඛාර පරිනිබ්බායි** වේ.
උද්ධංසොත නිද්දේසයෙහි ඉහළ බැවින් ඉහළ ඔහුගේ තෘෂ්ණා ස්‍රොතය (ජලපහර) සසර ස්‍රොත යයි හෝ **උද්ධසොතො** ඉහළට ගොස් හෝ ලැබිය යුතු බැවින් ඉහළ ඔහුගේ මාර්ග ස්‍රොත යයි උද්ධං සොත වේ. අකනිට්ඨයට ගමන් කෙරේ යනු **අකනිට්ඨගාමී** වේ. **අවිහා චුතො අතප්පං ගච්ඡති** යනාදියෙහි අවිහයෙහි කල්ප දහසක් වසන්නේ රහත්බව පැමිණීමට නොහැකිව අතප්පයට යයි. එහිද කල්ප දෙදහසක් වසන්නේ රහත්බවට පැමිණීමට නොහැකිව සුදස්සයට යයි. එහිද කල්ප හාරදහසක් වසන්නේ රහත්බවට පැමිණීමට නොහැකිව සුදස්සියට යයි. එහිද කල්ප අටදහසක් වසන්නේ රහත්බවට පැමිණීමට නොහැකිව අකනිට්ඨයට යයි. එහි වසන්නේ ආර්ය මාර්ගය උපදවයි යන අර්ථය වේ.
මේ අනාගාමි ප්‍රභේදය දැනගැනීම පිණිස උද්ධංසොත අකනිට්ඨගාමී චතුෂ්කය දතයුතුය. එහි යමෙක් අවිහයෙහි පටන් සතර දෙව්ලොව පිරිසිදුකොට අකනිට්ඨයට ගොස් පිරිනිවන් පාන්නේය. මෙය උද්ධංසොත අකනිට්ඨගාමී නම් වේ. යමෙක් පහළ දේවලෝක තුන පිරිසිදු කොට සුදස්සී දෙව්ලොව සිට පිරිනිවෙයි. මේ තෙමේ උද්ධංසොතය. අකනිට්ඨගාමී නොවේ. යමෙක් මෙයින් අකනිට්ඨයටම ගොස් පිරිනිවෙයි. මෙතෙම උද්ධංසොත නොවේ අකනිට්ඨගාමී වේ. යමෙක් පහළ සතර දෙව්ලොවෙහි එහි එයම පිරිනිවන්පායි. මේ තෙමේ උද්ධංසෝත නොවේ. අකනිට්ඨගාමි ද නොවේ. මෙසේ මේ අටසාළිස් අනාගාමීහු වෙති.
කෙසේද? පළමුව අවිහයෙහි අන්තරා පරිනිබ්බායි තුන්දෙනෙකි. උපහච්ච පරිනිබ්බායි එක්කෙනෙකි. උද්ධංසොත එක්කෙනෙකි. අසංඛාර පරිනිබ්බායි පස්දෙනෙකි. සසංඛාර පරිනිබ්බායි පස්දෙනෙකැයි දසදෙනෙකි. එසේම අතප්ප, සුදස්ස, සුදස්සීවල දහස් හතරකැයි සතළිසකි. අකනිට්ඨයෙහි උද්ධංසොත නැත. අන්තරා පරිනිබ්බායි තුන්දෙනෙකි. උපහච්ච පරිනිබ්බායි එක්කෙනෙකි. ඔව්හු අසංඛාර පරිනිබ්බායි සතරදෙනෙකි. සසංඛාර පරිනිබ්බායි සතර දෙනෙකි අටදෙනෙකි. මෙසේ හතළිස් අටදෙනෙක් වෙති.
ඒ සියල්ලෝම ගැලවුණු පොත්තේ උපමාවෙන් දක්වන ලදහ. ඉඳිකටු කතුරු මුවහතට රත්වූ ගිනිගලෙහි අල්ලනවිට ගිනිපුපුරු නැගී නිවේ. පළමු අන්තරා පරිනිබ්බායි මෙබඳු යයි දතයුතුය. කුමක්හෙයින්ද? ඉපදීමට සමාන්තරව කෙලෙස් පිරිනිවුමෙන් පිරිනිවෙන හෙයිනි. ඊට වඩා තදින් ගිනිගලෙහි අල්ලනවිට පුපුරු අහසට නැගී නිවේ. දෙවන අන්තරා පරිනිබ්බායි මෙවැනි යයි දතයුතුය. කුමක් හෙයින්ද? මැදට නොපැමිණ පිරිනිවෙන හෙයින්. ඊට වඩා තදින් ගිනිපුපුරු අහසට නැගී නැවතී පොළොවට වැටී නිවේ. තුන්වන අන්තරා පරිනිබ්බායි මෙබඳුය. කුමක් හෙයින් ද මැදට පැමිණ හැපී පිරිනිවෙන හෙයින්, ඊට වඩා......ගිනිපුපුරු අහසට නැගී පොළවට වැටී හැපී නිවේ. උපහච්ච පරිනිබ්බෙහි මෙබඳුය. කුමක් හෙයින්ද? කාලක්‍රියාවට එළඹ ආයුෂය ගෙවා පිරිනිවෙන හෙයින්. ඊට තදින්....... ගිනිපුපුරු කුඩා වියලි තණකොළ මත වැටී එය දවා නිවෙයි. අසංඛාර පරිනිබ්බායි මෙබඳුය. කුමක් හෙයින්ද? ප්‍රයෝග රහිතව ලුහු ගතියකින් පිරිනිවෙන හෙයින්. ඊට කලින්.......ගිනිපුපුරු මහත් වූ තෘණ කාෂ්ටවල වැටී ඒවා දවා නිවේ. සසංඛාර පරිනිබ්බායි මෙබඳුය. කුමක් හෙයින්ද? ප්‍රයෝග සහිතව ලුහු නොවන ගතියෙන් පිරිනිවන්පාන හෙයින්. ඉන්පසු මහත් වූ තෘණ කාෂ්ට මත වැටී ඒවා දැවෙන කල්හි පහවූ ගිනිදැල් ඇති අඟුරු හෝ ගිනිදැල් හෝ ඇතිවී කර්මාන්ත සාලාව දවා ගම්නියම්ගම් නගර රට දවා සමුද්‍රයට පැමිණ නිවේ. උද්ධංසොත අකනිට්ඨගාමියා මෙබඳු යයි දතයුතුය. කුමක් වෙයිද? අනේක භව බීජ ශක්ති ස්පර්ශය විනාශකොට පිරිනිවෙන හෙයින්. යම්හෙයකින් ආරකණ්කාදි භේදය කුඩා වූද මහත් වූද යකඩ කඩලමය. (හන ගලය) එනිසා සූත්‍රයෙහි සියළු වාරවල යකබලයම කියන ලදී. යම්සේ කීහ.
මහණෙනි, මෙහි භික්‍ෂුව මෙසේ පිළිපන්නේ වේ. මොහු නැත. නොවූයේය. නොවන්නේය. යමක් ඇත්නම් යමක් වූයේ නම් එය දුරුකරමි යයි උපේක්‍ෂා වෙයි. හේ භවයෙහි නොඇලේ. ඉපදීමෙහි නොඇලේ. ඉක්බිතිව උත්තර පද වූ ශාන්තිය මනා වූ ප්‍රඥාවෙන් බලයි. ඒ ශාන්ති පදය ද සියළු ආකාරයෙන් සියල්ල සාක්‍ෂාත් කෙළේ නොවේ. ඔහුට සියළු ආකාරයෙන් සියළු මානානුසය ප්‍රහීන වූයේ නොවේ. සියළු ආකාරයෙන් සියළු භවරාගානුසය ප්‍රහීන වූයේ නොවේ. සියළු ආකාරයෙන් සියළු අවිද්‍යානුසය ප්‍රහීන වූයේ නොවේ. හෙතෙම පංච ඕරම්භාගිය සංයෝජන ක්‍ෂය කර අත්තරා පරිනිබ්බායී වේ. යම්සේ මහණෙනි, දවස රත්වූ විට යකබලෙහි නැගී ගිනි පුපුරු ඇතිවී නිවේද එසේම මහණෙනි, මේ භික්‍ෂුව මෙසේ පිළිපන්නේ වේ. මෙය ඔහු නොවේ. අන්තරා පරිනිබ්බායි වේ.
මහණෙනි, යම්සේ රත්වූ දවසෙහි යකබලෙහි හැනී ගිනිපුපුරු නැගී නිවෙන්නේය. මහණෙනි, එසේම භික්‍ෂුව මෙසේ පිළිපන්නේ වේ. මෙය ඔහු නොවේ. අන්තරා පරිනිබ්බායි වේ. මහණෙනි, මෙහි වනාහි භික්‍ෂුව මෙසේ පිළිපන්නේ වේ. මේ ඔහු නොවේ. අන්තරා පරිනිබ්බායි වේ.
[missing trans]
මහණෙනි, යම්සේ රත්වූ දිනයෙහි යකබලෙහි හැපී ගිනිපුපුරු ඇතිවී පොළොවෙහි හැනී නිවෙන්නේය. එසේ මහණෙනි, භික්‍ෂුව මෙසේ පිළිපන්නේ වේ. මේ මොහු නොවේ. උපහච්ච පරිනිබ්බායි වේ. මහණෙනි, යම්සේ දවස රත්වූ විට යකබලෙහි නැගෙන කල්හි ගිනිපුපුරු ඉපදී නැගී ගොඩබිමින් හැනී නිවෙන්නේය. එසේම මහණෙනි, භික්‍ෂුව මෙසේ පිළිපන්නේ වේ. මෙය ඔහුගේ නොවේ. හැරී පිරිනිවෙන්නේය. මහණෙනි, මෙහි භික්‍ෂුව මෙසේ පිළිපන් වේ. මෙය ඔහුගේ නොවේ. උපහච්ච පරිනිබ්බායි වේ.
[missing trans] මහණෙනි, මේ භික්‍ෂුව මෙසේ පිළිපන්නේ වේ. මෙය ඔහුගේ නොවේ. අසංඛාර පරිනිබ්බායි වේ.
මහණෙනි යම්සේ දවස රත්වූ විට යකබලේ හැනී ගිනිපුපුරු නැගෙන්නේය. නැගී කුඩා තෘණ සුඤ්ජයක හෝ දර ගොඩක හෝ වැටී එය එහි ගිනි හෝ දල්වයි. දුම්ද දනවයි. ගිනිද දල්වා දුමද නගා එම කුඩා තෘණ පුංජය හෝ දරගොඩ හෝ දවා අනාහාරව නිවෙන්නේය. එසේම මහණෙනි, භික්‍ෂුව මෙසේ පිළිපන්නේ වේ. මෙය ඔහුගේ නොවේ. සසංඛාර පරිනිබ්බායි වේ.
මහණෙනි, මෙහි භික්‍ෂුව මෙසේ පිළිපන්නේ වේ. මෙය ඔහුගේ නොවේ. උද්ධංසෝත අකනිට්ඨගාමී වේ. මහණෙනි, යම්සේ දවස රත්වූ විට යකබල නැගී ගිනි පුපුරු ඉපදී උඩ නැගී මහත් වූ තෘණ හෝ දර ගොඩක වැටී එහි ගිනි හෝ උපදවා....ඒ මහත් තෘණ පුංජය හෝ දර දවා යන්නේ ද දවන්නේය. වනයද දවන්නේය. යන්නේද දවා වනයද දවා හිස කෙළවර හෝ ගල් අන්තයට හෝ රමණීය වූ භූමි භාගයකට පැමිණ අනාහාරව නිවෙන්නේය. මහණෙනි, එසේම මේ භික්‍ෂුව පිළිපන්නේ වේ. මිශ්‍ර නොවේ. උද්ධංසෝත අකනිට්ඨගාමී වේ.
සෝතාපත්තිවල සච්ඡිකිරියාය පටිපන්නායි නිද්දේසයෙහි අරුත් පැහැදිලිය. **අයං වුච්චති** යනු මෙබඳු රූප වූ මේ පුද්ගලයා රහත් යයි කියනු ලැබේ. මෙහි වනාහි දොළොස් රහතුන් දතයුතුය. කෙසේද? විමෝක්‍ෂ, සුඤ්ඤත, අනිමිත්ත, අප්පණිහිත යයි තුනකි. එහි සුඤ්ඤත විමෝක්‍ෂයෙන් මිදුණු ඛීණාශ්‍රවයා ප්‍රතිපදා වශයෙන් සිව්වැදෑරුම්ය. එසේම අනිමිත්ත අප්පණිහිත විමෝක්‍ෂාව ලද වේ. මෙසේ රහත් දොළොස් දෙනා දතයුතුය. මෙසේ මේ දොළොස් රහතුන් මෙන් සකෘදාගාමී ද දොළොස් දෙනෙකි. අනාගාමී හතළිස් අටදෙනෙකි. මෙපමණ පුද්ගලයෝ මෙයින් මිදී බැහැර නූපදිති. මේ බුදු සසුන්හිම උපදිති.
2. දුක නිද්දේස වර්ණනාව
දුක නිද්දේසයෙහි **කොධනො** යනු කිපෙනසුළු මහා ක්‍රෝධයයි. මෙසේ පුද්ගලයා විචාරා ද ධර්මයෙන් පුද්ගලයා දැක්වීම සඳහා **තත්‍ථ කතමො කොධො** යනාදිය කීහ. උපනාහි නිද්දේසාදියෙහි ද මෙම නයම වේ. **කොධො කුජ්ඣනා** යනාදිය යට කියන ලදමය. එසේම උපනාහි නිද්දේසයෙහි **පුබ්බකාලං කොධො** යනාදිය. **අයං කොධො අප්පහීනො** යනු මෙපමණ ක්‍රෝධය විෂ්කම්භන ප්‍රහානයෙන් හෝ තදංග ප්‍රහානයෙන් හෝ සමුච්ඡේද ප්‍රහානයෙන් හෝ අප්‍රහීනය. උපනාහ ආදියෙහි ද මෙම නයයි.
අහිරික නිද්දේසාදියෙහි **ඉමිනා අහිරිකෙන** යනු මෙයින් මේ ආකාර අහිරික ධර්මයෙන් යුක්ත වූ. අනොත්තප්පෙන යනාදියෙහි ද මෙම නයයි.
**අජ්ඣත්ත සඤ්ඤොජනානි** යන ආධ්‍යාත්ම බන්ධනයයි. **බහිද්ධා සඤ්ඤොජනානි** යනු බාහිර බන්ධනයයි. ඒ දෙකම වඩු මඩු උපමාවෙන් දැක්විය යුතුය. මඩුවේ බඳින ලද ඇතුළේම සයනය කරන වස්සකු මෙන් මෙහි සිටි සෝවාන් සකදාගාමීහු ඔවුන්ගේ බැඳුම මෙහිමය. ඇතුළේ බඳින ලද පිටත සයනය කරන වස්සකු මෙන් රූප අරූප භවවල සෝවාන් සකදාගාමීහු ඔවුන්ගේ බැඳුම මෙහිය. සයනය බඹලොවය. පිටත බඳනා ලද පිටත සයනය කළ වස්සකු මෙනි. රූපාරූප භවවල අනාගාමි ඔහුගේ බැඳීමද නිදීමද පිටත වේ. පිටත බඳිනා ලද ඇතුළේ සයනය කළ වස්සකු මෙනි. මෙහි අනාගාමියා, ඔහුගේ බැඳුම රූපාරූප භවවලය. සිටීම මෙහිය.
අක්කොධන නිද්දේසාදියෙහි **පහීනො** යනු විෂ්කම්භන ප්‍රහානයෙන් හෝ තදංග ප්‍රහානයෙන් හෝ සමුච්ඡේද ප්‍රහානයෙන් හෝ ප්‍රහීන වූ.
දුල්ලබ නිද්දේසයෙහි **දුල්ලභා** යනු සුලභ නොවේ. **පුබ්බකාරී** යනු පළමුවෙන්ම කරන්නා. **කතවෙදී** යනු කරන ලද්ද දනියි. දන්නා ලද්ද ප්‍රකට කරයි. ඔව්හු ආහාර අනාගාරවල දැක්විය යුතුය. ගිහිගෙයි වනාහි මව්පියෝ පූර්වකාරීහු වෙති. දූ පුත්තු මව්පියන් පෝෂණය කරන්නේ ඔවුන්ට අභිවාදනාදිය කරන්නේ කෘතවේදීහු වෙති. පැවිද්දෙහි ආචාර්ය උපාධ්‍යායෝ පූර්වකාරීහු නම් වෙති. අනෙතවාසික සද්ධිවිහාරිකයෝ ඇදුරු උවදුරුවලින් පෝෂණය කරන්නේ අභිවාදනාදිය කරන්නේ කෘතවේදීහු නම් වෙති. ඒවා ප්‍රකට කිරීම සඳහා උපාධ්‍යාය පෝසක සෝණ තෙරුන් ආදීන්ගේ කථාවස්තු කිවයුතුය.
තවත් න්‍යායක්: අන්‍යයන්ගේ උපකාර බලාපොරොත්තු නොවී ක්‍රියා කරන්නේ පුබ්බකාරී වේ. මව්පිය ඇදුරු උපාධ්‍යායවරුන් මෙනි. තෘෂ්ණා භරිත සතුන් අතුරෙහි හේ දුලබය. අන්‍යයන්ට කරන ලද උපකාර යට අනුරූප තමාට කරන උපකාර දන්නේ විඳින්නේ කතඤ්ඤු කතවෙදී වේ. මව්පිය ඇදුරු උවදුරුවලින් කෙරෙහි මෙනි. තෘෂ්ණාභරිත සත්ත්වයන් අතර මනාව පිළිපන් හේ දුලබය.
තවද කරුණු රහිතව ආදරය කරන්නේ පුබ්බකාරීය. කරුණු සහිත ආදරය කරන්නේ කතඤ්ඤුකතවේදීය. කළත් නොකළත් උපකාර, උදව් කරන්නේ පුබ්බකාරි වේ. සාපේක්‍ෂකාරි වන්නේ කතවේදිය. අඳුරෙන් එළියට යන්නේ පුබ්බකාරීය. එළියෙන් එළියට යන්නේ කතඤ්ඤු කතවේදීය. දෙවියන් සහිත ලෝකයෙහි අරහත් සම්‍යක් සම්බුද්ධයන් වහන්සේ පුබ්බකාරීයහ. ආර්ය ශ්‍රාවකයෝ කතඤ්ඤුකතවෙදීයහ. පළමුවෙන් උපකාර කරන්නා පුබ්බකාරි නම් දුක නිපාත අටුවාවේ එය ඔහු කළ එය දැන පසුව උපකාර කරන්නේ කතඤ්ඤුකතවේදීය. ඔවුනතරෙහි පුබ්බකාරී ණය දෙමි යයි සන් කරයි. ණය දිරවූයෙමි යයි පසුව ක්‍රියා කරන්නා සන් කරයි. මෙපමණක්ම කියන ලදී.
අත්තප්පය නිද්දේසයෙහි **දුත්තප්පයා** යනු අතප්පයා වේ. කිසිවෙකුට තෘප්තිමත් කළහැකි නොවේ. යමෙක් උපස්ථායක කුලය හෝ ඤාතිකුලය නිසා වෙසෙන්නේ සිවුරු දිරාගිය කල්හි ඔවුන් විසින් දෙන ලද සිවුරු බහා තබයි. පරිභෝග නො කරයි. නැවත නැවත දෙන ලද්ද ද ගෙන බහා තබයි. යමෙක් ඒ ක්‍රමයෙන්ම ලැබූ ලැබූ දේ අත්හරියි. අනුන්ට දෙයි. නැවත නැවත ලැබූ දේට ද එලෙසම කරයි. මේ පුද්ගලයෝ දෙදෙනා කරත්ත ගණන් පිරිනැමුවත් තෘප්තිමත් කිරීමට නොහැකි දුත්තප්පයෝ වෙති.
සුතප්පය නිද්දේසයෙහි **න විස්සජ්ජෙති** යනු තමාගේ නොකොට අනුන්ට නොදෙයි. අතිරේකයක් ඇති කල්හි බහා නොතබයි. අනුන්ට දෙයි. මෙය කියන ලද්දේ වේ. යම් භික්‍ෂුවක් උපස්ථාන කුලයෙන් හෝ ඤාති කුලයෙන් හෝ දිරුණු සිවුරට සාටකයක් ලැබ සිවුරක් කොට පරිභෝග කරයි. බහා නොතබයි. අගුළු දී පොරවන්නේ ද නැවත දෙන කල්හි වහා නොපිළිගනියි. යමෙක් ලද ලද දේ තමා පරිභෝග කරයි. අනුන්ට නොදෙයි. මේ දෙදෙනා පහසුවෙන් තෘප්තිමත් කළ හැකි නිසා සුතප්පය නම් වෙති.
**ආසවා** යනු කෙලෙස්ය. **න කුක්කුච්චායිතබ්බං කුක්කුච්චායති** යනු කුකුස් කළයුත්තෙහි කුකුස් කරයි. හූරු මසක් ලැබ වලස් මස් යයි සැක කරයි. මුව මස් දිවි මස් යයි සැක කරයි. කාලය ඇති කල්හි කාලය නැතැයි ද, නොපවරා පැවරුවෙමියි ද පාත්‍රයෙහි රජස් නැති කල්හි ඇතැයිද තම උදෙසා මස්මාළු නොකළ කල්හි මා උදෙසා කළැයි ද කුකුස් නොකරයි. අංගුත්තර අටුවාවෙහි වනාහි කුකුස් නොකළයුතු සංක්‍ෂෙප භාගයේ කුකුස් කළයුතුය. එහි තැබීම විවරණය එය කුකුස් නොකළ යුතුයයි මෙපමණක් කියන ලදී. **ඉමෙසං **යනු මේ පුද්ගලයන් දෙදෙනාගේ සරු භූමියෙහි තෘණලතාදිය මෙන් රාත්‍රියේ ද දවල් ද ආශ්‍රවයෝ වැඩෙත්මය. ශුක්ල පක්‍ෂයෙහි කැප මසක් ලැබ කැප මසකැයි ගන්නේ කුකුස් නොකළ යුතුය. කුකුස් නොකළ යන නාමයෙන් යන මේ නයින් අර්ථය දතයුතුය.
**හීනාධිමුත්තිකො** යනු හීන අදහස් ඇත්තේ. **දුස්සීලො** යනු සීල නැති. **පාපධම්මො** යනු ලාමක දහම් ඇති.
**පණීතාධිමුත්තො** යනු ප්‍රණීත අදහස් ඇත්තේ. **කල්‍යාණධම්මො** යනු සොඳුරු දහම්, පිරිසිදු දහම්.
**තිතෙතා** යනු තෘප්තියට පත්. අවසන් කළ. **තප්පෙතා** යනු අන් අයද තෘප්තිමත් කරන්න. **පච්චෙක සම්බුද්ධො යෙච තථාගත සාවකා** මෙහි පසේ බුදුවරු නව ලෝකෝත්තර ධර්මයෙන් තමා තෘප්තිමත්හ. සම්පූර්ණයහ. අන් අය තෘප්තිමත් කිරිමට නොහැකි වෙති. උන්වහන්සේලාගේ ධර්ම කථාවෙන් අභිසමය (අවබෝධය) නොවේ. ශ්‍රාවකයන්ගේ වනාහි ධර්ම කථාවෙන් අප්‍රමාණ දෙවි මිනිසුන්ට අවබෝධ වේ. මෙසේ ඇති කල්හි යම්හෙයකින් ඔහු ධර්ම දේශනා කරන්නේ තමාගේ වචන කොට නො කියති. බුදුවරුන්ගේ වචනයයි කියා දහම් දෙසති. ඇසීමට සිටින පිරිස ද මේ භික්‍ෂුව තම අවබෝධ කළ ධර්මය නොකියයි. බුදුවරුන් විසින් අවබෝධ කළ ධර්මය දේශනා කරතියි ගෞරව කරති. මෙසේ ඒ ගෞරවය බුදුවරුන්ටම වේ. මෙසේ එහි සම්මා සම්බුදුන් වහන්සේම තෘප්තිමත් කරන්නා වෙති. යම්සේ අසවලාට මේ මේවා දෙනු යයි රජු අණකළ කල්හි කිසිවෙක් ගෙනවුත් දෙති. එහි රජතුමාම දායක වේ. යම් අය විසින් ලබන ලද්ද, රජතුමා විසින් දෙන ලද තනතුරය ඓශ්වර්ය සම්පත් දෙන ලදැයි ඔව්හු ගනිති. රජ පිරිස විසින් දෙන ලදැයි නොවේ. මෙසේ මෙය පැමිණ ඇතැයි දතයුතුය. සෙසු සියළු තුන නොගැඹුරු අරුත් ඇත.
3. තික නිද්දේස වර්ණනාව
තුන්වන නිද්දේසයෙහි දුස්සීලො යනු සිල් නැති. **පාපධම්මො **යනු ලාමක දහම්ය. සීල විපත්තියෙන් දුස්සීල හෝ දෘෂ්ටි විපත්තියෙන් පවිටු දහම්. කය වචන සංවරය බිඳීමෙන් හෝ දුස්සීල සෙසු සංවර භේදයෙන් පවිටු දහම්. අසුද්ධ ප්‍රයෝගයෙන් දුස්සීල. අසුද්ධ අදහසින් පවිටු දහම්. කුසල සීල නොමැතිකමින් දුස්සීල. අකුසල සීල යුත් හෙයින් පවිටු දහම්. **අසූචි** යනු අපිරිසිදු කායකර්මාදියෙන් යුක්ත. **සංකස්සර සමාචාරො** යනු සැකයෙන් අනුන් විසින් සිහි කළ යුතු හැසිරීම. සැක සහිත හැසිරිම යන අර්ථයයි. දිවා ස්ථානවල රැස්වී කිසිවක් කථාකරන භික්‍ෂූන් දැක මොව්හු එකතුවී කතා කරති. මා විසින් කළ ක්‍රියාව දැන කතා කරත්දැයි මෙසේ සැක සහිත හැසිරිම වේ.
**පටිච්ඡන්න කම්මන්තො** සැඟවිය යුතු පව්කමකින් යුත්. **අස්සමණො සමණ පටිඤ්ඤො** අශ්‍රමණයෙක්ව. ශ්‍රමණ ප්‍රතිරූපතාවෙන් මම ශ්‍රමණයෙක්මියි මෙසේ ප්‍රතිඥාව. **අබ්‍රහ්මචාරි බ්‍රහ්මචාරි පටිඤ්ඤො** යනු අනිත් බ්‍රහ්මචාරීන් මනාව හැඳ පෙරවූ සකස් කළ පාත්‍ර ධර්ම ගම්නියම් ජනපද රාජධානිවල පිඬු පිණිස හැසිර දිවි ගෙවන්නන් දැක තෙමේ ද ඒ ආකාරයෙන් එසේ පිළිපදිනුයේ මම බ්‍රහ්මචාරින්ට පිළිණ දෙන්නේ මෙන් වේ. මෙම භික්‍ෂු යයි කියා උපොසථාදියට පිවිසෙන්නේ බ්‍රහ්මචාරි පළිණ වේමය. එසේම සංඝික ලාභය ගැනීමේදී. **අන්තො පූති** යනු අපිරිසිදු ක්‍රියාවෙන් ඇතුළට පිවිසි. ගුණ නැති බව හෝ ගුණසාර විරහිත බැවින් ඇතුළත අපිරිසිදු. **අවස්සු තො** යනු රාගාදියෙන් තෙත් වූ. **කසම්බුජාතො** යනු හටගත් රාගාදි කසල. එසේ නැතහොත් කසම්බු යනු තෙත කුණප සහිත කසට ජලය යයි කියනු ලැබේ. මේ සසුනේ දුස්සීලයා නම් පිළිකුල් බැවින් තෙත කුනප කසට ජලය හා සමානය. එසේ හෙයින් කසල මෙන් ඇතිවී යයි කසම්බු ජාතො වේ.
**තස්ස න එවං හොති** යන්න කුමක් හෙයින් නොවේද? යම්තැනක පිහිටීමෙන් රහත්බව ලැබීම හැකි වන්නේය. ඒ පිහිටීම බිඳුනු බැවින්. යම්සේ සැඩොල් ළමයෙකුට අසවල් ක්‍ෂත්‍රිය කුමාරයා රාජ්‍යයෙහි අභිෂේක කරන ලදැයි අසාද යම් කාලයක පසුව ඉපදී අභිෂේකයට පැමිණේ. ඒ කුලයෙහි පුතෙකුව නොඉපදුන බැවින් මෙසේ නොවේ. කවදා නම් මම ද ක්‍ෂත්‍රිය කුමාරයා මෙන් අභිෂේකයට පැමිණෙම්ද? එසේම දුස්සීලයෙකුට, අසවල් භික්‍ෂුව රහත් වූයේ යයි අසාද යම් සීලයක පිහිටියෙකු රහත්බවට පත්විය යුතුය. එය නොමැති වීමෙන් කවදා නම් මම ද ඒ සිල්වතා මෙන් රහත්බවට පැමිණෙන්නෙම් ද නම් මෙසේ නොවේ. අයං වුච්චති යනු මෙබඳු රූප වූ පුද්ගලයා රහත් බවට පැමිණීමේ ආසාව නැත්තේ නිරාස යයි කියනු ලැබේ.
**තස්ස එවං හොති** යනු කුමක් හෙයින්ද? යම්තැනක පිහිටීමෙන් රහත් බවට පැමිණීම හැකි වන්නේය. ඒ පිහිටීමෙන් ස්ථාවර වේ. යම්සේ සුජාත ක්‍ෂත්‍රිය කුමාරයෙකුට අසවල් ක්‍ෂත්‍රිය කුමාරයා රාජ්‍යයෙහි අභිෂේක කෙළේ යයි අසා පසුව යම්කිසි කුලයක ඉපිද අභිෂේකයට පැමිණේ. එහි පසු උපන් බැවින් මෙසේ වේ. කවදා නම් මම ද ඒ ක්‍ෂත්‍රිය කුමාරයා මෙන් අභිෂේකයට පැමිණෙන්නෙම්. එසේම සිල්වතෙක් අසවල් භික්‍ෂුව රහත්වූයේ යයි අසාම, යම් සීලයක පිහිටාම රහත්බවට පත්විය යුතුය. එහි පිහිටීමෙන් ස්ථාවර වී කවදා නම් මම ඒ භික්‍ෂුව මෙන් රහත්බවට පැමිණෙන්නෙම්ද මෙසේ වේ. **අයං වුච්චති** යනු එබඳු වූ මේ පුද්ගලයා අසංස බලාපොරොත්තු වන්නා වූ යයි කියනු ලැබේ.
**යා හිස්ස පුබ්බෙ විමුත්තස්ස** යනු ඒ ක්‍ෂීණාශ්‍රවයාගේ පෙර අරහත් විමුක්තියෙන් නොමිදුනා වූ විමුක්ති ආසා විය. එය සංසිඳී ඇති නිසා මෙසේ නොවේ. යම්සේ අභිෂේක කළ ක්‍ෂත්‍රියා හේ අසවල් රාජකුමාරයා රාජ්‍යයෙහි අභිෂේක කරන ලදැයි අසා එක් රජෙකුට අභිෂේක දෙකක් සේසත් දෙකක් නොවීමෙන් මෙසේ නොවේ. කවදා නම් මම ඒ රාජකුමාරයා මෙන් අභිෂේකයට පැමිණෙම්ද? එසේම ක්‍ෂීණාශ්‍රවයාට අසවල් නම් භික්‍ෂුව රහත්බවට පැමිණියේ යයි අසා රහත් දෙනමකගේ නොවීමෙන් කවදා නම් මම ඒ භික්‍ෂුව මෙන් රහත් වන්නෙම්ද? යන මෙය නොවේ. **අයං වුච්චති** මෙබඳු වූ මේ පුද්ගලයා අරහත් බවට පැමිණීමේ ආසාවෙන් වෙන් වූ බැවින් විගතාසො (ආසා ඇති) යයි කියනු ලැබේ.
ගිලානූපම නිද්දේසයෙහි යම් උපමාවකින් ඔව්හු ගිලන් උපමා යයි කියනු ලබති. ඒ උපමාව දැක්වීමට **තයො ගිලානා** යනාදිය කියන ලදී. එහි **සප්පාය** යන සුදුසු වුද්ධිකාරක. **පතිරූපං** සුදුසු. **නෙව වුට්ඨාති තම්හා ආබාධා **යන පිළියම් කළ නොහැකි වාත අපස්මාරාදි රෝගයෙන් යුත් ගිලනා කියන ලදී. **වුට්ඨාහි තම්හා ආබාධා** යන මෙයින් බහාලන ලද කුෂ්ට, තිලපුප්ඵක ආදි ජරා රෝග කියන ලදී.
**ලභන්තො සප්පායානි** **භොජනානි නෙ අලභන්තො** යන මෙයින් පිළියම් කිරීමට පහසු වූ සියළු රෝග කියන ලදී. මෙහිද සුදුසු උපස්ථායකයා නම් ගිලාන උපස්ථායක අංගවලින් යුත් පණ්ඩිත දක්‍ෂ ක්‍රියාශීලී යයි දතයුතුය.
**ගිලානුපට්ඨාකො අනුඤ්ඤාතො** භික්‍ෂු සංඝයා විසින් දෙන ලද අනුමැතියෙන්. ඒ ගිලනාට තමාගේ ස්වභාවයෙන් යැපීමට නොහැකි වනවිට භික්‍ෂු සංඝයා විසින් භික්‍ෂූන්ගෙන් එක් භික්‍ෂුවක් ද සාමණේරයෙක් ද සොයාලා මොහු පෝෂණය කරන්නැයි ලබාදිය යුතුය. යම්තාක් ඔහු පෝෂණය කෙරේ නම් ඒ තාක් කල් ගිලනාට සහ ඒ දෙදෙනාට අවශ්‍ය දේ සැපයීම භික්‍ෂු සංඝයාට භාරය. **අඤ්ඤෙපි ගිලාන උපට්ඨාපෙතබ්බා** යනු අතිරේක ගිලනුන් දෙදෙනෙකුට උපස්ථාන කළයුතුය. කුමක් නිසාද? අවසානයට පැමිණි ගිලනෙකුට උපස්ථාන නොකරනු ලබනවිට ‘මට උපස්ථාන කරනවා නම් මට පහසුවක් වෙයි’ මට උපස්ථාන කරන්නේ නැතැයි සිත දූෂ්‍ය කරගෙන අපායේ උපදින්නේය. පෝෂණය කරනු ලබන්නාට මෙසේ වේ. භික්‍ෂු සංඝයා විසින් කළයුතු යමක් වීනම් ඒ සියල්ලම කරන ලදී. මගේ කර්ම විපාකය මෙබඳු යයි භික්‍ෂු සංඝයා කෙරෙහි මෙත් සිත පිහිටුවා ස්වර්ගයෙහි උපදී. යමෙක් අල්ප වූ අසනීපයකින් යුක්ත වූයේ උපස්ථාන ලැබුවත් නොලැබුවත් සුව වන්නේය. බෙහෙතක් නැතත් සුවවන අසනීපය බෙහෙත් කළ කල්හි ඉක්මණින්ම සුව වේ. එයින් හේ බුදුවදන් ඉගෙනීමට හෝ මහණදම් පිරීමට හෝ හැකිවන්නේය. මේ කාරණයෙන් අන්‍ය ගිලනුන්ට ද උපස්ථාන කළයුතු යයි කියන ලදී.
**නෙව ඔක්කමති** යනු නො පිවිසේමය. **නියාමං කුසලෙසු ධම්මෙසු සම්මතං** යනු කුසල ධර්මවල මාර්ග නියාම සංඛ්‍යාත සම්මතය. මෙයින් පදපරම පුද්ගලයා කියන ලදී. දෙවෙනි වාරයෙන් උග්ඝටිතඤ්ඤක ගන්නා ලදී. සාසනයෙහි නාලක තෙරුන් සමාන. බුද්ධාන්තරයෙහි පසේ බුදුවරුන්ගේ සමීපයෙහි එක්වරක් අවවාද ලැබ පිළිවිදුනා ලද පසේ බුදු නුවණ ද තුන්වන වාරයෙන් විපචිතඤ්ඤු පුද්ගලයා කියන ලදී. නෙය්‍ය පුද්ගලයා ඔහු නිශ්‍රිතවම වේ.
**ධම්මදෙසනා අනුඤ්ඤාතා** යනු මාසයකට අටවරක් ධර්ම කථා අනුදන්නා ලදී. **අඤ්ඤෙසම්පි ධම්මො දෙසෙතබ්බො** යනු සෙසු දහම් ද කිවයුතුය. කුමක් නිසාද? පදපරමයාට මෙම ආත්ම භාවයෙහි ධර්මය අවබෝධ කළ නොහැකි වුවත් අනාගතයට ප්‍රත්‍ය වන්නේය. යමෙක් තථාගතයන් වහන්සේගේ රූප දර්ශනය ලැබුවත් නොලැබුවත් ධර්ම විනයද ඇසීමට ලැබුනත් නැතත් ධර්මය අවබෝධ කරයි. හේ දහම් ඇසීම නොලබන්නේ එතෙක් අවබෝධ නොකරයි. ලබන්නේ වහා අවබෝධ කරයි. මේ කරුණින් ඔවුන්ට ධර්මය දේශනා කළයුතුය. තුන්වැන්නා වනාහි නැවත නැවත දේශනා කළයුතුය. කායසක්‍ඛි දිට්ඨප්පත්ත සද්ධාවිමුත්ත යට කියන ලදී.
ගූථභාණි ආදියෙහි **සභග්ගතො** යනු සභාවෙහි සිටින ලද. **පරිසග්ගතො** යනු ගමේ පිරිසෙහි සිටින ලද. **ඤාතිමජ්ඣගතො** යනු දායාද දෙන මැද සිටින ලද**. පූගමජ්ඣගතො** යනු සේනාව මැද සිටින ලද **රාජකුල මජ්ඣගතො** යනු රාජකුලයේ මහා විනිශ්චය මැද සිටින ලද. **අභිනීතො** යනු ප්‍රශ්න ඇසීම සඳහා පමුණුවන ලද. **සක්‍ඛිපුට්ඨො** යනු සාක්‍ෂි කොට අසන ලද. **එහි භො පුරිස** යන මෙය ඇමතීමකි. **අත්තහෙතු වා පරහෙතු වා** යනු තමාගේ හෝ අනුන්ගේ අත්පා ආදි හේතුවෙන් හෝ ධන හේතුවෙන් හෝ. **ආමිසකිඤ්චික්‍ඛහෙතු** යම් ඒ මේ අල්ප වූ. යටත්පිරිසෙයින් තිත්තිර වටු. ගිතෙල් පිඩ වෙඬරු පිඩ ආදී අල්ප වූයේ ද අල්ලසට හේතු යන අර්ථයි. **සම්පජාත මුසා භාසිතා** යනු දැනගෙනම බොරු කියන ලද්දේ වේ. **අයං වුච්චති** යනු එබඳු වූ මේ පුද්ගලයා අසූචි සමාන වචන ඇති බැවින් ගූථභාණි යයි කියනු ලැබේ. යම්සේ අසූචි නම් මහජනයාට අනිෂ්ට වේ. කාන්ත නොවේ. එසේම මේ පුද්ගලයාගේ වචන දෙව්මිනිසුන්ට අනිෂ්ට වේ. ප්‍රිය නොවේ.
**අයං වුච්චති** යනු එබඳු රූප වූ මේ පුද්ගලයා මල් සමාන වචන ඇති බැවින් පුප්ඵභාණි යයි කියනු ලැබේ. යම්සේ පිපුණු ඉද්ද හෝ සමන් හෝ මල් මහජනයාට ඉෂ්ට වේ. ප්‍රිය වේ. එසේම මේ පුද්ගලයා හෝ වචන දෙවි මිනිසුන්ට ඉෂ්ට වේ. ප්‍රිය වේ.
**නෙලා** යන්නෙහි ඵල යනු දෝස යයි කියනු ලැබේ. ඵල නැති නිසා නෙල යයි කියනු ලැබේ. නිර්දෝෂ යන අර්ථයයි. **නෙලග්ගො සෙතපච්ඡාදොත** මෙහි කියන ලද නෙල මෙන්. **කණ්ණසුඛා** යනු වචනවල මිහිරි බැවින් කනට සුවයකි. ඉඳිකටුවෙන් විදින්නාක් මෙන් කට උල් නොදනවයි. අරුත් මිහිරි බැවින් මුළු සිරුරෙහි කෝපය ඇති නොවී ප්‍රේමය උපදවානුයි **පෙමනීයා** වේ. හෘදයට පැමිණ වෙහෙසට පත් නොවන්නේ සුවසේ සිතට පිවිසේ යනු **හදයංගමා** වේ. ගුණ පිරීමෙන් පුරය වීර්යය වෛරී වේ. පුරයෙහි සංවර්ධන කාන්තාව මෙන් සුකුමාර බැවින් පොරී වේ. පුරයෙහි මෙය හෝ පොරී වේ. පුරයේ මෙය යනු නගරවාසීන්ගේ කථා නය අර්ථය වේ. නුවරවැසියන්ගේ කතා වේ. ප්‍රීතිමත්ය යන පිතා වේ. මාති මාත්‍රය මාතා වේ. භාතිමත්ත භතා වේ. මෙබඳු වූ කතා බොහෝදෙනාට ප්‍රිය වේය **බහුජන කන්තා** වේ. බොහෝ දෙනාට ප්‍රියභාවයෙන්ම බොහෝදෙනාට මනාප වූ සිතේ වැඩීම කෙරේනුයි **බහුජන මනාපා** වේ. **අයං වුච්චති** මෙබඳු වූ මේ පුද්ගලයා මධුභාණී යයි කියනු ලැබේ. මුදුභාණි යනු ද පාඨයකි. දෙකේම මිහිරි වචන යන අර්ථයයි. යම්සේ චතු මධුර නම් ප්‍රණීත වේ. එසේම මේ පුද්ගලයාගේ වචන දෙව් මිනිසුන්ට මිහිරි වේ.
අරුකූපම චිත්තාදියෙහි අභිසජ්ජති යනු ලගී. කුප්පති යනු කෝප වශයෙන් කිපේ. **බ්‍යාපජ්ජති** යනු ප්‍රකෘතිභාවය අත්හරියි. කුණු වේ. **පතිත්‍ථියති** යනු ථිතභාවය තදබවට පැමිණේ. **කොපං** යනු දුර්වල ක්‍රෝධයයි. **දොසං** ද්වේෂ වශයෙන් ඊට වඩා බලවත් වේ. **අප්පච්චයං** සතුට නැති, දොම්නසයි. **දුට්ඨාරුකො** යනු පැරණි තුවාලයකි. **කට්ඨෙන** යනු දණ්ඩක කෙළවරින්. **කඵලෙන** යනු කපාලයෙන්. **ආසවං දෙති** යනු නොසිඳී වැගිරේ. පැරණි තුවාලයේ එහි ස්වභාවය වශයෙන් සැරව ලේ ඉස්ම තැන වැගිරේ. ගැටීමෙන් ඊට වඩා වැඩියෙන් වැගිරේ. **එවමෙව ඛො** යනු මෙහි මෙය උපමාව සැසඳීම වේ. පැරණි වණය මෙනි. ක්‍රෝධ පුද්ගලයා එහි ස්වභාවය වැගිරීම ක්‍රෝධ පුද්ගලයාගේ ස්වභාවය ද ඉදිමුණු අයකු මෙන් සැඩ හැසිරීමයි. දණ්ඩකින් හෝ කැටකැබලිත්තකින් හෝ ගැටීම මෙන් වචන ඇති වේ. ඇසීමට බොහෝ කැමැත්තෙන් මෙන් මා වැනි කෙනෙකුට මොහු මෙසේ කියා යයි අතිශයින් ඉදිමුණු බව දතයුතුය. අයං වුච්චති මෙබඳු මේ පුද්ගලයා අරුකුපමචිත්ත යයි කියනු ලැබේ. පැරණි තුවාල සමාන සිතය යන අර්ථය වේ.
**රත්තන්‍ධකාර තිමිසාය** යනු රාත්‍රියෙහි චක්‍ඛු විඤ්ඤාණයට පැමිණීම වැලැක්වීමෙන් නොපෙනීම කිරීමේ දැඩි අඳුර. විජ්ජත්තරිකාය යනු විදුලි කොටන ක්‍ෂණයෙහි. මෙයද මෙහි උපමා සංසන්දනයයි. ඇස් ඇති පුරුෂයකු මෙන් යෝගාවචරයා දතයුතුය. සෝවාන් මාර්ගය වළහන කෙලෙස් අඳුර මෙනි. සෝවාන් මාර්ග ඤාණය උපන් මොහොත විදුලිය කෙටීමක් මෙනි. සෝවාන් මාර්ග ඤාණයෙහි නිවන් දැකීම විදුලි කොටනවිට ඇස් ඇත්තෙකුට අවට රූප දර්ශනය වෙනවා මෙනි. සකදාගාමි මාර්ගය වලහන කෙලෙස් නැවත අඳුර පැතිරීම මෙනි. සකෘදාගාමි මාර්ග ඤාණය ඉපදීම නැවත විදුලි කෙටීමක් මෙනි. සකෘදාගාමි මාර්ග ක්‍ෂණයෙහි නිවන් දැකීම විදුලි කොටනවිට ඇස් ඇත්තෙකු රුප දැකීම මෙනි. අනාගාමි මාර්ගය වසන කෙලෙස් නැවත අඳුර පැතිරීමක් මෙනි. අනාගාමි මාර්ග ඤාණය ඉපදීම නැවත විදුලි කෙටීමක් මෙනි. විදුලි කොටන වෙලාවේ ඇස් ඇති මිනිසෙකුට අවට රූප පෙනෙන්නාක් මෙන් අනාගාමි මාර්ග ක්‍ෂණයෙහි නිවන් දැකීම දැනගත යුතුය. **අයං වුච්චති** මෙබඳු මේ පුද්ගලයා විජ්ජූපම චිත්ත යයි කියනු ලැබේ. ස්වල්ප කාල එළියෙන් විදුලිය සමාන සිතය යන අර්ථය වේ.
වජිරූපම සිතේද මේ උපමා සංසන්දන යයි. රහත්මග ඤාණය වජ්‍රය (විදුර) මෙන් දතයුතුය. රහත්මග නුවණ අහුරන කෙලෙස් මිණිගැට පහණ ගැට මෙනි. රහත්මග නුවණින් දැන කෙලෙසුන් හේ නැති බව විදුරෙන් මිණිගැට හෝ පහණ ගැට විනිවිද නො වැගිරෙන හැකිබව මෙනි. විදුරෙන් විනිවිද ගිය දෙයෙහි නැවත පරිසූරණක් නොමැති මෙන් රහත් මගින් නැසූ කෙලෙස් නැවත නූපදින බව දතයුතුය. **අයං වුච්චති** මෙබඳු මේ පුද්ගලයා වජිරූපමං චිත්ත යයි කියනු ලැබේ. කෙලෙසුන් මුලුමනින් නැසීමට සමත් විදුර හා සමාන සිතය යන අර්ථයයි.
අන්‍ධාදියෙහි **තථාරූපං චක්‍ඛු න හොති** යනු එබඳු ජාතික එබඳු ස්වභාව පැණ ඇසක් නොවේ. **ඵාතිං කරෙය්‍ය** යනු පිරුණු බවක් වැඩුණු බවක් කරන්නේය. **යාවජ්ජාන වජ්ජෙහි** යනු සදොස් නිදොස්හි. **හීනප්පණීතෙ** යනු අධම උත්තමයෙනි, **කණ්හ සුක්ක සප්පටිභාගෙ** යනු කළු සුදුවලම ඔවුනොවුන් පිළිබහන නිසා ඊට ප්‍රතිපක්‍ෂ (පිළිවික්) වශයෙන් සප්පටිභාග යයි කියනු ලැබේ. මෙය මෙහි සංක්‍ෂේපයයි. කුසල ධර්මයෙහි කුසල් ධර්ම යයි පැණැසින් දන්නේය. අකුසලයෙහි අකුසල් යනු ද එසේය. සාවජ්ජාදියෙහි ද මෙම නයම වේ. කළු සුදු ප්‍රතිපක්‍ෂයෙහි අයහපත් ධර්මවල යහපත් ධර්ම ප්‍රතිපක්‍ෂ වශයෙන්, යහපත් ධර්මවල අයහපත් ධර්ම ප්‍රතිපක්‍ෂ වශයෙන් යයි යම් නුවණැසින් දන්නේය. එබඳු ඇසක් නොවේ යයි මෙම නයින් සෙසු තැන්වල ද අර්ථය දතයුතුය. **අයං වුච්චති** යනු මෙබඳු වූ මේ පුද්ගලයා මෙලොව භොග සංහරණ ප්‍රඥා චක්‍ෂුස ද පරලොව අර්ථ සොයන නුවණැසද නොවීමෙන් අන්‍ධ යයි කියනු ලැබේ. දෙවනුව මෙලොව භොග සංහරණ නුවණැස ඇතිව පරලොව අර්ථසාධක නැතිවීමෙන් එකචක්‍ඛු යයි කියනු ලැබේ. තුන්වෙනුව දෙකම ඇතිවීමෙන් ද්විචක්‍ඛු යයි කියනු ලැබේ.
අවකුජ්ජ පඤ්ඤාදියෙහි **ධම්මං දෙසෙන්ති** යන උපාසකය, බණ ඇසීමට පැමිණියේ යයි තමාගේ කටයුතු අත්හැර දම් දෙසති. **ආදි කල්‍යාණං** යනු මුල කලණය, සොඳුරුය, නිවැරදි නිදොස් කොට දේසනා කරති. සෙසු පදවල ද මෙම නයම වේ. මෙහි **ආදි **යනු මුල පිහිටුවීමය. **මජ්ඣං** යනු කථා මැදය**. පරියොසානං** යනු සනිටුහනය. (නිශ්චය) මෙසේ ධර්මය දේශනා කරන්නේ මුලින් පටන්ගැනීම කලණය, සොඳුරුය, නිවැරදි කොටම දේශනා කරයි. මැද ද අවසානය ද එසේය. එහිද ආදි මධ්‍ය අවසාන ඇත. සතරපද ගාථාවකද ආදි මධ්‍ය අවසාන ඇත. එහි පළමුවන පාදය ආදියයි දෙවන තුන්වන පාද මැදය. සතරවන පාදය අවසානයයි. එක් අනුසන්ධියක් ඇති නිදානය ආදියයි. අනුසන්ධාන මැදය. ඉදමවොච යන අර්පනාව අවසානයයි. නොයෙක් අනුසන්ධි ඇත්තේ පළමු අනුසන්ධිය ආදියයි. ඉන්පසු එකක් හෝ නොයෙක් හෝ අනුසන්ධි මැදය. අවසන් අනුසන්ධිය අවසානයයි. මෙය දේශනා නයයි.
අනුසාසනයේ වනාහි සීලය ආදියයි. සමාධිය මැදය. විපස්සනාව අවසානයයි. සමාධිය හෝ ආදියයි. විපස්සනාව මැදයි. මාර්ගය අවසානයයි. විපස්සනාව හෝ ආදියයි. මාර්ගය මැදයි. ඵලය අවසානයයි. මාර්ගය හෝ ආදියයි. ඵලය මැදයි. නිවන අවසානයයි. දෙක දෙක හෝ කරන්නේ සීල සමාධි ආදියයි. විපස්සනා මග්ග මැදයි. ඵල නිබ්බාන අවසානයයි. **සාත්‍ථං** යනු අර්ථ සහිත කොට දේශනා කරති. **සබ්‍යඤ්ජනං** යනු අක්‍ෂර සම්පූර්ණ කොට දේශනා කරති. **කෙවලපරිපුණ්ණං** යනු සියල්ල සම්පූර්ණ කොට අඩු නැතිව දේශනා කරති. පරිසුද්ධං යනු අවුල් නැතිව ගැට නැතිව දේශනා කරති. **බ්‍රහ්මචරියං පකාසෙන්ති** යනු මෙසේ දේශනා කරන්නේ ද ශ්‍රේෂ්ඨ හැසිරීම වූ ශික්‍ෂා පද තුන ඇතුළත් ආර්ය අෂ්ටාංගික මාර්ගය ප්‍රකාශ කරති. **නෙව ආදිං මනසිකරොති** යනු මුලින් පටන්ගැනීම මෙනෙහි නොකරයි. **කුම්භො** යනු කලයයි. **නික්කුජ්ජො** යනු කට යටට හරවා තබන ලද **එවමෙවං** මෙහි කළය මුනින් නැමුවාක් මෙන් අවකුජ්ජපඤ්ඤ පුද්ගලයා දතයුතුය. ජලය ඉසින කාලය මෙනි. දහම් දෙසීම ලබන කාලය ජලය පෙරලෙන කාලය මෙනි. ඒ ආසනයේ සිටියහුට ඉගෙනීමට අසමත් කාලය. ජලයේ සටහනක් නැති කාලය මෙනි. නැගිටිනවිට සලකුණක් නැති කාලය දතයුතුය. **අයං වුච්චති** යනු මෙබඳු වූ මේ පුද්ගලයා අවකුජ්ජපඤ්ඤ යයි කියනු ලැබේ. අධොමුඛ පඤ්ඤසා යන අර්ථයයි.
**ආකිණ්ණානි** යනු බහන ලද. **සතිසෙම්මාසා පකිරෙය්‍ය** යනු අවසිහියෙන් විසුරුවන්නේය. **එවමෙව** යනු මෙහි උකුල මෙන් උච්ඡංග පුද්ගලයා දැකිය යුතුය. නොයෙක් නොයෙක් කැවිලි මෙන් නානා බුද්ධ වචනය. උකුලෙහි (ඔඩොක්කුවෙහි) නොයෙක් කැවිලි කමින් සිටින කාලය මෙනි. ආසන හිඳගෙන දහම් ඉගෙනගන්නා කාලය. නැගිටිනවිට අසිහියෙන් කැවිලි විසුරුවන කාලය මෙනි. නැගිට යනවිට සලකුණක් නොමැති කාලය දතයුතුය. **අයං වුච්චති** යනු මෙබඳු වූ මේ පුද්ගලයා උච්ඡංගපඤ්ඤ යයි කියනු ලැබේ. උච්ඡංගය සමාන පඤ්ඤා ඇත්තා යන අර්ථය වේ.
**උක්කුජ්ජො** යනු කට උඩට හරවා තබන ලද. **සණ්ඨාති** යනු පිහිටුවයි. **එවමෙවඛො** මෙහි කට උඩට හරවා තබන ලද කළය මෙන් පුථුපඤ්ඤ පුද්ගලයා දැකිය යුතුය. ජලය වත්කළ කාලය මෙනි. දේශනාව ලැබූ කාලය. ජලය පිහිටි කාලය මෙහි හිඳගන්නා කාලය. නොවැටෙන කාලය මෙන් නැගිට යනවිට සලකුණු ඇති කාලය දතයුතුය. **අයං වුච්චති** යනු මෙබඳු වූ මේ පුද්ගලයා පුථුපඤ්ඤ යයි කියනු ලැබේ. පැවරුණු ප්‍රඥාව ඇත යන අර්ථයයි.
අවීත රාගාදියෙහි යම්සේ සෝවාන් සකෘදාගාමීහු එසේ පෘථග්ජනයෝ ද පස්කම් ගුණයෙහි හා තුන් භවයෙහි ද පහනොවූ රාග ඇත්තෝ වෙති. නුවණ නැති බැවින් නොගන්නා ලදී. යම්සේ දක්‍ෂ වඩුවෙක් සරු ගස් ඇති වනයකට පිවිස මුල පටන් හමුවෙන හැම ගසක්ම නොකපයි. කර්මාන්තයට සුදුසු ගසක්ම කපයි. මෙසේ මෙහි භාග්‍යවතුන් වහන්සේ විසින් නුවණැති ආර්යයාට ගන්නා ලදී. පුහුදුන් පුඟුලා නුවණ නැති බැවින් නොගන්නා ලදැයි දතයුතුය. **කාමෙසු වීතරාගො** යනු පස්කම් ගුණයෙහි පහවූ රාගය ඇති. **භවෙසු-අවීතරාගො** රූප අරූප භවවල පහනොවූ රාගය ඇති.
පාසාණ ලෙඛූපාදියෙහි **අනුසෙති **යනු ප්‍රහීන නොවූ හෙයින් අනුසේති වේ. **න ඛිප්පං ලජ්ජති** යනු අතර නො නසියි. කල්පය ගෙවීමෙන් නසයි. **එවමෙව** යනු ඒ පුද්ගලයාගේ ක්‍රෝධය අනතුරුව දෙවන දිනයෙහි හෝ ඊළඟ දිනයෙහි හෝ නොනිවේ. කාලයක් පවතී. මරණයෙන්ම නිවේය යන අර්ථය වේ. **අයං වුච්චති** යනු මෙබඳු වූ මේ පුද්ගලයා සෙල් ලිපියක් මෙන් ක්‍රෝධ භාවයෙන් කලක් සිටින හෙයින් **පාසාණ ලෙඛූපමො** යයි කියනු ලැබේ.
**සො ච බවස්ස කොධො** යනු හේ ස්වල්ප වූ කරුණෙහි වහා කිපෙන ක්‍රෝධ ඇත්තේ වේ. **න චිරං** යනු චිරනොවන අප්‍රහීන බැවින් අනුව නිදයි. යම්සේ පොළොවෙහි ඇද කරන ලද ඉර සුළඟ ආදියෙන් වහා නැසේ. මෙසේම වහා උපන් ක්‍රෝධය ද වහා නිවේ යන අර්ථයයි. **අයං වුච්චති** යනු එබඳු වූ මේ පුද්ගලයා පොළොවෙහි ඉර මෙන් කිපෙන ස්වභාවයෙන් කලක් නොපවතීය යයි **පඨවිලේඛූපමා** යයි කියනු ලැබේ.
**ආගාළ්හෙන** යනු දැඩි සේ, කර්ම ඡේදනයෙන්, තද වචනයෙන්. **ඵරුසෙන** කණට සුවයක් නැති. **අමනාපෙන** සිතට සුවයක් නැති. **සංසන්‍දති** යන එකක් වේ. **සන්‍ධීයති** ගලපයි. **සම්මොදති** යනු නිතරම වේ. නොහොත් **සංසන්‍ධති **යනු සිතේ සහ ක්‍රියාදියෙහි සිතින් එකතු කිරීමට යයි. කිරි හා දියර මෙන් ඒකීභාවයට පැමිණේ යන අර්ථයයි. **සම්මොදතී** යනු උද්දේස ප්‍රශ්න ආදියෙහි වචන හා ක්‍රියාවල වචනයෙන් එක් කොට ගැනීමය. විදේශ රටකට ගිය තැනැත්තා ද ප්‍රිය සහායකයකු මෙන් ප්‍රියභාවයට පැමිණේය යන අර්ථයයි. තවද කටයුතු කාරණාවලදී ඔවුන් සමග මුලින්ම ඒක ක්‍රියාභාවයට එළඹෙන්නේ සසඳයි. මැද තෙක් පවත්වන්නේ සන්‍ධි වේ. අවසානය දක්වා නොනවතින්නේ සම්මෙදති යයි දතයුතුය. **අයං වුච්චති** යනු එබඳු වූ මේ පුද්ගලයා දියේ ඉරක් මෙන් වහා සැසඳීමෙන් උදක ලේඛූපම යයි කියනු ලැබේ.
පොත්‍ථකූපමාවල යම් උපමාවකින් ඔව්හු පොත්‍ථකූපමා යයි කියනු ලබති. ඒ උපමාව දැක්වීමට තයො පොත්‍ථකා යනාදිය කියන ලදී. එහි **නවො** යනු අළුතෙන් වියන ලද. **පොත්‍ථකො** යනු හන වැහිරි සාටකයයි. **දුබ්බණ්ණො** යනු වර්ණ වෙනස් කිරිමය**. දුක්‍ඛ සම්ඵස්ස** යනු රළු ස්පර්ශයයි. **අප්පගෙයා** යනු ඉතා බොහෝ වටිනා කහවණුවක් වටී. **මජ්ඣිමො** යනු පරිභෝගයෙන් මැද එය වනාහි අළුත්බව ඉක්මවා පිරුණු බවට නොපැමිණියේ වේ. මැද පිරිබෝ කල්හිද දුර්වර්ණ වූයේද රළු ස්පර්ශය වූයේද වටිනාකම අඩු වූයේද වේ. බොහෝ අගය ඇත්තේ අඩක් අගී. දිරුණු කාලයේ අඩ මසක් හෝ කාකයෙක් (තුට්ටුව) අගී. **උක්‍ඛලි පරිමජ්ජං** යනු කළු හැලිය පිසදැමීම.
**නවො** යනු උපසම්පදාවෙන් පස්වසට අඩු. උපතින් සැට වයස් වූවක නවකමය. දුබ්බණ්ණතාය යනු ශරීර වර්ණයෙන්ද ගුණ වර්ණයෙන් දුර්වර්ණ බැවින්. පිරිස් මැද හිඳින දුස්සීලයා හේ නිෂ්තේජස් බැවින් ශරීර වර්ණය ද දියුණු නොවේ. ගුණ වර්ණය ගැන කිවයුත්තක් නැත. **යෙ ඛො පනස්ස** යනු ඔහුගේ උපස්ථායකයෙක් හෝ ඤාති මිත්‍ර කෙනෙක් හෝ මේ පුද්ගලයා සේවනය කරති. **තෙසං** යනු ඒ පුද්ගලයන්ගේ ෂට් ශාස්තෲන් සේවනය කරන මිථ්‍යාදෘෂ්ටිකයන්ගේ මෙන් දෙව්දතුන් සේවනය කරන කෝකාලිකාදීන්ගේ මෙන් ද ඒ සේවනය බොහෝ කලක් අහිත පිණිස දුක් පිණිස පවතී. මජ්ඣිමො යනු පස්වස් කාලයේ සිට නව වර්ෂ කාලය තෙක් මජ්ඣිම නම් වේ. **ථෙරො** යනු දස වර්ෂයේ පටන් ථෙරො නම් වේ. **එවමාහංසු **යනු මෙසේ කියති. **කින්නු ඛො තුය්හං** බාලයෙකුට කථා කිරීමේදී යන අර්ථය කියන ලදී. තථාරූපං යනු එබඳු ජාති, එබඳු ස්වභාවය උක්‍ඛෙපනීය කර්මයට හේතු වූ.
කාසිකවත්‍ථ උපමාවල කසී වස්ත්‍ර නම් කපුඅංසු ගෙන කටින ලද නූලෙන් වියන ලද සියුම් වස්ත්‍රයයි. එය අළුතෙන් වියූ විට අගය අධිකය. පරිභොග මධ්‍යමය විස්සක් තිහක් දහසක් අගී. දිරුණු කාලයෙහි ද අටක් දහයක් දහසක් වටී.
**තෙසං තං හොති** යනු ඒ සම්මා සම්බුදුවරුන් සෙව්නා මෙන් එය සේවනය බොහෝ කල් දියුණුව පිණිස, සැප පිණිස පවතී. සම්මා සම්බුදු කෙනෙකුන් නිසා අද දක්වා මිදෙන සත්ත්වයින්ගේ ප්‍රමාණයක් නැත. එසේම සැරියුත් හිමි මහ මුගලන් හිමි අවසේස අසූමහ ශ්‍රාවකයන් නිසා ස්වර්ගයට ගිය සත්ත්වයන්ගේ ප්‍රමාණයක් නැත. අද දක්වා උන්වහන්සේලාගේ දර්ශනය අනුව පිළිපන් සත්ත්වයින්ගේ ද ප්‍රමාණයක් නැත. **ආධෙය්‍යං ගච්ඡති** යනු ඒ මහා ස්ථවිරයන්ගේ අර්ථ නිශ්‍රිත වූ වචන සුවඳ කරඬුවෙහි කාසික වස්ත්‍රය මෙන් තබා යයි. එසේ උත්තම අංගය වූ හිසෙහි හෘදයේ ද තැබිය යුතුයයි යයි. මෙහි සෙස්ස කියන ලද ආකාරයෙන්ම දතයුතුය.
සුප්පමෙය්‍යාදියෙහි **සුඛෙන පමෙතබ්බො** යනු පහසුවෙන් මැණිය හැකි. **ඉධ** යනු මේ සත්ත්ව ලෝකයෙහි. **උද්ධත** ආඩම්බරයෙන් යුත්. **උන්තළ** උඩට විහිදුණු බට. හිස් මානය උඩට ඔසවා සිටී යන අර්ථයයි. **චපලො** පාත්‍රය සැරසීම් ආදි චපලබවින් යුත්, **මුඛරො** දොඩමලු. **විකිණ්ණ වාචා** අසංවර වචන. **අසමාහිත** සිතේ එකඟකමක් නැති. **විබ්භන්ත චිත්ත** භ්‍රාන්ත සිත. භ්‍රාන්ත දෙන භ්‍රාන්ත මුවදෙන සමාන. **පාකටින්‍ද්‍රියො** විවෘත ඉන්‍ද්‍රිය. **අයං වුච්චති** එබඳු වූ මේ පුද්ගලයා සුප්පමෙය්‍ය යයි කියනු ලැබේ. යම්සේ දිය ස්වල්පයක ප්‍රමාණය පහසුවෙන් ගනී. එසේම මේ අගුණ අංගවලින් යුත් පුද්ගලයාගේ ප්‍රමාණය පහසුවෙන් ගනී. එහෙයින් ඔහු සුප්පවෙය්‍ය යයි කියන ලදී. එනිසා ඔහු සුප්පමෙය්‍ය යයි කියනු ලැබේ.
**දුබ්බෙන ජමෙතබ්බො** දුකින් මිනිස් යුතු. අනුද්ධතාදියට කියන ලද්ද ප්‍රතිපක්‍ෂ වශයෙන් දතයුතුය. **අයං වුච්චති** මෙබඳු රූප වූ මේ පුද්ගලයා දුප්පමෙය්‍ය යයි කියනු ලැබේ. යම්සේ මහා සමුද්‍රයෙහි ප්‍රමාණය දුකසේ ගනී. එසේම මේ ගුණාංගවලින් යුත් තැනැත්තාගේ ප්‍රමාණය දුකසේ ගනී. ඔහු අනාගාමි ද ක්‍ෂීණාශ්‍රවයාද කිවයුතු බවට පැමිණේ. එහෙයින් ඔහු දුප්පමෙය්‍ය යයි කියනු ලදී.
ප්‍රමාණ කළ නොහැකි නිසා **අප්පමෙය්‍යො** වේ. යම්සේ අහසෙහි ප්‍රමාණය ගැනීමට නොහැකි සේ ක්‍ෂීණාශ්‍රවයා ද අප්පමෙය්‍ය යයි කියන ලදී.
න සෙවිතබ්බාදියෙහි **න සෙවිතබ්බ** යනු ලඟට නොඑළඹිය යුතුය**. න භජිතබ්බො** යනු නො ඇලිය යුතුය. **ත පයිරුපාසිතබ්බො** සමීපයෙහි හිඳගැනීම් වශයෙන් නැවත නැවත සේවනය නොකළ යුතුය. **හීනො හොති සීලෙන** ආදියෙහි ගැනීමේ හීන බව දතයුතුය. යමෙක් පන්සිල් රකීද ඔහුව දස සීලය රකින්නා විසින් සේවනය නොකළ යුතුය. යමෙක් දස සිල් රකීද ඔහුට සිව් පිරිසිදු සිල් රකින්නා විසින් හා සේවනය නොකළ යුතුය. **අඤ්ඤත්‍ර අනුද්දයා අඤ්ඤත්‍ර අනුකම්පා** යනු අනුද්දයාවද අනුකම්පාවද තබා තමාගේ අර්ථය සඳහා වූ මෙබඳු පුද්ගලයා නොසෙවිය යුතුය. දයාව අනුකම්පාව වශයෙන් ඔහු වෙත එළඹීමට වටී.
**සදිසො හොති** මාන වේ. **සීලකථං ච නො භවිස්සති** මෙසේ සමාන සීල වූ අපට සීලයම අරබයා කථා වන්නේය. **සා ච නො ඵාසු භවිස්සති** ඒ අපගේ කථා දවසක් වුවත් පවතින්නේය. අතරමග කඩවීමක් නොවන්නේය. සීලවන්තයන් දෙදෙනෙක් අතුරෙන් එක්කෙනෙකුගේ සීල වර්ණනාව කියන කල්හි අනිත් තැනැත්තා සතුටු වෙයි. එහෙයින් ඔවුන්ගේ කථා පහසු ද පැවතීමද වේ. එක් දුස්සීලයෙක් ඇති කල්හි දුස්සීලයාගේ සීලකථාව දුක්කථා මිස සීලකථා නොවේ. පහසුද පවතින්නේ ද නොවේ. සමාධි පඤ්ඤා කථාවලද මෙම නයම වේ. සමාධිලාභීන් දෙදෙනෙක් සමාධි කථාව පඤ්ඤාවන්තයෙක් පඤ්ඤා කථාව ද කියති. රැය හෝ දවාල ඉක්මෙනවා නො දනිති.
**සක්කත්‍වා ගරුං කත්‍වා** සත්කාර ද ගරුකාරද කොට. **අධිකො හොති** අතිරේකයක් වේ. **සීලක්‍ඛන්‍ධං** සීල රාශිය. **සීලං පරිපූරෙස්සාමි** ඒ අතිරේක සීලය පුද්ගලයා නිසා තමාගේ සම්පූර්ණ නැති සීල රාශිය සම්පූර්ණ කරමි. **තත්‍ථ තත්‍ථ පඤ්ඤාය අනුග්ගහෙස්සාමි **මෙහි සීලයේ අසත්පාය අනුපකාර ධර්ම හැර සත්පාය උපකාර ධර්ම සේවනය කරන්නේ ඒ ඒ තැන සීලරාශිය ප්‍රඥාවෙන් අනුගෘහීතය. සමාධි පඤ්ඤා ඛන්‍ධවල ද මෙම නයම වේ.
ජිගුච්ඡිතබ්බාදියෙහි **ජිගුච්ඡිතබ්බො** යනු අසූචි මෙන් පිළිකුල් කළයුතුය. **අථ ඛො නං** ඉක්බිතිව මොහුගේ. **කිත්ති සද්දො** කථා ශබ්දය. **එවමෙවං** මෙහි අසූචි වළ මෙන් දුස්සීලයා දතයුතුය. අසූචි වළෙහි වැටී සිටි නහර සර්පයා මෙහි දුස්සීල පුද්ගලයා. වැසිකිලි වළෙන් ගොඩගත් ඒ සර්පයා විසින් පුරුෂයාගේ ශරීරය වෙළාගත් නමුත් දෂ්ට නොකළ බව මෙනි. දුස්සීලයා ඇසුරුකරන ඔහුගේ කාර්යය නොකරන ස්වභාවය. ශරීරය අසූචියෙන් වැකී සර්පයා ගතකරන කාලය මෙනි. දුස්සීලයා ඇසුරු කරන්නාගේ නින්දාව ඇතිවන කාලය දතයුතුය.
**තින්‍දුකාලානං** තිඹිරිගස් ගිනිපෙනෙල්ල. **භීය්‍යොසොමත්තාය විච්චිටායති** එය ඇවිලෙන්නේ බොහෝසෙයින් සද්ද පවතී. ස්වභාවයෙන්ම පතුරු ගැලවෙනවිට ද සද්ද පවතී. විච්චිටායති යන ශබ්ද කරයි. ගැටුණු විට වැඩියක් ශබ්ද කරයි යන අර්ථයයි. **එවමෙවං** මෙසේම ක්‍රෝධ පුද්ගලයා තමාගේ ස්වභාවයෙන්ම ආඩම්බරයෙන් චණ්ඩව හැසිරේ. අල්පමාත්‍ර වචනයක් කීවිට ද මා වැන්නෙකුට මෙසේ කියතියි වැඩියක් ආඩම්බර වන්නේ චණ්ඩව හැසිරේ. **ගුථකූපො** අසූචි පිරුණු වළ. අසූචි රාශියක් හෝ. මෙහි උපමා සංසන්දනය පෙර නයින්ම දතයුතුය. **තස්මා එවරූපො පුග්ගලො අජ්ඣුපෙක්‍ඛිතබ්බො න සෙවිතබ්බො** යම්හෙයින් අධිකව ඇසුරු කිරීමෙන් අධිකව ඔහු වෙත එළඹීමෙන් ද කිපේමය. කිම, මෙයින් ඉවත් වන්නේ ද කිපේමය. එහෙයින් පිදුරු ගිනි මෙන් මධ්‍යස්ථ විය යුතුය. නො සෙවිය යුතුය. කිම කියන ලද්දේ වේ. යමෙක් පිදුරු ගින්නට ඉතා ළංවී තැවෙයි. ඔහුගේ සිරුර දැවේ. යමෙක් යමෙක් බොහෝ ඈත්වී තැවෙයි. ඔහුගේ සීතල නොසංසිඳේ. නොඑළඹ ඈත්නොවී මධ්‍යස්ථ භාවයෙන් තපින්නාට සීතල සංසිඳේ. ශරීරය ද නොදැවේ. එහෙයින් පිදුරු ගින්න මෙන් ක්‍රෝධ පුද්ගලයා මධ්‍ය ස්වභාවයෙන් මධ්‍යස්ථ විය යුතුය. නො සෙවිය යුතුය. භජනය නො කළ යුතුය. පයුරුපාසනය නොකළ යුතුය.
**කල්‍යාණමිත්තො** යනු පිරිසිදු මිත්‍රයාය. **කල්‍යාණ සහායො** කලණ සහායකයාය. **සහායො** සමගාමීව එකට හැසිරෙන්නා. **කල්‍යාණ සම්පවංකො** යනු කලණයන් කෙරෙහි පිරිසිදු පුද්ගලයන් කෙරෙහි මහත් ඇදය. ඊට නැමුණු ඊට පහත් වූ ඊට නැමුණු මනස යන අර්ථයයි.
සීලෙසු පරිපූරකාරී ආදියෙහි **සීලෙසු පරිපූරකාරිනො** යනු මේ ආර්ය ශ්‍රාවකයෝ මාර්ග බ්‍රහ්මචර්යාවට ආදිභූත වූ යම් ඒ මේ ආදි ක්‍රම චරියක සතර පරිජි මහ සිකපද, ඒවා නො ඉක්මවීමෙන් යම් ඛුද්දානු ඛුද්දකවලට පැමිණෙත් ද, ඒවායින් නැගිටීමෙන් මානත් ආදි පිළියම් යෙදීමෙන්) සීලය කෙරෙහි කළයුතු සියළු දේ කරන්නේ යයි සීලෙසු පරිපූරකාරිනො යයි කියනු ලැබේ. සමාධි උවදුරු වනාහි කාමරාග ව්‍යාපාදයන්ගේ ප්‍රඥාවට උපද්‍රව නම් සත්‍යය වඩන මෝහයේ මුළා නොවීම පිණිස සමාධි පඤ්ඤා වඩන්නේ ද සමාධි පඤ්ඤාවල කළයුතු දේ මාත්‍ර ප්‍රමාණයෙන් ප්‍රදේශ මාත්‍රයම කරත් යයි සමාධියෙහි ද ප්‍රඥාවෙහිද අවශ්‍ය ප්‍රමාණයෙන් කරන්නෝ යයි කියනු ලැබේ. මේ උපායෙන් ඉතිරි නය දෙකෙහි අර්ථය දතයුතුය.
එහි තවද සූත්‍රාන්ත නයක් -
‘මහණෙනි, මෙහි භික්‍ෂුව සීලය සම්පූර්ණ කරන්නේ වේ. සමාධියෙහි ප්‍රමාණවත් සේ කරන්නේ ප්‍රඥාවෙහි ප්‍රමාණවත් සේ කරන්නේ හේ යම් ඒ කුඩා අනුකුඩා සිකපදවලට පැමිණියේද නැගී සිටින්නේද වේ. ඊට හේතු කවරේද? මෙහි භික්‍ෂුව නුසුදුස්සෙක් නොවේ යයි කියන ලදී. යම් ඒ ආදි බ්‍රහ්මචරියක බ්‍රහ්මචර්යාවට සුදුසු ශික්‍ෂා පදවල තිරසීලී වේ. සිටිසුළු වූයේ සමාදන් වූ ශික්‍ෂා පදවල හික්මෙයි. හෙතෙම සංයෝජන තුන ක්‍ෂීණ කොට සෝවාන් වූයේ වේ. නොවැටෙන ස්වභාවය ඇත්තේ නියත වූ සම්බෝධිය (අවබෝධයට) පරායන වූයේ වේ. මහණෙනි, මෙහි භික්‍ෂුව සීලයෙහි සම්පූර්ණ වේ. සමාධියෙහි සම්පූර්ණ වූයේ වේ. ප්‍රඥාවේ ප්‍රමාණවත් වූයේ හෙතෙම යම් ඒ මේ ශික්‍ෂා පදවල හික්මෙයි. හෙතෙම ඕරම්භාගිය පහේ...... නො නවතින ස්වභාව ඇත්තේ ඒ ලෝකයෙන් මහණෙනි, මෙහි භික්‍ෂුව සීලයෙහි සම්පූර්ණ වූයේ සමාධියෙහි සම්පූර්ණ වූයේ ප්‍රඥාවේ සම්පූර්ණ වූයේ හෙතෙම යම් ඒමේ කුඩා අණුකුඩා....ශික්‍ෂාපද හික්මෙයි. හෙතෙම ආශ්‍රවයන්ගේ ක්‍ෂය........ පැමිණ වාසය කරයි.
සත්‍ථාර නිර්දේශයෙහි **පරිඤ්ඤං පඤ්ඤපෙති** යනු ප්‍රහානය සමතික්‍රමණය පණවයි. **තත්‍ර** ඔවුනතර තිදෙනෙකු කෙරෙහි තෙන දට්ඨබ්බො ඒ පැණවීමෙන් ඒ ශාස්තෲවරයා රූපාවචර සමාපත්තිලාභී යයි දැකිය යුතුය යන අර්ථයයි. දෙවන වාරයෙහි ද මෙම නය වේ. **සම්මා සම්බුද්ධො සත්‍ථා තෙන දට්ඨබ්බො** ඒ තීර්ථකයන් විසින් අසා ධාරණ පැණවීමෙන් මේ තුන්වන ශාස්තෲවරයා සර්වඥ බුද්ධ යයි දතයුතුය. තීර්ථකයෝ කාමයන්ගේ පරිඥාව (දැනීම) පණවන්නේ රූපභවය කියයි. රූපයන්ගේ දැනීම පනවන්නේ අරූප භවය කියායි. වේදනාවන්ගේ දැනීම පණවන්නේ අසංඥභවයට කියති. මනාව පණවන්නේ මෙසේ පණවන්නේ නම් මනාව පැණවීමට හැකි නොවෙති. සම්මා සම්බුද්ධයන් වහන්සේ වනාහි කාමයන්ගේ ප්‍රහානය දැනීම අනාගාමී මාර්ගයෙන් පණවති. රූප වේදනාවන්ගේ ප්‍රහාන දැනීම රහත් මාර්ගයෙන් පණවති. **ඉමෙ තයො සත්‍ථාරා** මේ දෙදෙනා බාහිරකය. එක සම්මා සම්බුද්ධ යයි මේ ලෝකයෙහි ශාස්තෲවර තිදෙනා නමි.
දෙවන සත්‍ථාර නිර්දේශකයෙහි **දිට්ඨෙ චෙව ධම්මෙ** යනු මේ ආත්ම භාවයෙහි. **අත්තානං සච්චකො ථෙතකො පඤ්ඤපෙති** යනු අත්තා නම් එකෙක් ඇත. නිත්‍යය, ධ්‍රවය, සදාකාලිකය, විද්‍යමානය, ස්ථිරයයි පණවයි. **අභිසම්පරායඤ්ච** යනු වෙනත් ආත්ම භාවයක මෙසේම පණවයි. මෙහි සෙස්ස කියන ලද නයින්ම දතයුතුය.
4. චතුක්ක නිද්දේස වර්ණනාව
චතුක්ක නිද්දේශයෙහි **අසප්පුරිසො** යනු ලාමක පුරුෂයාය. ප්‍රාණය හෙළීම (විනාශ කිරීම) **පාණාතිපාතී** වේ. නොදුන් දේ ගැනීම වන්නේ **අදින්නාදානායි.** කාමයන්හි වැරදි ලෙස හැසිරේනුයි **කාමෙසු මිච්ඡාචාරී**. බොරු කියානුයි **මුසාවාදී**. සුරාමේරය මද්‍ය ප්‍රමාදයෙහි සිටීනුයි **සුරාමෙරය මජ්ජපමාදට්ඨායි.**
** පාණාතිපාතෙ සමාදිපෙති** යනු යම්සේ ප්‍රාණය නැති කෙරේද? එසේ ඔහු එහි ගැනීම ගන්වයි. සෙස්සෙහි ද මේ නයමය. **අයං වුච්චති** එබඳු වූ මේ පුද්ගලයා යම්හෙයකින් තමා කරන ලද්දෙහි ද දුසිල්බවින් යුක්ත වේ. යමෙකු එහි සමාදන් කරවා නම් ඒ පවේ භාගයක දායාදය හිමි වේ. එනිසා අසත්පුරුෂයා විසින් අසප්පුරිසතර යයි කියනු ලැබේ. **සප්පුරිසො** යනු උතුම් පුරුෂයාය.
**සප්පුරිසතරො** යනු තමා විසින් කරන ලද්දෙහි සුසීලයෙන් යුක්තව යමෙකු සමාදන් කරවූයේ ද ඒ පිනේ අඩකඩ දායාද වන බැවින් උත්තමපුරිසෙන උත්තම පුරිසතර වේ.
**පාපො** යනු අකුසල කර්මපථ සංඛ්‍යාත දසවිධ පවින් යුක්ත වූයේ.
**කල්‍යාණො** යනු දසවිධ කල්‍යාණ ධර්මයෙන් යුක්ත වූයේ පිරිසිදුය. සොඳුරුය. මෙහි සෙස්ස යට කියන ලද නය අනුව නොගැඹුරු අරුත් ඇත්තේමය.
[missing trans]
සාවජ්ජාදියෙහි **සාවජ්ජො** යනු දෝස සහිතය. **සාවජ්ජෙන කාය කම්මෙන** යනු දොස් සහිත වූ ප්‍රාණඝාතාදි කායකර්මයෙන්. සෙස්සෙහිද මෙම නයයි. **අයං වුච්චති** එබඳු වූ මේ පුද්ගලයා තුන්දොරින් රැස්කරන කර්මයේ සදොස් බැවින් අසුචි කුණප ආදියෙන් යුත් ප්‍රදේශයක් මෙන් සාවද්‍ය යයි කියනු ලැබේ.
**සාවජ්ජෙන බහුලං** යමෙකුගේ සාවද්‍ය කර්මම බොහෝ වේද? අනවද්‍ය කර්ම අඩුවේද? හෙතෙම සාවද්‍ය බහුල වූ කාය කර්මයෙන් යුක්ත අල්ප වූ අනවද්‍යයෙන් යුක්ත හයි කියනු ලැබේ. සෙස්සෙහි ද මෙම නයම වේ. කවරෙක් නම් මෙබඳු වේද? යමෙක් ගමෙහි හෝ නිගමයෙහි ධර්මතාව බැවින් කිසිවිට උපෝසථය සමාදන් වේ. සිල් පුරයි. **අයං වුච්චති** මෙබඳු රූප වූ මේ පුද්ගලයා තුන් දොරෙන් රැස්කරන කර්මයෙන් සාවද්‍යයේම බහුල බැවින් අනවද්‍යයේ අල්ප බැවින් වජ්ජබහුලො යයි කියනු ලැබේ.
යම්සේ එක් ප්‍රදේශයක දුර්වර්ණ දුර්ගන්ධ පුෂ්ප රැස්කොට ඇත. ඒවා මත ඉද්ද පලොල් කෝඹු වැටී ඇත. මේ පුද්ගලයා එසේ යයි දතයුතුය. යම්සේ වනාහි එක් ප්‍රදේසයක කෝඩු ඉද්ද පලොල් මල් රැස් කොට තිබේ. ඒවා මත දුර්වර්ණ දුර්ගන්ධ ඩෙබර මල් වැටී ඇත. තුන්වන පුද්ගලයා මෙබඳු යයි දතයුතුය. සතරවැන්නා තුන්දොරින් රැස්කරන කර්මයේ නිදොස් බැවින් චතුමධුරයෙන් පිරුණු රන් තලියක් මෙන් දතයුතුය. ඔවුන් අතරෙහි පළමුවැන්නා අඳබල් පුහුදුන් පුඟුලෙකි. දෙවැන්නා අතරින්පතර කුසල් කරන්නේ ලෞකික පෘථග්ජනයෙකි. තුන්වැන්නා සෝවාන් වූවෙකි. සකෘදාගාමි අනාගාමිහුද මොහු සමග සංග්‍රහ කරන ලදී. සතරවැන්නා ක්‍ෂීණාශ්‍රවයන් වහන්සේය. හෙතෙම වනාහි ඒකාන්තයෙන් අනවද්‍යම වේ. මෙය අංගුත්තර අටුවා කථා නය වේ.
උග්ඝටිතඤ්ඤු ආදියෙහි **උග්ඝටිතඤ්ඤු** යනු මෙහි ගලවා දැමීම නම් ඤාණ ගලවා දැමීමයි. ඤාණයෙන් ගලවා දමන ලද ඇසිල්ලෙහි දැනගනී යන අර්ථයයි. **සහඋදාහටවෙලාය** යනු කීමෙහි. කියන ලද ඇසිල්ලෙහිම. **ධම්මාභිසමයො** යනු සිව්සස් නුවණ සමග අවබෝධය. **අයං වුච්චති** මේ සතර සතිපට්ඨාන යනාදි නයින් සංක්‍ෂේපයෙන් මාතෘකාව තබන කල්හි දේශනා අනුසාරයෙන් ඤාණය යවා රහත්වීමට සමත් පුද්ගලයා උග්ඝටිතඤ්ඤු යයි කියනු ලැබේ.
විස්තරය, විස්තරයෙන්ම අර්ථය දනී යයි **විපචිතඤ්ඤු** වේ. **අයං වුච්චති** සංක්‍ෂේපයෙන් මාතෘකා තබා විස්තර වශයෙන් අර්ථය බෙදන කල්හි රහත්බවට පැමිණීමට සමත් මේ පුද්ගලයා විපචිතඤ්ඤු යයි කියනු ලැබේ.
උද්දේසාදියෙන් පැමිණවිය යුතු යනු **නෙය්‍යො** වේ. **අනුපුබ්බෙන ධම්මාභිසමයො හොති** යනු අනුක්‍රමයෙන් රහත්බවට පැමිණීම.
අක්‍ෂර පදම මොහුට පරම (අවසාන) යයි **පදපරම **වේ. ඒ ආත්මභාවයෙහි ධර්මය අවබෝධ නොවේ. **න තාය ජාතියා ධම්මාභිසමයො හොති **යනු ඒ ආත්මභාවයෙන් විදර්ශනාව හෝ මාර්ගය හෝ ඵලය හෝ නිපදවීමට නොහැකිය යන අර්ථය වේ.
යුත්තපටිභානාදියෙහි ඤාණයට ද ඤාණයට එළඹි වචන ද පටිභාන යයි කියනු ලැබේ. මෙහි එය අදහස් වේ. අර්ථයෙන් යුක්ත වූ ද ඤාණයෙන් යුක්ත වූ ද ප්‍රතිභානය මොහුට ඇත්තේය යනු **යුත්තපටිභානො** වේ. විචාරන ලද අනතුරුවම ප්‍රකාශ කරන්නට අසමත් බැවින් නො මුත්ත පටිභානය මොහුට ඇත්තේය යනු **නො මුත්තපටිභානො** වේ. මේ නයින් සෙස්ස දැනගත යුතුය. මෙහි වනාහි පළමුවැන්නා ඇසිල්ලක් විමසා යුතු දේම දකියි. තිපිටක චූලනාග ස්ථවිරයන් වහන්සේ මෙනි. උන්වහන්සේ වනාහි ප්‍රශ්නයක් විචාරන විට, විග්‍රහකොට යුක්ත ප්‍රයුක්ත කරුණුම කියති.
දෙවැන්නා විචාරන ලද අනතුරුව යම් ඒ මේ වචනයකින් වසා තබයි. (පිළිබහයි) විමසා ද යුතු වූ දේ නොදකියි. වතුනිකායික පණ්ඩිත තිස්ස ස්ථවිරයන් වහන්සේ මෙනි. උන්වහන්සේ වනාහි ප්‍රශ්නයක් විචාරන කල්හි ප්‍රශ්න විචාරීම අවසන් වනතුරු නොසිට යම් ඒ මේ දෙයක් කියති. උන්වහන්සේ වචනාර්ථය විමසනු ලබන්නේ කිසිතැනක නොනවතී.
තුන්වැන්නා විචාරන සමකාලයෙහිම යුතු දේ දකියි. එකෙණෙහිම වචන ප්‍රකාශ කරයි. තිපිටක චූලාභය ස්ථවිරයන් වහන්සේ මෙනි. උන්වහන්සේ වනාහි ප්‍රශ්නයක් විචාරන ලද්දේ යුතු දේ හා ඒ සමග බැඳුණු දේ (යුක්තපයුක්ත) ඉක්මනින් කියති.
සතරවැන්නා විචාරන ලද්දේම යුතු දේ නොදකියි. යම් දෙයකින් වසන්නට ද නොහැකි වේ. නොබැඳුනාකාර ගිලුනෙක් වේ. ලාලුදායි තෙරුන් මෙනි.
ධම්මකථිකයන් අතරෙහි **අප්පඤ්ච භාසති** යනු පැමිණි පිරිසට ස්වල්පයක් කියයි. **අසහිතඤ්ච** යනු කියන්නේ ද අරුත් සහිතව කරුණු සහිතව නොකියයි. **පරිසාචස්ස න කුසලාහොති** යනු ඇසීමට හිඳගත් මොහුගේ පිරිස ද යුතු අයුතු, කරුණු කාරණා, සිලිටු නොසිලිටු නොදනී යන අර්ථය වේ. **එවරූපො** මේ තෙමේ එබඳු ජාතියේ බාල ධර්ම කථිකයෙකි. ඒ ජාතියේ බාල පිරිසෙහිම ධර්මකථික නාමය ලබයි. මෙම නයින් සියළුතන්හි අර්ථය දතයුතුය. මෙහිද දෙදෙනෙක්ම ස්වභාව ධර්මකථිකයෝ වෙති. ඉතිරි අය ධර්මකථිකයන්ගේ අතරෙහි පිවිස සිටින නිසා මෙසේ කියන ලදී.
වලාහක උපමාවෙහි **වලාහක** යනු මේඝයයි. **ගජ්ජිතා** යනු අහස ගිගුරුමය. එහි ගොරවා නොවසින බව මෙනි. මිනිස්සු අහස ගොරවයි. සරු අස්වැන්නක් වන්නේ යයි බීජ වපුරති. ඉක්බිති නො වසින කල්හි කෙතේ බීජ කෙතෙහිම නැසේ. ගෙයි බීජ ගෙයිම නැසෙතැයි දුබික් වේ. ගොරවා නොවසින ස්වභාවය ද පවිටුය. මිනිස්සු මේ කාලයෙහි නොවසීය. වගල් කුඹුරුම වපුරති. ඉක්බිති වැසි වැස බීජ මහසමුදුරට පමුණුවයි. දුර්භික්‍ෂයක්ම වේ. ගොරවා වසින බව වනාහි යහපත්ය. එකල සුභික්‍ෂ වේ. නො ගොරවා නොවසින බව ඒකාන්තයෙන්ම පවිටුය.
**භාසික හොති නො කත්තා** දැන් ග්‍රන්ථධූරය පුරමියි විදර්ශනා ධුරය පුරමියි කියමන පමණකි. උද්දේසය නොගනියි. කමටහන් භාවනා නොකරයි.
**කත්තා හොති න භාසිතා **ග්‍රන්ථධූරය පුරමියි විදර්ශනා ධුරය පුරමියි නොකියයි. කාලය පැමිණි කල එය සම්පාදනය කරයි. මෙනයින් ඉතිරි ඒවාද දතයුතුය. මේ සියල්ල ප්‍රත්‍ය දායකයින්ටම කියන ලදී. එක්කෙනෙක් අසවල් දිනයෙහි දානය දෙමියි සංඝයාට ආරාධනා කරයි. පැමිණි කල නොකරයි. මේ පුද්ගලයා පිනින් පිරිහෙයි. භික්‍ෂු සංඝයා ද ලාබයෙන් පිරිහෙයි. තවකෙනෙක් සංඝයාට ආරාධනා නොකොට සත්කාර කොට භික්‍ෂූන් පමුණුවන්නෙමි. ලබයි. අන් සියළුතන්හි ආරාධනා කරන ලද්දේ වේ. මේ තෙමේ ද පිනින් පිරිහෙයි. සංඝයා ද ඒ ලාබයෙන් පිරිහෙයි. තවකෙනෙක් පළමුව සංඝයාට ආරාධනා කොට පසුව සත්කාර කොට දන් දෙයි. මේ තෙමේ කෘත්‍යකාරී (කළමනාකාරී) වේ. තව කෙනෙක් සංඝයාට ආරාධනා නොකරයි. දන් නොදෙයි. මේ පවිටු පුද්ගලයා යයි දතයුතුය.
මූසික උපමාවල **ගාධං කත්තා නො වසිතා** තමාගේ ආශ්‍රයෙහි ගුලක් වළක් කනියි. එහි නොවසයි. වෙන කිසිතැනක වසයි. මෙසේ බළල් ආදි සතුරු වසයට යයි. ඛත්තා යනු ද පාඨයකි. **වසිතා නො ගාධං කත්තා** නො කනියි. අනුන් කැනූ ගුලේ වසයි. මෙසේ දිවි රකී. තුන්වැන්නා දෙකම කරයි. දිවි රකී. සතරවැන්නා දෙකම නොකරයි. සතුරු වසයට යයි. මෙම උපමාවෙන් උපමිත වූ පුද්ගලයන් අතරෙහි පළමුවැන්නා ඒ මීයා යම්සේ වළ කනීද එසේ නවංග සත්‍ථු සාසනය ඉගෙන ගනී. යම්සේ ඌ එහි නොවසයි ද කිසිතැනක වාසය කරමින් සතුරන් අතට යයි. එසේම මෙතෙමේද පරියත්ති වසයෙන් නුවණ මෙහෙයා චතුරාර්ය සත්‍යය අවබෝධ නොකරයි. ලෝක ආමිස ස්ථානවලම හැසිරෙන්නේ මරණය නැමති මාරයා, කෙලෙස් මාරයා, දේවපුත්ත මාරයා සංඛ්‍යාත සතුරන්ගේ වසඟයට යයි. දෙවැන්නා ඒ මීයා යම්සේ වළ නො කනීද එසේම නවංග සත්‍ථු සාසනය නොගනී. යම්සේ වනාහි අනුන් කනින ලද ගුහාවෙහි වාසය කරයි. දිවි රකියි. මෙසේ අනුන්ගේ කථා අසා චතුරාර්ය සත්‍ය ධර්මයන් අවබෝධ කොට තුන් මරුන්ගේ විෂය ඉක්මවයි. මේ නයින් තෙවන සතරවන උපමා සන්සන්දනය දතයුතුය.
අඹ උපමාවල **ආමං පක්කවණ්ණි** යනු ඇතුළත පැසී නැත. පිටත පැසුණා මෙනි. **පක්කං ආමවණ්ණං** ඇතුළත පැසී ඇත. පිටත නොපැසුණා මෙනි. සෙසු දෙකෙහි ද මෙම නයයි. එහි අඹේ නොපැසුණු බව යම්සේ ආමතා වේ. එසේම පුද්ගලයින්ගේ පුහුදුන් බව ආමතා වේ. ආර්යභාවය පක්කතා වේ. එහි යම්සේ එහි පැසුණු සමාන පැසුණු වර්ණ ඇති මෙබඳු පුද්ගලයා ද ආර්යයන්ගේ ඉදිරියට යෑම ආදිය සමාන බැවින් පැසුණු වර්ණ ඇතැයි මේ නයින් උපමිත පුද්ගලයන් කෙරෙහි උපමා සැසඳීම දතයුතුය.
ඝට උපමාවල **කුම්භො** යනු කළයයි. **තුච්ඡො **ඇතුළත හිස්. **පිහිතො** වසා තබන ලද. ඇතුළත පිරුණු. **විවටො** විවෘත කර තබන ලද උපමිත පුද්ගලයන් අතර මෙහි ඇතුළත ගුණසාරයක් නැත්තා **තුච්ඡො** වේ. බාහිර සෝබන බැවින් **පිහිතො** වේ. පුද්ගලයා දතයුතුය. සෙස්සෙහිද මම නයම වේ.
විල උපමාවල - විල් දණක් පමණ ජලය ඇති කල්හි වර්ණ පහළොවක් මිශ්‍රකළ බැවින් හෝ ඝන බැවින් හෝ දියේ මැනීම් තලය නොපෙනෙන බැවින් **උත්තානො ගම්භීරාභාසො** නම් වේ. මිනිසුන් තුන්හතර දෙනෙකු පොව්වන ජලය ඇති කල්හි පිරිසිදු බැවින් දියේ මැනීම් සීමාව පෙනීමෙන් **ගම්භීරො උත්තානාභාසො** නම් වේ. මේ කරුණු දෙකෙහි ස්වභාවයෙන් ඉතිරි දෙක දතයුතුය. පුද්ගලයා ද කෙලෙස් බහුල වූ බැවින් ගුණ ගැඹුරුබවක් නැති බැවින් ගුණ ගැඹුර ඇත්තන් හා සමානව ඉදිරියට යෑම් ආදියෙන් යුක්ත වූයේ **උත්තානො ගම්භීරාභාසො** නම් වේ. මෙම නයින් සෙස්ස ද දතයුතුය.
ගව උපමාවල යම් ගවයෙක් තමාගේ ගව ගණයා සමග ගැටෙති. තැති ගන්වයි. පර ගව ගණයෙහි ඇලුණු යහපත් ස්වභාව ඇත්තේ වේ. මොහු **සක ගව චණ්ඩො නො පර ගව චණ්ඩො** නම් වේ. පුද්ගලයා ද තමාගේ පිරිස හා ගැටෙන්නේ ඵරුෂ වචන කියන්නේ හැසිරේ. අන්‍ය පිරිස් කෙරෙහි සුරස බව, නිහතමාන පැවැත්ම ඇත්තේ **සකගව චණ්ඩො** වේ. **නො පරගව චණ්ඩො** නම් වේ. මේ නයින් සෙස්ස ද දතයුතුය. මෙහි නිද්දේස වාරයෙහි **උබ්බෙජිතා හොති** යනු ගැටී බැණවැදී තැති ගැන්ම කෙරේ යන අර්ථයයි.
ආසීර්විෂ උපමාවල යම් සර්පයෙකුගේ විස වහා එයි. ඉක්මනින් පැතිරේ. දරුණු නොවේ. වැඩිකලක් නොපෙළයි. මෙය **ආගත විසො නො ඝොර විසො** වේ. සෙසු පදවලද මෙම නයයි. පුද්ගල බෙදීම වනාහි ප්‍රකට අර්ථ ඇත්තේමය.
අවිචාරව අනවබෝධව නින්දාවට සුදුස්සා වර්ණනා කරන ලද්දේ ආදියෙහි **අනනුපච්ච** යනු සංසන්දනය නොකොට පරීක්‍ෂා නොකොට. **අපරියොගහෙත්‍වා** යනු ප්‍රඥා ගුණයන් නොගෙන.
**භූතං තච්ඡං** යනු විද්‍යමාන බැවින් භූත වේ. විපරීත නොවීමෙන් තච්ඡං වේ. **කාලෙන** යුතු ඒ හා බැඳුණු කාලයෙන්. **තත්‍ර කාලඤ්ඤු හොති** යනු යම් මෙය කාලයෙන් යයි කියන ලදී. එහි යම් පුද්ගලයෙක් කාලඤ්ඤු හොති කාලය දනී. මේ ප්‍රශ්නය විස්තර කිරීම පිණිස මේ කාලයෙහි විමසන්නේ ද මා විසින් නොකිවයුතු වන්නේය. මේ කාලයෙහි කිවයුතු යයි කාලය කියයි නම් වේ. **උපෙක්‍ඛතො විහරති** මධ්‍යස්ථ උපේක්‍ෂාවෙන් වාසය කරයි. සෙසු සියල්ල නොගැඹුරුය.
**උට්ඨාන ඵලූපජීවි** යනාදියෙහි උට්ඨාන වීර්යයෙන්ම දවස ගෙවා එහි විපාක ඵලමාත්‍ර වශයෙන් කිසිවක් ලබා ජීවිතය ගෙවයි. එය වනාහි උත්සාහයට පැමිණ කිසි පින් පලයක් නොලබයි. ඒ සඳහා **යස්ස පුග්ගලස්ස උට්ඨහතො** යනාදිය කියන ලදී. **තතූපරිදෙව** යනු එයින් ඉහළ බ්‍රහ්මකායිකාදි දෙවියෝ. ඔවුන්ටද උට්ඨාන වීර්යයෙන් කටයුතු නැත. පින්පලයෙන් ජීවත්වෙති. පුඤ්ඤවතො ච යනු මේ පින් පින්වන්තයන් නම් ක්‍ෂත්‍රිය බ්‍රාහ්මණාදීහුද භූමාටු දෙවියන් ආදිකොට නිම්මානරතිය අවසන්කොට ඇති දෙවියන් සඳහා ද කියන ලදී. මේ සියළුදෙනාම උත්සාහ ඵලය ද පින්ඵලය ද අනුභව කරති. නිරය වාසිකයෝ වනාහි උත්සාහයෙන් දිවි රැකීමට නොහැකි වෙති. ඔවුන්ගේ පින් පලයෙන් ජීවත්වීමක් නැත.
අඳුරු ආදියෙහි පහත් කුලයක උපන්නේය යන ආදී අඳුරින් යුක්ත වූයේ **තමො** නම් වේ. කාය දුශ්චරිතාදියෙන් නැවත නිරයට පැමිණියේ **තම පරායන** වේ. **නෙසාද කුලෙ** යනු මුව වැද්දන් ආදීන්ගේ කුලයෙහි. **වෙන කුලෙ** යනු බටපොතු කාර්මික කුලයෙහි. **රථකාර කුලෙ** යුද අවි සාදන කුලයෙහි. පු**ක්කුස කුලෙ** පවිත්‍ර කරන කුලයෙනි. **කසිර වුත්තිකෙන** දුක්‍ඛ වෘත්තියෙන්. දුබ්බණ්ණො දුර්වර්ණ, පාංසු පිසාචයකු මෙන්. දැවුණු කත්‍රවක වර්ණයෙන්. **දුද්දසසිකො** වැදු මව ද අමනාපයෙන් දකින. **ඔකොටිමකො** මිටි. **කාණො** එක් ඇසක් හෝ දෙඇසම කන වූ. **කුණී** එක් අතක් හෝ දෑතම කොර වූ. **බඤ්ජො** එක් පයක් හෝ දෙපයම කොරවූ. **පක්‍ඛහතො** අත්පා කොරවූ. **පදීපෙය්‍ය **තෙල් කබල් ආදි පහන් උපකරණ. **එවං පුග්ගලො තමො හොති තම්පරායනො** මෙහි එක් පුද්ගලයෙක් පිටත එළියක් නොදැක මව්කුසම කළුරියකොට අපායවල උපදින ලද බැවින් කල්පයක් සැරිසරයි. හේ ද තමොතම පරායන වේ. හේ වනාහි කුහක පුද්ගලයෙක් වන්නේය. කුහකයාගේ මෙබඳු වූ උපත වේ යයි කියන ලදී.
මෙහිද **නීචෙ කුලෙ පච්ඡාජාතො හොති චණ්ඩාල කුලෙ වා** ආදියෙන් පැමිණීමේ විපත මෙන්ම පෙර උපන් ප්‍රත්‍ය විපත්තිය ද දක්වන ලදී. **දලිද්දෙ** ආදියෙන් පවතින ප්‍රත්‍ය විපත්තිය. **කසිර වුත්තිකෙහි** ආදියෙන් ජීවත්වීමේ උපාය විපත්තිය. **දුබ්බණ්ණො** ආදියෙන් රූප විපත්තිය. **බව්හාබාධො** ආදියෙන් දුක් කරුණු එකතු වීමෙන්. **න ලාභී **ආදියෙන් සුව කරුණු විපත් ද උපභෝග විපත්තියද. කායෙන දුච්චරිතං ආදියෙන් අඳුරට යන කරුණු එකතුවීම. **කායස්ස භෙදා** ආදියෙන් ඊළඟ භවයෙහි අඳුර එළඹීම. හොඳ පැත්තෙහි කියන ලද්දට ප්‍රතිපක්‍ෂ වශයෙන් දතයුතුය.
තවද මෙහි තිවිධ කුසල සම්පත්තියෙන් ඉපදීමෙන් ආලෝකයෙන් යුක්ත වූයේ **ජොති** වේ. ආලෝක ඇතැයි කියන ලද්දේ වේ. කාය සුචරිතාදියෙන් ස්වර්ග උත්පත්ති ආලෝකයට එළඹියේ. **ජොතිපරායනො** වේ. ක්‍ෂත්‍රිය මහාසාර කුල ආදියෙහි **ඛත්තිය මහාසාලො** යනු ක්‍ෂත්‍රිය මහාසාරය. මහාසාර බවට පැමිණි ක්‍ෂත්‍රියා. යම් ක්‍ෂත්‍රියෙකු යටත්පිරිසෙයින් කෝටි සියයක් නිධානගත ධනය වේ. වියදම සඳහා කහවණු කළ තුනක් ගේ මැද ගොඩගසා ඇත. ඒ ක්‍ෂත්‍රිය මහසාර වේ. සෙසු බ්‍රාහ්මණයින්ට අසූ කෝටියක් නිධන්ගත වේ. වියදම සඳහා කහවණු කළ එකහමාරක් මැද ගොඩගසා ඇත. ඒ බ්‍රාහ්මණ මහාසාර නම් වේ. සෙසු ගෘහපතීන්ට සතළිස් කෝටියක් නිධන්ගත වේ. වියදම සඳහා කහවණු කළයක් ගේ මැද ගොඩගසා ඇත. ඒ ගෘහපති මහාසාර නම් වේ. ඔවුන්ගේ කුලයෙහි යන අර්ථයයි. **අඩ්ඪෙ** ඉසුරුමත් නිධන්ගත ධනය මහත් බැවින් **මහද්ධනෙ** වේ. රන්රිදී භාජනා දී උපභෝග භාණ්ඩ මහත් බැවින් **මහාභොගෙ** වේ. නිධානගත රන්රිදී ධනයේ බොහෝ බැවින් **පහතජාතරූපරජතෙ** වේ. සම්පත් උපකරණවල සතුට වඩන කරුණු බොහෝ බැවින් **පහූත විත්තූපකරණෙ** වේ. ගව ධනාදිය ද සප්තවිධ ධාන්‍යවල ද බොහෝ බැවින් **පහූත ධන ධඤ්ඤෙ** වේ. **අභිරූපො** සුන්දර රූපය. **දස්සනීයො** සෙසු වැඩ හැර දවසක්ම බැලිය යුතුය. **පාසාදිකො** දැකීමෙන්ම සිත පැහැදීම ඇතිකරන. **පරමාය** උතුම්. **වණ්ණපොක්‍ඛරතාය **ශරීර වර්ණයෙන් යුත්. පොක්‍ඛර යනු ශරීරය යයි කියනු ලැබේ. එහි වර්ණ සම්පත්තිය යන අර්ථය වේ. **සමන්නාගතො** යුක්ත.
ඔණතොණතාදියෙහි මෙලෝ පරලෝ සම්පත් නැති ඔණතො වේ. පහත් ලාමක යන අර්ථයයි. ඊට විපක්‍ෂ වශයෙන් උණ්ණතො වේ. උසස් උසස්ව නැගුණු යන අර්ථය වේ. මෙහි සෙස්ස තමාදියෙහි කී නයින්ම දතයුතුය. තවද **ඔණතොණාතො** දැන් පහත්ය. පසුව උසස් වේ. **උණ්ණාතොණත** දැන් උසස්ය. පසුව පහත් වේ**. උණ්ණාතුණ්ණතො** දැන් උසස්ය. පසුවද උසස් වන්නේය.
රුක් උපමාවල පළමුව රුක් **ඓග්ගු සාරපරිවාරො** වන දෙටු රුක තමා ඵලය වේ. පිරිවර රුක් සාර වේ. මෙම නයින් සෙස්ස දතයුතුය. පුද්ගලයන් කෙරෙහි වනාහි සීලසාර නැත්තේ එලබව වේ. සීලසාර යුක්ත වූයේ සාරවත් බව දතයුතුය.
රූප ප්‍රමාණ ආදියෙහි සම්පත් යුතු රූප ප්‍රමාණ කෙරේනුයි **රූපප්පමාණො** වේ. එහි පැහැදීම ඇතිකරයි යනු රූපප්පසන්නො වේ. කීර්ති ශබ්ද කෝෂය ප්‍රමාණ කෙරේනුයි **ඝොසප්පමාණො **වේ. ආරෝහ යනාදියෙහි **ආරොහං** වේ. උසස් බව වේ. පරිණාහං - කෘෂ ථූල භවයක් නැති වටමට සම්පත. සණ්ඨානං - අඟපසඟාදියේ දිගුකොට වට ආදි යුතු තැන්වල යථා ස්වභාවය. පාරිපූරිං කියන ලද ආකාරයෙන් නොඅඩු, ලක්‍ෂණ පිරිපුන් බව හෝ. **පරවණ්ණානාය** අන්‍යයන් විසින් අනභිමුඛයෙහි පිටකරන ගුණවරුණෙන්. පරථොමතාය අන්‍යයන් විසින් ස්තුති වශයෙන් ගාථාදි නිබන්ධයෙන් කියන ලද ස්තූතියෙන්. පරපසංසනාය අන්‍යයන් විසින් ඉදිරියෙහි කරන ලද පැසසුමෙන්. පරවණ්ණාහාරිකාය පරම්පරා ස්තුති වශයෙන් අන්‍යයන් විසින් පවත්වන ලද වරුණ ගෙනයෑමෙන්.
** චීවරලූඛං** සිවුරේ දුර්වර්ණ භාවයෙන් රූක්‍ෂ බව. **පත්ත ලූඛං** භාජනයෙහි වර්ණ සටහන් වස්තුවලින් රූක්‍ෂ වූ. **සෙනාසන ලූඛං** නාටකාදී සම්පත් නැති බැවින් සේනාසන රූක්‍ෂ බව. **විවිධං **අචෙලකාද භාවයෙන් නොයෙක් ආකාර වූ. **දුක්කර කාරිකං** ශරීරය තැවීම,
වෙනත් න්‍යායක් : මේ සිවු පුද්ගලයින් කෙරෙහි රූපය ප්‍රමාණයකොට පැහැදුනේ. **රූපප්පමාණො** නම් වේ. රූපප්පමානො යනු එහිම අර්ථ වර්ණනයයි. ශබ්දයෙහි ප්‍රමාණය ගෙන පැහැදුනේ **ලූඛප්පමාණො** නම් වේ. ධර්මයෙහි ප්‍රමාණය ගෙන පැහැදුනේ **ධම්මප්පණ්ණො** නම් වේ. සෙස්සෙහි ඒවායේ අර්ථ වර්ණනා වේ. සියළු සත්ත්වයෝ ද කොටස් තුනක් කොට, කොටස් දෙකක් රූපප්පමාණ වේ. එක කොටසක් රූපප්පමාණ නොවේ. කොටස් පහක් කොට, සතර කොටසක් ශබ්ද ප්‍රමාණ වේ. එක් කොටසක් ශබ්ද ප්‍රමාණ නොවේ. කොටස් දහයක් කොට, කොටසක් ලූඛප්ප්‍රමාණ වේ. එක කොටසක් රළු ප්‍රමාණ නොවේ. ලක්‍ෂයක් කොටස් කොට, ධර්ම ප්‍රමාණ ගණනින් එක් කොටසකි. සෙස්ස ධම්මප්පමාණ නොවේ. ලොව වසන සතර ප්‍රමාණය මෙසේය.
ලොව වසන මේ සතර ප්‍රමාණයෙහි බුදුවරුන් කෙරෙහි අප්‍රසන්න වූවෝ මද වෙති. ප්‍රසන්න වූවෝ බොහෝය. රූපප්පමාණයෙහි බුද්ධ රූපයෙන් ඉහළ පැහැදීම ගෙනදෙන රූපයක් නම් නැත. ඝොසප්ප්‍රමාණයේ බුදුවරුන්ගේ කීර්ති ඝෝෂයට වඩා ඉහළ ප්‍රසාදාවන ශබ්දයක් නම් නැත. ලූඛප්ප්‍රමාණයෙහි මහත් වටිනා කසීසළු රන්භාජන ඍතු තුනට ගැලපෙන සියළු සම්පතින් යුත් උතුම් ප්‍රාසාද අත්හැර පසල් සිවුර සෙල්මුවා පාත්‍රය රුක්මුල් ආදි සෙනසුන් සෙව්නා භාග්‍යවත් බුදුන් වහන්සේට වඩා රූක්‍ෂභාවයෙන් ඉහළ ප්‍රසාදාවන රූක්‍ෂභාවයක් නැත. ධර්ම ප්‍රමාණයේ දෙවියන් සහිත ලෝකයෙහි අසාධාරණ වූ සීලාදි ගුණ යුත් තථාගතයන් වහන්සේගේ සීල ගුණයෙන් ඉහළ පැහැදීම ගෙනදෙන වෙනත් සීල ගුණයක් නම් නැත. මෙසේ භාග්‍යවතුන් වහන්සේ ලොව වසන මේ සතර ප්‍රමාණය මිටින් ගෙන මෙන් සිටියහ.
අත්ත හිත පිණිස පිළිපන්නාදියෙහි **සීලසම්පන්නො** සීලයෙන් යුත්. **සමාධි සම්පන්නො** ආදියෙහි ද මෙම නයමය. මෙහි සීලය ලෞකික ලෝකෝත්තර වශයෙන් කියන ලදී. සමාධි ප්‍රඥා ද එසේය. **විමුත්ති** රහත්ඵල විමුක්තියම වේ. **විමුත්තිඤාණ දස්සනං** දහනව ආකාර වූ ප්‍රත්‍යවේක්‍ෂා ඤාණය. **නො පරං** යනාදියෙහි පර පුද්ගලයා ඔහු විසින් ද සීලයෙන් යුක්ත වීම වටී යයි කියා යම්සේ සීලය සමාදන් වෙයි. මෙසේ සමාදන් නොකරවයි. නොගන්වයි. සියළු තැන මෙසේය. මේ සතුරෙහි වනාහි පළමුවැන්නා වක්කලි තෙරුන් හා සමානය. දෙවැන්නා උපනද ශාක්‍යපුත්‍රයා හා සමානය. තෙවැන්නා සැරියුත් මුගලන් තෙරවරුන් හා සමානය. සිව්වැන්නා දෙව්දතුන් හා සමාන යයි දතයුතුය.
අත්තන්තපාදියෙහි ආත්මය තවයි දුක් පමුණුවයි යනු, **අත්තන්තපො** වේ. තමාගේ තැවීම් අනුයෝග **අත්තපරිතාපනානුයොගං අචෙලකො** වස්ත්‍ර නැති. නග්න. **මුත්තාචාරො **අත්හළ ආචාර. මලපහ කිරීම් ආදි ක්‍රියාවල ශිෂ්ටයන්ගේ ආචාරයෙන් විරහිතව හිටගෙන මලපහ කරයි. මූත්‍රා කරයි. කයි. බුද්ධි **හත්‍ථාපලෙඛනො** අනේපිඬු අවසන් වූ පසු අත දිවෙන් ලෙවකයි. මලපහ කොට අතෙහිම දඬුවකැයි සිතා අතින් සූරා මයි. ඔව්හු දඬුව සතෙකැයි පණවති. එහෙයින් ඔවුන්ගේ පිළිවෙත් පුරන්නේ මෙසේ කරයි. භික්‍ෂා ගැනීමෙහි ස්වාමින් වහන්ස වඩින්නැයි කීකල, නොඑයි යනු **න එහි භදන්තිකො**. එසේනම් ස්වාමින් වහන්ස, සිටින්නැයි කී විට ද නොසිටියි යනු **න තිට්ඨභදන්තිකො**. ඒ දෙකද මේ තීර්ථකයා මොහුගේ වචනය කළා වන්නේ යයි නොකරයි. **අභිනවං** කලින් ගෙන, ගෙනෙන ලද භික්‍ෂාව. **නිමන්තනං** අසවල් නම් කුලයට හෝ වීථියට හෝ ගමට හෝ පිවිසෙන්නැයි මෙසේ නිමන්ත්‍රණය කරන ලද භික්‍ෂාව නො ඉවසයි. නො ගනියි.
**න කුම්භිමුඛා** කළයෙන් ගෙන දෙන ලබන භික්‍ෂාව නොපිළිගනියි. **න කළොපිමුඛා** කළොපි යනු හැළියයි. පැස හෝ එයින් ද නොගනී. කුමක් හෙයින්ද? කළය කළොපිය හැන්දෙන් පහුර ලබයි. **න එළකමන්තරං** එළිපත්ත අතර කොට දෙනු ලබන්නේ නොපිළිගනී. කුමක් හෙයින්ද? මෙය මා නිසා අතුරු කරණයක් ලබයි. දණ්ඩ මොහොල ආදියෙහි ද මෙම නයයි. ද්වින්නං දෙදෙනෙක් බුදින කල්හි එකෙක් නැගිට දෙන්නේ නොගනී. කුමක් හෙයින් ද? කබල අතරෙහි වේ යයි. න ගබ්භිනිසා යනාදියෙහි ගැබිනිය කුසෙහි දරුව ක්ලාන්ත වේ. පොවන්නියගෙන් දරුවාට කිරෙන් අනතුරු වේ යයි පුරුෂාන්තරයට ගිය තැනැත්තියකින් රති අන්තරාය වේ යයි නොගනියි. න සංකත්තීසු - සළකුණු කොට බතෙහි දුබික් සමයෙහි වනාහි අචේල ශ්‍රාවකයෝ අචේලහින්ගේ ප්‍රයෝජනය සඳහා එයින් එයින් සහල් ආදිය සම්මාදන් කොට බත් පියති. උත්කෘෂ්ට අචේලකයෝ එයින් නොපිළිගනිති. **න යත්‍ථ සා** යම් තැනක සුනඛයෙක් පිඬු ලබමියි එළඹ සිටියේ වේ. එහි ඌට නොදී ගෙනෙන ලද්ද නොගනී. කුමක් හෙයින්ද? මොහුට පිඬු අන්තරායක් වේ යයි.
**සණ්ඩසණ්ඩචාරිනී **සමූහ සමූහ හැසිරෙන්නී. ඉදින් අචේලකයකු දැක මොහුට භික්‍ෂාව දෙමියි මිනිස්සු බත්ගෙට පිවිසෙති. ඔවුන් පිවිසෙන කල්හි කළොවිමුඛාදියෙහි සැඟවුණු මැස්සෝ නැගී සමූහ සමූහව හැසිරෙති. එයින් ගෙනෙන ලද භික්‍ෂාව නො පිළිගනී. කුමක් හෙයින්ද ? මා නිසා මැස්සන්ගේ ගෙදරට අනතුරක් වූයේ යයි. **ථුසොදකං** සියළු සස්මි සම්භාරයෙන් කළ සෝවීරකය. මෙහිද සුරාපානයම සාවද්‍ය වේ. මෙය වනාහි මෙහිද සාවද්‍ය සංඥා වේ. **එකාගාරිකො** හේ එකම ගෙයි භික්‍ෂාව ලැබ නවතියි. **එකොලොපිකො **යමෙක් එකම පිඬකින් යැපෙයි. ද්වාගාරිකාදියෙහි ද මෙම නයම වේ. **එකිස්සාපි දත්තියා** එක දත්තියකින්. දත්ති යනු කුඩා භාජනයක් වේ. (පීරිසිය මෙනි.) යමක අග්‍ර භික්‍ෂාව බහා තබයි.
**එකාහිතං** එක් දවසක් ඇතුළත**. අද්ධමාසිකං** අඩමසක් ඇතුළත. **පරියායභත්තභොජනං** වාර බත් බොජුන්, එක්දිනකින්, සත් දිනකින්, අඩමසකින් මෙසේ දින වාරයෙන් ගෙනෙන ලද බත් බොජුන්. **සාකභක්‍ඛො** අමු සාක භක්‍ෂණය කරන්නා. **සාමාක භක්‍ඛො** සාමාක සහල් භක්‍ෂණය කරන්නා. නීවරාදියෙහි නීවාර නම් වනයෙහි හටගන්නා (ස්වයංජාත) වී වර්ගයකි. දද්දුල්ලං - සොම්මරුවන් සම් සූරාදැමූ කසට. **හටං** ලාටු ද සෙවෙල් ද, කිණිහිරි ආදි ගස්වන කිරිද. **කණං** සහල් කුඩු, (හුනුසාල්). **ආචාම** බත්හැළියේ ඇලුණු දැවුණු බත් (දංකුඩ) ඒවා දැමූ තැනින් ගෙන කයි. බත් කැඳ යයි ද කියති. **පිඤ්ඤාකාදයො** පුන්නක්කු ආදිය **පවත්තඵලභොජි** වැටුණු ගෙඩි බුදී.
**සාණානි** හනවැහිරි රෙදි. **මසාකානී** මිශ්‍රව රෙදි. ඡවදුස්සානි මළ සිරුරෙන් ඉවත දැමූ වස්තු. ඒරක තෘණවලින් මැසූ ඇඳුම්. පංසුකූලානි - පොළවෙහි දැමූ රෙදි කැබලි. **තිරීටකානි** ගස් පොතු වස්ත්‍ර. **අජිනං** අඳුන් දිවිසම්. **අජිනක්‍ඛිපං** එහිම මැද පැලූ. කුසචීර කුසතණවලින් විසූ පටිය. වැහැරි පටි ලෑලි පටිවලද මෙම නයයි. **කෙසකම්බලං** මිනිස් කෙසින් කළ කම්බිලිය. ඒ සඳහා කියන ලදී. ‘මහණෙනි, යම් ඒ මේ වියන ලද වස්ත්‍ර, කෙස්කම්බිලිය ඒවා අතර නින්දිත යයි කියයි. ‘**වාළකම්බලං**’ අස් වලිගාදි ලොමින් කළ පොරෝනය. **උලුක පංකං** බකමූණා පියාපතින් කළ ඇඳුම. උබ්භට්ඨකො - උඩ සිටි.
**උක්කුටිකප්පධානමනුයුත්තො** උක්කුටික වීර්යයෙන් යුක්ත යන්නේ ද උක්කුටිකයෙන් සිට පැන පැන යයි. **කණ්ටකාපස්සයිකො** යකඩ කටු හෝ ප්‍රකෘති කටු හෝ බිම සිටුවා ඒ මත සම අතුරා සිටීම් සක්මන් ආදිය කරයි. **සෙය්‍යං** නිදන්නේ ද එහිම සයනය කරයි. සවස තුන්වනු කොට ඇත්තේ සායත්තියං වේ. අළුයම, මධ්‍යාහ්නය, සවස යයි දවසට තුන්වරක් පව් සෝදන්නෙමි යයි ජලයට බැස අනුයෝගයෙන් යුක්තව වාසය කරයි.
අනුන් තවන්නේ **පරංතපො** වේ. අන්‍යයන්ගේ තැවීම් ක්‍රම අනුගමනය කරන්නේ **පරපරිතාපානුයොගං** වේ. ඔරබ්භකාදියෙහි උරබ්භා යනු එලුවෝය. එලුවන් මරන්නේ **ඔරබ්භිකො** වේ. සූකරිකා ඌරු ආදියෙහි ද මෙම නයයි**. ලුද්දො** දරුණු, කැකුළු (කර්කස) **මච්ඡ ඝාතකො** මසුන් මරන ධීවරයෝ. **බන්‍ධනාගාරිකා** බන්ධනාගාර පාලකයෝ. **කුරූර කම්මත්තා** දරුණු කර්මාන්ත.
**මුද්ධාවසිත්තො** ක්‍ෂත්‍රිය අභිසේකයෙන් හිස අභිසේක කළ. **පුරත්‍ථිමෙන නගරස්ස** නගරයෙන් පෙර දිසාව. **සන්‍ථාගාරං** යඥ ශාලාව **ඛුරාජිනං නිවාසෙති** කුර සහිත අඳුන් දිවි සම පොරවා. **සප්පි තෙලෙන** ගිතෙලින් ද තෙලෙන් ද ගිතෙල් හැර සෙසු යම්කිසිවක් තෙල් යයි කියනු ලැබේ. කණාඩුව මානො නිය සිඳී ඇති නිසා කනිටු අවි විය යුතු කාලයෙහි එයින් කණ්ඩුවමාන වේ. **අනන්තතරහිතාය** අසන්‍ථතාවෙන්. **සරූපවච්ඡාය **සමාන වස්සා හේ (පැටියාගේ). එලදෙන සුදු නම් පැටියාද සුදුය. පොහොර නම් හෝ රතුනම් හෝ පැටියා ද එබඳු වේ යයි මෙසේ සරුපවච්ඡාය වේ. **සො එවමාහ** ඒ රජ මෙසේ කියයි. **වච්ඡතරා** තරුණ පැටිබව ඉක්මවා බලවත් පැටියා. වච්ඡතරීයෙහිද මෙම නයයි. **පරිහිංසත්‍ථාය **වට කිරීම ද යඥ භූමියේ ඇතිරීම සඳහා ද
**දිට්ඨෙව ධම්මෙ** මේ ආත්ම භාවයෙහිම. **නිච්ඡාතො** ඡාත තණ්හාව යයි කියනු ලැබේ. එය මොහුට නැතැයි නිච්ඡා නොවේ. සියළු කෙලෙසුන්ගෙන් නිවුණු නිසා - **නිබ්බුතො**. ඇතුළ තවන කෙලෙස් නැති බැවින් සීතල වීයයි - **සීතිභූතො**. ධ්‍යාන මාර්ගඵල නිර්වාණ සැප විඳියි යනු **සුඛ පටිසංවෙදී. බ්‍රහ්මභූත්‍ථෙන අත්තනා** ශ්‍රේෂ්ඨ වූ ආත්මයෙන්.
මේ පුද්ගලයා බුද්ධෝත්පාදයේ සිට දැක්වීමට **ඉධ තථාගතො** යනාදිය කීහ. එහි **තථාගතො **යනු භාග්‍යවතුන් වහන්සේ කරුණු අටකින්, තථාගත නම් වන සේක. එසේ පැමිණියේ යයි තථාගත වේ. එසේ ගියේ යයි තථාගත වේ. තථ්‍ය ලක්‍ෂණය පැමිණියේ යයි තථාගත වේ. සත්‍ය ධර්මය යථා පරිද්දෙන් අවබෝධ කරන ලද්දේ තථාගත වේ. සත්‍ය දැක්වීමෙන් තථාගත වේ. සත්‍ය කීමෙන් තථාගත වේ. සත්‍ය කිරීමෙන් තථාගත වේ. අභිභවන අර්ථයෙන් තථාගත වේ. **අරහං සම්මා සම්බුද්ධො** ආදිය විසුද්ධි මාර්ගයෙහි විස්තර කෙළේමය. **තං ධම්මං** කියන ලද ආකාර ඒ සම්පත් ධර්මය අසයි. **ගහපති වා** කුමක් හෙයින් පළමුව ගෘහපති නිදෙසයිද? නිහතමාන බැවින් ද උත්සන්න බැවින් ද ක්‍ෂත්‍රිය කුලයෙන් පැවිදි වූවෝ ජාතිය නිසා බොහෝසෙයින් මානය කරති. හීන ජාති කුලවලින් පැවිදි වූවෝ තමාට ජාතියක් නැති බැවින් පිහිටීමට නොහැකි වෙති. ගෘහපති දරුවෝ වනාහි කිසිලිවලින් දාඩිය පෙරන්නේ පිටේ ලුනු පිපෙනතුරු පොළොව කොටා එබඳු මානයක් නොමැතිවීමෙන් නිහතමාන දර්ප වෙති. ඔව්හු පැවිදි වී මානය හෝ දර්පය හෝ නොකොට යථ ශක්තියෙන් බුද්ධ වචනය ඉගෙන විපස්සනාවට ක්‍රියා කරන්නේ රහත්බවේ පිහිටීමට හැකිවෙති. සෙසු කුලවලින් ද නික්මී පැවිදි වූවෝ බහුල නොවෙති. ගෘහපතියෝම බහුල වෙති. මෙසේ නිහතමාන බැවින් ද වැඩි බැවින් ද පළමු ගෘහපතියන් නිදෙසයි.
**අඤ්ඤතරසාර වා** ඉතිරි කුලවල එක්තරා එකක උපන්. **තථාගතෙ සද්ධිං පටිලභති** පිරිසිදු දහම් අසා ධර්ම ස්වාමි වූ තථාගත සම්මා සම්බුදුන් වහන්සේ ඒකාන්තයෙන් ඒ භාග්‍යවතුන් වහන්සේ යයි ශ්‍රද්ධා ඇතිවෙයි. **ඉති පටිසඤ්චික්‍ඛති** මෙසේ ප්‍රත්‍යවෙක්‍ෂා කරයි. **සම්බාධො ඝරාවාසො** ඉදින් හැටරියන් ගෙයි යොදුන් සියයක් අතර දම්පතීහු වෙසෙති. එසේ වුවද ඔවුන්ගේ කෙලෙස් පලිබෝධ අර්ථයෙන් ගිහිගෙයි වාසය සම්බාධ වේමය. **රජාපථො** රාග ඇලීම් ආදියෙන් නැගිටිය නොහැකි යයි මහ අටුවාවෙහි කියන ලදී. ආගමන පථයයි කීමට ද වටී. නො ඇලීම් අර්ථයෙන් අභ්‍යවකාශය වැනි යයි **අබ්භොකාසො**. පැවිද්දා කුළුගෙවල් රුවන් පහයෙහි ද දේව විමානාදියෙහි ද මනාව වඩන ලද දොර ජනෙල්වලින් පිළිසන්ව වසන්නේ ද නො ඇලේ. නො සැරසේ. නො බැඳේ. එයින් කියන ලදී. **අබ්භොකාසො පබ්බජ්ජා** යයි.
තවද **සම්බාධො ඝරාවාසො** කුශල ක්‍රියාවලම අවකාශ නැති බැවින්. රජාපථො වසන ලද කසල ගොඩක් මෙන් කෙලෙස් ඇලීම් එකතුවන ස්ථානය හෙයින්. අච්චොකාසො පබ්බජ්ජා කුසල ක්‍රියාවල සුවසේ අවකාශ ඇති බැවින්. නයිදං සුකරං....පබ්බජෙය්‍යං මෙහි මේ සංක්‍ෂෙප කථාවය. ඒ මේ ශික්‍ෂා තුනෙන් යුත් බ්‍රහ්ම චර්යාව නොකඩකොට එක දවසක් පසුව සිත පැමිණවීම සඳහා **එකන්ත පරිපුණ්ණං** වේ. කෙලෙස් මලවලින් පිරිසිදුකොට එකම දවසක් පසුව සිත පැමිණවීම සඳහා **එකත්ත පරිසුද්ධං** වේ. **සංඛ ලිඛිතං** ලියූ එක හා සමාන දෙවූ සක මෙන් හැසිරිය යුතුය. මෙය පහසු නොවේ. **අගාරං අජ්ඣාවසතා** ගිහිගෙයි වසන්නා විසින් ඒකාන්ත පරිපූර්ණව හැසිරීමට. **යන්නූනාහං** කෙස් රැවුල් බා කහපාට බැවින් කසාය බ්‍රහ්ම චර්යාවේ හැසිරෙන්නාට සුදුසු වූ **වත්‍ථානි අච්ඡාදෙත්‍වා** වස්ත්‍ර ඇඳ නික්මී. **අනගාරියං පබ්බජෙය්‍යං** මෙහි ගිහිගෙට හිත වූ කෘෂි වණික් ආදි කර්ම අගාරිය යයි කියනු ලැබේ. ඒවා පැවිද්දෙහි නැත. එනිසා පැවිද්ද අනගාරි යයි දැනගත යුතුය. ඒ **අනගාරියං පබ්බජෙය්‍යං** පිළිපදින්නේය. **අප්පං වා** දහසකින් පහළ භෝග ස්කන්‍ධය අප්ප නම් වේ. දහසේ පටන් මහා වේ. බැඳීම් අර්ථයෙන්ම ඤාතීන්ම ඤාතිපරිම්මො වේ. එය විස්සෙන් පහළ අප්ප වේ. විස්සේ සිට මහා වේ.
**භික්‍ඛූනං සික්‍ඛාසාජීව සමාපන්නො** භික්‍ෂූන්ගේ අධිශීල සංඛ්‍යාත යම් ශික්‍ෂා. එයද මෙය සමග ජීවත් වෙයි. එක් ජීවිකාවක් සමග පැවැත්ම වේ. භාග්‍යවතුන් වහන්සේ විසින් පැනවූ ශික්‍ෂාපද සංඛ්‍යාත ඒ සහජීවය ද, එහි ශික්‍ෂණ භාවයෙන් සම්පන්න යයි භික්‍ෂූන්ගේ සික්‍ඛා සාජීව සමාපන්න වේ. ශික්‍ෂාව සම්පූර්ණ කරන්නේ සාජීවය ද ව්‍යතික්‍රමණය නොවී ඒ දෙකම පැමිණියේ නම් අර්ථයයි. **පාණාතිපාතං පහාය** ආදියෙහි පාණඝාතාදි කථා යට විස්තර කරන ලදී. **පහාය** මේ ප්‍රාණඝාත දුසිල්බව දුරුකොට **පටිවිරතො හොති** ප්‍රහීන කාලයේ සිට ඒ දුසිල්බවින් මෙපිටින් වෙන් වූයේ වේ. **නිහිත දණ්ඩො නිහිතසෙත්‍ථා** අනුන් නැසීම සඳහා පොල්ලක් හෝ ආයුධයක් හෝ ගෙන විනාශ කිරීම පිණිස තබන ලද දණ්ඩ හෝ තබන ලද ආයුධය යන අර්ථයයි. මෙහි දණ්ඩ හැර සෙසු සියළු උපකරණ සතුන් විනාශ කිරිම් ස්වභාවයෙන් සස්ත්‍ර යයි දතයුතුය. භික්‍ෂුව යම් සැරයටි දණ්ඩක් හෝ දැහැටි දණ්ඩක් හෝ කතුරු දණ්ඩක් ගෙන හැසිරේ. එය අනුන් නැසීම පිණිස නොවේ. එහෙයින් තබන ලද දණ්ඩම තබන ලද ආයුධයම ඒ සංඛ්‍යාවට යයි. ලජ්ජී - පව පිළිකුල් කරන ලක්‍ෂණය වූ ලජ්ජාවෙන් යුක්ත. **දයාපන්නො** මෙත් සිත පැමිණි. **සබ්බාපාණභූත හිතානුකම්පී** සියළු සතුන් කෙරෙහි දියුණුවෙන් අනුකම්පා කරන්නා. ඒ දයාවෙන් සියළු සතුන්ට යහපත උදාකරන සිතැත්තේ යන අර්ථයයි. **විහරති **ඉරියව් පවත්වයි.
දෙන ලද දේම ගන්නා ලද්දේ **දින්නදායී** වේ. සිතින් දෙන දෙයම කැමති වෙයි. **දින්නපාටිකංඛී** වේ. සොරකම් කෙරේනුයි ථෙන. සොරකම් නොකිරීමෙන් **අථෙන්තෙ** වේ. සොරකම් නොකරන බැවින් **සුචිභුතෙන** වේ. **අත්තනා** ආත්ම භාවයෙන් ඉක්බිති ඔහු පිරිසිදු ආත්මභවක් ඇතිව වාසය කෙරේ යයි කියන ලද්දේ වේ.
**අබ්‍රහ්මචරියං** ශ්‍රේෂ්ඨ නොවූ හැසිරිම. බ්‍රහ්මං ශ්‍රේෂ්ඨ ආචාරයෙහි හැසිරෙයි. **බ්‍රහ්මචාරී** වේ. ආරාචාරී අබ්‍රහ්මචරියාවෙන් දුරු වූ. මෙථුනා - රාගය නැගිටීම් වශයෙන් සමාන බැවින් මෙථුනක යයි ලද ව්‍යවහාරයෙන් සෙවිය යුතු බැවින් මෙථුන යයි සංඛ්‍යාවට කියන ලදී. අසද්ධර්මයයි. **ගාමධම්මා** ග්‍රාමවාසීන්ගේ ධර්මයයි.
සත්‍ය කියා නය **සච්චවාදී** වේ. සත්‍යයෙන් සත්‍ය ගළපයි. ගටයි **සච්චසන්‍ධො** වේ. අතරින් පතරවත් බොරු නොකියයි යන අර්ථයයි. යම් පුරුෂයෙක් ඇතැම්විට බොරු කියයි. ඇතැම්විට ඇත්ත කියයි. ඔහු බොරුකීමෙන් අන්තරිත බැවින් සත්‍යයෙන් සත්‍ය නොගලපයි. එනිසා ඔහු සච්චසන්‍ධ නොවේ. මෙය වනාහි එබඳු ජීවිත හේතුවෙන්වත් බොරු නොකියා සත්‍යයෙන් සත්‍යය ගළපයි යනුම සච්ච සන්‍ධො වේ. **ථෙතො** ස්ථිරව සිටියේය යන අර්ථයයි. එක් පුද්ගලයෙක් කහ වර්ණය මෙන් (හලිද්දි රාගො විය.) දහයියා ගොඩේ සිටවූ කණුවක් මෙන්. අසුපිටේ තබන ලද පුහුල් ගෙඩියක් මෙන් ස්ථිර නොවේ. එකෙක් ගලේ කෙටූ අකුරන් මෙන් ඉන්‍ද්‍රඛීලයක් මෙන් ස්ථිරය. කඩුවෙන් හිස සිඳිද්දිත් කථා දෙකක් නොකියයි. මොහු **ථෙත** යයි කියනු ලැබේ. **පච්චයිකො** විශ්වාස කළයුතු, ශ්‍රද්ධාව ඇතිකර ගැනීම යන අර්ථයයි. එක් පුද්ගලයෙක් විශ්වාසය ඇති නොවේ. මෙය කවුරුන් කියන ලදද? අසවලා විසින් යයි කී කල්හි එසේ නම් ඔහු විසින් කියන ලදී. මෙයම ප්‍රමාණය. දැන් පරීක්‍ෂා කිරීමට දෙයක් නැත. මෙය මෙසේ යයි කිවයුතු බවට පැමිණේ. මේ තෙමේ විචාරයිකයා යයි කියනු ලැබේ. **අවිසංවාදකො ලොකස්ස** ඒ සත්‍යවාදී භවයෙන් ලෝකය විරුද්ධ වාදයක් නැතැයි යන අර්ථයයි.
**ඉමෙසං භෙදාය** යමක් මෙසේ නම් කියන ලද්දවුන්ගේ සමීපයෙහි ඔවුන්ගේ භේදය සඳහා අසන ලදී. **භින්නං වා සන්‍ධාතා** මිතුරන් දෙදෙනෙකුගේ හෝ සමාන උපාධ්‍යායකාදීන්ගේ (එක උපාධ්‍යායකුගේ ශිෂ්‍යයන් අතර) හෝ කිසියම් කරුණකින් බිඳුනවුන්ගේ එක් එක්කෙනා වෙත එළඹ, ඔබ මෙබඳු කුලයක ඉපදී, බොහෝ ඇසූ පිරූ තැන් ඇතිව මෙය සුදුසු නොවේ යයි ආදිය කියා සමගි කරන ලදී. **අනුප්පාදාතා** සමගිය තහවුරු කළ. දෙදෙනෙකුගේ සමගිය දැක මෙබඳු කුලයක ඉපදුණු මෙබඳු ගුණවලින් යුත් මෙය ඔබට සුදුසු යයි ආදිය කියා ක්‍රියාව දැඩිකළා යන අර්ථයයි. සමගි වූ ආරාමය මොහුට වේයයි **සමග්ගාරාමො **වේ. යම්තැනක සමගිය නැත්නම් එහි විසීමද කැමති නොවේ යන අර්ථයයි. **සසමග්ගරතො** සමගි වූවන් කෙරෙහි ඇලීම. ඔවුන් හැර වෙන තැනකට යෑමට කැමති නොවේ යන අර්ථයයි. සමගි වූවන් දැක ද අසා ද සතුටුවේ යයි සමග්ග නන්‍දී වේ. **සමග්ගකරණිංවාචා භාසිකා** යම් වදනකින් සතුන් සමගි කෙරේද? ඒ සමගි ගුණය දැක්වීමට සඳහා වචන කථා කරයි. වෙන කථා නොකරයි.
කාලය සුදුසු දේ කියයි යනු **කාලවාදී** වේ. කිවයුතු කාලය සලකා කියයි යන අර්ථයයි. තිබෙන සත්‍ය වූ ස්වභාවයම කියයි යනු භූතවාදී වේ. මෙලොව පරලොව ඇසුරුකොට කියයි යනු අත්‍ථවාදි වේ. නව ලොවුතුරා දහම් ඇසුරෙන් කියයි යනු **ධම්මවාදීති** සංවර විනය නය ඇසුරුකොට කියයි යනු **විනයවාදී** වේ. තබන අවකාශය නිධාන යයි කියනු ලැබේ. නිධානය මොහුට ඇත්තේය යනු නිධානවතී වේ. සිත තබාගත යුතු වචනයක් කියන ලදැයි යන අර්ථයයි. කාලෙන යනු මෙබඳු වචනයක් කියන්නේද? මම නිධානවතී වචනයක් කියන්නෙමියි අකාලයේ නො කියයි. සුදුසු තාල සලකාම කියයි යන අර්ථයයි. **සාපදෙසං** උපමා සහිත කරුණු සහිත යන අර්ථයයි. **පරියත්තවතීනං** දක්වන කොටස පැහැදිලි වනතුරු කියයි යන අර්ථයයි. **අත්‍ථ සංහිතං** නොයෙක් ආකාරයෙන් අර්ථ සහිතව කියයි. අනිකක් තබා අනිකක් නොකියතියි කියන ලද්දේ වේ.
**බීජගාම භූතගාම සමාරම්භා **මූල බීජ, ඛන්‍ධ බීජ, ඵල බීජ, අග්ගබීජ, බීජ බීජ යන පස්ආකාර වූ බීජගාමයේ ද යම්කිසි නිල් තණ රුක් ආදි භූත ගාමයේ ද සිඳින තවන ආදියෙන් විනාශ කිරීමෙන් වෙන්වෙයි යන අර්ථයයි. **එකභත්තිකො** පාතරාස බත සායමාස බත යයි බත් දෙකක් ඇත. එයින් පාතරාස බත මධ්‍යාහ්නයෙන් අවසන් වේ. අනික මධ්‍යාහ්නයේ සිට අරුණ නැගෙන තුරු වේ. එහෙයින් මධ්‍යාහ්නය වනතුරු දසවරක් වළඳන්නේ ද එකභත්තික වේ. එකභත්තික යයි ඒ සඳහා කියන ලදී. රාත්‍රී භෝජනය රත්ති වේ. එයින් වෙන්වූයේ **රත්තුපරතො** වේ. මධ්‍යාහ්නය ඉක්මවා ඉර බසිනතුරු භෝජය විකාල භෝජනය නම් වේ. එයින් වෙන්වන ලද බැවින් විරතො **විකාලභොජනා** වේ. සාසනයට අනුලොම් නොවූ විසුළු විරුද්ධ දැක්වීම් විසූක දස්සන වේ. තමාම නටන, නැටවීම් වශයෙන් නැටීම (නෘත්‍යය) ද ගී ද වැයුම් ද යටත්පිරිසෙන් මොනර නැටුම් ආදි වශයෙන් ද පවත්වන නැටීම් ආදියේ විසුළු වූ දැකීම් යයි **නච්චගීතවාදිත විසූක දස්සනා** වේ. නෘත්‍යාදිය තමා යෙදීමට හෝ අනුන් යෙදවීමට හෝ යුක්ත වූ ඒවා දැකීමට හෝ භික්‍ෂූන්ට මෙන්ම භික්‍ෂුණීන්ට ද නොවටී. මාලාදියෙහි **මාලා** යයි යම්කිසි මල්ය**. ගන්‍ධං** යම්කිසි සුවඳ වර්ගයකි. **විලෙපනං** සව් වර්ණ කරන. එහි පිලන්‍ධන යනු දැරිමකි. අඩුතැන් පුරවන්නේ **මණ්ඩෙකි** වේ. සුවඳ වශයෙන් සහ සම පාට කිරීම් වශයෙන් හෝ ඉවසන්නේ **විභූසෙති** වේ. **ඨාන **යනු කාරණ යයි කියනු ලැබේ. එනිසා යම් දුසිල් බවකින් ඒ මල් දැරීම් ආදිය මහජනයා කරයි. එයින් වැලකුනේ, වෙන්වූයේය යන අර්ථයයි. **උච්චාසයන** ප්‍රමාණය ඉක්මවූ ආසන, මහාසයන අකැප සන්‍ථත (ඇතිරි) එයින් වෙන්වූයේය යන අර්ථය වේ. **ජාතරූපං** ස්වර්ණ. **රජතං** කහවණු, ලොහවාසක, ඡතුමාසක, දාරුමාසක යයි ව්‍යවහාරයට යයි. එය ක්‍රම දෙකින්ම පිළිගැනීමෙන් වෙන්වූයේ, ගැනීමෙන් හෝ ගැනීමෙන් තොරවූයේ වෙත තබන ලද විට ද නො ඉවසයි.
**ආමක ධඤ්ඤා පටිග්ගහණ** හැල්, වී, යව, ගොයුම, තණහාල්, වරක (එනම් ධාන්‍ය) කුරහන් සංඛ්‍යාත සප්තවිධ ධාන්‍ය පිළිගැනීම, අතගෑම ද භික්‍ෂූන්ට නොවටී. **ආමක මංස පටිග්ගහණ** මෙහි අන්තැනක් උදෙසා අනුදත් අමු මස් මාලු පිළිගැනීමම භික්‍ෂූන්ට නොවටී. ආමසනයද සුදුසු නැත. **ඉත්‍ථිකුමාරිකා පටිග්ගහණා **මෙහි ස්ත්‍රිය පුරුෂාන්තරයට ගියාය. (විවාහ වී) ඉතිරිවන කුමරියෝය. ඔවුන් පිළිගැනීම ද ස්පර්ශ කිරීම ද අකැපය. **දාසිදාස පටිග්ගහණ** දැසි දසුන් වශයෙන් ඔවුන් පිළිගැනීම නොවටී. ‘කැපකරුවෙකු දෙමි, ආරාමිකයකු දෙමි’ කී කල්හි වනාහි වටී. අජඑළකයන් කෙරෙහි ද කෙත්වත් අවසන්හි කැප නොකැප විධි විනය විනය වශයෙන් පරීක්‍ෂා කළ යුතුය. එහි කෙත් නම් යම්තැනක පුබ්බණ්හ (වී ආදිය) වැඩේද, වත්‍ථු යන අපරණ්ණ (කුරහන් ආදි) වැඩේද ඒ තැන්ය. කෙත්වතු ශීර්ෂයෙන් මෙහි වැව් කළා ආදිය ද සංග්‍රහ විය.
**දූතෙය්‍යං** දූත කර්මය කියයි. ගිහියන්ගේ පණිවිඩ, හසුන් ගෙන ඒ ඒ තැන්වලට යෑම. **පහීණාගමන** අන්‍ය ගෙවල්වලට යවන කුඩා ගමන. **අනුයොගො** ඉහත කරුණු දෙකම. එහෙයින් දූත ක්‍රියා පහිණාගමන අනුයෝගය යයි මෙසේ මෙහි අර්ථය දතයුතුය. **කය වික්කය** මිලට ගැනීම සහ විකිණිම. හොර තරාදි ආදියෙහි **කූටං** වංචාව. තුලාකූටය රූපකුට, අංගකුට, ගහණකුට, පටිච්ඡත්තකුට යයි සතරාකාරය. එහි තුලාකුට නම් ගන්නකොට වැඩියෙන් ගනී. දෙනකොට අඩුවෙන් දෙයි. අංගකූට නම් ගන්නකොට පසසන් තරිදිය ඇඟිල්ලෙන් ඉක්මවයි. දෙනකොට ඉදිරියෙන් ඇඟිල්ලෙන් ඔබයි. ගහණකුට ගන්නවිට මුල ලණුවෙන් ගනියි. දෙනවිට අග ලණුවෙන් දෙයි. පටිච්ඡත්ත කූට නම් තරාදිය සිදුරුකර ඇතුළේ යකඩ කුඩු බහා ගන්නාවිට පසුභාගය කරයි. දෙනවිට අග භාගයෙනි.
__කපස__ නම් රත්භාජනය. එයින් වංචාව කසකුට වේ. කෙසේද? එක් රන් භාජනයක් කොට තමන් ලෝහ භාජන දෙක තුනක් කරයි. ඒවායේ රන් ආලේප කරයි. ඉන්පසු ජනපදයට ගොස් කිසියම් මධ්‍යම කුලයකට පැමිණ රන්භාජන විකුණා ගන්නවාදැයි අසා වටිනාකම ඇසූවිට සමාන වටිනාකම දීමට කැමැත්තේ, රන්බව දැනගන්නේ කෙසේදැයි අසුවා විමසු ගනුවයි රන්භාජන ගලෙහි ගටා සියළු භාජන දී යයි.
මානකූටය හදය භේදය, සිඛා භේදය, රජ්ජුභේද වශයෙන් තුන් ආකාරය. එහි හදය භේදය ගිතෙල්, තෙල් ආදිය මනින කාලයෙහි ලැබේ. ඒවා ගන්නේ යට සිදුරෙන් මැනීමෙන් වහා වත්කරන්නැයි කියා ඇතුළු භාජනයෙහි බොහෝ වගුරුවා ගනියි. දෙන්නේ සිදුර වසා වහා පුරවා දෙයි. සිඛො භේදයෙහි තල, සහල් මනිනවිට ලැබේ. ඒවා ගනු ලබන්නේ වහා සිබාව ඔසවා ගනී. දෙන්නේ වේගයෙන් පුරවා සිඛාව බිඳ දෙයි. රජ්ජු භේදය කෙත් වතු මනිනවිට ලැබේ. අල්ලස් ලබන්නේ අතිමහත් කෙත මහත්කොට මනී.
උක්කෝටනාදියෙහි **උක්කොටනං** හිමියන් අහිමියන් කිරීමට අල්ලස් ගැනීම. **වඤ්චනං** ඒ ඒ උපායවලින් අනුන් වංචා කිරීම. එහිලා මේ කථා වස්තුවකි. එක් වැද්දෙක් වනාහි මුවකුද මුව පැටියෙකු ද ගෙන එයි. එක් ධූර්තයෙක් පින්වත, මුවා කීයක් අගීද? මුව පැටියා කීයක් අගීදැයි ඔහුගෙන් ඇසීය. මුවා කහවණු දෙකයි. පැටියා කහවණු එකයි. කහවණුවක් දී මුව පැටියා ගෙන ටිකදුරක් ගොස් නැවතී, මට මුව පැටියාගෙන් වැඩක් නැහැ. මට මුවා දෙන්න යයි ඉල්වීය. එහෙනම් කහවණු දෙකක් දෙන්නැයි කීය. මම කලින් කහවණු එකක් දුන්නා නේද? ඔව් දුන්නා. මේ මුව පැටියා ගන්න. මෙසේ ඒ කහවණුව හා මේ කහවණුවත් වටින මුව පැටියා හා කහවණු දෙකක් වේ. හේ කරුණු සහිත යයි සලකා මුවපැටියා ගෙන මුවා දුන්නේය.
**නිකති** යනු යෝග වශයෙන් හෝ මායා වශයෙන් හෝ හවඩි නොවන දෙයක් හවඩියක් කරයි. මුදල් නොවූවක් මුදල් කරයි. ස්වර්ණ නොවූවත් ස්වර්ණ කොට ප්‍රතිරූපකයකින් වංචා කිරීමය. **සාවියොගො** වංක යෝගයි. මේවා උක්කොටනාදියටම නමකි. එහෙයින් උක්කොටන සාවියොග යයි මෙසේ මෙහි අර්ථය දතයුතුය. අනිකක් දක්වා අනිකක පරිවර්තනය සාවි යෝගයයි. කිසිවෙක් කියති. එය වංචනයේම සංග්‍රහ කරන ලදී.
ඡේදනාදියෙහි **ඡෙදනං** යනු අත කැපීම් ආදිය. **චධො** මරණය. **බන්‍ධො** ලනු ආදියනේ බැඳීම. **විපරාමොසො** හිම විපරාමොස, ගුම්බ විපරාමොස යයි දෙයාකාරය. යමක හිම වැටෙන කාලයෙහි හිමෙන් වැසී මාර්ගයට පිවිසි ජනයා මුළා කරයි. මෙය හිම විපරාමොසයයි. යමක් පඳුරු ආදියෙන් වැසී මුළා කෙරේනුයි මෙය ගුම්බ විපරාමොසයයි. **ආලොප** ගම් නියම් පැහැර ගැනීම යයි කියනු ලැබේ. **සහසාකාරො** සාහසික ක්‍රියා. මෙසේ මේ ඡෙදන සහසාකරයෙන් වෙන්වූයේ වේ.
**සො සන්තුට්ඨො හොති** හේ සිව්පසයෙහි දොළොස් ආකාරයෙන් ඉතරීතර පච්චය සන්තෝෂ වශයෙන් යුක්ත වේ. **කායපරිහාරිකෙන **කාය පරිහරණ මාත්‍රයෙන්. **කුච්ඡිපරිහාරිකෙත** කුස පරිහරණ මාත්‍රයෙන්. **සමාදායෙව පක්කමති** අෂ්ටවිධ වූ භික්‍ෂු පරිෂ්කාර ශරීරයටම සියල්ල සම්බන්ධ කරගෙන යයි. මගේ විහාරය, කාමරය, උපස්ථායකයා යයි ඇලීමක් බැඳීමක් නැත. හේ දුකෙන් මිදුණු ඊට මෙන් රැළෙන් නික්මුණු මදැතා මෙන් කැමති කැමති සෙනසුන, ලඳු කැලෑව ගසමුල අරණ්‍යය, පර්වතය පරිභෝග කරමින් කෙනෙක් සිටගෙන සිටිති. කෙනෙක් හිඳගෙන සිටිති. සියළු ඉරියව්වල කෙනෙක් නොදෙවෙනිය.
මෙසේ වර්ණනා කරන කඟවේණෙකු මෙන් පැමිණේ.
දැන් එම අර්ථය උපමාවකින් දැක්වීමට **සෙය්‍යථාපි** යනාදිය කීහ. එහි **පක්‍ඛිසකුණො** පියාපත් ඇති කුරුල්ලා. **ඩෙති** ඉගිලෙයි. මෙය මෙහි සංක්‍ෂෙප අර්ථයයි. කුරුල්ලෝ අසවල් ප්‍රදේශයේ ගසක පැසුණු ගෙඩි ඇතැයි දැන නොයෙක් දිසාවලින් පැමිණ නිය පා හොටවලින් ඒ ගෙඩි විද කති. මෙය අදටය, මෙය හොටවලින් ඒ ගෙඩි විද කති. මෙය අදටය, මෙය හෙටටය යන්නක් ඔවුන්ට නැත. පල හීනවන විට ගසට ආරක්‍ෂා තැනේය. එහි පියාපත් හෝ නිය හෝ හොට හෝ නො තබති. ඒ ගස ගැන අපේක්‍ෂා නැතිව, කැමති දිසාවකට පියාපත් සහ ඉගිලී යයි. මේ භික්‍ෂුව ද එසේය. නොඇලී අපේක්‍ෂා රහිතවම යයි. **අරියෙන** නිර්දෝෂයෙන්.
**සො චක්‍ඛුනා රූපං දිස්වා** මේ ආර්ය සීලස්කන්‍ධයෙන් යුක්ත වූ භික්‍ෂුව චක්‍ඛු විඤ්ඤාණයෙන් රූප දැක යන අර්ථයයි. සෙස්සෙහි ද යමක් කිවයුතු නම් ඒ සියල්ල යට කියන ලදමය. **අබ්‍යාසෙක සුඛං** කෙලෙසුන්ගෙන් නොතෙත් වූ සුවය. අවිකිණ්ණ සැප යයි ද කියන ලදී. ඉන්‍ද්‍රිය සංවර සැපයෙහි දක්නා ලද ආදියෙහි දුටු පමණින් ආදි වශයෙන් අවිකීර්ණ වේ.
**සො අභික්කන්තෙ පටික්කන්තෙ** හේ මනස සවැනිකොට ඇති ඉඳුරන්ගේ සංවරයෙන් යුක්ත වූ භික්‍ෂුව අභික්කන්ත පටික්කන්ත ආදී ස්ථාන සතෙහි සිහියෙන් දැනීම් වශයෙන් දැනීම් ඇත්තේ වේ. එහි කිවයුතු දේ ධ්‍යාන විභංගයෙහි කියන ලද්දේමය.
**සො ඉමිනා ච** යනාදියෙන් කුමක් දක්වයිද? අරණ්‍යවාසිකයාට ප්‍රත්‍ය සම්පත්තිය දක්වයි. යමෙකුට මේ ප්‍රත්‍ය සතර නැත්නම් ඔහුගේ අරණ්‍ය වාසය සමෘද්ධ නොවේ. තිරිසන්ගත සතුන් හෝ වනචාරින් හෝ සමග කිවයුතු බවට පැමිණේ. අරණ්‍යයට අධිගෘහිත දෙවිවරු එබඳු ආරණ්‍ය වාසයේ සිටින පවිටු භික්‍ෂුවට බියජනක ශබ්ද අස්සවති. අත්වලින් හිස පැහැර පලායන ආකාර කරති. අසවල් භික්‍ෂුව ආරණ්‍යයට පිවිස මේ මේ පව්කම් කෙළේ යයි නින්දා පතුරවයි. යමෙකුට මේ සිව්පසය ඇත්නම් ඔහුගේ ආරණ්‍යවාසය සමෘද්ධ වේ. හේ තමාගේ සීලය ප්‍රත්‍යවේක්‍ෂා කරන්නේ කිසි කලුවක් හෝ තිතක් හෝ නොදැක ප්‍රීතිය උපදවා එය ක්‍ෂය ව්‍යය වශයෙන් සම්මර්ශනය කරන්නේ ආර්යභූමියට පැමිණෙයි. ආරණ්‍යයේ අධිගෘහිත දෙවියෝ සතුටු වී වර්ණනා කරති. මෙසේ දියෙහි වැටුණු තෙල්බින්දු මෙන් යසස- කීර්තිය පැතිරුණේ වේ. **විවිත්තං** යනාදිය යට කියන ලද්දේය. **සො එවං සමාහිතෙ චිත්තෙ.... යථා කම්මූපගෙ සත්තෙ පජානාති** යන මෙහි කිවයුතු සියල්ල විසුද්ධි මාර්ගයෙහි කියන ලද්දේය.
තුන්වන විද්‍යාවෙන් **නොඑවං සමාහිතෙ චිත්තෙ** විදර්ශනා පාදක කොට ඇති සිව්වන දැහැන් සිත දතයුතුය. **ආසවානං ඛය ඤාණාය** රහත්මග ඤාණය සඳහා. අරහත්ත මාර්ගය ආශ්‍රවයන් විනාශ කිරීමෙන් ආශ්‍රවයන්ගේ ක්‍ෂය යයි කියනු ලැබේ. යමක් යම් තැනකට පැමිණ නිරුද්ධ වේද, එතැන මේ ඤාණය ඇතුළත් වේ. **චිත්තං අභිනින්නාමෙති** විදර්ශනා සිත පමුණුවයි. **සො ඉදං දුක්‍ඛං** මේ ආදියෙහි දුක මෙපමණය. සියළු දුක් මෙයින් බොහෝ නොවේ. ස්වකීය කෘත්‍ය ලක්‍ෂණ ප්‍රතිවේදයෙන් ඇති සැටි දනියි. අවබෝධ කරයි. ඒ දුක ඇතිකරන තෘෂ්ණාව **අයං දුක්‍ඛ සමුදයො**. ඒ දෙකම යම්තැනකට පැමිණ නිරුද්ධ වේ. එය ඒවායේ නොපැවැත්මයි. නිවීමයි. **අයං දුක්‍ඛ නිරොධං** ඊට පමුණුවන ආර්ය මාර්ගය. **අයං දුක්‍ඛ නිරොධගාමිනී පටිපදා** ස්වකීය කෘත්‍ය ලක්‍ෂණ ප්‍රතිවේදයෙන් ඇතිසේ දැනගනී. අවබෝධ කරයි. මෙසේ අර්ථය දතයුතුය.
මෙසේ ස්වරූප වශයෙන් සත්‍ය දක්වා දැන් කෙලෙස් වශයෙන් පරිසායකින් දක්වන්නේ **ඉමෙ ආසවා** යනාදිය කීහ. එහි **එවං ජාතතො එවං පස්සතො** මෙසේ දැනගන්න බලන ඔහුට විපස්සනා සහිත මාර්ගය අවසානයට පැමිණෙන ලදැයි කියයි. කාමාසවා - කාම ආසවවලින් **විමුච්චතී** මෙසේ මෙයින් මාර්ග ක්‍ෂණය දක්වයි**. විමුත්තස්මිං** මෙසේ මෙයින් ඵල ලක්‍ෂණය පෙන්වයි. මාර්ග ක්‍ෂණයෙහි සිත මිදේ. ඵලක්‍ෂණයෙහි විමුක්තිය වේ. **විමුත්තස්මිං විමුත්තමිති ඤාණං** මෙසේ මෙයින් සත්‍යය ප්‍රත්‍යවෙක්‍ෂා ඤාණං දක්වයි. **ඛීණා ජාති** යනාදියෙන් ඒ භූමිය. ඒ ඤාණයෙන් හෝ ප්‍රත්‍යවෙක්‍ෂා කරන්නේ ඛීණා ජාති ආදිය දැනගනී. **වුසිතං** විසූයේ. මොනවට විසූයේ, කරන ලද්දේ, හැසිරෙන ලද්දේ අවසන් වූයේය යන අර්ථයයි. **බ්‍රහ්මචරියං** මාර්ග බ්‍රහ්මචර්යාව. කල්‍යාණ පෘථග්ජනයා සමග ශෛක්‍ෂයන් සත්දෙනා බ්‍රහ්මචරිය වාසයෙහි වඩිති. ක්‍ෂීණාශ්‍රවයා වැඩ අවසන් වූයේ වේ. එහෙයින් ඔහු තමාගේ බ්‍රහ්මචරියා වාසය ප්‍රත්‍යවෙක්‍ෂා කරන්නේ බ්‍රහ්මචර්ය විසුයේ යයි දැනගනී. **කතං කරණීයං** සිව්සස්වල සිව් මාර්ගයෙන් පරිඤ්ඤා-දැනගැනීම පහාන ඉවත්කිරීම සච්ඡිකය-අවබෝධය වශයෙන් සොළොස් ආකාර කෘත්‍ය නිම කෙළේ යන අර්ථයයි. කල්‍යාණ පෘථග්ජනාදීහු ඒ කිස කරති. ඛීණාසවයන් වහන්සේ කළයුතු දේ කරන ලද්දේ වන්නාහ. එනිසා ඔහු තමාගේ කටයුතු ප්‍රත්‍යවෙක්‍ෂා කරන්නේ කළයුතු දේ කළැයි දැනගනී. **නාපරං ඉත්‍ථත්තාය** දැන් නැවත කළයුත්තක් නොමැති බැවින් සොළොස් කෘත්‍ය නැති බැවින් කෙළෙස් ක්‍ෂය කිරීමට හෝ මාර්ග භාවනා කෘත්‍ය නැතැයි දැනගනී.
සරාගාදියෙහි **අප්පහීනො** විෂ්කම්භන ප්‍රහානයෙන් හෝ තරංග ප්‍රහානයෙන් හෝ සමුච්ඡෙද ප්‍රහානයෙන් හෝ ප්‍රහීන නොවූ.
ලාභිහොති යනාදියෙහි **ලාභී** ලබන්නා. ලාභයක් ලැබ සිටී. **අජ්ඣත්තං චෙතො සමථස්ස** තමා අයත් අධ්‍යාත්ම සංඛ්‍යාත ස්කන්‍ධාදි ධර්ම විෂ්කම්භ අනිත්‍යයි වශයෙන් පවතින විදර්ශනාවෙන්. **රූප සහතානං** රූපාවචර නිමිති අරමුණේ රූපාවචර සමාපත්තිවල. **අරූප සහගතානං** අරූප නිමිති අරමුණේ අරූප සමාපත්තිවල. මෙහිද පළමුවැන්නා අෂ්ට සමාපත්තිලාභී පෘථග්ජනයා. දෙවැන්නා ශුෂ්ක විදර්ශක ආර්ය ශ්‍රාවකයා තුන්වැන්නා අෂ්ට සමාපත්තිලාභී ආර්ය ශ්‍රාවකයා. සතරවැන්නා ලෞකික මහජනයා දතයුතුය.
අනුසෝතගාමි ආදියෙහි **අනුසොතගාමී** සසර ශ්‍රොතම අනුගත වූයේ සසර සැඩපහරෙහි ගිලුනේ පෘථග්ජනයා දතයුතුය. **පටිසොතගාමී** උඩුගං දෙසට යෑම. අනුසෝතයට නොගොස් පටිසෝතයට යන්නාට අධිවචනයකි. **පාපඤ්ච කම්මං න කරොති** පණවන ලද්දක් ව්‍යතික්‍රමණය නොකරයි. සහාපි දුක්‍ඛෙන සහාපි දොමනස්සෙන - කෙලෙස් නැගිටින කල්හි උපන් දුක් දොම්නස් සමග ද, **පරිපුණ්ණං** තිවිධ ශික්‍ෂාවල එකකින්වත් අඩු නැති. **පරිසුද්ධං** කෙලෙස් නැති. **බ්‍රහ්මචරියං** ශ්‍රේෂ්ඨ චර්යාව. මේ වාරයෙන් සෝවාන් සකදාගාමි කියන ලදී. කිම ඔවුන් අඬමින් බ්‍රහ්ම චරියාවේ හැසිරෙත්ද? එසේය. කෙලෙස් ඇඬුමෙන් අඬමින් හැසිරෙත් නම් වේ. සිල්වත් පුහුදුන් භික්‍ෂුව ද මෙහිම ඇතුළත් කරන ලදී.
**ඨිතත්තො** සිටි බව. අනාගාමියා වනාහි කාමරාග ව්‍යාපාදවලින් කම්පා නොවන සිත් ඇති බව ද ඒ ලෝකයෙන් නොඑන ධර්මතාවද සිටි බව නම් වේ. **තිණ්ණො** තෘෂ්ණා ශ්‍රෝතසින් එගොඩ වූ. **පාරංගතො **නිවන් නැමති පරතෙරට ගිය. **ථතෙ තිට්ඨති** අර්හත් ඵල නැමති ගොඩබිම සිටියි. **චෙතොවිමුත්තිං** ඵල සමාධිය. **පඤ්ඤා විමුත්තිං** ඵල ඤාණය. **අයං වුච්චති** මේ ක්‍ෂීණාශ්‍රවයා රහතන් වහන්සේ. **තිණ්ණො පාරංගතො ථලෙ තිට්ඨති බ්‍රාහ්මණො** යයි කියනු ලැබේ. පව ඉවත්වීමෙන් මේ තෙමේ බ්‍රාහ්මණ නම් වේ.
අප්පස්සුතාදියෙහි **අප්පකං සුතං හොති **නවංග සත්‍ථු** **සාසනයෙහි කිසියම් ස්වල්පයක් ඇසුවේ වේ. **න අත්‍ථමඤ්ඤාය න ධම්ම මඤ්ඤාය ධම්මානුධම්ම පටිපන්නො හොති** යනු අටුවා ද පෙළ ද දැන ලෝකෝත්තර ධර්මයට අනුරූප ධර්මය වූ පූර්වභාග ප්‍රතිපදාවට පිළිපන්නේ නොවේ. මෙම නයින් සියළු තැන අර්ථය දතයුතුය.
සමණමචලාදියෙහි **සමණමචලො** ශ්‍රමණ අචලයා, ‘ම’ කාරය පද සන්ධි කරයි. සමණං + අචලො = සමණමචලො වේ. නිශ්චල ශ්‍රමණයා, ස්ථිර ශ්‍රමණයා අර්ථය වේ. **අයං වුච්චති** මේ සෝවාන් පුද්ගලයා සාසනයෙහි මුල් උපත වූ ශ්‍රද්ධාවෙහි පිහිටි බැවින් **සමණමචලො** යයි කියනු ලැබේ. සකෘදාගාමියා වනාහි ඇලෙන කෙලෙස් ඇති බැවින් **සමණ පදුමො** යයි කියන ලදී. ඇලීම් අර්ථය මෙහි පදුම අර්ථයට නමකැයි කියන ලදී. කාමරාග සංඛ්‍යාත ඇලෙන කෙලෙස් නැති බැවින් අනාගාමියා **සමණ පුණ්ඩරීකො** කියන ලදී. සුලු අර්ථය මෙහි පුණ්ඩරීක අර්ථය නමැයි කියන ලදී. ක්‍ෂීණාශ්‍රවයාද තද බව ඇතිකරන කෙලෙස් නැති බැවින් ශ්‍රමණයන් අතර **සසමණ සුඛුමාලො** නමැයි කියන ලදී. අල්ප දුක්ඛාර්ථයෙන්ද (දුක් නැති බැවින්) මේ තෙවො සමණ සුඛුමාල ම වේ.
5. පංචක නිද්දේස වර්ණනාව
පංචකයෙහි **තත්‍රා** වීර්යය ද විපිළිසර බව ද මෙයයි. යනාදි නයින් යට කියන ලද ඒ පුද්ගලයන් අතරෙන් **යවායං **යමෙක් ආරම්භති යයි, මෙහි ආරම්භ ශබ්දය කම්ම කිරිය හිංසන විරිය විකාරයට පත්කිරීම ආපත්ති වීතික්කම යන මේවායෙහි වැටේ. එසේ මෙය ‘යං කිංචි දුක්‍ඛං සම්භොති, සබ්බං ආරම්භ පච්චයා යයි කර්මයෙහි ආවේය. මහා යඤ්ඤා මහාරම්භා න තෙ හොන්ති මහප්ඵලා කිරියාවෙහිය. ‘සමණං ගොතමං උද්දිස්ස පාණං ආරම්භති හිංසනයෙහි, **ආරම්භථ** නිකෙමථ යුඤ්ජථ බුද්ධසාසනෙ ‘වීර්යෙහි, බීජගාම භූතගාම **සමාරම්භා** පටිවිරතො හොති විකොපනයෙහි වේ. **ආරම්භති ච විප්පටිසාරී ච හොති** මෙය වනාහි ඇවැත් ඉක්මවීමෙහි ආවේය. එහෙයින් ඇවැත් ව්‍යතික්‍රමණ වශයෙන් ආරම්භ ද එය ප්‍රත්‍ය වීමෙන් විපිළිසර බව ද වේ යයි මෙය මෙහි අර්ථයයි. **චෙතො විමුත්තිං** ඵල සමාධිය. **පඤ්ඤා විමුත්තිං** ඵල ඤාණය,
**යථාභූතං නප්පජානාති** අවබෝධ නොකළ තැනැත්තා ස්වභාවය යථා වශයෙන් නොදනී**. යත්‍ථස්ස **යම්තැනක මොහුගේ. යම් තැනකට පැමිණ මේ පුද්ගලයාගේ - උප්පන්නා පාපකා අකුසලා ධම්මා අපරිස්සො නිරුජ්ඣති - උපන් සියළු අකුසල ධර්ම නිරවශේෂයෙන් නිරුද්ධ වේ යන අර්ථයයි. කිම පැමිණ ඒවා නිරුද්ධ නොවේද? රහත්මග පලයට පැමිණියෙහුගේ නිරුද්ධ නම් වේ. මෙසේ ඇතිකල්හි මෙහි මාර්ග කෘත්‍ය වශයෙන් පලයම කියන ලදැයි දතයුතුය. **ආරම්භජාති** ආපත්ති ව්‍යතික්‍රමණං ස්වභාවකොට ඇත. **විප්පටිසාරජා** විපිළිසරයෙන් හටගත්. **පවඩ්ඪන්ති** නැවත නැවත උත්තේජනයෙන් වැඩෙත්. **සාධු** ආයාචනයෙහි මෙය කියන ලද්දේ වේ. ඒකාන්තයෙන් ආයු පමණ වැරදි කළ කල්හිද අපි ආයාචනා කරමු. දේසනා කළ යුතු සූත්‍ර දෙසීම සඳහා නැගිට සිටිය යුත්ත නැගිටීම සඳහා ප්‍රකට කළයුත්ත ප්‍රකට කිරීම සඳහා. **ආරම්භජෙ ආසවෙ** පිරිසිදු බවෙහි සිටි බව ප්‍රත්‍යවේක්‍ෂා කරමින් විප්පටිසාරෙ** ආසවෙ පටිවිනොදෙත්‍වා** බැහැර කොට විපස්සනා සිත ද, **විපස්සනා පඤ්ඤඤ්ච භාවෙතු** විපස්සනා පඤ්ඤාව වඩනු. අමුනා **පඤ්චමෙන පුග්ගලෙන** මේ පස්වෙනි ක්‍ෂීණාශ්‍රව පුද්ගලයා විසින්. **සමසමො භවිස්සති** ලෝකෝත්තර ගුණවලින් ස්වභාවයෙන්ම සම වන්නේය. මෙසේ ක්‍ෂීණාශ්‍රවයා විසින් අවවාද දිය යුතුය යන අර්ථයයි.
**ආරම්භති න විප්පටිසාරො හොති** ඇවැත්වලට නොපැමිණෙයි. විනය ප්‍රඥප්තියෙහි අදක්‍ෂ බැවින් අනාපත්තියෙහි ආපත්ති සංඥාවෙන් විපිළිසර වේ. අංගුත්තර අටුවාවෙහි වරක් ඇවතට පැමිණ එයින් නැගිට පසුව කිසිවකට නොපැමිණේ යන විපිළිසරය අත්හැරීමට නොහැකි යයි කියන ලදී. **න ආරම්භති න විප්පටිසාරී** **හොති **ඇවතට නොපැමිණේ. විපිළිසර නොවේ. මේ පුද්ගලයා කවරෙක්ද? විරිය අත්හල පුද්ගලයාය. හේ වනාහි මේ බුද්ධ කාලයෙහි පිරිනිවන් පෑමෙන් කිම? අනාගතයෙහි මෛත්‍රීය සම්මා සම්බුදුන්ගේ කාලයේ පිරිනිවන් පාන්නෙමියි විසුද්ධ සීලය ද ප්‍රතිපත්ති නොපුරයි. හේ ආයුෂ්මතුන් කුමක් නිසා පමාව වාසය කෙරෙහිද? පුහුදුන් නම් ගති අනිබද්ධය. ආයුෂ්මතා මෛත්‍රී බුදුහාමුදුරුවන් දකින්නට ලැබුණත් රහත්බව නොලබන්නේය. විපස්සනාව වඩන්න යයි අවවාද කළ යුතුය. සෙසු සියළු තන්හි කියන ලද නයින්ම දතයුතුය.
දත්‍වා අවජානාති ආදියෙහි, එක් භික්‍ෂුවක් මහා පින්වන්තයෙකි. සිව්පස ලාභී වේ. හෙතෙම සිවුරු ආදිය ලැබ අනිත් මද පිනැත්තන්ගෙන් අසයි. හේද නැවත නැවත අසනු ලබන්නේ ගනීමය. ඉක්බිති දෙන්නා ටිකක් කිපී මකුබව උපදවනු කැමැත්තේ කියයි. මේ තෙමේ තමාගේ ස්වභාවයෙන් චීවරාදිය නොලබයි. අප නිසා ලබයි. මෙසේ පුද්ගලයා දී **අවජානාති** නම් වේ. එක් භික්‍ෂුවක් වනාහි තව භික්‍ෂු කෙනෙකුන් සමග දෙතුන් වසක් වසන්නේ, පෙර ඒ පුද්ගලයා ගරුකොට පසුව කල් යනකොට ගරු නොකරයි. අසුනෙන්ද නොනැගිටියි. නැගිට්ටේ ද නොයයි. මෙසේ පුද්ගලයා **සංවාසෙන අවජා**නාති නම් වේ.
**ආධෙය්‍යමුඛො** මුලින් දිය යුතු වචනය. පළමු වචනයෙහි තබන ලද මුව ඇති යන අර්ථයයි. **අධිමුච්චිතා හොති** සද්ධාතා වේ. එය නය මෙසේය. එක් පුද්ගලයෙක් භික්‍ෂුවට සරුප් වූ දෙය නොසරුප් යයි කියයි. එය අසා මෙතෙම නිශ්චයට යයි. නැවත වෙනත් සභාගයකින් භික්‍ෂුව විසින් මෙය සරුප් යයි කීවිටද ඔහුගේ වචනය නොගනී. අසවල් දෙයින් මෙය නොසරුප් යයි අපට කියන ලදැයි පෙර භික්‍ෂුවගේ කථාවම ගනී. තව කෙනෙක් දුසිලා සිල්වත් යයි කියති. ඒ වචනය විශ්වාස කොට නැවත වෙනින් භික්‍ෂුවට මෙය නොසරුප් යයි මේ තෙමේ ඔබ ලඟට පැමිණීම නොසරුප් යයි කී කල්හිද ඔහුගේ වචනය නොගෙන පෙර කතාවම ගනී. තව කෙනෙක් ගුණ කියූ කථාද අගුණ කියූ කථාද ගනිති. මේ තෙමේ ආධෙය්‍ය මුඛොම වේ. තැබිය යුතු වචනය, යම් යම් දේ අසයි. ඒ ඒ තැන තැබිය යුතු වචනය යන අර්ථයයි.
**ලොලො** අඩු කාලයක් සිටි බැවින් අශ්‍රද්ධාදියෙන් කැළඹුණු බැවින් ලොල් වූ. **ඉත්තර සද්ධො** අඩු, අසම්පූර්ණ ශ්‍රද්ධාව. සෙස්සෙහි ද මෙම නයයි. මෙහි වනාහි නැවත නැවත භජන වශයෙන් ශ්‍රද්ධාවම **භත්ති** වේ. **පෙමං** ශ්‍රද්ධා ප්‍රේමය ද ගෙහසිත ප්‍රේමය ද වටී. **පසාදො** ශ්‍රද්ධා ප්‍රසාදයම. **එවං පුග්ගලො ලොලො හොති**. මෙසේ ශ්‍රද්ධාව අඩු බැවින් පුද්ගලයා ලෝල නම් වේ. කහ වර්ණය මෙන් දහයියා ගොඩේ සිටවූ කනුවක් මෙන් අසුපිටේ තබන ලද පුහුලක් මෙන් නොබැඳි ස්ථානයෙහි මොහොතකින් පැහැදෙයි. මොහොතකින් කිපේ.
**මන්‍දො මොමූහො** අඥාන බැවින් මන්‍ද වේ. විසද නොවීමෙන් මොමූහය. මහා මෝඩයා යන අර්ථයයි.
යොධාජීව උපමාවල **යොධාජීව** යුද්ධයෙන් ජීවත්වන්නෝ. **රජග්ගං** ඇත් අස් ආදීන්ගේ පා පහරින් බිඳුණු පොළොවෙන් නැගෙන රජස්කන්‍ධය (දූවිලි). **සන්‍ථම්භතී** තදකොට. සිටීමට නොහැකි. **සහතිරජගහං** දූවිලි රාශිය දැක ද ඉවසයි. **ධජග්ගං** ඇතුන් අසුන් පිට හෝ රථවල හෝ ඔසවන ලද කොඩිවල අග. **උස්සාදනං** ඇත් අස් රිය ආදියේ ද බලකායේ ද උස් ශබ්ද මහා ශබ්ද. **සම්පහාර** පැමිණි අප්‍රමාණ වූ ප්‍රහාර. **හඤ්ඤති** විනාශ කරයි. විඝාතයට පැමිණෙයි. **බ්‍යාපජ්ජති** විපතට පැමිණේ. ප්‍රකෘතිභාවය අත්හරියි. **සහති සම්පහාරං **දෙතුන් පහරක් පැමිණ ද ඉවසයි. **තමෙව සංඝාමසීසං** එයම ජයකඳවුරු ස්ථානයයි. **අජ්ඣාවසති** දින හතක් අභිබවා වසයි. කරුණු කිම? ලද පහර හා පහරට පිළියම්ද කළ ක්‍රියාවට විසේසය දැන තනතුරු දීමද ඉසුරු සැප අනුභවය සඳහාද
දැන් ශාස්තෲන්ට යුද සෙබලුන්ගෙන් වැඩක් නැත. මේ සාසනයෙහි එබඳු වූ පුද්ගලයන් පස්දෙනෙකු දැක්වීමට උපමාවක් ගෙනෙන ලදී. එහෙයින් ඒ පුද්ගලයන් දැක්වීමට එවමෙව යනාදිය කීහ.
එහි සංසීදතී - මිථ්‍යා විතර්කයෙහි යෙදෙයි. පිවිසෙයි**. න සක්කොති බ්‍රහ්මචරියං සත්තානෙතුං** බ්‍රහ්මචරිය වාසය නොකඩ කරමින් ආරක්‍ෂා කිරීමට නොහැකි වෙයි**. සික්‍ඛා දුබ්බල්‍යං ආවිකත්‍වා** ශික්‍ෂාවේ දුබල බව ප්‍රකාශ කොට. **කිමස්ස රජග්ගස්මිං** කිම ඒ පුද්ගලයාට රජග්ග නාමය මෙසේ කියයි. **අභිරූපා** රූපවතී, **දස්සනීයා **දැක්මට යෝග්‍ය, **පාසාදිකා** දැකීමෙන්ම සිතට ප්‍රසාදය ගෙන එන. **පරමාය** උතුම්. **වණ්ණ පොක්‍ඛරතාය** ශරීර වර්ණයෙන් හා අඟ පසඟ සටහනින්
**උවහසති** අවමන්කොට සිනාසෙයි. **උල්ලපති** කියයි. **උජ්ජග්ඝති** අත පැහැර මහ හඬින් සිනාසෙයි. **උප්පණ්ඩෙති** ලජ්ජා ඇති කරවයි.
**අභිනිසීදති** අභිවචනය කොට සමීපයෙහි හෝ එක ආසනයේ හිඳියි. දෙවන පදයෙහිද මෙම නයයි. **අජ්ඣොත්තරතී** යනු වසාගෙන සිටී.
**විනිවෙඨෙත්‍වා විනිමොචෙත්‍වා** යන ගත් තැනින් අත බැඳුම් හැරදැමීම ද මිදීමද මෙහි සෙස්ස පැහැදිලිය.
පිණ්ඩපාතිකයන් අතරෙහි **මන්‍දත්තා මොමූහච්චා** සමාදන් වූ දෙය නොදනී. ආනිසංස නොදනී. තමාගේ අඥාන බැවින් හා මුළා බැවින් අනුවණින්ම **පිණ්ඩපාතිකො හොති** පිණ්ඩපාතික වේ. **පාපිච්ඡො ඉච්ඡාපකතො** පිණ්ඩපාතිකයාට මේ පිණ්ඩපාතිකයෙකැයි සිව්පසයෙන් සත්කාර කරනු ලැබේ. ලජ්ජා ඇත්තෙකි. අපිස් කෙනෙකි ආදි ගුණයෙන් වර්ණනා කරන්නේ යයි මෙවැනි පවිටු අදහසින් යුක්ත වී **පිණ්ඩපාතිකො හොති** වේ. පිස්සුවෙන් පිඬු පිණිස හැසිරෙන්නේ **උම්මාද චිත්ත වික්‍ඛොපා පිණ්ඩපාතිකො** නම් වේ**. වණ්ණිතං** මේ පිණ්ඩපාතික අංගය බුදුවරුන් විසින් ද ශ්‍රාවකයන් විසින් ද වර්ණනා කරන ලදැයි ප්‍රශංසා කරන ලදැයි **පිණ්ඩපාතික **වේ. **අප්පච්ඡතං යෙව නිස්සාය** ආදියෙහි මෙසේ අපිස් වෙමි. මගේ මේ පිණ්ඩපාතික අංගය අපිස්බව සඳහා පවතින්නේ යයි මෙසේ සතුටු වන්නෙමි. මගේ මේ පිණ්ඩපාතිකාංගය සන්තෝෂය පිණිස පවතින්නේ යයි මෙසේ කෙලෙස් තුනී කරන්නෙමියි මගේ මේ පිණ්ඩපාතිකාංගය කෙලෙස් තුනීකිරීම පිණිස පවතින්නේ යයි **පිණ්ඩපාතිකො හොති ඉදමත්‍ථිතං** මේ කල්‍යාණ ප්‍රතිපත්තියේ ඇති බව, මේ පිණ්ඩපාතය පමණකින් ඇති බව, යමක් ලද විට එයින්ම යැපෙන බව සඳහාය යන අර්ථයයි. **අග්ගො** ජ්‍යෙෂ්ඨයා. සෙස්ස එහිම සමාන වචන වේ.
**ගවාඛීරං** දෙනගෙන් කිරි වේ. දෙන හැර නොවේ. **බීරම්හා දධී** යනාදියෙහි ද මෙම නයයි. **එවමෙවං** යම්සේ මේ පස්ගෝ රසයෙහි ගිතෙල්ම අග්‍ර වේ. එසේම මේ පිණ්ඩපාතිකයන් පස්දෙනා අතරෙන් යමෙක් අපිස් බව ආදිය නිසා පිණ්ඩපාතික වූයේ නම් හෙතෙමේ **අග්ගො ච සෙට්ඨො ච මොක්‍ඛො ච උත්තමො ච පවරො ච **පිණ්ඩපාතිකයන් පස්දෙනා අතරෙන් දෙදෙනෙක්ම පිණ්ඩපාතික වෙති. තුන්දෙනෙක් පිණ්ඩපාතිකයන් නොවෙති. නාම මාත්‍රයෙන් පිණ්ඩපාතික යයි දතයුතුය. ඛලුපච්ඡාභත්තිකාදියෙහි ද මෙම නයම වේ.
6. ඡක්ක නිද්දේස වර්ණනාව
සවැන්නෙහි **තත්‍රා** යනු ඒ පුද්ගලයන් සයදෙනා කෙරෙහි. **සම්මා සම්බුද්ධො තෙන දට්ඨබ්බො** ඒ පුද්ගලයා ආචාර්යවරයකු නැතිව තමා විසින්ම උපදවන සියල්ල දන්නා නුවණින් සර්වඥ බුද්ධ යයි දතයුතුය.
**පච්චෙක සම්බුද්ධො තෙන** ආදියෙහි ද ඒ පසේබුදු නුවණින් ඒ පුද්ගලයා පච්චෙක සම්බුද්ධ වේ. **තෙන** සාවක පාරමී නුවණින් ඒ පුද්ගලයෝ **සාරිපුත්ත මොග්ගල්ලානා** වෙති. **තෙන** දුක් කෙළවර කිරීමෙන් ඒ පුද්ගලයෝ **අවසෙස අරහන්තා** අවසේස රහත්හු වෙති. **තෙන** කාමලොවට නොපැමිණීමෙන් ඒ පුද්ගලයා **අනාගාමී** වේ. **තෙන** කාමලොවට පැමිණීමෙන් ඒ පුද්ගලයෝ සොතාපන්න සකෘදාගාමිනො දට්ඨබ්බාති. සෝවාන් සකෘදාගාමින් දතයුතුය.
7. සත්තක නිද්දේස වර්ණනාව
සත්තකයෙහි **සකිං නිමුග්ගො** යනු එක්වරක් ගිලුණු. **එකන්ත කාළකෙහි** ඒකාන්තයෙන්ම කළුදහමින්, නාස්තිකවාද අහේතුකවාද අකිරියවාද සංඛ්‍යාත නියත මිථ්‍යාදෘෂ්ටික ධර්මවලින්. **එවං පුග්ගලො** මේ කාරණයෙන් පුද්ගලයා එක්වරක් **නිමුග්ගො** ගිලුනේ එසේ නිමුග්ගොව ගිලුනේම වේ. මේ භවතාට වනාහි ගොඩඒමක් නම් නැතැයි කියති. මක්‍ඛලීගෝසාලාදීහු මෙන් යට යට නරක ගිනිම ආහාර වේ.
**සාහු සද්ධා කුසලෙසු ධම්මෙසු** කුසල ධර්මයන්හි ශ්‍රද්ධාව නම් යහපත් ඇදහීමකි. **හිරී** ආදියෙහි ද මෙම නයම වේ. **උච්චුජ්ජතී** එපමණකින් කුසලයෙන් මතු වූයේ වේ. **හායතිමෙව **කිරිගොට්ටෙහි වත්කළ දිය මෙන් පිරිහේමය. **එවං පුග්ගලො** මෙසේ වහා ශ්‍රද්ධාව ඇති මේ ශ්‍රද්ධාදීන්ගේ වශයෙන් එක්වරක් ගොඩනැගී ඔවුන්ගේ පිරිහීමෙන් නැවත ගිලේමය. දේවදත්තාදීන් මෙන් දේවදත්තයා වනාහි අෂ්ට සමාපත්ති පංචාභිඥා උපදවාද බුදුවරුන්ට විරුද්ධ වූ බැවින් ඒ ගුණවලින් පිරිහුනේ ලේ සෙලවීමේ කර්මය ද සංඝභේද කර්මය ද කොට මරණින් පසු දෙවන චිත්තවාරයෙන් නිරයේ උපන්නේය. කෝකාලිකයා අගසව් දෙනමට දොස් කියා පදුම නිරයෙහි උපන්නේය.
**නෙව හායති නො වඩ්ඪති** පොහොනා නො කල්හිද නො පිරිහේ. පොහොනා කාලයෙහි ද නො වැඩේ. මෙහි අගාරික අනගාරික දෙදෙනාම දැක්විය යුතුය. ඇතැම් අගාරිකයෙක් (ගිහියෙක්) නො සෑහෙන කාලයෙහි පක්‍ෂ බත හෝ සලාක බත හෝ වස්සාවාසික බත හෝ ආරාධනා කරයි. හේ පසුව සෑහෙන කාලයෙහි ද පක්‍ෂ බත ආදිය පමණක් පවත්වයි. අනගාරිකයා ද නො සෑහෙන කාලයෙහි උද්දේසය හෝ ධුතංගය හෝ ගනියි. ඤාණය විරිය සම්පත්තියෙන් සෑහෙන කාලයෙහි ද එයින් එහා යමක් නොකරයි. **එවං පුග්ගලො** මෙසේ මේ ශ්‍රද්ධාදියෙන් සිටි පුද්ගලයා **උම්මුජ්ජිත්‍වා ඨිතො** නම් වේ.
**උම්මුජ්ජිතා විපස්සති විලොකෙති** සෝවාන් පුද්ගලයා නැගී සිට ගමන් මාර්ගයේ යා යුතු දිසාව හෝ බලන්නේ නම් වේ.
**උම්මුජ්ජිත්‍වා පතරති** සකදාගාමි පුද්ගලයා කෙලෙස් තුනී බැවින් නැගී සිට යා යුතු දිසාවට හැරී එගොඩ වෙයි.
**පතිගාධප්පත්තො හොති** අනාගාමී පුද්ගලයා නැගී සිට බලා එගොඩ වී ගොස් එක් ස්ථානයක සිටියේ වේ. සිටියි. නැවත නො එයි.
**තිණ්ණො පාරංගතො ථලෙ තිට්ඨති** - සියළු ක්ලේශ ඕඝයන් තරණයකොට පරතෙරට ගොස් නිර්වාණ ථලයෙහි සිටියේ වේ. මේ පුද්ගලයෝ සත්දෙනා වනාහි ජල උපමාවෙන් දක්වන ලදී.
සත වනාහි, ඇවිදින වෙළෙන්දෝ දීර්ඝ මාර්ගයට පිළිසන්පන්නේ අතරමග පිරුණු නදියක් වෙත පැමිණියහ. ඔවුනතුරෙන් පළමුවැන්නා ජලයට බිය පුද්ගලයෙකු නිසා බැස්ස තැනම ගිලී නැවත උඩ ඒමට නොහැකි විය. ඇතුළේම මස් කැසුබු ආදීන්ට ගොදුරු විය. දෙවැන්නා බැස්ස තැන ගිලී වරක් මතුවී නැවත ගිලී මතුවීමට නොහැකි විය. ඇතුළේ මස්කැසුබු ආදීන්ට ගොදුරු විය. තුන්වැන්නා ගිලී මතුවී ගඟේ මැද සිට මෙතෙරට ඒමට හෝ එතෙරට යෑමට නොහැකි විය. සතරවැන්නා නැගී සිටියේ එතෙර තොට බැලීය. පස්වැන්නා එතෙරවන තොට බලා පීනයි. සවැන්නා තරණයකොට පරතෙරට ගොස් ඉඟ පමණ ජලයෙහි සිටියේය. සත්වැන්නා පරතෙරට ගොස් සුවඳ සුණු ආදියෙන් ස්නානය කොට උතුම් ඇඳුම් ඇඳ සුරභි ආලේපනය කොට, නිල් උපුල් ආදිය පැළඳ නොයෙක් අලංකාරයෙන් සැරසුනේ මහා නගරයට පිවිස උතුම් ප්‍රාසාදය නැගී උතුම් භෝජන අනුභව කළේය.
එහි පදික වෙළෙන්දෝ සත්දෙනා මෙනි. මේ පුද්ගලයන් සත්දෙනා සසර නදිය මෙනි. දියට බිය පළමු පුද්ගලයා බැස්ස තැනම ගිලුණා මෙන් මිසදිටුවා සසරෙහි ගැලීම. ගිලී මතු වූ පුරිසයා මෙනි. ශ්‍රද්ධාදියේ ඉපදීම් මාත්‍රයෙන් නැගී ඒවායේ පරිහානියෙන් ගිලෙන පුද්ගලයා ගඟ මැද සිටියහු මෙන් ශ්‍රද්ධාදියේ ස්ථිතියෙන් සිටි පුද්ගලයා. එතෙර කොට බලන්නා මෙන් යායුතු මග යායුතු දිසාව බලන සෝවාන් පුද්ගලයා. එගොඩ පීනන පුඟුලා මෙන් කෙලෙස් තුනී සකෘදාගාමී පුද්ගලයා. කරණය කොට ඉඟ පමණ ජලයේ සිටි පුද්ගලයා මෙනි. නොපවතින ධර්මතාවෙන් සිටි අනාගාමී පුද්ගලයා, ස්නානය කොට පරස්පෙරින් එතෙරව ගොඩබිම සිටි පුද්ගලයා මෙනි. ඕඝ සතර තරණයකොට නිවන් තලයෙහි සිටි ක්‍ෂීණාශ්‍රව බ්‍රාහ්මණයා ගොඩ සිටි පුද්ගලයා නගරයට පිවිස ප්‍රාසාදයට නැගී උතුම් භෝජනය මෙන් ක්‍ෂීණාශ්‍රවයා නිවන් අරමුණෙන් ඵලසමාපත්තියට පැමිණ ගතකිරීම දතයුතුය. උභතොභාග විමුක්තාදිය යට පවසන ලදමය.
අට්ඨක නවක නිද්දේසාදිය ද යට කියන ලද නයින්ම දතයුතුය.
10. දසක නිද්දේස වර්ණනාව
දසක නිද්දේසයෙහි **ඉධ** කාමාවචර භූමියෙහි. කාමාවචර භූමියේ සත්තක්‍ඛත්තුපරමාදීන්ට කාමාවචර භූමියම නිෂ්ඨාව වේ. කාමාවචර බැවින්ම රහත්බවට පැමිණීම ද අනුපාදිසේස නිර්වාණයට පැමිණීම ද වේය යන අර්ථයයි.
**ඉධ විහාය** මෙහි කාමාවචර ආත්මභාවය හැර සුද්ධාත්ම භවයෙහි සිටියවුනට නිෂ්ඨාව වේයයි යන අර්ථයයි. අන්තරා පරිනිබ්බායි ආදීහු මෙහි අනාගාමි ඵලයට පැමිණ මෙයින් චුතව සුද්ධාවාසවල ඉපිද ඒ ආත්මභාවයෙන් අරහත්භාවයට ද අනුපාදිසේස පරිනිර්වාණ ධාතුවට ද පැමිණෙති. එයින් කියන ලදී. **ඉමෙසං පඤ්චන්නං ඉධ විහාය නිට්ඨාති**.
නිගමන කථා
මෙපමණකින්ම:
