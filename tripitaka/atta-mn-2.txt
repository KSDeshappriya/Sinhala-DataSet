මජ්ඣිම නිකාය
මජ්ඣිම පණ්ණාසකය අටුවාව
ගහපති වර්ගය
**එවම්මෙසුතං** යනු කන්‍දරක සුත්‍රයයි. එහි චම්පායං යනු එනම් ඇති නුවරෙහි. එනුවර උයන් පොකුණු ආදියෙහි ඒ ඒ තැන්හි චම්පක වෘක්‍ෂයෝම ගැවසී තිබුණාහ. ඒනිසා චම්පා යනුවෙන් වහරට පැමිණියේය. **ගග්ගරාය පොක්ඛරණියා තීරෙ** යනු ඒ ගග්ග නගරයට නුදුරෙහි ගග්ගාරානම් මෙහෙසියක විසින් කණවන ලද බැවින් ගග්ගරා යනුවෙන් ලද වහර ඇති පොකුණක් ඇත. ඒ පොකුණු තෙර හාත්පස නිල් ආදී පස්වණින් යුත් මලින් සැදුණු මහා චම්පක වනයක් ඇත. භාග්‍යවතුන් වහන්සේ ඒ මල්සුවඳින් සුවඳවත් වූ චම්පක වනයෙහි වැඩ වසන සේක. ඒ සඳහා ගග්ගරා පොකුණු තෙරයයි කියන ලදී. **මහතා භික්‍ඛුසංඝන සද්ධිං** යනු ගණනනොදක්වන ලද මහ බික්සඟන සමග **පෙස්සො** යනු ඔහුගේ නමයි. **හත්‍ථාරොහ පුත්තො** යනු ඇතරුපුත් **කන්‍දරකොච පරිබ්බාජකො** යනු කන්‍දරකො යනු එනම් ඇති වැසුණු පරිබ්‍රාජක **අභිවාදෙත්‍වා** යනු සවණක්ගන බුදුරැස් අතරට පිවිස පහන් ලාරසෙහි ගිලෙන්නාක් මෙන් රන්වන් උතුම් රෙදිකඩක් විහිදුවා හිස සිට පොරවන්නාක් මෙන්, පැහැ සුවඳයුත් චම්පක මල් මුදුනෙහි සිට මැනැවින් වසන්නාක් මෙන්, මහමෙර පාමුලට එළඹෙන පුන්සඳ මෙන් භාග්‍යවතුන් වහන්සේගේ සක් ලකුණින් සැදුණු ලාවන් පුල් පියුම්හි සිරියගත් පා වැඳ යන අර්ථයි. **එකමන්තං නිසීදි **යනු හිදීම් දොස් සයින් විරහිත එක් හිස් තැනක හුන්නේය.
**තුන්හීභූතං තුණ්හීභූතං** යනු යම් යම් තැනෙක සිට බලයිද ඒ ඒ තැනින් **තුෂ්ණීභාවයම** විය යන අර්ථයි. එහි වනාහි එක් භික්‍ෂුවගේ වත් අත් සෙලවීමක් හෝ පා සෙලවීමක් හෝ නැත. සියල්ලෝ භාග්‍යවතුන් වහන්සේ කෙරෙහිම ගෞරවයෙන් ද, තමාගේ ද භික්මුණු බැවින් ද ඔවුනොවුන් කථානොකරන්නාහු යටත්පිරිසෙයින් උගුරපාදන හඩක් වත් නොකරන්නාහු මැනවින් සිටවු ඉන්ද්‍රඛීලයන් මෙන් හුදෙකලා තැනක ඇති මහසමුදුර ජලය මෙන් සිරුරින්ද නිශ්චලවුවාහු මනසින් නොවිසුරුණු රත් වලාකුළුමෙන් මහමෙර වන් භාග්‍යවතුන් වහන්සේ පිරිවරා හුන්හ. මෙසේ හුන් පිරිස දැක පිරිවැජියාට මහත් සතුටු සොම්නසක් උපන්නේය. උපන් සොම්නස ඇතුළු හද තුළම හිඳුවීමට නොහැක්කේ ප්‍රිය සංවාදයක් ඇති කළේය. ඒ නිසා **අච්ඡරියං හොති** ආදිය කීය.
එහි අන්ධයා පර්වතයට නගින්නාක් මෙන් නිතරම නොවේනුයි **අච්ඡරිය** නම්, මේ නම් ශබ්ද නයයි. මේ වනාහි අටුවා නයයි. අසුරු ගැසීමට යෝග්‍යනුයි අච්ඡරිය නම් අසුරු පැහැරීමට යුතුය යන අර්ථයි නොවුවිරූ දෙයක් වූයේනුයි **අබ්භුතං** මේ දෙකම විස්මයට සම වචනයි. ඒ වනාහි ගරහනු පිණිස වූ අසුර ගැසීමය, පසසනු පිණිසවු ඇසුරගැසීමය යනුවෙන් දෙවැදෑරුම වෙයි. එහි මොග්ගල්ලාන, ආශ්චර්යය, මොග්ගල්ලාන අද්භූතය. යම්හෙයකින් ඒ හිස් මිනිසා අතින් ගෙන ගෙනඑනු ලබන්නේය. යනු මෙහි ගරහනු පිණිසවු අසුරගැසීමය. නන්දමාතාවනි ආශ්චර්යය, නන්දමාතාවනි, අද්භූතය. යම් තැනෙක සිත් ඉපදවීමක්ද පිරිසිදු කෙරෙන්නේය. මෙය පසසනු පිණිසවූ අසුර ගැසීමකි. මෙහිද මෙයම අදහස් කරන ලදී. මෙය වනාහි පසසන්නේ මෙසේකීය. **යාවඤ්චිදං** යනු මෙහි ඉදං යනු නීපාතමාත්‍රයකි. යාව යනු පමණ පිරිසිදීමකි.
යම්තාක් මනාසේ ප්‍රතිපාදිතද, යම් පමණකින් ප්‍රතිපාදිත ද, එහි ගුණය නසන්නට නොහැකිය. ඉක්බිති මෙය ආශ්චර්යයක්මය මෙය අද්භූතයක්මයයි කියන ලද්දේ වෙයි. **එතපරමංයෙව** යනු මෙසේ මැනවින් ප්‍රතිපාදිත වුයේ මේ භික්‍ෂුසංඝයාය, ඒ හික්‍ෂු සංඝයාටම ප්‍රධාන කොට ඇත්තේනුයි. එතපරම නම් වේ. යම්සේ මෙය ප්‍රතිපදිතද, එසේ ප්‍රතිපාදිත කොට පිළියෙලකළහ. මෙයින් වැඩියක් නොවේ යන අර්ථයි. දෙවැනි නයෙහි මෙසේ පිළියෙල කරන්නාහුය. එයින් වැඩියක් නොවේයයි යොදාගතයුතුය. එහි **පටිපාදිතො** යනු ආභිසමාචාරික වත ආදිකොට මනාසේ ප්‍රතිවිරුද්ධ නොවන ප්‍රතිපත්තියෙහි යොදනලදී. එසේනම් මේ පිරිවැජියා අතීත අනාගත බුදුවරුන් දක්වන්නේ ඇයි? මොහුට තුන්කල් දන්නා නුවණ ඇත්තේද? නැත. නයග්‍රාහයෙහිම සිට යම් ආකාරයකින් මේ භික්‍ෂු සංඝයා දමනය වී විනීතවී උපශාන්තවී වැඩ හුන්නේද, අතීත බුදුවරු ද මෙයට ප්‍රධාන කොට පිළිපැද්දාහුය. අනාගත බුදුවරු ද පිළිපදින්නාහුය, මීට ඉහළින් පිළිපැදීමක් නැතැයි හඟිමින් අනුමානයෙන් මෙසේ කීය.
**එවමෙතං කන්‍දරක** යනු හුදු ගැළපුමයි. භාග්‍යවතුන් වහන්සේ ඒ අසා කන්‍දරක ඔබ භික්‍ෂු සංඝයා උපශාන්තයයි කියහි මේ භික්‍ෂුසංඝයා උපශාන්ත වීමට කරුණ ඔබට නොපැහැදිලිය. ඔබ සමතිස් පෙරුම් පුරා කුසල්මුල් මුහුකුරුවා බෝමැඩ සර්වඥතාඥානය ප්‍රතිවේධ නොකෙළෙහිය, මා විසින් වනාහි පාරමිතා පුරා ඥාතර්ථචර්යාව, ලෝකාර්ථචර්යාව හා බුද්ධි චර්යාව කෙළවරට පමුණුවා බෝමැඩ සර්වඥතාඥානය ප්‍රතිවේධ කරන ලදී. මාහට මොවුන්ගේ උපශාන්තභාවයට හේතුව පැහැදිලියයි දැක්වීමට මේ දේශනාව ආරම්භ කළ සේක.
**සන්තිහි කන්‍දරක** යනු මෙයද හුදු ගැළැපුමකි. භාග්‍යවතුන් වහන්සේට මෙබඳු අදහසක් පහළවිය. මේ පිරිවැජියා මේ භික්‍ෂුසංඝයා උපශාන්තයයි කියයි. මේ භික්‍ෂුසංඝයා හිතාමතාම කුහක බැවින් ඉරියව් තබාගනිමින් සිතින් උපශාන්ත නොවීම උපශාන්ත බවක් පෙන්වන්නේ නොවේ. මෙහි භික්‍ෂුසංඝයා අතර පිළිවෙත් පුරමින්ම පිළිවෙත් පුරා මුදුන්පත් කරගත් භික්‍ෂුහු ද ඇත. එහි පිළිවෙත් පුරා මුදුන්පත් කරගත්තාහු තමන් විසින් ප්‍රතිවේධකරගත් ගුණයන්ගෙන්ම උපශාන්ත වුවෝය. පිළිවෙත් පුරමින්ම මතුමතුයෙහි මාර්ග විදර්ශනාවෙන් උපශාන්තවුවෝය. මෙයින් මිදුණාහු ඉතිරි සතිපට්ඨානයන්ගෙන් උපශාන්ත වුවෝය. ඒනිසා මොවුන්ගේ උපශාන්තභාවයට හේතුව දක්වන්නෙමියි මේ මේ කරුණින් මේ භික්‍ෂුසංඝයා උපශාන්ත වුයේයයි දක්වන්නට **සන්තිහි කන්‍දරක** යනාදිය කීසේක.
එහි **අරහන්තො බීණාසවා** යනාදියෙහි යමක් කියයුතුනම් එය මුලපරියාය සුත්‍ර වර්ණනා යෙහිම කියන ලදී. **සෙබපටිපදං** යන්නද එහිම විස්තර කරන ලදී. **සනත්තසීලා** යනු සතතසීලයයි. නිරන්තරසීලයයි. **සන්තවුත්තිනො** යනු එයටම වෙනත් වචනයකි. නිරන්තර ජීවිතය යන අර්ථයද හෝ වෙයි. ඒ සන්තත සිලයෙහි සිටම ජීවිකාව කෙරෙති. දුස්සීල මරණයකට නොපැමිණෙත් යන අර්ථයි නිපකා යනු නුවණින් යුත් ප්‍රඥාවන්තයෝය.
**නිපක වුත්තිනො** යනු ප්‍රඥාවෘත්ති ඇත්තෝය. ප්‍රඥාවෙහි සිට ජීවිකාව කෙරෙත්. යම්සේ ඇතැම් කෙනෙක් සසුනෙහි පැවිදිව ද ජීවිත හේතුවෙන් අගෝචරස්ථාන සයෙහි හැසිරෙත්. වෛශ්‍යාවන්ට ගොදුරු වෙත්. වැන්දඹුවන්ට, රාගයෙන් මත්වූ ගැහැණුන්ට, නපුංසකයන්ට සුරාසැල්වලට භික්‍ෂුණීන්ට ගොදුරු වෙත්. රජුන් සමග, රජ ඇමතින් සමග, තීර්ථකයන් සමග, තීර්ථක ශ්‍රාවකයන් සමග, නුසුදුසු ගිහි සංසර්ගයෙන් ද එක්ව වසත්. වෙදකම් කරත්, දුතකර්ම කරත්, පණිවිඩ ගෙනයාම කරත්. ගෙඩිපළත්, හොරි වණවලට තෙල් දෙත්, ළයවිරේක දෙත්, උදරවිරේක දෙත්, නශ්‍ය තෙල් සිඳිත්, බොන තෙල් සිඳිත්, උණගස් දෙත්, පත්‍රදෙති. මල්දෙති, නවනසුනුදති. දැහැටි දෙති. මුවදෝනා පැන් දෙති. දැහැටි දෙති. බොරු බස් දොඩති. දරුවන් නළවති. පයින්ගොස් පණිවිඩ දෙති යන විසි එක් වැදෑරුම් නොසිරිතින් ජීවිකාව කරන්නාහු නුනුවණ පැවැත්ම නම් වෙයි. ප්‍රඥාවෙහි නොපිහිටා ජීවිකාව කරත්. එයින් පසු කලුරිය කොට ශ්‍රමණයක්ෂයෙක්ව ඔහුගේ සඟලසිවුරද ගිනිගත්තේ, මහත්සේ ගිනිගත්තේ යයි කියන ලද ක්‍රමයෙන් මහත් දුක් අනුභව කරයි. මෙබන්දන් නොවී ජීවිතහේතු නිසාවත් සිකපද නොඉක්මවමින් සිව් පිරිසිදුසිල්හි පිහිටා හැකි පමණින් බුද්ධ වචනය ඉගෙන රථවීනීත ප්‍රතිපදාව, මහා ගොසිංග ප්‍රතිපදාව, මහා සුඤ්ඤතා ප්‍රතිපදාව, අනඞ්ගණ ප්‍රතිපදාව, ධම්මදායාද ප්‍රතිපදාව, නාලක ප්‍රතිපදාව, තුවටක ප්‍රතිපදාව එඤේපම ප්‍රතිපදාව යැයි මේ ආර්ය ප්‍රතිපදාවන් පුරමින්, සිව්පසයෙන් සතුටුවීම, භාවනාවෙහි ඇල්ම ආර්යවංශ ප්‍රතිපත්තියෙහි කායසාක්ෂීව රැලෙන් වෙන්ව ගිය ඇතකුමෙන්, රැලෙන් පිටමංකළ සිංහයකු මෙන් කඹයෙන් නොබැදි මහනැවක් මෙන් ගමන් කිරීම් ආදියෙහි එකලාව වසන්නේ විදර්ශනා එළවාගෙන අද අද රහත් බව පැමිණේයයි පැවති උත්සාහ ඇතිව වාසය කරත් යන අර්ථයි.
**සුපතිට්ඨිත චිත්තා** යනු සතර සතිපට්ඨානයෙහි මනාව තැබු සිත් ඇතිව, සෙසු සති පට්ඨාන කථා යට විස්තර කරන ලද්දේමය. මෙහි වනාහි ලෞකික ලෝකෝත්තර මිශ්‍ර සතිපට්ඨාන කියන ලදී, මෙපමණකින් භික්‍ෂුසංඝයාගේ උපශාන්තභාවය කියන ලද්දේ වෙයි.
යම්තාක් **සුපඤ්ඤත්තා** යනු යම්තාක් මනාව තබන ලද්දේ මනාව දේශනාකරන ලද්දේ. **මයම්පිහිභන්තෙ** යනු මෙයින් මෙතෙමේ තමා කරන බව දක්වයි. භික්‍ෂු සංඝයාද ඔසවා තබයි. මේ මෙහි අදහසයි. ස්වාමිනි ගිහියන්වූ අපි - පෙ - එළඹගත් සිත් ඇත්තෝව වසමු. භික්‍ෂු සංඝයාට වනාහි මෙය කෘෂිකර්මයද, බීජද, වියගහද නගුලද නගුල්තලයද වෙයි. ඒ නිසා භික්‍ෂු සංඝයා සැම කල්හි සතිපට්ඨානය පිහිට කොට ඇත්තේ වෙයි, අපි නම් කලින් කල අවසරයක් ලැබ එය මෙනෙහි කරමු. අපිත් කරන්නෝ වෙමු. සැම අයුරින් විසිරීගිය කර්මස්ථානයෙන් නොවේ. **මනුස්ස ගහණෙ** යනු මිනිසුන්ගේ අදහස් බහුල බැවින් ගහණ බව, අදහසටද මොවුන්ගේ කෙලෙස් බහුල බැවින් ගහණබව දතයුතුය. අමිහිරි විශ්වාසය කඩකිරීම්හිද මේ ක්‍රමය මැයි. එහි අපිරිසිදු අර්ථයෙන් කසලබවය, කෛරාටික අර්ථයෙන් විශ්වාසය නොතැබිය හැකිබවද දතයුතුය. **සත්තානං හිතාහිතං ජානාති** යනු මෙසේ කෙලෙස් කසටන් කෛරාටික කම් ඇති මනුෂ්‍යයන්ගේ හිත අහිත ප්‍රතිපදාව යම්සේ භාග්‍යවතුන් වහන්සේ දන්නාසේක්ද **යදිදං පසවො** යනු මෙහි සියලු සිව්පා ජාතීහු පසවෝ යයි අදහස් කරන ලදහ. **පහොමි** යනු හැකිවෙමි. **යාවතකෙන අන්තරෙන** යනු යම්පමණ ක්ෂණයකින්. **චම්පං ගතාගතං කරිස්සති **යනු අස්ගාලෙහි සිට චම්පාවෙහි නගරද්වාරය තෙක් යාමද ඊමද කරන්නේය**, සාඨෙය්‍යානි** යනු කපටි බැව්, **කටෙය්‍යානි** යනු කුළු බැව්, **වඞ්කෙය්‍යානි** යනු වංකබැව්, **ජිම්හෙය්‍යානි** යනු විකෘතිබැව්. **පාතුකරිස්සති** යනු ප්‍රකාශකරන්නේය. දක්වන්නේය. ඔහු විසින් ඒවා එපමණ වෙනසකින් දක්වන්නට නොහැකිය.
එහි යම්කිසි තැනෙක සිටිනු කැමැත්තහුට. මිනිසුන්ට භය සහිත යම්තැනකට පෙරටුව ගොස් වංචා කොට සිටින්නෙමියි අදහසක් ඇති නොවේ. සිටිනු කැමැති තැනෙකම සිටවු කණුමෙන් පා සතර නිශ්චලව තබා සිටියි. මෙය සඨනමි. යම්කිසි තැනෙක සිරුරමත තිබුණු දෙයක් කපා හෙළන්නට කැමති යමෙකුට මිනිසුන්ට භය සහිත ඒ තැනට පළමුව ගොස් වංචා කොට හෙළන්නෙමියි අදහසක් ඇතිනොවේ. එතැනම කපා හෙළයි. මෙය කූට නමි යම් තැනෙක මගින් ඉවත්ව නැවතී හරස් මගට යාමට කැමැත්තහුට මිනිසුන්ට භයසහිත ඒතැනට පළමුව ගොස් වංචාකොට මෙසේ කරන්නෙමියි අදහසක් ඇති නොවේ. එහිදීම මගින් ඉවත්ව නැවතී හරස් මගට පැමිණේද මෙය වංක නමි වරෙක වමෙන්ද, වරෙක දකුණින්ද, වරක් කෙළින් මගෙහි යන්නට කැමති යමෙකුට මිනිසුන් බිය ඇතිකරන ඒ ස්ථානයට කලින් ගොස් වංචා කොට මෙසේ කරන්නෙමියි අදහසක් ඇති නොවේ. එහිම වරක් වමෙන්ද වරක් දකුණින්ද වරක් කෙළින් මහින්ද යයි. එසේ බෙටි හෝ මුත්‍ර විසුරවනු කැමැත්තහුට මෙතැන හොඳින් මටය, මිනිසුන්ගෙන් ගැවසුණේය. රමණීයය. මෙතැන එබඳු දෙයක් කරන්නට යුතුනැත. කලින් ගොස් පිළිසන් තැනක කරන්නෙමියි අදහසක් පහළ නොවේ. එහිම කරයි. මෙය ජිම්හ නමි මෙසේ මේ සිව්වැදෑරුම් වූද කාර්යය සඳහා කියන ලදී. **සබ්බානි තානි සාඨෙය්‍යානි කුටෙය්‍යානි වඞ්කෙය්‍යානි ජීම්හෙය්‍යානි පාතු කරිස්සති** යනු මෙසේ කරන්නේ ඒ සඨ ආදී ඒ සටකපටකම් පහළකරත්නමි.
මෙසේ හරකුන්ගේ නොගැඹුරු බව දක්වා දැන් මිනිසුන්ගේ ගහණ බව දක්වන්නේ **අම්හාකංපන භන්තෙ** ආදිය කීය. එහි දාසා යනු ගෙතුළ උපන්නෝ, හෝ මිල ගෙවා ගෙන ආවෝ හෝ යුදබිමේදී අල්ලාගනු ලැබුවෝ හෝ තමා දාසභාවයට පැමිණියාහු පෙසසා යනු පණිවිඩකරුවෝ. **කම්මක්රා **යනු බත්වැටුපින් යැපෙන්නෝ, **අඤ්ඤථාව කායෙන** යනු වෙනත් අයුරකින් කයින් හැසිරෙත්. වෙනත් අයුරකින් වචනයෙන්ද, මොවුන්ගේ වෙනත් අයුරකින් සිත පිහිටියේ වේයයි දක්වයි. හි සම්මුබවු යමෙක් ස්වාමීන් දැක පෙරගමන් කරත්, අතින් බඩුගනිත්, මෙය අතහැර මෙය ගන්නාහු ඉතිරි ආසන පැනවීම තල් වැටින් පවන් සැලීම පා දොවීම ආදී සියලු කිස කරත්, ඉවත බැලු කල්හි තෙල් ගෑවත් නොබලත් සියයක් වටිනා දහසක් වටිනා වැඩ පිරිහීයන කල්හි නැවතී බලන්නටවත් නොකැමති වෙත්. මේ කයින් වෙනස් අයුරකින් කයින් හැසිරෙත් නමි යම් කෙනෙක් අබිමුවෙහිදී අපගේ ස්වාමියාය අපගේ ආර්යයාය ආදිය කියා පසසති. අනභිමුවෙහිදී නොකිය යුත්තක් නම් නැත. යමක් කැමතිවෙත්ද එය කියත් මේ අඤ්ඤථා චාචාය සමුද්‍රචරන්ති නම් වේ.
**චත්තාරො මෙ පෙස්ස පුග්ගලා** යනු මෙයද හුදු ගැළපීමකි. මේ දාසයා, ස්වාමීනි භාග්‍යවතුන් වහන්සේ මෙසේ මිනිසුන් බහුල තැන මෙසේ මිනිස් කසටයෙහි මෙසේ මිනිස් කපටබව ඇති කල්හි සත්වයන්ට හිත අහිතදේ දතීයයි කීසේක. මුලදීද පුද්ගලයෝ තිදෙන අහිත ප්‍රතිපදාවට එළඹුණාහුය. මත්තෙහි ඉතිරි සතරවැන්නා හිත ප්‍රතිපදාවට පිළිපන්නේ ය. මම මෙසේ සත්වයන්ට හිත අහිත දේ දනිමියි දක්වන්ට මේ දේශනාව ඇරඹුසේක. යට කන්‍දරකගේ කථාව සමග යොදන්ට වටී. එහෙයින් කියන ලදී. **යාවවිදං හොතා ගොතමෙන සම්මා භික්‍ඛු සංඝො පටිපාදිතො** යනුවෙන් ඉක්බිති භාග්‍යවතුන් වහන්සේ ඔහුට පෙර පුද්ගලයන් තිදෙන හැර, මත්තෙහි සිව්වැනි පුද්ගලයාට හිත ප්‍රතිපදාවෙහිම පිළියෙලකරමියි දක්වනසේක් මේ දේශනාව ඇරඹුසේක. **සන්තො ඉමං සංවිජරමානා** යන පදයටම තවත් වචනයකි. **සන්තා හොන්ති සමිතා වුපසනා** යනු මෙහි නිරුද්ධවුවාහුය. ශාන්තවූවාහුයයි කියන ලදී. සන්තා එතෙ විහාරා අරියස්ස විනයෙ චුච්චන්ති යනු මෙහි නිවීගියාහු, **සන්තො හවෙ සබ්හි පවෙදයන්ති **යනු මෙහි පණ්ඩිතයෝය. මෙහි වනාහි විද්‍යාමාන වන්නාහු, ලබාගත හැක්කාහු යන අර්ථයි.
තමාගේ තාපයට සුදුසු **අත්තපරිතාපනානු යොගං** නමි අනුන් තවානුයි **පරන්තපො** නමි අනුන්ගේ පරිතාපනයට සුදුසු **පරපරිතාපනානුයොගං** නමි **දිට්ඨෙවධම්මෙ** යනු මෙම අත්බවෙහි නිච්ඡාතො යන තන්හි ඡාත යනු තෘෂ්ණාවයි. එය ඔහුට නැත්තේ නුයි **නිච්ඡාතො** සියලු කෙලෙසුන් නිවු බැවින් **නිබ්බුතො** ඇතුළත දවන කෙලෙස් නැතිබැවින් සිසිල්වූයේ **සීතිභූතො** ධ්‍යාන මාර්ගඵල නිර්වාණ සැප විදීනුයි **සුඛපටිසංවෙදී, බ්‍රහ්ම භුතෙන අතතනා** යනු ශ්‍රේෂ්ඨවූ තමා විසින්. **චිත්තං ආරාධෙති** යනු සිත සදයි. පුරවයි, ගනී, පහදවයි යන අර්ථයි.
**දුක්ඛපටික්කූලං **යනු දුකට විරුද්ධව සතුරුව සිටි, දුක නොපතන යන අර්ථය.
**පණ්ඩිතො** යනු මෙහි සිව්කරුණෙකින් පණ්ඩිතයෙක් යයි නොකිය යුතුය. සිහිය එළැවීමෙහි කටයුතු කෙරේනුය පණ්ඩිතයෙක් යයි කියන්නට වටී **මහාපඤ්ඤෙ** යනු මෙයද මහත් අර්ථයෙක්හි අල්ලාගනී ආදි වශයෙන් මහා ප්‍රඥාලක්ෂණය සමග නොකිය යුතුය. සතිපට්ඨානයෙන් අල්ලාගත් ප්‍රඥාවෙන් යුක්ත බැවින් මහාප්‍රාඥයයි කීමට වටී. **මහතා අත්‍ථෙන. සංයුත්තො ආගමිස්ස** යනු මහත්වූ අර්ථයෙන් යුතුව ගියේ වන්නේය. සෝවාන් ඵලයට පැමිණෙන්නේය යන අර්ථයි. මාර්ගඵල උපනිශ්‍රය ඇති යම්කෙනෙකුට බුදුන් හමුවෙහිදී පවා ඔවුන්ට අන්තරාය සිදුවන්නේ ඇයි. එසේ සිදුවේය. බුදුන් උදෙසා නොවේ. එසේ වුවත් කාර්යපරිහාණිය නිසා හෝ පාපමිත්‍රතාව නිසා හෝ වෙයි. එහි කාර්යපරිහාණිය වීම නම් යම්හෙයකින් ධර්මසේනාපතින් වහන්සේ ධනඤ්ජානි බ්‍රාහ්මයාගේ අදහස දැන ධර්මය නෙදෙසු සේක්නම් ඒ බමුණා සෝවාන් වූවෙක් වන්නේය. කාය පරිහාණිය නිසා මෙසේ වෙයි. පාපමිත්‍රතාවෙන් ද වෙයි. ඉදින් අජාත සත්තු දෙවිදත්ගේ වචනය ගෙන පියා මැරීමේ කර්මය නොකෙළේනම් සාමඤ්ඤඵල සුත්‍රය දෙසු දිනයෙහිම සෝවාන් වූවෙක් වන්නේය. ඔහුගේ වචනය ගෙන පියා මැරීමේ කර්මය කළබැවින් එසේ නොවීය. පාපමිත්‍රතාවෙන් මෙසේ වෙයි. මේ උපාසකයාගේ කාර්ය පරිහාණිය විය. දේශනාව අවසන්වීමට කලින් නැගිට ගියේය.
**අපිච භික්‍ඛවෙ එත්තාවතාපි පෙස්සො හත්‍ථාරොහපුත්තො මහතා අත්‍ථෙන සංයුත්තො** යනු කවර මහත් අර්ථයෙන්ද යත්, ආනිසංස දෙකින්. ඒ උපාසකයා සංඝයා කෙරෙහි ප්‍රසාදය ලැබීය. සතිපට්ඨානය පුහුණුවීම පිණිසද ඔහුට අලුත් න්‍යායක් උපන්නේය. එහෙයින් කියන ලදී. **මහතා අත්‍ථෙන සංයුත්තො** යනුවෙන්, කන්‍දරක වනාහි සංඝයා කෙරෙහි ප්‍රසාදයම ලැබීය. **එතස්ස භගවා කාලො** යනු ධර්මය කියන මොහුට සිව් පුඟුලන් බෙදීමේ කාලයයි.
**ඔරබ්භිකාදිසු උරබ්භා** යනු එළුවෝය එළුවන් නසානුයි ඔරබ්භිකො ඌරන් ආදීන්හිද මෙම ක්‍රමයයි. ලුද්දොයනු දරුණු. කර්කශ, **මච්ඡඝාතකො** යනු මසුන් බඳනා කෙවුළා **බන්‍ධනාගාරිකො **යනු හිරගේ පල්ලා **කූරූර කම්මන්තා** යනු දරුණු ක්‍රියා ඇත්තාහු,
**මුද්ධාහිසිත්තො** යනු ක්ෂත්‍රිය අභිෂේකයෙන් මුදුනෙහි අභිෂේක කරන ලද්දහු. **පුරත්‍ථිමෙන නගරස්ස** යනු නගරයෙන් පෙරදිගින්, **සන්‍ථාගාරං** යනු යඥශාලාවයි. **බරාජිනං නිවාසෙත්‍වා** යනු කුර සහිත අඳුන් දිවිසමක් පොරවා, **සප්පතෙලෙන** යනු ගිතෙලින්ද තෙලින්ද. ගිතෙල් හැර ඉතිරිවන කිසියම් තෙලක් වේද එය තෙල්යයි කියනු ලැබේ. **කණ්ඩුවමානො** යනු නිය සිදුණු බැවින් කැසියයුතු කල්හි එයින් කසමින්, **අනත්ත රහිතාය** යනු බුමුතුරුනු නැති බැවින්, **සරූපවච්ජාය** යනු සමාන පැටවුන් ඇති ඉදින් එළදෙන ස්වේත වර්ණනම් වස්සාද ශ්වෙත වර්ණය ඉදින් දුඹුරු නම්, රතුනම් වස්සා ද එවැනියයි මෙසේ සරූපවච්ජානි **සොඑවමාන** යනු ඒ රජ තෙමේ මෙසේ කියයි. **වච්ජතරායනු** තරුණ වස්සකු බැවින්, පාගාගෙන ගිය බලවත් වස්සෝ **වච්ජතරීසු** යන තන්හිද මේ ක්‍රමයයි. **බරීගිසත්‍ථාය** යනුවටකරනු පිණිසද යඥභූමියෙහි එළනුපිණිසද වේ. සෙස්ස යට තන්හි තන්හි විස්තර කරන ලද බැවින් නොගැඹුරු මය.
**එවම්මෙසුතං** යනු අට්ඨකනාගර සුත්‍රයයි. එහි **බෙලුව ගාමකෙ** යනු විසාලානුවර දකුණු පස නුදුරෙහි බේලුවනම් ගමක්ඇත. එය ගොදුරුගම් කොට යන අර්ථයි. **දසමො** යනු ඔහු වනාහි ජාතිගෝත්‍ර වශයෙන්ද, උත්තමකුල ගණනින්ද දසවැනි තැනට ගැණේ නුයි එයට දසම යනුවෙන් නමක් හටගත්තේය. **අටඨකනාගරො** යනු අටයක නුවර වැසි **කුක්කුටාරාමො** යනු කුක්කුට සිටුවිසින් කරවන ලද අරම.
**තෙන භගවතා -පෙ- අක්බාතො** යනු මෙහි සංක්‍ෂේප අර්ථයයි. යම් ඒ භාග්‍යවත් කෙනෙක් සමතිස් පෙරුම්පුරා සව් කෙලෙස් බිඳ අනුත්තර සමබෝධිය අවබෝධ කරගත් සේක්ද ඒ භාග්‍යවතුන් විසින් ඒ ඒ සතුන්ගේ ආසය අනුසය **ජානතා** අත්ලෙහි තැබු ඇඹුලක් මෙන් සියලු දතයුතු දහම **පස්සතා,** තවද පුර්වනිවාස ආදීන්ගෙන් ජානතා, දිවැසින් **පස්සතා** ත්‍රිවිද්‍යාවෙන් හෝ ෂට් අභිඥා වන්ගෙන් **ජානතා** සියලු තන්හි අප්‍රතිහත සමන්ත චක්‍ෂුසයෙන් **පස්සතා** සියලු දහම් දැක්මේ සමත් නුවණින්. **ජානතා** සියලු සතුන්ගේ චක්‍ෂුපථය ඉක්මවාගිය තිරොකුඩ්ඩ ආදිකොට ගියාවුද රූප අතිපරිශුද්ධවු මසැසින් ද **පස්සතා** තමාට හිත සදන සමාධියට පාතලය වූ දේශනා ප්‍රඥාවෙන් **පස්සතා** සතුරන් නැසුහෙයින් ප්‍රත්‍යයාදීන්ට සුදුසු බැවින් **අරහතා** මැනැවින් සියලු සත්‍යයන් අවබෝධ කළහෙයින්. **සම්මා සම්බුද්ධෙන,** අන්තරායික ධර්මයන් **ජානතා** දන්නා බැවින් නෛර්යානික ධර්ම දක්නා බැවින් කෙලෙස් සතුරන් නැසු බැවින් අරහතා අර්හත්වූ, සියලු දහම් මැනවින් අවබෝධ කරගත් බැවින්, **සම්මා සම්බුද්ධෙන** යනු මෙසේ චතුර්වෛශාරද්‍ය වශයෙන් කරුණු සතරෙහි ස්තුති කරනු ලැබු බැවින් **අත්‍ථිනුඛො එකො ධම්මො අක්ඛාතො** යනු
**අභිසංඛතං** යනු කරන ලද උපදවන ලද, **අභිසංචෙතයිතං** යනු සිතන ලද මැනවින් කල්පනා කරන ලද. **සොතත්‍ථඨිතො** යනු හේ ඒ සමථ විදර්ශනා ධර්මයෙහි සිටියේ. **ධම්මරාගෙන ධම්ම නන්‍දියා** යනු පද දෙකින් සමථ විදර්ශනාවන්හි ඡන්‍දරාගය කියන ලදී. සමථ විදර්ශනාවන්හි සියල්ලෙන් සියල්ල ඡන්දරාගය පතුරුවන්නට හැක්කේ රහත්වුයේ නම් වේ. නොහැක්කේ අනාගාමි වෙයි. හෙතෙමේ සමථවිදර්ශනාවන්හි ඡන්දරාගය ප්‍රහීණ නොකළ බැවින් චතුර්ධ්‍යාන චේතනාවෙන් සුද්ධාවාසයෙහි උපදී. මෙය ආචාර්යවරුන්ගේ සමාන කථාවෙකි.
විතණ්ඩවාදියා මෙසේ කීය. **තෙනෙව ධම්මරාගෙන** යනු වචනයෙන් සිදුවන අකුසලයෙන් සුද්ධාවාසයෙහි උපදියි යනුවෙන් හෙතෙමේ සුත්‍රයක් ගෙනවයි කිවයුතුය. ඒකාන්තයෙන් අනෙකක් නොදක්නේ මෙයම ගෙනෙන්නේ ය. ඒනිසා කිවයුතුයි. මේ සුත්‍රය ගෙන ආයුතු අර්ථ ඇත්තේද, ගෙන ආ අර්ථ ඇත්තේද, ඒකාන්තයෙන් ගෙන එන ලද අර්ථ ඇත්තේ යයි කියයි. එවිට මෙසේ කිවයුතුයි. මෙසේ ඇති කල්හි අනාගාමිඵල කැමැත්තහු විසින් සමථවිදර්ශනාවන්හි ඡන්දරාගය කළයුතු වන්නේ ය. ඡන්දරාගය උපදවාගත්විට අනාගාමිඵලය ප්‍රතිවේධ කරන ලද්දේ වන්නේ ය. සුත්‍රය මා විසින් ලබන ලද්දේ යයි යම්කිසිවක් නොදක්වන්න. ප්‍රශ්නය කථාකරන්නහු විසින් ආචාර්යයන් ළඟ උගෙන අර්ථ රසය අවබෝධ කොට කියන්නට වටී. අකුසලයෙන් ස්වර්ගයෙහි වත් කුසලයෙන් අපායෙහි වත් ඉපදීමක් නම් නැත. මෙය භාග්‍යවතුන් වහන්සේ විසින් මෙසේ කියන ලදී -
මහණෙනි. ලෝභයෙන් උපන් කර්මයෙන්, දෝෂයෙන් උපන් කර්මයෙන්, මෝහයෙන් උපන් කර්මයෙන් දෙවියෝ නොපැනෙත්. මිනිස්සු පැනෙත් කිම වෙනත් කිසියම් සුගතීහු වෙත්ද? ඉක්බිති මහණෙනි, ලෝභයෙන් උපන් කර්මයෙන් දෝෂයෙන් උපන් කර්මයෙන් මෝහයෙන් උපන් කර්මයෙන් නිරය පැනෙයි තිරිසන් යෝනිය පැනෙයි. ප්‍රේත විෂය පැනෙයි. කිම කිසියම් අන් දුගතියක් වේද -
මෙසේ පැනවිය යුතුය. ඉදින් දන්නේ නම් දනීවා. නොදන්නේනම්. යව. උදෑසනම විහාරයට පිවිස කැඳ බොවයි යැවිය යුතුය.
යම්සේ මේ සුත්‍රයෙහි මෙසේ මහාමාලුඞ්ක්‍යයා චාදයෙහි ද මහා සතිපට්ඨානයෙහිද කායගතාසති සූත්‍රයෙහිද සමථ විපස්සනාව කියන ලදී. එහි මේ සුත්‍රයෙහි සමථ වශයෙන් යන්නහුගේද විදර්ශනා වශයෙන් යන්නහුගේද සමථ ධුරයම ධුරය වේ. මහා මාලුඞ්ක්‍ය වාදයෙහි විදර්ශනාවම ධුරයයි. මහාසතිපට්ඨානය විදර්ශනාවෙන් උසස්යයි කියන ලදී. කායගතාසති සූත්‍රය සමථයෙන් උසස්ය.
**අයං ඛො ගහපති - පෙ - එකධම්මො අක්ඛාතො** යනු එක් ධර්මයක් අසනු ලැබුවහු විසින් මෙයද ඒකධර්මයයි මෙසේ ඇසීම් වශයෙන් කියන ලද බැවින් එකොළොස්දහම් **එකධම්ම** නම් විය. මහාසකුලුදායි සුත්‍රයෙහි පරිච්ඡේද දහනවයක ප්‍රතිපදාවශයෙන් ඒකධර්ම නම් විය. මෙහි එකොළොසක් විමසීම් වශයෙන් ඒකධර්ම යි පැමිණියේය. අමෘත ඉපදවීම් අරුතින් හෝ සියල්ලම ඒකධර්ම යයි කියන්ට වටී.
**නිධිමුඛං ගවෙසන්තො** යනු නිධානය සොයන්නේ. **සකිදෙවා** යනු එක් ප්‍රයෝගයකින්ම, එක් ප්‍රයෝගයකින් එකොළොස් නිධන් පිළිබඳ අධිගමය වන්නේ කෙසේද. මෙහි ඇතැම් කෙනෙක් වනයෙහි නිධන් සොයමින් හැසිරෙති. ඔවුන්ගේ එක්තරා අර්ථයෙහි හැසිරෙන පුද්ගලයෙක් ඒ දැක මිතුරනි ඔබ කුමක් නිසා හැසිරෙනු දැයි අසයි. හේ ජිවිකාවෘත්තිය සොයමියි කීය. අනිකා එසේනම් මිතුර එන්න. එක්ගලක් පෙරළවයිකීය. ඔහු එය පෙරළා උඩින් උසින් තැබුවාවුද ලෙන්වල එකිනෙක ගැටී තිබුණාවුද කළගෙඩි එකොළොසක් දකී. මෙසේ එක් ප්‍රයෝගයකින් එකොළොසක අධිගමය වන්නේය.
**ආචරියධනං පරියෙසිස්සන්ති **යනු අන්‍ය තීර්ථකයෝ යමකු සමීපයෙහි ශිල්ප උගනිත්ද, ඔහුට ශිල්ප උගෙනීමට පෙරාතුවද, පසුවද අතරතුරෙහිද ගෙන් පිටතට ගෙනවුත් ධන දෙති, යමකුගේ ගෙහි නැත්නම් ඔවුහු ඥාතීන් සොයා යති. එසේත් නොලබන්නාහු පිඬුසිගා හැසිර හෝ දෙත්මය. ඒ සඳහා මෙය කියන ලදී.
මම කුමක් කරම්ද? බැහැරියෝ නම් අනෛර්යානිකවු සසුනෙහිද ශිල්ප මාත්‍රය පමණක් දෙන්නහුට ධනය සොයත්. මම වනාහි නෛර්යානික ශාසනයෙහි එකොළොස් වැදෑරූම් අමා උපදවන ප්‍රතිපදාව දෙසන ආචාර්ය වරයාට පූජාවක් කිම නොකරන්නෙම්දැයි කියයි. **පච්චෙක දුස්ස යුගෙන අච්ඡාදෙසි** යනු එක්එක් භික්‍ෂුවට එක් එක් වස්ත්‍ර යුගලයක් බැගින් දුන්නේය යන අර්ථයි. ව්‍යවහාර වචනය මෙහි මෙසේ වෙයි. ඒ නිසා හැඳගන්නැයි කියන ලඳී. **පඤ්චසතං විහාරං** යනු පන්සියයක් වටනා පන්සලක් කරවීය යන අර්ථයි සෙස්ස හැමතැන නොගැඹුරුමය.
**එවම්මෙසුතං** යනු සෙඛ සුත්‍රයයි. එහි නවං සන්‍ථාගාරං යනු අලුතින් කරවන ලද සන්‍ථාගාරං එක් මහාශාලාවකි යන අර්ථයි. යුද්ධකාලආදියෙහි රජවරු මරණයට ළංවු කල්හි එහි සිට මෙපමණ කෙනෙක් දෙපසින් යවු. මෙපමණ කෙනෙක් ඇතුන් පිටනගිවු. මෙපමණ කෙනෙක් අශ්වයන් පිටනගිවු. මෙපමණ කෙනෙක් රියවල යවුයයි මෙසේ වින්‍යාස කරත්. වැට බඳිත් ඒ නිසාත් ස්ථානය සන්‍ථාගාරයයි කියනු ලැබේ. යොදවන ස්ථානයෙහි සිට පැමිණ යම්තාක් ගෙවල අමුගොම පිරිබඩ ගැනීම් ආදිය කරත්ද ඒතාක් දෙතුන් දිනක් ඒ රජවරු එහි තනිව වෙසෙත්නුයි සන්‍ථාගාර නමි ඒ රජුන්ගේ අර්ථානුශාසනා සහිත ගෙයනුයි සන්‍ථාගාර නමි ඔවුහු වනාහි ගණරජවරුය. ඒනිසා හටගත් කාර්යය එක් අයකුට යැයි නොබෙදේ, සියල්ලන්ගේ කැමැත්ත ලැබීම අවශ්‍යය. ඒනිසා සියල්ලෝ එහි රැස්ව උපදෙස් ගනිත්. අර්ථානුශාසනය සහිතවු අගාරයනුයි සන්‍ථාගාරයයිද ඒනිසා කියන ලදී. යම්හෙයකින් ඔවුහු එහි රැස්ව මෙකල සීසාන්ට සුදුසුය මෙකල වපුරන්ට සුදුසුය. මේ ආදි ක්‍රමයෙන් ගෘහවාසයෙහි කටයුතු සම්මන්ත්‍රණය කෙරෙත්. ඒනිසා ගෘහවාසයෙහි අඩුපාඩුකම් මෙහිදී දිගහරිත්නුයි සන්‍ථාගාර නමි **අචිරකාරිතං** යනු ලී වැඩ සිතුවම් ගල්වැඩ ආදිවශයෙන් සුසැදි දෙවි විමනක් මෙන් අලුතින් නිමවන ලදී, **සමණෙනවා** යනු මෙහි යම්හෙයකින් ගෘහවාස්තු පිළිගන්නා කාලයෙහිම දෙවියෝ තමන්ගේ වසනතැන් ගනිති. ඒ නිසා දෙවියන් යයි නොකියා **සමණෙනවා බ්‍රාහ්මණෙනවා කෙනචිවා මනුස්සභුතෙන **යයි කියන ලදී.
**යෙන භගවා තෙනුපසංකමිංසු** යනු සන්‍ථාගාරය නිමාවී යයි අසා යමු එය බලන්නෙමුයි ගොස් දොරකොටුවෙහි පටන් සියල්ල බලා මේ සන්‍ථාගාරය දෙවි විමනක් මෙන් අතිශයින් මනරම්ය. සිරිමත්ය. කවරකු විසින් පළමුව පරිභෝජනය කරන ලද්දේ අපහට බොහෝකලක් හිතසුව පිණිස වන්නේදැයි සිතා අපගේ ඥාති ශ්‍රේෂ්ඨයාට පළමුකොට දෙනු ලබන කල්හිද, ශාස්තෘෘන් වහන්සේට සුදුසු ලෙස දක්ෂිණාවක් වශයෙන් දෙනුලබන කල්හි ද ශාස්තෘෘන්වහන්සේටම සුදුසුයයි ඒ නිසා පළමුව ශාස්තෘන් වහන්සේ වළඳවන්නෙමු. භික්‍ෂුසංඝයාගේ පැමිණීම සිදු කරන්නෙමු. භික්‍ෂුසංඝයා පැමිණිකල්හි ත්‍රිපිටක බුද්ධ වචනයම පැමිණියේම වන්නේය. ශාස්තෘෘන් වහන්සේ ලවා තුන්යම්රැය අපට ධර්ම කථා කියවන්නෙමු. මෙසේ තුනුරුවන් විසින් පරිභෝග කළ දෙය පසුව අපි පරිභෝග කරන්නෙමු. මෙසේ අපට දිගුලකලක් හිතසුව පිණිස වන්නේයයි සනිටුහන් කොට එළමියාහුය.
**යෙන සන්‍ථාගාරං තෙනුපසංකමිංසු **යනු එදවස වනාහි සන්‍ථාගාරය ඕනෑම රාජකුලයන්ට පෙන්වනු පිණිස දෙව්විමනක් මෙන් සරසන ලද්දේවෙයි. මනාසේ පිළිදැගුම් කරන ලද්දේ බුදුන්ට සුදුසුසේ කොට ආසන නොපවන ලද්ය. බුදුවරුනම් අරණ්‍යය පිළිබඳ අදහස් ඇත්තාහුය. අරණ්‍යයෙහි විසීමට කැමැත්ත ඇත්තෝය. ඇතුළුගම වසන්නෝ හෝ නොවසන්නෝ හෝ, ඒනිසා භාග්‍යවතුන් වහන්සේගේ සිත දැනගෙනම අසුන් පනවන්නෙමුයි සිතා භාග්‍යවතුන් වහන්සේ යම් තැනෙකද එතැනට එළැඹියාහුය. දැන් කැමැත්ත ලැබ අසුන් පනවනු කැමැත්තාහු සන්‍ථාගාරය ඇති තැනට එළැඹියාහුය.
**සබ්බසන්‍ථරිං සන්‍ථාගාරං සන්‍ථරිත්‍වා** යනු යම්සේ සියල්ල අතුරුවා නම් වේද එසේ එය අතුරුවා සියල්ලට පළමුව ගොම සියලු මංගල අවස්ථාවල සුදුසුය. හුණුපිරියම් කළද, බිම අමුගොමින් ගාවා පිරිසිදු බව දැන යම්සේ පාතැබුතැන පාසලකුණ පෙනේද එසේ සිව්දැගඳින් ආලේපකොට මත්තෙහි නන්වන් පැලලි එලා ඒවා මත්තෙහි කෙඳි සහිත කොමුපිළි ආදී කොට ඇති ඇත්වැසුම් අස්වැසුම් දිවිවැසුම් රන් වැසුම් හිරුවැසුම් විසිතුරුවැසුම් ආදී නන් ඇතිරිලිවලින් ඇතිරිය යුතු සියලු අවකාශයන් අතුරාලූහ. එසේ හෙයින් කියන ලදී **සබ්බත්‍ථරිං සන්‍ථාගාරං සන්‍ථරිත්‍වා** යනුවෙන්ද
**ආසනානි පඤ්ඤපෙත්‍වා** යනුවෙන්ද මධ්‍යස්ථානයෙහි මඟුල්ටැඹ නිසා මහාර්ඝවු බුද්ධාසනය පනවා එහි යම්යම් මෘදුවුද මනොරම්‍යවුද තවත් ඇතිරිලිවේද ඒ ඒ ඇතිරිලි නැවත අතුරා භාග්‍යවතුන් වහන්සේට ලෝහිත වර්ණවු මනෝඥ පෙනුම ඇති කොට්ටයක් තබා මත්තෙහි රනින් හා රිදියෙන් තරු මැසු විසිතුරු වියනක් බැඳ ගඳදුම් මල්දම් පන්දම් ආදියෙන් අලංකාර කොට හාත්පස දොළොස් රියන් තැන මල්වැල් කරවා තිස්රියන් පමණ තැන් පටතිරයෙන් වටකරවා පසුපස බිත්තිය නිසා භික්‍ෂුසංඝයාට පලක් බැඳ හිඳිනා පුටු ඇඳිපුටු ඇඳපුටු පනවා මතුයෙහි සුදු ඇතිරිලි අතුරා පෙරදිග බිත්තිය නිසා තමාට කෙඳිසහිත බුමුතුරුණු අතුරා හංස පිහාටු ආදියෙන් පුරවාලු කොට්ට තැබ්බවූහ. මෙසේ වෙහෙස නොබලා මුළු රැය දහම් අසන්නෙමුයි. අසුන් පනවා යයි මේ සඳහා කියන ලදී.
**උදකමණිකං** යනු මහ බඳක් ඇති දියසැළිය, **පතිට්ඨපෙත්‍වා** යනු මෙසේ භාග්‍යවතුන් වහන්සේද භික්‍ෂුසංඝයාද රුචිපරිදි අත් හෝ දොවන්නාහුය, පා හෝ මුව හෝ සෝදන්නාහු යයි ඒ ඒ තැන මිණිවන් ජලය පුරවා සුවඳ පිණිස නොයෙක් මල් ද, ජලය සුවඳවත් කරන සුණුද බහා කෙසෙල් පත්‍රයෙන් වසා තැබ්බවුහ, පතිට්ඨපෙත්‍වා යනු මේ සඳහා කියන ලදී.
**තෙලප්ප දීපං ආරොපෙත්‍වා** යනු රිදි රන් මුවා දඩු ඇති පහන් තුළ යවනයන් විසින් කොටන ලද රූප ආදියෙහි අත තැබු රන්රිදී මුවා කබල් ආදියෙහි තෙල්පහන් දල්වා යන අර්ථයි. **යෙන භගවා තෙනුපසංකමිංසු** යනු මෙහි වනාහි ඒ ශාක්‍ය රජවරු සන්‍ථාගාරය පමණක් නොව යොදුනක් පමණ වට ඇති කිඹුල්වත්හි නගර වීථින්ද හමදවා ද්වජ ඔසවා ගෙදොරවල පුන්කලස්ද කෙසෙල් ගස්ද තබ්බවා මුළු නුවර පහන් දැලින් විසිරුණු තරු ඇතිසේ කොට කිරිබොන දරුවන්ට කිරිපොවවු, ළදරු කුමරුන් වහවහා අනුභවකරවා නිදිකරවවු. උස්හඬින් කථා නොකරවු අද එක් රැයක් ශාස්තෘෘන් වහන්සේ ඇතුළුගම වසන සේක. බුදුවරුනම් අල්පශබ්දයට කැමැත්තෝ වෙතියි. බෙර හසුරුවා තමන් දඬුවැටපහන් ගෙන භාග්‍යවතුන් වහන්සේ වැඩ සිටි තැනට එළමියාහුය.
**අථඛො භගවා නිවාසෙත්‍වා පත්තචීවරං ආදාය සද්ධිං භික්‍ඛු සංඝෙන ගෙන සත්‍ථාගාරං තෙනුපසඞ්කමි **යනු ස්වාමීනි භාග්‍යවතුන් වහන්සේ කල් දන්නා සේකැයි මෙසේ කල් දැන්වුවිට භාග්‍යවතුන්වහන්සේ ලාරසින් ඝනරත් කෝවිළාර පුෂ්පවර්ණයෙන් යුත් රන් දෙපොට සිවුර කතුරින් නෙළුම්මලක් කපන්නාක්මෙන් සකසා තෙමඩුලු වසමින් හැඳපෙරව රන් දම්වැලින් නෙළුම් මල් කලබක් වටකරන්නාක් මෙන් විදුලිය සිරිගත් කාබහන බැඳ රන් කම්කිලියකින් ඇත්තුඹ වසන්නාක් මෙන් රියන් සියයක් උස රන් ඇගෑයකට පබළු දැලක් එලන්නාක් මෙන් රන්සෑයෙන් රන් කම්බිලි වැස්ම ඉවත්කරන්නාක් මෙන්, ගමනෙහි යෙදුණු පුන්සඳ රන් වලාකුළින් වසන්නාක් මෙන් රන්පව් මත උණුවූ ලාරස ඉසින්නාක් මෙන් චිත්‍රකූට පර්වත මුදුන විදුලියෙන් වටකරන්නාක් මෙන්ද, සක්වළ, මහමෙර යුගන්ධර සහිත මහපොළොව සොලවා ගත් නුගපලවන් උතුම් රන් පාංශුකූල චීවරය පොරවා ගඳකිලි දොරින් නික්මුණු සේක. රන් ගුහාවෙන් සිංහයකු මෙන් ද උදයපර්වත මුදුනින් පූර්ණචන්ද්‍රයා මෙන් ද නික්ම ගඳකිලි අභිමුඛයෙහි වැඩසිටිසේක.
ඉක්බිති උන්වහන්සේගේ සිරුරින් මේකුළු මුවින් විදුලිය කලප්මෙන් රැස් නික්ම රන්රස දහරාවෙන් නෑවී රන්පැහැගත් පත්‍රමල් පල වෙළෙප් මෙන් ආරාමයෙහි වෘක්ෂයන් සැදීය. එකෙණෙහිම තමතමාගේ පාසිවුරු ගෙන මහාභික්‍ෂුසංඝයා භාග්‍යවතුන් වහන්සේ පිරිවැරූහ. පිරිවරා සිටි භික්‍ෂුහු එබඳු වුහ. අල්පේච්ඡ වූහ. සන්තුෂ්ට වූහ. වෙන්වූහ. නොඇලුණෝ වූහ. ඇරඹුවීර්ය ඇත්තෝ වූහ. සිව්වදන් ඉවසන්නෝ වූහ. චෝදනා කරන්නෝ වූහ. පාපයට ගරහන්නෝ වූහ. ශීලසම්පන්න වූහ. සමාධි සම්පන්න වූහ. ප්‍රඥාවිමුක්ති විමුක්තිඥාන දර්ශන සම්පන්නවූහ. ඔවුන් විසින් පිරිවරන ලද භාග්‍යවතුන් වහන්සේ රන් කම්බිලියෙන් වටකරන ලද්දහු මෙන් රන් බඳ ඇතිව රන් පියුම් ලැහැබට වන් රන් නැවක් මෙන් ප්‍රවාල වේදිකාවෙන් වට කරන ලද්දහු මෙන් රන් පහය බැබළවු සේක. සාරිපුත්ත මොග්ගල්ලාන ආදී මහතෙරහුද මේවන් පාංශුකූල චීවර පොරවා මැණික් සන්නාහයන් හැඳගත් මහ ඇතුන්මෙන් මහතෙරවරු පිරිවැරූහ. වැමෑරූ රාග ඇත්තෝ, බිඳලු කෙලෙස් ඇත්තෝ ලිහු අවුල් ඇත්තෝ, සිඳලු බැඳීම් ඇත්තෝ කුලයෙහි හෝ ගණයෙහි නො ඇලුණෝය.
මෙසේ භාග්‍යවතුන් වහන්සේ තමාද වීතරාගීව වීතරාගීන් විසින්, වීතදොසීව වීතදෝසීන් විසින් වීත මෝහීව වීත මෝහීන් විසින් තෘෂ්ණා නැතිව තෘෂ්ණා නැත්තවුන් විසින්, තමා බුදුවැ බහුශ්‍රැත බුදුවරුන් විසින් පිරිවරන ලදසේක. පෙත්තෙන් වැසුණු කෙසුරුමෙන්, කෙසුරින් වැසුණු කෙමිය මෙන්. අටදහසක් ඇතුන් විසින් පිරිවරන ලද **ජද්දන්ත** හස්තිරාජයා මෙන්, අනුදහසක් හංසයන් විසින් පිරිවරන ලද ධෘතරාෂ්ට්‍ර හංසරාජයා මෙන්, සේනාංගයන්ගෙන් පිරිවරන ලද, චක්‍රවර්ති රජු මෙන්, දේවසමුහයා විසින් පිරිවරන ලද ශක්‍රදේව රාජයා මෙන්, බ්‍රහ්මසමූහයා විසින් පිරිවරන ලද හාරිත මහා බ්‍රහ්මයා මෙන්, තරුණයා විසින් පිරිවරන ලද පුර්ණ චන්ද්‍රයා මෙන් අසමවූ බුද්ධ වේශයෙන් අපරිමාණවූ බුද්ධ විලාශයෙන් කපිලවස්තුවට යන මාර්ගයට පිළිපන් සේක.
ඉක්බිති උන්හන්සේගේ සිරුරෙහි ඉදිරිපසින් රන්වන් රශ්මියක් නැගී රියන් අසූවක් තැන ගති. සිරුර පසුපසින්, දකුණත පැත්තෙන් වම් අත පැත්තෙන් රන්වන් රැස් නැගී රියන් අසුවක් තැන් ගති. ඉහළින් කේශාන්තයේ සිට සියලුකෙස් රැලිවලින් මොනර ගෙලවන් රශ්මිය නැගී ගුවන්තලයෙහි රියන් අසුවක් තැන ගති. යට පාතලයන්ගෙන් පබළුවන් රැස් නැගී ඝන පොළොවෙහි රියන් අසුවක් තැන ගති. මෙසේ හාත්පස රියන් අසුවක් පමණ තැන සවණක් බුදුරැස් බබලමින් රන්දඬුවැටපහනින් නික්ම අහසට පැන නැගි දැලක් මෙන් සිව්මහදිවි මහමෙයින් නික්මුණු විදුලිය මෙන් දිවගියේය. සියලු දිසාවෝ රන් සපුමලින් විසුරුවනු ලබන්නාක් මෙන් රන්කළයෙන් නික්මුණු රන් දිය දහරින් ඉසින්නාක් මෙන් දිගහරනා ලද රෙද්දෙන් වට කරන ලද්දක් මෙන් වේරම්බ වාතයෙන් ඔසවන ලද කිණිහිරි මල්රොනින් ගැවසුණාක් මෙන් පෙනුණාහ.
භාග්‍යවතුන් වහන්සේගේ අසුඅනුව්‍යංජනව්‍යාමප්‍රභා දෙතිස් උතුම් ලකුණින් දිලිසෙන සිරුර නැගුණු තරුවක් මෙන් විකසිත වුණු පියුම් වනයක් මෙන් පිපී වැනී ගිය යොදුන් සියයක්වූ පරසතුමලක් මෙන් පිළිවෙළින් තබනලද, දෙතිස් චන්ද්‍රයන්ගේ දෙතිස් සුර්යයන්ගේ දෙතිස් චක්‍රවර්තීන්ගේ දෙතිස් දේවරාජයන්ගේ දෙතිස් මහාබ්‍රහ්මයන්ගේ ග්‍රීය අභිබවමින් මෙන් බැබලුණාහුය. යම්සේ එය දස පාරමීගෙන් දස උප පාරමීන්ගෙන් දසපරමත්‍ථ පාරමීන්ගෙන් පුරන ලද සමතිස් පාරමිතාවන්ගෙන් අලංකෘත කල්ප සිය දහසකට වැඩි සතර අසංඛෙය්‍යක් හි දුන් දන්. රැකිසිල්, කළ කලණදම් මේ අත් බැව්හි එක්තැන්ව විපාක දෙන්ට තැනක් නොලැබ බාධා වුවාක් මෙන් විය. නැව් දහසක බඩු එක් නැවකට පටවන කලක් මෙන්. ගැල්දහසක බඩු එක් ගැලකට පටවන කලක් මෙන්. ගංගා විසිපහක දිය කඳ බිඳ මුවදොරදී එකට රැස්ව කලක් මෙන්ද විය.
මේ බුදුසිරියෙන් බබලන්නාවු භාග්‍යවතුන් වහන්සේගේ පෙරටුව නොයෙක් දහස්ගණන් දඬුවැට පනත් එසවූහ පසුපසින්ද එසේය. වම්පසද දකුණුපසද. දැසමන් සපු මලිගිය රතුපුල් නිලුපුල් මුනමල් සිඳුවර මලින්ද. නිල්කහආදී වර්ණයන්ගෙන්ද යුතු සුවඳ සුන්නෙන් ද චාතුර්ද්වීපික මේඝයෙන් විසුරුවන ලද වැසිදහරා මෙන් විසිරී ගියාහුය. පසඟතුරු හඬින්ද බුදුන් දහම් සඟුන් ගුණ යුත් තුති ගොසින්ද සියලුදිග් පිරවූහ. දේව මනුෂ්‍ය නාග සුපර්ණ ගන්ධර්ව යක්ෂආදීන්ගේ ඇස් අමාපැනක් මෙන් ලැබීය. මෙතැන් සිට පද සියයකින් පෙද දහසකින් පදසිය දහසකින් ගමන් වැණුම කීම වටනේය. මෙහි ඒ ආරම්භය පමණි.
මේනම් වර්ණනා කාලයයි. මෙබඳුකාලවල බුද්ධ ශරීර වර්ණනා හෝ ගුණවර්ණනා හෝ ධර්ම කථිකයාගේ උත්සාහයට ප්‍රමාණවේ. වෙන් වෙන්වූ පදයෙන් හෝ ගාථා බන්ධනයෙන් හෝ යම් පමණ හැකිවේද, එපමණක් කිවයුතුයි. නොකිවයුත්තක් නොකිය යුතුය. බුදුවරුනම් ගුණ ඇත්තෝය. බුදුවරුම නිරවශේෂයෙන් කීමට අසමර්ථයහ. අන් අය ගැන කියනුම කවරේද මේ ශ්‍රීවිලාශයෙන් අලංකාර කොට පිළියෙල කරන ලද ශාක්‍ය පුරයට පිවිස භාග්‍යවතුන්වහන්සේ පහන් සිත් ඇති ජනයා විසින් ගඳදුම් සුවඳ සුනු ආදියෙන් පුදනු ලබමින් සන්‍ථාගාරයට පිවිසි සේක. එහෙයින් කියන ලදී. ඉක්බිති භාග්‍යවතුන් වහන්සේ හැඳපෙරව පා සිවුරු ගෙන භික්‍ෂු සංඝයා සමග සන්‍ථාගාරය යම්තැනෙකද එතැනට පිවිසිසේකැයි.
**භගවන්තං යෙව පුරක්ඛත්‍වා** යනු භාග්‍යවතුන් වහන්සේ පෙරටු කොට එහි භාග්‍යවතුන් වහන්සේ භික්‍ෂු සංඝයා ද උපාසකවරුන්ද මැද වැඩ හුන්සේක් සුවඳ පැනින් නහවා දුහුල් සුඹුළුවකින් දිය සිඳුවා දෑහිඟුලින් මැද රන් පලසකින් වෙළන ලද පීඨයෙහි තැබු රන් රන් පිළිමයක් මෙන් අතිශයින් බැබලුණුසේක. මේ වනාහි පෞරාණිකයන් ගුණ කියන ආකාරයයි -
ඇත් ගමනින් යන ඇතකුමෙන් වටමළුවට වැඩම කොට හාත්පස බබුළුවමින් උතුම් අසුනෙහි හුන්සේක
තරදම්සැරී, දෙවියන්ට දෙවි වූ සියක් පින් ලකුණින් හෙබි උන්වහන්සේ බුදුඅසුන් මැද වැඩහුන් කළ පඬුවන් සළපටක එතු රන් අබරණක් මෙන් බබලති.
**කාපිලවත්‍ථවෙ සක්‍යෙ බහුදෙවරත්තිං ධම්මියා කථාය **යනු මෙහි ධර්මකථා නම් සන්‍ථාගාර අනුමෝදනා ඇතුළත් ප්‍රකීර්ණක කථා යයි දත යුතුය. එදා භාග්‍යවතුන් වහන්සේ ආකාස ගංගාව ගලාබසින්නාක් මෙන් පෘථුවියෙහි ඕජාව ඇදගන්නාක් මෙන් මහා දඹගස හිස මතට ගෙන සොලවන්නාක් මෙන් යොදුනක් පමණවු මීවදය චක්‍ර යන්ත්‍රයෙන් මිරිකා මී පැණි පොවන්නාක්මෙන් කපිලවස්තුවාසී ශාක්‍යයන්ට හිතසුව එළවන ප්‍රකීර්ණක කථා වදාළ සේක. මහරජ මේ ආවාසදානය මහත්ය, ඔබගේ නිවස මා විසින් පරිභෝග කරන ලදී. භික්‍ෂුසංඝයා විසින් පරිභෝග කරන ලදී. මා විසිනුත් භික්ෂ සංඝයා විසිනුත් පරිභෝග කරන ලද්දේ යනු ධර්මරත්නය විසින්ද පරිභෝග කරන ලද්දේමයයි ත්‍රිවිධ රත්නයන් විසින් පරිභෝග කරන ලද්දේ නම්වෙයි. ආවාස දානය දුන්කල්හි සියලු දන් දුන්නේම වෙයි. බිම පන්සලකත් කොළමණ්ඩපයකත් ආනිසංස පිරිසිදින්නට නොහැක්කේ යයි නන්නයින් විසිතුරු බොහෝ ධර්මකථා කියා
සීතලද උණුසුමද වල්සතුන්ද සපුන්ද මකුණාන්ද වැස්සද වළහයි
මෙසේ මෙයත් ආවාසදානයෙහි ආනීසංසයකි. මෙයත් ආනිසංසයකියා බොහෝ රැයට අතිරේකව දෙයම්රැය ආවාස ආනිසංසකථාව වදාළ සේක. එහි මේ ගාථාද සංග්‍රහයට ඇතුළුව ප්‍රකීර්ණක ධර්ම දේශනාව සංග්‍රහ නොවේ.
**සන්‍දස්සෙති** යනු ආදිය කියන ලද අර්ථ ඇත්තේමය **ආයස්මන්තං ආනන්‍දං ආමන්තෙසි** යනු ධර්මකථාවක් කියවනු කැමැත්තේ දැන්වීය. එසේප්නම් කුමක් හෙයින් ශාරිපුත්‍ර මොග්ගල්ලාන මහා කස්සප ආදී අසුමහ තෙරුන් සිටිද්දී භාග්‍යවතුන් වහන්සේ ආනන්‍ද තෙරුන්ට භාර කළ සේක්ද පිරිසගේ අධ්‍යාශය වශයෙනි, ආයුෂ්මත් ආනන්ද තෙරුන් වහන්සේ බහුශ්‍රැතයන් අතර අග්‍රය මනා ශබ්ද ඇති පදයෙදුම් ඇති මිහිරි දහම් කතා කීමට දක්ෂය ශාක්‍යයන් අතර ප්‍රකටය. කැපී පෙනෙති. ශාක්‍ය රජුන් විසින් විහාරයට ගොස්ද ධර්ම කථා ඇසුවිරූය. අන්තඃපුර වාසීහු ඔවුන්ගේ අභිරුචිය පරිදි විහාරයට යන්ට නොලබති. ඔවුන්ට මෙසේ අදහසක් පහළවිය. භාග්‍යවතුන් වහන්සේ මදක් දහම් කථා පවත්වා අපගේ උතුම්නෑයාවු ආනන්ද හිමියන්ටම භාරකරන්නේ නම් මැනවි යන ඔවුන්ගේ අධ්‍යශය වශයෙන් භාග්‍යවතුන් වහන්සේ ආනන්ද හිමියන්ටම භාරදුන් සේක.
**සෙඛො පටිපදො** යනු පිළිපන් ඒ සේඛ ශ්‍රමණයා ඔබට වැටහේවා. එළැඹේවා. **තස්ස පටිපදං දෙසෙහී** යනු ප්‍රතිපදාවෙන් පුද්ගලයා නියම කොට දක්වයි. කුමක්නිසා භාග්‍යවතුන් වහන්සේ මේ ප්‍රතිපදාව නියම කළසේක්ද? බොහෝ කරුණු නිසාය. මේ ශාක්‍යයෝ මංගල ශාලාවෙන් යහපත් දෙයක් අපේක්ෂා කරති. වෘද්ධියක් කැමති වෙති. මෙයද සෙඛ ප්‍රතිපදාවයි මාගේ සස්නෙහි මංගල ප්‍රතිපදාවයි වැඩෙන එකම ප්‍රතිපදාවයයි මේ ප්‍රතිපදාව නියම කළසේක. හුන් බොහෝ සේඛයෝ තමන් අවබෝධ කරගත් තැන කියනු ලබන කල්හි වෙහෙසට පත්නොවීම මනාසිහියෙන් සලකාබලන්නාහුය යනුවෙන්ද මේ ප්‍රතිපදාව නියම කළසේක. ආයුෂ්මත් ආනන්ද තෙරණුවෝද සේඛ ප්‍රතිසම්පදාවටම පැමිණිම තමා අවබෝධකරගත් ප්‍රත්‍යක්ෂ ස්ථානයෙහි කියන්නාහු වෙහෙසට පත්නොවී දැන්වීමට හැකිවන්නාහු යයිද මේ ප්‍රතිපදාව නියම කළසේක. සේඛප්‍රතිපදාවෙහි ශික්ෂාත්‍රයක් අන්තර්ගතය. එහි අධිශීල ශික්ෂාව කීවිට සියලු විනය පිටකය කීවානම් වේ. අධි චිත්ත ශික්ෂාව කීවිට සියලු සුත්‍ර පිටකය කීවා නම් වේ. අධිපඤ්ඤ ශික්ෂා පදය කීවිට සියලු අභිධර්ම පිටකය කීවානම් වේ. ආනන්ද තෙරුණුවෝද බහුශ්‍රතය. ත්‍රිපිටකධරය තුන් පිටකයන් සමග ත්‍රිවිධ ශික්ෂාවන් කීමට දක්ෂයහ. මෙසේ කීකල්හි ශාක්‍යයන්ට මංගලයක්ම වේ. වෘද්ධියක්ම වන්නේයයි මේ ප්‍රතිපදාව නියම කළසේක.
**පිට්ඨිමෙ ආගිලායති** යනු කුමක් නිසා වෙහෙසට පත්වේදයත්. සවසක් ප්‍රධන් වීර්ය කරන භාග්‍යවතුන් වහන්සේට මහත් දුකක් ඇතිවිය. ඉක්බිති උන්වහන්සේට මහලුකල පිටෙහි වාතයක් හටගත්තේය. මෙයම හේතුවක් නොවේ. භාග්‍යවතුන් වහන්සේ උපන් වේදනාව මැඩපවත්වා සතියක් හෝ දෙකක් එක්ම පර්යංකයකින් හිඳින්ට හැකිවන්නාහුය. සන්ථාගාරශාලාව නම් සිව්ඉරියව්වෙන්ම පරිභෝග කරන්නට කැමැත්තෝ වූහ. එහි පා දෝනා තැන් සිට ධර්මාසනය තෙක් වැඩම කළහ. එපමණ තැන් නිමවිය. ධර්මාසනයට පැමිණ මඳක් සිට වැඩහුන් සේක. එපමණ තැන යාම දෙකක් ධර්මාසනයෙහි වැඩහුන්සේක. එපමණතැන් හිඳීම අවසන් විය. දැන් දකුණු පසින් මඳක් නිදාගත් කල්හි නිදාගැනීම සම්පූර්ණ වේයයි මෙසේ සිව්ඉරියව්වෙන් පරිභෝජනය කිරීමේ කැමැත්ත විය. උපාදින්නක ශරීරය වෙහෙසට පත්නොවේයැයි කිවයුතුය. ඒනිසා බොහෝ කලක් නිදාගැනීමෙන් හටගත් වෙහෙස ගෙන මෙසේ කීය.
**සංඝාටිං පඤ්ඤාපෙත්‍වා** ගනු සන්ථාගාරයෙහි එක් පසෙක ඒ රජවරු පටතිරයකින් වට කරවා කැපවු කුඩා ඇඳක් පනවා කැප ඇතිරිල්ලෙන් අතුරා මත්තෙහි රන්තරු ගඳමල්දම්වලින් සැදුම්ලත් වියනක් බැඳ සුවඳ තෙලින් පිරූ පහනක් නැවූහ. ශාස්තෘන් වහන්සේ ධර්මාසනයෙන් නැගී මඳක් ගිමන්හැර මෙහි නිදන්නේනම් මැනැවැයි. මෙසේ අපගේ මේ සන්ථාගාරය භාග්‍යවතුන් වහන්සේ විසින් සිව් ඉරියව්වෙන් පරිභෝග කරන ලද්දේ දිගුකලක් හිතසුව පිණිස වන්නේය. ශාස්තෘෘන් වහන්සේද ඒ සඳහාම එහි සගලසිවුර පනවා සැතපුණුසේක **උට්ඨානසඤ්ඤං මනසිකරිත්‍වා** යනු මෙපමණ කල් ඉක්මවා නැගිටින්නෙමියි නැගිටීමේ සංඥාව සිත තබා
**මහා නාමං සක්කං ආමන්තෙසි** යනු මොහු වනාහි එකල්හි ඔවුන්ගේ පිරිසෙහි ජ්‍යෙෂ්ඨයාය. ප්‍රධානියාය. ඔහු එක්වූ කල්හි සෙසු පිරිසද එකතුවුවාද වෙතියි තෙරණුවෝ ඔහුම ඇමතූහ. **සීලසම්පන්නො** යනු සීලයෙන් යුක්තවුයේ, සිල් සහිතවුයේ පිරිපුන් සිල් ඇත්තේ යන අර්ථයි. **සද්ධම්මෙහි** යනු සොඳුරු දහමින් සාධුජනයන්ගේ හෝ සත්පුරුෂයන්ගේ ධර්මයන්ගෙන්
**කථඤ්ච මහානාම** යනු මෙයින් මෙපමණ තැනින් සේඛ ප්‍රතිපදාවෙහි මාතෘකා තබා පිළිවෙළින් විස්තර කරනු කැමැත්තේ මෙසේ කීහ. එහි සීලසම්පන්නො ආදිය මහණෙනි සීල සම්පන්නව වසවුයයි ආකඞ්ඛෙය්‍ය සුත්‍ර ආදියෙහි කියන ලද පරිදි දතයුතුය.
**කායදුච්චරිතෙන** යන ආදී තන්හි ද්විතීයාර්ථයෙහි කරණ විභක්තියි. ලජ්ජා කටයුතු කාය දුශ්චරිතාදිය ගැන ලජ්ජාවේ පිළිකුල් කෙරේ යන අර්ථ භය නිර්දේශයෙහි හේතු අර්ථයෙහි කරණ විභක්තියි. බියට හේතුවු කායදුශ්චරිතාදීන්ගෙන් ඔත්තපති බිය වේය. යන අර්ථයි **ආරද්ධවිරියො** යනු ඇරඹු වීර්ය ඇත්තේ, පසු නොබෑ සිත් ඇත්තේ, **පහානාය** ප්‍රහාණය පිණිස, **උපසම්පදාය** ලැබගැනීම පිණිස **ථාමවා** යනු වීර්ය ශක්තියෙන් යුක්තවුයේ **දළ්හපරක්කමො** යනු ස්ථිර පරාක්‍රම ඇත්තේ, **අනික්ඛිත්ත ධුරො කුසලෙසු ධම්මෙසු** යනු කුසල් දහම්හි නොතැබු බර ඇත්තේ. පසුනොබෑ වීර්ය ඇත්තේ **පරමෙන** යනු උතුම් **සතිනෙපක්කෙන** යනු සිහියෙන්ද බුද්ධිමත් බැවින්ද කවරහෙයින් සිහිය බෙදා දැක්විය යුතු තැන ප්‍රඥාව පැමිණියේය. සතියෙහි බලවත් බව පෙන්වීම පිණිසය. ප්‍රඥාවෙන් වෙන්වූ සතිය දුබලවෙයි. එකට එක්වු විට බලවත්වෙයි.
**චිරකතම්පි** යනු තමා විසින් හෝ අනුන් විසින් කයින් බොහෝ කලක සිට කරන ලද සෑමළුවන් ආදී අසුමහා වත් පිළිවෙත් පිරිමයි. **චිරභාසිතම්පි** යනු තමා විසින් හෝ අනුන් විසින් බොහෝ කලක සිට වචනයෙන් කියන ලද සකසා උදෙසීම උදෙසවීම් ධර්මයට පෙළඹීම ධර්ම දේශනාවන්ට අදාළ විස්තර, අනුමෝදන් විය යුතුය. ආදී වශයෙන් පවත්වන ලද වචීකර්මය. **සරිතා අනුස්සරිතා** යනු කයින් බෝකලක් කළ, **කායො** නම් කාය විඤ්ඤත්තියයි බෝකල් කියු වදන් නම් **වචීවිඤ්ඤත්තියයි** ඒ රූපද්වයම ඉන්පට ගන්නා චිත්ත චෛතසික අරූපයයි මේ රූපාරූප ධම මෙසේ ඉපිද මෙසේ නිරුද්ධවූහයි සිහිකරයි. නැවත නැවත සිහිකරයි. සති සම්බොජ්ඣංගය ඇතිකරයි යන අර්ථයි. බොජ්ඣංගයෙන් ඇතිකරන සතිය මෙහි අදහස් කරන ලදී. ඒ සතියෙන් මෙය වරක් සරණයෙන් සිහිකරනු ලැබ නැවත නැවත සරණයෙන් නැවත නැවත සිහි කරන ලද්දේ යයි දත යුතුය.
**උදයත්‍ථගාමිනියා** යනු පංචස්කන්ධයන් උදයව්‍යයට යන හටගැනීම හා ව්‍යායවීම අවබෝධකර ගැනිමට සමත්, **අරියාය **යනු විෂ්කම්භන වශයෙන්ද සමුච්ඡේද වශයෙන්ද කෙලෙසුන්ගෙන් දුරස්ව සිටීම පිණිස පිරිසිදුවීම පිණිස **පඤ්ඤාය සමන්තාගතො** යනු විදර්ශනා ප්‍රඥාවෙන් ද මාර්ග ප්‍රඥාවෙන්ද යුත් නිබ්බෙධිකාය යනු එයම පැලීයන **නිබ්බෙධිතා** යයි කියනු ලැබේ. එයින් යුක්තය යන අර්ථයි. එහි මාර්ග ප්‍රඥාව සමුච්ඡේද වශයෙන් නොපැලුණු වීරු ලෝභස්කන්ධය දෝෂ මෝහ ස්කන්ධය බිඳෙන්නේය පැලෙන්නේය. යනු නිබ්බෙධිකානම, විදර්ශනා ප්‍රඥාව තදඞ්ග වශයෙන් බිඳලන මාර්ග ප්‍රඥාවෙන් ප්‍රතිලාභ ඇති කරවන බැවින්ද **විපස්සනා නිබ්බෙධිකා** යයි කියන්නට වටී. සම්මා **දුක්ඛක්ඛයගාමිනියා** යනු මෙහිද මාර්ගප්‍රඥව මනාහේතු ක්‍රමයෙන් සසරදුක ගෙවමින් යානුයි **දුක්ඛක්ඛයගාමිනී**, දුක් නැති කරන මාර්ග ප්‍රඥාව ලබාගැනීමට හේතුවන නිසාද දුක්ඛක්ඛය ගාමිනී යයි දතයුතුය.
**ආභිචෙතසිකානං** යනු උසස්සිත, ශ්‍රේෂ්ඨසිත, හා බැඳුණු **දිට්ඨ ධම්ම සුඛ විහාරානං** යනු සැමවැදුණු හැම මොහොතකම සැපලැබීමේ හේතුන්, **නිකාමලාභී** යනු කැමති කැමති කෙණෙහි සමවැදුණු, **අකසිරලාභී** යනු බොහෝ ලැබීම් ඇති ප්‍රගුණභාවය නිසා එකෙක් කැමති කැමති කෙණෙහි සමවදින්ට හැකිවෙයි සමාධියට බාධකවු ධර්මයන්ද වෙහෙසක් නැතිව විනාශ කිරීමට නොහැකිවෙයි. හේ තමාගේ අකැමැත්තෙන් වහාම නැගී සිටියි. පිරිසිඳීම් ආකාරයෙන් සමවත් තබාගැනීමට නොහැකි වෙයි. මෙය **කිච්ඡලාභී** අපහසුවෙන් ලැබෙන්නේ **කසිරලාභී** කරදර සහිතව ලබන්නේ නම් එකෙක් කැමති කැමති ක්ෂණයකම සමවැදීමට සමත්වෙයි. සමාධියට බාධකවු ධර්මයන්ද වෙහෙසක් නැතිවම විනාශකරදමයි. හේ පිරිසිඳීම් වශයෙන්ම නැගී සිටීමට සමත්වෙයි. මෙය **අකිච්ඡලාභී** අපහසුවක් නැතිව ලබන්නේ අකසිරලාභී කරදර රහිතව ලබන්නේ නම්
**අයං වුච්චති මහානාම අරිය සාවකො සෙඛො පාටිපදො** යනු මහානාම මේ ආර්ය ශ්‍රාවකයා නම් සේඛ පිළිවෙත් ඇත්තේය. විදර්ශනා ගර්භය සඳහා වර්ධමානක ප්‍රතිපදාවෙන් යුක්තවුයේයයි දක්වයි. **අපුච්චණ්ඩකාය** යනු කුණුනොවූ බිජු ඇති බැවින් **භබ්බො අභිනිබ්බිදාය** යනු ඥානය ප්‍රභේදනය කිරීමට හැක්කෙකි. **සම්බොධාය** යනු ආර්ය මාර්ග සඳහා, **අනුත්තරස්ස යොගක්ඛෙමස්ස** යනු අර්හත්වය අනුත්තරය යෝගක්ෂේම නම් වේ. එය අවබෝධ කරනු පිණිස හැක්කේ යයි දක්වයි මෙහි යමක් අර්ථ දීපනය පිණිස උපමා ගෙනහැර දක්වනු ලැබීද, එය චෙතොඛීලසුත්‍රයෙහි කියු ක්‍රමයෙන් දතයුතුය. හුදෙක් එහි ඒ කිකිළියගේ බිජුවල ත්‍රිවිධ කාර්යයක් කිරීම මෙන් මේ භික්‍ෂුවගේ උත්සාහයෙන් කරන පසළොස් අංගයකින් යුක්තභාවය යන යම් ඒ උපමා සංසන්දනයක් ආයේද එය මෙහි මෙසේ සීලසම්පන්න වේය ආදී වචනයෙන් ඒ කිකිළියගේ බිජුවල ත්‍රිවිධ කාර්යයක් කිරීම මෙන් මේ භික්‍ෂුවගේ සීලසම්පන්න භාවය ආදී පසළොස් ධර්මයන්ගෙන් යුක්තවූ බවයයි. මෙසේ යොදා දත යුතුය. සෙස්ස සියලු තැන්හි කියනලද පරිදිමය.
**ඉමං යෙව අනුත්තරං උපෙබාසති පාරිසුද්ධි** යනු මේ ප්‍රථමධ්‍යානාදීන් ගෙන් අසදෘශ වූ උතුම් චතුර්ථධ්‍යානයෙන් උපන් උපෙබාසති පාරිසුද්ධි නම්වේ. **පඨමා අභිනිබ්බිදා** යනු ප්‍රථම ඥානභේදයයි. ද්වීතීය ධ්‍යානාදියෙහිද මේ ක්‍රමයයි. කුකුළුපැටවා එක්වරක් මව්කුසින්ද එක්වරක් අණ්ඩකෝෂයෙන්දැයි දෙවරක් උපදී. ආර්ය ශ්‍රාවකයා ත්‍රිවිද්‍යාවෙන් තෙවරක් උපදී. පෙර විසූකඳ පිළිවෙළ වසන අන්ධකාරය දුරුකර පෙර විසු කඳ පිළිවෙළ දන්නා නුවණින් පළමුව උපදී. සතුන්ගේ චුතිප්‍රතිසන්ධිසන අන්ධකාරය දුරුකොට දිවැස් නැණින් දෙවැනිව උපදී. චතුරාර්යසත්‍යය වසන අන්ධකාරය දුරුකොට ආශ්‍රවක්ෂය ඥානයෙන් තෙවැනිව උපදී.
**ඉදම්පිස්ස හොති චරණස්මිං **යනු මෙය ද සිල්වත් භික්‍ෂුවකගේ චරණ නම් වේ යන අර්ථයි. චරණය නම් බොහෝය. අනේකවිධය ශීලාදී පසළොස් ධර්මයෝ, එහි මෙයද එක් චරණයකි යන අර්ථයි, පදාර්ථ වශයෙන් එයින් හැසිරේ නොගිය විරූ දිශාවට නානුයි වරණ නමි. සියලු තැන මේ ක්‍රමයයි.
**ඉදම්පිස්ස හොති විජ්ජාය** යනු මේ පෙරවිසූ කඳ පිළිවෙළ දන්නා ඥානය එයට විද්‍යාව වේනුයි අර්ථයි විජ්ජානම් බොහෝය. අනේකවිධය. විදර්ශනාඥාන ආදී ඥාන අටකි. එහි මෙයද ඥානයකි. එකම විද්‍යාවයි යන අර්ථයි. පදාර්ථ වශයෙන් විනිවිදගොස් එයින් දනීනුයි විජ්ජානමි සියලු තැන මේ ක්‍රමයයි. **විජ්ජා සම්පන්නො ඉතිපි** යනු පසළොස් ධර්මයන් ගෙන් මෙසේද චරණ සම්පන්නො වෙයි. ඒ දෙකින්ම මෙසේද විජ්ජාචරණ සම්පන්නො වෙයි
**සනං කුමාරෙන** යනු පෞරාණික කුමරු විසින් බොහෝ කලෙක පටන් කුමාරයයි ප්‍රසිද්ධවු ඔහුගෙන් ඔහු වනාහි මිනිස් ලොව පඤ්ච චුලක නම් කුමාර කාලයෙහි ධ්‍යාන උපදවා නොපිරිහුණු ධ්‍යාන ඇත්තේ බඹලොව උපන්නේය. ඔහුට ඒ අත්බව ප්‍රියවිය. මනාපවිය. ඒනිසා එබඳුම අත් බවකින් හැසිරේ. ඒනිසා ඔහු සනංකුමාර යයි හඳුන්වති. **ඡනෙතස්මිං** යනු උපත ලැබු ප්‍රජාවෙහි යන අර්ථයි. **යෙ ගොත්ත පටිසාරිනො **යනු යම් ජනකෙනෙක් එහි මම ගෞතමය. මම කස්සපයැයි එහි ගෝත්‍රය කියත්ද ලෝකයෙහි ගෝත්‍ර කියන්නවුන් අතර ක්ෂත්‍රියයා ශ්‍රේෂ්ඨය. **අනුමතා භගවතා** යනු මාගේ ප්‍රශ්න ව්‍යාකරණය සමග සසඳා දේශනා කරන ලද්දේයයි අම්බට්ඨ සුත්‍රයෙහි භාග්‍යවත් බුදුරදුන් විසින් අම්බට්ඨය, මමද එසේ කියමි,
මෙසේ කියන භාග්‍යවතුන් වහන්සේ විසින් අනුදන්නා ලද්දේය. අනුමෝදන් වන ලද්දේය. **සාධු සාධු ආනන්‍ද** යනු භාග්‍යවතුන් වහන්සේ මුලපටන් නිද්‍රාවට නොඑළඹ මේ සුත්‍රය අසා ආනන්ද විසින් සේඛ ප්‍රතිපදාවෙන් කුළුගන්නා ලද්දේයයි දැන නැගිට පළක් බැඳ වැඩහුන් සේක් සාධුකාර දුන් සේක. එපමණකින්ම මේ සුත්‍රය බුද්ධභාෂිතයක් යයි නම් ලැබීය. සෙස්ස සියලු තැන නොගැඹුරුමය.
**එවම්මෙසුතං** යනු පොතලිය සුත්‍රයයි. එහි **අඞ්ගුත්තරාපෙසු** යනු අංගයෙහි එම ජනපදය මහී නමැති නදියට උතුරින් ඇති ජලයයි ඒවාට ඇති ආසන්නතාව නිසා **උත්තරාපො** යනුවෙන් කියනු ලැබේ. කවර මහීගංගාවක උතුරින්ද ඒ ජලය මහාමගීයගේ මේ එහි උත්පත්තිකථාවයි. මේ ජම්බුද්වීපය දසදහසක් යොදුන් පමණවේ. එහිද සාරදහසක් යොදුන් පමණ පෙදෙසක් ජලයෙන් යටවී සමුද්‍රයයි ප්‍රසිද්ධ විය. තුන්දහසක් යොදුන් පමණ තැන මිනිස්සු වසත්. තුන් දහසක් යොදුන් පමණ තැන හිමාලය පිහිටියේය. එය උසින් යොදුන් පන්සියයකි. මුදුන් අසුහාරදහසින් සැදුණේය. හාත්පසින් ගලා බස්නා නදීන් පන්සියයකින් විචිත්‍රය. යම් තැනෙක අයම් විතරින්ද ගැඹුරින්ද පනස් පස් යොදුන්ය. යොදුන් එකසිය පණසක් වටා අනෝතත්තවිල කණ්ණමුණ්ඩවිල, රථකාරවිල, ඡද්දන්තවිල කුණාල විල. මන්දාකිනී සීහප්පපාත යන සත්මහ විල් පිහිටියේය. ඉන් අනෝතත්තවිල සුදර්ශනකුට, චිත්‍රකූට කාළකූට ගන්ධමාදන කූටය කෛලාස කූට යන මේ පස් කුළ පවුවලින් පරිකෙව් කරන ලද්දේය.
එහි සුදර්ශන කූටය රන් මුවාය. දෙසිය යොදුනක් උසය. ඇතුළත වක්‍රය කවුඩු තුඩකට සමානය. ඒ විලම වසා සිටියේය. චිත්‍රකූටය රුවන් මුවාය. කාළ කුටය අඳුන් මුවාය. ගන්ධ මාදන කූටය සානු ඇත්තේය. අභ්‍යන්තරයෙහි මුං පැහැයගනී. මුලගන්ධ, සාරගන්ධ, වේග්ගු ගන්ධ, තචගන්ධ, පපටික ගන්ධ, රසගන්ධ, ඡත්තගන්ධ, ප්‍රජඵගන්ධ, ඵලගන්ධ, ගන්ධගන්ධ යන මේ දස ගඳින් ගැවසුණු නානාප්‍රකාර වූ ඖෂධ ගැවසී ගත් කළුවර දෙපෝදා හිරුමෙන් අඟුරුමෙන් දිලිසෙමින් සිටී. කෛලාශ කූටය රිදී මුවාය සියල්ල මෙන් උසින්ද සලකුණින් ද සමානය විලම වසා සිටී. ඒ සියල්ල දේවානුභාවයෙන්ද වැසි වසී එහි ගංගාද ගලාබසී. ඒ සියලු ජලය අනෝතත්ත විලටම පිවිසේ. සඳහිරු දකුණින් හෝ උතුරින් ගමන් කරමින් පර්වත අතුරින් එහි එලිය කරයි. කෙළින් යමින් එසේ නොකරයි. ඒ නිසාම එයට අනෝතත්ත යයි නමක් හටගනි.
එහි මනහර පඩිපෙළද මස් කසුබුවන් නැති පළිඟුවන් ජලයද ඇත. නාන තොටුද මැනවින් පිළියෙලකොට ඇත. බුදු පසේබුදු රහත්හුද සෘද්ධිමත් ඍෂිවරු යම්තැනෙක නහත්ද දෙවියෝද යක්ෂයෝද උයන් කෙළි කෙළිත්ද,
එහි සතර පසෙහි සිංහමුඛ හස්තිමුඛ අශ්වමුඛ, වෘෂභමුඛ යන සිව් මුඛයෝ වෙති, යමෙකින් සිව්නදීහු ගලා බසිත්ද. සිංහ මුඛයෙන් නික්මුණු ගංගා තීරයෙහි සිංහයෝ බහුතරවෙති. හස්තිමුව ආදියෙන් නික්මුණු ගංගා තීරවල පිළිවෙළින් හස්ති අශ්ව වෘෂහයෝද වෙති. පෙරදිගින් නික්මුණු නදිය අනෝතත්ත විල තෙවරක් පැදකුණු කොට ඉතිරි ගංගා තුන අනුව පැමිණ පෙර දිග හිමවත් පවුවෙන් අමනුෂ්‍ය පථයට ගොස් මහ සමුදුරට පිවිසෙයි. අපර දිගින් හා උතුරු දිගින් නික්මුණු නදීහුද එසේම පැදකුණු කොට අවරදිග හිමාලයෙන්ම උතුරු හිමාලයෙන්ම අමනුෂ්‍ය පථයට ගොස් මහ සමුදුරට පිවිසෙයි. දකුණු දිගින් නික්මුණු නදිය එය තෙවරක් පැදකුණු කොට දකුණු දිගින් ඍජුව ගල්තලාව මතුපිටින් සැට යොදුනක් ගොස් පර්වතයෙහි වැදී නැගී වටින් ගව්තුනක් පමණ ජලදහරා බවට පත්වී උසින් සැට යොදුනක් ගොස් තියග්ගළ නම් ගලෙහි වැටී පාෂාණය ජල දහරෙහි වේගයෙන් බිඳී එහි පණස් යොදුනක් පමණ වූ තියග්ගළ නම් පොකුණක්විය. පොකුණෙහි ඉවුර බිඳ ගලට පිවිස සැට යොදුනක් ගියේය. එයින් ඝන පෘථුවිය බිඳ උමගින් සැට යොදුනක්ගොස් වින්ධ්‍යා නම් තිරිසන්? පර්වතයෙහි වැදී අල්ලෙහි පසැඟිලිවන් දහරා පසක්ව පවත්නේ තෙවරක් අනෝතත්ත විල පැදකුණුකොට ගියතැන ආවැර්ත ගංගා යයි කියනු ලැබේ. සෘජුව ගන්තලාව මතින් සැටයොදුනක් ගිය තැන කණහගංගානමි අහසින් සැට යොදුනක් ගියතැන ආකාසගංගා නමි තියග්ගළ පාෂාණයෙහි පණස් යොදුනක් අවකාශයෙහි සිටි තියග්ගළ නම් පොකුණයි. ඉවුර බිඳ පාෂාණයට පිවිස සැට යොදුනක් ගිය තැන බහල ගංගා නමි උමගින් සැට යොදුනක් ගිය තැන උම්මග්ග ගංගා යයි කියනු ලැබේ. වින්ධ්‍යා නම් තිරිසන් පවුවෙහි හැපී දහරපසක්ම පැවතිතැන ගංගා, යමුනා, අචිරවතී සරභූ මහී යනුවෙන් පස් අයුරකින් ප්‍රසිද්ධ විය. මෙසේ මේ පස්මහා නදීහු හිමවතින් ගලා බසිත් ඒ අතරින් යම් ගංගාවක් පස්වැනි වීද එය මහී නම්. මෙහි එය මහාමහි යයි අදහස් කරන ලදී. ඊට උතුරින් යම් ජලයක් වේද ඒවාට නුදුරුබැවින් ඒ ජනපදය අංගුත්තරාප යැයි දත යුතුය. ඒ අංගුත්තරාප ජන පදයෙහි,
**ආපණං නාම** යනු ඒ නියම්ගමෙහි විසිදහසක් ආපන ශාලා වෙන්කොට තිබිණ. මෙසේ එය ආපණ බහුල බැවින් ආපණ යනුවෙන්ම ප්‍රසිද්ධව ගියේය. ඒ නියම්ගමට නුදුරෙහි ගංතෙර සෙවනින් ගහණ වූ රමණීය බිම් කඩක් මහාවන ලැහැබක් වීද එහි භාග්‍යවතුන් වහන්සේ වැඩවසනසේක. ඒ නිසාම මෙහි වසන තැන නියම නොකරන ලද්දේයයි දත යුතුයි.
**යෙනඤ්ඤ තරො වනසණ්ඩො තෙනුපසඞ්කමි** යනු භික්‍ෂුසංඝයා වසනතැනට යවා පෝතලිය ගෘහපතියා සඳහා හුදෙකලාවම එළැඹීසේක. **පොතලියොපි ඛො ගහපති** යනු පොතලියයයි නම් ඇති ගෘහපතියා, **සම්පන්නවාසන පාපුරණෙ** යනු පිරිපුන් ඇඳුම් හා වැසුම් ඇත්තේ, එක් දික් දහවලු ඇති සළුවක් හැඳ එකක් පෙරවූයේ යන අර්ථයි. **ආසනානි** යනු පර්යංක පුටු පැදුරු පුටු ආදිය යටත් පිරිසෙයින් අතුකැබැල්ලක් වුවද ආසනයයි කියනු ලැබේ. **ගෘහපතිවාදෙන** යනු ගෘහපති යන මේ වචනයෙන්, **සමුදාචරති** යනු ව්‍යවහාර කරයි.
**භගවන්තං එතදවොච** යනු තෙවැනිව ගෘහපති යන වචනය ඉවසන්ට නොහැක්කේ භාග්‍යවතුන්වහන්සේට මේ **තයිදං භොගොතම** යන ආදිවචනය කීය. එහි **නචජනනං** යනු සුදුසු නොවේ. **නප්පතිරූපං** යනු සාරුප්‍ය නොවේ. **ආකාරා** යනු ආදී සියල්ලම කාණෙ යන්නට තවත් වචනය. දිගු දහවලු සහිත වස්ත්‍ර දැරීම කෙස් රවුල් නිය තබා ගැනීම් සියල්ල ගිහි ලක්ෂණය ඔහුගේ ගිහිබව කරත්නුයි **ආකාරා.** ගිහි ලකුණින් සලකුණු කරන ලද බැවින් **ලිඞ්ගා** ගිහිබව හඳුනාගැනීමේ නිමිත්ත බැවින් **නිමිත්තායි** කියන ලදී. **යථා තං ගහපතිස්ස** යනු යම්සේ ගෘහපතියාගේ ආකාර ලිංග නිමිත්ත වේනම් එසේම ඔබටත් ඒනිසා මම මෙසේ ව්‍යවහාර කරමියි දක්වයි. ඉක්බිති ඔහු යම් කරුණකින් ගෘහපතිවාදය නොඉවසයිද එය ප්‍රකාශකරන්නේ **තථාහිපන මෙ** ආදිය කීය.
**නිය්‍යාතංයනු** පවරන ලද්දේය. **අනොවාදී අනුපවාදී** යනු දරුවෙනි, සීසාවු වපුරවු වෙළඳාමෙහි යෙදෙවු ආදි ක්‍රමයෙන් අවවාද දෙන්නේ **ඔවාදී** නම් වෙයි. ඔබ නොම සීසා නොම වපුරවු. වෙළදාමේ නොම යෙදෙවු කෙසේ ජීවිකාව කරවුද අඹුදරුවන් පෝෂණය කරවුද ආදී ක්‍රමයෙන් උපවාද කරන්නේ උපවාදී නම් වෙයි. මම ඒ දෙකම නොකරමි. ඒනිසා මම එහි **අනොවාදී අනුපවාදි** යයි දක්වයි. **සාසච්ඡාදන පරමො විහරාමි** යනු ආහාර සහ ඇඳුම් පමණක් පරම කොට වෙසෙමි. ඉන් වැඩියක් නොපනමියි පෙන්වයි.
**ගිද්ධිලොහො පහාතබ්බො** යනු ගිජුවූ ලෝභය අත්හළයුතුය. අනින්‍දාරොසො යනු. වැරදි නොසොයන්නාහු. ගැටුම්නැත්තාහු **නින්‍දාරොසො** යනු වැරදිසෙවීම. ගැටීම, **වොහාර සමුච්‍ඡෙදාය** යනු එහි වොහාරො යනු ව්‍යවහාර වොහාරය පැනැවීමද වචනයද චේතනාවද එහි
මෙය ව්‍යවහාර වොහාර නම්වේ. සඞ්ඛා, සමඤ්ඤ පඤ්ඤත්ති වොහාර යනුවෙන් මෙය පඤ්ඤත්ති වොහාර නම්. ඒ ඒ අයුරින් වහරයි. ස්පර්ශ නොකරයිනුයි මෙය වචන වොහාර නමි අටඅරිය වොහාර. අටඅනරිය වොහාර යනුමෙහි මෙය චේතනා වොහාරනම්. මෙය මෙහි අදහස්කරන ලදී, යම්හෙයකින් හෝ පැවිදි වූ කල්හි පටන් ගිහීය යන චේතනාවක් නැත්තේද ශ්‍රමණයෙක්ය යන චේතනාව වෙයි. ගිහියයි වචනයක් නැත. ශ්‍රමණයයි වචනයක් වෙයි ගිහීයයි පැනැවීමක් නැත. ශ්‍රමණයයි පැනැවීමක් වෙයි. ගිහි යයි ව්‍යවහාරයක් නැත. ශ්‍රමණයා හෝ පැවිද්දා හෝ යන ව්‍යවහාරයක් වෙයි. ඒ නිසා ඒ සියල්ලම ලබයි.
**යෙසං ඛො අහං සංයොජනානං හේතු පාණාතිපාතී** යනු මෙහි පාණාතිපාතයම සංයෝජනයයි. පාණාතිපාතයට හේතුයි පානාතිපාත ප්‍රත්‍යයෙන් පාණාතිපාතී නම් වෙයි. පාණාතිපාත යන්ගේ බොහෝ බැවින් **යෙසං ඛො අහං** යනුවෙන් කියන ලදී. **තෙසානං සංයොජනානං** යනු මම ඒ ප්‍රාණාතිපාතී බන්ධන **පහානාස සමුච්ඡෙදාය පටිපන්තො** යනු මේ අපාණාතිපාත සංඛ්‍යාත සීලසංවරයෙන් ප්‍රහාණය. පිණිස සමුච්ඡේදනය පිණිස පිළිපන් **අත්තාපි මං උපවදෙය්‍ය** යනු කුහුඹුවකුපවා ජීවිතයෙන් වෙන්නොකරන සසුනෙහි පැවිදිව ප්‍රාණාතිපාත මාත්‍රයෙන් වෙන් කිරීමට නොහැක්කෙමි. ආත්මභාවයම මාහට චෝදනා කරයිනම් මාගේ පැවිද්දෙන් ඇති ඵලය කිම. **අනුවිච්ච විඤ්ඤු ගරහෙය්‍යුං** යනු මෙබඳු සසුනෙහි පැවිදිව ප්‍රාණාතිපාත මාත්‍රයෙන් වෙන්වීමට නොහැකිවෙයි. මේ පැවිද්දෙන් ඇති ඵලයකිම යැයි තුලනය කොට විනිවිදබලා අනෙකුත් උගත් පඩිවරු ගරහත්නම්. **එතදෙවඛොපන සංයොජනං එතං නීවරණං** යනු දස සංයෝජනයන්හිද පංචනීවරණයන්හිද අසම්පුර්ණවූද එය අටනීවරණ යයි දේශනාවශයෙන් සසරෙහි බැඳෙන අර්ථයෙන් යහපත යන අර්ථයෙන්ද සංයෝජන යැයිද නීවරණයයිද කියන ලදී. **ආසවා** යනු ප්‍රාණඝාතය හේතුවෙන් එක් අවිජ්ජාසවයක් උපදී. **විඝතපරිළාහා** යනු මැරීම්ද තැවීම්ද. එහි විසාත ග්‍රහණයෙන් කෙලෙස් දුක්ද විපාකදුක්ද ගන්නා ලදී. මේ ක්‍රමයෙන් සියලු තන්හි අර්ථ දත යුතුය.
මෙය විශේෂයයි. **තෙසාහං සංයොජනානං පහානාය** යනු මේපදයෙහි මෙයින් දුන් දාන සංඛ්‍යාත කායික සීලසංවරයෙන් ද සත්‍යවාචා. සංඛ්‍යාත වාවසික සීල සංවරයෙන්ද අපිසුණාවාචා සංඛ්‍යාත වාචික සීල සංවරයෙන්ද අගිද්ධි ලෝභ සංඛ්‍යාත මානසික සීල සංවරයෙන් අනින්‍දාරොස සංඛ්‍යාත කායික වාචසික සංවරයෙන් අක්‍රෝධ උපායාස සංඛ්‍යාත මානසික සීල සංවරයෙන් අනතිමාන සංඛ්‍යාත මානසික සීල සංවරයෙන් ප්‍රහාණය පිණිස සමුච්ජේදනය පිණිස පිළිපන්නේයි මෙසේ සියලුවාරයන්හි යෙදීම් කළයුතුය.
**අත්තාපි මං උපවදෙය්‍ය අනුවිච්ච මං විඤ්ඤු ගරහෙය්‍යුං** යනු මේ පදයන්හි තණ සුලක් පවා ගෙන නොදුන් දෙය නොගන්නා සසුනෙහි පැවිදිව අදින්නාදාන මාත්‍රයෙන් වෙන්වන්ට නොහැක්කෙමි. මාගේ පැවිද්දෙන් කවර ඵලයෙක්දැයි මෙසේ මාහට මාගේ ආත්ම භාවයට උපවාද කෙරේ. මෙබඳු සසුනෙහි පැවිදිව ආදින්නාදාන මාත්‍රයෙන් පවා වෙන්වන්ට නොහැක්කේය. මේ පැවිද්දෙන් ඇති ඵලය කිමැයි මෙසේ දැන උගත්තු ගර්හා කෙරෙන්නම් හාස්‍යය අපේක්ෂාවෙන් හෝ විහිළුව කැමැත්තෙන් හෝ මුසාවාද නොකියන සසුනෙහි පැවිදිව සැම අයුරින්ම කේළාම් කීමක් නැති සසුනෙහි පැවිදිව අල්පමාත්‍ර වූ ද කෑදර ලෝභයක් නොකරන සසුනෙහි පැවිදිව කතුරෙන් අඟපසග කපනු ලබන කල්හිද අනුන්ට නින්දා ක්‍රෝධ මාත්‍රයක් නොකරන සසුනෙහි පැවිදිව කණු කටු ඇනෙන කල්හිත් ක්‍රෝධයක් ද්වේශයක් නොකරන සසුනෙහි පැවිදිව අධිමාන මාත්‍රයකින් වත් මානයක් නොකරන සසුනෙහි පැවිදිව අතිමාන මාත්‍රයක් වත් අත්හැරීමට නොහැක්කෙමි. පැවිද්දෙන් මට ඇති ඵලය කිමෙක්දැයි මෙසේ තමාම මට උපවාදකරන්නේය. මෙබඳු සසුනෙහි පැවිදිව අතිමාන මාත්‍රයක් වත් අත්හරින්ට නොහැක්කේය මොහුට පැවිද්දෙන් ඇති ඵලය කිමෙක්දැයි මෙසේ දැන උගත්හු ගරහත්නම්යයි මෙසේ සැමවර යෙදීම් කළයුතුය.
**ආසවා** යනු මේ පදයෙහි නුදුන් දෙය ගැනීමෙන් කාමාසවය දිට්ඨාසවය අවිජ්ජාසවය යයි ආශ්‍රව තුනක් උපදී. මුසාවාද හේතුවෙන්ද පිසුණාවාචා හේතුවෙන් ද එසේය, ගිජු ලෝහය හේතුවෙන් දිට්ඨාසවයත් අවිජ්ජාසවයත් උපදී, නින්දාරෝස හේතුවෙන් අවිජ්ජාසවය උපදී. එසේම ක්‍රෝධ උපායස හේතුවෙන්, අතිමානය හේතුවෙන් භවාසව හා අවිජ්ජාසව යන ආශ්‍රව දෙක උපදීයයි මෙසේ ආශ්‍රව උත්පත්තිය දතයුතුය.
මේ අටවරෙහි අමතක නොවීම පිණිස නැවත මේ සංක්ෂේප විනිශ්චයයි. පෙරකියු සතරෙහි වෙන්වීමට නොහැක්කෙමියයි, කිවයුතුයි. පසුව කියු දෙයෙහි අත්හැරීමට නොහැක්කෙමියි, පාණාතිපාත නින්දා රෝස කෝධ උපායාසයන්හි එක්ම අවිජ්ජාසවයම වෙයි. අදින්නාදාන මුසාවාද පිසුනාවාචාහිදී කාමාසව දිට්ඨාසව අවිජ්ජාසව උපදී, ගිජු ලෝභයෙහි දිට්ඨාසව අවිජ්ජාසව උපදී. අතිමානයෙහි භවාසව දිට්ඨාසව උපදී. ප්‍රාණාතිපාත නොකිරීම දුන්දෙය ගැනීම කායිකසීලයයි. මුසා නොබිණීම පිසුණනොකීම වාචසික සීලයයි, අනින්‍දාරොසය හැර ඉතිරිතුන මානසික සීලයයි. යම්හෙයකින් කයින්ද ගටය රොස්වෙයි. වචනයෙන්ද ගටය රොස්වෙයි ඒනිසා අනින්‍දාරෝසය දෙනුතැකට යයි කායිකසීලයද වාචසික සීලයද වෙයි. මෙපමණකින් කුමක් කියන ලද්දේද. පාතිමොක්‍ඛ සංවර සීලය, ප්‍රාතිමෝක්ෂ සංවර ශීලයෙහි පිහිටි භික්‍ෂුවගේ සැක පහ කරනු වශයෙන් ගිහී වොහාර සමුච්ඡේදය කියන ලද්දේයැයි දතයුතුය.
විස්තර දේශනාව සඳහා ඔහු දක්ෂය යන පදයට එක් කරන්නේය යන මෙය සමග සම්බන්ධය දත යුතුය. මෙයද කියන ලද්දේවෙයි. මේ සුනඛයා ළංවේනම් ඔහු සමීපයට දමන්නේය යන අර්ථය. **අට්ඨිකඞ්කලං** යනු කලවාඇටය හෝ කොඳු ඇටය හෝ හිස්කබල හෝ එය මස් නැති බැවින් සැකිල්ලයයි කියනු ලැබේ. **සුනිකන්තතිකත්තං **යනු යම්සේ මනාව කපන ලද්දේද එසේ කපන ලද්දේය. සුරාදමන ලද්දේය. එහි ඇලීගිය යම් මාංශයක් වේද ඒ සියල්ල සුරාදමා ඇටපමණක්ම කරන ලද්දේය යන අර්ථයි. එහෙයින් කියන ලදී. **නිම්මංසං** යනුවෙන්, ලේ ගෑවී සිටී එහෙයින් කියන ලදී **ලොහිතමක්ඛිත්තං** යනුවෙන්
**බහුදුක්ඛා බහුපායාසා** යනු දිට්ඨධම්මික සමපරායික දුකින් බහුදුක්ඛා උපායාස කිලෙසයන්ගෙන් බහුපායාසා, **යායං උපෙඛා නානත්තා නානන්තසිකා** යනු යමක් මේ පස්කම්ගුණ අරමුණු වශයෙන් නානාප්‍රකාරවේද ඒවාම අරමුණු නිශ්‍රිත බැවින් **නානත්ත සිකායයි** කියනු ලැබේ. පස්කම් ගුණ මධ්‍යස්ථය එය හැරදමා, **එකත්තා එකත්තසිතා** යනු චතුර්ථධ්‍යාන මධ්‍යස්ථය එය ද දවසක් පාසා එක් අරමුණක උපදින බැවින් ඒකස්වභාව ඇත්තේය එයට එක් අරමුණක් ඇසුරුකොට ඇති බැවින් එකත්තසිත නවේ. තත්‍ථ සබ්බසො **ලොකාමීසුපාදානා අපරියෙසා නිරුජ්ඣන්ති** යනු යම්තැනක චතුර්ථධ්‍යාන මධ්‍යස්තතාවෙන් යම් මධ්‍යස්ථානයකට පැමිණ ඒ නිසා සියල්ලෙන් සියල්ල අපරිශේෂයෙන් ලෝකාමිෂ සංඛ්‍යාත පංචකාමගුණ ආමිෂ නිරුද්ධවෙයි. **පංචකාම ගුණාමිසා** යනු කාමගුණ අරමුණු කරගත් ඡන්දරාගයෙන් ග්‍රහණ අර්ථයෙන් ඒවාම උපාදානයයි කියන ලදී. **තමෙම උපෙඛං භාවෙති** යනු ඒ ලෝකාමිස උපාදානයන්ට ප්‍රතිපක්ෂ වූ චතුර්ථධ්‍යාන මධ්‍යස්ථතාවම වර්ධනය කෙරේ.
**උඩ්ඩෙය්‍ය** යනු උඩට පැන යන්නේය. **අනුපතිත්‍වා** යනු ලුහුබැඳ, **විගනච්ඡෙය්‍යුං** යනු මුවතුඩු ඩැහැගනිමින් යන්නාහුය. **විරාජෙය්‍යුං** යනු මාංශපේශී නියෙන් කඩා හෙළන්නාහුය.
**යානං පොරොසෙය්‍ය** යනු පිරිමින්ට සුදුසු යානය, **පවර මණිකුණ්ඩලං** යනු නානාප්‍රකාර උතුම් මිණි කොඩොල්ද, **සානිහාරන්ති** යනු තමාගේ බඩු ගනිත්,
**සම්පන්නඵලං** යනු මිහිරිපල. **උප්පන්නඵලං** යනු ඵලයෙන් උපන් බොහෝ පල
**අනුත්තරං** යනු උතුම් පැහැපත් උපක්ලේශනැති,
**ආරකාඅහංභන්තෙ** යනු පෘථිවියෙන් අහසමෙන් සමුද්‍රයෙහි මෙතෙරින් එතෙර මෙන් මම මහත් ඈතින් සිටිමි, අතාජානීයෙ යනු ගිහි වෝහාර සමුච්ඡේදයට හේතුව නොදන්නාවුන්, ආනීය භෝජනං යනු පෙරාතුව නො දන්නවුන් විසින් අනුභව කළයුතු භෝජනය සෙස්ස සියලු තැන නොගැඹුරුමය.
**එවම්මෙතං **යනු ජීවකසුත්‍රයයි. එහි **ජීවකස්ස කොමාරභච්චස්ස අම්බවනෙ** යනු මෙහි ජීවත් වේනුයි ජීවක නමි, කුමරු විසින් පෝෂණය කරන ලද්දේයයි **කොමාරභච්චනමි** යම්සේ කීයේද දරුවෙනි කපුටන් විසින් වට කොට සිටින මෙය කුමක්ද දේවයන් වහන්ස දරුවෙකි. දරුවෙනි ජීවත්වේද දේවයන් වහන්ස ජීවත්වෙයි. දරුවෙනි. එසේ නම් ඒ දරුවා අන්තඃපුරයට ගෙනගොස් පෝෂණය කරවන්ට කිරි මවුන්ට දෙවු. ඔහුට ජීවත්වන්නේයයි ජීවකයයි නමක් තැබුහ. කුමරු විසින් පෝෂණය කරන ලද්දේනුයි කොමාරභච්ච යයි නමක් තැබුහ. මේ මෙහි සංක්ෂේපයයි. විස්තර වශයෙන් ජීවකවත්‍ථුක්ඛන්‍ධකයෙහි දැක්විණ. එහි විනිශ්චය කථාවද සමන්ත පාසාදිකා නම් විනය අටුවාවෙහි කියන ලදී.
මේ ජීවක වනාහි එක්කලෙක භාග්‍යවතුන් වහන්සේගේ තුන් දොසින් ලෙඩවුණු ශරීරය සුළු විරේකයක් කොට සීවෙය්‍යක රෙදිදෙකක් දී වස්ත්‍රානුමෝදනාව අවසන සෝවාන් පෙළෙහි පිහිටා මෙසේ සිතීය. මා දවසට දෙතුන්වරක් බුදු උවටැනට යායුතුයි. මේ දෙවුරම බොහෝ ඈතය. මාගේ අඹ උයන වඩාත් ආසන්නය. මෙහි භාග්‍යවතුන් වහන්සේට විහාරයක් කරවන්නේනම් මැනැවැ හේ ඒ අඹවනයෙහි රාත්‍රිස්ථාන දිව්‍යස්ථාන ලෙන් කුටි මණ්ඩප ආදිය සාදා භාග්‍යවතුන් වහන්සේට සුදුසු ගඳකිළියක් කරවා අඹවනය රියන් දහඅටක් උස තඹපට වණින් පවුරකින් වට කරවා බුදුපාමොක් බික් සඟනට සිවුරු සමග බතින් සතප්වා දක්ෂිණෝදකය වත්කොට විහාරය පැවරිය. ඒ සඳහා කියන ලදී. කෝමාරභච්ච ජීවකගේ අඹවනයෙහි යැයි.
**ආරහන්ති** යනු ඝාතනය කරත්. **උද්දිස්සකතං** යනු උදෙසා කරන ලද, **පටිච්චකම්මං** යනු තමන් සඳහා කරන ලද නැතහොත් **පටිච්චකම්මං** යනු නිමිතිකොට කිරීම යන්නට සමාන වචනයකි. සඳහා කරන ලද කර්මයක් මෙහි ඇතැයි මස් සඳහා කිරිම යයි කියන ලද්දේවෙයි. යමෙක් මෙබඳු මසක් අනුභව කෙරේද හේද ඒ කර්මයට දායාද වෙයි. වධකයාට මෙන් ඔහුටද ප්‍රාණඝාතකර්මය වේය යන්න ඔවුන්ගේ විශ්වාසයයි. **ධම්මස්සච අනුධම්මං ව්‍යාකරොන්ති** යනු භාග්‍යවතුන් වහන්සේ විසින් වදාරණ ලද කරුණට අනුකරණයක් කියත් මෙහි කාරණය නම් ත්‍රිකෝටිපරිශුද්ධ මත්ස්‍යමාංශ අනුභවයයි. අනුකරණය නමි අනුකරණය නම් ත්‍රිකෝටි පරිශුද්ධ මත්ස්‍ය මාංශ පරිභෝගයයි. අනුකරණය නම් මහජනයාට එසේ ප්‍රකාශකිරීමය. භාග්‍යවතුන් වහන්සේ උදෙසා කළ දේ යම්හෙයකින් පරිභෝග නොකරන සේක්ද ඒනිසා ඒ කරුණ කිසිසේත් නොවේ. තීර්ථකයන් එසේ ප්‍රකාශ කිරීම අනුකරණය නොවේ. **සහධම්මිකො වාදානුවාදො** යනු අනුන් විසින් කියන ලද කරුණින් සකාරණව තොපගේ වාදය හෝ අනුවාදය උගතුන් විසින් ගර්හා කළයුතු කරුණ කිසියම් අප්‍රමාදී වුවකුට නොපැමිණෙන්නේ ඇයි මෙය කියනලදී. කිමෙක්ද සියලු ආකාරයෙන්ම තොපගේ වාදයෙහි ගැරහියයුතු කරුණක් නැද්ද. **අබ්හාචික්කන්ති** යනු අභිභවනය කොට කියත්
**ඨානෙහි** යනු කරුණින් **දිට්ඨං** නම් භික්‍ෂුන් සඳහා මුවන් මසුන් මරා ගනු ලබන දෙය දිට්ඨනම් **සුතං** නම් හික්‍ෂුන් සඳහා මුවන් මසුන් මරා ගන්නාලදයි ඇසු පරිසඞ්කිතං යනු දුටු සැකකළදෙය ඇසුසැක කළයුතු දෙය ඒ දෙකින්ම මිදුණු සැකකළයුතු දෙය යැයි තුන්වැදෑරුම්වේ.
මෙහි වනාහි සර්ව සංග්‍රාහික විනිශ්චයයි. මෙහි භික්‍ෂුහු මිනිසුන් දැල් උගුල්ගත් අත්ඇතිව ගමින් නික්මෙන්නවුන් හෝ වනයෙහි ඇවිදින්නාවුන් දකිති. දෙවැනි දවසයෙහි ඒ ගමට පිඬු පිණිස පිවිස ඒ භික්‍ෂුන්ට මත්ස්‍ය මාංශ සහිත පිණ්ඩපාතය ගෙන එත් ඔවූහු මේ භික්‍ෂුන් සඳහා කරන ලද්දකැයි දැකීමෙන් සැකකරති. මෙය දිට්ඨ පරිසංකිත නමි, එය ගැනීම නොවටී. යමක් එසේ සැක නොකටයුත්තක් නම් එය ගැනීම වටී. ඒ මිනිස්සු ස්වාමීනි කුමක්නිසා නොගන්නේ දැයි විමසා ඒ බව අසා ස්වාමීනි මෙය භික්‍ෂුන් සඳහා නොකරන ලද්දේය. තමා සඳහා හෝ රජුගේ සේවයෙහි නියුක්තයන් සඳහා කරන ලද්දේයයි ඉදින් කියත්ද එය කැපය.
භික්‍ෂුහු දැල් උගුල් ආදිය අතැතිව ගමෙන් නික්මෙන්නවුන් හෝ වනයෙහි හැසිරෙන්නවුන් නොදකිත්ද එහෙත් අසත්ද දෙවැනි දින ඒ ගමට පිඬු පිණිස පිවිසි ඒ භික්‍ෂුන්ට මත්ස්‍ය මාංශ සහිත පිණ්ඩපාතය ගෙන එත්, ඔවුහු භික්‍ෂුන් සඳහා කරන ලද්දේයි ඇසීමෙන් ඒ ගැන සැක උපදවති. මෙය සුතපරිසඞ්කිත නම්. එය ගන්ට නොවටී. යමක් පරිසංකිත නොවේද එය ගන්ට වටී. යම්හෙයකින් ඒ මිනිස්සු ස්වාමිනි කුමක් හෙයින් නොගන්නේදැයි විමසා ඒ බව දැන ස්වාමීනි මෙය භික්‍ෂුන් සඳහා කරන ලද්දේ නොවේ. තමන් විසින් තමන් සඳහා හෝ රාජපුරුෂයන් සඳහා කරන ලද්දේයයි කියති. එය කැපය.
නොදකිත්ද නොඅසත්ද එහෙත් ගමට පිඬුපිණිස පිවිසි භික්ෂූන්ට පාත්‍රය ගෙනගොස් මත්ස්‍යමාංශ සහිත පිණ්ඩපාතය බෙදා ගෙනඑත් මෙය භික්‍ෂුන් සඳහා කරන ලද්දේ නොවේදැයි ඔවුහු සැක පහළ කරති. මෙය තදුභය විමුත්තපරිසඞ්කිත නමි මෙයද ගන්ට නොවටී. යමක් මෙසේ අපරිසංකිතද එය වටී. යම් හෙයකින් ඒ මිනිස්සු ස්වාමීනි කුමක්නිසා නොගන්නේදැයි විමසා ඒ බව අසා ස්වමීනි මෙය භික්‍ෂුන් සඳහා කරන ලද්දක් නොවේ අප විසින් තමන් සඳහා හෝ රාජ පුරුෂයන් සඳහා හෝ කරන ලද්දේය. පැවති මස හෝ කැප සරුප් පරිදිම ලැබ භික්‍ෂුන් සඳහා සම්පාදනය කරන ලද්දේයයි කියත්. එය කැපය.
මියගියවුන්ගේ ප්‍රේතකෘත්‍ය පිණිස හෝ මගුල්ආදිය සඳහා කරන ලද දෙයෙහිද මේ ක්‍රමය මැයි යම් යම් දෙයක් භික්‍ෂුන් සඳහාම නොකරන ලද්ද, යම් තැනක ඒකමතික වෙත්ද ඒ සියල්ල කැපය යම් හෙයකින් එක් විහාරයක භික්‍ෂුන් උදෙසා කරන ලද්දේ වේනම් ඔවුහු තමන් සඳහා කරන ලද බව නොදනිත්ද, අන් අය දනින්ද ඔවුන්ට නොවටී. අන් අයට වටී අන්‍යයෝ නොදනිත් ඔවුහු නම් දනිත්. ඔවුන්ට නොවටී. ඔවුහුද තමන් සඳහා කරන ලද්දේයයි දනිත්, සියලු දෙනට නොවටී. සියලු දෙනා නොදනිත් සියලු දෙනට වටී.
[trans not matching] සහධම්මිකයන් පස්දෙනකු අතුරින් කිසිවකු සඳහා හෝ උදෙසා පණ නසා ඔහුගේ පාත්‍රය පුරවා දෙයි. හෙතෙමේද තමා සඳහා කළ බව දනිමින්ම ගෙන අන්භික්‍ෂුවකට දෙයි. හේ ඔහු කෙරෙහි ශ්‍රද්ධාව නිසා වළඳයි. ඇවැත කාහටද දෙදෙනාටම ඇවැත් නොවේ.
යමෙකු උදෙසා කරන ලද්දක් ඔහු නොවැළඳු බැවින් ඇවැත් නැත. අනෙකාට නොදන්නා බැවින් ඇවැත්නැත. කැප මස් පිළිගැනීමෙන් ඇවැත් නැත. උදෙසා කරන ලද්දේ වු වද නොදැන වළදා පසුව දැන ඇවැත් දෙසීමේ කාර්යයක් නැත අකැප මසක් නොදැන වැළදුවකු විසින් පසුව ඒබව දැන ඇවැත් දෙසිය යුතුය. උදෙසා කරන ලදැයි දැන වළඳන්නහුට ද ඇවැත් සිදුවේ. අකැප මසක් නොදැන වැළඳුවහටද ඇවැත්මය. ඒනිසා ඇවැතට බිය වන්නකු විසින්ද රුව සලකන්නකු විසින්ද විමසාම මස් පිළිගත යුතුය. වළඳන කල්හි විමසා වළඳනෙමියි හෝ ගෙන විමසාම වැළඳිය යුතුය. කුමක් හෙයින්ද? දැනගත නොහැකි බැවිනි. වළස් මස ඌරු මසට සමානය. දිවිමස් ආදිය මුවමස් හා සමානය. ඒ නිසා විමසා ගැනීමම වටනේයයි කියත්.
**අදිට්ඨං** යනු භික්ෂූන් සඳහා මරා ගන්නාවිට නොදුටු. **අසුතං** යනු භික්‍ෂුන් සඳහා මරා ගන්නා ලද්දේයයි නොඇසු, **අපරිසඞ්කිතං** යනු දිට්ඨ පරිසංකිත ආදී වශයෙන් සැක නොකළ. **පරිභොගන්තිවදාමි** යනු මේ තුන් කරුණින් පිරිසිදු වූයේ ත්‍රිකෝටි පරිශුද්ධ නම්වේ. එය පරිභෝග කිරීම වනයෙහි හටගත් ආහාරයට ගතහැකි ශාඛ පරිභෝග කිරිම හා සමානය. දෙයක් වළඳන මෛත්‍රී විහාරී භික්‍ෂුවට දෝෂයක් හෝ වරදක් හෝ නැත. ඒ නිසා එය වැළදිය යුතුය යයි කියමි යන අර්ථයි.
දැන් එබඳු වූ මෙත්තා විහාරී භික්‍ෂුවකටත් පරිභෝජනය කිරීමේ නිවැරදිබව දක්වන්ට ඉධ ජීවක භික්‍ඛු යනාදිය කීහ. එහි කිසිවක් නියම නොකොට භික්‍ඛුයයි කියන ලදී. එසේනම් තමන්ම සඳහා මෙය කියන ලද්දේයයි දතයුතුය. භාග්‍යවතුන් වහන්සේ විසින්, මහා වච්ඡගොත්ත සුත්‍රයෙහි චඞ්කී සුත්‍රයෙහි හා මේ සුත්‍රයෙහි දැයි තුන් තැනෙක තමන් සඳහාම දේශනා කරන ලදී.
**පණීතෙන පිණ්ඩපාතෙන** යනු යට අනඞ්ගන සුත්‍රයෙහි යම්කිසි මාහැඟි පිණ්ඩපාතයක් වේද එය ප්‍රණීත පිණ්ඩපාතයැයි අදහස් කරන ලදී. මෙහි මාංශ වැළදීමම අදහස් කරන ලදී. **අගථිතො** යනු තෘෂ්ණාවෙහි නොගැලුණේ **අමුච්ඡිතො **යනු තෘෂ්ණා මුර්ඡණාවෙන් මුසපත් නොවුයේ, **අනජ්ඣොපත්තො** යනු නොවැටී සියල්ල අළලා එක් පහරින්ම ගිලිනු කැමැත්තේ මෙන් නො වන්නේ ය යන අර්ථයි. **ආදීනවදස්සාවී** යනු එක්රැයකින් උදරපටලයෙහි පැසී නවදොරින් නික්මෙන්නේය යන ක්‍රමයෙන් ආදීනව දන්නේ, **නිස්සරණ පඤ්ඤො පරිභුඤ්ජති** යනු මෙහි අර්ථය නම් ආහාර පරිභෝගයැයි ප්‍රඥාවෙන් පිරිසිඳ වළඳයි යනුයි. **අත්තව්‍යාධාය වා චෙතෙති** යනු ආත්ම දුක පිණිසයයි සිතයි. **සුත ම්මෙතං **යනු පෙර මා විසින් මෙය අසනලදී. මෙය මාගේ ඇසීම් මාත්‍රය මැයි දක්වයි. **සචෙ ඛො තෙ ජීවක ඉදං සන්‍ධාය භාසිතං** යනු ජීවකය, මහා බ්‍රහ්මයාගේ විෂ්කම්භන ප්‍රහාණයෙන් ව්‍යාපාද ආදිය ප්‍රහීණ කරන ලදී. එයින් ඔහු මෛත්‍රී විහාරී නම්යැ. මගේ වනාහි සමුච්ඡේද ප්‍රහාණයෙනි, යම්හෙයකින් ඔබට මේ සඳහා කියන ලද්දේද එසේ කල්හි ඔබගේ මේ වචනය අනුදනිමි යන අර්ථයි හේ එය පිළිගත්තේය.
ඉක්බිති භාග්‍යවතුන් වහන්සේ ඔහුට සෙසු බ්‍රහ්මවිහාර වශයෙන්ද මත්තෙහි දේශනාව වර්ධනය කරන සේක් **ඉධජීවක භික්‍ඛු** ආදිය වදාළ සේක. එය නොගැඹුරු අරුත් ඇත්තේ ම ය.
**යොඛොජීවක** යනු මේ මෙහි හුදු ගැළැපීමයි. භාග්‍යවතුන් වහන්සේ මෙතැන දොර වසන සේක. සත්වයන් කෙරෙහි දයාව දක්වනසේක. යම්හෙයකින් යමකුට මෙසේ අදහසක් ඇතිවිය හැකිය. එක් රස පිණ්ඩපාතයක් දී කල්පන්සියදහසක් සග සැපත් ලබති. යම් කිසිවක් කොට අනුන් මරා හෝ රස පිණ්ඩපාතයක් දිය යුතුය. එය වළක්වමින් **සොඛොජීවක තථාගතංවා** ජීවක යමෙක් තථාගතයන් සඳහා ආදිය වදාළ සේක.
**ඉමිනා පඨමෙන ඨානෙන** යනු මේ පැනවීම් මාත්‍රයෙන්ම පළමු කරුණින්, **ගලප්පවේධකෙන** යනු යොතින් ගෙල බැඳ කැඩුණේ වෙව්ලන ගෙලෙන් **ආරභියමානො** යනු මරනු ලබන්නේ, **අකප්පියෙන ආසාදෙති** යනු වළස් මස් හෝ ඌරුමස් යැයි දිවිමස් මුවමස් යැයි කවා ඔබ මහණ අකැප මසක් කන ලද්දේ යයි ගැටෙයි. යමෙක් දුර්භික්ෂ ආදීන් හි හෝ ලෙඩ නැතිකිරීම සඳහා හෝ වළස් මස ඌරුමස මුවමස් යයි කියා හිතාධ්‍යාශයෙන් කවත්, මෙය ඔවුන් සඳහා නොකියන ලදී. ඔවුන්ට බොහෝ පින්ම වෙයි. **එසාහං භන්තෙ භගවන්තං සරණං ගච්ඡාමි භික්‍ඛු සංසඤ්ච ධම්මඤ්ච** යනු මේ ඵලයට පැමිණි, දත් සසුන් ඇති, දුටු සත්‍ය ඇති ආර්ය ශ්‍රාවක තෙමේ මේ ධර්ම දේශනාවට පිවිසෙමින් ප්‍රසාදය උපදවා ධර්ම කථාවට ස්තුති කරන්නේ මෙසේ කීය. සෙස්ස සියලු තැන් නොගැඹුරු මය.
**එවම්මෙසුතං** යනු උපාලි සුත්‍රයයි. එහි නාලන්‍දායං යනු එනම් ඇති නගරයෙහි ඒ නගරය ගොදුරුගම් කොට **පාවාරිකම්බවනෙ** යනු දුස්සපාවාරික සිටුගේ අඹ වනයෙහි, එය කාගේ උයනක් විද, හේ භාග්‍යවතුන් වහන්සේගේ ධර්ම දේශනාව අසා භාග්‍යවතුන් වහන්සේ කෙරෙහි පැහැදුණේ ඒ උයනෙහි කුටි ලෙන් මණ්ඩප ආදියෙන් සැදුණු විහාරයක් කරවා භාග්‍යවතුන් වහන්සේට පැවරීය. ඒ විහාරය ජීවක අඹ උයන මෙන් පාවාරික අම්බ වන යැයි ප්‍රසිද්ධියට පත්විය. එම පාවාරික අඹ වනයෙහි වැඩ වසන සේක යන අර්ථයි. **දීඝ තපස්සී** යනු දිග බැවින් මෙසේ ලදනම් ඇත්තේ. පිණ්ඩපාත පටික්කන්තො යනු පිණ්ඩපාතයෙන් පසු පැමිණියේ ශාසනයෙහි මෙන් බාහිර ආයතනයෙහි පිණ්ඩපාතයයි ව්‍යවහාරයක් නැත.
**පඤ්ඤාපෙති** යනු දක්වයි තබයි. **දණ්ඩානි පඤ්ඤාපෙති** යනු මෙය නිගණ්ඨ සමයෙන් විමසන සේක් මෙසේ ඇසුසේක. **කාය දණ්ඩං වචීදණ්ඩං මනො දණ්ඩං** යනු මෙහි මුල් දණ්ඩද්වය ඔවුහු අචිත්තක යයි පනවති, යම්සේ සුළඟ හමනවිට අතු සෙලවෙයි. ජලය සැලෙයි. එහි සිතක් නැත. මෙසේ කාය දණ්ඩය ද අචිත්තක වෙයි. යම්සේ සුළඟ හමනවිට තල්වැට ආදිය ශබ්ද කරයිද ජලය ශබ්දකරයිද. එහිද සිතක් නැත. මෙසේ වචීදණ්ඩය ද අචිත්තකම වේයයි මේ දණ්ඩද්වය අචිත්තකයයි පනවත්. සිතවනාහි මනො දණ්ඩයයි පනවති. ඉක්බිති ඔහුට භාග්‍යවතුන් වහන්සේ වචනයක් ප්‍රතිස්ථාපනය කරනු කැමති සේක් **කිංපන තපස්සී** යන ආදිය වදාළසේක.
**කථාවත්‍ථුස්මිං** යනු මෙහි කථාවම කථාවත්‍ථුවයි. කථායෙහි පිහිටුවීය යන අර්ථයි. භාග්‍යවතුන් වහන්සේ කුමක්නිසා මෙසේ කළසේක්ද, මෙතෙමේ මේ කථාව රැගෙන ගොස් තමාගේ ශාස්තෘවු මහා නිගණ්ඨයාට දන්වන්නේ ය. ඔවුන්ගේ අසල උපාලි ගෘහපතියා හුන්නේ මේ කථාව අසා මට වාදයක් ආරෝපණය කිරීමට පැමිණෙන්නේ ය. මම ඔහුට ධර්ම දේශනා කරන්නෙමි. හේ තෙවරක් සරණ යන්නේ ය. අනතුරුව ඔහුට චතුරාර්ය සත්‍යය ප්‍රකාශ කරන්නෙමි. හේ සත්‍ය ප්‍රකාශනය අවසන සෝවාන් පෙළෙහි පිහිටන්නේ ය. අනුන්ට සංග්‍රහ පිණිසම මා විසින් පාරමිතා පුරන ලද්දේය යන අර්ථය දකිමින් මෙසේ කළසේක.
**කම්මානි පඤ්ඤපෙසි** යනු මෙය නිගණ්ඨයා බුදුසමයෙන් විචාරන්නේ කායකම්ම, වචීකම්ම, මනොකම්ම යයි කීය. මෙහි කායද්වාරයෙහි ආදාන ගහණ මුඤ්චන වෝපනත්වයට පත් අෂ්ටකාමාවචර කුසල චේතනා දොළොස් අකුසල චේතනා යනුවෙන් චේතනා විස්ස කාය කම්ම නමි කායද්වාරයෙහි ආදාන ආදියට නොපැමිණ වචීද්වාරයෙහි වචන භේදයට පමුණුවමින් උපන් එම චේතනා විස්ස වචීකම්මනමි. උභයද්වාර වොපනයට නොපැමිණ මනෝ ද්වාරයෙහි උපන් විසිනවයක්වූ කුසලාකුසල චේතනා මනෝ කම්ම නමි එසේවුවද සංක්ෂේපයෙන් ත්‍රිවිධ කාය දුශ්චරිත කාය කම්ම නමි චතුර්විධ වචී දුශ්චරිත වචීකම්ම නමි ත්‍රිවිධ මනෝ දුශ්චරිත මනො කම්ම නමි, මේ සූත්‍රයෙහි කර්මධුරය ඊළඟ සුත්‍රයෙහි පුණ්ණ, මේ කර්ම සතර මා විසින් තමාම දැන සාක්ෂත් කොට දන්නා ලද්දේයයි මෙසේ එන ලද්දේ චේතනා ධුරයයි. යම් තැනක පැවති චේතනා කණ්හ කණ්හ විපාක ආදි භේදය ලබයි. නිර්දේශවාරයෙහි ව්‍යාපාද සහිතවු කාය සංකාරය රැස් කෙරේනුයි ආදී ක්‍රමයෙන් එය කියන ලද්දේමය. කාය ද්වාරයෙහි පැවති දේ මෙහි කාය කම්ම යනුවෙන් අදහස් කෙරිණ. වචීද්වාරයෙහි පැවැත්තේ වචී කර්මද මනෝ ද්වාරයෙහි පැවැත්තේ මනො කර්මද වේ. ඒ නිසා කියන ලදී. මේ සුත්‍රයෙහි කර්ම ද ධුරය ද, අනන්තර සුත්‍රයෙහි චේතනා ද යනුවෙන් භාග්‍ය කර්මය ද කර්මයයි පනවන සේක මේ සුත්‍රයෙහි මෙන්. චේතනාව ද එසේය. මහණෙනි මම චේතනාව කර්මයයි කියමි. සිතා කර්ම කෙරේනුයි. චේතනාව මුල්වන බැවිනි.
මෙහි අකුසලයට පැමිණ කාය කම්ම, වචීකම්ම මහත්යයි කියන්නේ වෙහෙසට පත් නොවේ. කුසලයට පැමිණ මනොකම්ම මහත් යයි කියන්නේද වෙහෙසට පත් නොවේ. එසේම මව මැරීම ආදි කර්ම සතර කයින්ම උපක්‍රම කොට කයින්ම කරයි. නිරයෙහි කල්පයක් සිටිනා සංඝභේද කර්මය වචී ද්වාරයෙන් කරයි. මෙසේ අකුසලයට පැමිණ කාය කර්මය වචී කර්මය මහත් යයි කියන්නේ වෙහෙසට පත්නොවේ. මේ එක් ධ්‍යාන චේතනාවක් කල්ප අසූසතර දහසක් සගසැපත් ගෙනදෙයි. එක්ම මාර්ග චේතනාව සියලු අකුසල් නසා අර්හත්වය ගන්වයි. මෙසේ කුසලයට පත්ව මනෝ කර්මය මහත්යයි කියන්නේ වෙහෙසට පත්නොවේ. මෙතැන භාග්‍යවතුන් වහන්සේ අකුසලයට පැමිණ මනෝකර්මය මහාසාවද්‍යයයි කියමින් නියත මිථ්‍යාදෘෂ්ටිය සඳහා කියන සේක. එහෙයින් කියන ලදී -
මහණෙනි මෙසේ මහා සාවද්‍ය වන්නාවු අන් එකදු දහමක් මිථ්‍යාදෘෂ්ටිය තරම් නොදකින්නෙමි. මහණෙනි වැරදි මිථ්‍යා දෘෂ්ටිය ප්‍රධාන කොට ඇත්තේයයි දැන් නිගණ්ඨයාද තථාගතයන් වහන්සේ ගියමගට පිළිපන්නේ කිසිදු අර්ථ නිෂ්පත්තියක් නොදකින්නේ ආයුෂ්මත් ගෞතමයනි කිමෙක්ද ආදිය කීය.
**බාලකිනියා** යනු උපාලිට වනාහි බාලක ලොණකාර ගාම නම් ගමක් ඇත. එයින් අයබදු ගෙන මිනිස්සු ආවාහුය. හේ එවු සගයනි අපගේ ශාස්තෘ මහානිගණ්ඨයාණන් බලන්නෙමුයි ඒ පිරිස විසින් පරිවරන ලද්දේ එහි ගියේය. ඒ සඳහා කියනලදී. **බාලකිනියාපරියාය** යනු බාලකගමෙහි වසන්නවුන් විසින් යන අර්ථයි. **උපාලිපමුඛාය** උපාලි ජ්‍යෙෂ්ඨකොට ඇති. එහෙත් **බාලකිනියා** යනු ලාබයන් කැමති බැවින්ද බාලයන් බහුල බැවින්ද යන අර්ථයි. **උපාලිපමුඛාය** යනු උපාලි ගෘහපතියාම පමණක් එහි මඳක් නුවණ ඇත්තේය. හේ ඒ පිරිසට ප්‍රධානයාය ජ්‍යෙෂ්ඨයාය. එහෙයින්ද **උපාලිපමුඛාය** යන්න කියන ලදී. **හන්‍ද** යනු යෝජනාර්ථයෙහි නිපාතයි.** ඡවො** යනු ලාමක, **ඔලාරිකස්ස** යනු මහත්වූවහුට **උපනිධාය** යනු ළඟතබා මෙය කියන ලද්දේවෙයි කායදණ්ඩ සමීපයෙහි තබා, මෙය මහත්ය මෙය මහත්මයයි බලමින් ලාමකවූ මනෝදණ්ඩය බබලයිද කොතැනින් බබලයිද නොබබලයිද ළගතැබීම පමණක්ම ප්‍රමාණවත් නොවේ යයි දක්වයි. **සාධු සාධු භන්තෙ තපස්සී** යනු දීඝ තපස්සීට සාධුකාර දෙන්නේ** භන්තෙ** යනුවෙන් නාථපුත්‍රයා අමතයි.
ස්වාමීනි මෙය මට රුචි නොවේ ස්වාමීනි මෙය රුචිය ස්වාමීනි මෙය මට රුචිනොවේ. **මායාවී** යනු මායාකාරයා ආවට්ට **නියාමන්ති** යනු දවටා ගන්නා මායම **ආවට්ටෙති** යන දවටා වටකොට ගනී. **ගච්ඡත්‍වං ගහපති** යනු කුමක් හෙයින් මහානිගණ්ඨයා ගෘහපති වෙත තෙවරක් දක්වාම යවාද දීඝතපස්සී වනාහි පසුබාන්නේ ම ය. මහා නිගණ්ඨයා විසින් භාග්‍යවතුන් වහන්සේ සමග එක් නගරයක් නිසා වාසයකළද භාග්‍යවතුන් වහන්සේ නොදුටුවිරූය. හේ ශාස්තෘෘන් වහන්සේ සමග වාද කරන්නෙමියි ප්‍රතිඥා දෙන්නෙකි. හේ ඒ ප්‍රතිඥාව ඉවත නොලා බුදුන් දැක්මෙහි අභව්‍යය ඒ නිසා මොහු බුදුන් දැකීම නොලද බැවින් දසබලයන් වහන්සේගේ දර්ශන සම්පත්තියද නෛර්යානික කථා ඇතිබවද නොදන්නේ තුන්වරක් දක්වා යවන්නේමය. **දීඝ තපස්සී **නම් කලින් කල භාග්‍යවතුන් වහන්සේ කරා එළඹ සිටියි හිඳියි ප්‍රශ්නද අසයි. හේ තථාගතයන්ගේ දර්ශන සම්පත්තියද නෛර්යාණික කථා ඇති බවද දනියි. ඉක්බිති ඔහුට මෙසේ සිතිණ මේ ගෘහපතියා නුවණැත්තේය. ශ්‍රමණ ගෞතමයන් වෙත ගොස් දැක්මෙහි පැහැදෙන්නේය. නෛර්යාණික කථා අසාද පැහැදෙන්නේ ය. ඉන්පසු නැවත අපගේ සමීපයට නො එන්නේ ය. ඒනිසා තෙවරක් දක්වා පසුබා සිටී.
**අභිවාදෙත්‍වා** යනු වැඳ තථාගතයන් වහන්සේ දැක ප්‍රසන්න වුවෝද අප්‍රසන්න වුවෝද බෙහෙවින් වඳිත්මය සුළු පිරිසක් නොවඳිති. ඒ නිසා බොහෝ උසස් කුලයෙහි උපන්නේ ගිහිගෙය වසන්නේද වැඳිය යුත්තේ මය. මේ ගෘහපතියා පහත් බැවින්ම වැන්දේය. දර්ශනයෙහි පැහැදුණේය. **ආගමානුඛ්විධා** යනු මෙහි පැමිණියා නොවේද,
**සාධු සාධු භන්තෙ තපස්සී** යනු දීඝතපස්ස සාදුකාර දෙන්නේ ස්වාමීනියි භාග්‍යවතුන්වහන්සේ අමතයි. **සච්චෙ පතිට්ඨාය **යනු දහයියා ගොඩක සිටවු කණුවක් මෙන් (නොවී) නොසැලී වචීසත්‍යයෙහි පිහිටා **සියා** නො යනු අපට වන්නේ ය.
**ඉධ** යනු මෙලොව **අස්ස** යනු වන්නේ ය. **සීතොදක පටික්ඛිත්තො** යනු නිගණ්ඨයෝ සතුන් ඇතැයි සංඥාවෙන් සිසිල්දිය ප්‍රතික්‍ෂේප කරති. ඒ සඳහා මෙය කියන ලදී. **මනො සත්තානාම දෙවා** යනු මනසෙහි සත්වයෝ ලැගසිටිති. **මනො පටිබද්ධො** යනු යම්හෙයකින් මනසෙන් බැඳුණේ ව කලුරිය කරයි. ඒනිසා මනෝ සත්ව දෙවියන් අතර උපදිතියි දක්වයි. ඔහුට පිත්තජ්වර රෝගය වන්නේ ය. ඒ නිසා ඔහුට උණුදිය බීමට හෝ අත්පා දෝවනය පිණිස හෝ සිරුර සොයා ගැනීම පිණිස හෝ ගෙන එන්නට නොවටී රෝගය වඩාත් බලවත් විය. සිසිල් ජලය සුදුසුය. එවිට රෝගය සුවවෙයි. මොහු වනාහි උණුදියම පරිහරණය කරයි. සිතින් සිසිල් දිය බීමට කැමැත්තේද පරිභෝජනය කිරීමටද කැමැත්තේය. ඔහුගේ මනෝ දණ්ඩය එහිදීම බිඳෙයි. ඔහු කායදණ්ඩය හා වචීදණ්ඩය රක්නෙමියි සිසිල්දිය බොනු කැමැත්තේද පරිභෝග කරනු කැමැත්තේද සිසිල්දිය මට දෙවුයයි කියන්ට උත්සාහ නො කරයි. ඔහුට මෙසේ රකින ලද්දේ වුවද කාය දණ්ඩ වචීදණ්ඩ ද චුති හෝ ප්‍රතිසන්ධි අපේක්ෂාකරන්ට නො හැක්කේය. මනෝ දණ්ඩය බිදුණේද චුතියත් ප්‍රතිසන්ධියත් අපේක්ෂා කෙරේමය. මෙසේ ඔහුට භාග්‍යවතුන් වහන්සේ කායදණ්ඩ වචීදණ්ඩ දුර්වලය ලාමකය මනෝ දණ්ඩයම බලවත්ය මහත්යයි කියවා පීය.
ඒ උපාසකයාට මෙසේ සිතිණ. මුර්ජාවශයෙන් සිහිය නැතිවුවන්ට ආශ්වාස ප්‍රශ්වාස නො පවතී. චිත්ත සන්තතිය පැවති මතින්ම ඔවුහු මළාහුයයි නොකියත්. යම් කලෙක ඔවුන්ගේ සිත නො පවතීද එකල්හි මළානම්වෙයි. මේවා ඉවතට ගෙනගොස් දවාලවු යයි කිවයුතු බවට පත්වෙති. භය දණ්ඩය අක්‍රිය වෙයි යෙදවිය නොහැකිවෙයි. වචී දණ්ඩයද එසේය සිතින්ම ඔවුන්ගේ චුතියද ප්‍රතිසන්ධියද වෙයි. එහෙත් මනෝ දණ්ඩයම මහත්ය. බිදී ගියද චුතිප්‍රතිසන්ධිය අපේක්ෂා කරන බැවින් මෙයම මහත්ය. අපගේ මහා නිගණ්ඨයාගේ කථාව අනෛර්යාණිකයයි සැලකීය. භාග්‍යවතුන් වහන්සේගේ විචිත්‍රවු ප්‍රශ්න විසැදීම අසනු කැමැත්තේ අනුමත කරන්නේ පමණක් නොවේ.
**නඛො තෙ සන්ධීයති** යනු ඒවා නොගැටේ **පුරිමෙනවා පච්ඡිමං** යනු කායදණ්ඩය මහත්යයි මේ පුර්ව වචනයෙන් දැන් මනෝදණ්ඩය මහත්ය යන මේ වචනය **පච්ඡිමෙනවා පුරිමං** යනු ඒ පසුවදනින් මේ පෙරවදන නොගැටේ.
දැන් භාග්‍යවතුන් වහන්සේ ඔහුට වෙනත් කරුණු ද ගෙනහැර දක්වන සේක් කිම කුමක් හැගීදැයි ආදිය වදාළ සේක. එහි **චාතුයාම සංවර සංවුතො** යනු ප්‍රාණඝාත නොකරයි. ප්‍රාණඝාත නොකරවයි. ප්‍රාණඝාතය අනුමතකරන්නේ නොවේ. නුදුන් දෙය නොගනී. නොදුන් දෙය නොගන්වයි. නුදුන් දෙය ගැනීම අනුමත කරන්නේද නොවේ. බොරු නොකියයි. බොරු නොකියවයි. බොරු කීම අනුමත කරන්නේද නොවේ. පඤ්ච කාමගුණයට ආසිංසන නොකරයි. පඤ්චකාම ගුණයට ආසිංසන නොකරවයි. පංචකාම ගුණයට ආසිංසනය කිරීම අනුමත නොකරන්නේද වේ. මේ සතර වැදෑරුම් සංවරයෙන් සංවරවුයේ මෙහි **භාවිත** යනු පංචකාම ගුණයෝය.
**සබ්බවාරිවාරිතො **යනු වැළැක්වු සියලු ජලය ඇත්තේ ප්‍රතික්ෂේප කළ සියලු සිසිල් දිය ඇත්තේ යන අර්ථයි. හේ වනාහි සිසිල් ජලයෙහි සත්තු ඇතයන හැගීම ඇත්තෙකි. ඒනිසා එය පරිභෝග නොකරයි. නැතහොත් සියලු ජලයෙන් වැළකුණේ යයි සියලු පාපවාරණයෙන් වාරිත පාප නම්වේ. **සබ්බවාරියුතො** යනු සියලු පාපවාරණයෙන් යුතුය. **සබ්බවාරි ධුතො** යනු සියලු පාප වාරණයෙන් සොලවාහළ පාප ඇත්තෝය. **සබ්බවාරිඵුටො** යනු සියලු පාපවාරණයෙන් ස්පර්ශකරන ලද්දේය. **ඛුද්දකෙ පාණෙ සංසාතං ආපාදෙති** යනු කුඩා ප්‍රාණීන් වධයට පමුණුවයි. හේ වනාහි ඒකින්‍ද්‍රිය ප්‍රාණ ද්විඉන්‍ද්‍රිය ප්‍රාණ යයි පනවයි. වියලිදඬු පරඩැල් ගල්කට බොරළු පණ ඇත්තවුන්යයි පනවයි. එහි කුඩා දියබිඳු කුඩා ප්‍රාණීහුය. මහත් දිය බිඳු මහාප්‍රාණීහුයයි හැගීම ඇත්තේය. ඒ සඳහා මෙය කියන ලදී. **කිස්මිං පඤ්ඤාපෙති** යනු එහි කිනම් කොටස් පනවයිද **මනොදණ්ඩස්මිං** යනු ස්වාමීනි මනෝදණ්ඩ කොටසෙහි මෙ උපාසකයා වනාහි කථා කරන්නේම තමාද සැලකීය. අපගේ මහානිගණ්ඨයා අසංචේතනික කර්මය අප සාවද්‍යය. සංවේතනික කර්මය මහා සාවද්‍යයයි පනවා චේතනාව මනෝ දණ්ඩ යයි පනවයි. මොහුගේ කථාව අනෛර්යාණිකය භාග්‍යවතුන් වහන්සේගේ කථාව නෛර්යාණිකය.
**ඉද්ධා **යනු සමෘද්ධිමත් වී යනු අතිශයින් සමෘද්ධිමත් සියලු සම්පතින් පිරුණාක් මෙන්, **ආකිණ්ණ මනුස්සා** යනු ජනයාගෙන් ගැවසුණු, **පාණා** යනු ඇත්අස් ආදි තිරිසන්ගත සතුන් මෙන්ම ස්ත්‍රී පුරුෂ දරුවන් ආදී මනුෂ්‍ය ජාතියට අයත්වුවෝ **එකමංසබලං **යනු එක්මස් රැස **පුඤ්ජං** යනු එයටම තවත් වචනයකි. **ඉද්ධිමා** යනු ආනුභාව සම්පන්න. **චෙතොවසිපන්තො** යනු සිතෙහි වසඟබවට පත් **භස්මං කරිස්සාමි** යනු අළුකරන්නෙමි. **කිංහි සොභති එකා ඡවා නාලන්‍දා **යනු ඒ ගෘහපතියා මෙයද කියමින් ශරීරය සෝදාගෙන මිනිසුන් පනහක් එකම නාලාන්දාව එකම මස්රැසක් කිරීමට නොහැකිවෙත්. ඍද්ධිමත් තැනැත්තා හුදෙකලාව එකම ශ්‍රද්ධාවෙන් අළුකිරීමට සමර්ථ ය. අපගේ මහා නිගණ්ඨයාගේ කථා අනෛර්යාණිකය භාග්‍යවතුන් වහන්සේගේ කථා නෛර්යාණික යයි සැලකීය.
**අරඤ්ඤං අරඤ්ඤභුතං** යනු ගමක් නොවී අරණ්‍යයක්මවී අරණ්‍යය විය. **ඉසීනංමනොපදොසෙන** යනු ඍෂීන් සඳහා කරන ලද කෝපයෙන් ඒ කෝපය නොඉවසන දෙවියන් විසින් ඒ රටවල් විනාශ කරන ලදී. ලෞකික සෘෂිවරු ශ්‍රද්ධා ඇතිකරගෙන විනාශවුහයි නො හඟිත් ඒනිසා මේ ලෝකවාදයෙහි සිටම මේ වාදාරෝපණය කරන ලද්දේ යයි දත යුතුය. මෙහි දණ්ඩකී ආරණ්‍ය ආදීන්යෙහි මෙසේ අරණ්‍යවූ බව දත යුත්තේය.
සරභඞ්ග බෝධිසත්වයන්ගේ පිරිස අති විශාලත්වයට ගිය කල්හි කිසචච්ඡ නමැති තවුසා බෝධිසත්වයන්ගේ අතවැසියාවැ විවේක වාසය පතමින් පිරිස හැර ගෝදාවරී නදියෙන් කලිඟු රට දණ්ඩකී අරණ්‍යයෙහි කුම්භපුර නම් නගරය නිසා රජුගේ උයනෙහි විවේකය පුරුදු කරමින් වසයි. සේනාපතියා ඔහුගේ උපස්ථායකයාය.
එකල්හි එක් ගණිකාවක් රථයට නැග ගැහැණුන් පස්දෙනෙකු පිරිවර කොට නගරය බබුලුවමින් හැසිරෙයි. මහජනයා ඇයම බලමින් පිරිවරා හැසිරේ. නුවර වීදි ප්‍රමාණවත් නොවේ. රජ තෙමේ වාකවුළුව හැර සිටියේ ඇය දැක ඒ කවරක්දැයි විචාළේය. දේවයන් වහන්ස ඒ ඔබගේ නගරසෝභිනියයි. හේ ඊර්ෂ්‍යා කරමින් කිමෙක්ද මැයගෙන් නගරය හොබනේද. (තමා) බබලන්නේ යයි තනතුර කපාහැරපිය.
ඈ එතැන් සිට එක එකා සමග සමහන්ව තනතුර අපේක්ෂාවෙන් එක්දවසක් රජඋයනට පිවිස සක්මන්මග කෙළවර එල්ලෙන ඵලකය නිසා ගල්පුවරුවෙහි හුන් තවුසා දැක මෙසේ සිතුවාය. මේ තවුසා කිලිටිය. අඳුලින් සැරසුණේද නොවේ. දැළි රවුළු බෙහෙවින් වැඩී ඇත. මුව වසා ගෙන රැවුලින් උරය වැසී ඇත. කිසිලිදෙක බෙහෙවින් වැඩී ඇත. ඉක්බිති ඇයට දොම්නස ඇතිවිය. මම එක් කරුණක් සඳහා හැසිරෙමි. මේ කාලකණ්ණියා දක්නාලදී. ඇස් දොවන්නට ජලය ගෙනඑවු. ජලය දැහැටි ගෙන්වාගෙන දහැටිකා තවුසාගේ සිරුරෙහි කෙළබෙටි හළා මුව සේදූ ජලය තවුසාගේ හිසමත ඉස මාගේ මේ යම් ඇස්වලින් කාලකණ්ණියකු දක්නා ලද්දේද ඒ ඇස් වල පාපය සෝදාහරින ලදී. **පවාහිතො** යනු නික්මගිය
එදවස රජතුමාද සිහිය ලැබ. දරුවෙනි නගරශෝභිනිය කොහිදැයි ඇසීය. දේවයන් වහන්ස මේ නගරයෙහිම සිටී. ඇයට නියම ස්ථානය දෙවුයයි තනතුර දෙවීය. ඇය පෙර කළ යහකම් නිසා ලද තනතුර තවුසාගේ සිරුරෙහි කෙළගැසීම නිසා ලබන ලද බවට හැඟීමක් ඇතිකරගත්තාය.
ඉන් කිහිප දවසකට පසු රජතෙමේ පුරෝහිතයාගේ තනතුරද ආපසු ගත්තේය. හේ නගර ශෝභිනිය වෙත ගොස් සොහොයුරිය කුමක් කොට තනතුර ආපසු ලබුවා දැයි ඇසීය. බමුණ, අන්කිසිවක් කිරීමට නැත. රජුගේ උයනෙහි අඳුන් නොගෑ කාලකණ්ණි හොර තවුසෙක් සිටී. ඔහුගේ සිරුරට කෙළ ගසන්න තනතුර ලබන්නේ යයි කීවාය. සෙහොයුරිය මම එසේ කරන්නෙමියි ඔහු සමීපයට ගොස් අය කියු අයුරින් සියල්ලකොට නික්ම ගියේය. රජතෙමේද එදවස සිහිලැබ දරුවෙනි බමුණා කොහිදැයි ඇසීය. දේවයන් වහන්ස මේ නගරයේම සිටී මා විසින් නොවිමසා කරන ලද්දකි. ඔහුට එම තනතුර දෙවුයයි දෙවීය. ඔහුද පින්පලයෙන් ලැබ තවුසාගේ සිරුරෙහි කෙළගැසීම නිසා ලබන ලද්දේයයි හැඟීමක් කළේය.
ඉන් දින කීපයක් ඉක්මගිය තැන රජුගේ ප්‍රත්‍යන්තය කිපිණ. රජ ප්‍රත්‍යන්තය සංසිඳවමියි සිව්රඟ සෙනග සමග නික්ම ගියේය. පුරෝහිතයා ගොස් රජු ඉදිරියෙහි සිට මහරජතුමනි ජයවේවයි කියා මහරජ කුමනි ඔබ ජය පිණිස යන්නහු දැයි ඇසීය. එසේය බමුණ. එසේ කල්හි රජඋයනෙහි අඳුන් නොගෑ එක් කාලකණ්ණි හොර තවුසෙක් වසයි. ඔහුගේ සිරුරෙහි කෙළගසන්න. රජ තෙමේ ඔහුගේ වචනය ගෙන ගණිකාව විසින්ද ඔහු විසින්ද කරන ලද දෙය ඒ අයුරින් සියල්ල කොට අන්තඃපුර ස්ත්‍රීන්ටද මේ හොර තවුසාගේ සිරුරෙහි කෙළ ගසවු යයි අණ කළේය. ඉන්පසු අන්තඃපුරද අන්තඃපුර පාලකයෝද එසේ කළහ. ඉක්බිති රජතෙමේ උයන් දොරටුවෙහි රැකවල් තබ්බවා රජු සමග නික්ම ගියාහු. සියලු දෙනම තවුසාගේ සිරුරට කෙළ නොගසා නික්මෙන්ට නොලබවුයයි අණ කළේය. ඉක්බිති සියලු බළකායද සෙනෙවියෝද ඒ ක්‍රමයෙන්ම තවුසාගේ හිසමතුයෙහි කෙළද දැහැටිද මුවසේදු ජලයද ගැලුහ. කෙළද දැහැටිද සියලු සිරුර වසා සිටියේය.
සෙන්පතියා සියලු දෙයට පසුව අසා මාගේ ශාන්තෘන් වහන්සේ භාග්‍යවත්ය. පුණ්‍යක්ෂේත්‍රය ස්වර්ගයට යන ගිණිපෙළය. මෙසේ ගැහැට කළාහුයයි රත්වූ හදවත් ඇත්තේ මුවින් ආශ්වාස කරමින් වේගයෙන් රජ උයනට පැමිණ එසේ ව්‍යසනයට පත් ඍෂිවරයා දැක කිසිල්ල බැඳ දෑතින් දැහැටි දඬු ඉවත් කරවා ඔසවා හිඳුවා දිය ගෙන්වාගෙන නහවා සියලු ඔසු වලින් හා සිව් දෑගලින්ද සිරුර තෙමා සියුම් සළුවෙන් හිස ඉදිරියේ ඇදිලි බැද සිටියේ මෙසේ කීය. ස්වාමීනි මිනිසුන් විසින් කරන ලද්දේ අයුත්තකි. මොවුන්ට කුමක්වන්නේද? සෙනෙවිය දෙවියෝ තුන් කඩකට බිදීගොස්ය. ඇතැම්හු රජු නසන්නෙමුයි කියති. ඇතැම්හු පිරිස සමග රජු නසන්නෙමුයි කියති. ඇතැමෙක් රජුගේ විජිතය මුළුමනින් නසන්නෙමුයි කියති. මෙසේ කියා තවුසා අල්පමාත්‍රවුද කෝපයක් නොකොට ලෝකයට ශාන්තියම වේවායි කියන්නේ මෙසේ කීය. අපරාධයක් වෙයි. වරද දෙසිමට දන්නහුට ප්‍රකෘතියෙන්ම වෙයි යයි
සේනාපති නීතිය සිහිකොට රජු සමීපයට ගොස් රජු වැඳ මෙසේ කීය. මහ රජතුමනි, ඔබ විසින් නිරපරාධීවූ මහත් ඍද්ධි ඇති තවුසා කෙරෙහි කරන ලද අපරාධය බැරෑරුම් කර්මයකි. දෙවියෝ තෙකොටසක්ව බෙදී ගියාහුය. මෙසේ කියතියි සියල්ල දන්වා ක්ෂමා කරවු කල්හි ප්‍රකෘති තත්ත්වයට පත්වෙයි. රට නොනසන්න මහරජතුමනි තවුසා කමා කරවුව මැනවැයි කීය. රජ තෙමේ තමා කෙරෙහි දොසක් කරන ලදැයි දැක මෙසේ කියයි. කමා නොකරවන්නෙමියි කීය. සෙන්පතියා තෙවරක් දක්වා අයැද නොකැමති වන්නහුට මෙසේකීය. මහරජතුමනි මම තවුසාගේ බල දනිමි. ඔහු අභූතවාදියෙක් නොවේ. කිපුණේද නොවේ. සත්ත්වයන් කෙරෙහි දයාවෙන් මෙසේකීය. මහරජතුමනි ඔහු කමාකරවා ගනු මැනවි. කමා නොකරවමි. එසේනම් සේනාපති තනතුර අනෙකකුට දෙනුමැනව. මම ඔබගේ අණ පවත්නා තැන නොවසන්නෙමි. එසේනම් ඔබගේ කැමැත්තෙන් යව මම මාගේ සේනාපතියකු සොයාගන්නෙමි. ඉන්පසු සේනාපතියා තවුසා සමීපයට පැමිණ වැඳ ස්වාමිනි කථාකිරීමට එළඹෙමියි කීය. සේනාපතිය, යමෙක් ඔබගේ වචනය අසත්ද ඒ සියලු දෙන බඩු බාහිරාදිය ධනය දෙපාසිව්පාවුන් රැගෙන දින සතක් ඇතුළත පිටත රාජ්‍ය සීමාවට යව. දෙවියෝ අතිශයින් කිපියෝය. ඒකාන්තයෙන් රටට පීඩාවක් කරන්නාහුය. සේනාපතියා එසේ කළේය.
රජතෙමේ ගියමතින්ම සතුරන් මර්දනය කොට ජනපදය සන්සිඳවා පැමිණ, ජයකඳවුර පිහිටි තැන හිඳ නගරය පිළිදැගුම් කරවා ඇතුළුනුවරට පිවිසියේය. දෙවියෝ පළමු කොට ජලවැස්සක් වැස්වූහ. මහජනයා සතුටු සිතැත්තෝවූහ. හොරතවුසා අපරාධ කළ කල්පටන් අපගේ රජුට වෘද්ධියක්ම විය. සතුරන් මර්දනය කළේය. පැමිණි දිනයෙහිම වැසි වැස්සේය. දෙවියෝ නැවත සමන්මල් වැස්සක් වැස්වූහ. මහජනයා වඩාත් සතුටු සිතැත්තෝවූහ. දෙවියෝ නැවත ඔසු වැස්සක් වැස්වූහ. ඉන්පසු කහවණු වැස්සක් වැස්වූහ. ඉන්පසු කහවණු ගැන්මට නොයන්නහු යයි හැඳින්නාහු අත්පළදනා පා පළඳනා ආදී භාණ්ඩ වැස්සක් වැස්වුහ. මහජනයා සත්මහල්පාමතින් බැස අබරණ පළඳින්නාහු සතුටු සිත් ඇත්තෝ වූහ. හොර තවුසා මත කෙළ හැළීම සුදුසුය. ඔහු මත කෙළ හැලූ තැන්පටන් අපගේ රජුට වෘද්ධියක්ම විය. සතුරන් මැඩීම කරන ලදී. පැමිණි දිනයෙහි පටන් වැසි වැස්සේය. ඉන්පසු සමන්මල් වැස්ස කහවණු වැස්ස වටිනා භාණ්ඩ වැස්ස යැයි වැසි සතරක් ඇතිවිය. තුටු වදන් කියමින් රජුට පාපයක් කරන ලද්දේයයි අනුමත කළාහුය.
එසමයෙහි දෙවියෝ එක්දහර දෙදහර ආදී නානාප්‍රකාර ආයුධ මස් ලොඹුව මත මස් කපන්නාක් මෙන් මිනිසුන් මත හෙළූහ. ඉන් අනතුරුව ගිනිදලුනැති දුම්නැති කිණිහිරිමල් වණින් යුතු අඟුරු හෙළූහ. ඉන් අනතුරුව කුළුගෙවල් තරම් ගල් ඉන් අනතුරුව මිටින් ගත්කල අත ඉතිරිනොවන තරම් සියුම් වැලි වස්වමින් බඹ අසුවක් උස තලයක් කළහ. රජු ජයගත් තැන, කිසවච්ඡ තවුසා, සේනාපතියා මාතුපෝසකාරාමය යන මනුෂ්‍ය වූවෝ පමණක් නිරෝගී වූහ. ඒ කර්මයෙහි සම්බන්ධ නොවු සෙසු තිරිසනුන්ට පැන් බොන තැන්හි පැන් නැතිවිය. තණ උලාකන තැන තණ නැති විය. ඔවුහු යම් තැනක ජලයද යම් තැනෙක තණද තිබේ නම් ඒ කොහිදැයි යන්නාහු සත්වැනි දවස නොපැමිණි කල්හිම පිටත රාජ්‍ය සීමාවට පැමිණියහ. ඒනිසා සරභංග බෝසත්හු මෙසේ කීහ -
මේ අයුරින් දණඩකීරඤ්ඤය අරණ්‍යයක් වු බව දත යුතුය.
කලිඟු රටෙහි නාලීකීර රජු රජකරවන කල්හි හිමවතෙහි පන්සියයක් තවුසෝ ස්ත්‍රීගන්ධය නොදන්නාහු, අඳුන් වන් ජටා ඇත්තාහු වැහැරි සිවුරු දරන්නාහු වන මුල්පල අනුභව කරන්නාහු වී බොහෝ කලක් ගෙවා ලුණු ඇඹුල් සෙවුනා පිණිස මිනිස්වාසයට බැස පිළිවෙළින් කලිඟුරට නාළිකීර රජුගේ නගරයට පැමිණියාහු ජටා අඳුන් දිවිසම් වැහැරි සිවුරු තබා පැවිද්දන්ට අනුරූප වූ සංයත භාවය දක්වන්නාහු පිඬුපිණිස නගරයට පිවිසියාහුය. මිනිස්සු බුදුන් නුපන් කල්හි තවුස් පැවිද්දන් දැක පැහැදුණාහු හිඳිනාතැන් සංවිධානය කොට අතින් භික්ෂාභාජන ගෙන වඩා හිඳුවා භික්ෂාව සකස්කොට දුන්හ. තවුසෝ කරන ලද බත් කිස ඇත්තාහු අනුමෝදනාව කළහ. මිනිස්සු පහන්සිතින් පින්වතුන් වහන්සේ කොහි යත්දැයි විමසුහ. ඇවැත්නි පහසුකම් ඇති තැනකටයයි කීහ. ස්වාමීනි අන්තැනකට යාමෙන් ප්‍රයෝජනයක් නැත. රජුගේ උයනෙහි වසනු මැනව. අපි උදෑසන ආහාර ගෙන අවුත් දහම් කතා අසන්නෙමු. තවුසෝ ඉවසා උයනට ගියාහුය. මිනිස්සු පාතරාසය අනුභව කොට පිරිසිදු වස්ත්‍ර හැඳ දහම් කතා අසන්නෙමුයි කණ්ඩායම් සැදී උයන පිහිටි දෙසට ගියාහුය. රජතෙමේ මතුමහලෙහි සිට එසේ යන්නවුන් දැක උපස්ථායකයාගෙන් ඇසිය. කොල්ලනි නගරවැසියෝ පිරිසුදුවත් හැඳ පිරිසිදු උතුරු සළු ඇතිව උයන දෙසට යති. කිමෙක්ද එහි සැණකෙළියක් හෝ නාටකයක් ඇත්තේදැයි නැත දේවයන් වහන්ස, මොවුහු තවුසන් හමුවෙහි දහම් අසනු කැමැත්තෝ යති. එසේනම් කොල්ලනි මමද යන්නෙමි. මා සමග යත්වා. ගොස් හෙතෙමේ ඔවුන්ට මෙසේ දැන්වීය. රජතුමාද යනු කැමතිය. රජු පිරිවරා යමු යයි. නුවරවැස්සෝ ප්‍රකෘතියෙන්ම සතුටු සිතැතිව අපගේ රජතුමා ශ්‍රද්ධාව නැත්තෙකි. නොපැහැදුණේය. දුශ්ශීලය තවුසෝ ධාර්මිකයහ. ඔවුහු පැමිණ රජතුමාද ධාර්මික වන්නේ යයි වඩාත් සතුටුසිත් ඇත්තෝ වූහ.
රජතෙමේ නික්ම ඔවුන් විසින් පිරිවරන ලද්දේ උයනට ගොස් තවුසන් සමග පිළිසඳර කොට එකත්පසෙක හුන්නේය. තවුසෝ රජුදැක විස්තර කීමෙහි දක්ෂවූ එක් තවුසකුට රජුට ධර්මය කියන්නැයි සංඥාවක් දුන්හ. තවුසා පිරිසබලා පඤ්ච වෛරයෙහි ආදීනවද පඤ්ච සීලයෙහි ආනිසංසද කියන්නේ -
පණ නොනැසිය යුතුය නොදුන් දෙය නොගතයුතුය. කාමයන්හි වැරදි ලෙස නොහැසිරිය යුතුය. බොරු නොකිය යුතුය. පරපණ නැසීම නම් නිරයට ගෙනයන්නකි. තිරිසන් යෝනියෙහි උපදින්නට හේතුය. ප්‍රේත විෂයට ගෙන යන සුලුය. අදින්නාදානාදිය ද එසේය. පරපණ නසන්නා නිරයේ පැසී මනුෂ්‍ය ලෝකයට පැමිණ විපාක වශයෙන් අල්පායුෂ්ක ඇත්තේවෙයි අදින්නාදානය අල්පභෝග ලැබීමට හේතුය. මිථ්‍යාචාරය බොහෝ සපත්තීන්ගේ වෛරයට හේතුය. මුසාවාදය අභූත චෝදනා ලැබීමට හේතුය. මද්‍යපානය උමතුබවට පත්වීමට හේතුයයි
පංච වෛරයන්හි ආදීනව කීය.
රජ තෙමේ ප්‍රකෘතියෙන්ම සැදැහැනැත්තේය. දුශ්ශීලය දුශ්ශීලයාට සීලකථාව වැරදි කථාවකි. කණෙහි හුලක් යවන්නාක් මෙන් වෙයි. ඒනිසා හේ මෙසේ සිතීය. මම මොවුන් පිළිගන්නෙමියි පැමිණියේ වෙමි. මොවුහු පැමිණිතැන්පටන් මටම ගටන්නාහු විදින්නාහු පිරිස් මැද කියති. මොවුන්ට කළයුත්ත කරන්නෙමි. හේ දහම් කථාව අවසානයෙහි ආචාර්යවරුනි හෙට දිනයෙහි මාගේ ගෙහි භික්ෂාව ගනුමැනවැයි පවරා ගියේය. හේ දෙවැනි දින මහත් මහත්වු සැළි ගෙන්වා අසුචියෙන් පුරවා කෙසෙල් පතින් කට බන්දවා ඒ ඒ තැන තැබ්බවීය. ගන මී තෙලෙහි නාගබල ආදී සෙවල මුදුනෙහි පුරවා හිණිමත තැබ්බවීය. එහිම බැදුණු කිසිලි ඇති මහාමල්ලයන් අතින් මුගුරු ගන්වා තබා මෙසේ කීය. කුළුතවුසෝ බෙහෙවින් මා වෙහෙසට පත් කරවූහ. ඔවුන් පහයෙන් බස්නා කලට සැළිවලින් සෙවල හිණිමත විසුරුවා හිස් මුගුරින් පොලා බෙල්ලෙන් ගෙන හිණ මත දමවු හිණිපාමුල නපුරු බල්ලන් බැන්දවීය.
තවුසෝද ගෙට රජගෙහිදී වළදන්නෙමුයි ඔවුනොවුන්ට අවවාද දුන්හ. ඇවැත්නි රජගෙයනම් සැක සහිතය බිය සහිතය. පැවිද්දන් විසින් සදොර අරමුණෙහි සංයත විය යුතුය. දුටු දුටු අරමුණෙහි නිමිති නොගතයුතුය. චක්‍ෂුද්වාරයෙහි සංවරය එළඹවා ගත යුතුය.
ඊළඟ දිනයෙහි පිඬුපිණිස හැසිරෙන වේලාව සලකා වැහැරි සිවුරු හැඳ අඳුන් දිවිසම ඒකාංශකොට ජටාකලාපය තබා පාත්‍රය ගෙන පිළිවෙළින් රජගෙදරට නැගුණාහ. රජ නැගුණු බව දැන අසුචි සැළි මුවින් කෙසෙල් කොළ ඉවත්කරවීය. දුර්ගන්ධය තාපසයන්ගේ නාස්පිඩු විනිවිද ගොස් මොළය කඩාවැටෙන ආකාරයක් විය. මහතවුසා රජු දෙස බැලීය. රජ තෙමේ පින්වත්නි මෙහි ඇතිපමණ අනුභව කරනු, රැගෙනද යනු ඔබට මෙය සුදුසුය. ඊයේ මම ඔබ පිළිගන්නෙමියි ගියෙමි. ඔබ මටම ගටා විද පිරිස් මැද කීවාහුය. ඔබට මෙය සුදුසුය. අනුභව කරනුයි මහතවුසාට හැන්දෙන් අසුචි පිරිනැමීය. තවුසා චීචීයි කියන්නේ නැවතුණේය. ඔබ මෙපමණකින් යවයි හිණිපෙත මුදුනෙහි සෙවල විසුරුවා මල්ලයන්ට ඉඟියක් දුන්නේය. මල්ලයෝ මුගුරුවලින් හිස්පලා ගෙලෙන් ගෙන හිණිපෙතට දැමූහ. එකෙක්වත් හිනිපෙතෙහි සිටින්ට නොහැකිවිය. පෙරලෙමින් හිණිපෙත මුලටම පැමිණියාහුය. පැමිණි පැමිණි අය සැඩ බල්ලෝ පටපට යනුවෙන් සපා කෑහ. යමෙක් නැගිට පලායයිද ඔහුද වළෙහි වැටෙයි එහිදීද බල්ලෝ ලුහුබැඳ කත්මය. මෙසේ ඔවුන්ගේ ඇට සැකිලිම ඉතිරිකළහ. මෙසේ රජතෙමේ තපස් ගුණයෙන් යුතු පන්සියයක් තවුසන් එක්දිනකින්ම ජීවිතයෙන් වෙන් කළේය.
ඉක්බිති ඔහුගේ රටෙහි දෙවියෝ පෙර පරිදි වැසිනවයක් වැස්වුහ. ඔහුගේ රාජ්‍යය සැට යොදුනක් උස වැලිතලාවෙන් වසාපුහ. සරභඞ්ග බෝධිසත්වයෝ එහෙයින් මෙසේකීහ.
මෙසේ කළිඟුරට අරණ්‍යවු බව දත යුතුය.
අතීතයෙහි බරණැස් නුවර දිට්ඨමංගලිකා නම් හතළිස් කෙළක් ධනය ඇති සිටුහුගේ එකම දියණි කෙනෙක් වූහ. ඇය දැකුම්කලුය. ප්‍රසාද ජනකය ඇය රූප භෝග සම්පත් කුලසම්පත් ඇති බොහෝ දෙනකු විසින් පතනු ලැබුවාය. යමෙක් ඇය තෝරාගනු පිණිස දන්වා එවීනම් ඒ දැක ඔහුගේ ජාතියෙහි හෝ අත්පා ආදියෙහි හෝ යම් තැනෙක දෝසයක් ආරෝපණය කොට කවරෙක්ද මේ නොදන්නා මිනිසා, අචලස්සනයෙක් ආදිය කියා එලවාදමවු මොහු යයි එලවා දමා මෙබන්දක් නම් දුටුවෙමි ඇස් දෙවින්ට දිය ගෙනෙවු යයි සෝදාදමයි. දුටු දුටු දේ විප්‍රකාරයට පත්කොට ඵලවාදමවතියි ඇයට දිට්ඨමංගලිකායයි නමක් ඇතිවිය. මුලනම් අතුරුදහන් විය.
ඈ එක් දවසක් ගඟෙහි දිය කෙළි කෙළින්නෙමියි තොට සරසවා බොහෝ කෑයුතු දෑ පියයුතු දෑ ගැල්පුරා බොහෝ ගඳමල් ආදිය ගෙන වසනලද යානයක නැග ඥාති ගණයා විසින් පරිවරන ලද්දි ගෙන් නික්මුණාය. එසමයෙහි බෝසත්හු සැඩොල් කුලයෙහි උපන්නාහු පිටනුවර සම්ගෙයක වෙසෙත්. ඔහුට මාතංගයයි නමක්විය. හේ සොළොස්වසර ඇත්තේව කිසියම් කරුණක් නිසා ඇතුළුනුවරට පිවිසෙනු කැමැතිව එක් නිල් රෙදිකඩක් හැඳ එකක් අතැබැඳ එක් අතකින් පැසද එක් අතකින් සීනුව ගෙන ආර්යයෙනි ඉවත්වන්න මම සැඩොලෙක්මියි දන්වනු සඳහා එය වයමින් පහත් සිතක් පෙරදැරි කොට ගෙන දුටුදුටුවන් නමදිමින් නුවරට පිවිස මහ මගට පිළිගන්නේ ය.
දිට්ඨමංගලිකා ගණ්ඨා නාදය අසා තිරය අතරින් බලන්නි දුරදීම ඔහු එනු දැක ඒ කිමෙක්දැයි ඇසුවාය. මැතිනියෙනි ඒ මාතංගය කුමන අකුසලයක් අපකළාටද, මේ කුමන විපාකයක්ද, මට එළඹ සිටියේ විනාශයක් නේද යහපත් වැඩකට යන්නී සැඩොලකු දැක්කෙමි. සිරුර ගසාදමා පිළිකුල් කරන්නී කෙළ ගසා කිරිමවුන්ට මෙසේ කීවාය. ඉක්මනට ජලය ගෙනෙන්න. සැඩොලෙක් දක්නා ලද්දේය. ඇස් හා නම කියු මුවත් සෝදාහරින්නෙමියි දොවා රථය නවත්වා සියලු පිළියෙල කළදේ ගෙට පිවිසවා පහයට නැංගාය. සුරා සොඩහුද ඇයගේ උපස්ථායකයෝද දිට්ඨමංගලිකා කොහේද මේ වෙලාවටත් නොපැමිණෙන්නේ ඇයිදැයි අසන්නාහු ඒ පුවත අසා සුරාමස් ගඳමල් ආදි සත්කාර බොහෝය. සැඩොලා නිසා අනුභවකරන්ට නොලැබීමු. සැඩොලා ගනිවු යයි ගියතැන් සොයා නිරපරාධීවූ මාතංග පණ්ඩිතයාට තර්ජනය කොට එම්බල මාතංගය, තා නිසා මේ මේ සත්කාර විඳින්නට නොලැබීමුයි කෙහෙවල්ලෙන් ගෙන බිම හෙළා දණ වැලමිටි ගල් ආදියෙන් ගසා මළේය යන හැඟීමෙන් පාදයෙන් ගෙන අදින්නාහු කසල ගොඩට හැර දැමුහ.
මහසත්හු සන් ලැබ අත්පා පිරිමැද මේ දුක කා නිසා ඇතිවීදැයි සිතන්නාහු අන් කිසිවකු නොව දිට්ඨමංගලිකා නිසා ඇතිවිණ. මම පුරුෂයෙකුනම් ඇය පාමුල හෙලන්නෙමිය සිතා වෙව්ලමින් දිට්ඨමංගලිකාගේ නිවස දොර ළඟට ගොස් දිට්ඨමංගලිකා ලැබුණොත් නැගිටින්නෙමි. නොලැබුණහොත් මෙහිම මරණයයි ගෙමිදුලෙහි වැද හොත්හ. එසමයෙහි දඹදිව මේ ධර්මතාව වෙයි. සැඩොලකු කිපී යමකුගේ ගෙදොර ඉදිරියේ මළේනම් යමෙක් ඒ ගෙයි වසත්ද සියල්ලෝ සැඩොල්වෙති. ගෙමැද මළකල්හි සියලු ගෙවැසියෝද දොරටුවෙහි මළකල්හි දෙපස ගෙවල්වල වැසියෝද. මිදුලෙහි මළ කල්හි දැලේ ගෙවල් සත සත බැගින් දාහතරක වැසියෝද සියල්ලෝ සැඩොල් වෙති. බෝසත්හු ගෙමිදුලෙහි වැදහොත්තාහුය.
ස්වාමීනි මාතංග ඔබ වහන්සේගේ ගෙමිදුලෙහි වැටී ඇතැයි සිටුවරයාට දැන්වූහ. කොල්ලනි යවු කුමන කරුණක් නිසාදැයි කියා මේ මස්සදී ඔසවා ගනිමු. ඔවුහු ගොස් මේ මස්ස ගෙන නැගිටුවයි කීහ. හේ මම මස්සක් සඳහා නිපන්නේ නොවෙමි. දිට්ඨමංගලිකා නිසා නිපන්නේ වෙමියි කීය. දිට්ඨ මංගලිකාගේ දෝෂය කුමක්ද ඇයි ඇයගේ දොසක් නො දක්නාහුද නිරපාධීවුමම ඇයගේ මිනිසුන් විසින් ව්‍යසනයට පත්කරනු ලැබීමි. ඇය ලැබුණොත් නැගිටින්නෙමි නොලැබ නොනැගිටින්නෙමියි.
ඔවුහු ගොස් සිටුවරයාට දැන්වුහ. සිටුවරයා දුවගේ දොස දැන යනු එක් කහවණුවක් දෙවුයයි යැවීය. කහවණුව නොකැමැත්තෙමි කන්‍යාවම කැමැත්තෙමියි කීය. ඒ අසා සිටුවරයාද සිටුබිරියද අපගේ එකම ප්‍රිය දියණියෝය. ප්‍රවේණිය ගෙනයන අන් දරුවෙක් නැතැයි සංවේගයට පත්වුවාහු දරුවනි යවු. කිසියම් අපගේ අසහනකාරී අයෙක් මේ ජීවිතය නැති කරන්නේය මොහු මළකල්හි අපි සියලු දෙන නැසුණෝ වෙමු. ඔහුට ආරක්ෂාව සපයවුයයි පිරිවරා ආරක්ෂාව සපයා කැඳබත් යැවූහ. බත්ද ධනයද යැවුහ. හේ සියල්ල ප්‍රතික්ෂේප කළේය. මෙසේ එක්දිනක් ගෙවී ගියේය දෙදවසක්, තුන්දවසක් සිව්දිනක් පස්දිනක් ගෙවීගියේය.
ඉන්පසු ගෙවල් සතක සතක වැස්සෝ නැගී අවුත්, අපි ඔබ නිසා සෙඩොලුන් වන්නට නොහැක්කෙමු. අප නොනසවු තොපගේ දැරියදී මොහු නැගිටුවවුයයි කීහ. ඔවුහු සියයක් දහසක් මුදල් යැවූහ. හේ ප්‍රතික්ෂේප කළේමය. මෙසේ සදිනක් ගෙවී ගියේය. සත්වැනි දිනයෙහි දැලේ ගෙවල් දහහතරක වැස්සෝ රැස්ව අපි සැඩොලුන් වන්නට නො හැක්කෙමු. ඔබ අකමැත්තෙන් වුවද, අපි ඔහුට දැරිය දෙන්නෙමුයි කීහ.
මවුපියෝ සෝහුලින් ඇහුණාහු විසඥව ඇඳමත වැටුණාහ. දැලේ ගෙවල් දහහතරක වැස්සෝ පහයට නැග සුපිපි කිණිහිරිමල් සහිත අත්තක් කඩන්නාක්මෙන් ඇයගේ සියලු අබරණ ගළවා නියෙන් සීමාන්තය සදා කෙස් බැඳ නිල් සළුවක් අන්දවා අතෙහි නිල් රෙදි කඩක් වෙළා කන්වල ඊයම් තෝඩු පළඳවා තල්කොළ ගොටුවක්දී පහයින් බස්වා දෑතින්ගෙන ඔබගේ සැමියා ගෙනයවයි බෝසතුන්ට දුන්හ.
නිලුපුල් මලක් වුවද මහත් බරෙකැයි නොඉසිලූ සුකුමාල දැරිය නැගී සිටුව (උට්ඨාහි) ස්වවාමීනි යමුයි කීවාය. බෝසත්හු වැතිර සිටිමින්ම මෙසේ කීහ. මම උපට්ඨාහ නම් නොවෙමි. එසේනම් කුමක් කියමිද ස්වාමීනි. මාතංග ආර්යයන් වහන්ස නැගී සිටිනු මැනැවැයි කියව. ඈ එසේ කීවාය. තිගේ මිනිස්සු මා නැගී සිටීමට නොහැක්කකු කළාහයි. බාහුවෙන් ගෙන නගාසිටුවාපුවයි. ඈ එසේ කළාය. බෝසත්හු නැගිටින්නාමෙන් පෙරළී බිම වැටී දිට්ඨමංගලිකාව විසින් නසනලද්දේ වෙමි පළමුව මිනිසුන් ලවා මා තලවා දැන් තමාම තලතියි කෑගැසීය. ආර්යයන් වහන්ස කුමක් කරම්දැයි දෑතින් ගෙන නැගී සිටින්නැයි නැගිටුවා හිඳවූවාය. (ගච්ඡාම) යමු ස්වාමීනි ගච්ඡයෝනම් කැලෑවේ වෙති. අපි මනුෂ්‍යයෝය. තිගේ මිනිසුන් විසින් අතිශයින් තලනු ලැබීමි. පයින් යාමට නොහැක්කෙමි. පිට තබා මා ගෙන යවයි ඈ නැමී පිට දුන්නාය. බෝසත් පිටට නැගුණාහ. ස්වාමිනි කොහි ගෙනයම්ද පිටනුවරට ගෙනයව. ඈ පෙරදිග දොරටුවට ගොස් ස්වාමීනි මෙහි ඔබගේ වසන තැන වේදැයි ඇසුවාය. මේ කොතැනද, ස්වාමීනි පෙරදිගු දොරටුවයි. පෙරදිග දොරටුවෙහි සැඩොල්පුත්තු වසන්නට ලබතියි වසනතැන නොකියාම සියලු දොරටුවෙත ඇවිද්දවූහ. කුමක් හෙයින්ද යත්. භවාග්‍රය තෙක් පැමිණි ඇයගේ මානය හෙළන්නෙමියි. මහජනයා උද්ඝෝෂණය කළහ. ඔබවැනි කෙනෙකු හැර අනෙකෙක් මැයගේ මානය බිඳ දැමුවෙක් නැතැයි
ඈ පෑසුළු දොරට පැමිණ ස්වාමීනි මෙහි ඔබගේ වසන තැනදැයි ඇසුවාය. මේ කොතැනද ස්වාමීනි මේ පැසුළු දොරය. මේ දොරින් නික්මී සම්ගෙය බලමින් යව ඈ එහිගොස් මෙසේ ඇසුවාය. ස්වාමිනි මේ සම්ගෙය ඔබගේ වසනතැනද එසේය. පිටින් බැස සම්ගෙයට පිවිසියේය.
එහි හත්අටදවසක් වසන්නාහු සර්වඥභාවය ගවේෂණය කරන්නාවු වීර්යවත් පුද්ගලයා මෙතෙක් දිනයන්හි ජාති මිශ්‍රණයක් නොකළේය. මහා කුලයෙහි දියණියන් යම්හෙයකින් මා නිසා මහත් යසසට නොපැමිණේද, මම සිව්විසි බුදුවරුන්ගේ අතවැසියෙක් නම් නොවෙමි. මැයගේ පාදොවුනා ජලයෙන් සියලු දඹදිව රජුන්ගේ අභිෂේක කෘත්‍යය කරන්නෙමි. නැවත මෙසේ සිතීය. ගිහිගෙයිවසමින් එය කිරීමට නොහැකිවන්නෙමි. පැවිදිව හැකිවන්නෙමි සිතා ඇය ඇමතීය. දිට්ඨමංගලිකාවෙනි. අපි පෙර තනිව හැසිර කර්මාන්තයක් කර හෝ නොකර ජීවත්වීමට හැකිවිය. දැන්වනාහි අඹුන් පෝෂණයට පිළිපන්නෝ වෙමු. කර්මාන්තයක් නොකොට ජිවත් වීමට නොහැකිය. මා එන තෙක් නොකළකිරෙව යි අරණ්‍යයට පිවිස සොහොන් ආදියෙහි වැරහැලි එකතුකොට ඇඳුමක් හා පොරෝනාවක් කොට ශ්‍රමණ පැවිද්දෙන් පැවිදිව එක්ව හැසිරෙන්නේ ලබනලද කාය විවේක ඇත්තේ කිසුණු පිරියම් කොට අටසමවත් පස් අභිඥ උපදවා දැන් දිට්ඨමංගලිකාවට අවශ්‍ය පරිදී වීමට මට හැකියයි බරණැස දෙසට ගොස් සිවුර පොරවා පිඬු පිණිස හැසිරෙන්නේ දිට්ඨමංගලිකාවගේ ගේ ඉදිරිපසට ගියේය.
ඈ දොරළඟ සිටියහු නො හඳුනන්නී නොකැමතිවන්න ස්වාමීනි මේ සැඩොලන්ගේ වසන තැනකැයි කීවාය. බෝසත්හු එහිම සිටියහ. ඈ නැවත නැවතත් බලන්නී හැඳින අතින් ළයට ගසා හඬමින් පාමුල වැටී මෙසේ කීවාය. ස්වාමීනි එබඳු සිතක් තිබිණි නම් කුමක්හෙයින් මා මහත්වූ යසසින් පහතට දමා අනාත කළසේක්දැයි නානාප්‍රකාරයෙන් වැළප ඇස්පිසිමින් නැගිට භික්ෂා භාජනය ගෙන ගෙතුළ හිඳුවා භික්ෂාව දුන්නාය. මහාපුරුෂයා බත්කිස නිමවා මෙසේ කීය. දිට්ඨමංගලිකාවනි සෝකනොකරව. නොවැළපෙව, මම තිගේ පාදොවුනා ජලයෙන් සියලු දඹදිව රජුන්ගේ අභිෂේක කෘත්‍යය කරවන්ට සමත් වෙමි. මාගේ මේ එකම වචනය කරන්න. නුවරට පිවිස මාගේ සැමියා සැඩොලෙක් නොවේ. මාගේ සැමියා මහාබ්‍රහ්මයා. යයි කෑගසමින් සියලු නුවර හැසිරෙන්න.
මෙසේ කීකල්හි දිට්ඨමංගලිකා ස්වාමීනි මම ස්වභාවයෙන්ම මුව දොසින් ව්‍යසනයට පත්වීමි. මෙසේ කියන්නට නොහැකිවෙමියි කීවාය. බෝධිසත්වයන් වහන්සේ මාගේ ගෙහි වසන තී බොරුබසක් ඇසුවිරූද, මම එදාත් බොරු නොකියමි දැන් පැවිදිව කියනුම කවරේද. මම සත්‍යවාදී පුරුෂයෙක්මියි කියා අද අටවක දිනයයි කී මෙයින් සත්දිනක් ගියතැන පොහෝ දිනයෙහි මාගේ ස්වාමීවූ මහාබ්‍රහ්මයා සඳමඩල බිඳගෙන මාගේ සමීපයට එන්නේයයි සියලු නුවර උද්ඝෝෂණ කරවයි කියා ගියහ.
ඈ ඒ අදහා තුටුපහටුව දක්ෂ වී උදේ හවා නුවරට පිවිස එසේ උද්ඝෝෂණය කළාය. මිනිස්සු අතින් අත පහරා බලවු අපගේ දිට්ඨමංගලිකා සැඩොල්පුත්‍රයා මහා බ්‍රහ්මයා කරතියි සිනා නගන්නාහු විහිළුකරත්. දෙවන දිනයෙහිද එසේම උදේ හවා පිවිස මාගේ ස්වාමීවූ මහාබ්‍රහ්මයා සඳමඩල බිඳගෙන මාගේ සමීපයට එන්නේයයි උද්ඝෝෂණය කළාය.
බමුණෝ මෙසේ සිතූහ. මේ දිට්ඨමංගලිකාව අතිශයින් දක්ෂව මෙසේ කියයි. සමහරවිට මෙය වන්නේය. එවු අපි දිට්ඨමංගලිකා වසන තැන පිළිදැගුම් කරන්නෙමුයි සම්ගෙහි පිටුපස මුළුමනින් පලවා වැලි විසුරුවාලූහ. ඈද පොහෝදිනයෙහි උදෑසන නුවරට පිවිස අද මාගේ සැමියා එන්නේ යයි උද්ඝෝෂණය කළාය. බමුණෝ මෙසේ සිතූහ. මෑ දුර දෙයක් නොකියයි. අද මහා බ්‍රහ්මයා එන්නේ යයි වසන තැන සංවිධානය කරන්නෙමුයි සම්ගෙය හමදවා කොළපැහැ පත්‍ර එළා මාහැඟි පුටුවක් තබා අලුත් වස්ත්‍රයෙන් වටකොට මත්තෙහි රෙදි වියනක් බන්දවා ගඳමල්දම් එල්ලවාපූහ. ඔවුන් පිළිදැගුම් කරද්දීම සුර්යයා බැසගියේය.
ඉක්බිති මහාපුරුෂයා සඳ නැගුණු මතින්ම අභිඥාපාදක ධ්‍යානයට සමවැදී නැගිට කාමාවචර සිතින් පිරියම් කොට සෘද්ධි චිත්තයෙන් දොළොස් යොදුන් බ්‍රහ්මාත්මභාවය මවා අහසට නැගී සඳවිමන තුළට පිවිස වනාන්තයෙන් නැගී එන සඳ බිඳගෙන සඳවිමන අතහැර පෙරටුව සිට මහජනයා මා දකිත්වායි අධිෂ්ඨාන කළේය. මහජනයා දැක පින්වත්නි. දිට්ඨමංගලිකාවගේ වචනය සත්‍යයයි මහාබ්‍රහ්මයා එන්නේය. මහාබ්‍රහ්මයා පුදන්නෙමුයි ගඳමල්දම් ගෙන දිට්ඨමංගලිකාවගේ ගෙය පිරිවරා සිටගත්හ. මහාපුරුෂයා මතු මතින් සත්වරක් බරණැස වටාගොස් මහජනයා දුටුබව දැන දොළොස් යොදුන් ආත්මභාවය හැරදමා මිනිස් පමණම මවා මහජනයා බලාසිටියදීම සම්ගෙයට පිවිසියේය. මහජනයා අපගේ මහා බ්‍රහ්මයා බැස්සේය තිරයක් ගෙනෙවුයයි නිවස මහතිරයෙන් වටකොට පිරිවරා සිටියාහුය.
මහා පුරුෂයාද සිරියහන මැඳ හුන්නේය. දිට්ඨමංගලිකා අසල සිටියාය. ඉක්බිති ඇයගෙන් මෙසේ ඇසීය. දිට්ඨමංගලිකාවෙනි මේ ඔබගේ සෘතුසමයද එසේය ආර්යයෙනි. මා දුන් පුත්‍රයා ගනුවයි ඇඟිල්ලෙන් නාභිමණ්ඩලය ස්පර්ශ කළේය. ස්පර්ශයෙන් ඇයට ගැබක් පිහිටියේය. දිට්ඨමංගලිකා මෙහි මෙපමණකින් ඔබගේ පා දොවුනා ජලය සියලු දඹදිව රජුන්ගේ අභිෂේක ජලය වන්නේය. ඔබ සිටුවයි කියා බ්‍රහ්මාත්ම භාවය මවාගෙන මහා ජනයා බලා සිටියදිම නික්ම අහසට නැග සඳමඬලටම පිවිසියේය. ඈ එතැන්සිට බ්‍රහ්මප්‍රජාපතී නම්වූවාය. පාදොවුනා ජලය ලබන්නෝ නැත.
බමුණෝ බ්‍රහ්මප්‍රජාපතිය ඇතුළුනුවර වස්වන්නෙමුයි රන්සිවිගෙයක නංවා සත්වැනි කෙළවර තෙක් අපිරිසිදු ජාතිකයාගේ සිවිගෙය ගන්ට නොදුන්හ. සොළොස් ජාතිමත් බමුණෝ ගත්හ. සෙස්සෝ ගඳමල් ආදියෙන් පුදන්නාහු නගරයට ප්‍රවේශකරවා පින්වත්නි බ්‍රහ්මප්‍රජාපතියට අපිරිසිදු ගෙහි වසන්ට නොහැකිය. ඉඩමක් ගෙන ගෙයක් කරන්නෙමු එය කරවනු ලබන තෙක් මණ්ඩපයෙහි වසාවායි මණ්ඩපයෙහි වස්වාලුහ. එතැන්පටන් ඇසට පෙනෙන දුරසිට වඳිනු කැමැත්තෝ කහවණුවක් දී වදින්ට ලබති. ඇසෙන දුරින් සිට වඳිනු කැමැත්තෝ සියයක්දී ලබති. අසල ප්‍රකෘති කථාව ඇසෙන තැන සිට වඳිනු කැමැත්තෝ දහසක් දි ලබති. පාපුටුවෙහි හිසතබා වඳිනු කැමැත්තෝ පන්සියයක් දි ලබති. පාදෙවු දිය පතන්නෝ දස දහසක්දී ලබති. පිටනුවර සිට ඇතුළුනුවර මණ්ඩපය තෙක් එන ඇය ලැබු ධනය පමණක් කෝටි සියයක් පමණ විය.
සියලු දඹදිව කැළඹිණ. එතැන්පටන් සියලු රජවරු බ්‍රහ්ම ප්‍රජාපතියගේ පාදෙවුදියෙන් අත්සෙස් කරන්නෙමුයි සියදහසක් එවා ලැබුවාහුය. මණ්ඩපයෙහි වසත්දීම ප්‍රසූතිය සිදුවිය. මහාපුරුෂයා නිසා ලද කුමරා ප්‍රසාදජනකවිය ලක්ෂණ සම්පන්න විය. බ්‍රහ්මයාට පුතෙක් උපනැයි සියලු දඹදිව ඒකකෝලාහලවිය. කුමාරයාට කිරි මැණික් මිල වේවායි ඒ ඒ තැනින් ගෙන ආ ධනය කෝටි සියදහසක් විය. මෙපමණකින් නිවසක්ද පිහිටුවන ලදී. කුමරුට නම් තැබීම කරන්නෙමුයි නිවස අලංකාරකර මණ්ඩපයෙහි උපන්බැවින් මණ්ඩව්‍ය යයි නමක් තැබුහ.
කුමරුසුවයෙන් වැඩෙමින් ශිල්ප උගන්නා වයසට පත්වූයේ සියලු දඹදිව ශිල්පදන්නෝ ඔහුගේ සමීපයට පැමිණ ශිල්ප උගන්වති. කුමරු ඥානවන්තය ප්‍රඥාවන්තය ඇසු ඇසු දෙය මුතු අමුණන්නාක් මෙන් උගනී. ගත්ගත් දේ රන් කළයක බැහු තෙලක් මෙන් සිටී. යම්තාක් වචනයෙන් පැනනැඟුණු දක්ෂතාවක් ඇත්ද එයින් අනුග්‍රහ ලැබුවෝ නම් නැත. බමුණෝ ඔහු පිරිවරා හැසිරෙත්. හේද බ්‍රාහ්මණ භක්තිකයෙක් විය. ගෙහි අසුදහසක් බමුණෝ නිතර අහර අනුභවකරත්. ඔහුගේ ගෙයද දොරකොටුසතක් ඇති මහගෙයක් විය. ගෙවදනාමගුලෙහිදී දඹදිව් වැසියන් එවු ධනය කෝටි දහසක් පමණ විය.
බෝසත්හු කුමරු ප්‍රමාදීද අප්‍රමාදීදැයි ආවර්ජනා කළහ. ඉක්බිති කුමරු භක්ති බ්‍රාහ්මණයකු විණැයි යන පුවතදැන යම් තැනෙක දුන් දෙය මහත් ඵල වේ නම් එය ඔහු නොදනී. ඔහු දමනය කරන්නට යමියි සිවුර පොරවා භික්ෂාභාජනය ගෙන, දොරකොටු අතිශයින් බාධක සහිතය. කොටුවෙන් ඇතුළුවීමට නොහැක්කේ යැයි අහසින් ගොස් අසු දහසක් බමුණන් අනුභව කරන තැන හිස් මිදුලෙහි බැස්සේය. මණ්ඩව්‍යකුමරාද රන් හැන්දක් ගෙන්වාගෙන මෙහි ව්‍යඤ්ජන දෙවු මෙහි බත්දෙවු යයි වළඳවන්නේ බෝසතුන් දැක දඬුකඩකින් පහරලත් නයකුමෙන් කිපී. මේ ගාථාව කීය.
ඉක්බිති බෝධිසත්වයන් වහන්සේ නොකිපී ඔහුට අවවාදකරන්නාහු මෙසේ කිහ.
හෙතෙමේ මෙය ඔබ වැන්නන්ට පිළියෙල නොකරන ලද්දේ යයි දක්වන්නේ මෙසේ කීය.
ඉක්බිති බෝධිසත්වයන් වහසේ දානය නම් ගුණ ඇති හෝ නැති ඕනෑම අයකුට දිය යුතුය. යම්සේ නිම්නයෙහිද සමතලයෙහිද තැබූ බිජුවට පෘථුවි රසයද ආපොරසයද ලැබ ඇතිවේද එසේ නිෂ්ඵල වන්නක් නම් නැත. මනා කෙතක වපුළ බිජුවටක් මෙන් ගුණවතුන් වෙත මහත්ඵල වෙතියි දක්වන්ට මේ ගාථාව කීසේක -
ඉක්බිති කුමරු ක්‍රෝධයෙන් යටපත් කරනු ලැබ කවරෙක් මේ මුඩු මහණාට එන්නට දෙන ලද්දේදැයි දොර රැකවලුන්ට තර්ජනය කොට -
ගාථාව කියා මේ තින්දිත පුද්ගලයා උණපත්තෙන් තලා ගෙලෙන්ගෙන දොරකොටු සතම ඉක්මවා ගෙනගොස් පිටතට ගෙනයවු යයි කීය. ඉක්බිති මහාපුරුෂයා ඔහුට මෙසේ කීය.
මෙසේ කියා යම්හෙයකින් මොහු මාගේ අතින් හෝ පයින් ගන්වා දුකක් උපදවා ගන්නේනම් බොහෝ අකුසල් කරගන්නේ යයි සත්වයන් කෙරෙහි අනුකම්පාවෙන් අහසට නැගී ඇතුළුවීථියට බැස්සේය. භාග්‍යවතුන් වහන්සේ සර්වඥභාවයට පැමිණ ඒ අර්ථය ප්‍රකාශ කරන සේක් මේ ගාථාව වදාළසේක.
එකෙණෙහිම නුවර රක්නා දෙවිවරුන්ගේ දෙටුදෙවිරජ මණ්ඩව්‍යගේ ගෙල හැරවීය. ඔහුගේ මුහුණ පෙරැළී පසුපසට හැරිණ. ඇස් හැරවිණ මුවින් කෙළ ගලයි. සිරුර තදවිය හුලක් මත හින්දවූවාක් මෙන්විය. අසුදහසක් පිරිවර යක්ෂයෝ අසුදහසක් බමුණෝටද එසේ කළහ. වේගයෙන් ගොස් බ්‍රහ්මප්‍රජාපතියට දැන්වුහ. ඈ කඩිසරව අවුත් ඒ විප්‍රකාරය දැක මේ ගාථාව කීවාය -
ඉක්බිති ඇයව මෙසේ දැන්වූහ.
ඒ බව අසාම ඈ මාගේ යසදායක ආර්යයන් වහන්සේ අනුකම්පාවෙන් පුත්‍රයාගේ ප්‍රමාදීබව දැන ආසේක් වණැයි දත්තාය. ඉන්පසු උපස්ථායකයන්ගෙන් මෙසේ ඇසුවාය -
ඔවුහු මෙසේ කීහ.
මහා පුරුෂයාද මහවීදියෙහි බට තැන්පටන් මාගේ පාසලකුණ ඇත් අස් ආදීන්ගේ මෙන් අතුරුදන් නොවේවා දිට්ඨමංගලිකාවට පමණක් පෙනේවා අන්‍යයකුට නොවේවායි අදිටන් කොට පිඬු පිණිස හැසිර යැපෙන පමණ මුසුබත් ගෙන පිටව යන ශාලාවෙහි හිඳ වළදා ඉඳුල්බත් සුඟක් පාත්‍රයෙහිම තැබීය. දිට්ඨමංගලිකාද පහයෙන් බැස මහවීදියට එන්නී පා සලකුණ දැක මේ මාගේ යසදායක ආර්යයන් වහන්සේගේ පාදයයි පා අනුව ගොස් වැඳ මෙසේ කීවාය. ස්වාමීනි ඔබගේ දාසයා විසින් කරන ලද අපරාධය වෙනුවෙන් මට සමාව දුනමැනව. ඔබ වහන්සේ ක්‍රෝධයට පත් වුවෙක් නොවෙත්මය. මාගේ පුත්‍රයාට ජීවිතය දෙනු මැනැවැයි
මෙසේද කියා
යන ගාථාව කීවාය. මහාපුරුෂයා මෙසේ කීය. අපි මෙබඳුදේ නොකරමු. පැවිද්දකුට හිංසා වෙහෙස කරනු දැක පැවිද්දන් කෙරෙහි ගෞරවය ඇති භුතයක්ෂ දේවතාවන් විසින් කරන ලද්දේ වියහැකිය.
ස්වාමීනි හුදෙක් ඔබ වහන්සේට සිතෙහි කෝපයක් නොවේවා. දෙවියන් විසින් කරන ලද්දේ වේවා. ස්වාමීනි දේවතාවෝ වනාහි (සුඛමාපයා) පහසුවෙන් පෙර තත්ත්වයට පැමිණෙති. එසේවුවත් ස්වාමීනි මම කෙසේ පිළිපදින්නෙමිද. එසේනම් ඔබට ඖෂධයක් කියන්නෙමි. මාගේ පාත්‍රයෙහි වළදා ඉතිරිවූ බත් ඇත. එහි දිය සුඟක් ඉස ඉන් සුඟක් ගෙන ඔබගේ පුත්‍රයාගේ මුඛයට දමන්න. එසේ කරන්නෙමියි බත්ගෙන මහා පුරුෂයා වැඳ ගොස් එපරිද්දෙන් කළාය.
මුවෙහි දැමු පමණින් දෙටු දෙවිරජ ස්වාමීන් තමාම බෙහෙත් කරද්දී අප විසින් කළ හැකි කිසිවක් නැතැයි කුමරු පිටත්කර හැරියාහ. හේ පෙරළී කිසිදුකකට නොපැමිණි විරූවකු මෙන් ප්‍රකෘති ස්වරූප ඇත්තේවිය. ඉක්බිති මව ඔහුට මෙසේ කීවාය. බලන්න දරුවා ඔබගේ කුලුපග හිරිඔතප් නැත්තවුන්ගේ විකාරය. ශ්‍රමණයෝ නම් එබන්දෝ වෙත්. දරුව ශ්‍රමණයන් වළඳවන්න. ඉන්පසු ඉතිරිය දියසැළියෙහි දමා සොලවා බමුණන්ගේ මුව තුළ දැම්මවීය. යක්කු එකෙණෙහිම විසිරී පළාගියහ. බමුණෝ පෙරළී නැගුණාහු කුමක් අපගේ මුවෙහි දමන ලද්දේදැයි ඇසුහ. මාතංග ඍෂිවරයාගේ ඉඳුල් බත්ය ඔවුහු සැඩොලාගේ ඉඳුල් අපට කවනු ලැබීය. අපි දැන් අබ්‍රාහ්මණයෝ වීමු. දැන් බමුණෝ නොවෙමු. ශුදායෝ වෙමු. මේ බමුණෝයයි එකතුවීමක් නොදෙන්නේ යයි ඉන් පළාගොස් මැද රටට ගොස් මෙධ්‍ය රජුගේ නගරයෙහි අග්ගාසන්තික නම් බමුණෝ අපි වෙමුයි රජගහ නුවර බුදිත්.
එසමයෙහි බෝධිසත්වයන් වහන්සේ පාපනිග්‍රහය කරනසේක් මානය ඇත්තවුන් මද නැත්තවුන් කරමින් හැසිරෙති. ඉක්බිති ජාතිමන්ත තවුසා නම් අප හා සමානය. ජාතියෙන් නොවේයයි අන්‍යයන් කෙරෙහි ඉගියක්වත් නොකරයි. බෝසතුන් වහන්සේ ඔහු ගංතෙර වසනු දැක මොහුගේ මානය දුරුකිරීම කරන්නෙමියි එහි ගියහ. ජාතිමන්ත තවුසා ඔහුගෙන් මෙසේ ඇසීය. ජාතිමතෙක්ද? ආචාර්යය මම සැඩොලෙක්මි. ඉවත්වෙව සැඩොල ඉවත්වෙව සැඩොල යටිගඟ වසව උඩු ගඟෙහි ජලය ඉඳුල් නොකරව.
මැනව ආචාර්යය ඔබ කියු තැන වසන්නෙමියි යටි ගඟ වසන්නේ ගංජලය උඩුගඟට ගලාවායි අධිෂ්ඨාන කළේය. ජාතිමන්ත තවුසා උදෑසනම ගඟට බැස ජලයෙන් සෝදයි. ජටාව දොවයි. බෝසත්හු දැහැටි කමින් කෙළ පිඩ දියෙහි හෙළයි. දැහැටි දඬුවද එසේම පා කර හරියි. යම්සේ එය අන් තැනක නොරැදී තවුසාගේම ජටාවෙහි රැදේද එසේ අධිෂ්ඨාන කළේය. කෙළද දැහැටි දඬුවද තවුසාගේ ජටාවෙහිම රැදෙයි.
තවුසා මේනම් සැඩොලාගේම වැඩෙකැයි විපිළිසරව ගොස් මෙසේ ඇසීය. එම්බල සැඩොල, මේ ගංගාවේ ජලය තාවිසින් උඩුගඟට යාම සිදු කරන ලද්දේද. එසේය ආචාර්යය එසේනම් තෝ යටිගඟ නොවසව. උඩුගඟ වසව. මැනවි ආචාර්යය ඔබ විසින් කියන ලද තැන වසන්නෙමියි එහි වසන්නේ සිද්ධිය නැවත සන්සුන් කළහ. ජලය පෙරගිය පරිදිමවිය. තවුසා නැවත එම ව්‍යසනයටම පැමිණියේය. හේ නැවත ගොස් බෝසතුන් විමසීය. එම්බල සැඩොල තෝ ගංගාවෙහි ජලය කලක් උඩුගඟට යන්නක්ද කලක් යටිගඟට යන්නක් ද කරයිද එසේය ආචාර්යය සැඩොල තෝ සුඛ විහරණ ඇති පැවිද්දන්ට සැපසේ වසන්ට නො දෙහිය. මින් සත්වැනි දවසෙහි තාගේ හිස සත්කඩකට පැළේවා. මැනව ආචාර්යය, මම සුර්යයාට නැගෙන්නට ඉඩ නොදෙන්නෙමි.
ඉක්බිති මහසත් තෙමේ මෙසේ සිතීය. මොහුගේ ශාපය මොහුගේම හිසමත වැටෙන්නේය. ඔහු රකිමියි සත්වයන් කෙරෙහි දයාව ඇති බැවින් දෙවන දවසෙහි සූර්යයාට නැගෙන්නට ඉඩ නොදුන්නේය. සෘද්ධිමත්හුගේ සෘද්ධිවිෂය අචිනත්‍යය එතැන් පටන් අරුණෝද්ගමනයක් නොපැනේ. දිවා දින් රෑ පිරිසිඳීමක් නැත. කෘෂි වණික් කර්මයන්හි යෙදෙන්නෙක් නම් නැත.
මිනිස්සු මේ යක්ෂාවේශයක් වේදෝ මේ භූත දේවතා නාග සුපර්ණ ආවේශයක් දෝයි උපද්‍රවයට පත්වූහ. කුමක් කළයුතුදැයි සිතන්නාහු රජකුලය නම් මහත් ධාන්‍ය ඇත්තකි. ලෝකයාට යහපතක් සිතන්ට හැක්කේයයි එහි යමුයි රජගෙදරට ගොස් ඒ බව දැන්වූහ. රජතෛමේ අසා බියපත්වුවද නොබියවු අයුරක් පෙන්වා දරුවෙනි, බිය නොවනු මේ කාරණය ගංතෙරවැසි ජාතිමන්ත තවුසා දන්නේය. ඔහු විමසා නිසැක වන්නෙමුයි අර්ථයෙහි හැසිරෙන කිහිප දෙනකු සමග තවුසා කරා එළඹ කරනලද පිළිසඳර ඇත්තේ ඒ බව විමසීය. තවුසා මෙසේ කීය. එසේය මහරජ එක් සැඩොලෙක් ඇත. හේ මේ ගංගාවේ ජලය කලක් යටිගඟටත් කලක් උඩුගඟටත් යවයි. මා විසින් ඒ බව කියා ඇත. ඔහුගෙන් විමසනුමැනවි. ඔහු ඒ බව දන්නේය.
රජතෙමේ මාතඞ්ග සෘෂිවරයා සමීපයට ගොස් ස්වාමීනි, ඔබවහන්සේ අරුණ නැගෙන්නට නො දෙවුදැයි විමසීය. එසේය මහරජ, කුමක් නිසාද ස්වාමීනි, ජාතිමන්ත තාපසයා පැමිණ මා වැඳ කමාකරනු ලැබු කල්හි දෙන්නෙමි මහරජ. රජතෙමේ ගොස් ආචාර්යයෙනි මෙසේ තවුසා කමා කළමැනැවැයි කීය. මහරජ මම සැඩොලා නොවඳිමි ආචාර්යයෙනි එසේ නොකළ මැනවි. ජනපදයෙහි යහපත බලනු මැනවි. හේ නැවත ප්‍රතික්ෂේප කළේමය. රජ බෝසතුන් කරා එළඹ ආචාර්යයෙනි කමා කරවන්ට නොකැමති යයි කීය. තමා නො කරවූ කල්හි මම සුර්යයා මුදා නොහරිමි. රජ මොහු කමා කරවන්ට නොකැමතිය. මොහු කමා නොකළ කල්හි සුර්යයා නොමිදෙයි. අපට මේ තවුසාගෙන් ඇති ඵලය කිම ලෝකය බලන්නෙමුයි. දරුවෙනි මේ තවුසා ගනිමු තමා අත්පාගෙන මාතංග සෘෂිවරයාගේ පාමුලට පමුණුවා වැදහොවවා ඡනපදයට දයානුකම්පාව නිසා කමා කරවයි කීය.
මම වනාහි කමා කෙළ යුත්තකුට කමා කරමි. එසේ වුවත් මොහුගේ කථාව මොහු මතට වැටෙන්නේය. මා සුර්යයා මුදාහළවිට සුර්ය රශ්මිය මොහු මත වැටෙන්නේය. එවිට ඔහුගේ හිස සත් කඩකට පැලෙන්නේය. මොහු ඒ ව්‍යසනයට පත්නොවේවා. මෙහිදී ඔබ මොහු ගෙල පමණ ජලයෙහි බස්වා මහමැටි පිඩක් ඔහුගේ හිසමත තබමු. එවිට මම සූර්යයා මුදා හරින්නෙමි. සුර්ය රශ්මිය මැටිපිඩ මතවැටී එය සත් කඩකට බිඳෙන්නේය. ඉන්පසු ඔහු මැටි පිඬ ඉවත්කර දියෙහි ගිලී අන් තොටකින් නැගී සිටිනුයයි ඔහුට කියන්න. එසේ ඔහුට යහපත වන්නේය. ඒ මිනිස්සු එසේ කරන්නෙමුයි එසේ කළහ. ඔහුටද එසේම යහපත සිදුවිය. හෙතෙමේ එතැන් පටන් ජාතිය නම් වැදගත් නොවේ. පැවිද්දන්ගේ අභ්‍යන්තරයෙහි ගුණයම වැදගත් යයි ජාති ගෝත්‍රමානය හැරදමා මාන නැත්තෙක් විය.
මෙසේ ජාතිමන්ත තවුසා දැමු කල්හි මහාජනයා බෝසතුන්ගේ ශක්තිය දත්හ. මහා කෝලාහලයක් විය. රජතෙමේ තමාගේ නගරයට එනලෙස බෝසතුන් අයැදීය. මහස පිළිණදී ඒ අසුදහසක් බමුණන් දමනය කරන්නෙමි. ප්‍රතිඥාවද මුදන්නෙමියි මෙයින් රජුගේ නගරයට වැඩියහ. බමුණෝ බෝසතුන් දැකම පිනවත්නි මේ මහා චෞරයා පැමිණසිටී. දැන් මොහු මේ සියලු දෙන මාගේ ඉඳුල්බත් කා නොබමුණන් වුහයි අප ප්‍රසිද්ධියට පත් කරන්නේය. එසේ අපට මෙහිද විසුමක් නොවන්නේය. උපක්‍රමශීලීව ඉවත්කරන්නෙමුයි රජු වෙත එළඹ මෙසේ කීහ. මහරජතුමනි. මේ සැඩොල් පැවිද්දා සාධුරූප ඇත්තෙකැයි නොසිතනු මැනවි. මේතෙමේ මහාබලවත් මන්ත්‍රයක් දනී. පොළොව ගෙන එය අහස කරයි. ආකාශ පෘථිවිය දුර සිට ගෙන ළංකරයි. අසල ගංගාව නවත්වා උඩුගඟට යන්නක් කරයි. කැමැත්තේනම් පොළොව ඔසවා හෙළන්නට හැක්කේය. අනුන්ගේ සිතනම් සැමකල්හි ගන්නට නොහැකිය. මෙතෙමේ මෙහිදි ප්‍රතිෂ්ඨාවක් ලැබේනම් ඔබ වහනසේගේ රාජ්‍යයද නසන්නේය. ජීවිතයට අන්තරායක් හෝ වාසයට විනාශයක් හෝ කරන්නේය. මහරජතුමනි අපගේ වචනය පිළිපදින්න. අදම මොහු ඉවත් කිරීමට වටනේය.
රජවරුනම් අනුන් විශ්වාස කරන්නෝය. මෙසේ මොහු බොහෝ දෙනකුට කියන ලද ක්‍රමයෙන්ම නිෂ්ඨාවට ගියේය. බෝසත්හුද නුවර පිඬුපිණිස හැසිර ජලපහසුකම් ඇති තැනෙක මුසුබත් වළදා රජ උයනට ගොස් නිරපරාධී බැවින් නිසැකවුවාහු මඟුල්ගල් තලයෙහි හුන්හ. අතීතයේ සතළිසක්ද අනාගතයේ සතලිසක්ද වශයෙන් අසුකල්පයක් සිහිකිරීමට සමත් ඥානයට ආවර්ජනය නොවු බැවින් මොහොතක් කල්හි සිහිය ප්‍රමාණවත් නොවීය. රජතෙමේ අනිකකු නොඅණවා තමාම ගොස් ආවර්ජනය නොවූ බැවින් ප්‍රමාදයෙන් හුන් මහාපුරුෂයා කඩුවෙන් පහරා දෙකඩ කළේය. මේ රජුගේ විජිතයෙහි අටවරක් ලෝහ මුසු වැස්සක් වැස්සේය. නවවරක් මඩ වැසි වැස්සේය මෙසේ මොහුගේ රටෙහිද වැසි නවයක් වැටිණ. ඒ රජද පිරිස් සහිතව මහානිරයෙහි උපන්නේය. සංකිච්ච පණ්ඩිතයා එයින් කීය.
මෙසේ මෙධ්‍යාරණ්‍යය අරණ්‍යවු බව දතයුතුය. මාතංග ඍෂිවරයාගේ වශයෙන් එම මාතංගා රණ්‍යය යයි කියන ලදී.
**පඤ්හ පටිභානා** යනු ප්‍රශ්න විසඳීම්. **පච්චනීකාතබ්බං** යනු විරුද්ධ කළයුතු. **අමඤ්ඤිස්සං** යනු විෂමභාගය ගන්නාක් මෙන්විය යන අර්ථයි.
**අනුවිච්චකාරං** යනු අනුව දැන සිතා තුලනය කොට කළයුත්ත කරවයි කියන ලද්දේ වෙයි. **සාධුහොති** යනු සොඳුරු වෙයි. ඔබවැන්නවුන් මා දැක මා සරණ යන කල්හි නිගණ්ඨයකු දැක නිගණ්ඨයකු සරණ යන කල්හි කිමෙක්ද මේ උපාලි, දුටුදුටුදේම සරණ යතියි ගර්හාව උපදී. ඒනිසා අනුව දැන කිරීම ඔබ වැන්නවුන්ට මැනැවැයි දක්වයි. **පටාකං පරිහරෙය්‍යුං** යනු ඔවුහු වනාහි මෙබඳු ශ්‍රාවකයකු ලැබ අසුවල් නමැති රජහෝ රාජමහා මාත්‍රයෙක් හෝ සිටු වරයෙක් හෝ අපගේ සරණගිය ශ්‍රාවකයෙක් වීයයි පතාකාවක් ඔසවා නගරයෙහි ඝෝෂාකරමින් ඇවිදිත් ඒනිසා අපගේ මහත්බව පහළවන්නේය. යම්හෙයකින් මම මොවුන්ගේ සරණ ගියෙම්දැයි විපිළිසරක් උපදීනම් එයද හේ මොවුන් මාගේ සරණ ගිය බව බොහෝ දෙනෙක් දනිති. දැන් දුක නැවැත්වීමට යයි නැති කොට ආපසු නොයන්නේය. ඒනිසා පටාකජ පරිහරෙය්‍යුං යයි කීය.
**ධපාන භූතං **යනු පිළියෙල කළ ළිඳක් මෙන් සිටි. කුලං යනු ඔබගේ නිවස **දාතබ්බං මඤ්ඤෙය්‍යාසි** යනු පෙර මිනිසුන් දසදෙනකු විසිදෙනකු සැටදෙනකු වුවත් පැමිණි කල්හි දැක නැතැයි නොකියා දෙයි. දැන් මා සරණ ගිය කාරණය නිසාම මොවුන්ගේ දියයුතු දෙය නොසිදින්න පැමිණිය ඔවුන්ට දිය යුතුමයයි ඔවදන්දෙයි. **සුතංමෙතං භන්තෙ** යනු කොතැනින් අසන ලද්ද, නිගණ්ඨයන් සමීපයෙන්, ඔවුහු කුලගෙවලදී මෙසේ පවසත් අපි පැමිණි යම්කිසිවකුට දියයුතුයයි කියමු. ශ්‍රමණ භවත් ගෞතමයෝ මටම දන් දියයුතුයයි -පෙ- අනිකුත් ශ්‍රාවකයන්ට දුන් දැය මහත් ඵලයයි කියතියි ඒ සඳහා මේ ගෘහපතියා සුතංමෙතං මා විසින් එය අසන ලදී යයි කීය.
**ආනුපුබ්බීකථං** යනු දානයට පසු ශීලය, ශීලයට පසු ස්වර්ගය, ස්වර්ගයට පසු මාර්ගය - මෙසේ අනු පිළිවෙළ කථාව. එහි දාන කථාව යනු මේ දානය නම් සැපයන්ගේ දානයයි. සම්පත්තීන්ගේ මූලාරම්භයයි. භෝගයන්ගේ ප්‍රතිෂ්ඨාවයි. නොමග ගියහුගේ ක්ෂේම භූමියයි. ආරක්ෂක ස්ථානයයි. යන ස්ථානයයි. සරණයි. මෙලෝ පරලෝවල දානය හා සමාන ආරක්ෂාවක් ප්‍රතිෂ්ඨාවක් අරමුණක් පිළිසරණක් සැඟවෙන තැනක් ගමනක් ආධාරයක් නැත. මෙය වනාහී ආරක්ෂා අර්ථයෙන් රුවන් මුවා සිහසුනක්වන් ප්‍රතිස්ථාන අර්ථයෙන් මහපොළොව හා සමය. ආරණම් අර්ථයෙන් එල්බෙන කඹයක් හා සමය. මෙය දුකින් එගොඩ කරන අරුතින් නැවක්ය. අස්වසන අර්ථයෙන් සංග්‍රාම ශුරයෙකි. භයින් ආරක්ෂාකරන අර්ථයෙන් මැනවින් සැකැසුණු නගරයකි. මසුරුමල ආදියෙන් නොතැවරුණු අර්ථයෙන් නෙළුම් මලකි. ඒවා දවාලන අර්ථයෙන් ගින්දරය. ළංවීමට අපහසුය යන අර්ථයෙන් ආශීර්විෂයෙකි. නිර්භීතව ඛාදනය කරන අර්ථයෙන් සිංහයෙකි. බලවත්ය යන අර්ථයෙන් ඇතෙකි. මංගල සම්මතය යන අර්ථයෙන් ධවල අශ්වයෙකි. භූමිය සරුකරන අර්ථයෙන් වලාහක අස්රජකි. දානය නමැති මෙය මා ගිය මඟයි. එය මාගේම වංශයයි. දස පෙරුම්දම් පුරන මාවිසින් වේලාම මහායාගය, මහා ගෝවින්ද මහා යාගය, මහා සුදර්ශන මහායාගය. වෙස්සන්තරමහා යාගය ආදී නොයෙක් මහා යාග පවත්වන ලදී. සාවකු වූ මා විසින් දිලුණු ගිනිකඳන් තමා නිවාදමන්නාහු විසින් පැමිණි යාචකයන්ගේ සිත ගන්නා ලදී. දානය වනාහි ලෝකයෙහි ශක්‍රසම්පත් දෙයි. මාරසම්පත්, බ්‍රහ්මසම්පත්. චක්‍රවර්ති සම්පත් ශ්‍රාවක පාරමී ඥනය පච්චෙක බෝධි ඥානය අභිසම්බෝධි ඥානය දෙයි. මේ ආදී වශයෙන් දානයෙහි ගුණ යුත් කථාවයි.
දානය දෙන්නේ සීලය සමාදන් වීමටද හැක්කේ කුමක්නිසාද? ඒනිසා ඉන්අනතුරුව සීලකථාව කීය: සීලකථාව යනු: සීලය නම්වූ මෙය ආරක්ෂාවයි ප්‍රතිෂ්ඨාවයි අරමුණයි ක්ෂේමස්ථානයයි. සැඟවෙන ස්ථානයයි ගමනය පිළිසරණය සීලය නම් වූ මෙය මාගේ වංශයයි. මම සංඛපාල රජකල්හි, භූරිදත්ත නාරජ කල්හි, චම්පෙය්‍යනාරජ කල්හි සීලව නාරජ කල්හි මාතුපොසක ඇත්රජකල්හි ඡද්දන්ත ඇත් රජ කල්හි යනුවෙන් අනන්තවු ආත්මභාවයන්හි සිල් පිරුවෙ. මෙලෝ පරලෝ සම්පත්තීන් අතර සීලය සමාන ආරක්ෂාවක් නැත. සීලය හා සමාන ප්‍රතිෂ්ඨාවක් නැත. අරමුණක් නැත. ක්ෂේමස්ථානයක් නැත. සැඟවෙන තැනක් නැත. ගමනක් නැත. පිළිසරණක් නැත. සීලාලංකාරය සමාන අලංකාරයක් නැත. සිල්මල් සමාන මලක් නැත. සිල් සුවඳ සමාන සුවඳක් නැත. සීලාලංකාරයෙන් අලංකෘතවූ සිල්මල් පළඳනාවක් සිල් සුවඳ ආලේපනයක් දෙවියන් සහිත ලෝකය බලන්නේ තෘප්තියට නොයයි. මේ ආදිය සිත්ගුණයුත් කථාවයි.
මේ වනාහි සීලය නිසා මේ ස්වර්ගය ලබතියි දක්වන්ට සීලයෙන් අනතුරුව සග්ග කථාව කීය. සග්ගකථායනු මේ ස්වර්ගය වනාහි ඉෂ්ටය කාන්තය මනාපය, මෙහි නිතරම සන්තෝෂයයි නිතර සම්පත් ලබත්. චාතුර්මහා රාජික දෙවියෝ අනූ ලක්‍ෂයක් අවුරුදු දිව්‍යසැප සහ දිව්‍ය සම්පත්, තාවතිංසදෙවියෝ තිස් කෝටි හැට ලක්‍ෂයක් අවුරුදුද ලබත්. මේ ආදී ස්වර්ගගුණ යුතු කථාව, ස්වර්ග සම්පත් කියන්නාවු බුදුවරුන්ගේ මුව සමත් නොවේ. කියන ලද්දේද වෙයි. මහණෙනි නොයෙක් ආකාරයෙන් සග්ග කථා තියන්නේ වුවද බුදුවරුන්ගේ මුව සමත් නොවේ.
මෙසේ සග්ගකථාවට පොළඹවා ඇතු අලංකාරකොට උගේ සොඬ සිඳලන්නාක්මෙන් මේ ස්වර්ගය ද අනිත්‍යය. ස්ථිර නැත එහි ඡන්දරාගය නොකටයුතුයයි දක්වනු පිණිස කාමයෝ අල්පාස්වාද ඇත්තෝය. බොහෝ දුක් ඇත්තෝය. බොහෝ උපායාස ඇත්තෝය මෙහි ආදීනවද බොහෝ යයි ආදී ක්‍රමයෙන් කාමයන්ගේ ආදීනවය පහත්ය. කෙලෙස් සහිතයයි කීහ. එහි **ආදීනවො** යනු දෝෂයයි. **ඔකාරො** යනු පහත්ය. ලමක බවෙන් යුතුය. **සඞ්කිලෙසො** යනු ඒවායින් සත්ත්වයන්ගේ සංසාරයෙහි කිළිටිවීමය.
යම්සේ කියන ලද්දේද. පින්වත්නි සත්වයෝ කිළිටිවෙතියි මෙසේ කාමාදිනවයෙන් තර්ජනය කොට නෛෂ්ක්‍රම්‍යයෙහි ආනිසංස ප්‍රකාශ කළහ. **කල්ලචිත්තං** යනු රෝගී නොවු සිත **සාමුක්කංසිකා** යනු තමා විසින්ම උසස්සේ සලකනලද, තමාවිසින්ම උදුරා ගත් ස්වයම්භූ ඥානයෙන් දුටු අනන්‍ය සාධාරණයන අර්ථයි. ඒ කුමක්ද? ආර්යසත්‍ය දේශනාවයි. එහෙයින් කියන ලදී. දුක, දුකහටගැනීම දුකනැතිකිරීම දුක නැති කිරීමේ මාර්ගය,
**විරජං වීතමලං** යනු රාගරජස් ආදීන්ගේ අභාවය විරජයි. රාගමල ආදීන්ගේ පහසු බැවින් වීනතල නමි **ධම්මචක්ඛුං** යනු ඉහත බ්‍රහ්මායු සූත්‍රයෙහි මාර්ග තුනට. චුල්ලරාහුලොවාද සූත්‍රයෙහි ආශ්‍රවක්ෂයට මේ නමයි. මෙහි සෝතාපත්ති මාර්ගය අභිප්‍රේතයි. එහි උත්පත්ති ආකාර දක්වනු පිණිස. **යං කිඤ්චි සමුදය ධම්මං සබ්බංතං නිරොධධම්මං** යනුවෙන් කීය. එය නිරෝධය අරමුණුකොට කෘත්‍ය වශයෙන් මෙසේ එය සියලු සංඛත ධර්මයන් අවබෝධ කරන්නාටද උපදී.
ආර්ය සත්‍ය ධර්මය මොහු විසින් දක්නාලද්දේය යනුවෙන් දිට්ඨධම්මො සෙසු පදයන්හිද මෙම ක්‍රමය මැයි. විචිකිච්ඡාව මොහු විසින් එතර කරන ලද්දේ නුයි **තිණ්ණවිචිකිච්ඡො** විගතවු කථංකතා මොහුට නුයි **විපාතකථංකථො** විශාරද බවට පත්වූයේනුයි **වෙසාරජ්ජං පත්තො.** ශාස්තෘෘශාසනයෙහි කිනම් තැනද, ඔහු ගේ පරප්‍රත්‍ය නැත. අන්‍යයාගේ ශ්‍රද්ධාව පිණිස මෙහි නොපවතීනුයි **අපරප්පච්චයො.**
සිතින් පිළිගනිමින් අතිශයින් සතුටුව වචනයෙන් ප්‍රශංසාකරමින් **අනුමොදිත්‍වා ආවරාමි** යනු වසාතබමි. **අනාවට්ටං** යනු නොවසා නොතබන ලද්දේ. විවෘත කරන ලද්දේ හෙළිදරවු කරනලද්දේ.
**අස්සොසි ඛොදිසතපස්සී** යනු හෙතෙමේ ඔහු ගියකල්පටන් පණ්ඩිතවු ගෘහපතියාද ශ්‍රමණ ගෞතමයෝද දර්ශන සම්පන්න වූවෝ නෛර්යාණික කථා ඇත්තාහු ඔහු දර්ශනයෙහිද පහන්වන්නේය ධර්ම කථාවෙහිද පහදින්නේය. පැහැදී සරණ යන්නේය. යන ලද්දේ සරණ යන්නේය ගියේ පමණක් නොව යොමුකළ කන් ඇත්තේම හැසිරෙයි. ඒනිසා පළමුකොටම ඇස්විය.
**තෙනහි සම්මා **යනු බලවත් ශෝකයෙන් මැඩුණේ මෙහිම සිටුවයි යන වචනය අසාද යන අර්ථය නොසලකන්නේ දොරටුපල්ලා සමගින් සල්ලාපයෙහි යෙදේමැයි.
**මජ්ඣිමාය ද්වාරසාලාය** යනු යම් ගෙයක දොරකොටු සතක් සියලු අභ්‍යන්තරයෙන්ද සියලු බාහිරයෙන්ද පටන් සිව්දොරකොටු යමක පහක් ඇත්ද එයින් තෙවැන්න. යමක තුනක් ඇත්ද එහි දෙවැනි දොර කොටුව මැදදොර කොටුව නම්, එක් දොර කොටුවක් ඇති ගෙයක මධ්‍යස්ථානයෙහි මඟුල්ටැඹ නිසා මැද දොර ශාලාව වේද එම ගෙහි දොරකොටුසත පසක්යයිද කියන ලදී.
**අග්ගං** යනු ආදීවු සියලු එකිනෙක වෙනත්වචන **යං සුද** යනු මෙහි යං යනු යම් නාථපුත්‍රයා සුදං යනු නිපාත මාත්‍රයෙකි. **පරිග්ගහෙත්‍වා** යනු එම උතුරුසළුවෙන්ම උදරය වටා බැඳ ගෙන, **නිසීදාපෙති** යනු ආවාර්යය, වහා ආවාර්යය වහා යයි මහ තෙල් කළයක් තබන්නාක් මෙන් හිඳුවයි. **දත්තොසි** යනු කිම මෝඩයෙක් වූයේද යන අර්ථයි. **පටිමුක්කො** යනු හිස වටකොට ගනු ලැබුයේ බිජුවට ගෙනයන්නෙකැයි ආදි දුකුළා වදන්ද, ඇතිව උපස්ථායකයාගේ වෙනස් අසුරෙකින් උපන් බලවත්ශෝක ඇති බැවින් මෙය කියමියි නොසලකාම කියයි.
**භද්දිකා භන්තො ආවට්ටනී** යනු නිගණ්ඨයා රැවටීමම නිසා උපාසකයා කියයි. තමා අවබෝධකරගත් සෝවාන් මග **තෙනහි** යනු නිපාත මාත්‍රයක්මය. ස්වාමීනි මම ඔබවහන්සේට උපමාවක් කරන්නෙමි. මෙසේ අර්ථවෙයි හේතු අර්ථය හෝවෙයි යට කරුණකින් තොපගේ සසුන අනෛර්යාණිකද මාගේ ශාස්තෘෘවරයාගේ සසුන නෛර්යාණිකය ඒ කරුණින් ඔබට උපමාවක් කරන්නෙමියි කියන ලද්දේ වෙයි.
**උපවිජඤ්ඤා** යනු වදනකල් පැමිණියේය. **මක්කටච්ඡාපකං** යනු වඳුරු පැටියා **කිණිත්‍වා ආනෙහි** යනු මිලදී ගෙනව. ආපණවල අවිඥානකවුද සවිඥානකවුද වඳුරු ආදී කෙළිබඩු විකුණති. ඒ සඳහා මෙය කියන ලදී. **රඤ්ජිතං** යනු සනසනවා පීතවර්ණ ආලේපන අලංකාරණ බඩු ගෙන අලංකාර කොට දෙනලද දෙයට කැමති වෙමි යන අර්ථයි. **ආකොටිතපච්චාකොටිතං** යනු තලන ලද ද පෙරළා නැවත නැවත තලනලද ද **උභතොභාග විමට්ටං** යනු මැණික් ගලින් දෙපස මනාසේ මට කොට ගටා උපදවාගත් සම
**රංගක්ඛමොඛො** යනු සවිඥානකවුද අවිඥානකවුද සායම් බොයි. ඒනිසා මෙසේ කීය. නො **ආකොටනක්ඛමො **යනු සවිඥානක වුවහුට කොටන ඵලකයෙහි තබා කුසෙහි තලනුලැබුවහුගේ කුස බිඳෙයි. මොළය නික්මෙයි. අවිඥානකය කඩකඩව යයි. ඒනිසා මෙසේ කීය. නො **විමජ්ජනක්ඛමො** යනු සවිඥානකවු දෙය මැණික් ගලින් මදිනු ලබනවිට ලොම් නැති බවට සම නැති බවට පැමිණේ අවිඥානකය සුණුවිසුණු බවට පැමිණෙයි. එනිසා එය **රඞ්ගක්ඛම** යයි කිය. **බාලානං **යනු බාලයන් බුද්ධිහීනයන්ට රංගක්ෂමය රාගමාත්‍රයට දනවයි ප්‍රියවෙයි. නුවණැත්තන්ට නම් නිගණ්ඨවාදය හෝ අන් හෝ භාරත රාමායණාදී නිරර්ථක කථාමාර්ගය අප්‍රියම වෙයි. **නො අනුයොගක්ඛමො** නො **විමජ්ජ නක්ඛමො** යනු ගැළැපීමක් හෝ විමර්ශනයක් නො ඉවසයි බොල් කොටා සහල් සෙවීම මෙන් කෙසෙල් ගසෙහි අරටුව සොයන්නාක් මෙන්ද ශුන්‍ය වෙයි. තුච්ඡ ම වෙයි. **රඞ්ගක්ඛමො චෙව පණ්ඩිතානං** යනු සිව්සස් කතා නුවණැත්තන්ට ප්‍රියවෙයි. වස් දහසක් ඇසුවද තෘප්තිය නොයයි. ඒනිසා මෙසේ කීය. බුදුවදනම වනාහී යම් යම් අයුරකින් බැසගන්නේද මහසමුදුර මෙන් ගැඹුරුම වෙතියි අනුයෝගක්ඛම ද, විමජ්ජනක්ඛමද වෙතියි කීය. **සුණාහි යස්සානං සාවකො තස්ස ගුණෙ සුණාහි** යනු භාග්‍යවතුන් වහන්සේගේ ගුණ කියන්ට අරඹන ලදී.
**ධීරස්ස** යනු ධීරං යනු පාණ්ඩිත්‍යයයි. ‘යා පඤ්ඤා පජානනා -පෙ- සම්මා දිට්ඨි යම් ප්‍රජානත ප්‍රඥාවක් වේද -පෙ- සම්මාදිට්ඨියයි’ - එයින් යුක්තවූ ධාතු ආයතන පටිච්චසමුප්පාද ධානාඨාන පිළිබඳ දක්ෂවූ පණ්ඩිතයාගේ මම සව්වෙක් වෙමි. හේ මාගේ ශාස්තෘෘවරයා යයි මෙසේ සියලු පදයන්හි සම්බන්ධය දත යුතුය. **පහින්න බිලස්ස** යනු බිඳුණු පංච චෙතොඛිල ඇති සියලු පුහුදුන් දිනූහ. දිනති, දිනන්නෝය යනුවෙන් විජයා නමි. යම් කෙනෙක් මච්චුමාර කිලෙසමාර දේවපුත්තමාර වෙත්ද ඔවුන් දිනනලද්දේ, මෙයින් දිනන ලද්දේය යයි විජයනම් භාග්‍යවතුන් වහන්සේය. උන්වහන්සේගේ **විජිත විජයස්ස අනිසස්ස **යනු කෙලෙස් දුකින් ද විපාක දුකින්ද නිදුක්වුවහු ගේ, **සුසම චිත්තස්ස** යනු දෙවදත්ත, ධනපාල අංගුලිමාල රාහුල තෙරුන් ආදීවු දෙවිමිනිසුන් අතර මනාසේ සමසිත් ඇති, වුද්ධ සිලස්‍ය යනු වඩනලද ආචාර ඇති, **සාධුපඤ්ඤස්ස **යනු සොඳුරුපැණ **චෙස්සන්තරස්ස** රාගාදී විසම තැන් තරණය කොට සිටි **විමලස්ස** පහවූ රාගමල ඇති,
**තුසිතඝ්ඝ** තුටුසිත් ඇති **වනත ලොකාමිසස්ස** - වැමෑරු කාම ගුණ ඇති, මුදිතස්ස - මුදිතා විහරණ වශයෙන් මුදිතවු, පුනරුක්තියක් මය නැතහොත් ප්‍රශංසා වශයෙන් එකම ගුණය නැවත නැවත කියා මයි. **කතසමණස්ස** ශ්‍රමණභාවය කරන ලද. ශ්‍රමණධර්මය මස්තක ප්‍රාප්ත කරන ලද්දහුම යන අර්ථයි. මනුජඝ්ඝ ලෝකව්‍යවහාර වශයෙන් එක් සත්වයකුට නරසස පුනරුක්තියයි. අන් අයුරකින් කියන කල්හි එක් එක් ගාථාවට දසගුණයක් නොපොහොනේය
**වෙනයිකස්ස** සත්වයන් හික්මවන්නා වු **රුචිර ධම්මස්ස** - පවිත්‍ර ධර්මයම **පභස්සරස්ස** - ආලෝකය ඇති කරන්නවූ **විරියස්ස **වීර්ය සම්පන්න වූ **නිසභස්ස** උසභ වසභ නිසභ යනතන්හි සැමතැන අප්‍රතිසම නොවන අර්ථයෙන් නිසභයාගේ, **ගම්භීරස්ස** ගැඹුරු ගුණයෙහි. නැතහොත් ගුණයන්ගෙන් ගැඹුරු වු **මොනප්පත්තස්ස** ඥානයට පැමිණි, වේදස්ස වේද යනු ඥානයයි එයින් යුක්තවු **ධම්මට්ඨස්ස** ධර්මයෙහි පිහිටියාවු **සංවුත්තතස්ස **වැසු ආත්ම ඇති
**නාගස්ස** සිව් කරුණින් නාගවුවහුට, **පන්තසෙනාසනස්ස** හුදෙකලා ශයනාසන ඇති **පටිමන්ත කරස්ස** ප්‍රතිමන්ත්‍රණ ප්‍රඥාවෙන් යුක්තවු **ධොතස්ස** ධොතයයි කියනු ලබන්නේ ඥානයවයි. එයින් යුක්තතාවු නැතහොත් සොලවා හළ කෙලෙස් ඇත්වු **දන්තස්ස** දැමුණු
**ඉසිසත්තමස්ස** විපස්සි ආදී ඉසිවරුන් සදෙන උදෙසා සත්වැන්නාවු **බ්‍රහ්මප්පත්තස්ස** ශ්‍රේෂ්ඨත්වයට පත්වූ **නහාතකස්ස** කෙලෙස් සෝදාහළ **පදකස්ස** අක්ෂර ආදිය ගළපා ගාථාපද බන්ධනයෙහි දක්ෂ **විදිත වෙදස්ස** මැනවින් දත් නැණ ඇති. පුරින්‍දදස්ස සියල්ලට පළමුව ධර්මදානය දෙන්නාවු **සක්කස්ස** සමර්ථව **පතති පත්තස්ස** පැමිණිය යුතු යම් ගුණවේද ඒවාට පැමිණියාවු **වෙය්‍යා කරණස්ස** විස්තර කොට අර්ථය පැහැදිලි කරන්නාවු භාග්‍යවතුන් වහන්සේ විසින් අව්‍යාකෘත වු ත්‍රිපිටක ධර්ම පදයක් නම් නැත. සියල්ලෙහිම අර්ථ කියන ලදී.
**විපස්සිස්ස** මැනවින් බලන්නාවු අනභිනතස්ස රහත්වු, **නො අපනතස්ස** දුෂිත නොවු
**අනනුගතන්තරස්ස** ක්ලේශයන් විසින් අනුගමනය නොකරන ලද අසිතස්ස නොබැදුණු
**භූරිපඤ්ඤස්ස** භුරියනු පෘථුවියයි. ඒ පෘථිවිය හා සමාන මහත්වූ විපුලව පැතුරුණු ප්‍රඥාවෙන් යුක්තවු. මහා **පඤ්ඤස්ස **මහා ප්‍රඥාවෙන් යුක්ත වු
**අනුපලිත්තස්ස** තෘෂ්ණා දෘෂ්ටි ලේපයන්ගෙන් නොතැවරුණු **ආහුණෙය්‍යස්ස** ළගට ගෙන එනු ලබන පූජාවන් පිළිගන්ට සුදුසු **යක්ඛස්ස** ආනුභාව දර්ශන අර්ථයෙන් ද අදෘශ්‍යමාන අර්ථයෙන් ද භාග්‍යවතුන් වහන්සේ යක්ෂ නමැ ඒනිසා **යක්ඛස්ස** යනු කිය **මහතො** මහත්වූ **සාවකොහමස්මි** මම මෙබඳුගුණ ඇති ශාස්තෲන් වහන්සේගේ ශ්‍රාවක වෙමි. උපාසකයකුට සෝවාන් මගින්ම පටිසම්භිදාවෝ පැමිණියාහුය. මෙසේ පටිසම්භිදා විෂයෙහි සිට පද සියයකින් දසබලයන්වහන්සේගේ කෙලෙස් ප්‍රහාණයෙහි ගුණ කියන්නේ ගෘහපතිය. අපි කවරකුහට ශ්‍රාවකබව දරමුදැයි ප්‍රශ්නයෙහි අර්ථය විසඳලීය.
**කදාසඤ්ඤදළ්හා** කවදා සම්පිණ්ඩනය කරන ලද්දේද, ඔහුට මෙසේ සිත්විය. මොහු දැන්ම ශ්‍රමණ ගෞතමයන් කරා ගොස් පැමිණියේවනැ. කවදා මොහු විසින් මේ ගුණ පිඬුකරන ලද්දේද, ඒනිසා මෙසේ කීය. **විචිත්‍රමාලං ගත්‍ථෙය්‍ය** තමාද දක්ෂ බැවින් මල්නානාවර්ණ ඇති බැවින්ද එක්කොට නටු වෙන්කොට විසිතුරු මල්දමක් ගොතන්නේය. **එවමෙවඛො** මෙහි නොයෙක්මලින්නුත් මල්රැසක් මෙන් නානාවිධවු ගුණයන්ගෙන් භාග්‍යවතුන් වහන්සේගේ මහමෙර පමණවූ ගුණරැස දැකිය යුතුය. උපාලිගෘහපතියා දක්ෂ මල් කරුවකුමෙන් මල්කරුවකුගේ විචිත්‍රමල් ගෙතීමක්මෙන්, උපාලි ගෘහපතියාගේ තථාගතයන් වහන්සේ පිළිබඳවූ විචිත්‍ර මල්දම් ගෙතීම ද එක්වෙයි.
**උණ්හ ලොහිතං මුඛතො උග්ගඤ්ජි** ඒ භාග්‍යවතුන් වහන්සේගේ සත්කාර නොඉවසන්නහුට මෙසේ සිත්විය මේ ගෘහපතියාගෙන් දැන් ප්‍රයෝජනයක් නැත. අප විසින් හෙට පටන් පනහක් හැටක් මිනිසුන් ගෙන මොහුගේ ගෙට පිවිස අනුභව කරන්නට නොලබන්නෙමි. මාගේ බත්කුඹ බිදුණේය. ඉක්බිති උපස්ථායකයාගේ වෙනස්වීම නිසා බලවත් ශෝකයක් උපන. මේ සත්වයෝ තමතමාගේ වශයෙන් සිතත්. ඔහුට ඒ ශෝකය උපන් කල්හි අභ්‍යන්තරය උණුසුම් විය. ලේ උණුවිය. එය මහාවාතයෙන් විසිරීයාමට මුදුනෙහි තැබු සායමක් මෙන් පාත්‍රයක් පමණ මුවින් නැගුණේය. නිදන්ගත ලේ වමනය කොට ජීවත් වියහැක්කේ සුළු පිරිසකට පමණි. නිගණ්ඨයා එහිම දණින් වැටුණේය. ඉක්බිති ඔහු පල්ලැක්කිය කින් පිටනුවරට ගෙනගොස් සිවිගෙයකින් ගෙන පාවානුවරට ගියාහුය. ඔහු නොබෝකලෙකින් පාවාහිදී කළුරිය කළේය.
මේ සුත්‍රයෙහි උග්ඝටිතඤ්ඤ පුද්ගලයාගේ වශයෙන් ධර්මදේශනාව නිම කරන ලදී.
**එවම්මෙසුතං** යනු කුක්කුරවතිය සුත්‍රයයි. එහි **කොලියෙසු** යන එනම් ඇති ජනපදයෙහි. එයද හුදෙක් කොලනගරයෙහි පිහිටි කෝලිය රජකුමරුන්ගේ නිවාසස්තානය බැවින් මෙසේ කියනු ලැබේ. ඒ කෝලිය ජනපදයෙහි **ගලිද්දවසනං** ඒ නියම්ගම නිර්මාණය කරනලද කල්හි පීතවර්ණ වස්ත්‍ර හැඳගත් මිනිස්සු නැකැත් කෙළි කෙළියහ. ඔවුහු නැකැත් කෙළි කෙළවර ගඟ අසල නියම්ගමට නම් තබන්නේ හලිද්දවසන යයි නමක් කළහ. එය ගොදුරුගම කොට වාසය කෙරේ යන අර්ථයි. මෙහි විහාරයයි කිසිවක් නියමිත කොට නැත. එහෙත් බුදුවරුන්ට සුදුසු සෙනසුනෙහිම වාසය කළසේකැයි දතයුතුයි. **ගොවතිකො** ගවයකු මෙන් හැසිරෙන්නෙක් හිසෙහි අං තබා වලිගයක් බැඳ එසේ හැසිරෙන්නියක සමග තණ කමින් හැසිරේ. **අචෙලකො** නග්න. නිර්වස්ත්‍ර **සෙනියො** ඔහුගේ නම
**කුක්කුරවතිකො** බල්ලකු මෙන් හැසිරෙන්නා සියලු සුනඛ ක්‍රියා කරයි. මේ දෙදෙනාම වැලිකෙළියේ පටන් යහළුවෝය. **කුක්කුරොව පලිකුජ්ජිත්‍වා** සුනඛයා නම් ස්වාමීයාගේ සමීපයෙහි හිඳිමින් දෙපසින් බිම සුරා සුනඛ හඬින් බුරමින් හිඳියි. මෙතෙමේද සුනඛක්‍රියා කරන්නෙමියි භාග්‍යවතුන්වහන්සේ සමග සතුටුව දෙඅතින් බිම සුරා හිස සලමින් බුඃබුඃ හඬ නගා අත්පා හකුළුවා සුනඛයකු මෙන් හුන්නේය. **ඡමානික්‍ඛත්තං** බිම තැබු. **සමත්තං සමාදිණ්ණං** සම්පුර්ණ කොට ගන්නා ලද. **කාගති** කවර නිෂ්පත්තියක්ද **කො අභිසම්පරායො** මරණින් මතු කවර තැනක ඉපදුණේද **අලං** ඔහුට අප්‍රිය වෙතියි තෙවරක් පසුබායි **කුක්කුරවතං** සුනඛව්‍රතසමාදානය.
**භාවෙති **වඩයි. **පරිපුණ්ණං** අනුන **අබ්බොකිණ්ණං** නිරතුරු **කුක්කුරසීලං** - සුනඛහැසිරීම **කුක්කුරචිත්තං** අද පටන් සුනඛයින් විසින් කළයුතුදෑ කරන්නෙමියි මෙසේ උපන් සිත. **කුක්කුරාකප්පං** සුනඛයන්ගේ ගමන ආකාරයක් ඇත. සිටින ආකාරයක් ඇත. හිඳින ආකාරයක් ඇත. නිදන ආකාරයක් ඇත. මළමුත්‍ර පහකරන ආකාරයක් ඇත. අන් සුනඛයන් දැක දත් විරවා ගමන්කරන ආකාරයක් ඇත. මෙය **කුක්කුරාකප්ප** නමි. එය කරයි යන අර්ථයි. දෙවො ශක්‍රසුයාම ආදීන්ගෙන් එක්අයෙක්. **දෙවඤ්ඤතරො** ඔවුන්ගේ දෙවැනි තෙවැනි ආදී තැන්වල සිටින එක්තරා දෙවියෙක් මිච්ඡාදිට්ඨි අදේවලෝකවලට යන මගම දෙව්ලොවට යන මගයයි ගෙන උපන් බැවින් එය ඔහුට මිථ්‍යාදෘෂ්ටිය නම් වේ. **අඤ්ඤතරගතිං වදාමි** ඔහුට නිරයෙන් බැහැර හෝ තිරිසන්යෝයෙන් බැහැර අනික් ගමනක් නැත. ඒ නිසා එසේකීය. **සම්පජ්ජමානං** දෘෂ්ටියෙන් මුසු නොවී සපල වූයේ නම්
**නාහං භන්තෙ එතං රොදාමි** ස්වාමීනි භාග්‍යවතුන් වහන්සේ විසින් යමක් මට කියන ලදද, මම භාග්‍යවතුන් වහන්සේගේ ප්‍රකාශය ගැන නොහඬමි නො වැළපෙමි. අදෝනා නොකියමි යන අර්ථයි මෙසේ සකර්මක වශයෙන් අර්ථය දත යුතුය. කඳුළු හෙළන මතින් නොවේ.
මෙයද මෙහි යෙදුමෙකි. **අපිච මෙඉදං භන්තෙ** එසේවුවන් ස්වාමීනි මා කුක්කුරව්‍රතය බොහෝකලක් අනුගමනය කළත් එහි නියැලී සිටියත් දියුණුවක් නැත. නියැලී නො සිටියත් මෙසේ මෙපමණ කල් මා විසින් කරන ලද දෙය හිස් වීයයි තමාගේ විපත්තිය සිහිකරමින් හඬමි ස්වාමීනි.
**ගොවතං** ආදිය කුක්කුරව්‍රත ආදියෙහි කියන ලද ක්‍රමයෙන්ම දතයුතුය. **ගොකප්පං** - ගවආකල්පය සෙස්ස සුනඛ ආකල්පයෙහි කියන ලද පරිදිමය. යම්සේ එහි අන් සුනඛයන් දැක කන් ඔසවා ගමන් කරන ආකාරය දතයුතුය. සෙස එබඳුය.
**චත්තාරිමානි පුණ්ණ කම්මානි** මේ දේශනාව ආරම්භ කළේ කුමක් නිසාද, මේ දේශනාව එක්තරා කර්ම කිරීම් වශයෙන් පැමිණියේය. මෙහිද කර්මචතුෂ්කයෙහි කියනලද කල්හි මොවුන්ගේ ක්‍රියාව ප්‍රකට වන්නේයයි මේ දේශනාව ආරම්භ කළසේක. එසේවුවත් මේ කර්ම චතුෂ්කයම දෙසනු ලබන කල්හි මොවුහු හඳුනා ගන්නෝ යයි ඉන් එකෙක් සරණ යන්නේය එකෙක් පැවිදිව රහත්බවට පැමිණෙන්නේ යයි මෙයම මොවුන්ට සත්ප්‍රායයයි දැනද මේ දේශනාව ආරම්භකළසේක.
එහි **කණ්හං** යනු කාළවර්ණ. දශ අකුශල කර්ම පථ කර්මයයි. **කණ්හවිපාකං** අපායෙහි උපදින බැවින් කාළ වර්ණ විපාකයි. **සුක්කං** සුදුවන් දශකුශල කර්මපථ කමයි. **සුත්කවිපාකං** ස්වර්ගයෙහි උපදින බැවින් සුදුවිපාක. සුක්කං මිශ්‍ර කර්මය **කණ්ණ සුක්කවිපාකං** සුඛදුක්ඛ විපාක මිශ්‍රකර්මය කොට අකුශලයෙන් තිරිසන් යෝනියෙහි මගුල් ඇත් ආදී තහි උපන්නේ කුසළින් පැවති සැපවිඳී කුසලින් රජකුලයෙහිද උපන් අකුසලින් පැවති දුක් විඳි. අකණ්හං අසුක්කං කර්මක්ෂය කරන චතුර්මාර්ග චේතනා කර්මය අදහස් කරන ලදී. එය යම්හෙයකින් කණ්හ වේ ද කණ්හවිපාකදෙයි. යම්හෙයකින් සුක්කවේද සුක්ක විපාකදෙයි. උභය විපාකයම නොදෙන බැවින් අකණ්හ අසුක්ක විපාක ඇතිවන නිසා **අකණ්හං අසුක්කං** යයි කියන ලදී. මෙය වනාහි උද්දේසයෙහි අර්ථයයි.
නිර්දේශයෙහි **සව්‍යාපජ්ජං **දුක්සහිත, කාය සංස්කාර ආදීන්හි කාය ද්වාරය ග්‍රහණකිරීම් ආදි වශයෙන් බාධිත තත්ත්වයට පත් දොළොස් අකුසල චේතනාවෝ සඛ්‍යාපජ්ජ කාය සංඛාර නම් වෙති. වචීද්වාරයෙහි හනු සෙලවීම් වශයෙන් වචීභේදයෙහි පැවති එම දොළොස් වචීසංඛාර නම්, උභය බාධිත තත්ත්වයට නොපැමිණ රහසින් සිතන්නාහුට මනෝද්වාරයෙහි පැවති මනෝ සංචාරනමි මෙසේ තුන්දොරෙහිම කාය දුශ්චරිත ආදී භේද ඇති අකුසල චේතනාවෝම සංස්කාරයයි දතයුතුය. මේ සුත්‍රයෙහි චේතනා ධුරය උපාලි සුත්‍රයෙහි කර්මය නම් වේ. අභිසංඛරිත්‍වා කෙටිකොට පිඬුකොට, යන අර්ථයි. **සව්‍යාපජ්ඣං ලොකං** දුක්සහිත ලෝකයෙහි උපදිත්, **සව්‍යා පජ්ඣා ඵස්සා ඵුසන්ති** දුක්සහිත විපාක ස්පර්ශ ස්පර්ශකරයි. **එකන්තදුක්ඛං **නිරතුරුදුක භූතා හේතු අර්ථයෙහි පංචමී වචනයි. භූත කර්මයෙන් උපන් සත්වයාගේ උත්පත්තිය වෙයි. මෙය කියන ලදී. සත්වයෝ යම්බඳු කර්මයක් කරත්ද එබඳමවු කර්මයකින් කර්මස්වභාව වශයෙන් ඔවුන්ගේ උත්පත්තිය සිදුවෙයි. එහෙයින් කියන ලදී. **යංකරොති තෙන උප්පජ්ජති** යනුවෙන්. මෙහි **වතෙන** යනු කර්මයෙන් මෙන් යයි කියන ලදී. උත්පත්තිය නම් විපාකයෙන් සිදුවෙයි. යමකින් විපාකයට කර්මය හේතුවේද එයින් ඒ මුලහේතුවු කර්මයෙන් උපදී. මේ මෙහි අර්ථයි. **ඵස්සා වුසන්ති** යම් කර්ම විපාකයකින් උපන්නේ ඒ කර්ම විපාකය ස්පර්ශයෝ ස්පර්ශකරති. **කම්මදායාදා** කර්මදායාදය කර්මයම ඔවුන්ගේ දායාද භාණ්ඩයයි කියමි.
**අව්‍යාපජ්ඣං** නිදුක්වු මේවාරයෙහි කායද්වරයෙහි පැවති කාමාවචර කුසල චේතනා අට කායසංඛාර නම්වේ. වචීද්වාරයෙහි පැවැතියේ වචී සංඛාරනමි. මනෝද්වාරයෙහි පැවති එම අටද, යට ධ්‍යාන චේතනාතුනද අව්‍යාපජ්ඣ මනෝ සංඛාර නම් ධ්‍යාන චේතනා කාමාවචර වුණාවේ අව්‍යාපජ්ඣ මනෝ සංඛාරවූයේ ඇයි. කසිණ සැදෙන කල්හි සහ කසිණ සෙවුනා කල්හි ලැබෙන බැවිනි. කාමාවචර චේතනාව ප්‍රථම ධ්‍යාන චේතනාව සමග ගැටුණු විට ද, චතුර්ථධ්‍යන චේතනාව තෘතීයධ්‍යාන චේතනාව සමග ගැටුණු විට දැයි තුන්දොරදී කාය සුචරිත ආදි භේදයෙන් කුසල චේතනාවම සංඛාර වේයයි දතයුතුය.
**සෙය්‍යථාපි මනුස්සා** ආදී තැන්වල මිනිසුන්ට නම් කලකදී සැපයද, කලකදී දුකද ප්‍රකටම ය දෙවියන් අතර භූම්‍යස්ථ දෙවියන්ටද එසේය. විනිපාතිකයන් අතර විමාන ප්‍රේතයින්ට කලකදී සැපද කලකදී දුකද වෙතියි දතයුතුය. ඇත්ආදී තිරිසන් ගතිකයන්ටද ලැබේමය.
**තත්‍ර** ඒ කර්ම තුනෙහි, **තස්ස පහානාය යා චෙතනා** එය නැතිකිරීම පිණිස මාර්ගවේතනාව කර්ම වී මාර්ග චේතනා වඩා පවිත්‍ර ධර්මයක් නම් නැත. මෙය කර්මචතුෂ්කයට පැමිණ දොළොස් කුසල චේතනා කණ්හනම් වේ. ත්‍රෛභූමක කුසල චේතනා වන්ට සුක්ක නම්වේ. මාර්ගචේතනාව අකණ්හ අසුක්කයයි කියැවිණ.
**ලභෙය්‍යාහං භන්තෙ** අනෛර්යාණික පියාපත් යොදා ආත්මවිඩාවට පත්ව සුක්ඛ නදී තෙර බොහෝ කලෙකින් නහන්නෙමියි පෙරළෙමින් මෙන් බොල් කොටන්නාක් මෙන් කිසි අර්ථයක් සැදුණේ නැත. තමා යෝගයෙහි යෙදෙන්නෙමි මැනවැයි සිතා මෙසේ කීය. ඉක්බිති භාග්‍යවතුන් වහන්සේ ඛන්‍ධකයෙහි කිසියම් තීර්ථක පරිවාසයක් පනවනලද්දේද පෙර යම් අන්‍යතීර්ථක වුවකු මේ සසුනෙහි උපසම්පදා වියයුතුයයි අපේක්ෂා කරමි. ස්වාමීනි ඒ මම සංඝයා වෙත සිව්මසක් පරිවාසය අයැද සිටිමි ආදී ක්‍රමයෙන් සමාදන්ව වාසය කරයි. ඒ සඳහා **යොඛොසෙනිය අඤ්ඤතිත්‍ථිය පුබ්බො** යනාදිය කීය.
එහි **පබ්බජ්ජං **යන වචනයෙහි සිළිටිබව නිසා කියනලදී. පරිවාසයෙහි නොවැසම පැවිද්ද ලබයි. උපසම්පදාපේක්ෂක නොකල්හි ගම්වැදීම ආදී අටවත් පුරන්නෙකු විසින් පරිවාසයෙන් විසිය යුතුය. **ආරද්ධචිත්තා **අටවත් පිරීමෙන් තුටු සිත් ඇති මේ මෙහි සංක්ෂේපයයි. විස්තර වශයෙන් මේ තීර්ථක පරිවාසය සමන්ත පාසාදිකා නම් විනය අටුවාවෙහි පබ්බජ්ජා වර්ණනාවෙහි කියන ලද ක්‍රමයෙන් දතයුතුය.
**අපිචමෙත්‍ථ** එසේවුවත් මා විසින් මෙහි, **පුග්ගලවෙමත්තතා** විදිනා පුද්ගල නානත්වය දන්නාලදී. මේ පුද්ගලයා පරිවාසයට සුදුසුය, මොහු පරිවාසයට නුසුදුසුය යයි මෙය මට ප්‍රකටයයි දක්වයි.
ඉන්පසු සෙනිය මෙසේ සිතීය. අහෝ බුද්ධශාසනයෙහි ආශ්චර්යය යම් තැනෙක මෙසේ ගටා කොටා යුතුදේම ගනිත්, අයුතුදේ අත්හැර දමත් ඉන්පසු වඩා සුදුසු තැනැත්තා පැවිද්දට හටගත් උත්සාහ ඇත්තේ, **සචෙභන්තෙ** ආදිය කීය. ඉක්බිති භාග්‍යවතුන් වහන්සේ ඔහුගේ තියුණු ආශාව ඇතිබව දැන සේනිය පරිවාසයට නොසුදුසුයයි වෙනත් භික්‍ෂුවක ඇමතුසේක. ‘භික්‍ෂුව යව, සේනිය නහවා පැවිදිකරවා ගෙන එන්න. හේ එසේ කොට ඔහු පැවිදිකරවා භාග්‍යවතුන් වහන්සේ සමීපයට කැඳවාගෙන ආයේය. භාග්‍යවතුන් වහන්සේ සඟගණ මැද හිඳ උපසම්පදා කළසේක. එහෙයින් කියන ලදී. **අලත්‍ථ ඛො අචෙලො සෙනියො භගවතො සන්තිකෙ පබ්බජ්ජං අලත්‍ථ උපසමපදන්ති.**
**අචිරූපසමපන්නො** යැයි උපසපන්වී නොබෝ කලෙකින්ම, **චුපකට්ඨො** වස්තුකාම ක්ලේශකාමයන් ගෙන්ද කයින්ද සිතින්ද වෙන්වුයේ **අප්පමත්තො** කමටහන්හි සිහිය නොහරින්නේ, **ආතාපී** කායික චෛතසික සංඛ්‍යාතවූ වීර්ය නමැති අව්වෙන් තැවෙන්නේ **පහිතත්තො** කයෙහිද ජීවිතයෙහිද අපේක්ෂානැති බැවින් යවන ලද ආත්ම ඇත්තේ විසුරුවාහළ ආත්මභාව ඇත්තේ, **යස්සත්‍ථාය** යමක් සඳහා **කුලපුත්තා** ආචාර කුලපුත්‍රයෝ **සම්මදෙව** හේතු ඇතිව කරුණු ඇතිවද, **තදනුත්තරං** ඒ අනුත්තර වූ, **බ්‍රහ්මචරිය පරියොසානං** මාර්ග බ්‍රහ්මචරියාවගේ පරියවසානයවු රහත්ඵලය. ඒ සඳහා කුලපුත්‍රයෝ පැවිදිවෙත්. **දිට්ඨෙව ධම්මෙ** මේ අත්බැවෙහිම, **සයං අභිඤ්ඤ සච්ඡිකත්‍වා** තමාගේම ප්‍රඥාවෙන් ප්‍රත්‍යක්ෂ කොට අපරප්‍රත්‍යය දැන යන අර්ථය. **උපසම්පජ්ජවිහාසි** පැමිණ සම්පාදනය කොට විසීය. එසේ වාසයකරන්නේම ජාතිය ගෙවීණ -පෙ- මැනවින් දත්තේය.
මෙසේ ඔහුට ප්‍රත්‍යවේක්ෂණ භූමිය පෙන්වා අර්හත්වය කුළුගන්වා දේශනාව නිමවන්ට **අඤ්ඤතරො ඛොපනායස්මා සෙනියො අරහතං අහොසි** යයි කියන ලදී. එහි **අඤ්ඤතරො** යනු එකෙක් **අරහතං සුහොසි** - රහතුන්ගෙන් භාග්‍යවතුන් වහන්සේගේ ශ්‍රාවකවූ රහතන්වහන්සේගේ ආභ්‍යන්තරිකයෙක් විය යනු මෙහි අභිප්‍රායයි. සෙස්ස සියලු තැන නොගැඹුරු ම වේ.
**එවම්මෙ සුතං** යනු අභය සුත්‍රයයි. එහි අභය යනු ඔහුගේ නමයි **රාජකුමාරො** බිම්බිසාරගේ පුත්‍රයා. **වාදං ආරොපෙහි** දොස් නගව. **නෙරයිකො** නිරයෙහි උපදින්නා. **කප්පට්ඨො** කල්පස්ථායී **අතෙකිච්ඡො** බුදුවරුන් දහසක් විසින්ද පිළියම් කිරීමට නොහැකි. **උග්ගිලිකුං** අන්තදෙක මුදා කියන්ට නොහැක්කේ ගිලීමටවත් එළියට ගැනීමටවත් නොහැකිවිය. **ඔගිලිකුං** ප්‍රශ්න කිරීමෙහි දොස් ඇතිකොට ආපසු ගැනීමට නොහැක්කේ ගිලගැනීමට. ඇතුළට ප්‍රවේශ කිරීමට නොහැකිවිය.
**එවං භන්තෙ** නිගණ්ඨයා මෙසේ සිතීය. ශ්‍රමණ ගෞතම තෙමේ මාගේ සව්වන් බිඳුවා ගනී. මම එක් ප්‍රශ්නයක් නගන්නෙමි නම් මැනවි. යමක් විචාරන ලද්දේ ශ්‍රමණ ගෞතම තෙමේ දණින් නැමී හුන්නේ නැගිට ගැනීමට නොහැකි වන්නේයයි හේ අභයගේ ගෙයින් ගෙනා බත්ඇත්තේ සිනිඳු බොජුන් බුදිනේ බොහෝ ප්‍රශ්න එකතු කොට මෙහි ශ්‍රමණ ගෞතම තෙමේ මෙනම් දොසක් දක්වයි. මෙහි මේ දොසක් දක්වතියි සියල්ල හැරදමා සිව්මසක් ඇවෑමෙන් මේ ප්‍රශ්නය ඇසීමෙහි හෝ විසඳීමෙහි දොසක් දක්වන්ට නොහැකිය. මෙය ඔවට්ටකසාර නමි කවරෙක්නම් මෙය ගෙන ශ්‍රමණ ගෞතමට වාද නගන්නේද. ඉන්පසු අභය රාජකුමාරයා නුවණැත්තේය. ඔහු හැකිවන්නේය. ඔහුට උගන්වාලමියි නිෂ්ඨාවට ගොස් උගන්වාලීය. හේ වාදකිරීමේ කැමැත්ත ඇති බැවින් ඔහුගේ වචනය පිළිගෙන එවං **භන්තෙ** යි කීය.
**අකාලොඛො අජ්ජ** මේ ප්‍රශ්නය සිව්මසෙකින් ගොඩනගනලද්දකි. එහි මෙයගෙන මෙය විසඳන්නේ දිවාභාගය ප්‍රමාණවත් නොවන්නේයයි සිතන්නේ මෙසේත් සිතීය. **සොදානි** හෙට, **අත්තචතුත්‍ථො** කුමක් හෙයින් බොහෝදෙනකු සමග නිමන්ත්‍රණය නොකළේද. ඔහුට මෙසේ සිතිණ. බොහෝ දෙනකු හුන්කල මදක් අලසවනවිට අන් සූත්‍රයක් අන්කරුණක් අන් එබඳු උදාහරණයක් ගෙනවුත් දක්වයි. මෙසේ ඇතිකල්හි කලහයක් හෝ කෝලාහලයක් හෝ වන්නේ ය. එසේවුවත් හුදෙකලාවම ඇරයුම් කරන්නෙමි. මෙසේත් මට අපහසක් ඇතිවන්නේය. මේ අභය තෙමේ භාග්‍යවතුන්වහන්සේ දිනපතා භික්‍ෂුන් සියයක්හෝ ඒ දහසක් සමග හැසිරෙනු දැකත් හුදෙකලාවට ඇරයුම් කරන්නේය. ඔහු මසුරෙක් යැයි මෙසේ දෝෂයක් නොවන්නේයයි තවත් තිදෙනකු සමග තමා සිව්වැනි කොට ඇරයුම් කළේය.
**තනඛෙවත්‍ථ රාජ කුමාර එකංසෙන** රාජකුමාරය මෙහි ප්‍රශ්න නිශ්චය වශයෙන් විසඳීමක් වෙයි. තථාගතයන් වහන්සේ මෙබඳු වචනයක් කියන සේක් විය හැකිය නොකියන සේක්ද විය හැකිය. කියු කරුණින් අර්ථය දැක කියන සේක නොදක්නා සේක් නොකියනසේකැයි අර්ථයි. මෙසේ භාග්‍යවතුන්වහන්සේ නිගණ්ඨයා විසින් සිව්මසකින් ගොතන ලද ප්‍රශ්නය අසනිවාතයෙන් පර්වත කූටය සුනුවිසුණු කරන්නාක් මෙන් එක් වචනයෙකින්ම සුණුවිසුනු කළසේක. **අනස්සුංනිගණ්ඨා** නිගණ්ඨයෝ නැසුණෝය.
**අඞ්කෙ නිසින්තො හොති **කලවාහි හුන්නේ වෙයි. ව්‍යාජහේතු වාදීහු වාදය ගොඩනගමින් කිසියම් ඵලයක් හෝ මලක් හෝ පොතක් ගෙන හිඳගනිති. ඔවුහු තමන්ට ජය ලැබුණුවිට අනෙකා යටපත් කරති. අනෙකාට ජය ලැබුණුකල්හි ගෙඩිය කන්නාක් මෙන්, මල තලාදමන්නාක් මෙන් පොත මේ කියවන්නාක්මෙන් කැලඹීමක් පෙන්වති. මොහු මෙසේ සිතීය. සම්මා සම්බුදු රජාණන් වහන්සේ බට සංග්‍රාම ඇත්තෙකි. පරවාදීන් මථනය කරන්නෙකි. යම් හෙයකින් මට ජය ලැබුණොත් එය කුසලයකි. නොවේනම් දරුවා රිදවා හඬවන්නෙමි. ඉන්පසු බලන්න පින්වත්නි මේ දරුවා හඩයි නැගිටුවවු පසුව දැනගත්තෙමු යි දරුවාගෙන හුන්නේය. භාග්‍යවතුන් වහන්සේ වනාහි රාජකුමාරයාට වඩා සියගුණයෙන් දහස් ගුණයෙන් උතුම් වාදියෙකි. මොහුට මේ දරුවාටම උපමා කොට වාදය බිඳින්නෙමියි සිතා **තං කිං මඤ්ඤසි රාජකුමාර** ආදිය වදාළසේක.
එහි **මුඛෙ ආහෙරය්‍යතා** මුවෙහි තබන්නේ ය. **ආහරෙය්‍යස්‍යාහං** මම ඔහු ඉවතගෙන යන්නෙමි. ආදකෙනෙව ප්‍රථම ප්‍රයෝගයෙන්ම **අභූතං** නොවූ අර්ථය **අතච්ඡං** සත්‍ය නොවු, **අනත්‍ථසංහිතං** අනර්ථ සහිත, වර්ධනයක් නැති **අප්පියා අමනාපා** ප්‍රියනොවුයේ මනාපනොවුයේ. මේ ක්‍රමයෙන්ම සියලු තන්හි අර්ථය දත යුත්තේත්ය.
එහි අප්‍රිය පක්ෂයෙහි පළමුවැනි වචනය නොසොරු සොරුයයිද අදාසයා දාසයයිද, දුෂ්ප්‍රයුක්තනොවු දෙය දුෂ්ප්‍රයුක්තයයිද පැවති තථාගතයන් වහන්සේ එය නොකියන සේක. දෙවැනි වචනය සොරාම සොරායයි ආදීවශයෙන් පැවති. එයද තථාගතයන් වහන්සේ නොකියන සේක. දැන් තෙවැනි වචනය කියන සේක. නොකළ පින් ඇතිබැවින් දුගි දුර්වර්ණ වුයේ අල්පේශාඛ්‍ය වුයේ. මෙහි සිටත් නැවත පිනක් නොකරහිද. දුතියකචිත්තවාරයෙහි කෙසේ සතර අපායෙන් මිදෙන්නේද. මෙසේ මහජනයාගේ අර්ථපිළිගැනීමෙන් (ධර්මය පිළිගැනීමෙන්) අනුශාසනය පිළිගැනීමෙන් කියයුතු වචනය **තත්‍රකාලඤ්ඤ තථාගතො** එහි තුන්වැනි ප්‍රකාශනයෙහි ඒ වචනය ප්‍රකාශකරන කල්හි ඒ ඒ අයුරින් කාලයදන්නේ වෙයි. මහජනයා ග්‍රහණය කරන කාලය දැන ඒ අයුරින් ප්‍රකාශ කෙරේ යන අර්ථයි.
ප්‍රිය පක්ෂයෙහි ප්‍රථම වචනය අස්ථානීය කථානමි. එය එසේ දතයුතුය එක් ගම්වැසි මහලු මිනිසකු නගරයට පැමිණ ආපනශාලාවෙහි සුරාබොන විට ඔහු රවටනු කැමති බොහෝ ධූර්තයෝ ඔහු සතුටු කොට ඔහු සමග සුරා පානය කරන්නාහු මොහුගේ ඇඳුම් පැළඳුම්ද. අත ඇති බඩුද සියල්ල ගන්නෙමුයි සිතා කතිකා කළහ. එක් එක් අත්දුටු කථාවක් කියමු. යමෙක් එය බොරුවක් යයි කීයේද. කියු දෙය නො අදහාද ඔහු දාසයකුකොට ගන්නෙමුයි ඒ මහල්ලාගෙන් ඇසුහ. යහළුව ඔබටද මෙය රිසියෙයි. එසේ වේවා
එක් ධූර්තයෙක් මෙසේකීය. පින්වත. මගේ මවට මා කුසට පැමිණි කල්හි දිවුල් කෑමේ දොළදුකක් ඇතිවිය. ඈ වෙනත් දිවුල් ගෙනෙන්නකු නොලබන්නී මාම යැවුවාය. මම ගොස් ගසට නැගීමට නොහැකිව තමාම තම පාදයෙන් ගෙන මුගුරක් මෙන් ගස මුදුනට විසි කෙළෙමි. ඉක්බිති අත්තෙන් අත්තට පැන ගෙඩි ගෙන ගසින් බසින්නට නොහැකිව ගෙට ගොස් ඉනිමගක් ගෙනවුත් බැස මව සමීපයට ගොස් ඒ ගෙඩි මවට දුනිමි. ඒවා සැළිතරම් විශාලය. ඉන්පසු මගේ මව විත් එක් අසුනක හිඳ ගෙඩි හැටක්ම කනලදී. මා විසින් එක් උකුලකින් ගෙන ආ ගෙඩිවලින් ඉතිරිවූ ගෙඩි කුලසහිත නම් ගම කුඩා මහලු අයට දුන්නාය. අපගේ ගෙය සොළොස් රියන්ය. සෙසු පිරිකර භාණ්ඩ ඉවත්කොට දිවුල් ගෙඩි වලින්ම වහලය දක්වා පුරවන ලදි. ඉන් ඉතිරිවු ගෙඩි ගෙන දොරකඩ ගොඩගැසූහ. එය අසුරියන් උස පර්වතයක් මෙන් විය. කිමෙක්ද මෙබන්දක් ඔබට ඇදහිය හැකිද?
ගැමි මහල්ලා නිහඬව හිඳ සියලු කථා අවසන විමසන ලදුයේ මෙසේ කීය. මිතුරනි මෙසේ වන්නේය. රට මහත්ය. මහත්බව නිසා ඇඳහිය හැකියි. ඔහු කියූ පරිද්දෙන්ම සෙස්සන් විසින්ද එබඳුම වූ නිෂ්කාරණ කතා කියුකල්හි මෙසේ කීය. මිතුරනි. මගේ කථාවද අසනු ඔබගේ පමණක් කුල මහා කුල නෙවෙයි. අපගේ කුලයත් මහාකුලයකි. අපගේ අනිකුත් කෙත් අතර ඉඹුල්කෙත වඩා විශාලය. මෙහි නොයෙක් සිය දහස් ගණන් වපසරිය ඇති කෙත මැද එක් මහා ඉඹුල් ගසක් ඇත. අසූරියනක් උසය. එහි අතු පහක් තිබේ. ඒ අතර ඉතිරි අතුවල ගෙඩි හට නො ගත්තේය. පෙරදිග අත්තෙහි මහා සැළියක තරම් එක් ගෙඩියක් විය. එහි පැති හයක්විය. පැති හයෙහි එක් පැත්තක පුළුන් කැටි හයක් පිපිණ. මම රැවුලකපා නා විලවුන් ගල්වා කෙතට ගොස් ඒ ඉඹුල් කැටි පිපී තිබෙනු දැක සිටගෙනම අත දිගු කොට අල්ලා ගතිමි. ඒ පුළුන් කැටි ශක්ති සම්පන්න දාසයෝ හය දෙනෙක් වූහ. ඒ සියල්ලෝ මා තනිකොට පළාගියහ. මෙපමණ කලක් ඔවුන් නොදකිමි. අද දිටිමි. ඒ මිනිස්සු ඔබලාය. උඹ නන්ද, උඹ පුණ්ණ, උඹ වඩ්ඪමාන, උඹ ඡන්ත, උඹ මංගල උඹ සෙට්ඨියයි නැගිට නැගිට හිඳගෙන හුන් ඔවුන්ගේ කෙහෙවලු වලින් අල්ලා ගෙන සිටියේය. ඔවුහු අප දාසයෝ නොවෙමුයි කීමට පවා නොහැකිවූහ. ඉක්බිති ඔවුන් ඇදගෙන විනිශ්චය ශාලාවට පමුණුවා ලකුණු තබා දිවි ඇතිතෙක් දාසයන් කොට පරිභෝග කළේය. තථාගතයන් වහන්සේ මෙබඳු කථා නොකියති.
දෙවැනි වචනය ආමිෂ ලබා ගැනීම සඳහා චාටු කම්‍යතාවයි. දවසකින් හෝ නානාප්‍රකාර වූ අනුන්ගේ ස්තුති කථාද, චෝරකථා, රාජකථා ආදී ආකාරයෙන් පැවති තිරච්ඡාන කථාද තථාගතයන් වහන්සේ නොකියති. තෙවැනි වචනය ආරිය සත්‍ය නිඃශ්‍රිත කථාය. එය අවුරුදු සියයක් ඇසුවද නුවණැත්තෝ තෘප්තියට නොපැමිණෙති. මෙසේ තථාගතයන් වහන්සේ සියලු අප්‍රිය වචන කථා නොකරති. ප්‍රියවචනද කථා නොකරති. තෙවැන්න තෙවැන්න මයැයි කියයුතු අවස්ථාව නො ඉක්මවා කියති. එහි තෙවැනි අප්‍රිය වචනය සඳහා යට දහරකුමාර උපමාව ආයේයැයි දතයුතුය.
**උදාහුඨානසොචෙතං** නැතහොත් ඨානුප්පත්තිඤාණ යෙන් එකෙණෙහිම එය තථාගතයන් වහන්සේට වැටහේදැයි අසයි. **සඤ්ඤතො** දත්, පෙනුණු, ප්‍රකට **ධම්මධාතූ** ධර්මස්වභාවය, සර්වඥතාඥනයට මේ සමවචනයෙකි. එය භාග්‍යවතුන් වහන්සේ විසින් හොඳින් ප්‍රතිවේධ කරණ ලදී. උන්වහන්සේගේ අතපත්ය. ඒ නිසා උන්වහන්සේ යම්දෙයක් කැමති වන සේක්ද එය එකෙණෙහිම වැටහේ. සෙස්ස සියලු තැන නොගැඹුරුමය. මේ ධර්ම දේශනාව නෙය්‍ය පුද්ගල වශයෙන් අවස් කරන ලද්දේය.
**එවම්මෙසුතං** යනු බහුවෙදනීය සුත්‍රයයි. **තත්‍ථ පඤ්චකඞ්ගො ථපති** පංචකඞ්ග යනු ඔහුගේ නමයි. වෑපොරෝ කණිනහුල් මුගුරු කළුනුල් නැළිය යන අංග යන්ගෙන් යුත් බැවින් ද ඔහු පංචඞ්ගයයි ප්‍රකට විය. ථපති වඩුදෙටුවා **උදායී** පණ්ඩිත උදායී තෙරණුවෝ
**පරියායං** කරණ ආනන්ද ද්වෙපානන්‍ද ද්වෙපි ආනන්‍ද - ආනන්ද දෙකක් - **පරියායෙන** කරුණින් මෙහිද කායික චෛතසික වශයෙන් දෙක දතයුතුය. සුඛා ආදී වශයෙන් තුනකි. ඉන්‍ද්‍රිය වශයෙන් සුබීන්‍ද්‍රිය ආදි කොට ඇති පස, ද්වාර වශයෙන් චක්‍ඛුසම්ඵස්සජා ආදී කොට ඇති සය, උපවිචාර වශයෙන් ඇසින් රූපයක් දැක සොම්නස දනවන රූපයක් ළඟ හැසිරේය ආදී වූ දහඅට, ගෙහසිත සොම්නස් සය. ගෙහසිත උපේක්ෂා සය නෛෂ්ක්‍රම්‍යසිත උපේක්ෂ සය. යන තිස්හය අතීතයෙහි තිස්හයක්ද, අනාගතයෙහි තිස්හයක්ද, වර්තමානයෙහි තිස්හයක්ද, යනුවෙන් එකසිය අටක්වූ වේදනාව දතයුතුය.
**පඤ්ච බොඉමෙ ආනන්‍ද කාමගුණා** මෙය තනි ගැළපීමයි. එපමණක් නොව දෙකක් ආදිකොට ඇති වේදනාවෝ භාග්‍යවතුන් වහන්සේ විසින් පනවන ලදහ. පිළිවෙළින් එක් වේදනාවක්ද කියන ලදී. එය දක්වන්නේ පඤ්චකඞග වඩුදෙටුවාගේ වාදයට උපස්තම්භවීමට මේ දේශනාව ආරම්භ කළස්ත.
**අභික්කන්තතරං** සුන්දර තර **පණීතතරං** ප්‍රණීතතර මෙහිද චතුර්ථධ්‍යනයෙහි පටන් අදුක්ඛමසුක වේදනාවයි. එයද ප්‍රණිතාර්ථයෙන් සුඛ යයි කියන ලදී. නිරෝධය අවෙදයිත සුඛ වශයෙන් සුඛ නම් වීය. පංචකාම ගුණ වශයෙන් ද අටසමවත් වශයෙන්ද උපන් සුඛය වෙදයිත සුඛ නම් නිරෝධය අවේදයිත සුඛ නම් මෙසේ වේදයිත සුඛය වෙදයිත සුඛ නමි, නිරෝධය අවේදයිත සුඛ නමි මෙසේ වෙදයිත සුඛය හෝ වේවා අවේදයිත සුඛය හෝ වේවා නිදුක් බැවින් සුඛාර්ථයෙන් එකම සුඛයම උපන.
**යත්‍ථයත්‍ථ** යම් යම් තැනක **සුඛං උපලබ්භති** වේදයිත සුබය හෝ අවේදයිත සුබය හෝ ලබයි. **තනතං තථාගතො සුඛස්මිං යෙව පඤ්ඤාපෙති** ඒ සියල්ල තථාගතයන් වහන්සේ නිදුක් බැව් සැපයෙහිම පනවනස්ක. මෙහිදී භාග්‍යවතුන් වහන්සේ නිරෝධ සමාපත්තිය ශීර්ෂ කොට නෙය්‍යපුද්ගල වශයෙන් අර්හත්වය කුළුගන්වා දේශනාව නිමැවුසේක.
**එවම්මෙසුතං **යනු අපණ්ණක සුත්‍රයයි. එහි **චාරිකං** අතුරිත චාරිකාවය
**අත්‍ථි පන වො ගහපතියොයි** කුමක් නිසා ඇසුද ඒ ගම කැලෑවට ඇතුළුවන තන්හි පිහිටියේය. නොයෙක් ආකාර මහණ බමුණෝ දිවාකල මග ගොස් සවස වසනු පිණිස ඒ ගමට එති ඒ මිනිස්සු ඔවුන්ට ඇඳපුටු අතුරා පාදොවා තෙත පිසදා කැප පැන් ආදිය දී දෙවැනි දවසෙහි පවරා දන් දෙති. ඔවුහු පහන් සිතින් ඔවුන් සමග පිළිසඳර කථාකරමින් මෙසේ කියත්. ගෘහපතිවරුනි, ඔබලා විසින් කිසියම් දර්ශනයක් ගන්නා ලද්දේද නැත ස්වාමීනි ගෘහපතියෙනි දර්ශනයක් නැතිව ලෝකය ඉදිරියට ගෙනයනු නොලැබේ. එක් දර්ශනයක් කැමතිවී කමා කොට ගන්ට වටී ලෝකය ශාස්වතය යන දර්ශනය ගන්නැයි කියා ගියාහුය. පසුදිනෙක තවත් අය පැමිණියහ. ඔවුහුද එසේම ඇසූහ. ඔවුහු ස්වාමීනි පසුගිය දිනවල ඔබ වැනිවූ ශ්‍රමණ බ්‍රාහ්මණ යෝ පැමිණ ලෝකය ශාස්වතය යන දර්ශනය මේ දර්ශනය අප ලවා ගන්වා ගියහුයයි දැන්වූහ. මෝඩයෝ කුමක් දනිත්ද මේ ලෝකය බිඳෙයි උච්ඡේද දර්ශනය ගනුවයි ඔවුහුද උච්ඡේද දර්ශනය ගන්වා ගියාහුය. මේ උපායෙන් තවත් අය එකවච්සස්සත වාදයද, තවත් අය අන්තානන්තවාදයද තවත් අය අමරාවික්ඛෙප විවාදය දැයි දෙසැටක් මිසදිටු උගන්වා ලුහ. ඔවුහු එක් දෘෂ්ටියකවත් පිහිටා සිටීමට නොහැකි වූහ. සියලු දෙනට පසුව භාග්‍යවතුන් වහන්සේ වැඩිසේක. උන්වහන්සේ ඔවුන්ට හිතපිණිස විචාරන සේක් **අත්‍ථිපන වො ගහපතයො** ආදිය වදාළසේක. එහි **ආකාරවතී** කරුණු සහිත සහේතුක **අපණ්ණකො** නොවිරුදු දෙමගක නොයන නිශ්චිතව ගන්නා පුද්ගලයා
**නත්‍ථි දින්නං** ආදී දසවත්‍ථුක මිච්ඡාදිට්ඨියයි. යට සාලෙය්‍යක සූත්‍රයෙහි විස්තර කරන ලදී. එසේම එයට ප්‍රතිවිරුද්ධවුයේ සම්මා දිට්ඨියයි.
**නෙක්ඛම්මෙ ආනිසංසං** යමක් ඒ අකුසලයෙන් නික්මුණු බවෙහි ආනිසංසයයි යමෙක් පවිත්‍රපක්ෂ වේද විශුද්ධ පක්ෂ වේද එය නොදකිත් යන අර්ථයි. **අසද්ධම්ම සඤ්ඤත්ති** නොවු විරූධර්ම හඳුන්වාදීම. **අත්තානං උක්කංසෙති** මාහැර තමාගේ දර්ශනය අන්‍යයන් ලවා ගැන්වීමට හැක්කේ අන් කවරෙක්දැයි තමා ඔසවා තබයි. **පරංවම්හෙති** මෙපමණක් ජනයා අතරේ එකෙක්වත් තමාගේ දර්ශනය අනුන්ලවා ගන්වන්ට නොහැක්කේ යයි මෙසේ අනෙකා යටට දමයි. පුබ්බෙව ඛොපන පෙර මිථ්‍යා දර්ශනය ගන්නහුගේ සුසිල්වත්බව හීන වුයේ වෙයි. දුසිල්බව එළඹ සිටියේ වෙයි. **එවමස්සිමෙ** මෙසේ මොහුට සිතෙයි. මේ මිථ්‍යාදෘෂ්ටි ආදීහු නැවත නැවත සත් වරක් ඉපදීම් වශයෙන් ඒ මිථ්‍යාදෘෂ්ටි ප්‍රත්‍යයෝය නොයෙක් පාපී අකුශල ධර්ම උපදී නම්වේ.
**තත්‍ර** ඒ ශ්‍රමණ බ්‍රාහ්මණයන්ගේ ලබ්ධිවල **කලිග්ගහො** පරාජය ගැනීම **දුස්සමත්තො සමාදිණ්ණො** නොගතහැකි ස්පර්ශ කළ නොහැකි එකං **සමථරිත්‍වා තිට්ඨති** එක් අන්තයක් එක් කොටසක් තමාගේ වාදයට පතුරුවා අභිබවා සිටී. **සචෙ ඛො නත්‍ථි පරලොකො** මෙසේ ඇතිකල්හිම සුවපත්බව ගෙනදෙන්නේ වෙයි. **රිඤ්චති** අත්හරියි.
**සද්ධම්මසඤ්ඤං** සිදුවු දේ හඳුන්වාදීම
**කටග්ගාහො** ජයග්‍රහණය **සුසමන්තො සමා දිණ්ණො **මනාව ගනු ලැබුයේ මනාව ස්පර්ශකරන ලදුයේ **උබයංසමවිරිත්‍වා තිට්ඨති** උභයාන්තය, උභය කොට්ඨාසය ස්වකීය වාදයද පරවාදයද පතුරුවා අභිබවා සිටී. **සචෙඛො අත්‍ථිපරලොකො** මෙසේ ඇති කල්හිද යම්හෙයකින් නැත්නම්. එසේ ඇති කල්හිද සුවපත්බව ගෙන දෙයි. අනුන්ගෙන් ද ඒකාංශ උභයාංශයන්හි මේ ක්‍රමයෙන්ම අර්ථය දතයුතුය. **කරොතො** තම අතින් කරන්නහුම
**කාරයතො** අණ දී කරවන්නහුට. **ඡින්‍දතො** අනුන්ගේ අත්අදිය සිඳින්නහුම, **පචතො** දණ්ඩෙන්. පෙළන්නහුට තර්ජනය කරන්නහුට හෝ **සොචයතො** අනුන්ගේ බඩුගෙනයාම් ආදියෙන් ඇතිවන ශෝකය, තමාම කරන්නහුටද අනුන්ලවා කරවන්නහුටද, **කිලමයතො** ආහාර නොගෙන සිටීම බන්ධනාගාර ප්‍රවේශය ආදියෙන් තමා වෙහෙසන්නහුට ද අනුන් ලවා වෙහෙස කරවන්නහුට. **ඵන්‍දතො ඵන්‍දපයතො** අන්‍යයා පනින පනින විට බඳින කල්හි තමාද පනින්නහුටද අනුන් ලවා පන්න වන්නහුටද. **පාණමතිපාතයතො **පණ නසන්නහුටද නසවන්නහුටද මෙසේ සියලු තැන කාරණකාරණ වශයෙන්ම අර්ථ දත යුතුය.
**සන්‍ධි** ගෘහසන්ධිය. **නිල්ලොපං** මහා කොල්ලකෑමක් **එකාගාරිකං** එක් ගෙයක්ම වටකොට කොල්ලකෑම **පරිපන්‍ථෙ** පැමිණි පැමිණියවුන් කපනු පිණිස මාර්ගයෙහි සිටින්නහුට **කරොතො න කරීයතිපාපං** කිසියම් පාපයක් කරමියි හැඟීමෙන් කරන්නහුද පාපයක් නොකරයි. පාපයක් නැත සත්වයෝ වනාහි කරමුයි මෙසේ හැඟීම් ඇත්තෝ වෙති. යන අර්ථයි. **ඛුරපරියන්තෙන** දැලිපිහි තලයක් හා සමාන තලයකින් හෝ දැලිපිහිතලයෙන් හෝ **එකමංසබලං** එක්මස් රැසක් **පුඤ්ජං** එයටම සමාන වචනයකි. **තතො නිදානං** එක්මස් රැසක් කිරීමේ හේතුව දකුණු තෙර මිනිස්සු කර්කශය දරුණුය. ඔවුන් සඳහා **හනන්තො** ආදිය කියන ලදී. උතුරු තෙර ශ්‍රද්ධා ඇත්තෝවෙති. පහන්වූවෝය. බුද්ධමාමකයෝය. ධර්ම මාමකයෝය සංඝමාමකයෝය. ඔවුන් සඳහා **දදන්තො** ආදිය කියන ලදී.
එහි **යජන්තො** මහායාගය කරන්නේ **දමෙන** ඉන්‍ද්‍රිය දමනයෙන් උපොසථ කර්මයෙන් සංයමෙන සීල සංයමයෙන් **සච්චවාවෙන** සත්‍ය වචනයෙන් **ආගමො** පැමිණීම වෙතියි අර්ථයි. සෑම අයුරින්ම පව්පින් කිරීමම ප්‍රතික්ෂේප කරති. ශුක්ල පක්ෂයෙහිද කියුක්‍රමයෙන් දත යුතුය. මෙහි සෙස්ස පෙරවාරයෙහි කියනලද පරිදිවේ.
**තත්‍ථිහෙතු නත්‍ථි පච්චයො** මෙහි පච්චයො යනු හේතු අර්ථයෙහි වචනයකි. දෙකින්ම විද්‍යාමානවූ දෙයම කාය දුශ්චරිත ආදි සංකිලේස හේතුවද කාය සුචරිතාදිය විසුද්ධිහේතුවද ප්‍රතික්ෂේප කරති. **නන්‍ථිබලං නන්‍ථි විරියං නත්‍ථි පුරිසත්‍ථාමො නත්‍ථි පුරිස පරක්කමො** සත්ත්වයන් කිළිටි කිරීමට හෝ පිරිසිදු කිරීම හෝ බලය හෝ වීර්යය හෝ පුරුෂයෙකු විසින් කළයුතු පුරුෂ ශක්තියක් හෝ පුරුෂපරාක්‍රමයක් හෝ නැත.
**සබ්බෙසත්තා** ඔටුවෝ ගොන්නු කොටළුවෝ ආදීවු සියලු සතුන් දක්වති. සබ්බෙපාණා එක්ඉන්‍ද්‍රියයක් ඇති ප්‍රාණියා, ඉන්‍ද්‍රිය දෙකක් ඇති ප්‍රාණියා ආදිවශයෙන් කියති. සබ්බෙභූතා අණ්ඩ කෝෂ වස්තිකෝෂවල ඇතිවූවන් සඳහා කියති. **සබ්බෙජීවා** සහල් යව තිරිඟු ආදිය සඳහා කියත්. ඒ අතර වේවා වැඩෙන බැවින් ජීවසංඥාව ඇත්තෝය. **අවසා අබලා අවිරියා** ඔවුන්ට තමන්ගේ වසඟත්වක් හෝ බලයක් හෝ වීර්යයක් නැත **නියති සඞ්ගති භාව පරිණතා** මෙහි නීය්‍යති නියති සංයති යනු සත්ව ජාතීන් සය ගේ ඒ ඒ තැන ගමන් කිරීම. **භාවො** යනු ස්වභාවයයි. මෙසේ නියතියෙන්ද සංගතියෙන්ද ස්වභාවයෙන්ද පරිණතවූවාහු නානාප්‍රකාර බවට පත්වූවාහුය. යමකින් එසේ විය යුතු නම් එසේම වෙයි. යමකින් නොවිය යුතුනම් එය නොවේ යයි දක්වයි. **ඡස්සෙවාගි ජාතිසු** ඒ සත්ව ජාතීන්හි සිට සැපද දුකද විඳගනිති. අන් සුඛ දුක්ඛ භූමියක් නැතැයි දක්වති.
එහිද අභිජාතිනම් කණ්හ සත්ව වර්ග, නලසත්ව වර්ග, ලෝහිත සත්ව වර්ග, හලිද්ද සත්ව වර්ග, සුක්ක සත්ව වර්ග. පරමසුක්ක සත්ව වර්ග යනුවෙන් එහි පක්ෂීන් මරන්නා ඌරන් මරන්නා, වැද්දා, මසුන් මරන්නා, සොරා, සොරුන්මරන්නා. මොවුන් හෝ අන් කිසි කෙනෙක්වෙත්ද, කෘෘර කර්මාන්ත ඇත්තෝ වෙත්ද මේ කණ්හාභිරතිනමී භික්‍ෂූහු නිලාභිජාතියයි කියති. ඔවුහු සිව්පසයෙහි කටු බහා අනුභව කරති. **හික්‍ඛුව කණ්ටක වුත්ති කො** මෙය වනාහි ඔවුන්ගේ පාළියෙහි එන ආකාරයයි. නැතහොත් කටුක පිළිවෙත් ඇත්තාහු මෙනම් වෙති. ඇතැම්හු පැවිද්දෝයයි කියති. ශ්‍රමණයෝ කටුක පිළිවෙත් ඇත්තෝය යන්න එහි පාළියයි. ලොහිතාභිජාති නම් නිගණ්ඨයෝ ය. එක් සළුවක් ඇත්තෝ යයි කියති. මොවුහු පළමුකී වර්ගදෙකින් වඩාත් සුදුසුය. ගිහියෝ නිර්වස්ත්‍ර ශ්‍රාවකයෝය. හලිද්දා ජාතියයි කියති. මෙසේ තමන්ගේ ප්‍රත්‍යදායකයන් නිගණ්ඨයන් විසින්ද ජ්‍යෙෂ්ඨතර කරත්. නන්ද වච්ඡ සංකිච්ච මේ සුක්කාභිජාති යයි කියති. ඔවුහු පළමුකී සතර වර්ගයන් හි වඩා සුදුවුවෝය. ආජීවකයන් පරම සුක්කාභිජාතියයි කියති. ඔවුහු සියල්ලන්ට වඩා සුදුය.
මෙහි සියලු සත්වයෝ පළමු කොට පක්ෂීන් මරන්නෝ ආදීහු වෙති. ඉන් පිරිසිදු වන්නෝ ශාක්‍ය ශ්‍රමණයෝ වෙති. ඉන් පසු පිරිසිදුවන්නෝ නිගණ්ඨයෝය. ඉන් පසු ආජීවක ශ්‍රාවකයෝය. ඉන්පසු නන්ද ආදීහුය. ඉන්පසු ආජීවකයෝය. මෙය ඔවුන්ගේ ලබ්ධියයි ශුක්ල පක්ෂය කියන ලද විරුද්ධාර්ථයෙන් දතයුතුය. මෙහිද සෙස්ස පළමුවර කියන ලද පරිදිවේ.
මේ තුන් දෘෂ්ටීන් අතර නාස්තික දෘෂ්ටිය විපාකය ප්‍රතික්ෂේප කරයි. අක්‍රිය දෘෂ්ටිය කර්මය ප්‍රතික්ෂේප කරයි අහේතුක දෘෂ්ටිය දෙකම ප්‍රතික්ෂේපකරයි. මෙහි කර්මය ප්‍රතික්ෂේප කරන්නහු විසින් ද විපාකය ප්‍රතික්ෂේපිතය. විපාකය ප්‍රතික්ෂේප කරන්නහු විසින් ද කර්මය හා විපාකය යන දෙකම ප්‍රතික්ෂේප කරන්නෝ වෙති. යම් කෙනෙක් ඔවුන්ගේ ලබ්ධිය ගෙන රාත්‍රි ස්ථානයෙහි දිවාස්ථානයෙහි හිඳ සජ්ඣානයකරත්ද, විමසා බලත්ද ඔවුන්ට දුන්දෙයෙහි විපාක නැත. යාගකළ දෙයෙහි විපාක නැත. කරන්නා නොකරනු ලබයි. පාපයක් නැත. හේතුවක් නැති ප්‍රත්‍යයක් නැතැයි එහිදී මිථ්‍යාසතිය පිහිටයි. සිත එකඟවෙයි. ජවනසිත් දුවයි. ප්‍රථම ජවනයෙහිද ප්‍රතිකාර කළ හැක්කෝ වෙති. දෙවැන්න ආදියෙහිද එසේය. සත්වැන්නෙහි බුදුවරුන් විසින් වුවද ප්‍රතිකාර කළ නොහැකිය. නොනවතින්නෝය. අරිටු කටු හා සමානය.
එහි යමෙක් එක් දර්ශනයකට බසී. යමෙක් දෙකකට බසී. යමෙක් තුනක බසී. එකකට බැස්සත් දෙකතුනකට බැස්සත් නියත මිථ්‍යාදෘෂ්ටිකයෙක්ම වෙයි. පත්වූ තැනැත්තා ස්වර්ග මාර්ගයෙහි හැසිරීමටද මෝක්ෂ මාර්ගයෙහි හැසිරීමටද නුසුදුසුය. ඒ ආත්ම භාවයට අනතුරුව ස්වර්ගයට යාමටද නුසුදුසුය. මෝක්ෂය ගැන කියනුම කවරේද වටකණුවා නමැති මේ සත්වයා පොළොව රකින්නෙකි. ඔහු එක් අත්බැවකදි නියත වේද නැතහොත් අන් අත් බවකදී නියත වේද? එක් අත්බැවකදීම නියතවෙයි. ආසේවන වශයෙන් භවාන්තරයෙහිද ඒ ඒ දෘෂ්ටිය කැමති වේමය. මෙබඳු පුද්ගලයකුට බෙහෙවින් භවයෙන් නැගිටීමක් නම් නැත.
**නත්‍ථි සබ්බසො ආරුප්පා **අරූප බ්‍රහ්ම ලෝකයක් සර්වාකාරයෙන්ම නැත. **මනොමයා** ධ්‍යාන සිතින් හටගත් සඤ්ඤමයා අරූපධ්‍යාන සංඥාවෙන් සඤ්ඤාමය, **රූපනංයෙව නිබ්බිදාය විරාගාය නිරෝධාය පටිපන්තො හොති** මොහු ලාභී හෝ වෙයි තාර්කියෙක් හෝ වෙයි. ලාභී නම් රූපාවචරධ්‍යාන ලාභී, ඔහු රූපාවචරයෙහි සැකයක් නැත. අරූපාවචර ලෝකයෙහි ඇත. ඒ මම අරූපාවචර ඇතැයි කියන්නවුන්ටද, නැතැයි කියන්නවුන්ටද සවන් දෙමි. ඇතැ නැත යන්න නොදනිමි. චතුර්ථධ්‍යාන පදනම් කොට අරූපාවචරධ්‍යානය උපදවන්නෙමි. යම්හෙයකින් අරූප ලෝක ඇත්නම් එහි උපදින්නෙමි. යම්හෙයකින් නැත්නම් රූපාවචර බ්‍රහ්මලෝකයෙහි උපදින්නෙමි එසේ මට අපණ්ණක ධමය අපණ්ණකව අවිරුද්ධවම වන්නේය. එසේ පිළිපදියි. තාර්කිකයා වනාහි නොලැබූ ධ්‍යාන ඇත්තේ වෙයි. ඔහුටද රූපධ්‍යානයෙහි සැකයක් නැත. අරූප ලෝකයෙහි සැකයක් ඇත. ඒ මම අරූප ලෝකයක් ඇතැයි කියන්න වුන්ටද, නැතැයි කියන්නවුන්ටද සවන්දෙමි. ඇත නැත යන්න නොදනිමි. කියුණු පිරියම් කොට චතුර්ථ ධ්‍යානය උපදවා එය පදනම් කොට අරූපාවචර ධ්‍යානය උපදවන්නෙමි. යම්හෙයකින් අරූපාවචර ලෝකයක් ඇත්නම් එහි උපදින්නෙමි. යම්හෙයකින් නැත්නම් රූපාවචර බ්‍රහ්ම ලෝකයෙහි උපදින්නෙමි. මෙසේ මට අපණ්ණක ධර්මය අපණ්ණකවද අවිරුදධ වන්නේ නම්. එසේ පිළිපදී
**භවනිරොධො** නම් නිර්වාණයයි **සරාගාය සන්තිකෙ** රාගවශයෙන් සංසාරයෙහි ඇලෙන්නහුගේ සමීපයෙහි. **සංයොගාය** තෘෂ්ණාවශයෙන් යෙදීම පිණිස. **අභිනන්‍දනාය** තෘෂ්ණා දෘෂ්ටි වශයෙන් සතුටු වීම පිණිස, **පටිපන්නො හොති **මොහුද ලාභී හෝ වෙයි තාර්කිකයෙක් හෝ වෙයි. ලාභී නම් අෂ්ට සමාපත්තිලාභී. ඔහුට අරූපාවචර ලෝකයෙහි සැකයක් නැත. නිර්වාණයෙහි සැකයක් ඇත. ඒ මම නිරෝධයක් ඇතැයිද නැතැයිද අසමි. තෙමේ නොදනි, සමාපත්තිය පාදක කොට විදර්ශනාව වඩන්නෙමි. යම්හෙයකින් නිරෝධයක් වේනම් රහත් බවට පැමිණ පිරිනිවන් පාන්නෙමි. එසේ නොවන්නේනම් අරූප ලෝකයෙහි උපදින්නෙමියි මෙසේ පිළිපදියි. තාර්කිකයා වනාහි එක් සමාපත්තියකවත් ලාහියෙක් නොවේ. අරූප ලෝකයෙහි ඔහුට සැකයක් ඇත. භවනිරෝධයෙහි සැකයක් ඇත. ඒ මම නිරෝධයක් ඇතැයිද නැතැයිද අසමි. තෙමේ නොදනී. කිසුණු පිරියම් කොට අෂ්ට සමාපත්ති උපදවා සමාපත්තියට පාදකවු විදර්ශනාව වඩන්නෙමි. ඉදින් නිරෝධයක් වන්නේනම් රහත්බවට පත්ව පිරිනිවන් පාන්නෙමි. නොවන්නේ නම් අරූපලෝකයෙහි උපදින්නෙමියි එසේ පිළිපදී. මෙහිදී මෙසේ කීය. **අත්‍ථිදින්නං ති ආදිනි තාව අපණ්ණකාති භවන්තු නත්‍ථිදින්නංති ආදිනි පන කථං අපණ්ණකානිති **ග්‍රහණ වශයෙන් ඒවා වනාහි අපණ්ණක අපණ්ණකයැයි ගනුලැබු බැවින් අපණ්ණක නම් විය.
**චත්තාරොවෙ** මෙය හුදු ගැළපීමයි. නාස්තිකවාදය, අක්‍රියවාදය, අහේතුක වාදය අරූප ලෝකයක් නැත නිරෝධයක් නැතැයි මෙසේ කියන්නෝද යන දෙදෙනාද යන මේ පස් පුඟුලෝ ද යව තුන් පුඟුලෝද වෙති. අස්තිකවාද ආදිය පසකි. එක් සිව්වැනි පුද්ගලයෙක්ද වෙයි. මේ අර්ථය දැක්වීම පිණිස භාග්‍යවතුන් වහන්සේ මේ ධර්ම දේශනාව ආරම්භ කළසේක. එහි සියල්ල අර්ථ වශයෙන් නොගැඹුරුමය.
භික්ඛු වර්ගය
**එවම්මෙසුතං **යනු අම්බලට්ඨික රාහුලොවාද සුත්‍රයයි. එහි **අම්බලට්ඨිකායං විහරති** වෙළුවන විහාර ප්‍රත්‍යන්තයෙහි පධානසර කොටසෙහි විවේක කාමීන්ගේ වාසය පිණිස කරවනලද අම්බලට්ඨික නමින් යුතු ප්‍රාසාදයෙහි විවේකය විඳිමින් වාසය කරන සේක. කණ්ටක නමැත්තා උපන්කල පටන් තීක්ෂ්ණය. මෙසේම මේ ආයුෂ්මත් තෙමේද සත්වයස් සාමණේර කල්හිම විවේකය විඳිමින් එහි වාසය කළේය. **පටිසල්ලානා වුට්ඨිතො **ඵලසමාපත්තියෙන් නැගිට, **ආසනං **මෙහි ස්වභාවයෙන්ම පැනවු අසුන් ඇත. එය ගසාදමා තැබීය **උදකධානෙ** දියබඳුනෙහි **උදකට්ඨානෙ** - දිය තබන තැන යනුවෙන්ද පාඨයක් ඇත.
**ආයස්මන්තං රාහුලං ආමන්තොසි** අවවාද දෙනු පිණිස ඇමතූසේක. භාග්‍යවතුන් වහන්සේ විසින් රාහුල තෙරුන්ට බොහෝ ධර්මදේශනා පවත්වන ලදී. සාමණේර ප්‍රශ්න තෙරුන්ටම කියන ලද ඒවාය. එසේම රාහුලසංයුක්තය, රාහුලොවාද සූත්‍රය. චුල්ලරාහුලොවාද සුත්‍රය මේ අම්බලට්ඨික රාහුලොවාද සුත්‍රය යනුවෙන්
මේ ආයුෂ්මත් තෙමේ සත් වයස් කල්හි භාග්‍යවතුන් වහන්සේ සිවුරු කොණින් ගෙන ශ්‍රමණයන් වහන්ස මට දායාද දෙනු මැනවැයි දායාද ඉල්ලමින් භාග්‍යවතුන් වහන්සේ ධම්ම සේනාපති සාරිපුත්ත තෙරුන්වෙත පමුණුවා පැවිදි කරන ලද්දේය. ඉක්බිති භාග්‍යවතුන් වහන්සේ කුඩාදරුවෝ නම් යුතුදේත් අයුතුදේත් කියති. මොහුට අවවාද දෙමියි රාහුල කුමරුන් ඇමතුසේක. රාහුල ශ්‍රමණයකු විසින් තිරිසන් කතා කීම නොවටී ඔබ කියනවානම් මෙබඳු කථාවක් කරන්න. සම්බුදුවරුන් විසින් අත් නොහරනා ලද දස ප්‍රශ්න, පනස්පස් විසඳුම් එක් ප්‍රශ්නය. එක් උද්දේශය එක් ව්‍යාකරණය. එකනම් කිම. සියලු සත්වයෝ ආහාරය නිසා පවතින්නෝය. -පෙ- දහය නම් කිම. දස අංගයන්ගෙන් යුත් රහතන් වහන්සේයයි කියනු ලැබේ යයි මේ සාමණේර ප්‍රශ්නය වදාළසේක. නැවත මෙසේ සිතූසේක. කුඩා දරුවෝ නම් සුරතල් බොරු කියන්නෝ වෙති. නොදුටුදේ අප විසින් දක්නා ලද්දේය. දුටුදේ නොදක්නා ලද්දේ යයි කියති. මොහුට ඔවදන් දෙමියි ඇසින් බලාද හඳුනාගනු පිණිස පළමුකොටම දියකළ සතරේ උපමාවෝද, දෙවනුව ඇත් උපමා දෙකද, ආදාස උපමාවද පෙන්වා මේ සුත්‍රය වදාළසේක. සිව්පසයෙහි තෘෂ්ණාව ඉවත්කිරීම පංචකාම ගුණයෙහි ඡන්දරාගය හැරදැමිම කලණමිතුරන් ආශ්‍රයෙහි මහත් බවද දක්වා රාහුල සුත්‍රය වදාළසේක. පැමිණි පැමිණි තැන භවයන්හි ඡන්දරාගය නොකළයුතුයයි මහා රාහුලෝවාද සුත්‍රය වදාළසේක.
එහි රාහුල සුත්‍රය මෙනම් කල්හි කියන ලද්දේ යයි නොකිවයුතුය එය නිරන්තර අවවාද වශයෙන් කියන ලද්දකි. රාහුලසංයුත්තය සත්වස් වයස්කල් පටන් ආවශ්‍යක භික්‍ෂුකාලය දක්වා දෙන ලදී. මහා රාහුලොවාද සුත්‍රය ආවශ්‍යක භික්‍ෂු කාලයෙහි දෙසන ලදී. කුමාර ප්‍රශ්නය හා මෙම අම්බලට්ඨික රාහුලොවාද සුත්‍රය සත්වස්වයස් සාමණේර කාලයෙහි දෙසනලදී. එයින් රාහුලොවාද සුත්‍රය නිරන්තර අවවාද වශයෙන්ද රාහුල සංයුත්තය තෙරුන්ගේ විදර්ශනාගර්භ ග්‍රහණය පිණිසද, මහාරාහුලොවාද සුත්‍රය ගෙහසිත ඡන්දරාගය නැති කිරීම පිණිසද චුල්ලරාහුලෝවාද සුත්‍රය තෙරුන්ගේ පසළොස් විමුක්ති මුහුකුරායන ධර්මය මුහුකුරා ගිය කල්හි රහත්බව ගන්වනු පිණිස දෙසන ලදී. මේ සඳහා රාහුල තෙරුන් වහන්සේ භික්‍ෂුසංඝයා මැද තථාගතයන් වහන්සේගේ ගුණ කියන්නාහු මෙසේ කීහ.
සාමණේර ප්‍රශ්නය අයුතුවදන් අත්හැර දැමීම පිණිසද, මේ අම්බලට්ඨිකා රාහුලොවාද සුත්‍රය සම්ප්‍රජාන මුසාවාදය නොකරනු පිණිසද දෙසන ලදී.
එහි **පස්සසිනො** දන්නේ නොවෙහිද? **පරිත්තං **මඳක්. **යාමඤ්ඤං **මහණදම **නික්කුජ්ජිත්‍වා** යටිකුරු කොට. **උක්කුණිබා** උඩුකුරුකොට
**සෙය්‍යථාපි රාහුල රඤ්ඤොනාගො **මේ උපමාව සම්පජාන මුසාවාදයෙහි සංවරනැත්තහුට උපමා දක්වනු පිණිස දෙසන ලදී. එහි **ඊසාදන්තො** රිය දඩුවක්වන් දළ ඇති. **අබ්බූළ්හවා** අතිශයින් වැඩුණු ආරෝහ සම්පන්න **අභිජාතො** සුජාත ජාති සම්පන්න **සඞ්ගාමාවචරො** සංග්‍රාමයව බටවිරූ **කම්මං කරොති** ආ ආවුන් පෙරළා පමුණුවයි. ඉදිරිපස ඉදිරිපස කයින් ලෑලි ලී කැබලි පවුරුතෙක් පමුණුවයි. පසුපසින් හා හිසින් කරන කර්ම නම් නියම කොට එක් ප්‍රදේශයක් මර්දනය කරන්නෙමියි නැවතී බලයි. මෙපමණකින් සියයක් දහසක් වුවද දෙකඩ කොටලයි. කලින් කරන කර්මනම් ආ ආ ඊතල කන්වලින් පහරදී හෙළීමයි. දන්ත කර්ම නම් විරුද්ධ ඇතුන් අසුන් ඇතරුවන් අසරුවන් පාබළයන් විද දැමීමයි. නගුටින් කරන කර්ම නම් නගුටෙහි බැදුණු දික් කඩු යෂ්ටි ආදියෙන් හෝ යමුගුරින් හෝ කඩා බිඳ දැමීමයි. **රක්‍ඛතෙව සොණ්ඩං** සොඬය මුවෙහි බහා රැකගනී.
**තත්‍ථ** එහි ඒ ඇතුගේ කාර්යයෙහි **අපරිච්චත්තං **අත් නොහළ අනුන්ට ජය අපට පරාජය දකීයයි සිතයි. **සොණ්ඩායයි කම්මං කරොති** යමුගුරක් හෝ කිහිරි මොහොලක් හෝ ගෙන හාත්පස දහඅට රියනක් තැන මඩී. **පරිච්චත්තං** අත්හළ දැන් ඇතුන් යෝධයන් ආදින් කෙරෙහි කොතැනින් හෝ බිය නොවේ. අපට ජය අනුන්ට පරාජය දක්නේයි හඟියි. **නාහං තස්ස කිඤ්චි පාපං** ඔහුට දුකුළා ඇවැත් ඉක්මවීම හෝ මව්මැරීම් ආදී කර්මයන්හි හෝ කිසි පාපයක් නොකට යුතුය යන්නක් නම් නැත. **තස්මා තිහ මෙ** යම් හෙයකින් සම්පජාන මුසාවාද කියන්නකුට නො කළ හැකි පාපයක් නම් නැත. එහෙයින් එයින්ද වෙයි. **හස්සායපි** විසුළු කැමති බව නිසා හෝ බොරු නොකියන්නෙමියි හික්මිය යුතුය. **පච්චවෙක්‍ඛනත්‍ථො **බැලීම පිණිස. මුවෙහි යම් වරදක් වේද එය දැකීම පිණිස යයි කියන ලද්දේ වෙයි. පච්චවෙක්ඛිත්‍වා **පච්චවෙක්ඛිත්‍වා** බලා බලා
**සසක්කං කරණීයං** නිශ්චිතවම නොකළ යුතුය. **පටිසංහරෙය්‍යාසි** නොපැවැතිය යුතුය. නොකළ යුතුය. අනු **පදජ්ජෙය්‍යාසි** දියයුතුය. **උපත්‍ථම්භෙය්‍යාසි** නැවත නැවත කරන්නෙහිය.
**අට්ටිතබ්බං **බියෙන් පීඩාවෙන් වියයුතුය. **හරායිතබ්බං** ලජ්ජාවියයුතුය. **ජිගුච්ඡිතබ්බං** අසුචි දුටුවාක් මෙන් පිළිකුල උපදවාගත යුතුය. **අහොරත්තාහු සික්ඛී** රෑද දවද හික්මෙමින්, මනෝ කර්මයට දේශනාවස්තුවක් නොවන හෙයින් මෙහි දෙසියයුතුයයි නොකියන ලදී. කොපමණ තැනක් කායකර්ම වාක්කර්ම පිරිසිදු කළ යුතුද, කොපමණ තැනක් මනෝ කර්ම පිරිසිඳ කළයුතුද, කායකර්ම වාක්කර්ම නම් බතට පෙර එක්වරක් පිරිසිදු කළයුතුය. බත්කිස නිමවා දිවාස්ථානයෙහි හුන්නහු විසින් අරුණු නැගෙන වේලේ පටන් මෙතැන හිඳගැනීම දක්වා මේ අතරතුර අනුන්ට අප්‍රියවු මාගේ කායකර්මයක් හෝ වාක්කර්මයක් ඇත්තේ දැයි හැරී බැලිය යුතුයි. ඉදින් ඇතැයි දනීද දෙසිය යුතු දෙයක් වේ නම් දෙසිය යුතුය. හෙළිකළයුත්තක් වේනම් හෙළිකළ යුතුයි. ඉදින් නැත්නම් ඒ නිසාම ප්‍රීති ප්‍රමෝදයෙන් වාසය කළ යුතුය. මනෝකර්මය නම් එක් පිණ්ඩපාත තැන පිරිසිදු කළ යුතුය. අද පිණ්ඩපාතය වළඳන තැන රූපආදින්හි ඡන්දයක් හෝ රාගයක් හෝ වෛරයක් මට ඇත්තේද ඉදින් ඇත්නම් නැවත එසේ නොකරන්නෙමියි සිතින්ම අධිෂ්ඨාන කළයුතුය. ඉදින් නැත්නම් එම ප්‍රීති ප්‍රමෝදයෙන්ම වාසය කළයුතුය.
**සමණාවා බ්‍රාහ්මණාදි** බුදුවරු හෝ පසේ බුදුවරු හෝ තථාගත ශ්‍රාවකයෝ හෝ, **තස්මාතිහ** යම්හෙයකින් අතීතයෙහිද මෙසේ පිරිසිදු කළාහුය. අනාගතයෙහිද පිරිසිදු කරන්නාහුය. දැනුත් පිරිසිදු කරත් ඒනිසා ඔවුන් අනුව නික්මෙන්නාවු ඔබ විසින්ද මෙසේ හික්මිය යුතුය යන අර්ථයි. සෙස්ස සියලු තැන නොගැඹුරුමය, භාග්‍යවතුන් වහන්සේ මේ ධර්ම දේශනාව භාවාග්‍රයතෙක් උස්වූ රුවන් රැසෙහි යෝග්‍ය මැණික් කඳකින් කුළු ගන්වන්නාක් මෙන් නෙය්‍යපුද්ගල වශයෙන් නිමවා වදාළ සේක.
**එවම්මෙසුතං** යනු මහාරාහුලොවාද සුත්‍රයයි. **තත්‍ථ පිට්ඨිතො පිට්ඨිතො අනුබන්ධි **දර්ශනය අත්නොහැර ගමන නොනවත්වා පසුපසින් ඉරියව් අනුබැඳුමෙන් අනු බැන්දේය. එකල්හි භාග්‍යවතුන් වහන්සේ පියවරෙහි පියවර තබමින් ලැසිගමනින් පෙරටුව පෙරටුව වඩනාසේක. රාහුල හිමියෝ බුදුහිමියන්ගේ පා අනුව පසුපසින් වඩිති.
එහිදී භාග්‍යවතුන් වහන්සේ සුපිපි සල්වනයක් මැද සිට යහපත් බිමකට බැසීමට නික්මුණු උතුම් මත් ඇතකු මෙන් බැබලුණු සේක. රාහුලභද්‍ර උතුම් හස්තියාගේ පසුපසින් නික්මුණු ඇත්පැටවකු මෙන් විය. භාග්‍යවතුන් වහන්සේ සවස්යාමයෙහි මැණින් ගුහාවකින් නික්මී ගොදුරට පිළිපන් කේශර සිංහයකු මෙන් වූහ. රාහුලභද්‍ර සිංහරාජයා ලුහුබඳිමින් නික්මුණු සිංහ පෝතකයකු මෙනි. භාග්‍යවතුන් වහන්සේ මැණික් පව්වක් වැනි වන ලැහැබින් එන මහ දත්ඇති මහා ව්‍යාඝ්‍රයෙකු වැන්න. රාහුලභද්‍ර ව්‍යාඝ්‍රරාජයා අනුව යන ව්‍යාඝ්‍ර පෝතක යකු වැන්න භාග්‍යවතුන් වහන්සේ සිම්බලි පොකුණින් නික්මුණු ගුරුළු රජුවැන්න. රාහුලභද්‍ර ගුරුළුරජු පසු පසින් නික්මුණු ගුරුළු පොව්වකු වැන්න. භාග්‍යවතුන් වහන්සේ චිත්‍ර කූට පර්වතයෙන් ගුවන්තලයට පියෑඹු ස්වර්ණහංස රාජයකු වැන්න. රාහුලභද්‍ර හංසරාජයා අනුව පියාඹන ස්වර්ණ හංස පෝතකයකු වැන්න. භාග්‍යවතුන් වහන්සේ මහ සයුරෙහි පාවෙන මහරන් නැවක් වැන්න. රාහුලභද්‍ර රන් නැවට සම්බන්ධව පසුපසින් බැඳි පහුරක් වැන්න. භාග්‍යවතුන් වහන්සේ චක්‍ර රත්න ආනුභාවයෙන් ගුවන් තලයට සැපත් සක්විති රජුවැන්න. රාහුලභද්‍ර රජු අනුව සැපත් පුත්‍රරත්නය වැන්න. භාග්‍යවතුන් වහන්සේ වලාකුළු නැති අහස්තලයට පිළිපන් චන්ද්‍රයා වැන්න. රාහුලභද්‍ර චන්ද්‍රයාගේ මගට පිළිපන් පරිශුද්ධ ඕසධී තාරකාව වැන්න.
භාග්‍යවතුන් වහන්සේද මහාසම්මත ප්‍රවේණියෙහි ඔක්කාක රාජවංශයෙහි උපන්හ. රාහුලභද්‍ර එසේය. භාග්‍යවතුන් වහන්සේද රාහුල භද්‍රද සක්ගෙඩියක දැමු කිරක් සේ සුපරිශුද්ධ ජාති ඇති ක්ෂත්‍රිය කුලයෙහි උපන්හ. භාග්‍යවතුන් වහන්සේද රාහුල භද්‍රද රාජ්‍යය අත්හැර පැවිදිවුවෝය. භාග්‍යවතුන් වහන්සේගේ ශරීරය දෙතිස් මහා පුරිස් ලකුණින් ප්‍රතිමණ්ඩිතය. දෙවිනුවර නැගු රුවන් තොරණක් වැන්න. සැමතැන මල් පිපුණු පරසතු රුකක් මෙන් අතිමනෝහරය. රාහුලභද්‍රගේ ශරීරයද එසේය. මෙසේ දෙදෙනම අහිනීහාර සම්පන්නය. දෙදෙනාම රජකුලයෙන් පැවිදිවුවෝය. දෙදෙනම ක්ෂත්‍රිය සුකුමාරය. දෙදෙනම රන්වන්ය. දෙදෙනම උපලක්ෂණ සම්පන්නය. එක් මගකට පිළිපන්නෝය. පිළිවෙළින් යන්නාවූ චන්ද්‍රමණ්ඩල දෙකෙහි, සුර්ය මණ්ඩල දෙකෙහි, ශක්‍ර සුයාම සන්තුසිත පරනිර්මිත වසවර්ති මහා බ්‍රහ්මයන්...... දෙදෙනාගේ ශ්‍රීය අභිබවන්නාක් මෙන් බැබලුණහ.
එහිදී ආයුෂ්මත් රාහුල හිමියෝ භාග්‍යවතුන් වහන්සේගේ පසුපසින් යන්නාහු තථාගතයන් වහන්සේගේ පාතලයෙහි සිට කේශාන්තය දක්වා බැලුහ. හේ භාග්‍යවතුන් වහන්සේගේ බුද්ධ වේශයෙනි විලාසය දැක දෙතිස් මහා පුරුෂලක්ෂණයෙන් විචිත්‍ර වු ශරීරයක් ඇති බඹයක් වටකළ ප්‍රභා මණ්ඩලයක් ඇති, විසිරීගිය රන් සුණු මැදට පැමිණියාක් මෙන්ද විදුලියෙන් වෙළාගත් රන් පව්වක් මෙන්ද. යන්ත්‍ර සුත්‍රයන්ගෙන් ඇදගෙන යන්නාවු රුවනින් විචිත්‍ර වූ රන් ඇහෑයක් මෙන්ද පංසුකූල චීවරයෙන් වැසුණද රන් කම්බිලියෙන් වැසුණු රන්පව්වක් මෙන්ද, පබළුවැලින් විසිතුරු වූ රන් ඇගෑයක් මෙන්ද, චීන පිටිසුන්නෙන් පිදුණු ස්වර්ණ චෛත්‍යයක් මෙන්ද, ලාරසින් තවරන ලද කනක යූපස්තම්භයක් මෙන්ද, රන්වලාවන් අතරට පැමිණි එකෙණෙහි නැගුණු පුන්සඳමෙන්ද, භාග්‍යවතුන් වහන්සේ බබලන සේක. සමතිස් පෙරුම් දමින් සැදුණු ආත්මභාවයෙන් ශ්‍රී සම්පත්තිය පුදුමය යයි සිතූහ. ඉන්පසු තමාදෙසද බලා මමද හොබිමි. ඉදින් භාග්‍යවතුන් වහන්සේ සිව්මහ දිවයින්හි සක්විති රජය කළසේක්නම්, මට පරිනායක තනතුර දෙනු ඇත. මෙසේ ඇති කල්හි දඹදිව් තලය අතිශයින් බැබලෙන්නට තිබුණියි ආත්මභාවය ඇසුරින් ගෙන සිත ඡන්දරාගය ඉපදවීය.
භාග්‍යවතුන් වහන්සේද පෙරටුව යමින් මෙසේ සිඳසේක. රාහුලගේ ආත්ම භාවය දැන් සම්මස් ලෙයින් පිරිපුන්ය. ඇලුම් කළයුතු රූපාරම්මණ ආදිය කෙරෙහි සිත පැන ගන්නා කාලය එළඹියේය. කුමක් බහුල කොට රාහුල දැන් කල්ගෙවයිද ඉක්බිති ආවර්ජණය සමගම පහන් දියෙහි මසකු මෙන් පිරිසිදු ආදසතලයෙහි මුවමඩල මෙන්ද ඔහුගේ ඒ සිතෙහි උපන්දෙය දුටුසේක. මේ රාහුල මාගේ පුත්‍රයාව මාගේ පසුපසින් එමින් මම ලස්සනය, මාගේ වර්ණායතනය ප්‍රසන්නයැයි ආත්ම භාවය ඇසුරු කොට ගේහසිත ඡන්ද රාගය උපදවා ගත්තේය. වැරදි පොටකට පැන වැරදිමගකට එළඹ නුසුදුසු තැනක හැසිරෙයි මංමුලාවු මගියකු මෙන් නොයායුතු දෙසකට යයි. ඔහුගේ මේ ක්ලේශය අභ්‍යන්තරයෙහි වැඩෙමින් ආත්මාර්ථය පවා යථා පරිදි දකින්ට නොදෙයි. පරාර්ථයද උභයාර්ථයද දකින්ට නොදෙයි. ඉන් නිරයෙහි ප්‍රතිසන්ධි ගන්වන්නේය. තිරිසන් යෝනියෙහිද ප්‍රේත විෂයෙහිද අසුරකායෙහිද පිරිස් අතරෙහිද මව්කුසයෙහිද අනවරාග්‍ර සංසාරයෙහි හෙළන්නේය. මේ වනාහි -
යම්සේ නොයෙක් රත්නයන්ගෙන් පිරුණු මහවැවක් බිදුණු ලෑලි අතරින් ජලය ඇදී එනවිට මොහොතක්වත් බලාපොරොත්තු තැබිය නොහැකි බවට පත්වෙයි. මහත් වේගයකින් එහි සිදුරු වසා දමන්ට වටී. එසේම මෙයද අපේක්ෂා නොකළ යුත්තකි. යම්තාක් මේ ක්ලේශය අභ්‍යන්තරයෙහි ශීල රත්නයන් විනාශ නොකෙරේද එකෙණෙහිම එයට අවමන් කරන්නෙමියි අදහසක් ඇතිකරගත්සේක. මෙබඳු තැන්වලදී බුදුවරුන්ට නාගවිලෝකනය නම් දෙයක් ඇතිවෙයි. එහෙයින් පෙරළූරන් පිළිමයක් මෙන් සියලු සිරුරින්ට පෙරළා සිටිසේක් රාහුලභද්‍ර ඇමතූ සේක. **අථඛොභගවා අපලොකෙත්‍වා** ආදිය කියනලදි.
එහි **යං කිඤ්චිරූපං** ආදිය සර්වාකාරයෙන් විශුද්ධි මාර්ගයෙහි ඛන්‍ධ නිද්දෙසයෙහි විස්තර කරන ලදී. **නෙතං මම** ආදිය මහා හත්‍ථිපදොපම සුත්‍රයෙහි කියන ලදී. **රූපම්මෙ නුබො භන්තෙ** කුමක් නිසා විචාරයිද. ඔහුට සියලු රූපය මාගේ නොවේ. රූපය මම නොවෙමි. ඒ මගේ ආත්මය නොවේ යයි අසා භාග්‍යවතුන් වහන්සේ සියලු රූපය විදර්ශනා ප්‍රඥාවෙන් මෙසේ දැකියයුතුයයි වදාරන සේක. වේදනා ආදියෙහි දී කෙසේ පිළිපැදියයුතුද යන න්‍යායයක් ඇතිවිය. ඒනිසා ඒ න්‍යායයෙහි සිට විචාරයි. ආයුෂ්මත් රාහුල න්‍යාය දක්ෂයෙකි. මෙයද නොකළයුතුයයි කීකල්හි මෙයද නොකළ යුතුය. මෙයද නොකළ යුතුයයි කීකල්හි මෙයද නොකළ යුතුය මෙයද නොකළ යුතුයයි න්‍යාය සියයකින්ද න්‍යාය දහසකින්ද තේරුම් ගනී. මෙය කළයුතුයයි කීකල්හිද මෙම න්‍යායයි.
මේ ආයුෂ්මත්හු ශික්ෂාකාමීය. උදෑසනම ගඳකිළි මිදුලෙහි පාත්‍රයක් පමණ වැලි විසුරුවත්. අද සම්මා සම්බුදුන් හමුවෙහි අද මගේ උපාධ්‍යායයන් හමුවෙහි මෙපමණ ඔවදන් ලබමි මෙපමණ අවමන් ලබමියි. සම්මා සම්බුදුන් වහන්සේද අග්‍රස්ථානයෙහි තබන සේක් මහණෙනි මාගේ ශික්ෂාකාමී ශ්‍රාවක භික්ෂූන් අතර යමෙක් අග්‍රවේද ඒ රාහුලයයි ශික්ෂාවෙහිම අග්‍රකොට තැබූ සේක. ඒ ආයුෂ්මත්හුද භික්‍ෂුසංඝයා මැද එම සිංහනාදයම කළහ -
ඉක්බිති භාග්‍යවතුන් වහන්සේ ඔහුට හුදෙක් රූපයම පමණක් නොව වේදනා ආදියද මෙසේ දතයුතුයයි **තස්මා රාහුල** යනාදිය වදාළසේක. **කොනජ්ජා** අද කිමෙක්ද. තෙරුන්ට මෙසේ සිතිණ. සම්මා සම්බුදුන් වහන්සේ මාගේ ආත්මභාවය ආශ්‍රිතවූ ඡන්‍දරාගය දැන ශ්‍රමණයා විසින් මෙබඳු විතර්කයක් නොකළ යුතුයයි පර්යාය කථාවක් නොකළසේක. නැවත මෙබඳු විතර්කයක් නොකළ යුතුයයි යව මහණ රාහුලට කියන්නැයි දූතයකු නොයැවු සේක. හමුවෙහිම සිට බඩුසහිත සොරකු කෙසින් ගන්නාක් මෙන් හමුවෙහිදි සුගතොවාදය දුන්සේක. සුගතෝවාදය වනාහි කල්ප අසංඛෙය්‍යකින් ලැබිය නොහැක්කකි. මෙබඳු බුදුකෙනකුගේ හමුවෙහි අවවාද ලැබ කවර නුවණැත්තෙක් අද පිඬු පිණිස ගමට පිවිසෙන්නේදැයි ඉක්බිති මේ ආයුෂ්මත්හු අහරකිස හැර එහි හිඳිමින් සිටිමින් අවවාද ලබන ලද්දේ එයින්ද නැවත අවුත් එක්තරා රුක්මුලක හුන්හ. භාග්‍යවතුන් වහන්සේද ඒ ආයුෂ්මතුන් නවතිනු දැක රාහුල මේ ඔබගේ පිඬු පිණිස ගමට පිවිසෙන්නේදැයි ඉක්බිති මේ ආයුෂ්මත්හු අහරකිස හැර එහි හිඳිමින් සිටිමින් අවවාද ලබන ලද්දේ එයින්ද නැවත අවුත් එක්තරා රුක්මුලක හුන්හ. භාග්‍යවතුන් වහන්සේද ඒ ආයුෂ්මතුන් නවතිනු දැක. රාහුල මේ ඔබගේ පිඬු පිණිස හැසිරෙන වේලාවය නොනවතින්නැයි නොකී සේක. කුමක්නිසාද? උන්වහන්සේට මෙසේ සිතිණ. අද කායගතාසති නමැති අමෘත භෝජනය වළඳන්නැයි
**අද්දසාඛො ආසමා සාරිපුත්තා **භාග්‍යවතුන් වහන්සේ වැඩිකල්හි පසුව යමින් දුටහ. මේ ආයුෂ්මතුන්ට හුදෙකලාව වාසය කරන විට එක් වතකි. භාග්‍යවතුන් වහන්සේ සමග වෙසෙනවිට අන්වතකි. යම් කලෙක දෑගසව්වෝ හුදෙකලාව වසත්ද එකල්හි උදෑසනම සෙනසුන හැමද සිරුර පිළිදැගුම් කොට, සමාපත්තිය නගාගෙන වැඩහුන්නාහු තමන්ගේ සිතැඟි පරිදි පිඬු පිණිස යත්. තෙරවරු භාග්‍යවතුන් වහන්සේ සමග වාසය කරනවිට මෙසේ නොකරත්. එකල්හි භාග්‍යවතුන්වහන්සේ භික්‍ෂුසංඝයා පිරිවරා පළමු පිඬු පිණිස වඩනා සේක. උන්වහන්සේ වැඩිකල්හි තෙරුන්වහන්සේ තමන්ගේ සෙනසුනින් නික්ම බොහෝ දෙනකු වසන තැන සියලු දෙනම සතුටු කිරීමට හැක්කේ හෝ වේවා නොහැක්කේ හෝවේවායි ඒ ඒ තැනට ගොස් නොහමළ තැන් හමදිති. ඉදින් කසල ඉවත් කර නැත්නම් එය ඉවත් කරති. පැන් තැබිය යුතු තැන පැන් කලයක් නැත්නම් පැන් කළයක් තබති. ගිලනුන් ළගට ගොස් ඇවැත්නි ඔබට කුමක් ගෙන එන්නද, ඔබ කැමති කුමකටදැයි අසති. අවශ්‍ය කරුණ භික්ෂූන් ළගට ගොස් ඇවැත්නි ඇලීගැලීවසන්න. නොකලකිරෙන්න බුදුසසුන පිළිවෙත් සරුවුවකැයි ඔවදන් දෙති. එසේ කොට සියලු දෙනට පසුව පිඬු පිණිස යති. යම්සේ සක්විති රජ කිසියම් තැනකට යන්නට කැමැත්තේ සේනාවන් පිරිවරන ලද්දේ නික්මුණේයයි පුත්‍රරත්නය සෙනග සංවිධානය කොට පසුව නික්මෙයි. මෙසේම සද්ධර්ම චක්‍රවර්තීවු භාග්‍යවතුන් වහන්සේ භික්‍ෂුසංඝයා පිරිවරා පළමුව නික්මෙන සේක. ඒ භාග්‍යවතුන් වහන්සේගේ පුත්‍රරත්නය වූ ධර්ම සේනාපතින් වහන්සේ මේ කටයුතු ඉටුකොට සියල්ලන්ටම පසුව නික්මෙති. එසේ නික්මුණු උන්වහන්සේ එදවස එක්තරා රුක් මුලක හුන් රාහුලභද්‍ර දුටහ. එහෙයින් කියන ලදී. පච්ඡා **ගච්ඡන්තො අද්දස** යැයි.
එසේනම් ආනාපානසතියෙහි නියුක්ත කරවුයේ ඇයි. හිඳ සුදුසු බැවිනි. තෙරණුවෝ භාග්‍යවතුන් වහන්සේ විසින් මොහුට රූපකර්මස්ථාන කියාදෙන ලද්දේයයි ආවර්ජනය නොකරම යම්හෙයකින් මොහු අචලාසන බැඳ හුන් බැවින් හුදෙකලාව හිඳීම කර්මස්ථානයට සුදුසුයයි සිතා මෙසේ කීහ. එහි **ආනාපානසතිං** ආශ්වාස ප්‍රශ්වාසයන් අල්ලාගෙන එහි චතුර්ථධ්‍යාන පඤ්චකධ්‍යාන උපදවා විදසුන් වඩා රහත්බව ගනී යයි දක්වයි.
**මහප්ඵලා හොති** කෙතරම් මහත්ඵල වේද මෙහි භික්‍ෂුව ආනාපාන සතියෙහි අනුයුක්තවුයේ එක් ආසනයෙකින් හිදගෙනම සියලු ආශ්‍රවයන් ගෙවා රහත්බවට පැමිණෙයි. එසේ නොහැකිවන්නේ මරණ අවස්ථාවෙහි සම සීසී එසේ නොහැකිවන්නේ දෙව්ලොව ඉපදී ධර්ම කථික දිව්‍ය පුත්‍රයාගේ ධර්මය අසා රහත්බවට පැමිණෙයි. එයින් නොහැකිවූයේ බුදුන් නුපන් කල්හි පච්චෙක බෝධිය අවබෝධකරයි. එය අවබෝධ නොකරන්නේ බුදුන් හමුවු කල්හි බාහිය තෙරුන් ආදීන් මෙන් වහා අභිඥාලබන්නේවෙයි. මහත්ඵල මෙසේය. මහානිසංස යනු එයට වෙනත් වචනයකි. එය කියන ලදී -
මේ මහත්ඵල භාවය දක්නා තෙරුන් වහන්සේ සද්ධිවිහාරිකයා එහි යොදවති.
මෙසේ භාග්‍යවතුන් වහන්සේ රූප කර්මස්ථානයද. තෙරුන්වහන්සේ ආනාපාන සතියද යන කර්මස්ථාන දෙකම කියා ගියහ. රාහුලභද්‍ර විහාරයෙහිම තනිවුයේය. භාග්‍යවතුන් වහන්සේ ඔහු තනි වූ බව දන්නා නමුත් තමාම කෑයුතුදෙයක් පියයුතු දෙයක් ගෙන ගියේ නැත. ආනන්ද තෙරුන් අතද යැව්වේනැත. පසේනදී මහරජු අනේපිඬු ආදීන්ට සංඥාවක් කළේද නැත. සංඥාමාත්‍රයක් ලැබ ඔවුහු දන්කදක් එළවන්නාහුය. භාග්‍යවතුන් වහන්සේ මෙන්ම සැරියුත් තෙරුන්වහන්සේද කිසිවක් නොකළාහු ය. රාහුලහිමියෝ නිරාහාරව සුන්බත් වූහ. ඒ ආයුෂ්මතුන් වහන්සේට, භාග්‍යවතුන් වහන්සේ මා විහාරයෙහි තනි වු බව දැන ගෙනත් තමා ලද පිණ්ඩපාතය තමාම නොගෙන ආසේක. අනිකකු අත එව්වේද නැත. මිනිසුන්ට සංඥවක්ද නොකළසේක. උපධ්‍යායයන් වහන්සේද මා තනිවු බව දන්නාහු ඒ අයුරින්ම කිසිවක් නොකළහයි සිතක් වත් නුපන. ඒ හේතුවෙන් අවමානයක් හෝ අභිමානය හෝ කොයින් ඇතිවන්නේද. භාග්‍යවතුන් වහන්සේ විසින් කියාදෙන ලද කර්මස්ථානයම පෙරබත් කල්හිද පසුබත්කල්හිද මෙසේ රූපය අනිත්‍යය. දුකය, අසුභය අනාත්මයැයි ගිනි දල්වන්නාක්මෙන් නිරතුරුව සිත්හි තබා සවස්යාමයෙහි මෙසේ සිතූහ. මම උපාධ්‍යායයන් වහන්සේ විසින් ආනාපාන සතිය වැඩිය යුතුයයි කියන ලද්දෙමි. උන්වහන්සේගේ වචන නොකරන්නෙමි. ආචාර්ය උපාධ්‍යායයන්ගේ වචනය නොකරන්නා දුර්වචයෙක්වෙයි දුර්වච රාහුල උපාධ්‍යායන් වහන්සේගේ වචනයද නොකරතියි ඇතිවන ගර්හාවට වඩා කර්කශවු පීඩාවක්නම් නැතැයි භාවනාවිධානය විමසනු කැමැතිව භාග්‍යවතුන් වහන්සේ සමීපයට ගියහ. එය පෙන්වන්ට **අථඛො ආයස්මා රාහුලො** ආදිය කියන ලදී.
එහි **පටිසල්ලානා** හුදෙකලාබවින්, **යංකිඤ්චිරාහුල** යනුවෙන් කුමක්නිසා භාග්‍යවතුන් වහන්සේ ආනාපාන සතිය විමසන ලදුව රූප කර්මස්ථානය වදාළසේක්ද, රූපයෙහි රූපයෙහි ඡන්‍දරාගය නැතිකරනු පිණිසය. උන්වහන්සේට මෙසේ සිතිණ. රාහුලගේ ආත්මභාවය නිසා ඡන්‍දරාගය උපන. යවදීද ඔහුට සංක්ෂේපයෙන් රූප කර්මස්ථානය කියන ලදී. දැන් ඔහුට දෙසාළිස් අයුරෙකින් ආත්ම භාවය හැරදමා විනාශකොට ඒ ආශ්‍රිත ඡන්‍දරාගය නූපදිනා ස්වභාවයට පත්කරන්නෙමි. ඉක්බිතිව ආකාශ ධාතුව කුමක් හෙයින් විස්තර කරන ලද්දේද. උපාදා රූපය නොවේ. ඒනිසා මේ අයුරින් එය පෙන්වනු පිණිස ආකාශධාතුව විස්තර කරන ලදී. එසේ වුවත් ආධ්‍යාත්මික ආකාශයෙන් පිරිසිඳුණු රූපයද ප්‍රකට වෙයි.
මෙහි පළමු සිව් ධාතුවල යමක් කියයුතුද එය මහාහත්‍ථිපදොපම සුත්‍රයෙහි කියන ලද්දේමය.
**ආකාසධාතුයං ආකාසගතං** ආකාශ භාවයව ගිය. **උපාදිණ්ණං **තෘෂ්ණාවෙන් ගන්නා ලද ස්පර්ශ කරන ලද ශරීරයෙහි පිහිටි යන අර්ථයි. **කණ්ණච්ජිද්දං** මස් ලේ ආදියෙන් ස්පර්ශ නොවු කන් සිදුර, **නාසාවඡිද්දං** යනාදියෙහිද මේ ක්‍රමය මැයි. **යෙනච** යම් සිදුරෙකින්, අජ්ඣෙහරති ඇතුළට පිවිසවයි. දිව බැඳුණු තැන සිට උදර පටලය තෙක් මිනිසුන්ගේ වියතක්හා අඟල්හතරක් සිදුරුවු තැනක් වෙයි. ඒ සඳහා මෙය කියන ලදී. **යත්‍ථච** යම් අවකාශයෙක, **සන්තිට්ඨති** පිහිටයි. මිනිසුන්ගේ මහත්වු පෙරහන් පමණ වු උදර පටලනම් දෙයක් නැත. ඒ සඳහා මෙය කියන ලදී. **අධො භාගා නිමක්ඛති** අධෝමාර්ගයෙන් නික්මෙයි. රියන් තිස් දෙකක් පමණ විසි තැනෙක වංකවු බඩවැලක් ඇත. ඒ සඳහා මෙය කියන ලදි. **යංවා පන අඤ්ඤම්පි** මෙයින් සියුම් සියුම් සම්මස් ආදිය අතරට ගිය රෝම කූප ආකාරයෙන්ද සිටි අවකාශය දක්වයි. සෙසු අර්ථයද පඨවිධාතු ආදියෙහිදී කියු අයුරින් දතයුතුය.
දැන් ඔහුගේ තාදිභාව ලක්ෂණ කියාදෙමින් පඨවීසමං ආදිය කිහ. ඉටුඅනිටු දෙයෙහි නොඇලෙන්නේ ද්වේශ නොකරන්නේ තාදීනම් වේ. **මනාපාමනාපා** නම් ලෝභ සහගත සිත් අටෙහි යෙදුණු දේ මනාපා නම්. දොස සහගත සිත් දෙකෙහි යෙදුණු දේ අමනාපා නම්. නපරියාදාය **ඨස්සන්ති** යනු මේ ස්පර්ශ ඉපදී තොපගේ සිත මිටතුළට දමන්නාක් මෙන් වටින්ගෙන සිටින්ට නොහැකි වන්නාහුය. මම බබලමි. මාගේ වර්ණායතනය ප්‍රසන්න යැයි නැවත ආත්මභාවය නිසා ඡන්‍දරාගය නුපදින්නේය. ගතං ආදීන්හි අසුචිබවට පත් අසුචිමය සියලු තන්හි මෙසේය.
**නකත්‍ථචි පතිට්ඨිතො** පෘථුවි පර්වත වෘක්ෂ ආදීයෙහි එකකවත් නොපිහිටියේය. ඉදින් පෘථිවියෙහි පිහිටියේ වේනම් පෘථුවිය බිඳීයනවිට ඒ සමගම බිඳෙන්නේය. පර්වතය වැටෙන විට ඒ සමග වැටෙන්නේය. ගස සිඳීයනවිට ඒ සමගම සිඳෙන්නේය.
**මෙත්තං රාහුල** යැයි කුමක් නිසා ඇරඹූසේක්ද? තාදිභාවයෙහි හේතුව දක්වනු පිණිසය. යට තාදිභාවලක්ෂණය දක්වන ලදී. මම තාදීමෙන් වෙමියි අහේතුකව වන්නට නොහැකිය. මම උසස්කුලයෙහි උපන්නේ නොවෙම්ද බහුශ්‍රැත නොවෙම්ද ලාභීද නොවෙම්ද රාජරාජ මහාමාත්‍ය ආදීහු මා ආශ්‍රය නොකරත්ද මමතාදී වෙමියි මෙම කරුණුවලින් කවරෙක් නම් තාදී නම් වේද? මෙත්තාභාවනාදියෙන්ම වෙතියි තාදීභාවයට හේතු දැක්වීම පිණිස මේ දේශනාව ආරම්භ කළසේක.
එහි **භාවයතො** උපචාරයව හෝ අර්පණාවට පැමිණෙන්නහුට. **සො ඛ්‍යාපාදො** සත්වයන් කෙරෙහි යම් කෝපයක් වේද එය ගෙවීයන්නේය. **විහෙසා** ආදියෙන් සත්වයන්ට කරන හිංසනය, ආරති නොඇලීම, හුදෙකලා සෙනසුන්හිද අධිකුශල ධර්මයන්හිද උකටලීව, **පටිසො** කිසියම් තැනක ඇති එළවාදමන ක්ලේශය, අසුහභාවනා ද නමින් මෙය විස්තර වශයෙන් විසුද්ධිමග්ගයෙහි කියන ලදී. රාගො පංචකාමගුණයන්හි ඇති රාගය **අනිච්ච **සඤ්ඤං අනිච්චානු පස්සනාව සමග එක්වඋපන් සඤ්ඤාව විදර්ශනාවම හෝ මේ අසඤ්ඤාවද සඤ්ඤ අර්ථයෙන් සඤ්ඤායයි කියන ලදි. **අස්මිමානො** රූපාදීන්හි වෙමියි ඇතිකරගන්නා මානය.
දැන් තෙරුන් විසින් අසන ලද ප්‍රශ්නය විස්තර කරමින් **ආනාපානසතිං** ආදියකීහ. එහි කර්මස්ථානයද කර්මස්ථාන භාවනාවද පාළි අර්ථයද ආනිසංස කථාව සමග සියල්ල සියලු ආකාරයෙන් විසුද්ධිමග්ගයෙහි අනුස්සති නිර්දේශයෙහි විස්තර කරන ලද්දේ වෙයි. මේ දේශනාව භාග්‍යවතුන් වහන්සේ නෙය්‍ය පුද්ගල වශයෙන් නිමවා වදාළ සේක.
**එවම්මෙසුතං** යනු මාලුඞ්ක්‍යසුත්‍රයයි. එහි **මාලුඞ්ක්‍යපුත්තස්ස** එනම් ඇති තෙරුන් වහන්සේ **ඨපිතානි පටික්‍ඛිතතානීති දිට්ඨි ගතාති නාම න බ්‍යාකාතබ්බානි** මෙසේ තැබු හා ප්‍රතික්ෂේප කළ **තථාගතො** සත්වයා. **තංමෙනරුච්චති** ඒ අව්‍යාකරණය මට රිසි නොවේ. **සික්ඛං පච්චක්ඛාය** ශික්ෂාව පිළිකෙවි කොට
**කො සන්තො කං පච්චාචික්ඛසි** යාචකයා යාචිතයා ප්‍රතික්ෂේප කෙරේනම් යාචිතයා යාචකයා ප්‍රතික්ෂේප කරන්නේය. ඔබ යාචකයෙක් නොවෙති. යාචිතයෙක්ද නොවෙති හේ දැන් ඔබ කවරෙක් වුයේ කවරකු ප්‍රතික්ෂේප කෙරෙහිද යන අර්ථයි.
**විද්ධො අස්ස** පරසේනාවෙහි සිටියකු විසින් විදින ලද්දේ වන්නේය. **ශාළ්හ පලෙපන්නෙ** ඝන ලේපයෙන් **භිසක්කං** වෙදා **සල්ලකන්තං **හුලෙන් කැපීම, සලලකත්තිය යනුවෙන්ද සුත්‍රපාඨයකි. **අක්කස්ස** අක්ක පොතුගෙන දුනුදිය සදත් ඒ නිසා අක්කස්ස යයි කියන ලදී. **සණ්ඨස්ස **උණ පතුරින් මරුවා **ඛීර පණ්ණිනං** පොත්තෙන්ම කරති. එහෙයින් කියන ලදී. **යදිවා මරුවාය යදිවා ඛීර පණ්ණිනො **යැයි **කච්ඡං** පර්වත වල තණබිම් වල හා ගංගාතණබිම්වල හටගත්, **රොපිමං** රෝපණය කොට වඩනාලද උණවනයෙන් උණගස් ගෙන කරනලද, **සිථිලහනුනො** එනම් පක්ෂියාගේ **රොරුවස්ස** කලු සිංහයාගේ **ස්මෙහාරස්ස** වඳුරාගේ **එවංනො** මේ දෘෂ්ටිය ඇතිකල්හි නොවේ යන අර්ථයි.
**අත්‍ථෙව ජාති** මේ දෘෂ්ටිය ඇති කල්හි බ්‍රහ්මචර්ය වාසයක් නැත ජාතිය ඇත. ජරාමරණද එසේම ඇතැයි දක්වයි. **යෙසාහං** යමකුගේ මම **නිඝාතං** උපසාතය. විනාශය මාගේ ශ්‍රාවකයෝ එහි කලකිරී මෙහිම නිර්වාණයට පැමිණෙන්නාහුය යන අභිප්‍රායයි.
**තස්මාතිහ** යම්හෙයකින් මෙය අව්‍යාකෘතය මා විසින් චතුස්සත්‍යය ප්‍රකාශ කරන ලදී. ඒනිසාය යන අර්ථයි. **නහෙතං මාලුඞ්ක්‍ය පුත්ත අත්‍ථසංහිතං** මේ දෘෂ්ටිගතය මේ ප්‍රකාශය හේතු සහගත නොවේ. **න ආදිබ්‍රහ්මචරියකං** බ්‍රහ්මචර්යයාගේ ආදිමාත්‍රයක් වත් පුර්වභාගයෙහි ශීලමාත්‍රයක්වත් නොවේ. නිබ්බිදාය ආදිතන්හි සංසාරයෙහි කලකිරෙනු පිණිස හෝ නො ඇලීම පිණිස හෝ සංසාර නිරෝධය පිණිස හෝ රාගාදීන් නැතිකරනු පිණිස හෝ දත යුතු දහම් දැනගැනීම සඳහා හෝ චතුර්මාර්ග සංඛ්‍යාත අවබෝධය පිණිස හෝ අසංඛතවු නිර්වාණය සාක්ෂාත් කිරීම පිණිස හෝ නොවේ. **එතංහි** මේ සිවිසස් විවරණය **ආදිබ්‍රහ්මචරියකං** බ්‍රහ්මචර්යාවට ප්‍රථමයෙන් වු පුර්වපදස්ථානයයි. සෙස්ස කියන ලද විපක්ෂක්‍රමයෙන් දතයුතුය. භාග්‍යවතුන් වහන්සේ මේ දේශනාව නෙය්‍ය පුද්ගලයාගේ වශයෙන් නිමවා වදාළසේක.
**එවම්මෙසුතං** යනු මහාමාලුඞ්ක්‍ය පුත්‍රයයි. එහි **ඔරම්භාගියා** කාමභවයෙහි උත්පත්තිය සඳහා හේතුවන්නාවූ පහළ කොටස්, **සංයෝජනානි** බැඳුම් **කස්ස ඛො නාම** කිසියම් දෙවියකුගේ හෝ මනුෂ්‍යයකුගේ **දෙසිතානි ධාරසි** කිමෙක්ද ඔබම හුදෙකලා වූයෙහිද අන් කිසිවෙක් නොවේද **අනුසෙති** ප්‍රහීන නොකළ බැවින් නීදයි. නිදන්නේ සංයෝජන නම් වේ.
මෙහිදීද භාග්‍යවතුන් වහන්සේ විසින් සංයෝජනයට විමසන ලදී. තෙරුන් විසින්ද සංයෝජනයම ප්‍රකාශ කරන ලදි. මෙසේ ඇති කල්හිද ඔහුගේ වාදයෙහි භාග්‍යවතුන් වහන්සේ විසින් දෝෂාරෝපණය කරන ලද්දේය. ඒ කුමක් නිසා විය හැකිද? තෙරුන්ට එබඳු ලබ්ධියක් ඇති නිසාය. මේ කාගේ ලබ්ධියද පුරුදුකළ කෙණෙහිම කෙලෙසින් යුක්ත වුයේ නම් වෙයි. අන් ක්ෂණයෙහි සංයුත්ත නොවේ. භාග්‍යවතුන් වහන්සේ විසින් දොස් පවරනු ලැබුයේ ඒනිසාය. ආයුෂ්මත් ආනන්ද තෙරුන් වහන්සේ මෙසේ සිතූහ. භාග්‍යවතුන් වහන්සේ විසින් භික්‍ෂු සංඝයාට ධර්මය දේශනා කරන්නෙමියි තමන් වහන්සේගේ ස්වභාවය අනුවම මේ ධර්ම දේශනාව අරඹන ලදී. එය මේ අනුවණ භික්‍ෂුව විසින් වැරදි ලෙස කියනලදී. මම භාග්‍යවතුන් වහන්සේ අයැද භික්ෂූන්ට ධර්මය දේශනා කරන්නෙමි නම් මැනවියි එසේ කළහ. එය දක්වන්ට **එවං වුත්තෙ ආයස්මා ආනන්‍දො** ආදිය කියන ලදී.
එහි **සක්කාය දිට්ඨි පරෙතෙන** සත්කාය දෘෂ්ටිය අනුවගිය. **නිස්සරණං** දෘෂ්ටි නිස්සරණය නම් නිර්වාණයයි. එය යථාස්වරූපයෙන් නොදනී. **අප්පටි විත්තා** දුරුනොකරන ලද. ඉවත් නොකරන ලද **ඔරම්භාගිය සංයෝජනං** යට කොටසෙහි සංයෝජන නම් වේ. සෙසු පදවල මෙම ක්‍රමයමැයි. ශුක්ල පක්ෂය නොගැඹුරු අරුත් ඇත්තේමය. **සානුසයාපහීයති** යයි කීමෙන් මෙහිදී ඇතමෙක් සංයෝජනය අනිකක්ය, අනුසය අනිකක්යැයි කියති. ව්‍යංජන සහිත බත යයි කීකල්හි බතින් අන්‍යවු ව්‍යංජන වන්නාසේ සානුසයා යන වචනයෙන් පරියුට්ඨාන සක්කාය දිටඨියෙන් අන්‍යවූ අනුසයක් වියයුතුයයි යන්න ඔවුන්ගේ ලබ්ධියයි. ඒවා සසීසං පාරුපිත්‍වා ආදී තැන්වලින් ප්‍රතික්ෂේප කළ යුතුය. හිසෙන් වෙන්වූ පුරුෂයෙක් නැත. යම්සේ වීනම්, එයම සංයෝජනයයි. එයම අනුසයයි. මෙසේ ඇති කල්හි භාග්‍යවතුන් වහන්සේ විසින් තෙරුන් වහන්සේගේ තරුණ උපමාවට දොස් පැවරුම දුරාරෝපිතයක් වෙයිද දුරාරෝපිතයක් නොවේ. කුමක් හෙයින්ද? මෙසේ ලබ්ධිගත්හෙයිනැයි විස්තර කරන ලදී. ඒනිසා ඒ ක්ලේශය බැඳීම් අර්ථයෙන් සංයෝජනයි. ප්‍රහීණ නොකළ අර්ථයෙන් අනුසයයි. මේ අර්ථය සඳහා භාග්‍යවතුන් වහන්සේ විසින් අනුසය සහිතව ප්‍රහීණ වන්නේයයි මෙසේ කියන ලදැයි දත යුතුය.
**තචං ඡෙත්‍වා** ආදී තන්හි මෙය උපමා සංසන්දනයයි. සම සිඳීම මෙන් විදර්ශනාව දතයුතුය. හරය සිඳීම මෙන් මාර්ගය දතයුතුය. ප්‍රතිපදාව ලෞකික ලෝක්කෝත්තර මිශ්‍ර වූ සේ ගැනීම වටී. **එවමෙතෙ දට්ඨබ්බා** මෙබඳු පුද්ගලයෝ මෙසේ දතයුත්තෝය.
**උපධිවිවෙකා** උපධිවිවේකයෙන්. මෙයින් පඤ්චකාමගුණ විවේකය කියන ලදී. **අකුසලානං ධම්මානං පහානාය** මෙයින් නීවරණ ප්‍රහාණය කියනලදී. කාය **දුට්ඨුල්ලානං පටිප්පස්සද්ධියා** මෙයින් කයෙහි අලසබවෙහි සංසිඳීම කියන ලදී. **විවිච්චෙව කාමෙහි** උපධිවිවේකයෙන් කාමයන්ගෙන් වෙන්වී. **විවිච්ච අකුසලෙහි** අකුසල් දම් ප්‍රහාණයෙන් කාමුකත්වය සංසිඳීමෙන්ද අකුසලං යන්ගෙන් වෙන්ව **යදෙව තත්‍ථ හොති** එහි සමාපත්තිය තුළ සමාපත්තික්ෂණයෙහිද සමාපත්තියෙන් පැන නැගුණු යම් රූපාදි ස්වභාව සමුහයක් වේ. **තෙධම්මෙ** රූපගතය ආදී ක්‍රමයෙන් කියනලද ඒ රූපාදී ධර්මයන්. **අනිච්චතො** අනිත්‍යවශයෙන් **දුක්ඛතො** දුක්වශයෙන්, **රොගතො** ආදී තන්හි ආබාධ අර්ථයෙන් රෝගවශයෙන්, ඇතුළත දෝෂ අර්ථයෙන් **ගණ්ඩතො** නොපිවිසි අර්ථයෙන්ද දුක් උපදවන අර්ථයෙන්ද **සල්ලතො**, දුක් අර්ථයෙන් **අසතො,** රෝග අර්ථයෙන් **ආබාධතො**. තමාගේ නොවන අර්ථයෙන් **පරතො.** බිඳවැටෙන අර්ථයෙන් **පලොකතො** බලනැති අර්ථයෙන් **සුඤ්ඤතො** ආත්ම නොවන අර්ථයෙන්. **අනත්තතො** එහි අනිච්චතො පලොකතො යන පදදෙකින් අනිත්‍ය ලක්ෂණය කියන ලදී. දුක්ඛතො ආදී පදසයෙන් දුඃඛලක්ෂණය කියන ලදී. පරතො සුඤ්ඤතො අනත්තතො යන තුන් පදයෙන් අනාත්ම ලක්ෂණය කියන ලදී.
**සොතෙහි ධම්මෙහි** හේ ඒවායින් මෙසේ ත්‍රිලක්ෂණය ආරොපණය කොට සමාපත්තිය තුළ දුටු පංචස්කන්ධ ධර්මයන්ගෙන්, **චිත්තං පටිවාපෙති** සිත හකුළාගනී, මුදයි. ඉවතටගනී. **උපසංහරති** විදර්ශනා චිත්තය වනාහි ශ්‍රවණවශයෙන් ස්තූති වශයෙන්, පර්යාප්ති වශයෙන් ප්‍රඥප්තිවශයෙන් ශාන්තවු නිර්වාණයයි මෙසේ අසංඛතවූ අමතවූ ධාතුවෙන් එක්රැස් කරගනී. මාර්ගචිත්තය නිවන අරමුණුකරණ වශයෙන් මෙය ශාන්තය මෙය ප්‍රණීතයයි. එසේ නොකියයි. මේ ආකාරයෙන් එය අවබෝධකරන්නේ එහි සිත එක් රැස්කරගනී යන අර්ථයි. **සො තත්‍ථ ඨිතො** ඒ ත්‍රිලක්ෂණය අරමුණු කරගත් විදර්ශනාවෙහි සිටියේ. **ආසවානං ඛයං පාපුණාති** අනුක්‍රමයෙන් සිව්මග වඩා පැමිණෙයි. **තෙනෙව ධම්ම රාගෙන** සමථ විදර්ශනා ධර්මයෙහි ඡන්‍දරාගයෙන්. සමථ විදර්ශනාවන්හි සැම අතින් ඡන්‍දරාගය වැළඳගැනීමට හැකි පුද්ගලයා රහත්බවට පැමිණේ. නොහැකි පුද්ගලයා අනාගාමි වන්නේය.
**යදෙව තත්‍ථ හොති වෙදනාගතං** මෙහිදී රූපය නොගන්නා ලදී. කුමක් හෙයින්දයත් ඉක්මගොස් ඇති බැවිනි. මෙය වනාහි යට රූපාවචර ධ්‍යානයට සමවැද රූපය ඉක්මවා ගොස් අරූපාවචර සමවැදුණේයයි සමථවශයෙන්ද මෙයින් රූපය ඉක්බිණ. යට රූප ස්පර්ශ කොට ඉක්මවා ගොස් දැන් අරූපය ස්පර්ශකරතියි විදර්ශනා වශයෙන්ද එයින් රූපය ඉක්බිණ. අරූප ලෝකයෙහි සැම අතින්ම රූපයක් නැතැයි ඒ සඳහාද මෙහිදී රූපය නොගන්නා ලදී.
**අථ කිඤ්චරහි** කුමක් අසම්දැයි අසයි. සමථවශයෙන් යන්න හුට චිත්ත ඒකාග්‍රතා ධුරයක් වෙයි. එය චෙතො විමුත්ත නමි. මෙහිදී තෙරුන්ට සැකයක් නැත මෙය රස සහිත ස්වභාවයක්මය. සමථවශයෙන්ම යන්නවුන් අතර එකෙක් චෙතො විමුත්ත නම් වේ. එකෙක් පඤ්ඤවිමුත්ත නම්වේ. විදර්ශනා වශයෙන් යන්නවුන් අතරද එකෙක් පඤ්ඤා විමුත්ත නම් වේ. එකෙක් චෙතො විමුත්ත නම් වේ **එත්‍ථකිං කාරණං** විමසයි.
**ඉන්‍ද්‍රිය වෙමත්තතංවදාමි** ඉන්‍ද්‍රිය නානාත්වයයි කියමි. මෙය කියන ලද්දේවෙයි. ආනන්ද ඔබ දසපෙරුම් පුරා ඒ සියල්ල අවබෝධ කරගත්තෙත් නොවෙහි ඒනිසා එය ඔබට ප්‍රකට නොවේ. මෙහි ඉන්‍ද්‍රියනානාත්වය හේතුවයි. සමථවශයෙන් යන්නවුන් අතර එක් භික්‍ෂුවකට චිත්තේකාග්‍රතාව පෙරටුව වෙයි. හේ චෙතො විමුත්ත නම්වේ. එක් භික්‍ෂුවකට ප්‍රඥාව පෙරටුවවෙයි. හේ පඤ්ඤාවිමුත්ත නම් වේ. එක් භික්‍ෂුවකට චිත්තේකාග්‍රතාව පෙරටුව වෙයි. හේ චෙතො විමුත්ත නම් වේ. අශ්‍රාවක දෙනම සමථ විපස්සනා ධුරයෙන් අර්හත්වයට පත්වුවෝය. ඔවුන් අතර ධම්මසේනාපති පඤ්ඤා විමුත්තනම්. මහා මොග්ගල්ලාන තෙරහු චෙතොවිමුත්ත නම් වෙති. ඉන්‍ද්‍රිය වෙමත්තතාව එහි හේතුවයයි දත යුතුයි. සෙස්ස සියලු තැන නොගැඹුරු අර්ථ ඇත්තේ මය.
**එවම්මෙසුතං** යනු හද්දාලිසුත්‍රයයි. **එකාසන භෝජනං** එක් පෙරවරුවක ආසන භෝජනය වැළඳිය යුතුය යන අර්ථයි **අප්පාබාධං** ආදිය කකචොපම සුත්‍රයෙහි විස්තර කරන ලදී. **න උස්සහාමි** නොහැකි වෙමි. **සියා කුක්කුච්චං සියා විප්පටිසාරො **මෙසේ වළඳන්නේ දිවි ඇතිතාක් බ්‍රහ්මචර්යාවෙහි හැසිරෙන්ට හැකිවෙම්ද නොහැකි වෙම්දැයි මෙසේ මට විපිළිසර කුකුසක් වන්නේ ය යන අර්ථයි. **එකදෙසං භුඤ්ජිත්‍වා** පුරාණ තෙරවරු වනාහි පාත්‍රයෙහි බත් දමා ගිතෙල් දුන් කල්හි ගිතෙලින් උණුඋණුවේම මඳක් වළඳා අත් දොවා ඉතිරිය පිටතට ගෙනවුත් සෙවන හා ජලය පහසු තැනක හිඳ වළදත්. ශාස්තෲන් වහන්සේ ඒ සඳහා වදාළ සේක භද්දාලි මෙසේ සිතිය. යම් හෙයකින් තම පාත්‍රය පුරවා දුන් බත වළඳා නැවත පාත්‍රය සෝදා බතින්පුරවා ලද දෙයක් පිටතට ගෙනවුත් සෙවන ජල පහසුකම් ඇති තැනෙක වළඳත් නම් එසේ වටනේය. වෙනත් අයුරකින් කවරෙක් සමත්වේද. එහෙයින් **එවම්පි ඛො අහං භන්තෙ න උස්සහාමි** කීය. මොහු වනාහි අතීතයෙහි අනන්තර ජාතියෙහි කාකයෝනියෙහි උපන්නේ ය. කපුටෝ නම් මහා කුසගිනි ඇත්තෝ වෙති. ඒනිසා මහඡාතක තෙරුන් වහන්සේයි නමක් ඇතිවිය. ඔහු හඬනගද්දීම භාග්‍යවතුන් වහන්සේ එය මැඩ පවත්වා යටපත්කොට යම් භික්‍ෂුවක් විකල්හි කෑයුතු දෙයක් හෝ පියයුතු දෙයක් කන්නේ හෝ බොන්නේ නම් පචිති ඇවතක් වෙයි යයි ශික්ෂාපදයක් පැනවූසේ. එහෙයින් කියනලදි **අථඛො ආයස්මා භද්දාලි -පෙ- අනුස්සාහං පවෙදෙසි..........** යනුවෙන්.
යම්සේ ශික්ෂා නොපුරන්නෙක් එක් වෙහෙරක වසන්නේ ශාස්තෲන් වහන්සේ හමුවීමට නොදේද එසේ නොදුන්නේ ය. යන අර්ථයි. භාග්‍යවතුන් වහන්සේට උවටැන් කිරීමටද නොගියේය. දම්දෙසන තැනට නො ගියේය. සීමා මාළකයටද නො ගියේය. එකඳු පිණ්ඩපාත මාර්ගයකට පිවිසියේද නැත. යම් ගෘහයක භාග්‍යවතුන් වහන්සේ වැඩහිඳිනා සේක්ද, එහි දොරටුවෙහි පවා නොසිටියේය. ඉදින් භාග්‍යවතුන් වහන්සේ ඔහු වසන තැනට වඩනාසේක්ද හෙතෙම පෙරාතුවම දැන අන්තැනකට යයි. කුල පුත්‍රයා ශ්‍රද්ධාවෙන් පැවිදිවූවෙකි. පිරිසිදු සිල්ඇත්තේය. එහෙයින් ඔහුට වෙනත් විතර්කයක් නොවීය. මා විසින් උදර හේතුවෙන් භාග්‍යවතුන් වහන්සේගේ ශික්ෂා පද පැනවීම ප්‍රතික්ෂේප කරන ලදී. මා විසින් නුසුදුසු දෙයක් කරන ලද්දේය යන මේ විතර්කයම විය. එහෙයින් එක් වෙහෙරක වසන්නේ වුවද ලජ්ජාවෙන් ශාස්තෲන් වහන්සේගේ හමුවීමක් නුදුන්නේය.
**චීවර කම්මං කරොන්ති **මිනිස්සු භාග්‍යවතුන් වහන්සේට සිවුරු සළුවක් දුන්හ. එය ගෙන සිවුරු මසත්. **එතංදෙසකං **මේ අවසරය මේ අපරාධය, ශාස්තෲන් වහන්සේ ශික්ෂාපද පනවන විට ප්‍රතික්ෂේප කිරීම මනාසේ සිත්හි තබාගනී යන අර්ථයි. **දුක්කරතරං** වස්වස දිසාවට ගිය භික්ෂූන්ගෙන් කොහි විසුහුදැයි අසත්. ඔවුන් දෙව්රමෙහි වුසුම්භයි කිකල්හි ආයුෂ්මත්නි භාග්‍යවතුන් වහන්සේ මේ වස්කාලය තුළ කිනම් ජාතකයක් වදාළසේක්ද, කිනම් සුත්‍රයක් වදාළසේක්ද කිනම් ශික්ෂාපදයක් පැනවු සේක්දැයි ඇසුවෝ වෙති. ඉන්පසු විකාල භෝජන ශික්ෂා පදය පැනවුසේක. භද්දාලිනම් එක් තෙරනමක් ප්‍රතික්ෂේප කළැයි කියති. ඒ අසා භික්ෂූහු භාග්‍යවතුන් වහන්සේ ශික්ෂා පද පනවනවිට ප්‍රතික්ෂේප කළහ. එය අයුතු යයිද අහේතුක යයිද කියති. මෙසේ ඔබගේ මේ දෝෂය මහාජනයා අතර ප්‍රකටවී ප්‍රතිකර්ම කළ නොහැකි තත්ත්වයට පැමිණෙන්නේයයි හැඳින්නාහු මෙසේ ඇසුව. අනිකුත් භික්ෂූහුද පවරා ශාස්තෲන් වහන්සේ සමීපයට එන්නහුය. ඉක්බිති එසේනම් ඇවැත්නි මා ශාස්තෲන් වහන්සේ කමාකරවන විට සහාය වනු මැනවැයි සංඝයා රැස්කරවන්නාහුය. එහිදී ආගන්තුකයෝ මෙසේ අසන්නාහු ඇවැත්නි මේ භික්‍ෂුව විසින් කුමක් කරන ලද්දේද? ඉන්පසු ඒ බව අසා බැරෑරැම් දෙයක් කරන ලද්දේය. භික්‍ෂුව විසින් දසබල ධාරීන් වහන්සේ ප්‍රතික්ෂේප කරනු ලබනසේක. මෙය අයුක්තියක් යයි කියති. ඔවුහු මේ අපරාධය මහජනයා අතර ප්‍රකටව ප්‍රතිකර්ම කළ නොහැකි තත්වයට පැමිණෙන්නේයයි හඟින්නාහු මෙසේ කිහ. **අථභගවා පවාරෙත්‍වා චාරිකං පක්කමිස්සති **ඔබ ගියගිය තැන භාග්‍යවතුන් වහන්සේ කමා කරවනු පිණිස සංඝයා රැස්කරවන්නෙහිය. එහිදී දිසාවාසී භික්ෂූහු මෙසේ අසන්නාහුය. ඇවැත්නි මේ භික්‍ෂුව විසින් කුමක් කරන ලද්දේද -පෙ- ප්‍රතිකර්ම කළ නොහැකි බවට පත්වන්නේයයි හඟින්නාහු මෙසේ කීහ.
**එතදවොච** මා විසින් නුසුදුස්සන් කරන ලදී. භාග්‍යවතුන් වහන්සේ මහත්වූද අගුණයෙහි නොලැබී මාගේ වරද පිළිගන්නා සේකැයි හඟින්නේ **එතං අච්චයො මං භන්තෙ** ආදී වදන් කීය. එහි **අච්චයො** අපරාධය. **මං අච්චගමා** මා ඉක්මවා අභිබවා පැවතියේය. **පතිගණ්හාතු **කමා කළ මැනව. **ආයතිං සංවරාය** අනාගතයෙහි සංවරය පිණිස. නැවත මෙබඳු අපරාධයක්, දෝෂයක් වැරැද්දක් නොකරනු පිණිස **තගසා** නිශ්චිතවම. **සමයොපි ඛොතෙ භද්දාලි **භද්දාලි ඔබ දැන ගතයුතු එක් කරුණක් ඇත. එයත් ඔබ දැන ගෙන නැත. නොසලකා හැර ඇතැයි දක්වයි.
**උභතොභාග විමුත්තො** ආදී තන්හි ධම්මානුසාරි සද්ධානුසාරි යන චිත්තක්ෂණ දෙකින් යුතු මාර්ගයෙන් යුත් පුද්ගලයෝ මේ සත් ආර්ය පුද්ගලයන් භාග්‍යවතුන් වහන්සේ විසිනුදු මෙසේ අණ කරවන්ට යුතු නැත. භාග්‍යවතුන්වහන්සේ විසින් අණකරන ලද කල්හි ඔවුන්ද එසේ කිරීම යුතු නැත. අස්ථාන පරිකල්ප වශයෙන් ආර්ය පුද්ගලයන්ගේ සුවච බව පෙන්වනු පිණිසද භද්දාලි තෙරුන්ගේ දුර්වච බව පෙන්වනු පිණිසද මෙය කියන ලදී.
**අපිනු ත්‍වං තස්මිං සමයෙ උභතොභාග විමුත්තො** දේශනාව කුමක්නිසා ආරම්භ කළ සේක්ද. භද්දාලිට නිග්‍රහ කිරීම පිණිසය. මේ මෙහි අභිප්‍රාසයි. භද්දාලි මේ සප්ත ආර්ය පුද්ගලයෝ ලෝකයෙහි දක්ඛිණෙය්‍ය පුද්ගලයෝය. මාගේ ශාසනයෙහි හිමිකරුවෝය. මා ශික්ෂාපද පනවන විට ඔබ එය ප්‍රතික්ෂේප කිරීම යුතු නැත.
**රිත්තො තුච්ඡො** ඇතුළත ආර්යගුණ නැති බැවින් හිස්ය පහත්ය. ඉසුරු වචන කිසිවක් නොවීය. **යථා ධම්මං කරොසි** යෝග්‍ය ස්වභාවයෙහි සිට එසේම කරහි. කමාකරවවයි කියන ලදි. **තං තෙ මයං පතිගණ්හාමා** ඔබගේ ඒ අපරාධයට අපි කමාකරමු. **වුද්ධිහෙසා භද්දාලි අරියස්ස විනයෙ** භද්දාලි මෙය ආර්ය විනයෙහි බුදුන්ගේ සසුනෙහි වෘද්ධියක්මය. කුමක්ද වරද වරදයි දැක යෝග්‍ය පරිදි පිළියම් කොට නැවත සංවරයට පැමිණීම දේශනාව පුද්ගලාධිෂ්ඨාන කරන්නේ **යො අච්චයං අච්චයතො දිස්වා යථා ධම්මං පටිකරොති ආයතිං සංවරං ආපජ්ජති** යයි කීය.{*}
**සත්‍ථාපි උපවදති** අසුවල් විහාරවාසී අසුවල් තෙරුන්ගේ සද්ධි විහාරිකයා අසුවලාගේ අතවැසියා මෙනම් ඇති භික්‍ෂුව ලෝකෝත්තර ධර්ම නිපදවාගන්ට අරණ්‍යයට පිවිසියේයැයි ආ ඔහුට අරණ්‍යයවාසයෙන් කවර ප්‍රයෝජනයක්ද හේ මාගේ ශාසනයෙහි ශික්ෂා නොපුරන්නෙකියි මෙසේ උපවාදකරයි. සෙසුපදවලද මෙම ක්‍රමය මැයි. එසේවුවත් මෙහිදී හුදෙක් දෙවියෝ උපවාද පමණක් නොකරත්. භායානක නිමිති පෙන්වා පලායන ආකාරයක්ද කරත්. **අත්තාපි අත්තානං** ශීල ආවර්ජනය කරන්නහුට කිලිටිතැන් ප්‍රකට වෙයි. සිත අයාලේ යයි. කර්මස්ථානයෙහි නො ඇලේ. හේ මාවැන්නකුට අරණ්‍යවාසයෙන් කම් කිමැයි විපිළිසරව නැගිට යයි. **අත්තාපි අත්තානං උපවාදිතො** තමා විසින්ම තමා උපවාද කරනලදදේ. මෙයම හෝ පාඨය වියහැකිය. ශුක්ල පක්ෂය කියන ලද විරුද්ධ න්‍යායයෙන් දත යුතුය. **යො විවිචේචව කාමෙහි** ආදිය මෙසේ සාක්ෂාත්කරයි යන්න දක්වනු පිණිස කියන ලදී.
**පවය්හ පවය්හ කාරණං කරොන්ති** අල්පමාත්‍රවාද දෝෂයන්ට නිග්‍රහ කොට නැවත නැවත කරවත් **නොතථා** මහත්වූ අපරාධ අනික මෙන්ම මෙසේ නැවත නොකරවත්. හේ ඇවැත්හද්දාලිය නොසිතන්න. ඔබ මෙබන්දක් වෙහි එන්න ශාස්තෲන් වහන්සේ තමා කරන්නැයි භික්ෂූන් අතුරින් කිසිවකු යවා තමා සමීපයට කැඳවා භද්දාලි මෙබඳු දෙයක් ඇතැයි නොසිතන්න. මෙසේ ශාස්තෲන් වහන්සේ හමුවෙහිද අනුග්‍රහයක් අපේක්ෂා කෙරේ. ඉන්පසු භික්‍ෂුසංඝයා විසින්ද ශාස්තෲන් වහන්සේ විසින්ද අස්වසාලන ලද්දෙම් වෙමියි සිතා මෙසේ කීය.
ඉක්බිති භික්‍ෂුසංඝයා මෙන්ම ශාස්තෲන් වහන්සේත් අවවාද දියයුත්තකුටම අවවාද දෙති. අන් කිසිවකුට නොවේයයි දක්වන්ට **ඉධ භද්දාලි එකච්චො** යනාදිය කීහ. එහි **අඤ්ඤෙඤ්ඤං **ආදිය වදාළසේක අනුමාන සුත්‍රයෙහි විස්තර කරන ලදි. **න සම්මාවත්තත්ති** සම්මා වතෙහි නොපිහිටියේය. **න ලොමං පාතෙති** අනුලෝම වතෙහි නොපිහිටයි. විරුද්ධ දෙයම ගනියි. **න තිත්‍ථාරං වත්තති** නිත්‍ථරණක වතෙහි නොපිහිටයි. ආපත්තියෙන් නැගී සිටීම පිණිස වහවහා කැමැත්ත උපදවා ගත්තෙක් නොවේ. **තත්‍ර **ඔහුගේ ඒ දුර්වච හේතුවෙහි. **අභිණ්හාපත්තිකො** නිතර ඇවතට පැමිණෙන්නෙක් ආපත්ති බහුලො ඔහුට ඇවැත් සහිත කාලය වැඩිය. ශුද්ධ වූ ඇවැත් රහිත කාලය අල්පය යන අර්ථයි. **නඛිප්පමෙව චුපසම්මති** වහා නොසන්සිදේ. දීර්ඝ සුත්‍රයකි. විනය ධරයෝ පාදෝනාකල්හි ආවහුට ඇවැත්නි යන්න වත් වේලාව යයි කියති. නැවත කාලයයි සිතා ආවහුට තොපගේ විහාර වේලාවය ඇවැත්නි යන සාමණේර ආදීන්ට අවවාද දෙන වේලාවය, තෙරුන්ට උපස්ථාන කරන වේලාවය, මුව දෝනා වේලාවය, ආදිය කියා දිවාකාලයෙහිද රාත්‍රිකාලයෙහිද පැමිණියහු පිටත්කර හරිත්මය. ස්වාමීනි කිනම් වේලාවක අවකාශයක් වන්නේදැයි කියු කල්හිද ඇවැත්නි යන්න ඔබම තැන දැනගන්න. අසුවල්නම් විනයධර තෙරුන් වහන්සේ බෙහෙත්තෙල් පානය කරති, අසුවලා විරේක කරවයි. කුමක් හෙයින් ඉක්මන් වන්නෙහිදැයි කියා දිග්ගැස්සීමක්ම කරත්
**ඛිප්පමෙව වුපසම්මනි** කෙටියෙන් දිග්ගැස්සීමක් නොවේ. උත්සාහවත් භික්‍ෂුවක් ඇවැත්නි මේ සුවච භික්‍ෂුවක්ය. ජනපදවාසීන්ට ගම්සෙනසුනෙහි වසන තැන් සාදා ගැනීම පහසු නැත. පිඬුපිණිස හැසිරීමද දුකකි. මොහුගේ අධිකරණය සන්සිඳවමුයි රැස්ව ආපත්තියෙන් නැගිටුවා පිරිසිදු බවෙහි පිහිටුවත්.
**අධිච්චාපත්තිකො** ඉඳහිට ඇවතට පැමිණේ. හේ කෙසේවුවත් ලජ්ජීභික්‍ෂුවකි. ප්‍රකෘති ස්වභාවය ඇත්තෙකි. ඔහුගේ දුර්වච බව නිසාම භික්‍ෂුහු ඒ අයුරින් පිළිපදිති.
**සද්ධා මත්තකෙන වහති පෙම මත්තකෙන** ආචාර්ය උපාධ්‍යායන් කෙරෙහි ස්වල්ප වූ ගේහසිත ශ්‍රද්ධාවෙන් ගේහසිත ප්‍රේමයෙන් කල්යවයි. මේ පැවිද්ද ප්‍රතිසන්ධිගැනීමක් හා සමානය. අලුතින් පැවිදිවු තැනැත්තා පැවිද්දෙහි ගුණ නොදැන ආචාර්ය උපාධ්‍යායයන් කෙරෙහි ප්‍රේම මාත්‍රයෙන්ම කල්යවයි. ඒනිසා මෙබඳුවූවන්ට සංග්‍රහ කළයුතුය. අනුග්‍රහ දැක්විය යුතුය. අල්පමාත්‍රවුද සංග්‍රහයක් ලැබ පැවිද්දෙහි සිට අභිඥාවන්ට පත්ව මහා ශ්‍රමණයෝ වන්නාහුය. මෙපමණ කථා මාර්ගයකින් අවවාද ලැබිය යුත්තකුට අවවාද දෙත්. අන් අයකුට නොවේ. භාග්‍යවතුන් වහන්සේ විසින් මේ අයුරින් දක්වා ඇත.
**අඤ්ඤාය සණ්ඨහිංසු** රහත් බවෙහි පිහිටියාහුය. **සත්තෙසු හායමානෙසු** ප්‍රතිපත්තිය පිරිහෙන කල්හි සත්වයෝද පිරිහෙත්මය. **සද්ධම්මෙ අන්තරධායමානෙ** ප්‍රතිපත්ති යනු ධර්මය අතුරුදහන් වන කල්හි ප්‍රතිපත්ති යන ධර්මයද, ප්‍රතිපත්ති පුරන සත්ත්වයන් නැතිවිට අතුරුදහන් වේමය. **ආසවට්ඨානියා** ආශ්‍රවයෝ මේවායෙහි සිටිත්නුයි **ආසවට්ඨානියා** නමි. යම්දෙයක දිට්ඨ ධම්ම සමපරායික පරොපවාද විප්පටිසාර වධබන්ධන ආදියද අපාය දුකට විශේෂයෙන් හේතු වු ද ආශ්‍රවයෝ සිටිත්මය. ඔවුන්ට එබඳු හේතුවක් ඇත යන අර්ථයි. ඒ ආසවට්ඨානිය වු ඉක්මයන ධර්මයෝ සංඝයා තුළයම්තාක් පහළ නොවෙත්ද ඒතාක් ශාස්තෲන් වහන්සේ ශ්‍රාවකයන්ට ශික්ෂාපද නොපනවන සේක යනු මෙහි යෙදුමයි.
මෙසේ අකාලය දක්වා නැවත කාලය දැක්වීමට **යතොච ඛො භද්දාලි** ආදිය කීහ. එහි යතෝ යම් දිනෙක යම් කලෙකැයි කියන ලද්දේ වෙයි. සෙස්ස කියන ලද ක්‍රමයෙන්ම දතයුතුය. මෙය මෙහි සංක්ෂේප අර්ථය හෝ වෙයි. යම්කලෙක අසවට්ඨානිය ධර්මයයි හැඳින්වුණු ඉක්මවිය හැකි දොස් සංඝයා තුළ පහළ වේද, එකල්හි ශාස්තෲන් වහන්සේ ශ්‍රාවකයන්ට ශික්ෂාපද පනවනසේක. කුමක් හෙයින් ආසවට්ඨානිය ධර්ම සංඛ්‍යාතවූ වීනීතකම දෝෂ නැතිකිරීම පිණිස පනවත්ද,
මෙසේ ආසවට්ඨානිය ධර්මයන් නිපදවන ශික්ෂාපද පැනවීමට අකාලයයිද උත්පත්තියට කාලයයිද කියා දැන් ඒ ධර්මයන්ගේ නූපදනාකාලයද උපදනාකාලයද දක්වන්ට **නතාව භද්දාලි ඉධෙවෙකච්චෙ** ආදිය කීහ. එහි **මහත්තං** යනු මහත්බවයි. සංඝයා යම්තාක් ස්ථාවර නවක මධ්‍යම වශයෙන්, මහත්බවට පත් නොවේද ඒතාක් සේනාසන ප්‍රමාණවත් වේ. සෙනසුන් නිසා ආසවට්ඨානිය ධර්මයෝ නූපදිත්. මහත්බවට පත්වූ කල්හි ඒවා උපදිත්. ඉන්පසු ශාස්තෲන් වහන්සේ ශික්ෂාපද පනවන සේක. අර්ථ මහත්වයට පත්වූ කල්හි සංඝයා කෙරෙහි පනවන ලද ශික්ෂාපද - 
[යම් භික්‍ෂුණියක් වසක් පාසා ආපසු එයිද පාචිත්තිය ඇවැත් වේ. යම් භික්‍ෂුණියක් එක් වසක් දෙකක් ආපසු එයිද පාචිත්තිය ඇවැත්වේ 
මේ ක්‍රමයෙන් දතයුතුයි. 
**ලාභග්ගං** ලාභයෙන් අගතැන්පත් සංඝයා යම්තාක් ලාභයෙන් අගතැන්පත් නොවේද ඒතාක් ලාභය නිසා අසවට්ඨානිය ධර්මයෝ නූපදිති. පැමිණි කල්හි උපදිත්. ඉන්පසු ශාස්තෲන් වහන්සේ ශික්ෂාපද පනවන සේක. අර්ථ මහත්ඵලයට පත්වූ කල්හි සංඝයා කෙරෙහි පනවන ලද ශික්ෂාපද]
යම් භික්‍ෂුවක් අනුපසම්පන්නයකු සමග රැදෙකතුනකට වඩා එක්තැනෙක සයනය කරයි නම් පාචිත්තිය ඇවැත්වේ. යම් භික්‍ෂුණියක් වසක් පාසා ආපසු එයිද පාචිත්තිය ඇවැත් වේ. යම් භික්‍ෂුණියක් එක් වසක් දෙකක් ආපසු එයිද පාචිත්තිය ඇවැත්වේ.
මේ ක්‍රමයෙන් දතයුතුයි.
ලාභග්ගං ලාභයෙන් අගතැන්පත්. සංඝයා යම්තාක් ලාභයෙන් අගතැන්පත් නොවේද ඒතාක් ලාභය නිසා ආසවට්ඨානිය ධර්මයෝ නුපදිති. පැමිණි කල්හි උපදිත්. ඉන්පසු ශාස්තෲන් වහන්සේ ශික්ෂාපද පනවන සේක.
යම් කිසි භික්‍ෂුවක් අචේලයකුට හෝ පරිබ්‍රාජකයකුට හෝ පරිබ්‍රාජිකාවකට තමාගේ අතින් කෑයුතු දෑ හෝ පියයුතු දේනම් පචිතිවේ
යනු ලාභයෙන් අගපත් වූ කල්හි ශික්ෂාපද පැනවීමයි.
යසසින් අගපත් නුයි **යසග්ගං **සංඝයා යම්තාක් යසසින් අගපත් වුයේ නොවේද ඒතාක් යසස නිසා ආසවට්ඨානිය ධර්මයෝ නුපදිත්. පැමිණි කල්හි උපදිත්. ඉක්බිතිව ශාස්තෲන් වහන්සේ ශික්ෂාපද පනවන සේක. සුරාමේරය පානයෙහි පචිතියැයි. මේ සංඝයා යසසින් අගපත්කල්හි ශික්ෂාපද පැනවීමයි. **බාහු සච්චං** බහුශ්‍රැත බව. යම්තාක් සංඝයා බහුශ්‍රැත භාවයට
නොපැමිණේද ඒතාක් ආසවට්ඨානිය ධර්මයෝ නූපදිත්. බහුශ්‍රැත භාවයට පත්කල්හි, යම්හෙයකින් එක්නිකායක් දෙ පස් නිකායයන් උගෙන නුනුවණින් ඉපිලෙන පුද්ගලයෝ රසයෙන් රසය සසඳා අධර්මය අවිනය ශාස්තෘ ශාසනයයයි දක්වත්ද ඉක්බිතිව ශාස්තෲන් වහන්සේ යම් කිසි භික්‍ෂුවක් මම භාග්‍යවතුන් වහන්සේ ධර්මය දේශනා කළේ මෙසේයයි කියන්නේ නම් -පෙ- ශ්‍රමණ උද්දේශකයකු වුවද කියන්නේනම් ආදි වශයෙන් ශික්ෂාපද පනවන සේක.
**රත්තඤ්ඤතං පත්තො** මෙහි රාත්‍රීන් දනිත්නුයි **රත්තඤ්ඤු** තමාගේ පැවිදි වු දිනයෙහි පටන් බොහෝ රාත්‍රින් දනිත්. පැවිදිවී බොහෝ කල් ඇත්තෝ යයි කියන ලද්දේවෙයි. රත්තඤ්ඤුන්ගේ බව රතතඤ්ඤුතං නමි. එහි රත්තඤභාවයට පත්කල්හි උපසේන වඞ්ගත්තපුත්ත අරභයා ශික්ෂාපද පනවන ලද්දේ යයි දතයුතුයි. ඒ ආයුෂ්මතුන් වහන්සේ දසවසට අඩු භික්‍ෂුන් උපසම්පදා කරනු දැක එක්වස් සද්ධිවිහාරිකයා උපසම්පදා කළහ. ඉක්බිතිව භාග්‍යවතුන් වහන්සේ ශික්ෂාපද පැනවුසේක මහණෙනි අඩුදසවසින් උපසම්පදා නොකළයුතුය. යමෙකු උපසම්පදා කෙරේනම් දුකුළා ඇවැත්වේ.
මෙසේ ශික්ෂාපද පැනවූ කල්හි නැවත බාලවූ අව්‍යක්තවු භික්‍ෂුහු දසවස් වෙමුයි දසවස් වෙමුයි උපසම්පදා කරත්. ඉක්බිති භාග්‍යවතුන් වහන්සේ තවත් ශික්ෂාපදයක් පැනවුසේක. මහණෙනි බාලවූ අව්‍යක්ත වුවකු විසින් උපසම්පදා නොකළ යුතුය. යමෙක් උපසම්පදා කෙරේද දුකුලා ඇවැත්වේ. මහණෙනි, ව්‍යක්ත ප්‍රතිබල දසවස් ඇති හෝ අතිරේක දසවස් ඇති භික්‍ෂුව විසින් උපසම්පදා කිරීමට අනුමැතිය දෙමි. රත්තඤ්ඤු බවට පත් කල්හි ශික්ෂාපද පැනවීමයි.
**ආජානීයසුසුපමං ධම්මපරියායං දෙසෙසිං** තරුණ ආජානීය්‍යයකු උපමා කොට ධර්මය දේශනා කෙළෙමි. **තත්‍ර** ඒ සරණ වූවෙහි. **නඛො භද්දාලි එසෙව හෙතු** මේ ශික්ෂා නොපුරන බවම එකම හේතුව නොවේ.
**මුඛාධාන කාරණං කාරෙති - (කටකලියාව බැඳීමේදී) ** ගෙල මනාසේ අල්ලගන්වන්ට කරුණු ඇති කරවයි **විසුකායිතානි** ආදී වැරදි සේවන ආචාරය කියුසේක. මේ සියල්ල අන්‍යොන්‍ය සමන වචනයි. **තස්මිං ඨානෙ** මේ විසේවනාචාරයෙහි **පිරිනිබ්බායති** තමා ප්‍රතික්ෂේප කරන්නේ වෙයි. එම විසේවනය අත්හරී යන අර්ථයි. **යුගාධානෙ** යුග තැබීමෙහිදී යුගය මැනවින් ග්‍රහණය පිණිස
**අනුක්කමෙති** සතර පාද එක්වරම එසවීමෙහි හා තැබීමෙහිද විරුද්ධ සේනාව යම් වළෙක සිට කඩුව ගෙන එන්නාවු අශ්වයාගේ පා සිඳීද එසමයෙහි මොහු එක්පහරින්ම පාසතර ඔසවන්නේයයි රැහැන් බැඳීම් විධානයෙන් මේ කරුණ කරත්. **මණ්ඩලෙ** යම්සේ අශ්වයා පිට හිඳම මණ්ඩලයෙහි බිම වැටුණු ආයුධය ගන්ට හැක්කේද එසේ කරවනු පිණිස කළයුතු දේ කරයි. **ඛුරකාසෙ** කුරඅගින් බිමසෑරීමෙහි රාත්‍රියෙහි බැසගෙන ඒමේදී යම්සේ පාහඬ නො ඇසේද, ඒ අර්ථය එක් තැනෙක සංඥාවක්දී කුරතුඩු අගින්ම යාම උගන්වති. ඒ සඳහා මෙය කියන ලදී. **ධාවෙ** වේගයෙන් දිවීමෙහි ධාවනෙ යනුවෙන්ද පාඨයෙකි. තමාට පරාජය ලැබුණු කල්හි පළා යාමටද පළායන සතුරා ලුහුබැඳ අල්ලා ගැනීම පිණිසද. මෙසේ කාර්ය කරවයි. **රවත්‍ථං** හේෂාරව කිරීම පිණිස, යුද්ධකාලයෙහි ඇතුන් කුංචනාද කරනවිට අසුන් හේෂාරව කරනවිට රිය ගැටෙන විට. යෝධයන් ඔල්වරසන් දෙනවිට ඒ ශබ්දයට බියනොවී සතුරුසේනා අතරට ප්‍රවේශවනු පිණිස මේ කාර්ය කෙරේ.
**රාජ ගුණෙ** රජු විසින් දත යුතු ගුණ, **කුටකණ්ණරඤ්ඤෙ** කුටකණ්ණ රජුට ගළවණණ නම් අශ්වයෙක් විය. රජ පෙරදිග දොරටුවෙන් නික්ම චෙතිය පබ්බතයට යන්නෙමියි කදම්බ නදීතීරයට පැමිණියේය. අශ්වයා ඉවුරෙහි සිට ජලයට බැසීමට නොකැමති වෙයි. රජ අශ්වාචාර්යයා අමතා, ඔබ විසින් අශ්වයා හික්මවන ලද අයුරු අපූරුය. ජලයට බැසීමට නොකැමතියයි කීය. ආචාර්යයා දේවයන් වහන්ස අශ්වයා මැනවින් හික්මවන ලදී. මුගේ සිත වන්නේ යම් හෙයකින් මම ජලයට බසින්නෙමි නම් වලිගය තෙමෙන්නේය. වලිගය තෙමුණුවිට රජුගේ ඇඟෙහි ජලය ඉසෙන්නේය. මෙසේ ඔබ වහන්සේගේ සිරුරෙහි දිය වැටෙන බියෙන් නොබසී වලිගය අල්ලා ගන්වනු මැනවැයි කීය. රජ එසේ කළේය. අශ්වයා වේගයෙන් බැස පරතෙරට ගියේය. මේ අර්ථය සඳහා මේ කාර්යය කෙරේ. **රාජවංසෙ** අශ්වරාජ වංශයෙහි මේ වංශය නම් අශ්ව රාජයින්ට එවන් පහරකින් සිදී බිඳීගිය සිරුරු ඇතත් අසරුවා සතුරු සෙනග මැද නොහෙළා පිටතට ගෙනයත්මය. මේ අර්ථය සඳහා මේ කාර්යය කෙරේ යන අර්ථයි.
**උත්තමෙඡවෙ** ජව සම්පත්තියෙහි, යම්සේ උතුම් ජවයක් වේද මෙසේ මේ කාර්යය කෙරේ යන අර්ථයි. **උත්තමෙහයෙ** උත්තමවු අශ්වභාවයෙහි. යම් උත්තම අශ්වයෙක් වේද. එසේ කාර්ය කෙරේ යන අර්ථය එහි ප්‍රකෘතියෙන්ම උතුම් අශ්වයාම උත්තම අශ්ව කාරණයකට සුදුසුය. අනෙකෙක් නොවේ. උතුම් අශ්වයා උතුම් ජවයක් ඇතිකරගනී. අනෙකෙක් නොවේ.
මේ මෙහි කථාවයි එක් රජෙක් එක් සෛන්ධව පැටවකු ලැබ සෛන්ධව බව නොදැනම මු හික්මවන්නැයි ආචාර්යයාට දුන්නේය. ආචාර්යයාද ඌ සෛන්ධව බව නොදැන පියලි ධාන්‍ය කන නරක අසුන් කරන කර්යයන්ට ගෙන එයි ඌ තමාට නුසුදුසු බැවින් කාර්යය ඉටුනොකරයි. හේ ඌ දමනය කරන්ට නොහැක්කේ මහරජ යම් කුළු අසෙකැයි අත්හැර දැම්මවීය.
ඉක්බිති එක් දවසක් එක් පෙර අස් ඇදුරෙක් වු තරුණයෙක් උපාධ්‍යායන්ට බඩු ගෙන යන්නේ ඒ දිය අගල පිට හැසිරෙන අශ්වයා දැක ස්වාමීනි සෛන්ධව පැටවා අනර්ඝයයි උපාධ්‍යායයන්ට කීය. මේ හෙයකින් රජ දැනගතහොත් ඌ මංගල අශ්වයා කරන්නේය. තෙරුන් වහන්සේ මෙසේ කීහ. දරුව රජ මිසදිටුවෙකි. බුදුසසුනෙහි පහදීනම් මැනවයි රජුට කියව. හේ ගොස් මහරජ අනර්ඝවු සෛන්ධව පැටවෙක් සිටීයි කීය. දරුව ඔබ ඌ දැක්කෙහිද? එසේය මහරජතුමනි, කුමක් ලබන්ට වටීද, ඔබවහන්සේ අහර ගන්නා රන්තලියෙහි ඔබ වහන්සේ අනුභවකරන බත්, ඔබවහන්සේ පැන් බොන බඳුන ඔබ වහන්සේගේ සුවඳ විලවුන්, ඔබ වහන්සේගේ මල්දම්, ආදිය අවශ්‍ය බව කීය. රජතෙමේ සියල්ල දෙවීය. තරුණයා ඒවා ගෙන්වා ගෙන ගියේය.
අශ්වයා සුවඳ ආඝ්‍රාණය කොට මාගේ ගුණ දන්නා ආචාර්යයකු ඇතැයි සිතමියි හිස ඔසවා බලමින් සිටියේය. තරුණයා ගොස් බත්කවයි අසුරගැසීය. අශ්වයා පැමිණ රන්තලියෙහි බත් කෑවේය. ජලය බීවේය. ඉක්බිති ඌ සුවඳගල්වා රජ පැළඳුම් පළඳවා පෙරටුව යවයි අසුර ගැසීය. ඌ තරුණයාගේ ඉදිරිපසින් ගොස් මඟුල් අසා සිටිනා තැන සිටියේය. තරුණයා මහරජතුමනි මේ ඔබ වහන්ගේ අනර්ඝ වූ සෛන්ධව පෝතකයාය. මූ මේ ක්‍රමයෙන් කිහිප දවසක් පිළිදැගුම් කරවනු මැනැවැයි කියා නික්ම ගියේය.
ඉක්බිති කිහිප දිනක් ඇවෑමෙන් පැමිණ මහරජ තුමනි අශ්වයාගේ ආනුභාවය බලනු මැනව. එසේය ආචාර්යය කොහි සිට බලමුද, මහරජතුමනි උයනට යනුමැනව. රජ අසු ගෙන්වාගෙන ගියේය. තරුණයා අසුරගසා මේ ගස වටා යවයි අසුට සන් කළේයි. අශ්වයා පැන ගසවටාගොස් ආවේය. රජ ඌ යන බවවත් එන බවවත් නුදුටුවේය. මහරජතුමනි ඔබතුමා විසින් දක්නා ලද්දේද, දරුව දුටුවේ නැත. සෝදන දඬුව මේ ගස ළගින් තබනු මැනවැයි කියා අසුර ගැසීය. සෝදන දඬුව ගෙන එව. අශ්වයා පැන කටින් ගෙන ආවේය. දක්නා ලද්දේද මහරජතුමනි? දක්නාලදී දරුව.
නැවත අසුර ගැසීය. උයනෙහි පවුර මතින් හැසිර එව. අශ්වයා එසේ කළේය. දක්නා ලද්දේද මහරජතුමනි? නොදක්නාලදී දරුව. රන් කම්බිලියක් ගෙන්වා අශ්වයාගේ පාදවල බඳවා එසේම සංඥාවක් දුන්නේය. අශ්වයා උඩ පැන පවුර මත වටේ දිවීය. ශක්තිමත් පුරුෂයකු විසින් විදින ලද ගිනි පෙනෙල්ලක ගිනිසිළුවක් මෙන් උයන්පවුර මත පෙනිණ. අශ්වයා ගොස් සමීපයෙහි සිටියේය. දක්නා ලද්දේද මහරජතුමනි? දක්නාලදී දරුව. මගුල් පොකුණු පවුර මතින් වටේ යවයි සංඥාවක් දුන්නේය. නැවත පොකුණට බැස නෙළුම් කොළ මත හැසිරෙවයි සංඥාවක් දුන්නේය.
පොකුණට බැස සියලු නෙළුම් කොළ මත හැසිරෙමින් ගියේය. එක් පත්‍රයක්වත් ඇක්මීමක් හෝ පැල්මක් හෝ සිඳීමක් හෝ කැඩීමක් හෝ නොවීය. දක්නාලද්දේද මහරජතුමනි. දක්නාලදී දරුව. අසුර ගසා අල්ල දික්කළේය. වාතයෙන් උදවු ලැබ උඩපැන අල්ලෙහි සිටියේය. දක්නා ලද්දේද මහරජතුමනි? දක්නාලදී දරුව. මෙසේ උත්තම අශ්වයා මෙසේ උත්තම කාරණයක් සඳහා උතුම්ජවයක් ඇතිකරගනී.
**උත්තමෙ සාබල්ලෙ **මුදුවදනින්, දරුව මුදුවදනින් ඔබ නහමක් සිතව. රජුගේ මංගල අශ්වයා වන්නෙහිය. රාජභෝජන ලබන්නෙහිය. උතුම් අසු කෙරෙහි කාර්ය කරවිය යුතුය. එහෙයින් කියන ලදී. උත්තමෙ සාබල්ලෙ යනුවෙන් **රාජභොග්ගො** රජුගේ උපභෝග වස්තුවක් වෙයි. **රඤ්ඤො අඞ්ගනෙත්‍වව සබ්බං ගච්ඡති** යම් තැනෙක යන කල්හි අතක් මෙන් පයක් මෙන් අත් නොහැරම යායුතු වෙයි. ඒ නිසා අඞ්ග යයි ප්‍රසිද්ධියටයයි. චතුරංගිනී සේවාවන්හි එක් අංගයක් වෙයි.
**අසෙඛාය සම්මාදිට්ඨියා** අර්හත්ඵල සම්‍යක් දෘෂ්ටියෙන් සම්මාසංකප්ප ආදියද එයට ඇතුළත්වෙයි. සම්‍යක්ඥානය පෙර කියු සම්මා දිට්ඨියෙහි ම තබා අෂ්ටඵල අංග වෙයි. සෙසු ධර්ම සම්මාවිමුත්තියයි දත යුතුය. සෙස්ස සියලු තැන නොගැඹුරු මය. මේ දේශනාව උග්ඝටිතඤ්ඤු පුද්ගලයාගේ වශයෙන් රහත් බවින් කුළුගන්වා නිමවා වදාළසේක.
**එවම්මෙසුතං **යනු ලටුකිකොපම සුත්‍රයයි. එහි **යෙන සො** වන** සණ්ඩො** මේ මහ තෙරුන් වහන්සේද භාග්‍යවතුන් වහන්සේ සමගම පිඬු පිණිස පිවිස සමගම පැමිණියහ. ඒනිසා යෙන සො භගවතා **උපසඞ්කමන්තො වනසණ්ඩො තෙනුපසඞ්කමි** යයි දත යුතුය. **අපහන්තා** ඉවතගෙනයන්නා. **උපහන්තා** ළඟට ගෙන එන්නා. **යංභගවා** යම් කලෙක්හි භාග්‍යවතුන් වහන්සේ **පටිසල්ලාණා වුට්ඨිතො** එලසමාපත්තියෙන් නැගී සිටිසේක්.
**ඉඞ්ඝ** අණ කිරීමේ නිපාතයයි. **අඤ්ඤථත්තං** සිතෙහි වෙනස් බව. එයද භාග්‍යවතුන් වහන්සේ නිසා මෙබඳු ප්‍රණීත භෝජනයක් නොලබන්නහු කෙසේ යැපෙන්නමු දැයි මෙසේ ප්‍රණීත භෝජන ලැබීම නිසා වීයයි දතයුතුයි. **භූත පුබ්බං** මෙයින් රාත්‍රිභෝජනයෙහි ප්‍රණීතබව පෙන්වයි. සුපෙය්‍යං සුපයට සුදුසු මත්ස්‍ය මාංශ පලා ආදිය **සමග්ගාභූඤ්ජිස්සාම** එකතුව වළඳන්නෙමු. **සඞ්ඛනියො** පිළියෙල කරන ලද කෑයුතුදෑ **සබ්බා තා රත්තිං** ඒ සියලු පිළියෙල කිරීම් රාත්‍රියෙහිම වෙයි. දිවාකාලයෙහි අල්පය. කුඩාය මඳ වෙයි. මිනිස්සු දිවා කාලයෙහි කැඳ ආදියෙන් යැපුණද රාත්‍රියෙහි ශක්ති පරිදි ප්‍රණීත දෙයක්ම අනුභව කරති.
නැවත **භූතපුබ්බං** මෙයින් රාත්‍රි විකාල භෝජනයෙහි ආදීනව දක්වයි. එහි **අන්‍ධකාරතිමිසාය** ඝන අන්ධකාරයෙහි **මාණවෙහි** සොරුන් විසින් **කතකම්මෙහි** කරන ලද සොරකම්වලින්, ඒ කරන ලද සොරකම් ඇත්තේ තම දෙවියන් යැද කිසියම් කාර්යයක් ඉටුකරගනු ලැබීද එයට බාරය පිණිස මිනිසුන් මරා ගලලෝහිත ආදිය ගනිත්. ඔවුන් තවත් මිනිසුන් මරන විට කෝලාහල ඇතිවන්නේය. පැවිද්දෙකු සොයන්නෙක් නැතැයි හඟිමින් භික්‍ෂූන් ගෙන මරති. ඒ සඳහා මෙය කියන ලදී. **අකතකම්මෙහි** කැලයෙන් ගමට පැමිණෙන කල්හි කාර්ය නිෂ්පාත්තියට පෙරාතුව බිලියම් කරනු කැමැත්තවුන් විසින්, **අසද්ධම්මෙන නිමන්තෙති** මහණ එව. අද රෑ මෙහි වළඳා මෙහිම වැස සම්පත් අනුභව කොට ගෙට යන්නෙහියයි මෛථුන ධර්මයෙන් පවරා.
නැවත **භූතපුබ්බං** මෙයින් තමා දුටු කරුණ කියයි. **විජ්ජන්තරිකාය** විදුලිය දිලිසෙන ඇසිල්ලෙහි. **විස්සරමකාසි** මහා ශබ්දයක් කළේය. **අබ්භුම්මෙ** භූති- දියුණුව අභූති - පිරිහීම - මාගේ විනාශයයි අර්ථයි **පසාචො වතමං** පිශාචයෙක් මා කෑමට ආයේ වන **ආතුමාරි මාතුමාරි** එහි ආතු යනු පියාය. මාතු යනු මවය. මෙය කියන ලදී. යමකුට පියා හෝ මව ඇත්ද ඒ මව්පියෝ ඔහු අපගේ පුත්‍රයායයි හැකි පරිද්දෙන් යම් කෑමක් බීමක් දී එක් තැනෙක නිදිකරවත්. හේ ඒ අයුරින් රාත්‍රී පිඬු පිණිස නොහැසිරේ. ඔබගේ මව්පියන් මළහයි සිතිමි. ඒනිසා මෙසේ හැසිරෙති.
**එවමෙව** මෙසේ කිසිදු ආනිසංසයක් නොදක්නාහු නිස්කාරණයෙන්, **එවමාහංසු** අවමන් කරමින් කීහ. එහි ආහංසු යනු කියති. **කිංපනිමස්ස** මොහුගේ අප්‍රමාදීභාවයට හේතුව කුමකැයි කිවයුතුද? නොදකී මෙන් නොඇසීමෙන් මෙන් විය යුතු නේද? **ඔරමත්තකස්ස** - සුළුදෙයක **අධිසල්ලිඛතෙවායං** මේ ශ්‍රමණයා වෙඬරු පිසින්නාක් මෙන් නෙළුම් දඬු නුල් කතුරෙන් කපන්නාක් සේ අතිශයින් දුක් විඳියි අතිශයින් වෑයම් කරයි. **සික්ඛාකාමා** සැරියුත් මුගලන් ආදීන් මෙන් ශික්ෂාකාමීහුය. ඔවුන් කෙරෙහිද නොකැමැත්තක් මතුකරත්. ඔවුන්ට මෙසේ සිතක් විය. යම්හෙයකින් මොවුන් භාග්‍යවතුන් වහන්සේ මොහු ගෙනයතියි කියත්ද ශාස්තෲන් වහන්සේ කිම ගෙනයන සේක්ද? මෙසේ නොකියා භාග්‍යවතුන් වහන්සේ පිරිවරා හුන්නාහු එසේය භාග්‍යවතුන් වහන්ස, භාග්‍යවතුන් වහන්සේ පනවනු මැනවැයි වැඩිපුර උත්සාහයක් දරතියි ඔවුන් කෙරෙහි අකැමැත්තක් මතුකරත්.
**තෙසං** ඒ එක්තරා හිස් පුරුෂයන්ගේ තං ඒ අප්‍රමාදී බව අත්හැර දැමිය යුතුය. **ථුලොකලිඞ්ගරො** ගෙල බැඳි මහලීකඳක් මෙන් වෙයි. **ලටුකිකා සකුණිකා** වාකිරිල්ල. අද රැව්සියයක් කරා නැටුම් සියයක් නටා, වරක් ගොදුරු ගනී. අහසින් බිම පිහිටි දෙයක් දැක වසුපැටවුන් පාලනය කරන්නවුන් ක්‍රීඩා පිණිස පුතිලතාවෙන් බඳිත්. ඒ සඳහා මෙය කියන ලදී. ආගමෙහි එළඹෙයි **තංහි තස්ස** ඒ පූතිලතා බැම්ම ඌගේ කුඩා සිරුරක් ඇති බැවින්ද ශක්තිය අඩු බැවින්ද බැම්ම මහා පොල්කෙඳි රැහැනක් මෙන් කැඩීමට අපහසු වෙයි. **තෙසංතං** ඒ හිස් මිනිසුන්ගේ ශ්‍රද්ධාව අඩු බැවින්ද ප්‍රඥාව අඩු බැවින්ද තද බැම්මක් නම් වෙයි. දුකුළා කරුණු මාත්‍රයක් ද මහා පාරාජිකා කරුණක් මෙන් අත්හැරීම දුෂ්කරය.
ශුක්ල පක්ෂයෙහි **පහාතබ්බස්ස** මේ අල්පමාත්‍ර වූ අත්හැරදැමිය යුත්තකට හේතුව භාග්‍යවතුන් වහන්සේ විසින් කියයුතුව තිබේ. එහි ප්‍රහාණය භාග්‍යවතුන් වහන්සේ වදාළසේක. භාග්‍යවතුන් වහන්සේගේ අභිප්‍රාය දැනත් මෙය ප්‍රහාණය කළ යුතු නොවේද යන අර්ථයි. **අප්පොස්සුක්කා **අල්ප උත්සාහ **පන්නලොමා** හැළුණු ලොම් ඇති ඔහුට අත්හළ යුතුය යන බියෙන් නැගුණු ලොම් නැති, **පරදවුත්තානි** අනුන් විසින් න ලද දෙයින් යැපෙන අනුන්ගෙන් ලද දෙයින් යැපෙන යන අර්ථයි. **මිගභූතෙන චෙතසා විහරන්ති** නැවත අපේක්ෂා නොකරන පක්ෂයෙහි සිට වාසයකරත්. මුවා පහර කා මනුෂ්‍ය වාසයට ගොස් බෙහෙතක් හෝ තුවාලතෙලක් හෝ ලබන්නෙමියි. අදහසක් ඇතිකර නොගෙන පහර කාගෙනම මහකැලයට පිවිස පහර වැදුණු තැන යටකොට වැදහෙව පහසුවක් ඇතිවු කල්හි නැගිට යයි, මෙසේ මුවෝ නැවත අපේක්ෂා නොකරන පක්ෂයෙහි සිටියාහුය. මෘග චේතනාවෙන් වාසය කරත්නුයි මේ සඳහා කියන ලදී. **තංහි තස්ස** ඒ වරපට බැම්ම ඒ මහාහස්තියාගේ සිරුර මහත් බැවින්ද මහා ශක්තියක් ඇති බැවින්ද, දුබල බැම්මක් නම් පුතිලතාවක්මෙන් පහසුවෙන් කැඩිය හැකි වෙයි. **තෙසංතං** ඒ කුල පුත්‍රයන්ගේ ශ්‍රද්ධා මහත්වය නිසාද ප්‍රඥාමහත්වය නිසාද මහත්වු පාරාජිකා කාරණයද දුකුළා කරුණු මාත්‍රයක් මෙන් පහසුවෙන් අත්හළහැකි වෙයි.
** දලිද්දො** දිළිඳු බවින් යුත්, **අස්සකො **තමා සතු දෙයක් නැති, **අනාළ්හියො** ආඪ්‍ය නොවු **අගාරකං** කුඩා ගෙය, **ඔලුග්ගවිලුග්ගං** යමකුගේ ගෙහි යටලී වහලයෙන් මිදී කැණි මඬලෙහි රැඳී කැණිමඬලින් මිදී බිම වැටුණු, **කාකාතිදායිං **යම්තැනක කිසිවක් කන්නෙමුයි ඇතුළත හුන්කල්හි වෙනම දොර ඇරීමක් නම් නැත. කපුටෝ තැනින් තැනින් පිවිස පිරිවරා ගනිති. ඉගිලී යන කල්හිද හමුවුණු තැනින් මෙන්ම පළායති. **න පරමරූපං** පින් ඇත්තවුන්ගේ ගෙයක් මෙන් උතුම් පෙනුමක් නැත. **බටොපිකා** කුඩා පතුරු ඇඳක් **ඔලුග්ගවිලුග්ගා** නැමුණු නැගුණු බව, **ධඤ්ඤසමවාපකං** ධාන්‍යද ඇටද, එහි ධඤ්ඤනම් කුරහන්ය සමාවාපක යනු ලබුඇට කොමඩු ඇට ආදී ඇට වර්ග **න පරම රූපං** යම්සේ පුණ්‍යවන්තයින්ගේ සුවඳහැල් ආදී පිරිසිදු බිජුවට ද එසේ නොවේ. **ඡායිකා** දිළිඳු බිරිය. **රනපරමරූපා** පැසක්වැනි හිස් ඇති එල්ලෙන කන් ඇති මහ උදරයක් ඇති පිශාච ස්ත්‍රියක වැනි පිළිකුල් වූ **සාමඤ්ඤං **ශ්‍රමණ භාවය **සොවතස්සයොහං** ඒ මම පුරුෂයෙක් වන්නෙමි නම් කෙස් රවුළු ඉවත්කොට පැවිදි වන්නෙමි.
**සො නසක්කුණෙය්‍ය** හෙතෙමේ එබඳු සිත් ඇත්තේද ගෙට ගොස් පැවිද්දනම් බරපතලය, දුෂ්කරය, ළංවිය නොහැක්කකි ගම් හත අටක පිඬු පිණිස හැසිර සේදු පාත්‍රයෙන්ම ආයුතුද වෙයි. එසේ යැපෙන්නට නොහැකිවන මට නැවත පැමිණ වසනා තැනක් කැමති වියයුතුය. තණ වැල් ගොඩක් එකතු කරගැනීම අපහසුය. කුමක් කරම්දැයි විමසයි ඉක්බිති ඔහුට ගෙයක් වෛජයන්ත ප්‍රාසාදය මෙන් ඉපදෙයි. ඉක්බිති ඇඳක් බලා මා ගිය කල්හි මෙය අවුල්කොට උදුනෙහි ගිනි අඟුරු මෙන් කරති. නැවත ඇඳකකුල් උණපතුරු ආදිය ලැබිය යුතු වෙයි. කුමක් කරම්දැයි සිතයි. ඉක්බිති ඔහුට එය සිරි යහනක් මෙන් ලැබෙයි. ඉන්පසු ධාන්‍ය සැළක් බලා මාගිය කල්හි මේ ගෘහිණිය මේ ධාන්‍ය එකඑකා සමග කන්නීය. නැවත ආකල්හි ජීවිකා වෘත්තියක් ලැබිය යුතු වෙයි. කුමක් කරම්දැයි සිතයි. ඉක්බිති ඔහුට ඈ කොටුගෙවල් හයසියපනහකට මෙත් එළඹෙයි. ඉන්පසු ගැහැණිය බලා මාගිය කල්හි මැය ඇත්ගොව්වෙක් හෝ අස්ගොව්වෙක් හෝ කවරෙක් හෝ පොළඹවාගන්නේය. නැවත එන මා විසින් බත් පිසන්නියක් ලැබිය යුතුවන්නීය. කුමක් කරම්දැයි සිතයි. ඉක්බිති ඔහුට ඒ රූමතිය දේවියක මෙන් උපස්ථාන කරයි. මේ සඳහා නොහැකිවන්නේය ආදිය කියනලදී.
**නික්ඛගණාතං** රන්කාසි සියගණනක්, [missing trans]
**චත්තාරො මෙ උදායි පුග්ගලා** මෙහි කුමක් දක්වාද, යව ඔවුහු එයද අත්හරිත්. එයම අත්නොහරිත්යැයි අත්හරින්නෝද අත්නොහරින්නෝද රාශි වශයෙන් දක්වන ලදහ. එකක් එකක් නොබෙදන ලදහ. දැන් ලීගොඩක් සඳහා ගිය පුරුෂයෙක් පිළිවෙළින් ගස් කපා යලි නැවතී වක්වූතැන් සිඳ කටයුතු අත්හැර ළඟට ගෙන ආයුත්තක්ම ගනී. මේ අයුරින් අත්නොහැරිය යුතුදේ විසිකොට ව්‍යවහාරයට නොගත යුත්තන් කොට අත්හැර දමන පුද්ගලයෝම සතරදෙනෙක් වෙතියි දක්වන්ට මේ දේශනාව ආරම්භ කළ සේක.
**උපධිපහානාය** බන්ධඋපධි, කිලේස උපධි, අභිසංඛාර උපධි කාමගුණ උපධි යන මේ උපධීන් නැති කරනු පිණිසය. **උපධිපටිසංයුත්තා** උපධිඅනුව දුවන්නෝ, **සරසඞ්කප්පා** මෙහි සරති දුවතියි සරා කල්පනා කරතියි. සංකප්පා. පද දෙකින්ම විතර්කයන්ම කියන ලදී. **සමුදාචරන්ති** අභිභවනය කරත්. වසාගෙන පවතිත්. **සංයුත්තො** කෙලෙසින් යුත්, **ඉන්‍ද්‍රිය වෙමත්තතා** ඉන්‍ද්‍රියනානාත්වය, **කදාචිකරහචි** බොහෝකලක් අභිබවා පැවත නැවතී. **සතිසම්මොසා** අවධානය නැතිවීමෙන්, **නිපාතො,** යකඩ කටාහයක හෙළීම. මෙපමණකින් අත්නොහරී (අත්හරී) වහා අත්හරීනුයි රාශිතුනක් දක්වන ලදී. ඔවුන් අතුරින් සිව් ජනයෝ අත්නොහරිත්මය. සතරදෙනෙක් වහා අත්හරිත්නමි.
එහි පෘථග්ජනයා, සෝතාපන්නයා, සකෘදාගාමියා අනාගමියා යන මේ සතර දෙන අත්නොහරිත් පෘථග්ජන ආදීහු නම් අත් නොහරිත්වා අනාගාමියා කෙසේ අත් නොහරිද, හෙතෙමේද ඔහුට යම්තාක් භාවලෝභය ඇත්තේද ඒතාක් අහෝ සැපයි අහෝ සැපයි යනුවෙන් සතුටුවෙයි. ඒ නිසා අත්නොහරීමය. මේ සිව්ජනයෝ අත්හරිත්මය. සෝතාපන්න ආදීහු අත්හරිත්වා, කෙසේ අත්හරීද විදර්ශනා ආරම්භ කළ තැනැත්තේ. අවධානය නැතිකමින් වහා කෙලෙස් හටගත් කල්හි මාවැනි භික්‍ෂුවකට කෙලෙස් උපන්නේ වේදැයි සංවේගයට පත්ව වීර්යය ග්‍රහණය කොට විදර්ශනාවඩා මාර්ගයෙන් කෙලෙස් වනසයි. මෙසේ ඔහු අත්හරියි. ඒ සතරදෙන වහා අත්හරිත් නම් මේ සූත්‍රයෙහිද මහාහත්‍ථිපදොපම සූත්‍රයෙහිද ඉන්‍ද්‍රිය භාවනා සූත්‍රයෙහිද යන මේ සූත්‍රවල කෙසේවත් තෙවැනි වාරය ගන්නා ලද්දේය. ප්‍රශ්නය දෙවැනි වාරයෙහි නොකියන ලද්දේ යයි දතයුතුය.
**උපධි දුක්ඛස්සමුලං** එහි පංචස්කන්ධය උපධි නම්වේ. එය දුකට මුල යයි දැන ක්ලේශ උපධියෙන් උපධි නැත්තේ වෙයි. නිග්‍රහණය ඇත්තේ, තෘෂ්ණාව නැත්තේය යන අර්ථයි. **උපධිසඞ්ඛයෙ විමුත්තො** තෘෂ්ණාක්ෂය නම් වූ නිර්වාණයෙහි අරමුණින් විමුක්තවිය.
මෙසේ පුද්ගලයන් සතර දෙන විස්තර කොට දැන් අත්හරින්නෝ කවුරුද ඔවුහු නම් මොහුය. මෙපමණක් කෙලෙස් අත්හරිත් අත්නොහරින්නෝ කවුරුද ඔවුහුද මොහුය මෙපමණක් කෙලෙස් අත් නොහරිතියි දක්වන්ට **පඤ්ච ඛො උදායි කාමගුණා** යනාදිය කීය. එහි **මීළ්ගසුඛං** අපිරිසිදු සැපය **අනරිය සුඛං** අනාර්යයන් විසින් සේවය කරනු ලැබු සුවය. **භායිතබ්බං** මේ සැපය ලැබීමෙන්ද එහි විපාකයෙන්ද බිය විය යුතුයි. **නෙක්ඛම්මසුඛං** කාමයෙන් නික්මුණු සුවය. **පවිවෙකසුඛං** ගණසංගණිකාවෙන්ද ක්ලේශයන්ගෙන්ද වෙන්වුණු සුවය. **උපසමසුඛං** රාග ආදිය සන්සිඳුවනු පිණිස වූ සුවය. **සම්බොධසුඛං** මාර්ග සංඛ්‍යාත වූ සම්බෝධිය උපදවා ගැනීමේ සුවය. **නභායිතබ්බං** ඒ සැපය ලැබීමෙන් ද එහි විපාකයෙන්ද බියනොවිය යුතුය. එය වැඩිය යුත්තක් මය.
**ඉඤ්ජිතස්මිං වදාමි** සැලීම, සෙලවීම පැනීම යයි කියමි. **කිඤ්චතත්‍ථ ඉඤ්ජිතස්මිං **එහි කිසියම් සැලීමක් වේද මෙය එහි සැලීමෙහිම යැයි මේ නිරුද්ධ නොවු විතර්ක විචාරයෝය. මේ එහි සැලීමයි. ද්වීතිය තෘතීය ධ්‍යාන වලදී ද මෙම ක්‍රමය මැයි. **ආනෙඤ්ජස්මිං වදාමි** මේ චතුර්ථධ්‍යානය සැලීමක් නැත. සෙලවීමක් නැත පැනීමක් නැතැයි කියමි.
**අනලන්තිවදාමි** නොකළයුතු ඇලීම යැයි කියමි. තෘෂ්ණාවෙහි ඇලීම මෙහිදී නුපදවියයුතුයැයි දක්වයි. නැතහොත් අනාලය කෙළවරක් නැත්තකි මෙපමණකින් මේ ප්‍රමාණවත් යැයි සනිටුහනක් නොකළ යුතු යැයි කියමි. **නෙවසඤ්ඤානාසඤ්ඤා යතනස්සපි** මෙබදු සමාපත්තියක් තිබියදීත් ප්‍රහාණයම කියමි. **අණුංවාථුලංවා** කුඩාවු හෝ මහත්වූ හෝ අල්ප සාවද්‍ය වූ හෝ මහා සාවද්‍ය වූ හෝ, සෙස්ස සියලු තැන නොගැඹුරුමය. දේශනාව නෙය්‍ය පුද්ගල වශයෙන් අර්හත්වය කුළුගැන්වීමෙන්ම නිමවා වදාළසේක.
**එවම්මෙසුතං** යනු චාතුම සුත්‍රයයි. එහි චාතුමායනු එනම් ඇති කුඩාගමෙහි **පඤ්චඝත්තානි භික්‍ඛුසතානි** අලුත පැවිදි වු භික්‍ෂුන් පන්සියයක්. තෙරවරු මෙසේ සිතූහ. මේ කුලපුත්‍රයෝ දසබලයන් වහන්සේ නොදැකම පැවිදිවුවෝය. මොවුන්ට භාග්‍යවතුන් වහන්සේ පෙන්වන්නෙමු. භාග්‍යවතුන් වහන්සේ සමීපයෙහි ධර්මය අසා තමාට සුදුසු උපනිශ්‍රයකින් පිහිටා සිටින්නාහුයයි ඒනිසා ඒ භික්‍ෂුන් රැගෙන ආවාහුය. **සම්මොදමානා** කිමෙක්ද ඇවැත්නි සැපයෙන්ද ආදී පිළිසඳර කථා කරමින්, **සෙනාසනානි පඤ්ඤාපයමානා** තමාගේ ආචාර්ය උපාධ්‍යාය යන්ට වසනතැන් විමසා දොර කවුළු විවරකොට ඇඳපුටු පැදුරු ආදිය ඉවත්කොට ගසාදමා නියම තැන තබමින්. **පත්තචීවරානි පටිසාමය මානා** ස්වාමීනි මේ පාත්‍රය මට තබනු මැනවි. මේ සිවුර මේ තලිය මේ පැන් කෙණ්ඩිය මේ සැරයටිය මට තබනු මැනවැයි මෙසේ ශ්‍රමණ පරිෂ්කාර ආරක්ෂා කරමින්
**උච්චාසද්දා මහාසද්දා** උඩට නැගුණු බැවින් උච්චං පැතිරීගිය බැවින් මහන්තං, නොපැහැදිලි හඬ කරන්නාහු, **කෙවට්ටා මඤ්ඤෙ මච්ඡ විලොපෙ** කෙවුලන් මාළුපැස් තිබුතැන්හි මහජනයා රැස්ව මේ මට වෙනත් මාළුවකු දෙව. මාළුපැසක් දෙව. මෙයාට ගොඩක් දුන්නේය. මට ටිකක් දුන්නේය මෙසේ උස්හඬ මහ හඬ කරත් ඒ සඳහා මෙය කියනලදී. මසුන් ගැනීම පිණිස දැල දැමූවිටද එම ස්ථානයෙහි කෙවුලෝද අන්‍යයෝද පිවිසියෝද නොපිවිසියෝද ගත් තැනැත්තේද නොගත් තැනැත්තේද මහා ශබ්දයක් කරති එය සඳහාද මෙය කියන ලදී. **පණාමෙමි** එළියට ඇදදමමි. **නංවො මම සන්තිකෙ වත්‍ථබ්බං** තෙපි මාවැනි බුදුවරයකු වසන තැනට පැමිණ මහා ශබ්දයක් කරහු. තමාගේ ස්වභාවයෙන් වසන්නාහු කුමක්නම් සරුප් දෙයක් කරවුද, තොප වැන්නවුන්ට මාගේ සමීපයෙහි වැසීමක් නැතැයි පෙන්වයි. ඔවුන් අතරින් එක් භික්‍ෂුවක්වත් භාග්‍යවතුන් වහන්ස ඔබවහන්සේ මහාශබ්ද මාත්‍රයකින් අප නරපතියි හෝ අන් කිසිවක් කීමට නොහැකිවිය. සියල්ලෝ භාග්‍යවතුන් වහන්සේගේ වචනය පිළිගන්නාහු **එවංභන්තෙ** එසේය ස්වාමීනියි කියා නික්මගියහ. ඔවුන්ට මෙසේ සිතිණ අපි ශාස්තෲන් වහන්සේ දකින්නෙමු දහම් කතා අසන්නෙමු. ශාස්තෲන් වහන්සේ සමීපයෙහි වසන්නෙමුයි පැමිණියෝ වෙමු. මෙබඳු ගරුකටයුතු ශාස්තෘ කෙනකුන් වෙත පැමිණ මහා ශබ්දයක් කළම්හ. නෙරපා හරිනු ලැබුයේ අපගේ දෝෂය නිසයි. භාග්‍යවතුන් වහන්සේ ගේ සමීපයෙහි කිසිදු වස්තුවක් නොලැබිණ. රන්වන් සිරුර බලන්නට මිහිරිහඬින් දහම් ඇසීමට නොලැබිණ ඔවුහු මහත් දොම්නසින් යුතුව ගියාහුය.
**තෙනුපසඞ්කමිංසු **ඒ ශාක්‍යයෝ පැමිණෙන විට හෝ එහිම හිඳනාවිට ඒ භික්‍ෂුන් නුදුටුවාහ. ඉක්බිති ඔවුන්ට මෙසේ සිතිණ. මේ භික්‍ෂූන් පිවිසි සැණින්ම ආපසු හැරී ගියේ කුමක් නිසාද ඒ කරුණ දැනගන්නෙමුයි සිතා ඒ භික්‍ෂූන් සිටි තැනට එළඹුණාහුය. **හන්‍ද** නිගමනාර්ථයෙහි නිපාතයකි. **කහංපනතුම්හෙ **ඔබ දැන් පැමිණ කොහි යනුද, ඔබට කිසියම් අනතුරක්ද නැතහොත් දසබලධාරීන් වහන්සේට අනතුරක්ද ඒ භික්‍ෂූන්ට අනතුරක්ද එසේය ඇවැන්නේ අපි භාග්‍යවතුන් වහන්සේ දකිනු පිණිස පැමිණියෝ වෙමු. ඔබ භාග්‍යවතුන් වහන්සේ දුටුවාහුද, දැන් තමාගේ වසන තැනට යමුයි කිසියම් බහින්බස්වීමක් ඇත. මෙබදු ව්‍යාජයක් නොකොට සිදුවූ දෙයම දන්වන්නාහු ඇවැත්නි භාග්‍යවතුන් වහන්සේ විසින් භික්‍ෂුසංඝයා එළවා දමන ලද්දේයයි කීහ. ඒ රජවරු වනාහි සසුනෙහි බර උසුලන්නෝය, ඒනිසා මෙසේ සිතූහ. දෑග සව්වන් සමග පන්සියයක් භික්‍ෂූන් ගමන් ගන්නා විට භාග්‍යවතුන් වහන්සේ ගේ පතුල් බිඳෙන්නේය. මොවුන් නවතන අයුරක් කරන්නෙමුයි මෙසේ සිතා, තෙනායස්මා එසේනම් ඇවැත්නි යනාදිය කීහ. ඒ භික්‍ෂූන් අතරද අපි මහා ශබ්ද මාත්‍රයෙන් නෙරපා හරිනු ලැබීමු. අපි ජීවත්වන්ට නොහැකිව පැවිදි වුවෝ නොවෙමු. ඒ විරුද්ධව සිටි එක් භික්‍ෂුවක් වත් නොවීය. සියලු දෙනම සමසමව එසේය ඇවැත්නියි පිළිගත්හ.
**අභිනන්‍දතු** භික්‍ඛු සංඝයාගේ පැමිණීම කැමතිව සතුටු වන්න. **ආනුග්ගහිතො** ආමිෂ අනුග්‍රහයෙන්ද ධර්ම අනුග්‍රහයෙන්ද අනුග්‍රහ කරන ලද්දේ. **අඤ්ඤත්තතං** දශබලධාරීන් වහන්සේගේ දැක්මක් නොලබමුයි ප්‍රසාදයෙහි වෙනසක් වන්නේය. **විපරිණාමො** ප්‍රසාදයෙහි වෙනස් බවකින් සිවුරු හැර යන්න. වුන්ගේ විපරිනාමයෙහි වෙනස් බවක් වන්නේය. **බීජානං තරණානං** තරුණ සස්‍යයන්ට **සියා අඤ්ඤථත්තං** ජලය අවශ්‍ය කලට ජලය නොලැබ මලානික බැවින් වෙනසක් ඇතිවන්නේය. වියලීගොස් පිදුරු බවට පත්වීමේදී විපරිණාමයක් වන්නේය. වසු පැටියාට කිරි පිපාසයෙන් හුල්ලෑම අන්‍යථාත්වය නමි. හුල්ලා කලුරිය කිරීම විපරිණාමය නමි
**පසාදිකො භගවා** තෙරුන් වහන්සේ එහි හිඳගෙන දිවැසින් බ්‍රහ්මයා පැමිණෙනු දුටහ. දිව කණින් අයැදින හඬ ඇසුහ. චෙතොපරිය ඥානයෙන් භාග්‍යවතුන් වහන්සේ පහන් වු බව දත්හ. ඒ නිසා කිසියම් භික්‍ෂුවක යවා කැඳවනු ලබන්නවුන්ගේ ගමන පහසුය. යම්තාක් භාග්‍යවතුන් වහන්සේ නොයවන සේක්ද, එකෙණෙහි යන්නෙමියි හඟිමින් මෙසේ කීහ. **අප්පොස්සුක්කො** අන් වැඩවල උත්සාහවත් නොවී, **දිට්ඨධම්ම සුඛ විහාරං** සමාපත්ති විහාරයෙහි යෙදී භාග්‍යවතුන් වහන්සේ වසන සේ යැයි සිතමි. මෙසේ උන්වහන්සේට සිතිණැයි කියයි. **මයම්පිදානි** අපි අනුන්ට අවවාද දුන් බැවින් විහාරයෙන් නෙරපා හරිනු ලැබුවෙමු. අනුන්ට අවවාද දීමෙන් අපට ඇති ප්‍රයෝජනය කුමක්ද දැන් අපි දිට්ඨ ධම්ම සුඛවිහාරයෙන් වාසය කරන්නෙමුයි දක්වයි. තෙරුන් වහන්සේ මෙම ස්ථානයෙහි නොසලකා හරින ලදුව තමාගේ භාරත්වය නොද. මේ භික්‍ෂුසංඝයා මහතෙරුන් දෙනමට භාරය එයින් ඔහු පිළිකෙව් කරන්නේ හඟවා ආගමෙහි ආදිය කීය. මහමුගලන් තෙරුන් වහන්සේ තමන්ගේ භාරත්වය දත්හ. එයින් උන්වහන්සේට භාග්‍යවතුන් වහන්සේ සාධුකාර දුන් සේක.
**චත්තාරිමානි භික්ඛවෙ** යනුවෙන් ඇරඹුවේ කවරහෙයින්ද මේ සසුනෙහි බිය සතරක් ඇත. යමෙක් ඒවා ජයගනීද හේ මේ සසුනෙහි පිහිටා සිටීමට හැකිවෙයි. අන් තැනැත්තේ නොහැකි වෙතියි දක්වන්ට මේ දේශනාව ඇරඹු සේක. එහි **උදකොරොහන්තෙ** ජලයට බසින පුද්ගලයන් **කුම්භීලභයං** කිඹුලුන්ගෙන්වන බිය. **සුසුකාභයං** සැඬ මසුන්ගෙන් වන බිය.
**කොධුපායසෙසතං අධිවචනං** ක්‍රෝධ උපායාසයන්ට මේ සමාන වචනයකි. යම්සේ බාහිර ජලයට බට පුද්ගලයා දියවැල්වල ගිලී මැරේද මෙසෙමේ සසුනෙහි ක්‍රෝධ උපායාසයන්හි ගිලී උපැවිදි වෙයි. ඒ නිසා ක්‍රෝධ උපායාස ඌමී භයයයි කියන ලදී.
**ඔදරිකතස්සෙතං අධිවචනං** යම්සේ බාහිර ජලයට බට පුද්ගලයා දියවැල්වල ගිලී මැරේද මෙසේ මේ සසුනෙහි ක්‍රෝධ උපායාසයන්හි ගිලී උපැවිදිවෙයි. ඒ නිසා ක්‍රෝධ උපායාස හැමී යයි කියන ලදී. ඔදාරිකත්තං අධිවචනයි. යම්සේ බාහිර ජලයට බට තැනැත්තේ කිඹුලා විසින් කනු ලැබුයේ මැරේද. එසේ මේ සෙසුනෙහි කෑදර භාවයෙන් කනු ලැබ උපැවිදි වෙයි. ඒ නිසා ඖදාරිකත්වය කුම්භීලභය යයි කියන ලදී.
**අරක්ඛිතෙන කා යෙන** හිස සෙලවීම් ආදි කරුණින් ආරක්ෂා නොකරන ලද කය ඇත්තේව, **අරක්ඛිතාය වාචාය** දුෂ්ට කතා ආදි වශයෙන් ආරක්ෂා නොකරන ලද වචන ඇත්තේව. **අනුපට්ඨිතාය සතියා** කායගතාසතිය ළංකොට නොගෙන, **අසංවුතෙහි** නොවැසු, **පඤ්චනෙන්තං කාමගුණානං අධිවචනං** පංචකාම ගුණයන්ට සමාන වචනයකි. යම්සේ බාහිර ජලයට බට පුද්ගලයා දිය සුළියෙහි ගිලී මැරේද, එසේ මේ සසුනෙහි පැවිදි වූ තැනැත්තා පංචකාමගුණ නමැති දිය සුළියෙහි ගිලී උපැවිදි වෙයි. මේ නිසා පංච කාමගුණ ආවට්ටභය යයි කියන ලදී.
**අනුද්ධංසෙති** ක්ලාන්ත වෙයි. මිලාන වෙයි. **රාගානුද්ධස්තෙන** රාගයෙන් උඩට නැංවූ **මාතුගාමස්සෙතං අධිවචනං** ස්ත්‍රිය යන්නට සමාන වචනයකි. යම් බාහිර ජලයට බට තැනැත්තේ සැඩ මසකු වෙත පැමිණ ලබන ලද ප්‍රහාර ඇත්තේ මැරේද, මෙසේ මේ සසුනෙහි ස්ත්‍රියක වෙත පැමිණ උපන්කාමරාග ඇත්තේ උපැවිදි වෙයි. මේනිසා ස්ත්‍රිය සුසුකාභය යයි කියන ලදී.
මේ සතරබියෙන් බියපත්ව ජලයට නොබසින්නහුට ජලය නිසා ලැබෙන ප්‍රතිඵලයක් නැත. ජල පිපාසයෙන් පිපාසිත හෝ වෙයි. රජස් දැලියෙන් කිලිටි සිරුරක් හෝ වෙයි. මෙසේ මේ සතර බියෙන් බියපත්ව සසුනෙහි පැවිදි නොවන්නහුටද මේ සසුන නිසා ප්‍රතිඵලයක් නැත. තෘෂ්ණා පිපාසයෙන් පිපාසිත හෝ වෙයි. කෙලෙස් රජසිත් කිලිටුවු සිත් ඇත්තේ හෝ වෙයි. යම් සේ මේ සතර බියෙන් බියපත්නොවී සසුනෙහි පැවිදිවුවහුටද කියන ලද ප්‍රකාර ප්‍රතිඵල වෙයි. තෙරුන් වහන්සේ මෙසේ කීහ. සතර බියෙන් බියපත්ව ජලයට නොබසින්නේ දිය දහර සිඳගෙන පරතෙරට පැමිණිමට නොහැක්කේවෙයි. බියපත් නොවී බසින්නා හැකිවෙයි. මෙසේ බියපත්ව සසුනෙහි පැවිදි නොවන්න ද තෘෂ්ණා නමැති දියපහර බිඳගෙන නිවන නමැති පරතෙර දැකීමට නොහැක්කේ වෙයි. සෙස්ස සියලු තැන නොගැඹුරුමය. මේ දේශනාව නෙය්‍ය පුද්ගල වශයෙන් නිමවා වදාළ සේක.
**එවම්මෙ සුතං** යනු කළකපාන සුත්‍රයයි. එහි **නළකපානෙ** එනම් ඇති ගමෙහි. පෙර අපගේ බෝසතුන් වහන්සේ වඳුරු යොනියෙහි ඉපිද මහා සිරුරක් ඇති වඳුරු රාජයෙක් වැ නොයෙක් දහස් ගණන් වඳුරන් විසින් පිරිවරන ලදුව කඳු පාමුල හැසිරේ. ප්‍රඥා ඇත්තේද වෙයි. මහාප්‍රාඥවු හෙතෙමේ පිරිසට මෙසේ අවවාද දෙයි. දරුවනි! මේ කඳුපාමුල විස ගඩාගෙඩි ඇත. අමනුෂ්‍යයන් විසින් අරක් ගන්නා ලද පොකුණු ඇත. උඹලා පෙර කා පුරුදු ගෙඩිම කවු. බී පුරුදු ජලයම බොවු මෙතැන ඔබලාට මා විමැසිය යුතු බවක් නැත. නොකෑවිරු ගඩාගෙඩි නොබීවිරූ ජලය මා නොවිමසා නොකවු නොබොවු
ඔවුහු එක් දවසක් හැසිරෙන්නාහු වෙනත් කඳුපාමුලකට ගොස් ගොදුරු ගෙන පැන් සොයන්නාහු එක් අමනුෂ්‍යයන් විසින් අරක්ගත් පොකුණක් දැක වහා එහි නොපිවිස ඒ වටා පිරිවරා බෝසතුන් එනමග බලමින් හුන්හ. බෝසත්හු පැමිණ, කිමෙක්ද දරුවනි, පැන් නොබොන්නේදැයි ඇසූහ. ඔබතුමා පැමිණෙන තෙක් බලා සිටිමු. මැනවි දරුවෙනි හාත්පස පියසලකුණු සොයමින් දියට බට පදසලකුණු පමණක් දුටහ. නැඟුණු සලකුණු නොදැක අනතුරු සහිතයයි දැනගත්හ. එකෙණෙහිම එහි සිටි රකුසා ජලය දෙබෑ කොට සිටගනී. ඒ ජල රකුසා සුදුපාට කටක්ද, නිල් බඩක්ද, රතු අත්පා ද, මහ දත්ද, නැමුණු දළද ඇත්තෙකි. විරූපීය. පිළිකුල්ය හේ මෙසේ කීය. ජලය නොබොන්නේ ඇයි මිහිරි ජලය බොන්න. මොහුගේ වචන ඔබ අසන්නේ නැද්ද බෝසත්හු මෙසේ කීහ. තෝ මෙහි අමනුෂ්‍යයෙක් වෙහිද ඔව් මම වෙමි. තෝ මෙහි බට තැනැත්තකු අල්ලාගන්නෙහිද ඔව් අල්ලාගනිමි. නොහැකිය. පැන් බොන්න පැනුත් බොන්නෙමු. මෙසේ ඇති කල්හි ඔබ එකෙක්වත් මිදී නො යන්නේ ය. පැන් බොන්නෙමු ඒත් තාගේ වසඟයට නොයන්නෙමු. එක් බට දඬුවක් ගෙන්වා ගෙන කෙළවරින්ගෙන පිම්බහ. සියල්ල එක් සිදුරක් වීය. ඉවුරෙහි හිඳ පැන් පානය කළහ. සෙසු වඳුරන්ටද එක් එක් බටදඬුව බැගින් ගෙන්වාගෙන පිඹ දුන්හ. සියල්ලෝ යක්ෂයා බලා සිටියදීම පැන් බීහ. එය මෙසේ කියන ලදී -
එතැන්පටන් අද දවස දක්වා ඒ ස්ථානයෙහි බටගස් එකම සිදුරක් ඇත්තේය. මේ සමග මේ කල්පයෙහි කල්පයක් පවත්නා පෙළහර සතරක් නම් ඇත. චන්ද්‍රයාගේ ශශරූපය. වට්ටකජාතකයෙහි සත්‍යක්‍රියාකළ තැන ගින්න වැළකීම, ඝටීකාර කුඹල්කරුගේ මව්පියන් වසන තැනට වැසි නොවැසීම, ඒපොකුණු තෙර බටගස්වල එක්ම සිදුරක් තිබීම. මෙසේ ඒ පොකුණ බටදඬුවෙන් පැන් බිව් බැවින් නළකපාන යයි නමක් ලැබීය. පසුකලෙක ඒපොකුණ නිසා ගමක් ඇතිවිය. එයට නළකපාන යයි නමක් ඇතිවිය. **නළකපානෙ** යනුවෙන් ඒ සඳහා කියන ලදී. **පලාසවනෙ** කිනිහිරි වනයෙහි,
**තග්ඝ මයං භන්තෙ** ස්වාමීනි අපි ඒකාන්තයෙන් ඇලුණෝ වෙමු. යම් අන්කිසිවෙක් ඔබ වහන්සේගේ සසුනෙහි ඇලෙත්ද ඔවුහුද අපමෙන් වී ඇලෙත්යයි පෙන්වයි.
**නෙව රාජාභිනීතා** ආදිතන්හි එකෙක් රජුට අපරාධයක් කොට පළායයි. පින්වත්නි අසුවලා කොහිද දේවයන් වහන්ස පළාගොස්ය. පළාගිය තැනිනුත් මගෙන් නොමිදෙන්නේය. යම් හෙයකින් පැවිදි වුවොත් මිදෙන්නේයැයි කියයි. දේවයන් වහන්ස ඔහුගේ කිසියම් මිතුරෙක් ගොස් ඒ පවත දන්වා පැවිදිවීමට කැමතිනම් පැවිදිවෙවයි කියයි. හේ පැවිදිව ජීවිත රැකගනිමින් හැසිරේ. මේ **රාජාභිනීත** නමි.
එකෙක් සොරුන්ගේ මුල් සිඳිමින් හැසිරෙයි. සොරු මෙය අසා පුරුෂයන්ගේ ප්‍රයෝජනවත් බව මොහු නොදනී. ඒ බව දන්වන්නෙමියි කියත්. හේ එපුවත් අසා පළායයි. සොරා පළාගියේ යැයි අසා පළාගිය තැනේදීත් නොමිදෙන්නේය. පැවිදිවුවොත් මිදෙන්නේයයි කියති. හේ පුවත් අසා පැවිදිවේ. මේ **චොරාහිනීත** නමි.
එකෙක් බොහෝ ණය ගෙන ඒ ණයින් අසරණව පෙළී ඒ ගමෙන් පළායයි. ණයහිමියෝ ඒ බව අසා පළාගිය තැනේදීත් අපගෙන් නොමිදෙන්නේය. ඉදින් පැවිදි වුවොත් මිදෙන්නේයයි කියත්. හේ එපුවත් අසා පැවිදිවෙයි. මේ **ඉණට්ඨ**නමි
රාජභය ආදී එක්තරාභයකින් බියපත් වුයේ අසරණ වුයේ ආතුරවූයේ නික්ම පැවිදිවුයේ **භයට්ඨ** නමි. දුර්භික්ෂ ආදියෙහිදී ජීවත්වන්නට නොහැකිව පැවිදිවුයේ **ආජීවිකාපකත** නමි ජීවත්වීමෙන් මැඩුණේ ය යන අර්ථයි. මොවුන් අතුරින් එකෙක් හෝ මේ කරුණු නිසා පැවිදි වූවෙක් නම් නැත. ඒ නිසා රාජාභිනීත නොවේ යැයි ආදිය කීය.
**විවෙකං** වෙන්ව හුදෙකලාවී. මෙය මෙසේ කියන ලද්දේවෙයි. කාමයන්ගෙන්ද අකුසල ධර්මයන්ගෙන්ද වෙන්වූවහු විසින් ද්විතීයධ්‍යාන සංඛ්‍යාත ප්‍රීතිසුඛය අවබෝධ කළයුතුය. ඉදින් කාමයන්ගෙන් වෙන්ව අකුසල ධර්මයන්ගෙන් වෙන්ව ප්‍රීතිසුඛය අවබෝධකර නොගනීද, ඉහළ ධ්‍යාන දෙකින් හා මාර්ග සතරින් වඩා ශාන්ත වු සැපයක් අවබෝධ කර නොගනී. ඔහුගේ සිත අභිජ්ඣා ආදියෙන් වසා සිටී. එහි අරති අධිකුසල ධර්මයන්හි කලකිරිම් ස්වභාවය. **තන්‍දි** අලසබව යමෙක් පැවිදිව පැවිදිකිස කරන්ට නොහැක්කේද ඔහුට මේ සත් වැදෑරුම් පාපධර්ම ඉපදී සිත වසාගෙන සිටිතියි දක්වා දැන් යමකුගේ සිත ඒ ධර්මයෝ වසාගෙන සිටිත්ද, ඔහුට මහණකමද කරන්ට නොහැක්කේයැයි නැවත **විවෙකං අනුරුද්ධා අඤ්ඤංවා තතො සනත්තරං** යයි කීය.
මෙසේ කෘෂ්ණපක්ෂය දක්වා දැන් ඒ ක්‍රමයෙන්ම ශුක්ලපක්ෂය දක්වන්ට **විවෙකං** ආදිය කීය. එහි අර්ථය කියන ලද පරිද්දෙන් දත යුතුය.
**සංඛාය** දැන, **එකං** එක්තරා අයකු **පටිසෙවති** සේවනය කළයුත්තක් සේවය කරයි. සෙසු පදවලද ක්‍රමය මෙයයි. **උප්පත්තිං සුව්‍යා කරොති** ප්‍රතිසන්ධි ඇත්තවුන් ප්‍රකාශ කෙරේවා. ප්‍රතිසන්ධි නැත්තවුන් කෙසේ ප්‍රකාශ කරන්නේද ප්‍රතිසන්ධියක් නැත්තකුට නැවත භවයෙහි ප්‍රතිසන්ධියක් නැතැයි කියන්නේ උප්පතති සව්‍යාකරොති නම්
**ජන කුහනත්‍ථං** ජනයා රැවටීම පිණිස **ජනලපනත්‍ථං** ජනයා නම්මා ගැනීම පිණිස **ඉතිමංජනොජානාතු** මෙසේ මහජනයා මා ගැන දන්නේයි මෙසේ මහජනයා අතර මාගේ කීර්තිරාවය උඩට නගින්නේයයි මේ කරුණින් ප්‍රකාශ නොකෙරේ යන අර්ථයි. **උළාරවෙදා** මහත් තුෂ්ටි ඇත්තහුම
**සොඛොපනස්ස ආයස්මා** ඒ ආයුෂ්මත්හු පිරිනිවියෝය. මේ දැනට සිටින ආයුෂ්මත් හුගේ. **එවං සීලො** ආදී තන්හි සීලාදිය ලෞකික ලෝකෝත්තර මිශ්‍රයැයි දත යුතුය. **එවං විහාරොහොති** ඒ භික්‍ෂුව විසින් පුරන ලද ප්‍රතිපත්තිය පුරන්නහුට අර්හත් ඵලය සාක්ෂාත් කොට ඵලසමාපත්ති විහාරයෙන් පහසු විහාරයක් වෙයි. අර්හත් බවට පැමිණීමට නොහැක්කහුට ප්‍රතිපත්ති පිරුවද හැසිරුණේද ඵාසු විහරණයක් නම් නැත. මේ ක්‍රමයෙන් සියලු වාරයන්හි අර්ථය දත යුතුය.
**එවම්මෙසුතං** යනු ගුලිස්සානි සුත්‍රයයි. එහි **පදරසමාචාරො** දුර්වල සමාචාරයයි. පහත් ආචාරයයි. ප්‍රත්‍යයන්හි අපේක්ෂා ඇති මහාරක්‍ඛිත තෙරුන් මෙන් උන්වහන්සේ උපස්ථායක නිවසක හුන්කල උපස්ථායකයා මෙසේ ඇසීය. ස්වාමීනි මා විසින් අසුවල් තෙරුන්ට සිවුරක් දෙන ලදී. ඔබ කළේ යහපත් දෙයකි. එයම සිත සිතා වාසය කරන උන්වහන්සේට සිවුරක් දීමෙන් ඔබ කළේ යහපත් දෙයකි. ස්වාමීනි ඔබ වහන්සේටද දෙන්නෙමි. මැනවි එසේ කරන්නෙහි එයම සිතමින් සිටිනහුට යැයි කීහ. මෙයද එබඳු පහත්ආවාරයක් විය. **සප්පතිස්සෙන** ජ්‍යෙෂ්ඨයන් ඇත්තහු විසින්, තමා ජ්‍යෙෂ්ඨ කොට නොවිසිය යුතුය. **සෙරිවිහාරෙන** ස්වච්ඡන්‍දවිහරණයෙන්. අවිනය විහරණයෙන්.
**නානුපඛජ්ජ** බලයෙන් ඇතුළුනොවී, අනුව නොපිවිස එහි යමෙක් දෙපස මහතෙරුන් දෙනම වැඩහුන් කල්හි ඔවුන් නොවිචාරාම සිවුරින් හෝ දණින් හිඳගනී. මෙය අනුපඛජ්ජ. බලයෙන් ඇතුළුවී හිඳුගනී නම්වේ. මෙසේ නොකොට තමාට පැමිණි අසුන සමීපයෙහි සිට ඇවැක්නි හිඳවයි කීකල්හි හිඳගත යුතුය. ඉදින් නොපවසන්නේනම් ස්වාමීනි හිඳිමියි විමසා හිඳගතයුතුය. විමසන ලද කල්හි සිට හිඳගනුවයි කීකල්හිද. නොකියු කල්හිද හිඳගන්ට වටී. **නපටිඛාහිස්සාමි** මෙහිදී යමෙක් තමාට පැමිණි අසුන ඉක්මවා නවකයන් පැමිණෙන තැන හිඳගනී. මෙය නවක භික්‍ෂුන් අසුනින් වළක්වයි නම්වේ. එහිදී එසේ හුන් නවක භික්‍ෂුව අපට හිඳගන්නට නොදෙතියි දොස්නගමින් සිටිත් නැතහොත් ආසනයක් සොයමින් ඇවිදිත්. එනිසා තමාට පැමිණි අසුනෙහිම හිඳගතයුතුය. මෙසේ එය නොවළක්වයි නම්වේ.
**ආභිසමාචාරිකම්පි ධම්මං** නියම හැසිරීම වත්පිළිවෙත් මාත්‍රයක් **නාතිකාලෙන** ඉතා උදෑසන නොපිවිසිය යුතුය. ඉතාදවල් කල ඉවත්වී නොයා යුතුය. භික්‍ෂුසංඝයා සමගම පිවිසිය යුතුය නික්මිය යුතුය. ඉතා උදෑසන පිවිස නොදවල් කල්හි නික්මෙන්නාගේ චෛත්‍යමළු බෝමළු වත් පිරිහෙයි. උදෑසනින් මුව දොවා මකුළුදැල් කඩාගෙන, පිනිබිඳු පාගාගෙන ගමට පිවිස කැඳ සොයා දන්වළඳන කල් එනතුරු ඇතුළුගමෙහිම නානාප්‍රකාර තිරිසකතා කියමින් හිඳ බත්කිස නිමවා දවල්හි නික්ම භික්‍ෂූන් පාදොවන කල්හි විහාරයට ආපසු පැමිණිය යුතු වෙයි. **නපුරෙ භත්තං පච්ඡාභත්තං කුලෙසු වාරිත්තං ආපජ්ජිතබ්බං **යම් භික්‍ෂුවක් ආරාධනා කරනු ලැබ අහර වළඳා ශාන්තවු භික්‍ෂුවක නොවිමසා පෙරබත් කල්හි පසුබත් කල්හි නියමිත කාලයේදී හැර කුල චාරිත්‍රයන්ට එළඹේද පචිති ඇවැත්වේය යන ශික්ෂා පදය රක්තහු විසින් විභඞ්ගයෙහි කියන ලද පෙරබත් කල්හි පසුබත්කල්හි චාරිත්‍රයන්ට නොඑළඹිය යුතුය. **උද්ධතො හොති වපලො** උඬගු ස්වභාව ඇත්තේ හෝවෙයි. සිවුරු සැරසීම්, පාත්‍ර සැරසීම් සෙනසුන් සැරසීම් මේ කුණුසිරුර කෙළිපිණිස කරන සැරසීම්යයි මෙසේ කියන ලද තරුණ දරුවන්ගේ චපල භාවයෙන් යුත්.
**පඤ්ඤවතා භාවිතබ්බං** කළයුතු. චීවරකර්ම ආදීන්හි උපාය ප්‍රඥාවෙන් යුක්ත විය යුතුය. **අභිධම්මෙ අභිවිනයෙ** අභිධර්ම පිටකයෙහි මෙන්ම විනය පිටකයෙහිද පෙළ වශයෙන් අටුවා වශයෙන්ද යෙදීම කළයුතුය. අඩුතරමින් අභිධර්මයෙහි දුකතිකමතික සමග ධමමපදය විභාගය හැර නොවටී. විනයෙහි කම්මාකම්ම විනිවජය සමග සුවිනිශ්චිත ප්‍රාතිමෝක්ෂ දෙක හැර නොවටී
**ආරුප්පා **එපමණකින් අටසමවත්ද කියන ලද්දේවෙයි. ඒවා සියල්ලෙහි යෙදීමට නොහැක්කකු විසින් සතකවත් යෙදීම කළයුතුය. සයක, පහක අඩුවශයෙන් එක් කසිණයෙක පරිකර්ම කර්මස්ථානය ප්‍රගුණකොට ගෙන හැසිරිය යුතුය. මෙහිදී එයහැර නොවටී. **උත්තරිමනුස්සධම්ම** මෙයින් සියලු ලෝකෝත්තර ධර්මයන් දක්වයි. ඒනිසා රහත්වී වාසය කළ යුතුය. රහත්බව ලැබීමට නො හැකිවන්නකු විසින් අනාගාමි ඵලයෙහි සකදාගාමි ඵලයෙහි සෝතාපත්ති ඵලයෙහි පිහිටියයුතුය. අඩුතරමින් එක් විදර්ශනා මාතෘකාවක් රහත්බව තෙක් ප්‍රගුණ කොටගෙන හැසිරිය යුතුය. සෙස්ස සියලු තැන නොගැඹුරුමය. මේ ධර්ම දේශනාව ආයුෂ්මත් ශාරිපුත්‍ර තෙරහු නෙය්‍ය පුද්ගල වශයෙන් අභිසමාචාරික වතෙහි සිට පිළිවෙළින් රහත්බවට පමුණුවා නිමවා වදාළහ.
**එවම්මෙසුතං** යනු කීටාගිරි සුත්‍රයයි. එහි **කාසිසු** එනම් ඇති ජනපදයෙහි **එථතුම්හෙපි භික්‍ඛවෙ** මහණෙනි එවු, ඔබද මේ ආනිසංස පස බලමින් රාත්‍රිභෝජනය අත්හැර වළඳවු මෙසේ භාග්‍යවතුන් වහන්සේ රාත්‍රි විකාලභෝජනය දිවා විකාල භෝජනයැයි මේ භෝජන දෙක එක් පහරින් අත් නොහරවා එක්කලෙක දිවා විකාල භෝජනයම අත්හරවාපු සේක. නැවත බොහෝ කලකට පසු රාත්‍රි විකාලභෝජනය අත්හරවනසේක් මෙසේ කීසේක. කුමක් නිසාදයත්, මේ භෝජන දෙක සංසාරයෙහි පුරුදු වූවකි ගඟට බට ජලය මෙන් ඉදිරියටම යන්නකි. එළිමහනෙහිද ගෙහිද අහර අනුභවකොට වැඩුණු සුකුමාර කුලපුත්‍රයෝ භෝජන දෙක එක් පහරින් අත්හරින්නාහු ක්ලාන්ත වෙති. ඒනිසි එක්පහරින් අත්නොහරවා භද්දාලි සූත්‍රයෙහි දිවා විකාල භෝජනය අත්හැරවු සේක. මෙහි රාත්‍රි විකාල හෝජනය අත්හරවන්නේ තර්ජනය කොට හෝ අවමන් කොට නොවේ. ඒවා අත්හැරීම නිසා අල්පාබාධතාව හඳුනා ගනිවුයයි මෙසේ ආනිසංස දක්වා අත්හැරවු සේක. **කීටාගිරි** ඒ නියම්ගමෙහි නම.
**අස්සජි පුනබ්බසුකා** අස්සජි සහ පුනබ්බසුක. ඡබ්බග්ගියයන් සය දෙනා අතර ගණාචාර්ය දෙදෙන පණ්ඩුක ලෝහිතක මෙත්තිය, භූම්මජක අස්සජී පුනබ්බසුක යනු මේ ඡබ්බග්ගියෝය. මොවුන් අතරින් පණ්ඩුක ලෝහිතක දෙදෙන තම පිරිස ගෙන සැවතෙහි වෙසෙත්. මෙත්තිය භූම්මජක දෙදෙන රජගහනුවර වෙසෙත්. මේ දෙදෙන කීටාගිරියෙහි නේවාසිකයෝ වෙති. **ආවාසිකා** නිබඳව වසමින් ඒ හා බැඳුණු නොසැදු සෙනසුන් සදත්. දිරාගිය තැන් පිළිසකර කරති. කළ කල්හි බලවත්තු වෙති. **කාලිකං** අනාගත කාලයෙහි පැමිණිය යුතු ආනිසංස,
**මයා චෙතං භික්ඛවෙ** මෙහි කුමක් දක්වන සේක්ද මහණෙනි දවසට තෙවරක් අනුභවකොට සුබ වේදනාවම උපදවන්නා මේ සසුනෙහි කාර්ය කරන්නෙක් නම් නොවේ. මෙපමණක් වේදනාව ඉවසිය යුතුයි මෙපමණක් නොඉවසිය යුතුයි යන මේ අර්ථය දක්වනු පිණිස මේ දේශනාව ඇරඹුසේක. **එවරූපං සුඛං වෙදනං පරිහරථ** මෙය ගෙහසිත සෝමනස්ස සයක් වශයෙන් කියන ලදී. **උපසම්පජ්ජ විහරථ** මෙය නෛෂ්ක්‍රම්‍ය ආශ්‍රිත සෝමනස්ස සයක් වශයෙන් කියන ලදී. මෙසේ මෙයින් අන්‍යවූ වාර දෙකෙහි ගෙහසිත, නෙක්ඛම්මසිත දෝමනස්සයන්ද උපේක්ෂාවන්ද වශයෙන් අර්ථය දතයුතුය.
මෙසේ සේවනය කළ යුතු නොකළයුතු සියලු දේශනාව දක්වා දැන් අප්‍රමාදයෙන් ක්‍රියාකළයුතු නොකළයුතු කවරකගේද යන්න දක්වන්ට. **නාහං භික්ඛවෙ සබ්බෙසංයෙව** ආදීය කීහ. එහි **කතං තෙසං අප්පමාදෙන** යැයි අප්‍රමාදයෙන් යමක් කළයුතුද එය කරන ලද්දේය. **අනුලොමිකාහි** ප්‍රතිපත්තියට අනුලෝමවූ කර්මස්ථාන සත්ප්‍රාය යම්තැනක වසන්නහු විසින් මාර්ගඵලවලට පැමිණෙන්ට හැකි වෙයි. ඉන්‍ද්‍රියානු **සමන්නානයමානා** ශ්‍රද්ධා දී ඉන්‍ද්‍රියයන් සමසේ කරමින්,
**සත්තිමෙ පුග්ගලා** මෙහි කුමක් දක්වයිද, යමකුට අප්‍රමාදයෙන් කළයුත්තක් නැද්ද. ඒ දෙකක් වෙයි. යමකුට ඇත්ද ඒ පසකි. මෙසේ මේ පුද්ගලයෝ සත් දෙනෙක් වෙතියි මේ අර්ථය දක්වයි.
එහි **උභතොභාග විමුත්තො** භාග දෙකින් මිදුනේ අරූප සමාපත්තියෙන් රූපකායෙන් මිදුනේ වෙයි. මාර්ගයෙන් නාමකායෙන් මිදුනේ වෙයි. හේ අරූප සමාපත්තී සතරෙහි එකඑකකින් නැගිට සංස්කාරයන් මැනවින් දැන රහත් බවට පත් වුවන් සිව්දෙනාගේද නිරෝධයෙන් නැගිට රහත්බවට පත් අනාගාමියාගේද වශයෙන් පස්වැදෑරුම් වෙයි. මෙහි පෙළ නම් උභතො භාග විමුත්ත පුද්ගලයා කවරෙක්ද මෙහි එක්තරා පුද්ගලයෙක් අෂ්ට විමෝක්ෂයන් කයින් ස්පර්ශකොට ආශ්‍රවයෝ ක්ෂීණ වූහයි ප්‍රඥාවෙන් දැකද වසානුයි අභිධර්මයෙහි අෂ්ට වීමෝක්ෂ ලාභියා ගේ වශයෙන් පැමිණියේය.
ප්‍රඥවෙන් මිදුනේනුයි පඤඤ විමුත්තො, හේ ශුෂ්ක විදර්ශකයෙක්ද වී චතුර්ථධ්‍යානයන්ගෙන් නැගිට රහත්බවට පත් සිව්දෙනද වශයෙන් පස්වදෑරුම් වෙයි. මෙහි පෙළනම් උභතො භාග විමුත්ත පුද්ගලයා කවරෙක්ද මෙහි එක්තරා පුද්ගලයෙක් අෂ්ට විමෝක්සයන් කයින් ස්පර්ශකොට ආශ්‍රවයෝ ක්ෂීණවූහයි ප්‍රඥාවෙන් දැකද වසානුයි අභිධර්මයෙහි අෂ්ට වීමෝක්ෂ ලාභියා ගේ වශයෙන් පැමිණියේය. ප්‍රඥාවෙන් මිදුනේනුයි පඤ්ඤා විමුත්තො හේ ශුෂ්ක විදර්ශකයෙක්ද වී චතුර්ථධ්‍යානයන්ගෙන් නැගිට රහත්බවට පත් සිව්දෙනද වශයෙන් පස්වැදෑරුම්මවෙයි. මෙහි පෙළ අෂ්ටවිමෝක්ෂ ප්‍රතික්ෂේප වශයෙන්ම ආයේය. කියනලද්දේමැයි. අෂ්ටවිමෝක්ෂයන් කයින් ස්පර්ශකොට, ආශ්‍රවයෝ ක්ෂීණවූවෝයයි ප්‍රඥාවෙන් දැක විසීමක් නැත. මේ පුද්ගලයා ප්‍රඥා විමුක්ත යයි කියනු ලැබේ.
ස්පර්ශකරන ලද එය සාක්ෂාත් කරන ලද්දේයයි කායසාක්ෂියයි. යමෙක් ධ්‍යාන ස්පර්ශය පළමුව ස්පර්ශ කෙරේද පසුව නිරෝධ සංඛ්‍යාත නිර්වාණය සාක්ෂාත් කෙරේද හේ සෝවාන් පලයෙහි පිහිටියහු ආදිකොට අර්හත් මාර්ගස්ථයා දක්වා සවැදෑරුම් වේයයි දත යුතුය. එහෙයින් කීය. මෙහි එක්තරා පුද්ගලයෙක් අෂ්ට විමෝක්ෂයන් කයින් ස්පර්ශ කොට ඇතැම් ආශ්‍රව ක්ෂීණවූයේයයි ප්‍රඥාවෙන් දැක වාසය කරයි. මේ පුද්ගලයා කාය සාක්ෂියයි කියනු ලැබේ.
දුටු දෙයෙහි අන්තයට පත්වූයේනුයි දිට්ඨප්පත්තො. සංක්ෂේප ලක්ෂණයයි. සංස්කාර දුකය. නිරෝධය සැපයැයි ප්‍රඥාවෙන් දත්තේ, දැක්කේ. මැනවින් දත්තේ සාක්ෂාත් කරන ලද්දේ බලන ලද්දේනුයි දිට්ඨිප්පත්තනමි විස්තර වශයෙන් හෙතෙමේද කාය සාක්ෂි මෙන් සැවැදෑරුම් වේ. එහෙයින් කීය - [missing trans]
[missing trans] මෙහි එක්තරා පුද්ගලයෙක් මේ දුකයයි ඇතිසේ දනී -පෙ- මෙය දුක්ඛනිරෝධගාමිනී පටිපදායයි ඇතිසේ දනී. ඔහුම තථාගත ප්‍රවේදිත ධර්මය ප්‍රඥාවෙන් අබබෝධ කරගත්තේවෙයි. ප්‍රඥාවෙන් අබාධිත වෙයි. මේ පුද්ගලයා සද්ධා විමුත්තයයි කියනු ලැබේ. **නොච ඛො දිට්ඨප්පත්තස්ස** මෙහි ශ්‍රද්ධාවිමුක්තවූ පුර්වභාග මාර්ගක්ෂණයන් අදහන්නහුට මෙන් සිත පිහිටුවා ගන්නහුට මෙන්, එහි යෙදෙන්නහුටමෙන් ක්ලේශක්ෂය වෙයි. දිට්ඨිප්පත්තයාට පුර්වභාගයෙහි මාර්ගක්ෂණයෙහි ක්ලේසච්ඡේදක ඥානය අමුඪ තීක්ෂණ ශූර වී දරයි. ඒ නිසා යම්සේ අතිශයින් තීක්ෂණ නොවූ කඩුවකින් කෙසෙල් ගසක් කපන්නහුට සිඳින ලද ස්ථානය නොමට වේද කඩුව වහා නොදරයිද ශබ්දය ඇසේද වඩා බලවත් ලෙස ව්‍යායාම කළයුතු වේද එබඳු ශ්‍රද්ධා විමුක්තයාගේ පූර්වභාග මාර්ග භාවනාව මුවහත් කඩුවකින් කෙසෙල් ගස සිඳින්නහුට සිදින ලද ස්ථානය මට වේද අසිපත වහා දරයිද ශබ්ද නොඇසේද බලවත් ව්‍යායාමයක් නොවේද, ප්‍රඥාවිමුක්තයාගේ පුර්වභාග මාර්ග භාවනාව එබඳුයයි දතයුතුය.
ධම්මං අනුස්සරති යනු ධර්මයෙහි හැසිරෙන. ධම්මො යනු ප්‍රඥාවයි. ප්‍රඥා පූර්වංගම මාර්ග වඩයි යන අර්ථයි. ශ්‍රද්ධානු සාරියා කෙරෙහිද මෙම ක්‍රමයයි මේ දෙදෙනාම සෝතාපත්ති මාර්ගස්ථයෝ වෙති. මෙය කියන ලදී. සෝතාපත්ති ඵලය සාක්ෂත් කර ගැනීමට පිළිපන් කිසියම් පුද්ගලයකුගේ ප්‍රඥා ඉන්‍ද්‍රිය අධිමාත්‍ර වෙයි. ප්‍රඥාවන්තයා ප්‍රඥා පූර්වංගම මාර්ගය වඩයි. මේ පුද්ගලයා ධම්මානුසාරී නමි. එසේම සෝතාපත්ති ඵලය සාක්ෂාත් කරගැනීමට පිළිපන් කිසියම් පුද්ගලයකුගේ ශ්‍රද්ධා ඉන්‍ද්‍රිය අධිමාත්‍ර වෙයි. ශ්‍රද්ධාවන්තයා ශ්‍රද්ධා පූර්වංගම ආර්ය මාර්ගය වඩයි. මේ පුද්ගලයා ශ්‍රද්ධානුසාරී යයි කියනු ලැබේ. මේ මෙහි සංක්ෂේපයයි. මේ උභතොභාග විමුක්ත ආදී කථා විස්තර වශයෙන් විශුද්ධිමාර්ගයෙහි ප්‍රඥාභාවනා අධිකාරයෙහි කියන ලදී. ඒනිසා එහි කියනලද ක්‍රමයෙන් දතයුතුය. මොවුන්ගේ විභාග දක්වනු පිණිස මෙහි පෙළ ආයේය. එහි යම්හෙයකින් රූපසමාපත්තීන්ගෙන් තොර අරූප සමාපත්ති නැත්ද ඒනිසා අරූපා යයි කියු කල්හිද අෂ්ට විමෝක්ෂ කියන ලද්දේම වෙතියි දතයුතුය.
කායෙන **ඵස්සිත්‍වා** සහජාත නාම කායෙන් ස්පර්ශ කොට **පඤ්ඤාය වස්ස දිස්වා** මොහුගේ ප්‍රඥාවෙන් ආර්යසත්‍ය ධර්මයන් දැක, **එකච්චෙ ආසවා** ප්‍රථම මාර්ග ආදියෙන් ප්‍රහාණය කළයුතු ආශ්‍රව කොටසක්. **තථාගතප්පවෙදිතා** තථාගතයන් වහන්සේ විසින් ප්‍රකාශ කරන ලද චතුරාර්ය සත්‍ය ධර්මයෝ **පඤ්ඤාය වොදිට්ඨා හොන්ති **මේ ස්ථානයෙහි ශීලය කියන ලදී. මෙහි සමාධිය, මෙහි විදර්ශනාව, මෙහි මාර්ගය මෙහි ඵලයෑයි මෙසේ අර්ථයෙහි අනර්ථයෙහි කරුණින් කරුණ පුරුදුකරගත් සිරිත් ඇති බැවින් මාර්ග ප්‍රඥාවෙන් මනාසේ දක්නා ලද්දේ වෙයි. වොවරිතා බැබලුණු, **සද්ධා නිවිට්ඨා හොති** ඕකප්පන ශ්‍රද්ධාව පිහිටියේ වෙයි. **මත්තසො නිජ්ඣානං** ඛමන්ති ප්‍රමාණයෙන් බැලීම ඉවසත් **සද්ධාමත්තං **ශ්‍රද්ධාවමය, අනික එයටම තවත් වචනයකි.
මෙසේ අප්‍රමාදයෙන් කළයුතු දෑ ඇති මේ පුද්ගලයන් අතර තිදෙනෙක් මාර්ග අවබෝධකරගත් සෙඛයෝය. ඔවුහු සුදුසු සෙනසුනක් ඇසුරු කෙරෙමින් කල්‍යාණ මිත්‍රයන් ආශ්‍රය කරමින් ඉන්‍ද්‍රියයන් හසුරුවාගනිමින් රහත්බවට පැමිණෙත්. ඒ නිසා එහි පාළි අර්ථය සිටි ඇයුරුමය. අවසානයෙහි සෝතාපත්ති මාර්ගයෙන් යුත් දෙදෙන විසින් ඒ මාර්ගයෙහි සුදුසු සෙනසුනක් සේවනය කරන ලද්දේය. කල්‍යාණමිත්‍රයෝ සේවය කරන ලද්දේය. ඉන්‍ද්‍රිය පාලනය කරන ලදී. ඉහළින් මාර්ගත්‍රය සඳහා සේවනය කරමින්, ඇසුරු කරමින් පාලනය කරමින් පිළිවෙළින් රහත් බවට පැමිණෙන්නාහුය යනු මෙහි පෙළ අරුතයි.
විතණ්ඩ වාදීයා මේ පෙළ අරුත ගෙන ලෝකෝත්තර මාර්ගය ඒක චිත්ත ක්ෂණික නොවේ බහු චිත්ත ක්ෂණිකයයි කියයි. ඔහුට මෙසේ කිය යුතුය. ඉදින් අන් සිතකින් කල්‍යාණමිත්‍රයන් ඇසුරු කෙරේද අන්සිතකින් ඉන්‍ද්‍රිය පාලනය කෙරේද මාර්ග සිත අනිකකි මේ සඳහා ඔබ මාර්ගය ඒකචිත්ත ක්ෂණික නොවේ බහු චිත්ත ක්ෂණිකයයි කියති. මෙසේ ඇති කල්හි සෙනසුන පරිහරණය කරමින් නිල්වන් එලියක් ඇති පර්වතයක් දකී. වනය දකී. මෘගපක්ෂීන්ගේ හඬ අසයි. මල් පලතුරු සුවඳ ආඝ්‍රාණය කරයි. පැන්බොමින් රසය විඳගනී. හිඳිමින් වැද හොවමින් ස්පර්ශය ලබයි. මෙසේ ඔවුහු පංච විඤ්ඤාණයෙන් යුතු වුවද ලෝකෝත්තර ධර්මයන්ගෙන් යුක්ත වන්නාහුය. මෙය පිළිගන්නේ නම් ශාස්තෲන් වහන්සේ සමග විරුද්ධ වන්නෙහිය. ශාස්තෲන් වහන්සේ විසින් පංචවිඤ්ඤාණ කාය ඒකාන්තයෙන් අව්‍යාකෘත බව කියන ලදී. එයින් යුක්ත වූවහුගේ කුසල අකුසල ප්‍රතික්ෂේප කරන ලද්දේය. ලෝකෝත්තර මාර්ගයෙහිද ඒකාන්තයෙන් දක්ෂය. එනිසා එය ඉවත ලවු යයි කියතියි දන්වා සිටිය යුතුය. යම්හෙයකින් දැන්වීමක් නොලැබේනම් උදෑසනම යව වෙහෙරට පිවිස කැඳ බොවයි උනන්දු කළයුතුය.
**නාහංභික්‍ඛවෙ ආදියෙනෙව** මහණෙනි මම පළමු කොටම මැඩියා ගේ පැන පැන යාම මෙන් **අඤ්ඤාරාධනං** රහත් බවෙහි පිහිටීම යයි නොකියමි. **අනුපුබ්බසික්ඛා** කරණාර්ථයෙහි වර්තමාන වචනයි. පසු පද දෙකෙහිම මෙම ක්‍රමයයි. **සද්ධාජාතො ඔකප්පන** ශ්‍රද්ධාවෙන් හටගත් ශ්‍රද්ධාව ඇත්තේ. **උපසඞ්කමති** ගුරුවරුන්ගේ සමීපයට යයි. **පයිරුපාසති** සමීපයෙහි හිඳී. **ධාරෙති** ප්‍රගුණකොට දරයි. ඡන්‍දොජායති කිරීමේ කැමැත්ත නමැති කුසලච්ඡන්දය. උපදවාගනී. **උස්සහති** වීර්යකරයි. **තුලෙති** අනිත්‍යය. දුඃඛය, අනාත්මයැයි තුලනය කරයි. තුලයිත්‍වා පදහති මෙසේ තීරණ විදර්ශනාවෙන් තුලනය කරයි. **තුලයිත්‍වා පදහති** මෙසේ තීරණ විදර්ශනාවෙන් තුලනයකරමින් මහා ප්‍රධන් වීර්ය කරයි. **පහිතත්තො** යවන ලද ආත්මභාව ඇති **කායෙන චෙව පරම සච්චං** නාමකායෙන් නිර්වාණ සත්‍යය සාක්ෂාත් කරයි. **පඤ්ඤායවා** නාමකාය සම්ප්‍රයුක්ත මහා ප්‍රඥාවෙන් විනිවිද දකී.
දැන් ඒනිසා ශාස්තෲන් වහන්සේගේ පැමිණීම අසා පසුගමන් මාත්‍රයක් පවා නොකළහ. ඒනිසා ඔවුන්ගේ චර්යාවට නිග්‍රහ කරනසේක් **සාපිනාම භික්‍ඛවෙ සද්ධා නාහොසි** ආදිය කීසේක එහි **කිවදුරෙවිමෙ** කෙතරම් දුර තැනක යොදුන් සියයක් යොදුන් දහසක්ද අපක්‍රාන්ත වීයයි කියන්ට වටී. එහෙත් කිසිවක් නොකීය. **චතුප්පදං වෙය්‍යාකරණං **චතුරාර්ය සත්‍ය ව්‍යාකරණය සඳහා කියන ලදී.
**යස්සුදිට්ඨස්ස** උදෙසු යමකුගේ **යොපි සො භික්‍ඛවෙ සත්‍ථා **බාහිර ශාස්තෘෘවරයකු දක්වයි. **එවරූපී** මෙබදු ජාති ඇති **පණොපණවිය** මිල වැඩි හා අඩු කරන්නෝ නොඑළඹෙතිය දෙයක් නොවේ. ගනුදෙනුකාලය මෙන් අගය වැඩි අඩු කිරීමක් නොවේ යන අර්ථයි. මේ ගොනා කීයක් අගීද විස්සක් අගීයයි කියන්නේ පණති නම් වේ. විස්සක් නොඅගී දහයක් අගි යැයි කියන්නේ ඔපණති නම්වේ. මෙය ප්‍රතික්ෂේප කරමින් **පණොපණවියා න උපෙතියි** කීය. දැන් මිල වැඩි අඩුකිරීම දක්වන්ට **එවඤ්ච නො අස්ස අථ නං කරෙය්‍යාම නච එවමස්ස නනං කරෙය්‍යාමාති**
**කිංපන භික්‍ඛවෙ** මහණෙනි තථාගතයන් වහන්සේ සර්වාකාරයෙන් ආමිෂයන් ගෙන් වෙන්ම වාසය කරති. මෙසේ නොඇලුණු ශාස්තෲන් වහන්සේට වැඩි අඩු කිරීමක් කුමක්නිසා යෙදෙන්නේද පරියොගාය **වත්තතො **විනිවිද ගොස් ඔසවා ගෙන පවත්නහුගේ **අයමනුධම්මො** මේ ස්වභාවයයි. **ජානාතිභගවා නාහං ජානාමි** භාග්‍යවතුන් වහන්සේ ඒකාසන භෝජනයෙහි ආනිසංස දන්නාසේක. මම නොදනිමියි මා කෙරෙහි ශ්‍රද්ධාවෙන් දවසට තෙවරක් අහර අත්හැර ඒකාසන භෝජනය වළඳයි. **රූම්හනියං** වැඩෙනසුලු **ඔජවන්තං** සෙනෙහෙවත්. **කාමං තචොවා** මෙයින් අංගසතරකින් යුත් වීර්යය දක්වයි. මෙහි තචො එක් අංගයකි. නහාරු එක් අංගයකි. මෙසේ අංග සතරකින් යුත් වීර්යය අධිෂ්ඨාන කොට රහත්බවට නොපැමිණ **න උට්ඨහිස්සාමි** මෙසේ පිළිපදීයයි දක්වයි. සෙස්ස සියලු තැන නොගැඹුරුමය භාග්‍යවතුන් වහන්සේ මේ දේශනාව නෙය්‍ය පුද්ගල වශයෙන් රහත්බව කුළුගන්වා නිමවා වදාළ සේක.
