16. සොළස නිපාතය
සොළස නිපාතයෙහි **“එසභීය්‍යො**” ආදී වූ ආයුෂ්මත් අඤ්ඤාත කොණ්ඩඤ්ඤ තෙරුන්ගේ ගාථාවන්ය. මොහුද පියුමතුරා (පදුමුත්තර) බුදුන්ගේ කාලයෙහි හංසවතී නගරයෙහි ගෘහපති මහාසාල කුලයෙහි ඉපිද බුද්ධියෙන් මුහුකුරා ගියේ එක් දවසක් බුදුන් සමීපයෙහි බණ අසන්නාවූ එක්තරා භික්‍ෂුවක් තමන්ගේ ශාසනයෙහි පළමුවෙන් ධර්‍මය අවබෝධ කර ගන්නවුන් අතරින් අග්‍රස්ථානයෙහි තබනු දැක තමා ද ඒ තනතුර ප්‍රාර්ථනා කරන්නට (සතසහශ්‍රයක්) ලක්‍ෂයක් භික්‍ෂූන් පිරිවරාගත් භාග්‍යවතුන් වහන්සේ දවස් හතක් මහදන් පවත්වා උතුම් ප්‍රාර්ථනය කළේය. භාග්‍යවතුන් වහන්සේ ද ඔහුගේ වාසනා සම්පත්තිය බලා පැතු සම්පත්තිය සඳහා විවරණ දුන් සේක. ඔහු දිවි ඇතිතෙක් පිංකොට ශාස්තෲන් වහන්සේ පිරිනිවන් පෑ කල්හි චෛත්‍යයන් පිහිටුවන්නේ ඇතුල් චෛත්‍යයෙහි රුවන් ගෙයක් කරවීය. චෛත්‍ය පිරිවරා දහසක් රුවන් ඇගෑ කරවීය.
මෙසේ පිංකොට එයින් චුතව දෙවි මිනිසුන් අතර සැරිසරන්නේ විපස්සී බුදුන්ගේ කාලයෙහි ‘මහාකාල’ නම් වූ කෙළෙඹි පුත්‍රයෙක්ව ඉපිද අට නැලියක් පමණ කුඹුරෙහි හැල්බඩ පලා ලබාගත් ඇල්හාලින් නොමුසු කිරිබතක් පිළියෙල කර එහි මී ගිතෙල් සකුරු ආදිය දමා බුදුන් ප්‍රමුඛ සංඝයාට දන් දුන්නේය. හැල්බඩ පලාගත් තැන නැවත පිරෙයි. ගොයම් මෝරණ විට පුථුකග්ග නම් අග්‍ර ශස්‍ය දානයක් දුන්නේය. ගොයම් කපන කාලයේ ලායනග්ග නම් අග්‍ර ශස්‍ය දානයක් දුන්නේය. ගොයම් අකුලන වාරයේ වෙණිකරණ නම් අග්‍ර ශස්‍ය දානයක් දුන්නේය. මිටි බඳින දවසේ කලාපග්ග නම් අග්‍ර ශස්‍යදානය දුන්නේය. වී පාහින දවසේ බටග්ග නම් අග දානයක් දුන්නේය. ගබඩා කරන දවසේ භාණඩග්ග නම් අග්‍ර ශස්‍ය දානයක් ද මණින දවසේ මිනග්ග නම් අග්‍ර ශස්‍ය දානයක්ද ගබඩාවල තැන්පත් කරන විට කොට්ඨග්ග නම් දානයක් ද දුන්නේය. මෙසේ එක ශස්‍ය වාරයක දී නවවරක් අග්‍රශස්‍ය දානය දුන්නේය. ඒ ශස්‍යය ද ප්‍රමාණයටත් වඩා වැඩිවිය.
මෙසේ දිවි ඇතිතෙක් පිංකොට එයින් චුතව දෙව්ලොව ඉපිද දෙවියන් අතරද මිනිසුන් අතරද සැරිසරන්නේ අපගේ භාග්‍යවතුන් වහන්සේට පළමුව කපිලවස්තු නගරයට නුදුරින් “ද්‍රෝණවත්‍ථු” නම් ගමෙහි බ්‍රාහ්මණ මහාසාර කුලයක උපන්නේය. ඔහුට පරපුරෙන් ආ කොණ්ඩඤ්ඤ යන නම ලැබින.
ඔහු වැඩිවියට පත්ව ත්‍රිවේදය ඉගෙන අංග ලක්‍ෂණ මන්ත්‍රයන්හිද පරතෙරට ගියේය. අපගේ බෝධිසත්ත්වයන් වහන්සේ තුසිත පුරයෙන් චුතව කපිල පුරයෙහි සුද්ධෝදන මහරජුගේ නිවසේ ඉපිද නම් තබන දවසේ ආරාධිත එකසිය අටක් බමුණන් අතරින් අටදෙනෙක් අංග ලක්‍ෂණ විමසා බැලීම සඳහා ආරාධනා ලැබූහ. ඔවුනතරින් සියල්ලන්ටම වඩා නවකයෙක් වූ මේ බමුණා (කොණ්ඩඤ්ඤ) බෝසතුන්ගේ අංග ලක්‍ෂණ පරීක්‍ෂාකර ඒකාන්තයෙන් මොහු බුදුවන්නේ යැයි නිගමනය කර මහ බෝසතුන්ගේ අභිනිෂ්ක්‍රමණය බලාපොරොත්තුවෙන් හැසිරුණේය.
බෝසතාණන් වහන්සේද මහත් පිරිවර සහිතව වැඩෙන්නේ පිළිවෙළින් වයසින් මුහුකුරා ගියේ එකුන්තිස්වන වියෙහිදී මහාභිෂ්ක්‍රමණය කොට අනෝමා ගංතෙරදී පැවිදිවී පිළිවෙළින් උරුවේලාවට ගොස් ප්‍රධන් වීර්ය වැඩීය. ඒ කාලයේ කොණ්ඩඤ්ඤ මානවකයා බෝසතුන් පැවිදි වූ බව අසා ශරීර ලක්‍ෂණ බැලීමට ආ බමුණන්ගේ පුත්‍රයන් වූ ‘වප්ප’ ආදී තමන් පස්වෙනි කොට පස් දෙනෙක් සමඟ පැවිදිව පිළිවෙළින් බෝසතුන් සමීපයට පැමිණ වර්ෂ හයක් ඔහුට උපස්ථාන කරන්නේ ඔහුගේ ඕලාරික ආහාර ගැණීම ගැන කලකිරී එතනින් නික්ම ඉසිපතනයට ගියේය. ඉක්බිති බෝධිසත්ත්වයන් වහන්සේ ඕලාරික ආහාර අනුභවයෙන් ලබන ලද කායබල ඇත්තේ වෙසක්මස පුන් පොහෝදින ඇසතු බෝමුල අපරාජිත පර්යංකයෙහි වැඩසිටියේ මාරයින් තුන්දෙනා පරාජය කර බුදු වී සති හතක්ම බෝමැඩ ගතකොට පස්වග මහණුන්ගේ නුවණ මුහුකුරා ගිය බව දැන ඇසළ පුන්පොහෝදින ඉසිපතනයට ගොස් දම්සක් පැවතුම් සුත්‍රාන්තය දේශනා කළ සේක. දේශනාව අවසානයෙහි කොණ්ඩඤ්ඤ තෙරුන් වහන්සේ දහඅට කෝටියක් බ්‍රහ්මයන් සමඟ සෝතාපත්ති ඵලයෙහි පිහිටියේය. ඉක්බිති පස්වනි පක්‍ෂයෙහි අනාත්ම ලක්‍ෂණ සූත්‍රාන්ත දේශනාව අසා රහත්බවට පත්විය. අපදාන පාලියෙහි මෙසේ කියා ඇත.
ලෝකයට ශ්‍රේෂ්ඨ වූ විනායක වූ බුද්ධත්වයට පත් වූ පදුමුත්තර බුදුන් වහන්සේම මම පළමුවෙන් දුටුවෙමි.
බෝමුලට රැස් වූ සියලු යක්‍ෂයෝ බුදුරජාණන් වහන්සේ පිරිවරාගෙන ඇඳිලි බැඳ වඳිති.
සතුටු සිත් ඇති ඒ සියලු දෙවිවරු අහසේ හැසිරෙත්. උන් වහන්සේ අඳුර දුරුකරන්නා වූ බුද්ධත්‍වයට පත් වූහ.
ප්‍රීතියෙන් උදම් වූ ඔවුන් අතර මහා නාදයක් පැතිර ගියේය. සම්මා සම්බුද්ධ ශාසනයෙහි කෙලෙස් නසන්නෙමු.
දෙවියන් විසින් කියන ලද මේ වචන දැනගෙන සතුටු වුයේ සතුටු සිතින් මම මුල්ම භික්‍ෂාව දුන්නෙමි.
ලෝකයට උතුම් වූ ශාස්තෲන් වහන්සේ මගේ ප්‍රාර්ථනය දැනගෙන දෙවියන් මැද වැඩ සිටිමින් මේ ගාථාව වදාළහ.
මම දවස් හතක් බෝමැඩ ගත කෙළෙමි. තුසිත දෙව්ලොවින් මෙහි අවුත් යම් ඒ කෙනෙක් බ්‍රහ්මචාරි මාගේ යැපීමට මේ පළමු දානය පිළිගැන්වීද ඔහු ගැන මම ප්‍රශංසා කරමි. මගේ වචනයට සවන් දෙන්න.

කල්ප තිස් දහසක් දේව රාජ්‍යය කරන්නේය. සියලු දෙවියන් පරදා දෙව්ලොව වැඩ වසන්නේය.
දෙව්ලොවින් චුතව මිනිසත් බවක් ලබන්නේය. එහි චක්‍රවර්ති රාජ්‍යය කරන්නේය.
කල්ප ශත සහශ්‍රයක් ගිය තැන ඔක්කාක කුලයෙහි ඉපිද ගෝත්‍රයෙන් ගොතම නමින් ලෝකයෙහි ශාස්තෲන් වහන්සේ වන්නේය.
ඔහු දෙව්ලොවින් චුතව මිනිස් ලොවට යන්නේය. ගිහිගෙයින් නික්ම පැවිදිව සය අවුරුද්දක් වසන්නේය.
එයින් සත්වන වර්ෂයෙහි බුදුරජාණන් වහන්සේ සත්‍යය දේශනා කරන්නේය. කොණ්ඩඤ්ඤ යන නමින් පළමුව ධර්මය අවබෝධ කරන්නේය.
ගිහිගෙයින් නික්මුණා වූ මම ප්‍රධන් වීර්යය කෙළෙමි. කෙලෙස් නැසීම සඳහා අනගාරික වූ සසුනෙහි පැවිදි වූයෙමි.
දෙවියන් සහිත ලෝකයෙහි සම්මා සම්බුද්ධයන් වහන්සේ මිගදායට වැඩ මට මේ අමා බෙරය නාද කරන්නේය.
ඔහු දැන් ශාන්ත වූ අමා පදවියට පත්වූයේ සියලු ආස්‍රවයන් ප්‍රහීන කර නිකෙලෙස්ව වාසය කරයි.
මගේ සියලු කෙලෙස් නැසුනාහ. බුදුරජාණන් වහන්සේගේ අනුශාසනය කරන ලද්දෙමි.
ඉක්බිති පසුකලකදී බුදුරජාණන් වහන්සේ ජේතවන මහා විහාරයේ දී භික්‍ෂු සංඝයා මැද පනවන ලද උතුම් බුද්ධාසනයෙහි වැඩසිටින්නේ අවබෝධකර ගත්තා වූ ධර්මයාගේ ස්වභාවය පෙන්වමින් මහණෙනි මගේ ශ්‍රාවකයන් අතරින් අඤ්ඤාත කොණ්ඩඤ්ඤ තෙරුන් නිර්වාණ ධර්මය අවබෝධකර ගත්තවුන් අතර අග්‍රස්ථානයෙහි තබමියි දේශනා කළ සේක. උන්වහන්සේ තමන් කෙරෙහි අග්‍රශ්‍රාවක දෙනම දක්වන උසස් ගරු භාවයද ශ්‍රාමන්ත සේනාසනයෙහි ඇති කලබලකාරී ස්වභාවයෙන්ද මිදෙනු කැමැත්තේ විවේකයෙන් කල් යවනු කැමැත්තේද තමන්ගේ සමීපයට පැමිණි ගෘහස්ත හා පැවිද්දන්ගේ පිළිසඳර කථාවද බාධාවක් ලෙස සලකන්නේ බුදුරජාණන් වහන්සේට සැළකර ඡද්දන්ත හස්තීන් විසින් උපස්ථාන කරනු ලබන ඡද්දන්ත විල්තෙර වර්ෂ දොළහක් වාසය කළේය. මෙසේ එහි වසන තෙරුන් වෙතට එක් දිනක් ශ්‍රකයා පැමිණ වැඳ එකත්පස්ව සිටියේ මෙසේ කීය. ස්වාමීනි ධර්මය දේශනා කරන්නේ නම් මැනැවි. තෙරුන් වහන්සේ ඔහුට චතුරාර්ය සත්‍යය අඩංගු ත්‍රිලක්‍ෂණය මුල්කරගත් ශුන්‍යතාවය හා එක්වූ විවිධ ක්‍රමයන්ගෙන් යුක්ත අමා ගඟක් බඳුව බුද්ධ ලීලාවෙන් ධර්මය දේශනා කළහ. ඒ ධර්මය අසා ශක්‍ර දේවෙන්ද්‍රයා තමන්ගේ පැහැදීම ප්‍රකාශ කරන්නේ
එහි **“එස හිය්‍යො පසීදාමි සුත්‍වා ධම්මං මහා රසං**” යනු ඉදින් අනේක වාරයක් බුදුන් සමීපයෙහි බණ අසා එහි අතිශයින් ප්‍රසාදයට පත්වූ නමුත් දැන් වනාහි ඔබ වහන්සේ විසින් නොයෙක් ආකාරයෙන් විචිත්‍ර වූ නිරවුල් වූත් උතුම් රසයෙන් යුත් බණ අසා තවත් බොහෝ කොට පැහැදුනෙමි. **විරාගො දෙසිතො ධම්මො අනුපාදාය සබ්බසො** යනු සියලු කෙලෙස්වලින් සියළු සංස්කාරවලින් නොඇලෙන බැවින් විරාගය ඇතිකරන බැවින් විරාගො නම් වේ. මෙසේ රූප ආදී වූ කිසි ධර්මයක් ප්‍රධාන ලෙස නොගෙන විමුක්තිය සාක්‍ෂාත් කරන අරමුණින් හැම කරුණක්ම අදාළ වන සේ දේශනා කරන ලදී. මෙසේ ශක්‍ර දේවේන්ද්‍රයා තෙරුන් වහන්සේගේ ධර්ම දේශනයට ප්‍රශංසාකර වැඳ තමන්ගේ වාස භවනයටම ගියේය.
ඉක්බිති එක් දිනක් තෙරුන් වහන්සේ වැරදි විතර්කවලින් යුත් චිත්ත සන්තානය ඇති එක්තරා පෘථග්ජන සමූහයකගේ සිත් හසර දැක එයට විරුද්ධ පිළිවෙලද සිහිපත්කොට තමාගේද සර්වප්‍රකාරයෙන් එයින් මිදීම ආවර්ජනා කරමින් ඒ අර්ථය දක්වන්නේ
රජමුහතඤ්ච වාතෙන යථා මෙඝොපසම්මයෙ 
එවං සම්මන්ති සඞ්කප්පා යදා පඤ්ඤාය පස්සතී’ති -
යන ගාථා දෙක ප්‍රකාශ කළේය.
එහි **බහූනි ලොකෙ විචිත්‍රානි** යනු රූපාදි වශයෙන් එසේ නිල්, කහ ආදි වශයෙනුත් ස්ත්‍රී පුරුෂ වශයෙනුත් ලෝකයෙහි අනේක වූ සිත් පිනවන අරමුණු වේ. **අස්මිං පඨවි මණ්ඩලෙ** යන්න ප්‍රත්‍යක්‍ෂ වශයෙන් පෙනෙන මනුෂ්‍ය ලෝකය සඳහා කියයි. **මථෙන්ති මඤ්ඤෙ සඞ්කප්පන්ති** යනු යම් කෙනෙකුගේ උත්සාහය ඇති දර සහිත ගින්නක් මෙන් අයොනිසො මනසිකාරයෙන් සකස් කරන ලද වැරදි මත මර්දනය කරත් යයි හැඟේ. මර්දනය කරන්නාක් මෙන් සිටිති. කෙබඳුද? **සුභං රාගුපසංහිතං** යනු කාම විතර්කයන් යන අර්ථයි. එයද සුභ වශයෙන් ගැනීම කරණකොට ගෙන සුභ යනුවෙන් ව්‍යවහාර කෙරේ.
**රජමුහතඤ්ච වාතෙන** යන්නෙහි ‘ච’ යනු නිපාත මාත්‍රයකි. යම්සේ ග්‍රීෂ්ම කාලයට පසු මාසයෙහි වාතයෙන් උඩට ඔසවන ලද දූවිල්ල මහා වර්ෂාව වසින්නේ සංසිඳෙන්නේය. **එවං සම්මන්ති සඞ්කප්පා යදා පඤ්ඤාය පස්සති** යනු යම් දවසක ආර්ය ශ්‍රාවකයන් වහන්සේ ඒ ලෝකයේ විසිතුරු යයි දැක්වූ දේවල් සමුදය වශයෙන් විඳගැනීම් වශයෙන් ආදීනව වශයෙන් කළකිරීම් වශයෙන් ඇති තතු යම්විටක ප්‍රඥාවෙන් දකීද ඉක්බිති යම්සේ උඩට නැගුණු දූවිල්ල මේඝයෙන් සංසිඳෙන්නේ ද එමෙන් සියළුම මිථ්‍යා කල්පනාවන් ප්‍රඥාවෙන් සංසිඳෙන්නේය. උපන්නා වූ සම්‍යක් දෘෂ්ටියෙන් කිසිවිටකත් මිථ්‍යා සංකල්පයෝ පිහිටක් නොලබත්. යම්සේ වනාහි ප්‍රඥාවෙන් දකීද එය ගෙනහැර දක්වමින් -
යන ගාථා තුන ප්‍රකාශ කළහ.
එහි **සබ්බෙ සංඛාරා** යන්නෙන් අරමුණු හයට අඩංගු සියළු ත්‍රෛභූමික පඤ්චස්කන්‍ධ ගැනේ. **අනිච්චා** යනු ආදි මධ්‍ය අවසාන වශයෙන්ද අනිත්‍යභාවය අන්තකොට ඇති බැවින්ද තාවකාලික බැවින්ද ඒ ඒ තැන්හි බිඳෙන බැවින් නිත්‍ය නැතැයි යම්විටක විදර්ශනා ප්‍රඥාවෙන් දනියි. **අථ නිබ්බින්‍දති දුක්‍ඛෙ** ඉක්බිති මේ සසර දුකෙහි කළකිරෙයි. කළකිරෙන්නේ දුක වටහා ගැනීම් වශයෙන් සත්‍යයන් අවබෝධ කරගනී. **එස මග්ගො විසුද්ධියා** යනු මෙහි කියූ පරිදි විදර්ශනා ඥාන දර්ශන විශුද්ධියෙන් අතිශයින්ම විශුද්ධි භාවයෙන් මාර්ගය අවබෝධ කරගැනීමේ උපායයි.
**දුක්‍ඛා ති** ඒ සමාන භයකින් ද ඇතිවීම නැතිවීම සමග ඇතිවන පීඩාව දුක් නිසාත් සැපය ප්‍රතික්‍ෂේප කිරීම නිසාත් දුකය. ඉතිරිය පෙර කියන ලද පරිදිය.
**සබ්බෙ ධම්මා අනත්තා** යනු සියළුම චාතුර්භූමික ධර්මයෝ අනාත්මයහ. මෙහි වනාහි ත්‍රෛභූමික ධර්මයන් ගත යුතුයි. ඒවා අසාර ලෙස තමන් වසඟයේ නොපවත්නා හෙයින් ශුන්‍ය වූ ආත්මය ප්‍රතික්‍ෂේප කිරීම් වශයෙන් අනාත්ම යැයි දැකිය යුතුයි. ඉතිරිය පෙර කියූ පරිදිය.
මෙසේ විදර්ශනා විධිය දක්වා ඒ ක්‍රමයෙන් කළ කිස ඇති කථා අනිකකු මෙන් කොට දක්වන්නේ,
යන ගාථා දෙක ප්‍රකාශ කළේය.
එහි **බුද්ධානුබුද්ධො** යනු බුදුන්ගේ අනුබුදු, සම්මා සම්බුදුවරයන් වහන්සේලා විසින් වටහා ගන්නා ලද සත්‍යයන්, ඒවා දේශනා ක්‍රමයන් වටහා ගනියි යන අර්ථයි. ස්ථිර වූ නැවත ප්‍රගුණ කළ යුතු නැති සීලාදී සාරයෙන් යුක්ත වූයේ ථෙරි නම් වේ. **කොණ්ඩඤ්ඤො** යනු ගෝත්‍ර නාමයෙන් ඇමතීමයි. **තිබ්බනික්කමො** යනු දැඩි වීර්ය ඇති ස්ථිර පරාක්‍රමයෙන් යුක්ත ජාති ජරා මරණයන්ගෙන් තොර වූ බැවින් නැතිකළ ජාති ජරා මරණ ඇති **බ්‍රහ්මචරියස්ස කෙවලී** යනු මාර්ග බ්‍රහ්මචරියාව ඉතිරියක් නැතිව, මාර්ග බ්‍රහ්මචර්යාව සම්පූර්ණ කරන්නා වූ තවද කෙවලී නම් වූ කෙලෙස්වලින් සම්මිශ්‍රණය නොවූ මාර්ග ඥානයද ඵල ඥානය ද මොහු කෙරෙහි ඇත්තේනුයි කේවලී නම් වේ. යම්හෙයකින් වනාහි ඒ දෙකම මාර්ග බ්‍රහ්ම චර්යාව වශයෙන් පවතී. වෙනත් අයුරකින් නොවේ. ඒ නිසා බ්‍රහ්මචරියාවට කේවලී’ යැයි කියන ලදී.
**ඔඝපාසො** යනු කාම ඕඝ, භව ඕඝ, දිට්ඨි ඕඝ, අවිජ්ජා ඕඝ යැයි කියන ලද සතර වැදෑරුම් ඕඝයෝය. මෙසඔ කියූ සතර වැදෑරුම් ඕඝයන් අතර **‘අන්තලික්‍ඛචරො පාසො යවායං චරති මානසො’{1}** (අහසෙහි හැසිරෙන ඒ පාසය මානස සම්බන්ධව හැසිරෙයි). රාග පාසයද මෙසේ දක්වා ඇත. **‘දළ්හඛීලො’** යනු බුදුන් කෙරෙහි ධර්මය කෙරෙහි සැක කරයි. සංඝයා කෙරෙහි සැක කරයි. ශික්‍ෂාපද ගැන සැක කරයි. සබ්‍රහ්මචාරින් කෙරෙහි කිපුනේ වෙයි. නොසතුටු සිත් ඇත්තේ, වේදනාවට පත් සිත් ඇත්තේ ‘ඛීලජාතො’ නම් වේයැයි කියන ලද දැඩි ස්ථිර, පස්වැදෑරුම් චෙතොඛීලයන් ද බොහෝදෙනා විසින් බිඳ දමන්නට නොහැකි බැවින් ‘දුප්පදාලයො’ නම් වේ. ඒ නිසාම පර්වතයකට සමාන බැවින් පර්වතයෙකැයි සැකයක් ඇතිවිය. **දුක්‍ඛෙ අඤ්ඤාණං** ආදියෙන් කියන ලද අඤ්ඤාණ ප්‍රභේද ද යන මේ සියල්ල සිඳ දමා ඛිලඤ්ච-පාසඤ්ච යනුවෙන් මෙහිදී සතර වැදෑරුම් ක්ලේශ ධර්මයන්හි යම් මානසික අවහිරතාවයක් හා බැම්මක් වේද එය ආර්ය මාර්ග නමැති කඩුවෙන් සිඳ ‘**සෙලං හෙත්‍වාන දුබ්භිදං’** යනු යම්කිසි නොදන්නාකමකින් බිඳ දමන්ට නොහැකි නොදත් බව නමැති පර්වතය (අඤ්ඤාණසෙලං) වජ්‍රයක් හා සමාන වූ නුවණින් බිඳ දමා සතර වැදෑරුම් ඕඝයන්ගෙන් එතරව එයින් එතෙර පිහිටි නිර්වාණයෙහි සිටි බැවින් එතර වූයේ, පරතෙරට ගියේ වෙයි. අරමුණ අනුව භාවනා කිරීම හා චරිත ලක්‍ෂණය අනුව භාවනා කිරීම යන ක්‍රම දෙකින්ම ධ්‍යාන වැඩීය. **මුත්තො සො මාරබන්‍ධනා** යනු ඒ මෙබඳු ලක්‍ෂණ ඇති රහතන් වහන්සේ සියළුම කෙලෙස් මාර බන්‍ධනවලින් මිදුනේ වෙන්වූයේ තමන් අරමුණු කරගෙනම තෙරණුවෝ පවසති.
ඉක්බිති එක්දිනක් තෙරුන් වහන්සේ තමාගේ සද්ධිවිහාරික එක් භික්‍ෂුවක් කල්‍යාණ නොවූ මිත්‍ර සංසර්ගයෙන් යුක්ත වූයේ කම්මැලිව හීන වූ වීර්ය ඇතිව නොසන්සුන් සිත් ඇතිව අහංකාරව වාසය කරනු දැක ඍද්ධියෙන් එහි ගොස් ඔහුට ඇවැත්නි, මෙසේ නොකරන්න. කල්‍යාණ නොවූ මිත්‍රයන් අත්හැර කල්‍යාණ මිත්‍රයන් සේවනය කරමින් ශ්‍රමණ ධර්මයන් ආරක්ෂා කරන්න යැයි අවවාද කළේය. ඔහු තෙරුන්ගේ වචනය පිළිගත්තේ නැත. තෙරුන් වහන්සේ ඔහුගේ මේ නොපිළිගැනීමෙන් ධර්ම සංවේගයට පත්වූයේ පුද්ගලයන් අරමුණු කරගෙන කරන්නා වූ කථාවෙන් මිථ්‍යා ප්‍රතිපත්ති ගැරහීමට ලක් කරන්නේ විවේක වාසය පසසන්නේ,

මේ ගාථා ප්‍රකාශ කළේය.
එහි **උද්ධතො** යනු නොසන්සුන්තාවයෙන් යුත් විසිරීගිය සිත් ඇති යන අර්ථයි. **චපලො** යනු පාසිවුරු සැරසීම් ආදී චපල බැවින් යුක්ත වූ ලොල් බව ස්වභාවකොට ඇති යන අර්ථයි. **මිත්තෙ ආගම්ම පාපකෙ** යනු කල්‍යාණ මිත්‍රයන් නොවූවන් නිසා ශ්‍රමණ ධර්මයන් නොකරන්නේ. **සංසීදති මහොසස්මිං ඌමියා පටිකුජ්ජිතො **යනු යම්සේ මහ මුහුදෙහි වැටුනා වූ තැනැත්තා මුහුදු රැල්ලෙන් ඔසවන ලද්දේ හිස ඔසවන්නට නොහැකි වූයේ එහිම ගිලෙයි. මෙසේ සංසාර නමැති මහා සැඩ පහරෙහි කරකැවෙන්නේ ක්‍රෝධ නමැති රළ පහරින් යටකරන ලද්දේ ඔසවන ලද්දේ විදර්ශනා වශයෙන් ප්‍රඥා නමැති හිස ඔසවන්නට නොහැකි වන්නේ එහිම කිඳා බසී.
**නිපකො** යනු දක්‍ෂ ආත්මාර්ථයෙහි හා පරාර්ථයෙහි දක්‍ෂ. **සංවුතින්‍ද්‍රියො** යනු මනස සයවැනි කොට ඇති ඉන්‍ද්‍රියයන් සංවර කරගැනීමෙන් වසන ලද ඉඳුරන් ඇති යන අර්ථයි. **කල්‍යාණ මිත්තො** යනු යහපත් වූ මිත්‍රයන්ගෙන් යුක්ත වූ. **මෙධාවී **යනු ධර්මෝජ ප්‍රඥාවෙන් යුක්ත වූයේ. **දුක්‍ඛස්සන්තකරො සියා** යනු එබඳු වූ ඔහු සියළුම සසර දුක් අවසන් කරන්නෙක් වන්නේය.
**කාලපබ්බංගසංඛාසො** යන්නෙන් කලින් කියූ පරිදි විවේකයෙහි ඇලුම්බව වර්ණනා කිරීමයි. **නාභිනන්‍දාමි** ආදිය වනාහි කරන ලද කෘත්‍ය ඇති බව පිළිබඳ සියල්ල පහත කියන ලද අර්ථයටය. අවසානයෙහිදී වනාහි **කිං මෙ සද්ධිවිහාරිකා** යනුවෙන් තමන්ගේ සද්ධිවිහාරිකයා අරභයා කියන ලදී. ඒ නිසා මෙවැනි අකීකරු හිතෛශීභාවයක් නැති සද්ධිවිහාරිකයකුගෙන් මට කුමන ප්‍රයෝජනයක්ද? හුදෙකලා ජීවත්වීමම මට රුචි වන්නේය යන අර්ථයි.
මෙසේ කියා ඡද්දන්ත විලටම ගියේ එහි දොළොස් අවුරුද්දක් වාසය කර පිරිනිවන් පෑමට ආසන්න කාලයෙහි බුදුන් වෙත පැමිණ පිරිනිවන් පෑමට අවසරය ලබාගෙන එහිම ගොස් පිරිනිවන්පෑ සේක.
**මනුස්සභූතං** යන ආදිය ආයුෂ්මත් උදායි තෙරුන්ගේ ගාථාවන්ය. මොහු ද පෙර බුදුවරුන් වෙත දී කරන ලද ප්‍රාර්ථනා ඇත්තේ ඒ ඒ ආත්මභාවවලදී සසරට පිහිට වන පින් රැස්කර දෙව් මිනිසුන් අතර සැරිසරන්නේ මේ බුද්ධෝත්පාද කාලයෙහි **කපිලවත්‍ථුස්මිං** යනු බ්‍රාහ්මණ කුලයෙහි ඉපිද **උදායී**. උදායියැයි ලබන ලද නම් ඇත්තේ වැඩිවිය පත්වූයේ බුදුන්ගේ නෑ සමාගමයෙහි බුදුන්ගේ ආනුභාව දැක හටගත් ශ්‍රද්ධා ඇත්තේ පැවිදි වී විදර්ශනා සඳහා උත්සාහ ගන්නේ නොබෝ කලකින් රහත්බවට පත්විය. උදායි තෙරුන් තුන් නමකි. පළමු පැමිණි අමාත්‍ය පුත්‍රයා කාළුදායි. කොවරියපුත්‍ර ලාලුදායි. මෙහි කියන ලද බ්‍රාහ්මණ පුත්‍රයා මහාඋදායි නම් වේ. ඒ ඔහු එක්දිනක් භාග්‍යවතුන් වහන්සේ, මහජනයා විසින් ප්‍රශංසා කරනු ලබන සියළු අලංකාරයෙන් යුත් සුදු ඇතෙකු අරමුණු කරගෙන නාගොපම සූත්‍රාන්තය දේශනා කරන ලද කල්හි දේශනා අවසානයෙහි තමන්ගේ ඥාන බලයට අනුරූප ලෙස බුදු ගුණ සිහිපත්කොට බුද්ධාරම්මණ ප්‍රීතියෙන් පිනාගිය සිත් ඇත්තේ මේ මහජනයා මේ තිරිසන්ගත හස්තියකු වර්ණනා කරති. බඳු බුදුන් මහා හස්තියකු බඳු බුදුන්වහන්සේට ප්‍රශංසා නොකරති. ඒ නිසා මම ඒ බුද්ධ මහා හස්තිරාජයාගේ ගුණයන් ප්‍රකට කරන්නෙමියි බුද්ධගුණ ගයන්නේ
මේ ගාථා ප්‍රකාශ කළේය.
එහි **මනුස්සභූතං** යනු මනුෂ්‍යයන් අතර වූ, මිනිසුන් අතර උපන්නා වූ, ශාස්තෲන් වහන්සේ වනාහි ආශ්‍රව ක්‍ෂය කර ඥානය අවබෝධ කර ගැනීම නිසා සියළු ගතිවලින් මිදුනේ නමුත් අවසාන ආත්ම භාවයේදී ගන්නා ලද ප්‍රතිසන්ධි වශයෙන් මනුෂ්‍යයැයි ව්‍යවහාර කරනු ලැබේ. ගුණ වශයෙන් වනාහි දෙවියන්ට අතිදේව වූ බ්‍රහ්මයන්ට අතිබ්‍රහ්ම වූයේය. **සම්බුද්ධං** යනු තමා විසින්ම අවබෝධ කරගත් බුදුබව. **අත්තදන්තං** යනු තමා විසින් දමනය කරන ලද. භාග්‍යවතුන් වහන්සේ වනාහි තමා විසින්ම උපදවා ගත් ආර්ය මාර්ගයෙන් ඇසින්, මනසින් ආදී වශයෙන් උතුම් දමනයෙන් දැමුණු බවට පත්වූයේ. **සමාහිතං** යනු අටවැදෑරුම් සමාධියෙන් හා මාර්ගඵල සමාධියෙන් යුක්ත වූ. **ඉරිමානං චක්‍ඛුපථෙහි** යනු සතරවැදෑරුම් බ්‍රහ්මවිහාර මාර්ගයෙහි. බ්‍රහ්මයා කෙරෙහි හෝ උතුම් වූ ඵලසමාපත්ති මාර්ගයෙහි සමවැදීම් වශයෙන් පවත්නා වූ, කෙසේ වෙතත් භාග්‍යවතුන් වහන්සේ සැමකල්හිම ඉහත කියූ බ්‍රහ්ම මාර්ගයේ හැසිරෙන්නේ නැත. සතර බඹ විහරණ මාර්ග සඵලත්වය හා එයට නැඹුරු වූ බව අරමුණු කරගෙන **ඉරිමානං** යැයි කියන ලදී. **චිත්තස්සූපසමෙ රතං** යනු සිත සංසිඳීමට හේතුභූත වූ සියළු සංස්කාරයන් දමනය කරනු ලබන නිර්වාණයෙහි ඇළුණු සිත් ඇත්තේ. **යං මනුස්සා නමස්සන්ති සබ්බධම්මානපාරගු** යනු යම් බුදුවරයාණන් කෙනෙක් සියළුම ඛන්‍ධ, ආයතන ආදී ධර්මයන් පිළිබඳ අභිඤ්ඤාපාරගු පරිඤ්ඤාපාරගු පහාන පාරගු භාවනා පාරගු සච්ඡිකිරියා පාරගු සමාපත්ති පාරගු යන සයවැදෑරුම් පාරගු යනු එතර වූ - ඉක්මවා ගිය යන අර්ථයි. අභිඤ්ඤා - විශේෂ ඥානය, පරිඤ්ඤා සම්පූර්ණ අවබෝධය, පහාන - සියළු කෙලෙස් ප්‍රහීණ කිරීම, භාවනා - භාවනාව, සච්ඡිකිරියා ප්‍රත්‍යක්‍ෂ කරගැනීම, සමාපත්ති - සමාපත්තිය යන සය වැදෑරුම් පරතෙරට ගිය අවබෝධය අන් අයට වඩා උසස් තත්ත්වයට පත් පරම අවබෝධ ගුණය ක්‍ෂත්‍රිය පණ්ඩිත ආදී මනුෂ්‍යයෝ නමස්කාර කරත්. ධර්මානුධර්ම ප්‍රතිපත්තිවලින් පුදන්නාහු කයින්, වචනයෙන්, සිතින් (උන්වහන්සේට) අවනත වූවාහු වෙත්. **දෙවාපිතං නමස්සන්ති** හුදෙක් මිනිසුන් පමණක් නොවේ. ඉක්බිති අප්‍රමාණ වූ ලෝකධාතූන්හි දෙවිවරු උන්වහන්සේ නමස්කාර කරත්. **ඉති මෙ අරහතො සුතං** යනු මෙසේ මා විසින් අරකත්‍වය ආදී කරුණුවලින් (ආරක යනු කෙලෙසුන් කෙරෙන් ඈත් වූ යන අරුතින් රහතන් වහන්සේට පමණක් යොදන විශේෂණයක්) අර්හත් වූ භාග්‍යවතුන් වහන්සේගේ ධර්ම සේනාපති හිමියන් ආදීන් ද **‘සත්‍ථා දේවමනුස්සානං’** යනාදිය ප්‍රකාශ කරන්නවුන්ගේ සමීපයෙන්ද මෙසේ අසන ලදී යනුවෙන් දක්වයි.
**සබ්බසංයොජනාතීතන්ති** යනු සියළුම දස සංයෝජනයන් සුදුසු පරිදි සෝවාන් ආදී සිව් මගින් සවාසනා ගුණයෙන් ඈත් වූ. **වනානිබ්බානමාගතන්ති** කෙලෙස් නමැති වනයෙන් උපද්‍රව රහිත නිර්වාණයට පැමිණි. **කාමෙහි නික්‍ඛම්මරතන්ති** යනු සර්වප්‍රකාරයෙන් කාමයන්ගෙන් නික්ම පැවිද්ද-ධ්‍යාන-විදර්ශනා ආදි ප්‍රභේදයන්ගෙන් යුත් නෛෂ්ක්‍රම්‍යයෙහි ඇළුණු සිත් ඇති. **මුත්තං සෙලාවකඤ්චනන්ති** යනු අසාර වශයෙන්, සාරවත් බවෙන් තොර, **දෙවාපිතං නමස්සන්තීති **යනු යෙදීමය.
**සචෙ අච්චන්ත රුචිනාගො** යනු ඔහු නිශ්චිත වශයෙන්ම වරදක් (පාපයක්) නොකරයි. පුනර්භවයකට නොයයි. හස්තියෙක් මෙන් බලවත්ය යන අර්ථයෙන් ‘නාගො’ යන නම ලබන ලද සම්බුදුරජාණන් වහන්සේ අතිශයින් ප්‍රියබව ඇත්තේ තමන්ගේ ශරීර ප්‍රසන්නතාවයෙන් හා බුද්ධි ප්‍රසන්නතාවයෙන් දෙවියන් සහිත ලෝකය ඉක්මවා සෝභමාන විය. ඒ කෙසේද? **හිමවාවඤ්ඤෙ සිලුච්චයෙ** යනු යම්සේ වනාහි හිමාලය පර්වත රාජයා තම ස්ථිරසාරභාවය ආදී ගුණයන්ගෙන් අනිත් පර්වත අභිබවා බබලයි. මෙසේ බබලන්නේයැයි අර්ථ ගත යුතුයි. **සබ්බෙසං නාග නාවානන්ති** යනු සර්ප නාග, හස්ති නාග, පුරිස නාගයන්ට සේඛ අසේඛ පසේබුදු-නාගයන්ට හෝ **සච්චනාමො ති** යනු ඇත්තටම නාග යන නමින් යුත් එය වනාහි සත්‍ය නාමයක් ඇති බව **නහි ආගුං කරොති** (පව් නොකරන්නේය) ආදියෙන් තමාම කියයි.
දැන් බුද්ධ නාගයන්ව අවයව වශයෙන්ද දක්වන්නේ පළමුව නම් වශයෙන් දැක්වීමට **න හි ආගුං කරොති සො** යැයි කීය. යම්හෙයකින් වරදක් පාපයක් කිසිම අයුරකින් නොකරයි. ඒ නිසා නාගො යන අර්ථය පැවසේ. **සොරච්චං** යනු සීලයයි. **අවිහිංසා** යනු කරුණාවයි. මේ දෙක සියළු ගුණ සමූහයන්ට පෙරටුකොට යන අර්ථයෙන් බුද්ධ නාගයාගේ ඉදිරිපා දෙකින් යුක්තයැයි කීය**. පාදා නාගස්ස තෙ දුවෙ ති **යනුවෙනි.
පසුපස පා දෙක ගැන දක්වමින් **සතිච සම්පජඤ්ඤඤ්ච චරණානාගස්ස තෙපරෙ** සිහියද මනා අවධානයද ඇතාගේ අනිත් පා දෙකයි යැයි කීය. **ත්‍යාපරෙතිවා** යැයිද පාඨයක් ඇත. **තෙ අපරෙ **යනුවෙන් පදවිභාග දතයුතුයි. නිවැරදි ධර්මයන්ගේ ගැනීමේදී ශ්‍රද්ධා නමැති අත යමෙකුටද හේ **‘සද්ධාහත්‍ථො’** නම් වේ. අති පරිශුද්ධ වේදනා ඤාණ ප්‍රභේද වශයෙන් උපෙක්‍ෂාව නමැති සුදු දන්තයන් මොහුට ඇත්තේනුයි **උපෙක්‍ඛා සෙතදන්තා** යැයි කීහ.
සිරස ප්‍රඥාවයි. එහි අධිෂ්ඨානය සිහියයි යන්න **සතිගීවාසිරො පඤ්ඤා** යැයි කීහ. **විමංසා ධම්මචින්තනා** යනු යම්සේ අනුභව කළයුතු දෙය සොඬෙන් පිරිමැදීම හා ඉවකර බැලීමද හස්ති නාගයාගේ වීමංසාවයි. මෙසේ බුද්ධ නාගයාගේ කුසල ආදිය පිළිබඳ චින්තනය වීමංසාවයි. **සමාවසන්ති එත්‍ථ** මෙහි වසන්නේනුයි **සමාවාසො** කුසෙහි වාසය - අභිඤ්ඤා සමථ ආදිය දැඩිව ගැනීමෙන් සමථ විපස්සනා සංඛ්‍යාත ධර්මයන් කුසෙහි වසන්නේ මොහුගේනුයි ධම්මකුච්ඡි සමාවාස නම් වේ. විවෙකොති. විවෙකො යනු උපධි විවේකයයි. තස්සාති තස්ස යනු බුද්ධ නාගයාගේ වල්ගය අවසානය දක්වා පැවැති බැවින්,
**ඣායී **යනු අරමුණු හා ලක්‍ෂණ පිළිබඳවම ධ්‍යාන වඩන ස්වභාවය ඇති. **අස්සාරතො** යනු උතුම් වූ ආස්වාදයක් ඇති නිර්වාණයෙහි ඇලුණු සිතැත්තේ. **අජ්ඣත්තං සුසමාහිතො** යනු අධ්‍යාත්මික ඵල සමාපත්තියෙහි මනාව පිහිටි සිතැත්තේ, මේ යහපත් වූ සමාධිය සර්වකාලීන යැයි දක්වන්නට **ගච්ඡං සමාහිතො නාගො** (යන්නා වූ මනාව හික්මුනා වූ නාගයා) යනාදිය ප්‍රකාශ කරන ලදී. භාග්‍යවතුන් වහන්සේ වනාහි සවාසන සකල ක්ලේශයන් හා උද්ධච්චය ප්‍රහීණ කළ බැවින් වික්‍ෂෙපයක් නොමැති බැවින් නිරන්තරයෙන් තැන්පත් වූ සිත් ඇති බැවින් යම් යම් ඉරියාපථයක් සුදුසු වන්නේද එයට සමාධිගතව ගතකරන්නේය.
**සබ්බත්‍ථා’ති** යනු සියළුම ගොදුරුවන දෙයෙහි, සියළුම ද්වාරයන්හි සර්වප්‍රකාරයෙන්ම වසන ලද පැවැත්ම ඇති. ඒ නිසා මෙසේ කියන ලදී. **සබ්බං කායකම්මං ඤාණපුබ්බංගමං ඤාණානුපරිවත්තං** (සියළුම කාය කර්මයන් ඤාණය පෙරටුකොට පවත්නා). **එසනාගස්ස සම්පදා** යනුවෙන් ඔහු වරදක් නොකරයි. ආදී ලෙස සම්බුද්ධං යනාදි විධියෙන්ම කියන ලද පරිදි බුද්ධ නමැති ගන්ධ හස්තිරාජයාගේ සම්පත් ගුණයෝ පරිපූර්ණ වූහ.
**භුඤ්ජති අනවජ්ජානි** යනු සම්මා ආජීවයේ උසස්ම තත්ත්වයට පත් බැවින් නින්දා කළ නොහැකි දේ පරිභෝජනය කරයි. මිච්ඡාජීවය සවාසනා සහිතව ප්‍රහීණ කළ බැවින් සාවද්‍ය වූ නින්දා කටයුතු වූ දේ පරිභෝජනය නොකරයි. **අනවජ්ජානි භුඤ්ජන්තොව සන්නිධිං පරිවජ්ජයං භුඤ්ජති** යනුවෙන් යෙදිය යුතුයි.
**සංයෝජනං** යනු සසර දුක සමග සසරෙහි ගිල්වනු හැකි දසවැදෑරුම් සංයෝජනයන්. **අණුංථූලං** යනු කුඩා හා විශාලය. **පබ්බ ජෙත්‍වාන බන්‍ධනං** යනු මාර්ග ඤාණයෙන් සියළු කෙලෙස් බැඳීම් සිඳ දමා. **යෙනයෙන **යනු යම් යම් දිශාවකින්,
යම්සේ ජලයේ හටගත් නෙලුම ජලයෙහි වැඩෙයි. ජලය ස්පර්ශ නොකරයි. ස්පර්ශ නොවීම් වශයෙන් එසේම ලොව උපන්නා වූ භාග්‍යවතුන් වහන්සේ තණ්හා දිට්ඨි මාන වශයෙන් ලෝකය සමග ස්පර්ශවීම නැතිව ජීවත් වෙයි.
**ගිනි** යනු ගින්දරයි. **අනාහාරො** යනු ඉන්‍ධන රහිත.
**අත්‍ථස්සායං විඤ්ඤාපනී** යනු ශාස්තෲන් වහන්සේගේ ගුණසංඛ්‍යාත වූ උපමෙය දක්වනු කැමැති, ප්‍රකාශ කරනු කැමැති මේ නාග උපමාවයි. විඤ්ඤුහි යනු ශාස්තෲන් වහන්සේ විසින් අවබෝධ කරගත් චතුරාර්ය සත්‍ය ධර්මය දන්නවුන් විසින්, තමා පිළිබඳව කියයි**. විඤ්ඤිස්සන්ති** යනු හේතුකාරණායි. යම්හෙයකින් නාග වූ මා විසින් දේශනා කරන ලද නාගයා වනාහි තථාගත ගන්‍ධ හස්තියාය. මහානාග වූ රහතන් වහන්සේලා තමන්ගේ විෂයයෙහි පිහිටා දැනගනිත්. ඒ නිසා අනික් පෘථග්ජනයන්ට දැනගැනීම පිණිස මේ උපමාව අප විසින් කියන ලදී යන බලාපොරොත්තුවයි.
**සරීරං විජහං නාගො පරිනිබ්බිස්සත්‍යනාසවො** යනු සම්මා සම්බුදු හස්ති රාජයාණෝ බෝධි මූලයේදී සඋපාදිසේස පරිනිර්වාණයෙන් ආශ්‍රවයන්ගෙන් මිදුනේ දැන් ආත්මභාවය අත්හරින්නේ ස්ඛන්‍ධ පරිනිර්වාණයෙන් පිරිනිවන් පාන්නේය යනුවෙන්,
මෙසේ උපමා චතුර්දශයකින් සකසා ගාථා සොළසකින් හා පද හැටහතරකින් බුදුගුණ වර්ණනා කරන්නේ අනුපාදිසේස නිර්වාණ ධාතුවෙන් දේශනාව නිමකළහ.
20. වීසතිනිපාතය
විසිවන නිපාතයෙහි **යඤ්ඤත්‍ථං** යනාදී වූ ආයුෂ්මත් අධිමුත්ත තෙරුන්ගේ ගාථාවන්ය. උන්වහන්සේද පෙර බුදුවරයන් සමීපයෙහි කරන ලද ප්‍රාර්ථනා ඇත්තේ ඒ ඒ භවවල පින් රැස් කරන්නේ අත්‍ථදස්සී බුදුන් කල පොහොසත් කුලයක ඉපිද ව්‍යක්ත බවට පත්ව බුදුන් පිරිනිවන්පෑ කල්හි භික්‍ෂු සංඝයාට උපස්ථාන කරන්නේ මහදන් පැවැත්වීය. ඔහු ඒ පිනින් දෙවිමිනිසුන් අතර සැරිසරන්නේ මේ බුද්ධෝත්පත්ති කාලයෙහි ආයුෂ්මත් සංකිච්ච තෙරුන්ගේ නැගණියගේ කුසෙහි පිළිසිඳ ගත්තේය. අධිමුත්ත යැයි මොහුට නම් ලැබිණ. ඔහු වැඩිවිය පත්වූයේ තම මාමා වූ තෙරුන්වහන්සේ ලඟ පැවිදිව විදර්ශනා වඩන්නේ සාමණේර අවස්ථාවේදීම රහත් බවට පත්විය. එබැවින් අපදානයෙහි මෙසේ කියන ලදී.
ලෝකයට පිහිට වූ උතුම් අත්‍ථදස්සී බුදුන්වහන්සේ පිරිනිවන්පෑ කල්හි පහන් සිතින් භික්‍ෂු සංඝයාට උපස්ථාන කළේය.
ඍජු ගුණෝපේත වූ සමාහිත වූ සිත් ඇති සංඝරත්නයට ආරාධනාකොට මණ්ඩපයක් සාදවා උතුම් සංඝරත්නයට උක්ගස් වැළඳවීය.
යම් යම් දේව ආත්මයක හෝ මනුෂ්‍ය ආත්මයක උපදින්නෙම්ද මේ පින් බලයෙන්, සියළු සත්ත්වයන් පරදවා ඉදිරියෙන් සිටින්නෙමි.
එකල්හි කල්ප දහඅටක් යම් දානයක් දුන්නෙම්ද, දුගතියක නූපදින්නෙමි. ඒ මේ උක්ගස් දානයේ ඵලවිපාකයයි.
මා විසින් කෙලෙස් තවන ලදී. බුදුන්ගේ අවවාදය ඉටු කළෙමි.
රහත්බවට පැමිණ සමාපත්ති සුවයෙන් කල්ගෙවන්නේ උපසපන් වනු කැමැත්තේ මවගෙන් විමසන්නෙමියි මව් සමීපයට යන්නේ අතරමගදී දේවතාවියකට බිලිපූජාවක් කිරීම සඳහා මස් සොයමින් ඇවිදින්නා වූ සොරුන් පන්සියයකට මුනගැසිණ. දේවතාවියට බිල්ලක් වේවායි ඔහුවද සොරු අල්ලා ගත්හ. සොරුන් විසින් අල්ලාගන්නා ලද නමුත් භය නැතිව තැති ගැන්මකින් තොරව ප්‍රසන්න මුහුණින් යුතුව සිටියේය. ඔහුව දැක පුදුමයට පත් සිත් ඇති සොරදෙටුවා ඔහුට ප්‍රශංසා වශයෙන්.
යනුවෙන් ගාථා දෙකක් පැවසීය. එහි **යඤ්ඤත්‍ථං** යනු යාගය පිණිස දෙවියන්ට බලි පූජාවක් කිරීම සඳහා යන අර්ථයි. ‘වා’ ශබ්දය විකල්ප අර්ථය සඳහාය. **ධනත්‍ථං** යනු සන්තක සියළු දේ පැහැරගැනීම සඳහාය. **යෙ හනාම මයං පුරෙ** සියළු දේ පැහැරගැනීම සඳහා. **යෙ හනාම මයං පුරෙ** යනු අපි පෙර යම් යම් සත්ත්වයන් ඝාතනය කෙළෙමුද යනුවෙන් අතීත අර්ථයෙහි වර්තමාන ක්‍රියාපදය යෙදීය. **අවසෙ** යනු ඉතිරි නොකොට**, තං** යනු ඔවුන්ගේ **අවසෙස** යැයිද පාඨයක් ඇත. අප විසින් අල්ලාගත් පසු එකකු හැර ඉතිරි අයට, **අයං එව වා** යනුවෙන් ද පාඨයක් ඇත. **භයං හොති** යනු මරණ භයයි. යම්හෙයකින් ඔව්හු කම්පාවෙත්ද, වැළපෙත්ද, සිතෙහි බිය නිසා කම්පාවෙත්ද ස්වාමීනි! නුඹලාට මේ මේ දේ දෙන්නෙමු. දාසබවට පත්වන්නෙමු ආදිය කියමින් වැළපෙත්.
**තස්සතෙ** යනු යම් ඒ නුඹ වනාහි අප විසින් දේවතාවියට බිලිදීම සඳහා මරණයට පත්කිරීමට ඔසවන ලද කඩු දැක බියට පත්වූයේ තැති ගනී. **භීතං** යනු බියසුළු බව. භයවෙත් යනු අර්ථයි. **භීය්‍යොවණ්ණො පසීදති** යනු ප්‍රකෘති වර්ණයටත් වඩා වැඩියෙන් තාගේ මුහුණෙහි පැහැය බබලයි. ඉදින් මොවුන් මා දැන්ම මරන්නේ නම් උපාදාන රහිතව පිරිනිවන් පාන්නෙමි. දුක් සමූහය බැහැර යන්නේ යැයි විශාල සොම්නසක් ඒ තෙරුන්ට ඇතිවිය. **එවරූපෙ මහබ්භයෙ** යනු මෙබඳු මහත් වූ මරණ බියක් එළඹි කල්හි හේත්‍වර්ථයෙහි මේ ආධාර වචනයයි.
දැන් තෙරුන් වහන්සේ සොරදෙටුවාට පිළිතුරු දීමේ ස්වරූපයෙන් බණ කියන්නේ.
මේ ගාථා ප්‍රකාශ කරන ලදී.
ඔහුගේ පුදුම සහගත ලොමුදැහැගන්වන වචනය අසා ආයුධ පසෙක දමා ඒ මානවකයෝ මෙය කීවාහ.
මෙය සංගායනා කාරක තෙරවරුන් විසින් කියන ලද ගාථාය. ඉන්පසුව එන ගාථා තුන සොරුන්ගේත් තෙරුන්ගේත් ප්‍රකාශන හා එයට පිළිතුරු ගාථාවන්ය.
ස්වාමීනි, කවරනම් තපසක් කොට කවරනම් ගුරුවරයෙක් ඇතිව, කවරකුගේ ශාසනයට ඇතුළත්ව ඒ අසෝකී බව ලබනේද?
සර්වඥ වූ සියල්ල දකින්නා වූ ජිනවරයන් වහන්සේ මගේ ගුරුවරයාය. මහා කාරුණික වූ ශාස්තෲන් වහන්සේ මුළු ලෝකයටම වෛද්‍යවරයෙකි.
උන්වහන්සේ විසින් ක්‍ෂයගාමී වූ මේ ධර්මය දේශනා කරන ලදී. උන්වහන්සේගේ ශාසනයට ඇතුළත්ව ඒ අසෝකී බව ලබන්නේද?
සොරු සාෂිවරයන් වහන්සේගේ සුභාෂිත වචනය අසා අවිආයුධ පසෙක දමා අයෙක් ඒ ක්‍රියාවන්ගෙන් ඉවත් වූහ. සමහර කෙනෙක් පැවිදිවීම රුචි කළහ.
ඔව්හු සුගතයන් වහන්සේගේ සසුනෙහි පැවිදිව සෑම අයුරකින්ම බොජ්ඣංගබල වඩා ප්‍රීතිමත් සිතැත්තාහු යහපත් මනසක් ඇත්තාහු අසංඛත සංඛ්‍යාත වූ නිර්වාණ පදය ස්පර්ශ කළහ.

එහි **නත්‍ථි චෙතසිකං දුක්‍ඛං අනපෙක්‍ඛස්ස ගාමණී** යනු දෙටුව, බලාපොරොත්තු සහිත තණ්හාව නැති මා වැන්නකුට තැතිගැන්මක් හෝ පෙර මෙන් චෛතසික දුකක්, දොම්නසක් නැත. දොම්නසක් නැති බව පැවසීමෙන් භයක් නැති බව කියයි. ඒ නිසා කියන ලදී. සියළු බිය ඉක්මවන ලදී. **අතික්කන්තා භයා සබ්බෙ** යනු ක්‍ෂය වූ සංයෝජන ඇති රහතන් වහන්සේගේ විසිපස් වැදෑරුම් මහා භයද අනිකුත් සියළු භයද ඒකාන්ත වශයෙන් ඉවත්ව ගිය, පහව ගිය, නැතිව ගිය යන අර්ථයි.
**දිට්ඨෙ ධම්මෙ යථා තථෙති** යනු චතුරාර්ය සත්‍යය ධර්මයන් අවබෝධ කරගැනීමෙන්, කෙලෙස් ප්‍රහාණය සාක්‍ෂාත් කරගැනීමෙන් හා භාවනා වශයෙන් මාර්ග ප්‍රඥාවෙන් ඇති තතු දුටුකල්හි **මරණෙ** යනු මරණ හේතුවයි. **හාරනික්‍ඛෙපණෙ යථා** යනු යම්සේ කිසියම් පුරුෂයෙක් හිසෙහි තබාගෙන සිටිය විශාල බරකින් නිදහස් වන්නේ එය බිම තැබීමෙහි බියක් ඇතිකර නොගනී. මෙබඳු තත්ත්වයක් ලැබීම යනු අර්ථයි. භාග්‍යවතුන් වහන්සේ විසින් මෙසේ දේශනා කරන ලදී.
(බර උසුලන්නා වූ පුද්ගලයාට ඒකාන්ත වශයෙන් පඤ්චස්කන්‍ධයෝ බර වෙත්. මේ බර උසුලා ගැනීම ලෝකයේ දුකයි. බර බිම තැබීම සැපය.)
**සුචිණ්ණන්ති** මනා චරිතය. **බ්‍රහ්මචරියං **යනු ශික්‍ෂාත්‍රය අඩංගු ශාසන බ්‍රහ්මචරියයි. එයින්ම මාර්ගය මනාව වඩන ලද්දේ ආර්ය අෂ්ඨාංගික මාර්ගගයද මනාව වඩනා ලද්දේ. **රොගානමිව සංඛයෙ** යනු බොහෝ රෝගයන්ගෙන් මඩිනා ලද්දා වූ රෝගියාගේ අසනීප අඩුවීගෙන යනවිට ප්‍රීතියත් සතුටක්ම ඇතිවෙයි. එපරිද්දෙන් ස්කන්‍ධ රෝග සංඛ්‍යාත මරණයෙහි මා වැන්නකුට බියක් නැත.
**නිරස්සාදා භවාදිට්ඨා** යනු තුන්වැදෑරුම් දුක්වලින් මඩනා ලද එකොලොස් ගින්නකින් දැවෙන්නා වූ භවත්‍රය ආශ්වාද රහිත බව මා විසින් දකින ලදී. **වීසං පීත්‍වාජඩ්ඪිතං** යනු ප්‍රමාද වශයෙන් විස පානය කර එලෙසම ඉවත දමන්නාක් මෙන් මට මරණය පිළිබඳව බියක් නැත යන අර්ථයි.
**මුත්තො ආඝාතනායථා** යනු යම්සේ සොරුන් විසින් මැරීම සඳහා ගෙනයන ලද්දේ කිසියම් උපායකින් එයින් මිදුනේ තුටු පහටු වූයේ වෙයි. එසේ සසර පරතෙරට ගිය බැවින් උපාදාන සතරින් නිදහස් වූයේ පරිඤ්ඤ ආදී සොළොස් කෘත්‍යයන් කළ බැවින් කතකිච්ච නම් වේ. කාමාසව ආදියෙන් තොර වූයේ ආයුක්‍ෂය හේතුවෙන් සතුටු වූයේ සොම්නස් වූයේ වෙයි.
**උත්තමං** යනු ශ්‍රේෂ්ඨයි. **ධම්මතන්ති** යනු ධර්ම ස්වභාවයයි. රහත් බව සිද්ධ වූ කල්හි එය සඵලවීමේ හේතුවෙන් ප්‍රීතියට පත්වූ **සබ්බලොකෙ** යනු මුළු ලෝකයෙහි දීර්ඝායුෂ ආදී සැප බහුල බව ආදී වශයෙන් ලෝකයෙහි **අනත්‍ථිකො** යනු අපේක්‍ෂාවක් නැති. **ආදිත්තාව ඝරා මුත්තා** යනු යම්සේ යම් පුරුෂයෙක් හාත්පසින්ම ගින්නෙන් ගිනිගෙන දිලිසෙන ගෙයකින් නික්මගියේ එයින් පිටවීම නිමිති කරගෙන ශෝක නොකරයි. මෙසේ ක්‍ෂීණාශ්‍රවයන් වහන්සේ මරණය නිමිති කරගෙන ශෝක නොකරයි.
**යදත්‍ථිසංගතං කිඤ්චි** යනු මේ ලෝකයෙහි යම්කිසි දෙයක් තිබේද විද්‍යමාන වෙයිද ලබයිද සත්ත්වයන් විසින් රැස්කරන ලදද සංඛාරයන් සමග එක්වීමක් වේද ඒ ඒකරාශී වීමයි. සංඛතං යන පාඨයන්ද ඇත. එයට යම්කිසි හේතුප්‍රත්‍යයන් එක්ව කරන ලද හේතුවක් නිසා උපන්නා වූ යන අර්ථයි. **භවොවායත්‍ථ ලබ්භතී** යනු යම් ඒ සප්ත යෝනිවල යමෙක් උපත ලබයි යන අර්ථයි. **සබ්බං අහිස්සිරං එතං** යනු මේ සියල්ල බලරහිතය. මෙහිදී කිසිවකු විසින් මෙසේ විය යුතුයයි බලයක් පතුරුවන්නට නොහැකි වෙයි. **ඉතිවුත්තං මහෙසිනා** යනු සියළු ධර්මයෝ අනාත්මයහ. සම්මා සම්බුදුරජාණන් වහන්සේ විසින් මෙසේ වදාරණ ලදී. ඒ නිසා මෙය බලයක් නැති බව දැනගන්නා ඇත්තා මරණයේදී ශෝක නොකරයි යන යෙදුමයි.
**න ගණහාති භවං කිඤ්චි** යනු යම් ආර්ය ශ්‍රාවකයෙක් සියළු සංස්කාරයෝ අනිත්‍යය යනාදි ලෙස බුදුරජාණන් වහන්සේ විසින් දේශනා කරන ලදද එසේම ඒ භවත්‍රය විදර්ශනා ප්‍රඥා සහිත මාර්ග ඥානයෙන් වටහා ගනීද ඒ කිසියම් පුරුෂයෙක් සැප කැමැත්තේ දිනක් රත්වූ යකඩ ගුලියක් අතින් අල්ලා නොගනීද එසේ යම්කිසි කුඩා හෝ මහත් වූ හෝ භවයක් නොගනීද එහි ආශාවක් නොකරයි යන අර්ථයි.
**නමෙ හොති අහොසිං** යනු අතීතයෙහි මම මෙබඳු වූයෙමි යනුවෙන් ආත්ම දෘෂ්ටි වශයෙන් මගේ සිතෙහි පැවැත්මක් නැත. දෘෂ්ටියෙන් මනාව මිදුණු බැවින් ධර්ම ස්වභාවය මනාව දුටු බැවින්, **භවිස්සන්ති න හොතිමෙ** එයින්ම අනාගත කාලයෙහි මට මෙබඳු වූ කවරෙක් වන්නේද මෙසේද මට නොවන්නේය. **සංඛාරා විගම්ස්සන්ති** යනු මෙසේ වනාහි වෙයි. ප්‍රත්‍යනුරූපව පවත්නා වූ සංස්කාර මිස මෙහි කිසියම් ආත්මයක් හෝ ආත්මීය වූවක් නැත. ඒවාද නැතිව යන්නේය. විනාශ වන්නේය. මොහොතක් පාසා බිඳී යන්නේය. **තත්‍ථ කා පරිදෙවනා** යනු මෙසේ බලන්නා වූ මා වැන්නකුට එහි සංස්කාරයන්ගේ නැතිව යාමේ කවරනම් වැලපීමක්ද?
**සුද්ධං** යනු හුදෙක් පිරිසිදු, ආත්ම සාරයෙන් මිශ්‍ර නොවූ **ධම්ම සමුප්පාදං** යනු ප්‍රත්‍යය හා ප්‍රත්‍ය හේතුවෙන් උපන් ධර්ම සමූහය, අවිද්‍යා ආදී හේතූන් නිසා සංස්කාර ආදී ස්වභාවයන්ගේ පැවැත්ම, **සංඛාරසන්තතිං** යනු ක්ලේශ කර්ම විපාක ප්‍රභේද සංඛ්‍යාත සංස්කාර සමූහය **පස්සන්තස්ස යථාභූතං** යනු විදර්ශනා සහිත මාර්ග ප්‍රඥාවෙන් ඇති පරිදි දැනගන්නහුගේ,
**තිණකට්ඨසමං ලොකං** යනු යම්සේ වනයෙහි කාටවත් අයත් නැති තණ පඳුරක් යම්කිසි කෙනෙක් ගැනීමට සූදානම් වනවිට කෙනෙක් මා සතු මෙය ගන්න කියා කීමක් සිදුනොවන්නේය. මෙසේ ඔහු අයිතිකාරයෙක් නැති තණ පඳුරකට සමාන වූ සංස්කාර ලෝකය යම්දිනක ප්‍රඥාවෙන් දකීද ඔහු එහි මමත්වයක් නොදකින්නේ නොලබන්නේය. නොකරන්නේය. **නත්‍ථිමෙ** යනු ඒ මම එය මට නැත්තේ යැයි ශෝක නොකරයි.
**උක්කණ්ඨාමි සරීරෙන** යනු අසාර වූ හටගත්තා වූ අකෘතඥ බවෙන් අසූචි දුගඳ හමන ජුගුප්සාජනක පිළිකුල් ස්වභාවයෙන් මේ ශරීරය පිළිබඳව කළකිරෙමි. මේ ශරීරය පිළිබඳව කළකිරෙන්නේ මෙසේ සිටිමි. **භවෙ නාම්හි අනත්‍ථිකො** යනු සියළුම භවයන්ගෙන් නැත්තෙක් වෙමි. කිසිම භවයක් නොපතමි. **සොයං භිජ්ජිස්සති කායො** යනු මේ මගේ ශරීරය දැන් ඔබගේ ප්‍රයෝගයෙන් වෙනස් අයුරකින් හෝ වෙනස් තැනක හෝ බිඳී යන්නේය. **අඤ්ඤො ච න භවිස්සති** යනු වෙනත් ශරිරයක් ඉදිරියේදී මට නැත. පුනර්භවයක් නැති බැවිනි.
**යං වො කිච්චංසරීරෙන** යනු නුඹලාට මේ ශරීරයෙන් ප්‍රයෝජනයක් තිබේද එය කරන්න. ඉදින් කැමැත්තේ නම් කැමැති වන්න. **නමෙ තප්පච්චයා** යනු ඒ නිමිත්ත මේ ශරීරයට නුඹලා විසින් කැමැති වූ කටයුතු කිරීම හේතුවයි. **තත්‍ථ** යනු ඒවා කරන හෝ නොකරන කල්හි. **දොසො පෙමඤ්ච හෙහිතී** පිළිවෙලින් ක්‍රෝධය වෛරය ඇති නොවන්නේය. තමාගේ භව ආශාව සර්වප්‍රකාරයෙන් ප්‍රහීණ බැවින් යන අර්ථයි. වෙනත් හේතුවක් නිසා හෝ වෙන තැනක හෝ පටිඝයට හේතුකාරකයන් නොමැති කල්හිද **තප්පච්චයා** එයට හේතුව යැයි කියති. තත්‍ථ (එහි) යන වචන හේතුකාරක වශයෙන් කියන ලදී.
**තස්ස** යනු අධිමුත්ත තෙරුන්ගේ **තංවචනං** යනු නත්‍ථි චෙතසිකං දුක්‍ඛං (චෛතසික දුකක් නැත) ආදිය මරණයෙහි බියක් නැති බව දක්වන ලදී. එයින්ම පුදුම සහගත ලොමුදැහැගන්වන වචනයක් අසා **මාණවා** යනු සොරු. සොරුන්ට මාණව යැයි කියති. **මාණවෙහි පි සමාගච්ඡන්ති කතකම්මෙහිපි අකතකම්මෙහි** (කළ නොකළ කර්මයන් නිසා සොරුන් එක්තැන් වෙත්) ආදියෙහි මෙනි.
**කිං භදන්තෙ කරිත්‍වාන** යනු කවරනම් තපස් කර්මයක් කොට ඔබගේ ගුරුවරයා කවරෙක්ද? කවරකුගේ ඉගැන්වීමක් අවවාදයක් නිසා මේ නිශ්ශෝකී බව, මරණ අවස්ථාවේ සෝකයක් ඇති නොවේ යන අර්ථය කීවාහ. විමසීම් වශයෙන් ප්‍රකාශ කළහ.
ඒ අසා තෙරුන් වහන්සේ ඔවුන්ට පිළිතුරු දෙන්නේ **‘සබ්බඤ්ඤු’ **ආදිය කීහ. එහි **සබ්බඤ්ඤූ** යනු අනුන්ගේ අවවාදයෙන් තොරව සර්වප්‍රකාරයෙන් සියළු ධර්මය වටහා ගැනීමට සමත් බලාපොරොත්තු සහිත බැවින් උනන්දු කරවන පැවැත්ම ඇති අනාවරණ ඥානයාගේ අවබෝධයෙන් අතීත ආදී ප්‍රභේද ඇති සියල්ල දන්නේය යන අර්ථයෙන් සබ්බඤ්ඤු නම් වේ. එම සියල්ල දක්නා ඇසින් සියල්ල දන්නේනුයි **සබ්බදස්සාවී** නම් වෙයි. යම් ඒ මෙහිදී කිවයුතු දේ වේද එය **ඉතිවුත්තකපාලි** වර්ණනාවේදී විස්තර වශයෙන් කියන ලද්දේමය. එහිදී කියන ලද ක්‍රමයෙන්ම දැනගත යුතුයි. පස්මරුන් පරාජය කළ නිසා ජින නම් වේ. හීන ආදී වශයෙන් ප්‍රභේදයක් නැතිව සියළුම සත්ත්ව වර්ගයා කෙරෙහි පවත්නා වූ මහත් වූ කරුණාවෙන් යුක්ත වූයේ මහාකාරුණික නම් වේ. දිට්ඨධම්ම වශයෙන් හා පරලෝක වශයෙන් සුදුසු පරිදි හික්මවන බැවින් අනුශාසනා කරන බැවින් සත්‍ථා නම් වේ. එයින්ම සියළු ලෝකයා කෙලෙස් නමැති රෝගවලට බෙහෙත් කරන බැවින් සියළු ලෝකයාට වෛද්‍යවරයෙක් වූ සම්මා සම්බුදු වූ මාගේ ආචාර්ය වූ යනුයි. **ඛයගාමී** යනු නිවනට යන්නා වූ.
මෙසේ තෙරුන් විසින් ශාස්තෲ ශාසනයේ ද ගුණ ප්‍රකාශ කළ කල්හි හටගත්තා වූ ශ්‍රද්ධා ඇති සමහර සොරු පැවිදි බවට පත්වූහ. සමහරු උපාසක බවට පත්වන බව දැන්වූහ. එම අර්ථය දක්වන්නේ සුත්‍වාන චොරා... යනාදී ගාථා දෙක කීහ. එහි **ඉසිනො** යනු අධිශීල ශික්‍ෂාදිය සොයන බැවින් යන අර්ථයෙන් ඍෂිවරයන් වහන්සේගේ, අධිවුත්ත තෙරුන්ගේ **නික්‍ඛිප්ප** යනු අත්හැර. **සත්‍ථානිච ආවුධානි ච **යනු කඩු ආදී ශස්ත්‍ර ද දුන්න, ඊතල ආදි ආවුධ ද **තම්හා ච කම්මා** යනු ඒ සොරකම් කිරීමේ කටයුත්තෙන්,
**තෙ පබ්බජිත්‍වා සුගතස්ස සාසනෙ** යනු ඒ සොරු යහපත් වූ ගමන් ආදියෙන් යුක්ත වූ භාග්‍යවතුන් වහන්සේගේ සසුනෙහි පැවිදි බවට පත්ව භාවනා විශේෂ අධිගමයෙන් ඇති වූ සතුටින් හා ප්‍රීතියෙන් යුක්තවීමෙන් යන අර්ථය සඳහා උදග්ගචිත්තා යැයි කීහ. **සුමනා** යනු සොම්නසට පැමිණි. **කතින්‍ද්‍රියා** යනු වඩන ලද ඉඳුරන් ඇති. **ඵුසිංසු** යනු අග්‍ර වූ මාර්ගධිගමයෙන් අසංඛත වූ නිර්වාණය අවබෝධ කරගත්හ. **අධිමුත්තො** යනු සොරුන් හික්මවා ඔවුන් එහිම රඳවා මව සමීපයට ගොස් මවගෙන් විචාරා ආපසු ඇවිත් ඔවුන් සමග උපාධ්‍යායයන් වහන්සේ සමීපයට ගොස් පැවිදි කරවා උපසම්පදා කළේය. ඉක්බිති ඔවුන්ට කමටහන් විචාළේය. ඔව්හු නොබෝකලකින් රහත් බවට පත්වූහ. ඒ නිසා කියන ලදී. **තෙ පබ්බජිත්‍වා -පෙ- අසංඛත **ආදිය.
**සමණාස්ස අහුචින්තා** යනාදිය ආයුෂ්මත් **පාරාපරිය** තෙරුන්ගේ ගාථාවන්ය. මොහුද පෙර බුදුවරුන් සමීපයෙහි කරණ ලද ප්‍රාර්ථනා ඇත්තේ ඒ ඒ භවයෙහි සසරට පිහිට වන්නා වූ කුසල් රැස්කොට සුගතිවල සැරිසරන්නේ මේ බුද්ධෝත්පාද කාලයෙහි සැවැත්නුවර එක්තරා බ්‍රාහ්මණ මහාසාර කුලයක පුත්‍රයෙක්ව උපන්නේය. වැඩිවියට පත් ඔහුට ගෝත්‍ර නාම වශයෙන් **පාරාපරිය** යන නම ලැබිණ. ඔහු ත්‍රිවේදය ඉගෙන බ්‍රාහ්මණ ශිල්පයන්හි පරම්පෙරට ගියේ එදිනක් ශාස්තෝන් වහන්සේ ධර්ම දේශනා කරන කල්හි දෙව්රම් විහාරයට ගොස් පිරිස කෙළවර හුන්නේය. භාග්‍යවතුන් වහන්සේ ඔහුගේ සිතිවිලි විමසා බලා ඉන්‍ද්‍රිය භාවනා සූත්‍රය දේශනා කළ සේක. ඔහු එය අසා හටගත් ශ්‍රද්ධා ඇත්තේ පැවිදි විය. ඒ සූත්‍රය ඉගෙනගෙන එහි අර්ථය පිළිබඳව කල්පනා කළේය. යම්සේ වනාහි ගාථාවන්හි අර්ථය තමාම කල්පනා කළේද ඔහු එපරිද්දෙන් කල්පනා කරන්නේ ආයතන ස්වරූපයෙන් විදර්ශනාව පිහිටුවා නොබෝ කලකින්ම රහත් බවට පත්වූයේ පසුකලක තමා විසින් සිතූ ආකාරය ප්‍රකාශ කරන්නේ
යන ගාථා ප්‍රකාශ කෙළේය.
එහි **සමණස්ස** යනු පැවිද්දාගේ යන අර්ථයි. **අහූ** යනු විය යන අර්ථයි. **චින්තා** යනු ධර්මය පිළිබඳ සිතුවිලි, ධර්මය පිළිබඳ අවධානය යොමුකිරිම. **පාරිපරියස්ස** යනු පරාපරගොත්‍රයෙහි **පාරාසරියස්ස** යනුද පාඨයකි. **භික්‍ඛුනො **යනු සසරෙහි බය දකින ස්වභාවය ඇත්තහුට **එකකස්ස **යු අසහාය තැනැත්තාගේ, මෙයින් කාය විවේකය දක්වයි. **පවිවිත්තස්ස** යනු හුදකලා බව හේතුවෙන් කෙලෙසුන් නැති කිරීමෙන් විවේකය පටන් ගන්නා ලද්දාහුට, මෙයින් චිත්ත විවේකය දක්වයි. එයින් කීහ. **ඣායිනො** යනු ධ්‍යාන වැඩීම ස්වභාවකොට ඇත්තහුගේ සිහිකල්පනාවෙන් යුක්ත වූවහුගේ යන අර්ථයි. තෙරුන් වහන්සේ තමන් අනුන් මෙන් කොට කියයි. කිමානුපුබ්බං යන ආදියෙන් ඒ සිතිවිල්ල දක්වයි.
එහි පළමු ගාථාවෙහි **කිමානුපුබ්බං** යන්නෙහි අනුපුබ්බං යනු අනුපිළිවෙලයි. අනුපිළිවෙල කියනකල්හි වත් සමාදාන ආදියෙහි යම් ඒ පිළිවෙලක් වේද ඒ අනුපිළිවෙලින් පිළිපැදිය යුතුයි යන අර්ථයි. **පුරිසො කිං වතං කිං සමාචාරං** යනු යහපතක් කැමැති පුරුෂයා සමාදන් වියයුතු යන අරුතින් වත යනුවෙන් ලබන ලද නම් ඇති කෙබඳු වූ සීලයක් රකින්නේ තමන්ගේ කටයුතු කරන්නේ කළයුතු දෙය කරන්නේ වන්නෝය. කිසි සත්ත්වයකුට හිංසා නොකරන්නේය. බාධා නොකරන්නේය යන අර්ථයි. තමන්ගේ කටයුතු යනු ශ්‍රමණ ධර්මයයි. කෙටියෙන් සීල, සමාධි, පඤ්ඤා එය සම්පාදනය කරන්නහුට අනුන්ට හිංසා කිරීම සඳහා උපක්‍රමයක්ද නැත. එබන්දක් ඇති කල්හි ශ්‍රමණ භාවයද නැති බැවින් යම්සේ භාග්‍යවතුන් වහන්සේ විසින් පැවිද්දා අනුන් නසන්නෙක් හෝ හිංසා කරන්නෙක් නොවන්නේය. අනුන්ට හිංසා කරන්නා ශ්‍රමණයෙක් නොවේයැයි වදාරා ඇත.
මෙහිද ව්‍රතයක් සමාදන් වීමෙන් වාරිත්ත සීලය ගැණින. සමාචාර වශයෙන් ගැනීමෙන් හැසිරිය යුතු බැවින් චාරිත්‍ර සීලය සමග ධ්‍යාන විදර්ශනා ආදිය ගැනේ. එබැවින් වාරිත්ත සීලය ප්‍රධානය. එහිදී ද යම්හෙයකින් ඉන්‍ද්‍රිය සංවරය සිදුවන කල්හි සියළු ශීලය රැක්කා වන්නේය. මනාව රකින ලද්දේ වෙයි. ඒ නිසා ඉන්‍ද්‍රිය සංවර ශීලය පළමුව දක්වනු කැමැත්තේ ඉඳුරන් රැකීමෙහි ආදීනව ආනිසංස දක්වන්නේ ඉන්‍ද්‍රියානි මනුස්සානං ආදිය කීහ. එහි **ඉන්‍ද්‍රියානි** යනු රැකිය යුතු ධර්මයන් දැක්වීමයි. ඒ නිසා ඇස ආදී ඉඳුරන් සය අදහස් කරන ලදී. **මනුස්සානං** ආරක්‍ෂා කිරීමට සුදුසු පුද්ගලයන් දැක්වීමයි**. හිතාය** යනු යහපත සඳහා. **අහිතාය** යනු අයහපත සඳහා වන්නේය යන අර්ථයි. කෙසේනම් ඒවා හිත හා අහිත පිණිස වන්නේද යන්න **රක්‍ඛිතානි** යනාදියෙන් කියන ලදී. එහි අර්ථය නම් යමෙකුගේ ඇස ආදී ඉන්‍ද්‍රියයන් සිහිය නමැති පියනින් වසන ලද්දේ නොවේද ඔහුට රූපාදියෙහි අභිජ්ඣා ආදී පාප සිතුවිලිවල පැවැත්මෙන් දොරක් නැති බැවින් අනර්ථය පිණිසත්, වසන ලද්දේ පාප සිතුවිලි නැති බැවින් යහපත සඳහාත් පවත්නේය.
**ඉන්‍ද්‍රියානෙව සාරක්‍ඛං** යනු යම්හෙයකින් ඉන්‍ද්‍රිය සංවරය සම්පූර්ණද සීල සම්පදාව පුරයිද, සීල සම්පදාව පිරීමෙන් සමාධි සම්පදාව පුරයිද සමාධි සම්පදාව පිරීමෙන් ප්‍රඥා සම්පදාව පුරයි. ඒ නිසා ඉඳුරන් රැකීමෙන් තමාගේ හිතසුව පිණිස හේතුවන්නා වූ මූලික වන්නා වූ කරුණයයි දක්වන්නේ මෙසේ කීය. **ඉන්‍ද්‍රියානෙව සාරක්‍ඛං** යනු සිහිය (සති) පෙරටුකොට යාමෙන් ආරක්‍ෂා කරන්නේ යොනිසො මනසිකාරයෙන් ඉන්‍ද්‍රියයන් මනාව රකින්නේ යම්සේ අකුසල් නමැති සොරු ඒ ඒ දොරටුවලින් පිවිස සිත තුල ඇති කුසල් නමැති බඩු පැහැර නොගනිත්ද එසේ ඒවා වසන ලද්දේය යන අර්ථයි. **සාරක්‍ඛං** යනු ‘සං’ ශබ්දයෙන් ‘සා’ යන කොටස සහිතව කියන ලදී. **සාරාගො** ආදියෙහි මෙනි. **සංරක්‍ඛන්ති** යනුද පාඨයකි. **ඉන්‍ද්‍රියානි ච ගොපයන්ති** යනු එයටම සමාන වචනයකි. පරියාය වචනය යෙදීම නෙත්ති අටුවාවේ කියන ලද ආකාරයෙන් දැනගත යුතුයි. **අත්තනො කිච්චකාරිස්ස** යනු මෙයින් තමන්ගේ යහපතට හේතුවන ප්‍රතිපත්තිය දක්වයි. **න ච කිඤ්චි විහෙඨයෙ** මෙයින් අනුන්ගේ යහපතට හේතුකාරක ප්‍රතිපත්තියද දෙකෙන්ම තමාගේ යහපතට හේතුවන ප්‍රතිපත්තියට දක්වයි. අනුන්ට හිංසා නොකිරීමෙන්, තමන්ගේ යහපතට හේතුවන ප්‍රතිපත්ති බැවින් මෙසේ රකින ලද ඉඳුරන් යහපත සඳහා වෙයි.
සිතෙහි පිරිසිදු බව කෙටියෙන්ම දක්වා ආරක්‍ෂා නොකළ ඉන්‍ද්‍රියයන් අහිත පිණිස වන්නේය යනුවෙන් කිලුටු පැත්ත වනාහි වෙන්කර දක්වන්නේ චක්‍ඛුන්‍ද්‍රියං ච ආදිය කීහ. එහි **චක්‍ඛුන්‍ද්‍රියං චෙ රූපෙසු ගච්ඡන්තං අනිවාරයං අනාදීනව දස්සාවී** යනු යමෙක් නීල පීත ආදී ප්‍රභේද ඇති ඉටු අනිටු රූපායතනවල ගමන් කරන්නා වූ අභිමත පරිදි පවත්නා වූ පැවැත්මෙහි ආදීනව දක්නේ නොවේද ඉදින් මෙලොවදී හෝ පරලොවදී වන්නා වූ ආදිනව හා දොස් නොදකින්නේද **ගච්ඡන්තං අනිවාරයෙ අභිස්සරණ දස්සාවී** යනුද පාඨයකි. එහිදී යමෙක් දුටු දෙයෙහි දුටුබව පමණක් වන්නේය යනුවෙන් කියූ ආකාරයට දැකීම් මාත්‍රයෙහි පිහිටා සිහිය පිහිටුවීම් වශයෙන් රූපායතනයෙහි පවත්නේ හෙතෙම එහි නිස්සරණ දස්සාවී - කලකිරීම දකින්නා වූ නම් වේ. කියන ලද විපර්යාසයෙන් කලකිරිම නොදකින්නා වූ යන අර්ථය දතයුතුයි. **සො නහි දුක්‍ඛා මුච්චති** යනු මෙබඳු පුද්ගලයා සසර දුකෙන් නොමිදේමය. මෙහිද චක්‍ෂු ඉන්‍ද්‍රියයාගේ නොවැලැක්වීම යනු යම්සේ ඒ දොරටුවෙන් අභිජ්ජා ආදී පාප ධර්මයන් අභ්‍යන්තරයට ගලා ඒද එසේ පැවැත්ම යන අර්ථයෙන් වනාහි සිහිය පිහිටුවීම දතයුතුය. ඉතිරි ඉන්‍ද්‍රියයන් පිළිබඳවද මේ ක්‍රමයමය. **අධිමුච්ඡිතො** යනු අධික තණ්හාවෙන් මුලාවට පත්වූ **අම්බිලං** යනු ඇඹුල් රස. **මධුරග්ගං** යනු මිහිරි රස කොටස්, එසේම තිත්ත රසය. **අනුස්සරං** යනු ආස්වාද වශයෙන් ඒ ඒ රසය පිළිබඳව සිතන්නේ, **ගන්‍ථිතො **යනු රස තණ්හාවෙන් ඒ ඒ රසයෙහි ගිජු වූයේ, බැඳුනේ **ගධිතො** කියාද පාඨයක් ඇත. ගිජු බවට පත්වූයේ යනු එහි අර්ථයි. **හදයං නාවබුජ්ඣති** යනු දුක් කෙළවර කරන්නෙමියි පැවිදි බව ලබන මොහොතේ උපන් සිතිවිල්ල නොදනියි. නොසළකා හරියි. සසුනේ හදවත, අභ්‍යන්තරය හා නිවැරදි ධර්මයන්, රස තණ්හාවෙන් මඩිනා ලද්දේ අවබෝධ නොවෙයි. නොදනියි. පිළිනොපදී යන අර්ථයි.
**සුභානී** යනු සුන්දර. **අප්පටිකූලානි** යනු මනරම් වූ අරමුණු. **ඵොට්ඨබ්බානි **යනු තදින් ඇලෙන හා නොඇලෙන යන ද්විප්‍රකාර ස්පර්ශය**. රත්තො** යනු ඇලීම් ස්වභාවයෙන් රාගයෙන් ඇළුනේ. **රාගාධිකරණං** යනු රාගයට හේතුවයි. **විවිධං වින්‍දතෙ දුක්‍ඛං** යනු රාගය නිසා ඇතිවන වැලපීම ආදී වශයෙන් දිට්ඨධම්මික වූද නිරයෙහි තැවීම ආදී වශයෙන් පරලෝකයේද නන්වැදෑරුම් දුක් ලබත්.
**මනං චෙතෙහි** යනු සිතද මේ රූප ආරම්මණ ආදියෙන්ද ධම්මාරම්මණ ප්‍රභේදවලින්ද **තං** යනු පුද්ගලයායි. **සබ්බෙහි** යනු පසිඳුරන්ගෙන්. මෙසේ කියා ඇත. යම් පුද්ගලයෙක් මනස හා මනෝද්වාරය ඉහත කියන ලද මේ රූප ආදී කරුණු පහෙන් ද ධර්මාරම්මණ ප්‍රභේද වශයෙන්ද එහි පවත්නා වූ පව්කම් නමැති නීවරණවලින් රකින්නට ආරක්‍ෂා කරන්නට නොහැකිවෙයි ද එයින් ඔහු ආරක්‍ෂා නොවීම හේතුවෙන් ඒ පුද්ගලයාව එය නිමිති කොටගෙන දුක පසුපස එයි. අනුව යන්නේද මේ රූප ආදී අරමුණු සය සමග සියළුම අරමුණුවලට හේතු වූ කරුණු සමග අනුව යයි යනුයි. මෙහි චක්‍ඛු ඉන්‍ද්‍රිය හා සොත ඉන්‍ද්‍රිය නොපැමිණි දෙය ගැනීමේ හේතුවෙන් යන්නහු නොවළක්වයි කියන ලදී. අනික සපැමිණි දේ ගන්නේයැයි ගන්ධය ඇසුරු කරන්නේය ආදිය කියන ලදී. එහිදී ද රස තණ්හාවත් ස්පර්ශ තණ්හාවත් සත්ත්වයන්ට විශේෂ වශයෙන් බලවත් වන්නේය යනාදී ලෙස රස තණ්හාය ගධිතො (රස තණ්හාවෙන් ගිජු වූයේ, පොට්ඨබ්බානි අනුස්සරන්තො (ස්පර්ශය සිහිපත් කරන්නේ) යනාදිය කියන ලදැයි දතයුතුයි.
මෙසේ අනාරක්‍ෂිත දොරටු ඇති පුද්ගලයාගේ දොරටු සයෙන් අරමුණු සයෙහි සංවර නොවීම නිමිතිකොට ඇතිවන්නා වූ දුක දක්වා යම් ඒ අසංවරය ශරීර ස්වභාවය අවබෝධ නොවීම හේතුවෙන් වෙයි. ඒ නිසා ශරීර ස්වභාවය ගැන සිතන්නේ (පුබ්බලෝහිත සම්පුණ්ණං) ආදී ගාථා දෙක කියන ලදී. එහි අර්ථය නම් මේ ශරීරය වනාහි සැරව හා ලේවලින් පිරී ඇති අතර අනිකුත් පිත්, සෙම් ආදී බොහෝ කුණපවලින්ද බරවී ඇත. ඒ මේ කුණු ශරීරය දක්‍ෂ ශිල්පාචාරියවරයෙකු විසින් මනාව ඔපමට්ටම් කරන ලද ලාකඩ ආදියෙන් පිටත අලංකාර කරන ලද ඇතුළත අසූචි ආදියෙන් පිරුණු කරඬුවක් මෙන් පිටත සමින් පමණක් සිත්කලුය. නූගත් ජනයා මුලාවට පත් කරන්නේය. දුක් ස්වභාව වශයෙන් නිරයාදී දුක් පමුණුවන බැවින් කටුකය. සැරසිලි කර තිබීමෙන් ආශ්වාද මාත්‍රයෙන් ඇතිවන මිහිර බැවින් මිහිරි වූ ආශ්වාද ඇත්තේය. එයින්ම ප්‍රිය බව ඇතිවීමෙන් ප්‍රිය වූ බැඳීම් ඇතිවන්නේය. දුක් සහිත බැවින්ද තෘප්තියකට පත් නොවන බැවින්ද දුක්ය. මෙබඳු වූ ශරීරයෙහි ආශ්වාදයට ඇති ආශාව නිසා මහා දුකක් විඳින බව අවබෝධ කර නොගන්නා තැනැත්තා මිහිරෙහි ගිජු වූයේ දැළිපිහි තලය ලෙවකන තැනැත්තෙක් වැනි යයි දතයුතුයි.
දැන් මේ චක්‍ඛු ආදියට ගෝචර වන රූපාදිය ගැන කියන ලදී. ඔවුනතුරෙන් විශේෂයෙන් පුරුෂයාට සක්‍රීය හා බැඳුනු ආදිය මගින් එහිදී සංවරය ඇති කළ යුතුයයි දක්වන්නේ ඉත්‍ථිරූපෙ (ස්ත්‍රී රූපයෙහි) ආදී ගාථාව කියන ලදී. එහි **ඉත්‍ථිරූපෙ** යනු ස්ත්‍රියගේ හටගත්තා වූ රූපායතන ආදී වර්ණයෙහි - තවද යම්කෙනෙක් ස්ත්‍රියගේ ඇඳපැළඳ ඇති දෙයෙහි අලංකාරයේ හෝ සුවඳ හා වර්ණ ආදියේ හෝ පැළඳගෙන සිටින මල්මාලාවල හෝ සිරුර හා බැඳී පවත්නා වර්ණය හෝ පුරුෂයාගේ චක්‍ඛු විඤ්ඤාණයට අරමුණු වශයෙන් යොමුවේ. මේ සියල්ල ඉත්‍ථිරූපං යන්නෙන් දත යුතුයි. **ඉත්‍ථිසරෙ** යනු ස්ත්‍රියගේ ගායනා කළ, කතාබහ කරන ලද සිනහවෙන ලද අඬන ලද ශබ්දයන්ය. තවද ස්ත්‍රියගේ අඳින ලද වස්ත්‍රයෙහිද අලංකාර කරන ලද සැරසිල්ලෙහිද ස්ත්‍රී රූපය යෙදීමෙන් නිෂ්පාදනය කළ උනනළා, වීණා, හක්ගෙඩි ආදියේ ශබ්දයන්ද මෙහිදී ඉත්‍ථිසර (ස්ත්‍රියගේ හඬ) යන්නේ ගැනීමට අඩංගු වන්නේයැයි දතයුතුයි. මේ සියල්ලට පුරුෂයාගේ සිත ඇදගනී යනුයි. **ඉත්‍ථිරසෙ** (ස්ත්‍රී රසයෙහි) යන පෙළෙහි සතර මහා භූතයන්ගෙන් හටගත්තා වූ රස ආයතන කියන ලදී. ස්ත්‍රියගේ මෙහෙකාරකම, කීකරුබව ආදී ඇසුර නිසා ඇතිවන ආස්වාදය පරිභෝග රසය ඉත්‍ථි රසය යැයි සමහරු කියති. යමෙක් වනාහි ස්ත්‍රියගේ තොල්වල ගෑවුණු කෙල ආදියෙහි රසයද යමෙක් ඇය විසින් පුරුෂයාට දෙන ලද කැඳ බත් ආදියෙහි රසයද යන මේ සියළුම රසයන් ඉත්‍ථිරසය නමින් ගතයුතුයි. පොට්ඨබ්බය - ස්පර්ශය යනු ස්ත්‍රී ශරීරයෙහි ඇඳපැළඳ ඇති වස්ත්‍ර ආභරණ මල්මාලා ආදියෙහි ස්පර්ශයද ස්ත්‍රී ස්පර්ශය ලෙස ගතයුතුයි. මෙහිද යමෙකුට ස්ත්‍රී රූපයෙහි, ස්ත්‍රී ස්වරයෙහි ආදී ලෙසද පෙළෙහි ඇත. ඒ වචනවලින්ද ඉත්‍ථිරස යන්න අඩංගුවන බව දතයුතුයි. **ඉත්‍ථිගන්‍ධෙසු** යනු ස්ත්‍රියගේ සතරමහාභූතයන් නිසා හටගත්තා වූ සිව්වැදෑරුම් ගන්‍ධ ආයතනවල ස්ත්‍රියගේ ශරීරය වනාහි දුගඳයි. ඇතැම් ස්ත්‍රීහු අශ්වයන්ගේ ගඳ ඇත්තියෝය. ඇතැම්හු බැටළු ගඳය. ඇතැම්හු ප්‍රේත ගඳය. ඇතැම්හු සැරව ගඳය. එසේ නමුත් අඳබාලයා ඔවුන් කෙරෙහි ඇළෙයි. සක්විති රජුගේ වනාහි ස්ත්‍රී රත්නයේ සිරුරෙන් සඳුන් සුවඳ හමයි. මුඛයෙන් උපුමල් සුවඳ හමයි. මෙය සියල්ලන්ටම නොවෙයි. ස්ත්‍රී ශරීරයෙහි ආලේප කරන ලද ආගන්තුක වූ සුවඳ විලවුන් ආදියද ස්ත්‍රී ගන්‍ධයැයි දතයුතුයි. **සාරත්තො** යනු මනාව ඇලුණු ඇලුණේ වෙයි. එයින් මුළා වූයේ වෙයි. මෙය ඉත්‍ථිරූපෙ (ස්ත්‍රී රූපයෙහි) ආදියේ මෙන් යෙදිය යුතුයි. **විවිධං වින්‍දතෙ දුඛං** යනු ස්ත්‍රීරූපාදියෙහි සරාගී නිමිත්තෙන් මේ ලෝක වශයෙන් වධ බන්‍ධනාදි වශයෙනුත් පරලෝක වශයෙන් පස්වැදෑරුම් වධබන්‍ධන ආදි නොයෙක් ආකාර දුක් ලබයි.
**ඉත්‍ථිසොතානි සබ්බානි** යනු ස්ත්‍රියගේ රූප ආදී සියළු අරමුණු ද ඉතිරි පස්වැදෑරුම් තණ්හා ගංගාවෝ ගලා බසිත්. **පඤ්චසු** යනු පුරුෂයාගේ පස්දොරටුවෙහි, **තෙසං** යනු ඒ පස්වැදෑරුම් ශ්‍රෝතස්වල, **ආවරණං** යනු වසා දැමීමයි. යම්සේ අසංවරයක් නූපදීද එසේ සිහිය පිහිටුවා සිහිය පවත්වා ගැනීමට යමෙක් සමත්වෙයිද ඔහු වීර්යවන්තයෙකි. අරඹන ලද වීර්ය ඇත්තේය. අකුසල ධර්මයන් ප්‍රහාණය කිරීමටත්, කුසල් රැස්කිරීමටත් යන අර්ථයි.
මෙසේ රූප ආදී ගොදුරු කෙරෙහි පැවිද්දාගේ පැවැත්ම දක්වා දැන් ගිහියාගේ ස්වභාවය දක්වන්නට සො අත්‍ථවා යනාදිය කීය. එහි **සො අත්‍ථවා සො ධම්මිට්ඨො සො දක්‍ඛො සො විචක්‍ඛණො** යනු ඒ පුද්ගලයා මේ ලෝකයෙහි සඵල වූ ජීවිත ඇත්තේ බුද්ධිමත් වූයේ දහම්හි පිහිටියේ දක්‍ෂ වූයේ ධර්මයෙහි විශාරදයෙක් වූයේ කම්මැලි නොවූයේ විචක්‍ෂණ බුද්ධියෙන් යුක්ත වූයේ කළයුතු දෙයෙහි දක්‍ෂයෙක් වෙයි. **කරෙය්‍ය රම මානොපි කිච්චං ධම්මත්‍ථසංහිතං** යනු කාම වස්තූන් කෙරෙහි ඇති ආශාවෙන් ප්‍රීති වන්නේ ධර්ම හා අර්ථ දෙකින් යුක්තව ධර්ම වශයෙන් හා අර්ථ වශයෙන්ද මෙය තොර නොවූයේ යැයි නූපන් භෝගයන්ගේ උත්පාදනයත්, උපන් භෝගයන්ගේ පරිපාලනයද ඒවා පරිභෝග කිරීමද කරන්නේය. ඔවුනොවුන් විරුද්ධයක් නැතිව ඔවුනොවුන් බාධා නොකිරීමෙන් තුන්වැදෑරුම් ප්‍රයෝජන සඳහා යොදන්නේය යන අර්ථයි. මෙයද එක් ක්‍රමයකි. යමෙකුගේ ප්‍රතිපත්ති විරෝධතාවකින් තොරව තුන්වැදෑරුම් අර්ථයන් සඳහා පවතීද බිම්බිසාර රජුට ආදී ක්‍රමයෙන් කියන ලදී. යම්කිසි වෙනත් විදියකින් වටහාගත යුතු නැත.
**අත්‍ථො සීදති සංයුත්තං** යනුවෙන් මේ ලෝකයෙහි දිට්ඨධම්මික අර්ථය හා එක්වූ අර්ථය ගැනේ. **වජ්ජෙ කිච්චං නිරත්‍ථකං** යනු පරලෝක වශයෙන් අර්ථයක් නැති අනර්ථය හා සම්බන්ධ කටයුතු ඉදින් අත්හරින්නේද, දුරුකරන්නේද **න තං කිච්චන්ති මඤ්ඤිත්‍වා අප්පමත්තො විචක්‍ඛණො** සිහිය පිහිටා තිබීමෙන් අප්‍රමාදී වූයේ විමසා දැකීමේ ප්‍රඥාව ඇතිවීමෙන් විචක්‍ෂණ වූ තැනැත්තේ අනර්ථයට හේතුවන ඒ කාර්යය මා විසින් නොකටයුතුයැයි දැනගෙන තොර කරන්නේය.
තොරතොට වනාහි යමක් අර්ථයෙන් යුක්තද යම් ඒ ධර්මය කෙරෙහි යොමු වූ ඇල්මක් වේද එය පිළිපැද පවතී යැයි යම්කිසි දිට්ඨධම්ම හා සම්පරායික යන භේදයෙන් හිතසුව පිණිස පවතින ඒ උභය දියුණුවම ලඟාකරන යම් ඒ අධිකුසල ස්වභාවයට අයත් සමථ විදර්ශනා යන දෙකෙහි මනා ඇල්ම ඇතිව එය පිහිටකොට පවත්නේය. සියළුම රතීන් පරදවා ධර්මරතිය දිනයි යන වචනයෙන් එය වනාහි ඒකාන්ත වශයෙන් උතුම් අර්ථයට පත්වන බැවින් උත්තමා රති නම් වේ.
යම් ඒ කාමරය හා එක්වූ කටයුත්ත නිරර්ථකයැයි කියන ලද ද එහි අනර්ථයෙන් යුක්ත බව දක්වන්නට **උච්චාවචෙහි** යනාදිය කියන ලදී. එහි **උච්චාවචෙහි** යනු විශාල වූත් කුඩා වූත් දෙයින්, **උපායෙහි** යනු ක්‍රමවලින්**, පරෙසමභිජගීසති** යනු අනුන් සන්තක දෙය ලබාගැනීමට කැමති වෙයි. අනුන් හෝ සම්පූර්ණයෙන් නසයි. දිනවයි. අනුන් **හනත්‍වා වධිත්‍වා අථ සොචයිත්‍වා ආලොපති සාහසා යො පරෙසං **යන්න කියන ලදී. යම් පුද්ගලයෙක් කාමය හේතුවෙන් අනුන් නසන්නේ, ඝාතනය කරන්නේ ශෝක කරන්නේ සන්ධි කැඩීම, තුවාල කිරීම ආදී නොයෙක් උපාය මගින් අනුන් සන්තක දෙය ලබාගැනීමට උත්සාහ කරන්නේ සැහැසි දේ කරයි. යටපත් කරයි. දිනයි. අනුන් සතු දේ පැහැර ගැනීමේ චේතනාවෙන් අනුන් නසයි. ඔහුගේ ඒ ක්‍රියාව කාමරතිය හා එක්වූ අනර්ථය හා එක්වූ ඒකාන්ත නිහීනය යන මෙයින් එයට විරුද්ධ ධර්මය හා යෙදුනු ඒකාන්ත උතුම් ස්වභාවයම නුවණින් වටහා ගනී.
දැන් යමෙක් ඒවා ආවරණය කරන්නට සමත් වේද, එයින් ඉන්‍ද්‍රියයන් ආවරණය කිරීම කියන ලදී. ඒ උපාය සමග වඩන්නේ **තච්ඡන්තො ආණියා ආණිං නිහන්ති බලවා යථා** යැයි කීය. යම්සේ බලවත් කාය බලයෙන් ද ඤාණ බලයෙන්ද යුක්ත වූ ලී වඩුවා ලීයෙහි ඇති ඇදබව නැති කරන්නට කැමැත්තේ එයින් ලොකු ඇදයට කොටන්නේ ඒ ඇදය නැතිකර දමයි. එමෙන් දක්‍ෂ භික්‍ෂුව චක්‍ඛු ආදී ඉඳුරන් විදර්ශනා බලයෙන් නසනු කැමැත්තේ ඉන්‍ද්‍රියයන්ගෙන්ම නසයි.
කෙසේද යත්, **සද්ධං** ආදිය කියන ලදී. එහි අර්ථය - අධිමොක්‍ෂය ලක්‍ෂණ කොට ඇති ශ්‍රද්ධාව ශක්තිය බලය ලක්‍ෂණකොට ඇති වීර්යය විසිරි නොගිය ස්වභාවය ඇති සමාධිය, එක්තැන පිහිටුවීම ලක්‍ෂණ කොට ඇති සිහිය දැකීම ලක්‍ෂණකොට ඇති ප්‍රඥාව යන මේ විමුක්තිය මුහුකුරා යාමට යෝග්‍ය සේ පංච ඉන්‍ද්‍රියයන් වඩන්නේ මේ පසිඳුරන්ගෙන් චක්‍ඛු ආදී පසිඳුරන්ගේ ඇලීම, ගැටීම ආදී කෙලෙසුන් හටගැනීමේ දොරටු ආවරණය කිරීමෙන් නසා ආර්ය මාර්ගයෙන් එයට උපනිශ්‍රය වූ කෙලෙසුන් මුලිනුපුටා එයින්ම දුකක් වේදනාවක් නැති බ්‍රාහ්මණ තෙමේ අනුපාදිසෙස පරිනිර්වාණයට පත්වෙයි යනුයි.
**සො අත්‍ථවා** යනු ඒ කියූ පරිදි බ්‍රාහ්මණ තෙමේ උතුම් අර්ථයෙන් යුක්ත වූ බැවින් අත්‍ථවා නම් වෙයි. ඒ පාපී නොවූ ධර්මයන්හි පිහිටි හෙයින් ‘ධම්මට්ඨ’ නම් වෙයි. සියල්ල අනවශේෂයෙන් බුදුරජාණන් වහන්සේගේ වාක්‍ය බවට පත්ව ඇති අනුශාසනාව කොට අනුශාසනා කර ඇති පරිදි පිළිපැද සිටියේ එයින්ම ඒ මනුෂ්‍යයා උත්තම පුරුෂයෙක් වන්නේ නිවන් සුවය ලඟාකර ගන්නේ එය වැඩිදියුණු කරගන්නේ වඩා ගන්නේ වෙයි.
මෙසේ තෙරුන් වහන්සේ විසින් තමන්ගේ සිතු ආකාරය පැහැදිලි කිරීම් වශයෙන් ප්‍රතිපත්තිය ප්‍රකාශ කළ බැවින් මෙයද ඔහුගේ අනික් විවරණයක් ලෙස දතයුතුයි.
**චිරරත්තංවතාතාපි** ආදිය ආයුෂ්මත් **තෙලකානිත්‍ථෙරස්ස** තෙලකානි තෙරුන්ගේ ගාථාවන්ය. මොහු ද පෙර බුදුන් දවස කරන ලද ප්‍රාර්ථනා ඇත්තේ ඒ ඒ භවයෙහි සසරට පිහිට වන්නා වූ කුසල් රැස්කර මේ බුද්ධෝත්පාද කාලයෙහි බුදුන් පහළවීමට පෙරාතුවම **සාවත්‍ථියං** සැවැත් නුවර එක්තරා බ්‍රාහ්මණ කුලයක ඉපිද **තෙලකානී** තෙලකානි යැයි ලබන ලද නම් ඇත්තේ වියපත් වූයේ වාසනා සම්පත් ඇති බැවින් කම් සැපෙහි පිළිකුල් ඇත්තේ ගිහිගෙය අත්හැර පරිබ්‍රාජක පැවිද්දෙන් පැවිදිව ලෝකෝත්තර පක්‍ෂය කෙරෙහි ඇදීගිය සිත් ඇත්තේ **කො සො පාරංගතො ලොකෙ** යනාදි ගාථාවන්ගෙන් දක්වන පරිදි මෝක්‍ෂය සොයමින් ඇවිදින්නේ ඒ ඒ මහණ බමුණන් වෙත පැමිණ ප්‍රශ්න විචාරයි. නමුත් ඔවුහු ඒ ප්‍රශ්නවලට උත්තර දීමට අසමත් වූහ. එයින් අසතුටු සිත් ඇතිව හැසිරෙයි. ඉක්බිති අපගේ තථාගතයන් වහන්සේ ලොව පහළව පවත්වන ලද උතුම් දම්සක් පවත්වා ලොවට වැඩ කරන කල්හි එක්දිනක් බුදුන් වෙත පැමිණ බණ අසා ඇතිකරගත් ශ්‍රද්ධා ඇත්තේ පැවිදිව විදර්ශනාව සඳහා කටයුතු කරන්නේ වැඩිකල් නොගොස්ම රහත්බවට පත්විය. ඔහු එක්දිනක් භික්‍ෂූන් සමග හුන්නේ තමා විසින් අවබෝධ කරගත් ධර්මය මෙනෙහි කර ඒ අනුව තමන්ගේ ප්‍රතිපත්ති සිහිපත්කොට ඒ සියල්ල භික්‍ෂූන්ට ප්‍රකාශ කරන්නේ
යන ගාථා ප්‍රකාශ කළේය.
එහි **චිරරත්තං වත** යනු බොහෝ කාලයක් වනාහි. **ආතාපී** යනු වීර්යවන්තව මෝක්‍ෂ ධර්මය සෙවීමෙහි පටන්ගන්නා ලද වීර්ය ඇති **ධම්මං අනුවිචින්තයන්ති** යනු මෝක්‍ෂ ධර්මය කෙබඳු එකක්ද? කෙසේනම් අවබෝධ කළයුතුද ආදී ලෙස විමුක්ති ධර්මය සොයන්නේ, ගවේෂණය කරන්නේ. **සමං චිත්තස්ස නාලත්‍ථං පුච්ඡං සමණ බ්‍රාහ්මණෙ** යනු ඒ ඒ නොයෙක් තීර්ථකයන්ගෙන් හා සමණ බ්‍රාහ්මණයන්ගෙන් විමුක්ති ධර්මය ගැන විමසන්නේ ප්‍රකෘතියෙන් තැන්පත් නොවූ ස්වභාව ඇති සිතෙහි සංසිඳීමක් ඇතිකරන සසර දුක නැතිකරන ආර්ය ධර්මයක් නොලැබීය. අවබෝධ නොවීය යන අර්ථයි.
**කොසො පාරංගතො** ආදිය විමසූ ආකාරය දක්වයි. එහි **කො සො පාරංගතො ලොකෙ** යනු මේ ලෝකයෙහි විවිධ තීර්ථක නිකායන්හි බැඳීම් ඇති සමණ බ්‍රාහ්මණයන් කෙරෙහි කවරෙක් නම් සසරින් එතරවන නිර්වාණයක් ලඟාකර ගනීද? **කො පත්තො අමතොගධං** යනු නිවන පිහිටකොට ඇති විමොක්‍ෂ මාර්ගයකට කවරෙක් නම් පත්වූයේද? අවබෝධ කරගත්තේද යන අර්ථයි. **කස්ස ධම්මං පටිච්ඡාමි** යනු කවර නම් ශ්‍රමණයකුගේ හෝ බ්‍රාහ්මණයකුගේ අවවාදය පිළිගනිම්ද? **පරමත්‍ථවිජානනං** යනු උතුම් අර්ථයාගේ අවබෝධය විපරීත නොවූ ධර්මයන්ගේ පැවැත්ම හා නැවැත්ම ප්‍රකාශ කරන්නේය යන අර්ථයි.
**අන්තො වංකගතො ආසී** යනු වංකං යනු දෘෂ්ටි වශයෙන් සිතෙහි ඇතිවන වංකභාවයෙන් සියළුම කෙලෙස් අභ්‍යන්තරය යනුද හෘදයෙහි වංකබව යනු හෘදය අභ්‍යන්තරයෙහි ඇති කෙලෙසුන්ගේ වංකබව විය යනුයි. **මච්ඡොව සසමාමිසං** යනු ගොදුර ඩැහැගන්නා වූ කන්නා වූ මාලුවකු මෙන් ගිලින ලද බිලීකටුව ඇති යන අදහස ගැනේ. **බන්‍ධො මහින්‍දපාසෙන වෙපචිත්‍යසුරො යථා** යනු ශක්‍ර දේවේන්‍ද්‍රයාගේ මලපුඩුවට අසුවූ වේපචිත්ති අසුරෙන්‍ද්‍රයා යටත්ව මහා දුකට පත්විය. එමෙන් පෙර කෙලෙස් මලපුඩුවෙන් බඳිනා ලද්දේ යටත්ව මහා දුකට පත්වූයේ වෙමි යන අර්ථය අදහස් කෙරේ.
**අඤ්ජාමි** යනු අදිමි. **නං** යනු ඒ කෙලෙස් පාසය, **නමුඤ්චාමි** යනු නොමුදමි. **අස්මාසොකපරිද්දවා** මේ ශෝකය, වැලපීම ඇති සසරින් යයි කියන ලදී. යම්සේ මරඋගුලට අසු වූ මුවෙක් හෝ ඌරෙක් හෝ මිදෙන උපක්‍රමයක් නොදන්නේ ශාරිරික වශයෙන් දඟලන්නේ ඒ පාසය අදින්නේ බැම්ම තවත් තද වෙයි. මෙසේ මෙම පෙර කෙලෙස් වාසයෙන් බැඳුනේ ඉන් මිදෙන උපායක් නොදන්නේ කාය සංචේතනාදී වශයෙන් වෙවුලන්නේ එය නොමිදුවෙමි. ස්ථිරවම එය දැඩි කරන්නේ සෝකාදි කෙලෙස්වලට පත්විය. **කො මෙ බන්‍ධං මුඤ්චං ලොකෙ සම්බොධි වෙදයිස්සති** යනු මේ ලෝකයෙහි කෙලෙස් බැම්මෙන් බැඳුනා වූ මොහුව මුදන්නේ, මොහු විසින් අවබෝධකර ගත්තේය යන අර්ථයෙන් **සම්බොධි** යනුවෙන් ලබන ලද නම් ඇති කවරෙක් නම් මට මෝක්‍ෂ මාර්ගය අවබෝධ කරදෙන්නේද, ප්‍රකාශ කරන්නේද යන අර්ථයි. **බන්‍ධමුඤ්චන්ති** යනුවෙන්ද ඇතැම්හු කියවත්. බැම්මෙන් බැඳුනහුව එයින් මුදාගන්නා වූ සම්බෝධිය යනුද යෙදේ.
**ආදිසන්තං** යනු දේශනා කරන්නා වූ **පභංගුනං** යනු කෙලෙසුන් විනාශ කිරීම, නැතිකිරීම කරන්නා වූ ධර්මය කියන්නා වූ, ජරාවෙන් මරණයෙන් මිදෙන්නා වූ කවරකුගේ ධර්මය **පටිච්ඡාමි** පිළිපදින්නෙම්ද යන පාඨයද ගැනේ. එහිද අර්ථය මෙයයි. **විචිකිච්ඡා කංඛා ගත්‍ථිතං** යනු මම අතීතයෙහි සිටියෙම්ද යනාදී ක්‍රමයෙන් ඇතිවන්නා වූ සැකයෙන් වෙලුනා වූ **සාරම්භබල සඤ්ඤුතං** යනු තමාට වඩා බලයෙන් ඉහළ කෙනෙක් නැත යන ලක්‍ෂණයෙන් බලයට පත් හිතුවක්කාර ස්වභාවයෙන් යුත්, **කොධප්පත්තමනත්‍ථද්ධං** යනු හැමතන්හි ක්‍රෝධයෙන් යුක්ත මනසින් තදබවට පත්වූ, **අභිජප්පදාරණං** යනු පැතු දෙය නොලැබීමාදි වශයෙන් තණ්හාව සත්ත්වයන්ගේ සිත සිදුරුකරන්නාක් මෙන් පවතී. දුරක සිටියහුට පවා විඳීමේ උපායෙන් තණ්හාව නමැති දුන්න එල්ල වී ඇත. මෙයින් හටගනීනුයි **තණ්හාධනුසමුට්ඨානං** (තණ්හා නමැති දුන්නෙන් හටගන්නා) යැයි කී දෘෂ්ටි නමැති ඊය. එයද යම්හෙයකින් විසිවැදෑරුම් සක්කාය දිට්ඨියත් දසවස්තුක මිච්ඡා දිට්ඨියත් තිස්වැදෑරුම් වෙයි. ඒ නිසා **“චෙවපන්නරසායුතං**” යැයි කියන ලදී (දෙවරක් බැගින් පසලොස් ප්‍රභේදයක්) යන අර්ථයි. **පස්සඔරසිකං බාළ්හං හෙත්‍වාන යදතිට්ඨතී** යනු යමක් පපුවට සම්බන්ධතාවය නිසා ඔරසික නම් වේ. එය දැඩිව බලවත් සේ බිඳදමා හදවත විනිවිද ගොස් ඒ හදවතෙහිම පිහිටයි. **තං පස්ස** යනුවෙන් තමාටම අමතයි.
**අනුදිට්ඨිනං අප්පහාතං** යනු අප්‍රධාන සෙසු දෘෂ්ටින් බැහැර නොකිරීම. යම්තාක් සක්කායදිට්ඨිය හදවතින් බැහැර නොවීද ඒ තාක් ශාස්වත ආදී දෘෂ්ටීන් පහනොවූයේමය. **සංකප්පපරතෙජිතං** යනු කල්පනාවෙන්, මිථ්‍යා විතර්කයෙන් අන් ජනයා තුළ බලාපොරොත්තු ඇතිකරන ලද **තෙන විද්ධො පවෙධාවී** යනු ඒ මිථ්‍යාදෘෂ්ටි නමැති උලෙන් යම්සේ හදවතට පහරදී සිටීද මෙසේ විදින ලද්දේ එයින් තැතිගත්තේ වෙවුලන්නෙමි. අදහස් කරමි. ශාස්වත උච්ඡෙද වශයෙන් මෙයින් චුත වූයේද එහෙ මෙහෙ කරකැවෙමි. **පකතංව මාලුතෙජිතං** යනු වායුවෙන් කම්පා වූ නටුවෙන් ගැලවුණු කොලයක් මෙන්,
**අජ්ඣත්තං මෙ සමුට්ඨාය** යම්සේ ලෝකයෙහි උල වනාහි පිටින් මතුවී අභ්‍යන්තරය මැඩගෙන වේදනා ඇතිකරයි. මෙය එසේ නොවෙයි. මෙය වනාහි මාගේ අධ්‍යාත්මයෙන් හටගෙන එය ආත්මභාවය නමින් හඳුන්වන සයවැදෑරුම් ස්පර්ශ ආයතනවලින් සමන්විත කය යම්සේ වහා පැසෙයි. දැවෙයි. ඒ කෙසේද? ගින්න මෙන් ආධාරකය ඇතුළු සියල්ල දවන්නාක් මෙන් එයම. **මාමකං** යනු මා සතු ආත්මභාවය දවමින්. **යත්‍ථ** යනු යම්තැනක උපන්නේද එතැන. **සරති** යනු පවතී.
**තං න පස්සාමි තෙකිච්ඡං** එබඳු වූ ප්‍රතිකර්මයක් හෝ වෛද්‍යවරයෙක් නොදකිමි**. යොමෙතං සල්ලමුද්ධරෙ** යනුවෙන් යම් වෛද්‍යවරයෙක් මාගේ මේ දෘෂ්ටි නමැති උලද කෙලෙස් නමැති උලද උදුරන්නේද. උදුරන්නේ **නානා රජ්ජෙන** රැහැනක් සමාන වූ කටුවක් යවා ආයුධයකින් සිදුරු නොකොට අනිකුත් මන්ත්‍ර, බෙහෙත් ආදියක් නොයොදා **විචිකිච්ඡිතං** යනු හුල බැහැර කරන්නට සමත් යැයි මෙහිලා යොදාගත යුතුයි. **විචිකිච්ඡිතං** යනු නිදර්ශන මාත්‍රයෙන් මෙය සියළුම කෙලෙස් නමැති හුල්වලට යනාදී වශයෙන් අර්ථ ගතයුතුයි.
**අසත්‍ථො** යනු ආයුධ රහිත **අවණො** යනු තුවාලයක් නැතිව. **අබ්භන්තරපස්සයං** යනු අභ්‍යන්තර සංඛ්‍යාත වූ හෘදය ඇසුරුකොට සිටියා වූ. **අහිංසං **යනු පීඩා නොකරන්නේ **අහිංසා** කියාද පාඨයක් ඇත. හිංසා කිරීමෙන් හා පීඩාවට පත් නොකිරීමෙන් යන අර්ථයි. මේ වනාහි එහි කෙටි අර්ථයයි. “කවරෙක් නම් වනාහි කිසියම් ආයුධයක් නොගෙන තුවාලයක්ද නොකර එයින්ම මුළු සිරුරටම බාධාවක් නොකර මාගේ හදවත ඇතුළට ගිය පීඩා ඇතිකිරීම් වශයෙන් ඇතුළත රිදීම් ඇතිකිරීම් කරන්නා වූ පරමාර්ථය වශයෙන් ආයුධයක් වූ කෙලෙස් නම් වූ ආයුධය උගුළුවා දමන්නේය.
මෙසේ ගාථා දහයකින් පෙර තමා විසින් සිතන ලද ආකාරය දක්වා නැවතද එය වෙනත් අයුරකින් දන්වන්නට **ධම්මප්පති හි සො සෙට්ඨො** ආදිය කීහ. එහි **ධම්මප්පති** යනු ධර්මයට නිමිත්ත, ධර්මයට හේතුව. **හී** යනු නිපාත මාත්‍රයකි. **සොසෙට්ඨො** යනු ඒ පුද්ගලයා උතුම්ය**. විසදො සප්පවාහකො** යනු මාගේ රාගාධි කෙලෙස් ප්‍රවාහය සිඳ දමන්නා වූ. **ගම්භීරෙ පතිතස්ස මෙ ථලං පාණිඤ්චදස්සයෙ** යනු කවරෙක් නම් වනාහී අතිශයින් ගැඹුරු සංසාර නමැති මහා ජලකඳෙහි වැටුනා වූ මම ‘බයවෙන්න එපා’ යැයි අස්වසමින් නිර්වාණය නමැති ගොඩබිමද එයට ලඟාකරවන ආර්ය මාර්ගය නමැති හස්තයද දක්වන්නේය.
**රහදෙහමස්මි ඔගාළ්හො** යනු විශාල වූ සංසාර නමැති ජලාශයෙහි මම කිමිදීම් වශයෙන් බැසගත්තේ වෙමි. පිවිසියේ වෙමි. **අහාරිය රජමත්තිකෙ** යනු බැහැර කරන්නට අසමත් වන්නේ රාග ආදී වූ රජස් ඇත්තේ, පස් මඩ ඇත්තේ මොහුටනුයි අගාරියරජමත්තිකො නම් වූ විලාශය, එහි, ඒ විලෙහි, **අහාරියරජමන්තිකෙ** යැයි ද පාඨයකි. අවසානයේ සිටියා වූ රාජ ආදී ඉවත් කිරීමට අපහසු රාග ආදී රජස් යන අර්ථයි. වෙහෙස ගතිය වසන්නා වූ ලක්‍ෂණ ඇති මායාවක් වූ අනුන්ගේ සම්පත නොඉවසන ලක්‍ෂණ ඇති ඊර්ෂ්‍යා කරන ඊට ඉහළින් වැඩකිරීම යන ලක්‍ෂණ ඇති ක්‍රෝධයද සිතෙහි අලස බව ලක්‍ෂණ කොට ඇති ථීනයද (කම්මැලිකම) කයෙහි අලසබව ඇතිකරන මිද්ධයද (තදගතිය) යන මේ පාපධර්මයන් පැතිරී ඇති, යම් විලක් වේද එහි **මායා උසූය සාරම්භ ථිනමිද්ධමපත්‍ථටෙ** මෙහි ‘ම’ කාරය පද සන්ධි කිරීම සඳහා යෙදී ඇත. කියන ලද පරිදි මේ පාපධර්මයන්ගෙන් පැතිරි පවත්නා යන අර්ථයි.
**උද්ධච්චමෙඝථනිතං සංයොජන වලාහකං** යනු වචන විපරීත වීමෙන් කියන ලදී. භ්‍රාන්ත ස්වභාවය ඇති උද්ධච්චය නම් වූ ගෙරවීම් ඇති මේඝ ගර්ජනා ඇති මොවුන්ටනුයි **උද්ධච්චමෙසථනිතා** යන්නෙන් කියවෙන්නේ, දස සංයෝජනම වැසි වලාවන්ය. එය ඇත්තේ මොවුන්ටනුයි සංයෝජන වලාහකා යනුයි. **වාහා** යනු විශාල ජලප්‍රවාහයන් සමාන වූ **රාගනිස්සිතා** යනු වැරදි සංකල්පනා ආදී අසුභයන්හි පිහිටියා වූ **කුද්දිට්ඨිං මං වහන්ති **යනු අපාය නමැති සාගරය වෙතටම අදින්නේය යන අර්ථයි.
**සවන්ති සබ්බධි සොතා** යනු තෘෂ්ණාව නමැති සැඩපහර දිට්ඨි නමැති සැඩපහර මාන නමැති සැඩපහර, අවිජ්ජා නමැති සැඩපහර, ක්ලේස නමැති සැඩපහර යන මේ සැඩපහරවල් පහකි. චක්‍ෂු ද්වාරදි වශයෙන් සියළු රූපාදී අරමුණුවල ගලායාම් වශයෙන් සැමතන්හි ගලා යත්. **ලතා** යනු වෙලාගැනීම යන අර්ථයෙන් වැලක්මෙන්නුයි තණ්හා නමැති වැල. **උබ්භිජ්ජ තිට්ඨති** යනු දොරටු සයකින් පැන නැගී රූපාදී අරමුණුවල පිහිටා සිටියි**. තෙ සොතෙ** යනු තණ්හා ආදී වූ ජලපාරවල්, මගේ හදවතෙහි ගලන කල්හි මාර්ගය හරහා දැමූ පාලමක් බැඳීමෙන් කවරනම් පුරිස විශේෂයක් වලක්වන්නේද? **තං ලතං** යනු තෘෂ්ණා නමැති ලතාවයි. ආර්යමාර්ග නමැති ආයුධයෙන් කවරෙක් **ජෙච්ඡති** සිඳින්නේද?
**වෙලං කරොථ** යනු ඒ ජලපහරවල ඉවුර පාලමක් කරව්. **සන්නිවාරණං භද්දන්තෙ** යනු ඇමතීම් ආකාරයක් දක්වයි. **මා තෙ මනොමයො සො තො** යනු ජලපහර ඕළාරිකයි. කුඩා ළමයින්ට වුවත් වේල්ලක් බැඳ ජලපහර වැලැක්විය හැකිය. මේ වනාහි මනෝමය සැඩපහර ඉතා සියුම්ය. හරස් කිරීම අමාරුය. එය යම්සේ ජලපහර වැඩිවීමෙන් ඉවුරෙහි තිබෙන්නා වූ **රුක්‍ඛං** ගස හෙලා විනාශ කරයි. මෙසේ තෙපි අපාය නම් වූ ඉවුරෙහි සිටියවුන් එහි **සහසා** වහා හෙළා අපාය නමැති සාගරයට පමුණුවයි. **මාලුවෙ** යනු විනාශ කරන්න එපා. විපතකට පත්කරන්න එපා යන අර්ථයි.
මෙසේ මෙ තෙරුන් වහන්සේ කලින් ආත්මභාවයෙහි මඩින ලද සංස්කාර ඇති බැවින් නුවණ මෝරා ගිය බැවින් පැවැති දුක ගැන සිතන්නේ යම්සේ විචිකිච්ඡා ආදී කිලුටු ධර්මයන්ගෙන් අල්ලා ගන්නා ලදී. ඒ ආකාරය දක්වා දැන් හටගත් කලකිරීම් ඇත්තේ යහපත් දෙය සොයා යන්නේ බුදුන් සමීපයට ගොස් යම් විශේෂයක් අවබෝධ කරගත්තේද එය දක්වන්නේ **එවං මෙ භය ජාතස්ස** යනාදිය කීහ. එහි **එවං භය ජාතස්ස** යනු මෙසේ කියූ ආකාරයෙන් සසරෙහි හටගත් බයට **අපාරා** මේ පැත්තේ ඉවුරෙන් හටගත් බිය ඇති බැවින් සසරින් කෙසේනම් මිදෙන්නේද**? පාරං** යනු නිර්වාණය සොයන්නහුට, **තාණො** යනු දෙවියන් සහිත ලෝකයාට පිහිට වූ කෙලෙසුන් මුලිනුපුටා දමන ප්‍රඥා නමැති ආයුධය ඇත්තේ මොහුට යනුයි. **පඤ්ඤාවුධො** යනු දිට්ඨධම්මික ආදී අර්ථයෙන් සත්ත්වයන්ට යෝග්‍ය පරිදි අනුශාසනා කරන බැවින් **සත්‍ථා** යනු සංඝයා විසින් ද අග්‍රශ්‍රාවකාදී ආර්ය පුද්ගල සමූහයෙන් සෙව්නා ලද, ඇසුරු කරන ලද **ඉසිසංඝනිසෙවිතො සොපානං** යනු දේශනා ඤාණයෙන් මනාව කරන ලද බැවින්, මනාව සකස් කරන ලද බැවින්. **සුකතං** යනු උපක්ලෙස විරහිත බැවින්, **සුද්ධං** යනු ශ්‍රද්ධා, ප්‍රඥාදිසාරයෙන් යුක්ත වූ, **ධම්මසාරමයං **යනු විරුද්ධ දෙයින් නොසෙල්වෙන ස්වභාව ඇති බැවින්, **දළං** යනු විදර්ශනා නම් වූ පඩිපෙළ, මහා ගංවතුරෙන් **වුය්හිමානස්ස **ගසාගෙන යන්නහුට, මගේ ශාස්තෲන් වහන්සේ **පාදාසි** යනු දෙන්නේ. මෙයින් ඔබට යහපතක් වන්නේ යයි අස්වසන්නේ භයවෙන්න එපායැයි **අබ්‍රවි** කීවේය.
**සතිපට්ඨානපාසාදං** යනු ඒ විදර්ශනා පඩිපෙළින් ගොස් කායානුපස්සනා ආදියෙන් ලැබිය යුතු සතර වැදෑරුම් ශ්‍රමණ ඵලයන්ගෙන් යුත් සිව්මහල් සතිපට්ඨාන ප්‍රාසාදයට නැගී **පච්චවෙක්‍ඛිසං** යනු චතුරාර්ය සත්‍ය ධර්මය මාර්ග ඥානයෙන් දැක්කෙමි. අවබෝධ කෙළෙමි. **යං තං පුබ්බෙ අමඤ්ඤිස්සං සක්කායාභිරතං පජං** යනු මෙසේ අවබෝධ කරගත් සත්‍යය යමක් තම කයෙහි මමය මාගේය යන මතයෙහි ඇලුනු ජනයා හා තීර්ථක ජනයා එයින් පරිකල්පනය කරන ලද ආත්මයද පෙර සාර වශයෙන් සිතුවෙමි. **යදාච මග්ග මද්දක්‍ඛිං නාවාය අභිරූ**හනං යනු ආර්ය මාර්ගය නමැති නැවට නැගීමේ උපාය මාර්ගය වූ යම්විටක විදර්ශනා මාර්ගය ඇති පරිදි දැක්කෙම්ද එතැන් පටන් ඒ තීර්ථක ජනයාව **අත්තානඤ්ච අනධිට්ඨාය** යනු සිතෙහි තබා නොගෙන, භාර නොගෙන, **තිත්‍ථං** යනු නිර්වාණ සංඛ්‍යාත වූ අමෘතමහා පරතීරයට තොටුපලක් වූ ආර්යමාර්ග දර්ශනය සියළු මාර්ගයන්ගෙන් සියළු කුසල ධර්මයන්ගෙන් **උක්කට්ඨං අද්දක්‍ඛිං** යනු ඇති තතු දුටුවෙමි යන්නයි.
මෙසේ තමාගේ උතුම් වූ මාර්ගවබෝධය ප්‍රකාශකොට දැන් ඒ මාර්ගය දේශනා කළ සම්මා සම්බුද්ධයන් වහන්සේ ප්‍රශංසා කරන්නේ **සල්ලං අත්තසමුට්ඨානං** යනාදිය ප්‍රකාශ කළේය. එහි **සල්ලං **යනු දිට්ඨි, මාන, කිලෙස ආදී ඊය. **අත්තසමුට්ඨානං** යනු මමය කියා මනින බැවින් ‘අත්තා’ යන නමක් ලැබූ ආත්මභාවයෙහි හටගත්තා වූ **භවෙනත්ති පභාවිතං** යනු භව තණ්හාවෙන් හටගත් භව තණ්හාව හා සම්බන්ධ වූ ඒ වනාහි දිට්ඨි මාන ආදීන්ගේ හටගැනීමයි. **එතෙසං අප්පවත්තාය** යනු කියූ පරිදි පාප ධර්මයන්ගේ නොපැවැත්ම සඳහා, නූපදීම සඳහා, **දෙසෙසි මග්ගමුත්තමං** යනු උත්තම වූ ශ්‍රේෂ්ඨ වූ, ආර්ය අෂ්ටාංගික මාර්ගයද එයට හේතුකාරක වන විදර්ශනා මාර්ගය ද ප්‍රකාශ කළේය.
**දීඝරත්තානුසයිතං** යනු අසීමිත සසරේ බොහෝ කාලයක් හදවතෙහි පැළපදියම් වී තිබුණු හේතුවෙන් නැවත ඉපදීම් හේතුවෙන් ප්‍රබල වූ, එයින්ද **චිරරත්තං අධිට්ඨිතං** හදවතට කිඳා බැස සිටියා වූ **ගන්‍ථං** යනු අභිජ්ජා ආදී බැඳීම් මගේ හදවතෙහි තදබවට පත්වූ කෙලෙස් නමැති විස දෝස ඇති **පවාහනො** බුදුරජාණන් වහන්සේ තමන්ගේ දේශනා බලයෙන් **අපානුදි** යනු ඉවත් කළේය. බැඳීම් සම්පුර්ණයෙන් ප්‍රහීණ වූ කල්හි ප්‍රහිණ නොවුවා වූ ක්ලේශයක් නම් නැත.
**පස්සචිත්තීකතං** යනාදී ආයුෂ්මත් රට්ඨපාල තෙරුන්ගේ ගාථාවන්ය. මොහු වනාහි **පදුමුත්තරස්**ස පියුමතුරා බුදුන්ගේ පහළවීමට පෙරාතුවම **හංසවතී** නම් නගරයෙහි ගෘහපති මහාසාර කුලයක ඉපිද වැඩිවියට පත්ව පියාගේ ඇවෑමෙන් ගිහිගෙයි වසන්නේ, මාණික්‍ය ආදී වටිනා වස්තු ඇති භාණ්ඩාගාර පාලකයා විසින් පෙන්වන ලද ප්‍රමාණ රහිත වූ කුලවංසයෙන් පැවැත ආවා වූ ධනය දැක “මෙපමණ වූ මේ විශාල ධන රාශිය මගේ සීයා, මීමුත්තා ආදීහු පරලොව යන්නාහු අරගෙන නොගියාහ. මා විසින් වනාහි ඒවා රැගෙන යායුතුයැයි” සිතා දුගීමගී යාචකාදීන්ට මහදන් දුන්නේය. හෙතෙම අභිඤ්ඤාලාභී එක් තවුසකුට උපස්ථාන කළේ එයින් දෙව්ලොව යන මගට යොමු වූයේ දිවි ඇතිතෙක් පින්කොට එයින් චුතව දෙවියෙක්ව උපන්නේය. ඔහු ඒ දිව්‍යලෝකයෙහි දේවරාජ්‍යය කරවූයේ ආයු ඇතිතෙක් සිට එයින් චුතව බිඳුනු රටක් එක්තැන් කරන්නට සමත් වූ කුලගෙදරක එකම පුතාව උපන්නේය.
ඒ කාලයෙහි **පදුමුත්තර** බුදුන්වහන්සේ ලොව ඉපිද පවත්වන ලද උතුම් දසක් පැවතුම් ඇත්තේ හික්මවිය යුතු සත්ත්වයන් නිර්වාණ නමැති මහා නගරය නම් වූ ආරක්‍ෂිත භූමියකට පත්කළේය. ඉක්බිති ඒ කුලපුත්‍රයා පිළිවෙලින් උගත්බවට පත්වූයේ එක් දිනක් උපාසකයන් සමග විහාරයට ගියේ බුදුරජාණන් වහන්සේ ධර්මදේශනා කරනු දැක පහන්සිත් ඇත්තේ පිරිස් කෙළවර සිටියේය. එකල්හි භාග්‍යවතුන් වහන්සේ එක් භික්‍ෂුවක් ශ්‍රද්ධාවෙන් පැවිදි වූවන් අතර අගතැන්හි තැබුවේය. ඒ දැක හෙතෙම පහන් සිත් ඇත්තේ ඒ සඳහා ඇදීගිය සිත් ඇත්තේ දසදහසක් භික්‍ෂූන් පිරිවරා වැඩසිටි භාග්‍යවතුන් වහන්සේට මහත් ගරුසත්කාරයෙන් සත්දවසක් මහදන් පවත්වා ප්‍රාර්ථනා තැබීය. භාග්‍යවතුන් වහන්සේ ඔහුගේ ප්‍රාර්ථනය ඉටුවන බව දැක අනාගතයෙහි **ගොතමස්ස** ගෝතම නම් වූ සම්බුදුරජාණන් වහන්සේගේ සසුනෙහි ශ්‍රද්ධාවෙන් පැවිදි වූවන් අතර අගතැන්පත් වන්නේයැයි විවරණ දුන් සේක. ඔහු බුදුරජාණන් වහන්සේටත් භික්‍ෂු සංඝයාටත් නමස්කාර කර අසුනින් නැගිට නික්ම ගියේය. ඔහු එහි දිවි ඇතිතෙක් පින්කොට එයින් චුතව දෙව්මිනිසුන් අතර සැරිසරන්නේ මෙයින් දෙයානූවන කල්පයෙහි **ඵුස්සස්ස ඵුස්ස** බුදුන්ගේ කාලයෙහි රාජපුත්‍රයන් තුන්දෙනෙක් බුදුන්වහන්සේ උපස්ථාන කරන කල්හි ඔවුන්ගේ පිංකම්වලට සහාය විය.
මෙසේ ඒ ඒ භවයෙහි ඒ ඒ බොහෝ කුසල් රැස්කොට සුගතිවලම උපදින්නේ මේ බුදුන්ගේ කාලයේ **කුරු රට්ඨෙ ථුල්ලකොට්ඨිත** කුරුරට ථුල්ලකොට්ඨිත නම් නියම්ගමෙහි රට්ඨපාල සිටුවරයාගේ ගෙදර උපන්නේ රට්ඨපාල යයි පරම්පරා නාමයෙන් නම් තැබීය. ඔහු බොහෝ සැපසම්පතින් වැඩෙන්නේ පිළිවෙලින් තරුණ වියට පත්වූයේ මව්පියන් විසින් සුදුසු භාර්යාවක් ලබාදී බොහෝ වූ යසඉසුරෙහි පිහිටුවූයේ දෙව්සැප හා සමාන සැප අනුභව කරයි. ඉක්බිති භාග්‍යවතුන් වහන්සේ **කුරු රට්ඨෙ** කුරු රටෙහි ජනපද චාරිකාවේ වඩින්නේ **ථුල්ලකොට්ඨිතං** ථුල්ලකොට්ඨිත ජනපදයට වැඩියේය. ඒ බව ඇසූ **රට්ඨපාලො** රට්ඨපාල කුලපුත්‍රයා බුදුන් වෙත පැමිණ බණ අසා ඇතිකරගත් ශ්‍රද්ධා ඇත්තේ දවස් හතක් ආහාර නොගෙන සිට ඉතා අමාරුවෙන් දෙමාපියන්ගේ අනුදැනුම ලබාගෙන බුදුන් වෙත පැමිණ බුදුන්ගේ අනුදැනීමෙන් වෙනත් තෙරනමක් ලඟ පැවිදිව යොනිසො මනසිකාරයෙන් කටයුතු කරන්නේ විදර්ශනා වඩා රහත්බවට පැමිණියේය. එබැවින් අපදාන පාලියෙහි මෙසේ කියා ඇත.
තාදී ගුණ ඇති ලෝකයට ශ්‍රේෂ්ඨ වූ පදුමුත්තර බුදුන්ට නගුලක් වැනි දළ ඇති හොඳට වැඩුණු උතුම් හස්තියෙකු මා විසින් දන් දෙන ලදී.
ස්වේතඡත්‍රය සහිත ඒ හස්තිරාජයා ඇතුළු සියල්ල මිලකොට සංඝාරාමයක් කරවූයෙමි.
මම පනස්හතර දාහක් වටිනා ප්‍රාසාදයක් කරවීමි. ඒවා භාග්‍යවතුන් වහන්සේට පූජා කළෙමි.
අග්ග පුද්ගල වූ මහාවීර වූ ස්වයංභූ වූ භාග්‍යවතුන් වහන්සේ සියළු ජනයා සතුටු කරවමින් ධර්මය දේශනා කළේය. පින් අනුමෝදන් කරවීය.
පදුමුත්තර නම් වූ ඒ බුදුන්වහන්සේ මට ඒ විවරණය දුන් සේක. භික්‍ෂු සංඝයා මැද සිට මේ ගාථාවන් වදාළහ. මම පනස් හතර දහසක් ප්‍රාසාද කරවීමි. එහි අනුසස් කියන්නෙමි. මා කියන්නක් අසන්න.
දහඅට දහසක් කුළුගෙවල් වන්නේය. පහළ වූවා වූ ඒ සියල්ල ස්වර්ණමය වන්නේය.
පනස්හතර දහසක් ප්‍රාසාදයන් මොහු විසින් කරවන ලදී. එහි විපාක ප්‍රකාශ කරන්නෙමි. ඒ වචනය අසව්.
පනස් වතාවක් ශක්‍ර දෙවෙන්‍ද්‍රව දේව රාජ්‍යය කරන්නේය. පනස් අට වතාවක් සක්විති රජ ද වන්නේය.
කල්ප ශතසහස්‍රයක් ගිය තැන ඔක්කාක කුලයෙහි පහළ වූ ගෞතම යන නමින් ශාස්තෲන් වහන්සේ නමක් ලොව පහල වන්නේය.
දෙව්ලොවින් චුතව මහා සැප සම්පත් ඇති උත්පත්තියෙන්ම පිරිසිදු වූ ධනවත් කුලයක පළමුව උපදින්නේය.
ඔහු පසුව ශාස්තෲ ශාසනයෙහි පැවිදිව රට්ඨපාල යන නමින් ප්‍රකට වන්නේය.
හෙතෙම උපශාන්ත වූයේ ප්‍රධන් වීර්යයෙන් යුක්ත වූයේ සියළු ආසවයන් ප්‍රහාණය කර රහත්බවට පත්වන්නේය.
සියළුම සැපසම්පත් අත්හැර දමා අභිනිෂ්ක්‍රමණය කළා වූ මට භවභෝග වස්තූන් කෙරෙහි කෙළපිඩක් මෙන් කිසිදු ආසාවක් නැත.
සම්මා සම්බුද්ධ ශාසනයෙහි නිර්වාණ මාර්ග නමැති වාහනයේ වියගහ මාගේ වීර්යයයි. අවසාන දේහය දරමි. (නැවත ඉපදීමක් නැත)
මාගේ සියළු කෙලෙස්හු නැසුනාහ. බුද්ධ අනුශාසනාව කරන ලදී.
රහත් බවට පැමිණ බුදුන්ගෙන් අවසර ලබාගෙන මව්පියන් දකින්නට **ථුල්ලකොට්ඨිත** ගමට ගොස් එහි ගෙපිළිවෙලින් පිඬුසිඟා ගොස් පියාගේ ගේ ලඟින් උදෑසන ආහාරය ලැබ අමාවක් මෙන් අනුභව කරන්නේ පියා විසින් ආරාධනා කරනු ලබන්නේ හෙට සඳහා කළ ආරාධනය භාරගෙන දෙවන දවසෙහි පියාගේ නිවසෙහි පිණ්ඩපාතය වළඳා අලංකාර ලෙස සකස්කරන ලද අන්තඃපුර අබියසට ගොස්, කිම ආර්යපුත්‍රය, ඔබ නිසා මේ දෙවඟනන් බඳු කතුන් බඹසර හැසිරෙයි ආදිය කියා නැවත පොළඹවා ගැනීමට කටයුතු කරන්නට පටන්ගත් කල්හි ඔහුගේ බලාපොරොත්තුව වෙනතකට යොමුකර අනිත්‍යතාව හා සම්බන්ධ බණ දේශනා කරන්නේ.
‘පස්ස චිත්තීකතං බිම්බං’ ආදී ගාථාවන් ප්‍රකාශ කළහ.






එහි **චිත්තීකතං **යනු විසිතුරු කරන ලද, වස්ත්‍රාභරණ, මල්මාලා ආදියෙන් විසිතුරු කරන ලද්දේය යන අර්ථයි. **බිම්බං** යනු දිග්බව ආදී සුදුසු තැන්වලට යෝග්‍ය දිග ආදී අගපසඟින් සැදුම්ලත් ආත්මභාවය. **අරුකායං** යනු තුවාලමුඛ නවයකින්ද රෝමකූපවලින්ද යන වශයෙන් වැගිරෙන අසූචි ඇති සෑම අතකින්ම තුවාලයක් වූ ශරීරය, **සමුස්සිතං** යනු ඇට තුන්සියයකින් යුක්ත. **ආතුරං** යනු සැමවිටම ඉරියව් ආදියෙන් පරිහරණය කළයුතු බැවින් නිතර ගිලන් වූ **බහුසංකප්පං** යනු බාලජනයා විසින් නැති දෙයක් ආරෝපණය කර බොහෝසෙයින් කල්පනා කරන, **යස්සනත්‍ථිධුවං ඨිති** යනු යමකුගේ ශරීරයෙහි ස්ථිර බවක් නැත්තේද ඒකාන්ත වශයෙන් භේදභින්න වී විසිරි යන ස්වභාව ඇත්තේය. **තං පස්ස** යනු ලඟ සිටි ජනයා තමා සඳහාම හෝ කියයි.
**රූපං** යනු ශරීරයයි. ශරීරයෙහි වනාහි ඇට හේතුවෙන් නහර හේතුවෙන් මස් හේතුවෙන් සම හේතුවෙන් අවකාසය විසින් හාත්පසින් එක්තැන් කරන ලද මෙය රූපය යයි සළකයි. රූපයයයි කියති. **වර්ණනා තුණ්ඩලෙන ච** යනු හිසෙහි පළන් ආභරණවල මැණික්වලින් කුණ්ඩලාභරණවලින්. **චිත්තීකතං අට්ඨිං තචෙන ඔනද්ධං** යනු තෙත සමින් ආවරණය කරන ලද අමතර තුන්සියයක් පමණ ඇට. **පස්ස** යනු යෙදවීමයි**. කුණ්ඩලෙනච** යන තැන ‘ච’ ශබ්දයෙන් සෙසු ආභරණ අලංකාර ආදිය ගණන් ගැනේ**. සහවත්‍ථෙහි සොභති** යනු ඒ මේ රූපය මැණික් ආදියෙන් විසිතුරු කරන ලද්දේ නමුත් වස්ත්‍රවලින් වසා ඇතිවිට පැහැපත්ය. වසා නැතිවිට යන අර්ථය නොවේ. යමෙක් වනාහි **අට්ඨිතචෙන** යනුවෙන් කියත්ද එහි ඇට සමෙන් වසන ලද්දේ හොබනේය.
**අලත්තකතා** යනු ලාකඩවලින් කළ පාටකිරීම් ඇති, ලාකඩවලින් පාටකරන ලද, **පාදා** යනු පාද**. මුඛ චුණ්ණක මක්‍ඛිතං** යනු මුහුණ සුණුවලින් ආලේප කරන ලද යමක් සරසනවිට අබ ඇඹරූ කුඩුවලින් කුරුලෑ ආදිය ඉවත්කර ලුණු සහිත මැටිවලින් නරක ලේ ඉවත්කර මුහුණෙහි සුවඳකුඩු ආලේප කරත්. ඒ පිළිබඳව මෙය කියන ලදී. **අලං** යනු **බාලස්ස** නූගත් බාල ජනයාගේ. **නො ච පාරගවෙසිනො** සසරට ඇලුම් කරන්නහුට. **මොහාය** මුලා කිරීමට සමත් වූ ඔහුගේ සිත මුලා කිරීමට, පරතෙරට යන මාර්ගය සොයන්නහුගේ වනාහි නැතහොත් සසරට ඇලුම් නොකරන්නහුගේ,
**අට්ඨපදකතා** යනු අටපද අයුරින් කරන ලද, එක්තැන් කරන ලද ඉදිරිපස කෙස් කපා නළල වැසෙන සේ කරන ලද කෙස් සැකසුම ‘අට්ඨපද’ නමින් හැඳින්වේ. **අලකං** යැයිද කියති**. නෙත්තාඅඤ්ජනමක්‍ඛිතා** යනු දෙඇස්වල ඇතුලත දෙකෙළවර යම්සේ අඳුට දිස්වේද එසේ ගල්වන ලද ඇස්වල අඳුන් ඇති.
**අඤ්ජනිව නවා චිත්තා පූතිකායො අලංකතො** යනු යම්සේ සැරසිලි උපකරණ අඩංගු පෙට්ටිය අළුත්ද, පින්සලය අලුත්ද මල්කැටයම්, මකරන්ද ආදි වශයෙන් සිතුවම් කරන ලද්දේ ද පිටත මට්ටද, දිලිසෙන්නී ද දර්ශනීයද ඇතුළත වනාහි දර්ශනීය නොවේ. මෙසේ මොවුන්ගේ ශරීර ස්නානය, අඳුන් ගැල්වීම, ඇඳුම් අලංකාර ආදියෙන් සරසන ලද්දේ පිටත බබලන්නේ ඇතුළත වනාහි සැරව හා නොයෙක් ආකාර අපවිත්‍ර දෙයින් පිරී සිටියේ වෙයි යන අර්ථයි.
**ඔදහෙසි** යනු බිම හෙළීය යනුයි. **මිගවො **යනු මුව වැද්දා **පාසං** යනු දඬුමුගුරු **නාසදා** යනු ගැටුනේ නැත**. වාගුරං** යනු උගුල. **නිවාපං** යනු මුවන්ට කෑම සඳහා දමන ලද තණකොළ ආදී කෑම වර්ග, මේ උපමාව තෙරුන් විසින් කරන ලද අර්ථය හඳුන්වාදීම සඳහාය. මේ වනාහි මෙහි අර්ථයයි. යම්සේ මුවන් මැරීම සඳහා දඬුමුගුරු හා උගුල් අටවා යම්තැනක කෑම ආදිය විසුරුවා මුවවැද්දා සැගවී සිටින්නේ, එහි එක් ජවපරාක්‍රමයෙන් යුක්ත දක්‍ෂ මුවෙක් මරඋගුල ස්පර්ශ නොකොටම සුවසේ ගොදුරු කා ‘මුවා රැවැට්ටුවා’ යැයි **මිගබන්‍ධකෙ** මුවන් බඳින්නා කෑගසමින් යයි. තවත් මුවෙක් ප්‍රබල වූයේ දක්‍ෂ වූයේ ජවසම්පන්න වූයේ එහි ගොම ගොදුර කා ඒ ඒ තැන මලපුඩුව කඩා ‘මුවා රැවැට්ටුවා, මුවා මලපුඩුව කැඩුවා’ යැයි මුව වැද්දෝ කණගාටු වෙමින්ම යති. මෙසේ අපිද පෙර පෘථග්ජන කාලයෙහි මව්පියන් විසින් යොමුකිරීම හේතුවෙන් පෙන්වන ලද කෑම අනුභවකොට ඒ ඒ තැන දැවටෙමින් නික්මුනාහ. දැන් වනාහි හැම අයුරකින්ම සිඳින ලද කෙලෙස් ඇති බැඳීම් නැති ඔවුන් විසින් දෙන ලද ආහාර අනුභවකොට ඔවුන් ශෝක වෙද්දීම **ගච්ඡාම** යමු.
මෙසේ තෙරුන් වහන්සේ මුවවැද්දාව මෙන් මව්පියන්, රන්රුවන් හා අන්තඃපුරයද දැලක් මෙන්ද තමා විසින් පෙර අනුභව කරන ලද භවභෝග සම්පත් ද දැන් අනුභව කරන භවභෝගයන්ද ඇමක් ලෙස දමන ලද තණකොල මෙන්ද තමා මහා මුවෙක් ලෙසද කොට දක්වයි. මේ ගාථාවන් කියා අහසට පැන නැගී **කොරබ්‍යස්ස **කෝරව්‍ය රජුගේ අඳුන්මුව උයනෙහි මංගල ගල්තලාවෙහි හිඳගත්තේය. තෙරුන් වහන්සේගේ පියා වනාහි දොරටු හතක අගුල් දම්මවා පුරුෂයන්ට අණ කළේය. ‘පිටවෙන්නට ඉඩ දෙන්න එපා. සිවුරු ඉවත්කර සුදු ඇඳුම් අන්දවව්.’ ඒ නිසා තෙරුන් වහන්සේ අහසින් ගියේය. ඉක්බිති **කොරව්‍ය** රජු තෙරුන් වහන්සේ එහි සිටින බව අසා ඔහු වෙත පැමිණ සතුටු සාමීචි කථාකොට “පින්වත් රට්ඨපාල! පැවිදිවන අය ජරාවට පත්වීමෙන් හෝ අසනීප, භවභෝග සම්පත් ඤාතීන් පිරිහීමෙන් පැවිදි වෙති. නුඹ වනාහි මේ කිසිවකින් පරිහානියට පත්නොවූයේ කුමක්නිසා පැවිදි වූයෙහිද? කියා විචාළේය. ඉක්බිති තෙරුන් වහන්සේ ඔහුට මෙසේ කීය. ලෝකය ස්ථිර නැත. මේ ලෝකය පිහිටකින් තොරය. ලොව තමා සතු කිසිදෙයක් නැත. ආරක්‍ෂකයෙක් නැත. සියල්ල අත්හැර දමා යා යුතුය. ලෝකය ඌන වූවකි. ලෝකය අතෘප්තිකරය. තණ්හාවට දාසය. මේ සතරවැදෑරුම් ධර්මතාවන්ට තමන්ගේ බැඳීමක් නැති බව කියා ඒ දේශනාවගේ අනුපිළිවෙල ප්‍රකාශ කරමින් -
යන ගාථා කීවේය.
එහි **පස්සාමි ලොකෙ** යනු මහරජ, මම මේ ලෝකයෙහි **සධනෙ** ධනවත් ආඪ්‍ය වූ **මනුස්සෙ** මිනිසුන් දකිමි. ඔව්හු වනාහි **ලද්ධාන විත්තං** ධනය ලැබ භවභෝග සම්පත්තීන්හි පිහිටියාහු ශ්‍රමණ බ්‍රාහ්මණාදී කිසි කෙනෙකුට කිසිවක් **නදදන්ති** නොදෙත්, කුමක් නිසාද? **මොහා** යනු කර්මය වටහා ගැනීමේ ප්‍රඥාව නොමැතිකමින්, **ලුද්ධා **යනු ලෝභයෙන් මැඩගත්තවුන් ලද පරිදි **ධනං සන්නිචයං** සර්වප්‍රකාරයෙන් බහා තැබිය යුතුයි. **කරොන්ති භීය්‍යොව** යනු අවබෝධ කරගනු කැමැත්තෙන් මතු **කාමෙ** කාමගුණයන් මෙසේ මට මෙබඳු වූ භවභෝග සම්පත් ලබන්නේය යනුයි. **අභිපත්‍ථයන්ති** යනු බලාපොරොත්තු වෙති. මෙබඳු උත්සාහයක් කරත්.
බොහෝකොට වස්තුන් පැතීම සඳහා උදාහරණ දක්වන්නේ **රාජා **ආදිය කීහ. එහි **පසය්හ පඨවිං විජෙත්‍වා** යනු තම පරපුරෙන් පැවත ආ පොළව බලහත්කාරයෙන් ජයගෙන **ආවසන්තො** යනු වසන්නේ **ඔරං සමුද්දස්ස** යනු මුහුදෙන් එහා පැත්ත ලැබුනත් එයින් **තෙන අතිත්තරූපො පාරං** යනු මුහුදෙන් එහා දීපාන්තරද පතන්නේය.
**අවීත තණ්හා** යනු පහ නොවූ තෘෂ්ණාව, **ඌනාවා** යනු නොපිරුණු මනදොල ඇත්තේමය. **කාමෙහි ලොකුම්හි නහත්‍ථි තිත්ති** යනු තෘෂ්ණාවෙන් මැඩගත්තා වූ අයට මේ ලෝකයෙහි වස්තු කාමයන්හි තෘප්තියක් නම් නැත.
**කන්‍දන්ති** යනු මළ තැනැත්තා වෙනුවෙන් ඔහුගේ ගුණ වර්ණනා කරමින් වැලපෙත්. **අහො වතා නො අමරාති චාහු** යනු අනේ! අපගේ ඤාතිවරයා මළේ නැත යයිද කියත්. ගාථාවේ උච්චාරණ පහසුව සඳහා මෙහි **වතා** යැයි දීර්ඝ කර කියන ලදී.
**සො ඩය්හති සූලෙහි තුජ්ජමානො** යනු ඒ මල පුද්ගලයාව දවන්නන් විසින් මනාව දැවීම පිණිස උල්වලින් ඇන සිදුරු කරන්නේ **තාණා** යනු ආරක්‍ෂා කරන්නා වූ,
**යෙන කම්මං** යනු කම්වූ පරිදි **ධනං** යනු ධනය ලැබෙන්නා වූ යම්කිසි වස්තුවක්. **පුනධනං** යනු රත්‍රං හා මුදල් ගැන කියයි.
**නදීසමායුං** යනාදියෙන් කාමගුණයන්ගේ ජරාවට පත්වීම පිළිබඳ ප්‍රතිකාරයක් නොමැති බව කියා එහි ඒකාන්ත බව දක්වන්නට **අප්පඤ්හී **යනාදිය කියන ලදී. **ඵුසන්ති** යනු අනිටු පැත්ත ස්පර්ශ කරයි. එහිදී දුප්පත්, පොහොසත් බව හේතුවක් නොවේයැයි දක්වයි. **ඵස්සං බාලො ච ධීරොච තථෙව පුට්ඨො** යනු යම්සේ බාලයා ඉටු අනිටු දෙයක් ස්පර්ශ කරයි. එසේම පණ්ඩිතයා ද ඉටුඅනිටු ස්පර්ශය ලබයි. මෙහි බාල බවේ හෝ පණ්ඩිත බවේ කිසි විශේෂයක් නැත. මෙය වනාහි විශේෂයයි. **බාලොහි බාල්‍යාවධිතොවසෙති** යනු බාල පුද්ගලයා කිසියම් දුක් සහිත දෙයකින් පීඩාවට පත්වූයේ දුක්වන්නේ ක්ලාන්ත බවට පත්වූයේ පපුවේ අත් ගසාගෙන අඬන්නේ බාල බව නිසා වදයට පීඩාවට පත්වන්නේ හොවී. එහෙ මෙහෙ ඇඹරෙන්නේ කම්පා වෙයි. **ඵස්සඵුට්ඨො** යනු පණ්ඩිතයා වනාහි දුක් සහිත දෙයකින් ස්පර්ශ වන්නේ කම්පා නොවෙයි. කම්පාවීම් පමණකුත් ඇති නොවේ.
**තස්මා** යනු බාල පණ්ඩිත දෙපක්‍ෂයටම ලෝක ධර්මයෙහි පැවැත්ම මෙසේය. **තස්මාහි පඤ්ඤාව ධනෙන සෙය්‍යො යාය වොසානමිධාධිගච්ඡති** යනු ප්‍රඥාවම ධනයට වඩා ප්‍රශංසනීයයි. යම් ඒ ප්‍රඥාවෙන් භවය අවසන් කිරීම නම් වූ නිර්වාණය අවබෝධ කරගනී. **අබ්‍යොසිතත්තාහි** යනු නිෂ්ටාවක් අවබෝධ කර නොගත් නිසා, **භවා භවෙසු** යනු ලොකු කුඩා භවයන්හි.
**උපෙති ගබ්භඤ්ච පරඤ්ච ලොකං සංසාරමාපජ්ජ පරම්පරාය** යනු යමෙක් පව්කර වරින්වර සසරට පැමිණ උපත ලබයි. පරලොව උපත ලබයි. එයින් මිදුනේ නොවෙයි. **තස්ස** පව්කම් කරන්නා වූ පුද්ගලයාගේ ක්‍රියාමාර්ගය, **අභිසද්දහන්තො** යනු මාගේ ආත්මය වෙයි යනාදි ලෙස පතන්නේ අන්‍ය වූ **අප්පඤ්ඤො** යනු බාලයා එසේ පිළිපැද **උපෙති ගබ්භඤ්ච පරඤ්ච ලොකං** යනු නැවත උපදියි. එයින් නොමිදෙයි.
**චොරො යථා** යනු යම්සේ සොරා **පාපධම්මො** යනු ගෘහයක යතුරු බැම්ම බිඳින්නේ **සන්‍ධිමුඛෙ** යනු ආරක්‍ෂක පුරුෂයන් විසින්. **ගහිතො සකම්මුනා** යනු එයින් තමාගේ සන්‍ධි කැඩීම ආදියට හේතු කාරණා වූ කස ආදියෙන් තැළීම් වශයෙන් **හඤ්ඤති** යනු රාජපුරුෂයන් විසින් අල්ලා ගනියි**. එවං පජා** යනු මෙසේ මහාසත්ත්ව ලෝකයා මෙහි පව්කොට **පච්ච** පැමිණ. ඒ කර්මයෙන් **පරම්හි ලොකෙ** යනු නිරය ආදියෙහි පීඩා විඳියි. පස්වැදෑරුම් වදබන්‍ධන කිරීම් වශයෙන් හිංසා කරයි.
මෙසේ මේ ගාථා එකොළසකින් සුදුසු පරිදි සතර ධර්මෝපදේසයන් ප්‍රකාශකර දැන් කාමයන්හිද සසරෙහිද ආදීනව දැක ශ්‍රද්ධාවෙන් තමාගේ පැවිදි බවද පැවිදි වීමේ කාර්යය මුදුන්පත් බව සලකන්නේ **කාමාහි** ආදිය කීහ. එහි **කාමා** යනු වස්තු කාමයෝය. මනාප වූ රූපාදිය කිලෙස කාමයෝය. සියල්ලට රාග ප්‍රභේදකොට ඇත්තාහ. මෙහිදී වනාහි වස්තු කාමයන් සැලකිය යුත්තේය. ඒවා ද රූපාදී වශයෙන් අනේකප්‍රකාර ඇති බැවින් **චිත්‍රා** යනු ලෝකාස්වාද වශයෙන් යහපත් බැවින් **මධුරා** මිහිරි වේ. බාල පුහුදුන් අයගේ සිත සතුටු කරන්නේනුයි **මනොරමා** මනරම්ය. **විරූපරූපෙන** යනු විවිධාකාර රූපවලින්. නොයෙක් ආකාර ස්වරූපයන්ගෙන් යනු අර්ථයි. ඒවා වනාහි රූපාදී වශයෙන් විසිතුරුය. නීල ආදී වූ ස්වභාවයෙන් විවිධය. මෙසේ ඒ විරූප රූපවලින් ඒ ඒ ආකාරයෙන් ලබන ආශ්වාදය දක්වා **මථෙන්ති චිත්තං** යනු පැවිද්ද සඳහා ඇලෙන්නට ඉඩ නොදෙන්නේනුයි මේ අල්ප ආශ්වාද බොහෝ දුක් බවෙන්. **ආදීනවං කාම ගුණෙසු දිස්මා තස්මා** යනු ඒ නිමිත්ත **අහං පබ්බජිතොම්හි දුමප්ඵලානි** යනු ගෙඩි ඇති කාලයෙහි, නොපැසුණු කාලයෙහි යම් ඒ තැනක වෙන කෙනෙකු නිසා හෝ උණුසුම නිසා හෝ **පතන්ති** වැටෙත්. මෙසේ සත්ත්වයෝ **දහරා ච වුඩ්ඪාච සරීරස්ස භෙදා** යනු බාලයෝ ද මහල්ලෝ ද යන භේද වශයෙන් වැටෙත්මය. **එතම්පිදිස්වා** යනු මේ අනිත්‍යතාවය ප්‍රඥා නමැති ඇසින් දැක හුදෙක් අල්ප ආස්වාද ඇති බවෙහි ආදීනව පමණක් අදහස් කළා නොවේ. **අපණ්ණකං** යනු ස්ථිරසාර, නියම, **සාමඤ්ඤමෙව **ශ්‍රමණ බවම. **සෙය්‍යො** යනු උත්තරීතරය.
**සද්ධාය** යනු කර්මය, කර්මඵලය, අවබෝධය, මනා අවබෝධය, ධර්මය, මනා ධර්මතාවය, සංඝයා, මනා ප්‍රතිපත්තිය යන මේවා විශ්වාසකොට **උපෙතො ජිනසාසනෙ** ශාස්තෲ ශාසනයෙහි මනා ප්‍රතිපත්තියෙහි පිහිටියා වූ. **අවඤ්ඣා මග්ගං පබ්බජ්ජා** රහත් බව අවබෝධ කරගත් බැවින් එයින්ම. **අනණො භූඤ්ජාමි භොජනං** නිකෙලෙස් වශයෙන් ස්වාමිත්වයෙන්, හිමියා ලෙස පරිභෝජනය කරමින්.
**කාමෙ ආදිත්තතො දිස්වා** යනු වස්තු කාමයන්හිද ක්ලේශ කාමයන්හිද ගිනි එකොළසකින් දැවෙන බව දැක **ජාතරූපාති සත්‍ථතො** යනු කළ නොකළ ප්‍රභේද ඇති සියළුම රුවන්මය විකෘතීන් අනර්ථය ලගාකරන බැවින් මුවහත් ආයුධයකින් **ගබ්භවොක්කන්තිතො දුක්‍ඛං** යනු ගැබ පිළිසිඳ ගැනීමේ පටන් සියළුම සසර පැවැත්මේදී ඇතිවන දුක. **නිරයෙසු මහබ්භයං** යනු උස්සද ඇතුළු අටමහා නිරයන්හි ලැබෙන්නා වූ මහා බියද හැමතන්හි **දිස්වා** යැයි දැක යැයි යෙදීමයි.
**එතමාදීනවං ඤත්‍වා** යනු මේ කාමයන්ගේ දැවීම ආදිකොට ඇති දොස් දැක **සංවෙගං අලභිං තදා** යනු ඒ බුදුන් සමීපයෙහි බණ අසන කල්හි භවාදිය කෙරෙහි කලකිරීම ලැබුවෙමි. **විද්ධො තදා සන්තො** යනු එහි ගිහි කාලයෙහි රාගාදී උල්වලින් විදින ලද්දේ දැන් ශාස්තෲ ශාසනයට ඇතුළත්ව **සම්පත්තො ආසවක්‍ඛයං** යනු චතුරාර්ය සත්‍යයන් අවබෝධ කරන ලද්දේ යන අර්ථයි. ඉතිරිය අතරින් පතර කියන ලද බැවින් මනාව තේරුම් ගත යුතුමය.
මෙසේ තෙරුන් වහන්සේ **කෝරව්‍ය** රජුට ධර්මදේශනා කොට බුදුන් සමීපයටම ගියේය. ශාස්තෲන් වහන්සේ ද පසුකලක මහා සංඝයා මැද හුන්නේ තෙරුන් වහන්සේව ශ්‍රද්ධාවෙන් පැවිදි වූවන් අතර අග්‍රස්ථානයෙහි තැබීය.
**රූපං දිස්වා සති මුට්ඨා** යනාදියෙන් ආයුෂ්මත් **මාලුක්‍යපුත්ත** තෙරුන්ගේ ගාථාවන්ය. මේ තෙරුන් වහන්සේගේ කථා වස්තුව හයවන නිපාතයෙහි කියන ලද්දේමය. මේ ගාථාවන් වනාහි එහිදී රහත්බවට පත් තෙරුන් වහන්සේ විසින් නෑයන්ට ධර්මදේශනා වශයෙන් ප්‍රකාශ කරන ලදී. මෙහි වනාහි පෘථග්ජන කාලයෙහි, ස්වාමීනි භාග්‍යවතුන් වහන්ස, මට කෙටියෙන් ධර්මදේශනා කරන සේක්වායි ඉල්ලා සිටිය බැවින් භාග්‍යවතුන් වහන්සේ **මාලුක්‍යපුත්‍රය**! කිම යම් ඒ චක්‍ඛුවිඤ්ඤෙය්‍ය වූ රූපයන් නොදැක, නොදුටුවිරූද, නොදකින්නෙහිද, ඔබට ඒ රූපයෙහි ඇල්මක් හෝ රාගයක් හෝ ප්‍රේමයක් හෝ ඇත්තේදැයි ඇසීය. නැත ස්වාමීනි’යි (කීය) යම් ඒ කණෙන් දැනගන්නා වූ ශබ්ද නාසයට දැනෙන ගඳ සුවඳ හා දිවට, කයට, මනසට දැනෙන්නා වූ ස්වභාවයන් දන්නේ නැත. නොදන්නාවිරූය. නොහඳුනයි. නොහඳුනන්නේය. ඔබට ඒ ධර්මයන්හි ආසාවක් හෝ ඇල්මක් හෝ ප්‍රේමයක් තිබේද? නැත ස්වාමීනි. **මාලුක්‍යපුත්‍රය** මෙහිදී ද දකින ලද අසන ලද නාසයට දැනෙන ලද, මනසට දැනෙන ස්වභාවයන්හි, දුටු දෙයෙහි දුටු බව පමණකි. ඇසූ දෙයෙහි ඇසූ මාත්‍රය පමණි. ආඝ්‍රාණය කළ දෙයෙහි ආඝ්‍රාණය කිරීම පමණකි. සිතට දැනුන දෙයෙහි දැනුනු බව පමණක් වන්නේය. එයින් ඔබ මාලුක්‍ය පුත්‍රය! නැත. යමකින් ඔබ **මාලුක්‍යපුත්‍රය** නැත. එයින් ඔබ මාලුක්‍යපුත්‍රය! එහි නැත. යමකින් ඔබ **මාලුක්‍යපුත්‍රය** මේ ලෝකයේ නැත. පරලොව! මේ දෙක අතර දුකෙහි අවසානයක් නොපෙනේ. කෙටියෙන් ධර්මය දේශනා කළ කල්හි ඒ ධර්මය මනාලෙස ඉගෙනගත් බව ප්‍රකාශ කරන්නේ,
මේ ගාථාවන් ප්‍රකාශ කළේය.
එහි **රූපං දිස්වා** යනු ඇසෙන් දැනගත යුතු රූපය ඇස නමැති දොරටුවෙන් ලබාගෙන, **සති මුට්ඨා පියං නිමිත්තං මනසි කරොතො** යනු ඒ රූපය දුටු පමණින්ම නොසිට සුබ නිමිත්ත මෙනෙහි කරන්නා වූ රූපය සුභ ලෙස ගෙන නුවණින් තොරව මෙනෙහි කරන්නහුගේ සිහිය මුලා වූවා වෙයි. එසේ ඇතිකල්හි **සාරත්තචිත්තො වෙදෙති** යනු ඒ රූප අරමුණ කෙරෙහි ඇලුනේ, එහි ගිජුවූයේ, ගිලුනේ වී එයින් ආශ්වාදය ලබයි. සතුටු වෙයි. භුක්ති විඳියි. එසේ වූ **තඤ්ච අජ්ඣොස්ස තිට්ඨති** යනු ඒ රූපාරම්මණයේ ඇලී ගැලී සැපයි සැපයි කියමින් එය ගිලදමා සිටියි.
**තස්ස වඩ්ඪන්ති වෙදනා අනෙකා රූප සම්භවා** යනු මෙබඳු ස්වරූප ඇති පුද්ගලයාගේ රූපය නිසා හටගත්තා වූ, රූපය අරමුණු කරගෙන සුඛාදී වශයෙන් නොයෙක් කෙලෙස් හටගැනීමට හේතු වූ වේදනාවන් වැඩේ. **අභිජ්ඣා ච විහෙසාච චිත්තමස්සූප හඤ්ඤති** යනු ප්‍රියජනක රූපයක ඇලීම් වශයෙන් උපදින්නා වූ අභිජ්ජාව නිසාද අප්‍රිය රූපයෙහි ව්‍යාපාද වශයෙන් ද ප්‍රිය රූපයාගේම වෙනස්වීම නිසා ඇතිවන ශෝකාදි ලක්‍ෂණවලින් පීඩා වීමෙන්ද මේ පුද්ගලයාගේ සිතට බාධා, පීඩා ඇතිවෙයි. **එවමාචිනතො දුක්‍ඛං** යනු කියන ලද ආකාරයෙන් ඇතිවන්නා වූ වින්දනයන් ආශ්වාදනය කිරීමෙන් භවයට හේතුවන සංස්කාරයන් රැස් කිරිම නිසා සසර දුක පවතී. ඒ නිසා භාග්‍යවතුන් වහන්සේ මෙසේ වදාරා ඇත. වේදනාව හේතුවෙන් තණ්හාවද -පෙ- දුක් සමුදායක් පහල වෙයි. එබඳු වූවහුට **ආරා** දුරය. **නිබ්බානං වුච්චති** ඔහුට එය දුර්ලභය යන අර්ථයි. **සද්දං සුත්‍වා** යනු පළමු කී ගාථාවල කියන ලද ආකාරයෙන් අර්ථය දැනගත්තේය. එහි **ඝත්‍වා** යනු ආඝ්‍රාණය කොට, **භොත්‍වා** යනු අනුභවකොට**, ඵුස්ස** යනු ස්පර්ශකොට, **ධම්මං ඤත්‍වා** යනු ධර්මාරම්මණය දැනගෙන,
මෙසේ දොරටු සයට වූ ගොදුරුවල ඇලෙන්නහුගේ පැවැත්ම දක්වා දැන් එහි නොඇලෙන්නහුගේ නොපැවැත්ම දක්වන්නේ ‘ඔහු රූපයන්හි නොඇලෙයි’ ආදිය කීහ. එහි **නසො රජ්ජති රූපෙසු රූපං දිස්වා පටිස්සතො** යනු යම් පුද්ගලයෙක් රූපයක් දැක ඉලක්ක වූ රූප අරමුණ චක්‍ෂුද්වාරයට සම්බන්ධ විඤ්ඤාණයෙන් ලබාගෙන සතර වැදෑරුම් අවබෝධතා වශයෙන් සිහිපත් කරයි. ඔහු රූපාරම්මණවල නොඇලෙයි. ඇල්මක් ඇතිකර නොගනී. රාගයක් නොඋපදවයි. සම්පූර්ණයෙන් නොඇලුණු සිතැත්තේ අවබෝධ කරගනී. රූපාරම්මණයෙහි හටගැනීමේ පටන් ඇති පරිදි දැනගත්තේ කලකිරෙයි. කලකිරුණේ එහි හටගත් වේදනාවද **විරත්තචිත්තො වෙදෙති** යනු එබඳු ස්වරූපයකට පත්වූයේ **තං ච නාජ්ඣොස්ස තිට්ඨති** යනු ඒ රූපාරම්මණය මනාව කලකිරුණු ස්වභාවය ඇති බැවින් මෙබඳු සිතිවිල්ලක් සිතෙහි කිඳා බැස නැත. ‘මේ මම. මේ මම වෙමි. මේ මාගේ ආත්මයයි. තණ්හා, දිට්ඨි, මාන වශයෙන් නොඇලෙයි.
**යථාස්ස පස්සතො රූපං** යනු මේ යෝගියාගේ යම්සේ එහි අභිජ්ජා ආදිය නොපවතීද මෙසේ අනිත්‍යතා වශයෙන් රූපය දකින්නහුට **සෙවතොචාපි වෙදනං** යනු එය අරමුණු කරගෙන හටගත්තා වූ වේදනාව ඒ හා යෙදුණු ධර්මයෙහි ගොදුරුවන දෙය ඇසුරු කරන්නහුගේද **ඛීයති** යනු සියලු කෙලෙස් සමූහය අභාවයට යයි. **නොපචීයති** යනු රැස් නොකරයි. **එවං සො චරතිසතො** මෙසේ කෙලෙස් තුරන් කිරීමේ ප්‍රතිපත්තියෙහි සිහි ඇතිව දැනුම ඇතිව හැසිරෙයි. **එවං අපචිනතො දුක්‍ඛං** යනු කියූ ක්‍රමයෙන් කර්ම රැස් නොකරන්නා වූ මාර්ග ප්‍රඥාවෙන් සියළු සසර දුක බැහැර කරන්නහුගේ **සන්තිකෙ නිබ්බාන වුච්චති** යනු සඋපාදිසෙස හෝ අනුපාදිසෙස නිර්වාණ ධාතුව ලඟට යැයි කියනු ලැබේ. අසංඛත ධාතුව අවබෝධ කරගත් නිසාය. **න සො රජ්ජති සද්දෙසු** යනාදියෙහිද මේ ක්‍රමයෙන්ම අර්ථ වටහාගත යුතුයි.
මෙසේ තෙරුන්වහන්සේ මේ ගාථාවලින් භාග්‍යවතුන් වහන්සේගේ අවවාදය නියම අයුරින් පිළිපැද්ද බව ප්‍රකාශකොට අසුනින් නැගිට බුදුන් වැඳ පිටත්ව ගියේ වැඩිකල් නොගොස්ම විදර්ශනා වඩා රහත්බවට පැමිණියේය.
**පරිපුණ්ණකායො** ආදි ගාථාවන් ආයුෂ්මත් **සෙල** තෙරුන්ගේය. මොහුද **පදුමුත්තර** බුදුන්ගේ කාලයෙහි කුලගෙයක ඉපිද උගත්බවට පැමිණියේ පිරිසක ප්‍රධානියා වී පුරුෂයන් තුන්සියයක් හා එක්ව ඔවුන් සමග බුදුරජාණන් වහන්සේට ගන්‍ධකුටියක් සාදවා, ගඳකිලියේ වැඩ අවසන් වූ පසු බුදුන්වහන්සේ ප්‍රමුඛ භික්‍ෂු සංඝයාට මහ දන් දී ශාස්තෲන් වහන්සේද භික්‍ෂූන්ද තුන්සිවුරෙන් ඇන්දවීය. ඔහු ඒ පිණින් එක් බුද්ධාන්තරයක් දෙව්ලොවට වැස එයින් චුතව දෙව්මිනිසුන් අතර උපදිමින් සැරිසරන්නේ මේ බුද්ධෝත්පාද කාලයේ **අංගුත්තරාපෙසු ආපණො අංගුත්තරාපෙසු ආපණ** නම් වූ බමුණු ගමෙහි බමුණු කුලයක ඉපිද **සෙලොති** සෙල යැයි නම් ලැබීය. ඔහු වැඩිවියට පත්වූයේ ත්‍රිවේදයෙහි ද බ්‍රාහ්මණ ශිල්පයන්හිද නිමාවට පත්ව මානවකයන් තුන්සියයකට මන්ත්‍ර උගන්වමින් **ආපණෙ** එනම් ගමෙහි වාසය කරයි. ඒ කාලයේ භාග්‍යවතුන් වහන්සේ සැවැත්නුවරින් නික්ම හයසිය පනහක් භික්‍ෂූන් සමග **අංගුත්තරාපෙසු** යනු අංගුත්තරාප නම් දනව්වෙහි චාරිකාවේ වඩින්නේ **සෙලස්ස** සෙල නමැත්තාගේ හා ඔහුගේ අතවැසියන්ගේ නුවණ මුහුකුරා ගිය බව දැන එක්තරා වනලැහැබක වාසය කරන සේක. ඉක්බිති **කෙනියො** කෙනිය නම් වූ ජටිලයෙක් බුදුන් වැඩි බව අසා එහි ගොස් පසුදා දානය සඳහා භික්‍ෂු සංඝයා සහිත බුදුන්වහන්සේට ආරාධනා කොට තමන්ගේ අසපුවෙහි බොහෝ ආහාරපාන සූදානම් කරවීය. ඒ කාලයේ **සෙලො** සෙල නම් බ්‍රාහ්මණයා තුන්සියයක් මාණවකයින් සමග ඇවිදගෙන යන්නේ **කෙනියස්ස** කේනියගේ අසපුවට පිවිස ජටිලයන් දරපැලීම, ලිප් බැඳීම ආදියෙන් දානයට උපකරණ සූදානම් කරනු දැක කිම කේනිය, මහා යාගයක් එළඹ තිබේද? යනාදිය විචාරා ඔහු විසින් ‘අපි හෙට දානය සඳහා බුදුන් වහන්සේට ආරාධනා කළෙමු යැයි’ කී කල්හි ‘බුද්ධ’ යන වචනය අසාම සතුටු වූයේ ප්‍රීතිසොම්නස් බවට පත්වූයේ එකෙණෙහිම මාණවකයින් සමග බුදුන් ලඟට පැමිණ පිළිසඳර කථාකොට එකත්පස්ව සිටියේ භාග්‍යවතුන් වහන්සේගේ ශරීරයෙහි දෙතිස්මහා පුරුෂ ලක්‍ෂණයන් දැක මේ ලක්‍ෂණයන්ගෙන් යුක්ත වූයේ සක්විති රජ හෝ වන්නේය. නැතහොත් බුදුවන්නේය. මේ වනාහි පැවිද්දෙකි. බුදුකෙනෙක්ද නොවේද කියා නොදනිමි. මා විසින් මෙසේ අසා ඇත. යම් ඒ භාග්‍යවත් අර්හත් සම්බුද්ධයන් වහන්සේලා තමන් ගැන වර්ණනා කරන කල්හි තමන්ව හෙළිදරව් කරති. බුදු නොවූ ඇත්තෝ ඉදිරිපිට සිට බුදුගුණ වර්ණනා කරනවිට ලජ්ජාවට, බියට පත්වෙති. විසාරද බවට පත් නොවූ බැවින් මකුබවට පැමිණෙයි. ඉදින් මම ශ්‍රමණ ගෞතමයන් වහන්සේව සුදුසු වූ ගාථාවන්ගෙන් වර්ණනා කරමියි සිතා -
යන ගාථා සයකින් බුදුගුණ ගැයීය.
එහි **පරිපුණ්ණකායො** යනු මනා පෞරුෂයකින් හෙබි දෙතිස් මහා පුරුෂ ලක්‍ෂණවලින් සම්පූර්ණ අඩුවක් නැති අඟපසඟ ඇති පිරිපුන් සිරුර **සුරුචී** යනු සිරුරේ මනා පැහැය. **සුජාතො** යනු ආරෝහ පරිණාහ සම්පත්තියෙන් යුක්ත මනා අඟපසඟ ඇති උතුම් ජන්ම ඇති **චාරුදස්සනො** යනු මනහර වූ දකින අයගේ අවසන් නොවන තෘප්තියක් ඇති පිළිකුල් නොවන මනහර වූ සොඳුරු දැකුමක් මොහුට ඇත්තේනුයි චාරුදස්සන නම් වේ. සමහර කෙනෙක් කීහ. **චාරුදස්සනො** යනු මනහර වූ ඇස් ඇත්තේ යන අර්ථය දෙති. **සුවණ්ණවණ්ණො** යනු රන් කහවනු සමාන වර්ණ ඇති. **අසි** යනු වන්නෙහිය. මේ **අසී** යන පදය පරිපුණ්ණකායො **අසි** (පිරිපුන් සිරුරක් ඇත්තෙහිය) ආදී ලෙස සියලුම පදයන් සමග යෙදිය යුතුය. **සුසුක්කදාඨො** යනු මනාව පිහිටි සුදුපාට දත් ඇති භාග්‍යවතුන් වහන්සේගේ දන්තයෝ වනාහි සඳකිරණ මෙන් සුදුරැස් විහිදුවත්. **විරියවා** යනු විරිය පාරමිතාව පිරිමෙන් අංග සතරකින් යුක්ත වීර්යයෙන්ද සතර වැදෑරුම් සම්‍යග් ප්‍රධාන වීර්යයෙන්ද යන සම්පත්තීන්ගෙන් අතිශයින් යුක්ත වූ,
**නරස්සහි සුජාතස්ස** යනු සමතිස් පාරමිතාවන්, ආර්යයන් වහන්සේ හෝ චක්‍රවර්ති රාජයා හෝ මනාව සම්පූර්ණ කිරීම නිසා මනාව උපන්නා වූ මනුෂ්‍යයාට, මහා පුරිසයාණන්ට යන අරථයි. **සබ්බෙ තෙ** යනු යමෙක් ලෝකයේ මහා පුරිසභාවය, අග්‍රපුද්ගල භාවය සලකුණු කරන්නේය යන අර්ථයෙන් ‘බ්‍යඤ්ජන’ යනුවෙන් ලබන ලද ව්‍යවහාර ඇති මනාව පිහිටියා වූ පාද ආදි දෙතිසක් මහාපුරිස ලක්‍ෂණ සංඛ්‍යාත වූ තඹවන් නිය, උස්ව පිහිටි නිය ආදී වූ අසූවක් අප්‍රධාන ව්‍යඤ්ජන සංඛ්‍යාත රූපගුණයෝ. ඔව්හු සම්පූර්ණයෙන් **තවකායස්මිං** ඔබගේ සිරුරෙහි වෙත් යනාදි ලෙස ඉතිරිය අර්ථ ගතයුතුයි.
**මහාපුරිස ලක්‍ඛණානි** යනු පෙර කියන ලද ලක්‍ෂණයන්ම වචනාන්තරයකින් කීය.
දැන් ඉතිරි ලක්‍ෂණ අතුරෙන් තමන්ට කැමැති ලක්‍ෂණවලින් භාග්‍යවතුන් වහන්සේව වර්ණනා කරන්නේ **පසන්නනෙත්තො** යනාදිය කීය. භාග්‍යවතුන් වහන්සේ වනාහි පංචවර්ණ පැහැ සම්පතින් පැහැපත් නේත්‍ර ඇති සේක. පිරිපුන් සඳමඩල වැනි මුහුණක් ඇති බැවින් **සුමුඛො** නම් වේ. ආරෝහ පරිණාහ සම්පත්තියෙන් යුක්ත බැවින් **බ්‍රහා** බ්‍රහ්මයාට සමාන ඍජු සිරුරක් ඇති බැවින් **උජූ** නම් වේ. දීප්තිමත් බව ඇති බැවින් **පතාපවා** වේ.
මෙහි ඒ දීප්තිමත් බව සූර්යා පිළිබඳ උපමාවෙන් ප්‍රකාශ කරන්නේ **මජ්ඣෙ සමණසංඝස්ස** ආදිය ප්‍රකාශ කළහ. එහි **ආදිච්චොව විරොචසි** යනු යම්සේ සූර්යා උදාවන්නේ සියළු අඳුර දුරුකොට ආලෝකමත් වන්නේ බබලයි. මෙසේ නුඹද ඇතුලතද පිටතද සියළු අවිජ්ජා නමැති අඳුර දුරුකර ඤාණාලෝකය පතුරුවමින් බබලයි.
දර්ශනීය වූ රූපසම්පත්තියක් ඇති බැවින් ශරීර අංගයන්ගේ යහපත් පිහිටීම නිසා මනා දැකුම් ඇත්තේ වෙයි. **උත්තම වණ්ණිනො** යනු උතුම් වූ වර්ණනා සම්පත්තියෙන් යුක්ත වූවහුට,
**චක්කවත්තී** යනු චක්‍රරත්නය පවත්නේය. රෝද සතරකින් පවතී. ඒවාද අනුන්ගේ යහපත සඳහා පවත්නා ඉරියාපථ චක්‍රයන්ගේ පැවැත්ම මොහු කෙරෙහි ඇත්තෙනුයි **චක්කවත්තී** නොහොත් චතුර්විධ ආශ්චර්ය ධර්මයන් හා සතර සංග්‍රහ වස්තුවෙන් යුක්තවූයේ, අනුන් විසින් යටපත් කළ නොහැකි ආඥා චක්‍රයාගේ පැවැත්ම මෙහි ඇති නිසා චක්කවත්ති නමි**. රථොසභො** යනු රථිකයන් අතර ආජානීය නම් වූ උතුම් පුරුෂයෙකි. මහා රියැදුරෙකි යන අර්ථයි. **චාතුරන්තො** යනු සිව්මහ සයුරු අවසන්කොට ඇති මහපොළවට අධිපති. **විජිතාවී** යනු දිනන ලද ජයග්‍රහණ ඇත්තේ **ජම්බුසණ්ඩස්ස** යනු දඹදිවට. ප්‍රකටව ඇති සම්පත්තීන් දක්වමින් මෙසේ කීහ. චක්‍රවර්ති රජු වනාහි දෙදහසක් කොදෙව් දිවයින් සහිත සතරමහා දිවයින්වලට අධිපති.
**ඛත්තියා** යනු උපතින් ක්‍ෂත්‍රිය **භොගා **යනු සම්පත්. **රාජානො** යනු යම් ඒ රාජ්‍ය කරන්නන්. **අනුයනතා **යනු අනුගමනය කරන්නා වූ සේවකයෝ. **රාජාභිරාජා** යනු රජවරුන්ට පූජනීය වූ අධිරාජයෙක්ව, සක්විති යන්න අදහස් කරයි. **මනුජිනෙ **යනු මිනිසුන්ට අධිපති - මනුෂ්‍යයන්ට පරම අධිපති යන අර්ථයි.
**සෙලෙන** සෙල විසින් කියන ලද භාග්‍යවතුන් වහන්සේ - යම් ඒ කෙනෙක් අර්හත් සම්මා සම්බුද්ධ වෙත්ද උන්වහන්සේලා තමන්ගේ ගුණ කියන කල්හි තමන් ප්‍රකට කරත් ආදී මෙය **සෙලස්ස** සෙලගේ මනදොල පුරමින්.
යන ගාථාව වදාළහ. එයින් අදහස් කළ දේ මෙයයි.
සේලය! නුඹ මගෙන් යමක් ඉල්ලන්නේද, සක්විති රජ වන්නෙහිය කියා මෙහි අල්ප වූ උනන්දුව ඇත්තේ වන්න. **රාජාහිමස්මි** යනු රජබවෙහි සිටි කල්හි ද යම්සේ අන් රජෙක් සමාන නමුත් යොදුන් සියයක් හෝ තම අනසක පවත්වයි. යොදුන් දෙසියයක්, තුන්සියයක්, හාරසීයක්, පන්සියයක් හෝ යොදුන් දහසක් හෝ චක්‍රවර්තී වී සිව්සයුර අවසන්කොට අනුශාසනා කරයි. මට වනාහි මෙසේ සීමාවන් ඇත්තේ නැත. මම වනාහි **ධම්මරාජා අනුත්තරො** භවාග්‍රයේ පටන් අවීචි නරකය දක්වා අතරතුර අප්‍රමාණ වූ ලෝකධාතුවලට අනුශාසනා කරමි. යම්තාක් පා නොමැති ආදී ප්‍රභේද ඇති සත්ත්වයෝ වෙත්ද මම ඔවුන්ට අග්‍ර වෙමි. මට සීලයෙන් හෝ - පෙ- විමුක්ති ඥාන දර්ශනයෙන් හෝ සමාන වූවෙක් නැත. මට වඩා එයින් වැඩි කෙනෙක් කොයින්ද? ඒ මම ධර්මරාජව උතුම් වූ සතර සතිපට්ඨාන ආදී ප්‍රභේද ඇති බෝධිපාක්‍ෂික සංඛ්‍යාත **ධම්මෙන චක්කං වත්තෙමි**. ධර්මචක්‍රය පවත්වමි. මෙය අත්හරිව්. මෙහි යෙදී සිටිව් ආදී ලෙසින් අණසකක් මහණෙනි! මේ වනාහි දුක්ඛ ආර්ය සත්‍යයයි ආදියෙන් පර්යාප්ති ධර්මයෙන් ධර්මචක්‍රයම පවත්වමි. **චක්කං අප්පටිවත්තියං** යනු යම් චක්‍රයක් ලෝකයෙහි වෙන කවර හෝ ශ්‍රමණයකු විසින් හෝ ආදි -පෙ- කිසිම කෙනෙකු විසින් පැවැත්විය නොහැක -
යනාදියෙන් තමාව තමාම එළිදරව් කරන භාග්‍යවතුන් වහන්සේ දැක හටගත් ප්‍රීති සොම්නස් ඇත්තේ **සෙලො** සෙලො වනාහි නැවත දැඩිකරනු සඳහා -
ධර්මරාජන් වූ අනුත්තර වූ සම්බුද්ධයන් වහන්සේ දැනගත්තේය. (සෙල බ්‍රාහ්මණය) ධර්මයෙන් චක්‍රය පවත්වමි. ගෞතමයන් වහන්ස, මෙසේ කියන්න.
පින්වතුන්ගේ ශ්‍රාවක වූ ශාස්තෲන් වහන්සේගේ ආත්මයට අයත් සේනාපති කවරෙක්ද? ඔබ විසින් පවත්වන ලද මේ ධර්මචක්‍රය කවරක් නම් මෙය පවත්වාගෙන යයිද?
මේ ගාථා දෙක ප්‍රකාශ කළහ.
එහි **කොනුසෙනාපති** යනු ධර්මරාජ වූ ඔබගේ ධර්මයෙන් පවත්වන ලද ඒ චක්‍රය නැවත පවත්වන්නා වූ සේනාපතියා කවරෙක්ද? කියා විචාරයි.
ඒ අවස්ථාවේ භාග්‍යවතුන් වහන්සේගේ දකුණුපස ආයුෂ්මත් **සැරියුත් මහතෙරුන් වහන්සේ** රන්පිඩක් මෙන් ශ්‍රියාවෙන් බබලන්නේය. භාග්‍යවතුන් වහන්සේ උන්වහන්සේව දක්වමින් ‘භාග්‍යවතුන් වහන්සේ සෙලය! මා විසින් පවත්වන ලද උතුම් ධර්මචක්‍රය තථාගතයන් වහන්සේගේ අනුජාත සැරියුත් තෙරුන් වහන්සේ පවත්වයි.
එහි **අනුජාතො තථාගතං** යනු තථාගතයන් වහන්සේ හේතුවෙන් ආර්ය ජාතියෙහි උපන් යන අර්ථයි.
මෙසේ ඔබගේ සේනාපතියා කවරෙක්ද යනුවෙන් සෙල විසින් අසන ලද ප්‍රශ්නය විසඳා සෙල තෙම කීය. සම්බුද්ධයන් වහන්සේ දැනගත් සේක. එහිදී ඔහු සැක රහිත කරනු කැමැත්තේ - මේ මාගේ ප්‍රතිඥා මාත්‍රයක් පමණක් නොවේ. තවද මේ කාරණයෙන් මම බුදුවෙමි’යි දක්වන්නට,
අවබෝධ කළයුතු දෙය අවබෝධ කළෙමි. වැඩිය යුතු දෙය වඩන ලදී. ප්‍රහීණ කළයුතු දේ ප්‍රහීණ කළෙමි. බ්‍රාහ්මණය! ඒ නිසා මම බුදුවෙමි.
යන ගාථා වදාළහ.
එහි **අභිඤ්ඤෙය්‍යං** යනු චතුරාර්ය සත්‍යයන්ය. සත්‍යයන් සතරත් ආර්ය සත්‍යයනුත් යන මේ සාමාන්‍ය ලෙස ගැනීමෙන් අභිඤ්ඤෙය්‍ය (අවබෝධ කළයුතු) නම් වේ. එහි ආර්ය සත්‍යයන්හි යමක් **භාවෙතබ්බං** වැඩිය යුතුද ඒ මාර්ග සත්‍යයයි. යම් ඒ **පහාතබ්බං** ප්‍රහාණය කළයුතු ද ඒ සමුදය සත්‍යයයි. ඒ දෙකම ගැනීමෙන් එහි ප්‍රතිඵල වූ නිරෝධ සත්‍යය හා දුක්ඛ සත්‍යය ද එයටම අන්තර්ගත වේ. හේතුව ගැනීමෙන්ම ඵලසිද්ධිය වෙයි. ඒ නිසා එය අවබෝධ කළයුතුයි. අවබෝධ කළේය. දැනගත යුතුයි. දැනගත්තේයි යන්නද කියන ලදමැයි. **අභිඤ්ඤෙය්‍යං අභිඤ්ඤාතං** දැනගත යුතු, දැනගත් යන මෙයින්ම සියළුම ඤෙය්‍ය මණ්ඩලයාගේ අවබෝධ කරගත් බුද්ධභාවය උද්දෙස වශයෙන් ප්‍රකාශ කොට එහි එක් කොටසක් නිර්දේශ වශයෙන් දක්වන්නේ **භාවෙතබ්බඤ්ච භාවිතං** ආදිය කීහ. එසේ නැත්නම් **භාවෙතබ්බඤ්ච භාවිතං පහාතබ්බං පහීනං** (වැඩිය යුතු දෙය වඩන ලද/හළයුතු දෙය ප්‍රහීණ කළ) මෙයින් තමන්ගේ ඤාණ හා ප්‍රහාණ වර්ණනා කිරීම් ස්වභාවයෙන් එය මුල්කරගෙන සියළුම බුදුගුණ පසසන ලදීයැයි කීහ. **තස්මා සම්බුද්ධොස්මි බ්‍රාහ්මණ** යනු අවබෝධ කළයුතු, අවබෝධ කළ යන දෙකට ගැනීමෙන් සර්වප්‍රකාරයෙන්ම ත්‍රිවිද්‍යා විමුක්තීන් අදහස් කළ බැවින් චතුරාර්ය සත්‍යය සමග හේතු සම්පත්තිය දක්වන්නේ අවබෝධ කළයුතු සියල්ල අවබෝධ කරගෙන බුදු වූයෙමි, යන න්‍යායයෙන් තමන්ගේ බුදු බව ප්‍රකාශ කරයි.
මෙසේ විස්තර කිරීමකින් තොරව තමන්ව මතුකර පෙන්වා තමා කෙරෙහි ඇති සැකය නැතිකිරීමේලා බමුණාව උනන්දු කරවන්නේ,
මේ ගාථා තුන කීය. එහි **විනයස්සු** යනු නැතිකර දමන්න. සිඳ දමන්න. **කංඛං** සැකය. **අධිමුඤ්චස්සු** යනු භාග්‍යවතුන් වහන්සේ අධිමොක්‍ෂය ලැබූ බව විශ්වාස කරන්න. **දුල්ලභං දස්සනං හොති සම්බුද්ධානං** යනු යම්හෙයකින් කල්ප අසංඛ්‍යයක්ව ලෝකයේ බුදුවරයෙක් නැත. **සල්ලකත්තො** යනු රාගාදිය උදුරාදමන ශල්‍ය වෛද්‍යවරයෙකි. **බ්‍රහ්මභූතො** ශ්‍රේෂ්ඨ වූ **අතිතුලො** සමානත්වය ඉක්මවා ගිය, උපමා කළ නොහැකි යන අර්ථයි. **මාරසෙනප්පමද්දනො** යනු කාමයෝ තාගේ ප්‍රථම සේනාවය යනාදි ලෙස ආවා වූ මාරසේනාව පරාජය කරන, **සබ්බාමිත්තෙ** යනු ස්කන්ධ, ක්ලේශ, අභිසංඛාර, මාරයා, දේවපුත්‍ර මාරයා සංඛ්‍යාත වූ සියළු සතුරන්, **වසෙ කත්‍වා** යනු තමන්ගේ යටතට ගෙන **මොදාමි අකුතොභයො** යනු භයක් කොයින්ද? සමාධි සුවයෙන් හා නිබ්බාන ඵලයෙන් සතුටු වෙමි.
මෙසේ කී කල්හි **සෙලො** සෙල බ්‍රාහ්මණ තෙමේ එකෙණෙහිම භාග්‍යවතුන් වහන්සේ කෙරෙහි හටගත් පැහැදීම් ඇත්තේ පැවිදිවනු කැමැතිව ගාථා තුනක් ප්‍රකාශ කළේය.
මහා වනයේ නාදකරන සිංහරාජයකු මෙන් සියල්ල දත් කෙලෙසුන්ට ශල්‍ය වෛද්‍යවරයෙක් වූ මහාවීරයන් වහන්සේ දේශනා කරන දෙය පින්වතුනි, අසන්න.
මාරසේනාව පරදවන උතුම් වූ අසමාන වූ උන්වහන්සේව දැක කවරෙක් නම් නොපැහැදෙන්නේද, අඳුරෙන් අඳුරට යන නීච ජාතිකයා පවා පැහැදෙයි.
යමෙක් මට කැමතිද, ඔහු මා අනුව ඒවා. යමෙක් අකමැතිද ඔහු යේවා. උතුම් ප්‍රඥාවන්ත වූ උතුමා ලඟ මෙහි මම පැවිදි වෙමි.
යම්සේ මුහුකුරා ගිය උපනිශ්‍රය සම්පත්තියෙන් මෙහෙයවන ලද්දා වූ - එහි **කණාභිජාතිකො** යනු පහත් ජන්ම ඇති, අඳුරෙන් අඳුරට යන ස්වභාව ඇති. ඉක්බිති ඒ තරුණයෝ ද වාසනා සම්පත්තිය ඇති බැවින් එහිම පැවිද්ද අපේක්‍ෂාවෙන් සිට,
පින්වත් ඔබට මේ සම්මා සම්බුද්ධ ශාසනය රුචි වන්නේද, අපිද උතුම් ප්‍රඥාවන්ත වූ භාග්‍යවතුන් වහන්සේ ලඟ පැවිදිවන්නෙමු යන ගාථාව කීහ.
යම්සේ ඔහු සමගම කරන ලද ප්‍රාර්ථනා ඇති කුලපුත්‍රයෝ ඉක්බිති **සෙලො** සෙල තෙම ඒ තරුණයන් කෙරෙහි පැහැදි සිත් ඇත්තේ ඔවුන් දක්වමින් පැවිද්ද ද ඉල්වන්නේ
මේ තුන්සියයක් බ්‍රාහ්මණයෝ ඇඳිලි බැඳගෙන (වැඳගෙන) ඉල්ලා සිටිත්. භාග්‍යවතුන් වහන්ස! අපි ඔබවහන්සේ ලඟ බඹසර හැසිරෙන්නෙමු. (මේ ගාථාව කීහ)
ඉක්බිති භාග්‍යවතුන් වහන්සේ, යම්හෙයකින් **සෙලො **සෙල තෙමේ පහත කියන ක්‍රමයට **පදුමුත්තර **බුදුන්ගේ කාලයෙහි ඒ තුන්සියයක් තරුණයන්ගේ නායකයා වී වඩන ලද කුසල්මුල් ඇත්තේ දැන් අවසන් ආත්මභාවයෙහි ද ඔවුන්ගේම ගුරුවරයා වී උපන්, ඔහුගේද ඔවුන්ගේද නුවණ මෝරා ගොස්ය. එහිභික්‍ෂුභාවයට වාසනාව ඇත. ඒ නිසා සියල්ලන්ට එහි භික්‍ෂුභාවයෙන් පැවිදි කරන්නේ,
යන ගාථාව කීය. එහි **සන්‍දිට්ඨිකං** යනු ප්‍රත්‍යක්‍ෂ වශයෙන්, **අකාලිකං** යනු මාර්ගයට අනතුරුව ඵලය ලබාගැනීමෙන් කල්නොගොස් ලබාගත යුතු ඵලය. **යත්‍ථ** යනු යමක් නිමිතිකොට **පබ්බජ්ජා අමොඝා** පැවිද්ද හිස් නැත. **යත්‍ථ** යනු යම්කිසි සාසනයක. **අප්පමත්තස්ස** සිහිතොර බැවින් මිදුණු, ත්‍රිශික්‍ෂාවෙහි **සික්‍ඛතො** නික්මෙන්නහුට,
මෙසේද කියා මහණෙනි, මෙහි එව් යැයි භාග්‍යවතුන් වහන්සේ වදාළහ. එකෙණෙහිම ඒ සියලුදෙන ඍද්ධිමය පාසිවුරු දරා හැටවයස් පිරුණු තෙරවරුන් මෙන් බුදුන් වැඳ පිරිවරා සිටියහ. හෙතෙම මෙසේ පැවිදිව විදර්ශනාව සඳහා කටයුතු කරන්නේ සත්වෙනි දවසෙහි පිරිවර සහිතව රහත්බවට පත්විය. ඒ නිසා අපදානයෙහි මෙසේ කියන ලදී.
මම හංසවතී නගරයෙහි වීථි වාසියෙක් වීමි. මගේ නෑයන් කැඳවා මේ වචන කීවෙමි.
පින්කෙතක් වූ උතුම් වූ බුදුරජාණන් වහන්සේ ලොව පහළවිය. උන්වහන්සේ සියළු ලෝකයාගේ පූජාවන් පිළිගන්නේ විය.
ක්‍ෂත්‍රියයෝද නිගම්වැසියෝද මහාසාල කුලවන්තයෝද බ්‍රාහ්මණයෝද ප්‍රසන්න සිත් ඇත්තාහු මනා සිත් ඇත්තාහු එක්තැන් වූහ.
ඇත්, අස්, රිය, පාබල යන හමුදාවල නිරතවූවෝ ප්‍රසන්න මනා සිත් ඇත්තාහු එක්තැන් වූහ.
සම්භාවනීය පුද්ගලයෝද රාජපුත්‍රයෝද වෛශ්‍යයෝද බ්‍රාහ්මණයෝද ප්‍රසන්න සිත් ඇත්තාහු මනා සිත් ඇත්තාහු එක්වූහ.
ආදාහන කරන්නෝ පණික්කියෝද නාවන්නෝද මාලාකාරයෝද පසන් සිත් ඇත්තාහු එක්වූහ.
රජකයෝද රෙදි වියන්නෝද සම්වැඩ කරන්නෝද කරණවෑමියෝද යහපත් ප්‍රසන්න සිත් ඇත්තාහු එක්තැන් වූහ.
වඩුවෝද කුඹල්ලුද සම්වැඩකරුවෝද හීවඩුවෝද ප්‍රසන්න මනා සිත් ඇත්තාහුද රැස්වූහ.
එසේම කම්මල්කරුවෝද රන්වැඩකරුවෝද ටින්වැඩ කරුවෝද ප්‍රසන්න මනා සිත් ඇත්තාහු එක්වූහ.
කුලීකාරයෝද වහල්ලුද එසේම බොහෝ දාසයෝද තමන්ගේ ශක්ති පමණින් එක්වූහ.
ජලය ගෙනෙන්නෝද දර ගෙනෙන්නෝද ගොවියෝද තණ ගෙනෙන්නෝද තමන්ගේ ශක්ති පමණින් ඒකරාශී වූහ.
මල් ගෙනියන්නෝද, මාලාදාමයන් ගෙනියන්නෝද කොළ ගෙනෙන්නෝද ඵල ගෙනයන්නෝද තමන්ට හැකි පමණින් සහාය දුන්හ.
ගණිකාවෝද, දිය ගෙනෙන වහල් කාන්තාවෝද ආහාර පිසන්නියෝද මාළු අල්ලන්නෝද තමන්ගේ ශක්ති ප්‍රමාණයෙන් සහාය දුන්හ.
එන්න අපි සියල්ලෝම එකට එක්වී කණ්ඩායමක් වෙමු. අනුත්තර වූ පින්කෙතෙහි උදව්කාරයෝ වෙමු.
ඔවුහු මට යහපති. හොඳයයි කියා එකෙණෙහි රැස් වූහ. මනාකොට සකස්කළ උපස්ථාන ශාලාවක් භික්‍ෂූන්ට සූදානම් කර දුන්හ.
ඔව්හු ඒ ශාලාව නිමකර මනා සතුටට පත් සිත් ඇත්තෝ සියල්ලෝම බුදුන් සමීපයට ගියාහ.
බුදුන් වෙත පැමිණ ලෝකනාථ වූ නරශ්‍රේෂ්ඨ වූ බුදුන්ගේ පා වැඳ මේ වචන ප්‍රකාශ කළහ.
මුනිවරයන් වහන්ස! මේ තුන්සීයක් වීර තරුණයෝ එක්සත් වී උපස්ථාන ශාලාවක් පිළියෙල කළහ. ඔබවහන්සේට එය පිළිගන්වන්නෙමු.
බුදුන්වහන්සේ භික්‍ෂු සංඝයා ඉදිරියෙහි පිළිගෙන තුන්සියයක් (තරුණයන්) ඉදිරියෙහි මේ ගාථා වදාළහ.
තුන්සියයක්ද ප්‍රධානියාද එකට එකතුවී සම්පත් යොදවා මේ ශාලාව කළහ. එහි විපාක සියල්ලෝම අනුභව කරත්වා!
භවයන් අසූවකට පසුව අන්තිම ආත්මභාවය පැමිණි කල්හි ශාන්ත වූ අජර වූ අමෘත වූ නිර්වාණය ලබන්නහුය.
අනුත්තර වූ සර්වඥයන් වහන්සේ මෙසේ විවරණ දුන් සේක. බුදුන්ගේ වචනය අසා සතුට ප්‍රකාශ කළෙමි.
මම කල්ප තුන්දහසක් දෙව්ලොව සැප වින්දෙමි. දෙවියන්ට අධිපතිව පන්සියයක් දේව රාජ්‍යයන්හි රජ කළෙමි.
මම දහස් වාරයක් සක්විති රජ වූයෙමි. දේවරාජ්‍යය කරන මට මහා දෙවිවරු නමස්කාර කළහ.
මේ ලෝකයේ මනුෂ්‍ය රාජ්‍යයෙහි සිටින පිරිස නෑයෝය. අවසන් ආත්මභාවයේදී **වාසිට්ඨ** නම් බ්‍රාහ්මණයා වෙමි.
අසූ කෝටියක් ධනය ඇති ඔහුට මම පුත්‍රයා වීමි. අංග හයක පරතෙරට ගිය මට සේල යන නම ලැබිණ.
ශිෂ්‍යයන් පෙරටු කොටගෙන ජටාබරින් බර වූ **කේනිය** නම් තවුසා වෙත ඇවිදගෙන ගියෙමි.
පිළියෙළ කරන ලද පුදපූජාවන් දැක මේ වචන කීවෙමි. ආවාහයක් ද විවාහයක්ද නැත්නම් රජෙකුට ආරාධනා කර තිබේද?
මම දේවසම්මත වූ බමුණන් කෙරෙහි පුදනු කැමැත්තෙමි. රජ කෙනෙකුට ආරාධනා නොකරමි. එයට පූජාවක් නැත.
මට ආවාහයක් හෝ විවාහයක් නැත. දෙවියන් සහිත ලෝකයෙහි ශාක්‍යයන්ගේ සතුට වඩන ශ්‍රේෂ්ඨ වූ සියළු සත්ත්වයන්ට සැපගෙන දෙන්නා වූ සියළු ලෝකයාට හිත පිණිස පවත්නා උත්තමයකුට හෙට දානය සඳහා ආරාධනා කළෙමි. මේ පිළියෙළ කිරීම උන්වහන්සේ සඳහාය.

අප්‍රමාණ වූ අනුපමේය වූ උන්වහන්සේ තිඹිරි ඵලයක් වැනි වර්ණ ඇත්තේය. රූපයෙන් අසමාන වූ බුදුන් වහන්සේව හෙට සඳහා ආරාධනා කළෙමි.
කම්මල්කරුවාගේ උදුන වැනි ප්‍රභාමත් කිහිරි අඟුරු සමාන විදුලියක් වැනි ඒ බුද්ධවීරයන් වහන්සේ හෙට සඳහා ආරාධනා කළෙමි.
පර්වත කෙළවර ආලෝක ධාරාවක් වැනි පසළොස්වක චන්ද්‍රයා වැනි ගින්නට සමාන වර්ණයෙන් යුක්ත ඒ බුදුන්වහන්සේට හෙට දානය සඳහා ආරාධනා කළෙමි.
තැති ගැන්මක් නැති බිය පහවූ භවය අවසන් කරන්නා වූ සිංහයෙක් වැනි මහාවීර වූ ඒ මුනිවරයන් වහන්සේව (හෙට සඳහා) ආරාධනා කළෙමි.
බුද්ධ ධර්මයෙහි දක්ෂ වූ අනුන් විසින් පැරදවිය නොහැකි හස්තියකු වැනි ඒ මහාවීරයන් වහන්සේට ආරාධනා කළෙමි.
අසදිස වූ බුද්ධනාග වූ මනා පැවතුහි දක්ෂ වූ උසභ රාජයකු හා සමාන වූ මහාවීර වූ බුදුන්වහන්සේට ආරාධනා කළෙමි.
අප්‍රමාණ වූ වර්ණවත් අසීමිත යසස් ඇති සියළු ලක්‍ෂණයන්ගෙන් විසිතුරු වූ ශක්‍රයකු වැනි වූ මහාවීරයන් වහන්සේට ආරාධනා කළෙමි.
තමා කෙරෙහි පැහැදුනා වූ පිරිස් ඇති ප්‍රතාපවත් තේජවන්ත ලඟාවිය නොහැකි බ්‍රහ්මයාට සමාන වූ මහාවීරයන්ට ආරාධනා කළෙමි.
ලඟා කරගත් ධර්මය ඇති දසබලධාරී බලයෙන් පරතෙරට ගියේ මහපොළොව වැනි මහාවීරයන් වහන්සේට ආරාධනා කළෙමි.
සීල නමැති රළ ඇති ධර්මවිඥාන දෙකින් කැළඹුණා වූ මහා සමුද්‍රය වැනි මහාවීර වූ බුදුන්වහන්සේට ආරාධනා කළෙමි.
ලඟාවිය නොහැකි ඉක්මවිය නොහැකි චංචල නොවූ අනන්ත වූ ඥාන ඇති අසමසම වූ සමාන කළ නොහැකි අග්‍රස්ථානයට ගිය අහස වැනි වූ මහාවීර වූ ඒ බුදුන්වහන්සේට ආරාධනා කළෙමි.

බියෙන් තැති ගත්තවුන්ට පිහිටක් වූ සරණගිය අයට ආධාරකයක් වූ සනසන්නා වූ මහාවීර වූ බුදුන්ට ආරාධනා කළෙමි.
බුද්ධිමතුන්ට ආශ්‍රය සමානයක් වූ සැප සොයන්නවුන්ට පින්කෙතක් වූ සාගරයක් බඳු ඒ මහාවීරයන් වහන්සේ ආරාධනා කළෙමි.
සැනසිල්ල ලබාදෙන සතුට ඇතිකරන සාමඤ්ඤඵලයන් දෙන්නා වූ මේඝයක් වැනි මහාවීර වූ බුදුන් වහන්සේට ආරාධනා කළෙමි.
ලොවට ඇසක් වැනි වූ මහා තේජස් ඇති සියළු අඳුර දුරලන්නා වූ සූර්යයා වැනි වූ බුදුන්ට ආරාධනා කළෙමි.
විමුක්ති අරමුණුවල සභාවදස්සනය ඇති මුනීන්ද්‍රයන් වහන්සේ චන්ද්‍රයා බඳුය. ඒ මහාවීරයන් වහන්සේට ආරාධනා කළෙමි.
[missing trans]
යමකුගේ නුවණ ප්‍රමාණ කළ නොහැකිද, යමකුගේ සීලය උපමාකළ නොහැකිද යමකුගේ විමුක්තිය අසදෘසද ඒ බුදුන්ට ආරාධනා කළෙමි.
යමකුගේ ධෛර්යය අසදෘසද ශක්තිය අචින්ත්‍යද යමකුගේ පරාක්‍රමය ජ්‍යෙෂ්ඨද ඒ බුදුන්ට ආරාධනා කළෙමි.
රාග, දෝස, මෝහ යන සියළු විස සම්පුර්ණයෙන් නසන ලදී. ඖෂධයක් බඳු මහාවීරයන්ට ආරාධනා කළෙමි.
කෙලෙස් නමැති රෝගයන්ද බොහෝ දුක් ගෙනදෙන්නා වූ සියළු රෝග නැතිකරන්නා වූ වෛද්‍යවරයකු හා සමානවුන්ට ආරාධනා කළෙමි.
පින්වතුනි! බුදුන් යමෙක් කියයිද, මේ ශබ්දයද ඉතා දුර්ලභයි. බුදුන්ය. බුදුන්ය යන්න අසා මට ප්‍රීතියක් ඇතිවිය.
ඇතුළතට නොගන්නා වූ මාගේ ප්‍රීතිය බැහැර කළෙමි. ඒ මම ප්‍රීතිමත් සිත් ඇතිව ශාන්තව මේ වචන කීවෙමි.
ලෝකයට ප්‍රධාන වූ නරාසභ වූ ඒ භාග්‍යවතුන් වහන්සේ කොහිද? ශ්‍රමණඵල ලබාදෙන්නා වූ උන්වහන්සේට එහි ගොස් නමස්කාර කරමි.
වේදය වන්නා වූ ඇඳිලි බැඳ ගත්තා වූ ඔහු දකුණු අතින් අල්ලාගෙන සෝක නමැති ඊය උදුරා දමන ධර්මරාජයන් වහන්සේ ගැන මට කීවේය.
මහාමේඝයක් මෙන් පැතිර පවත්නා අඳුන් හා සමාන නීල වර්ණයෙන් යුත් සාගරය මෙන් පෙනෙන මේ වනය බලව්.
අප්‍රමාණ ජනයාව දමනය කරන්නා වූ බුද්ධ වූ ඒ මුනිවරයන් වහන්සේ මෙහි වැඩවසයි. හික්මවිය යුත්තන් හික්මවමින් බෝධිපාක්‍ෂිකයන්ට ධර්මය අවබෝධ කරවයි.
පිපාසිතයා ජලයක් මෙන් සාගින්න ඇත්තහු ආහාරය මෙන් වසුපැටියාට ආදරය කරන එළදෙන මෙන් මම මුනිවරයන් වහන්සේව සෙව්වෙමි.
[missing trans]
තනිව හැසිරෙන සිංහයෙක් මෙන් භාග්‍යවතුන් වහන්සේ වෙත ලඟාවීම අපහසුය. මාණවකයෙනි, පියවරින් පියවර තබමින් ලඟාවන්න.
ආසිර්විෂ ඝෝර වූ සර්පයා මෘගරාජ වූ කේසර සිංහයා, දළ ඇති මත්ත හස්තියා මෙන්ම බුදුන් වෙතට ලඟාවීම අපහසුය.
උගුර පෑදීම පවා නතරකර අවධානයෙන් යුතු මාණවකයෝ පාතබමින් බුදුන් සමීපයට ලඟ වූහ.
හුදෙකලාව ගරුකරන අල්ප ශබ්ද ඇතිව ලඟාවීමට අපහසු බුදුවරු දෙවියන් සහිත ලෝකයේ ගරු කටයුත්තෝය.
යම්විටක මම ප්‍රශ්නයක් අසම්ද සතුටු වෙම්ද එකල්හි අල්ප ශබ්ද ඇතිව කථාබහ නොකර සිටිව්.
උන්වහන්සේ නිර්වාණයට පැමිණීම සඳහා ක්‍ෂේම වූ යම් ධර්මයක් දේශනා කරයිද, එම අර්ථයම අසව්. සද්ධරමයට සවන්දීම සැපයකි.
මම බුදුන් වෙත පැමිණ මුනිවරයන් වහන්සේ සමග සතුටු වූයෙමි. කථාබහ කොට ලක්‍ෂණයන් සළකා බැලුවෙමි.
ලක්‍ෂණයන්හි සැක කරමි. ලක්‍ෂණ තිහක් දකිමි. මුනිවරයන් වහන්සේ කොසොහිත වත්‍ථගුය්හ බව සෘද්ධියෙන් දැක්වීය.
දිව නවා කණ, නාසය ස්පර්ශ කරයි. ජිනවරයන් වහන්සේ මුළු නලල් තළයම වසාගනියි.
මම උන්වහන්සේගේ පිරිපුන් ලක්‍ෂණයන් දැක බුදුවරයෙක්යැයි නිගමනය කර ශිෂ්‍යයන් සමග පැවිදිවිමි.
තුන්සියයක් සමග අනගාරික පැවිද්ද ලැබුවෙමි. අපි සියල්ලෝම මාස භාගයක් ගතවන්ට පළමු නිවනට පැමිණියෙමු.
අනුත්තර වූ පින්කෙත වෙනුවෙන් එකමුතුව වැඩකර එකට සසර හැසිර එකට පැවත ආවෙමු.
වහල සෑදීමට බාල්ක දී මම එකමුතුව වාසය කළෙමි. කළා වූ යහපත් කටයුත්තෙන් කාරණා අටක් ලබමි.
සෑම දිසාවකට පිදුම් ලබමි. මාගේ භෝගයෝ ද අප්‍රමාණය. සියළු දෙනාට පිහිට වෙමි. මට බයක් නැත.
මට රෝගයක් නැත. දීර්ඝායුෂද ලැබුවෙමි. මහා ඡවි වර්ණයක් ඇත්තේය. ආවාසයෙහිම සිටියෙමි.
බාල්ක අටක් දී සමගියෙන් වසමි. ඒ කළා වූ යහපත් කර්මයෙන් කාරණා අටක් ලබමි. පටිසම්භිදා සහිත රහත් බව මාගේ අමතර අටයි.
මහාමුනිතුමනි! සියලුම චර්යාවන්හි හැසිරුණෙම් කළ අවසන් කෘත්‍ය ඇත්තේ ආශ්‍රව රහිත වූ ‘අට්ඨගොපානසී’ නම් වූ ඔබවහන්සේගේ පුත්‍රයා වෙමි.
කණු පහක් දී එකමුතුව වාසය කළෙමි. ඒ කළා වූ හොඳ කර්මයෙන් හේතු පහක් ලබමි.
මම නොසෙල්වෙමි. මෛත්‍රිය සඳහා අනූන වූ ලක්‍ෂණ ඇත්තෙමි. හොඳ වචන ඇත්තේ වෙමි. අනුන්ගේ ගුණ නොනසමි.
මගේ සිත භ්‍රාන්ත වූයේ නැත. කිසිවකුගේත් සිත් භේද නොකරමි. කළා වූ ඒ යහපත් කර්මය නිසා සසුනෙහි නිර්මල කෙනෙක් වෙමි.
මහාවීරයන් වහන්ස, ගරු සහිත වූ කරන ලද කිස ඇති ආශ්‍රව නැසූ මම ඔබවහන්සේගේ ශ්‍රාවකයෙක් වෙමි. ඒ භික්‍ෂුව බුදුන් වඳියි.
මම ශාලාවෙහි මනාව සකස්කළ අසුනක් සූදානම් කළෙමි. ඒ පුණ්‍යකර්මයෙන් හේතු පහක් ලබමි.
මම උසස් කුලයක ඉපිද මහා භවභෝග සම්පත් ඇත්තෙක් වෙමි. සියළු සැපසම්පත් ඇත්තෙක් වෙමි. මට මසුරු බව නැත.
ගමනක් යාමට සිතූ විට මට ආසනයක් එළඹ සිටී. ඒ පල්ලංකයෙන් මගේ ගමන යමි.
ඒ සෝපානදානයෙන් සියළු අඳුර දුරුකළෙමි. අභිඤ්ඤා බලවලින් යුක්ත තෙරුන්වහන්සේ ඒ මුනිවරයන් වහන්සේට වඳියි.
තමන්ගේත් අනුන්ගේත් සියළු කටයුතු ඉටුකළෙමි. ඒ කළා වූ යහපත් කර්මයෙන් අභයපුරයට (නිවනට) පැමිණියෙමි.
මම මනාව නිමකළ ශාලාවේදී පරිභෝග වස්තූන් දන් දුන්නෙමි. ඒ කළා වූ යහපත් කර්මය නිසා සිටු බවට පත්වූයෙමි.
ලෝකයෙහි යම් දමනය කරන්නහු වෙත්ද ඔවුහු ඇතුන්, අශ්වයන් දමනය කරත්. ඔව්හු නොයෙක් දරුණු දේ කරමින් දමනය කරත්.
මහාවීරයන් වහන්ස! ඔබවහන්සේ පුරුෂයන්, කාන්තාවන් එසේම දමනය නොකරන සේක. දඬුවැටකින්, ආයුධයකින් තොරව උතුම් ලෙස දමනය කරන සේක.
දේශනාවේ චතුර වූ මුනිවරයන් වහන්සේ එක් ප්‍රශ්නයක් දේශනා කරමින්ම තුන්සියයක් (සසරින්) මුදවූ සේක.
අපි රියදුරා විසින් දමනය කරන ලද්දෙමු. ආසවවලින් මනාව මිදුනෝ වෙමු. සියළු අභිඤ්ඤාවන් ලබා බලවත් වී උපධීන් ක්‍ෂයකොට නිවුනෝ වෙමු.
මෙයින් ශතසහශ්‍රයක් කල්පවලට කලින් යම් දානයක් දුන්නෙම්ද, ඒ ශාලා දානයේ බලයෙන් සියළු බිය දුරුවිය.
බුදුන් සමීපයට පැමිණීම යහපතක් විය. බුද්ධ අනුශාසනය මා විසින් කරන ලදී. ත්‍රිවිද්‍යාවන් ලබාගත්තෙමි. සියළු කෙලෙස් නැසුවෙමි. බුද්ධ අවවාදය කරන ලදී.
රහත් බවට පත්ව බුදුන් වෙත පැමිණ අනිකක් පැහැදිලි කරන්නේ,
යන ගාථාව ප්‍රකාශ කළහ.
එහි අර්ථය, ඇස් පසක් ඇති බැවින් ‘චක්‍ඛුමා’ නම් වූ භාග්‍යවතුන් වහන්ස! යම්හෙයකින් අපි මෙයින් දවස් අටකට පෙර ඔබවහන්සේ සරණ ගියෝ වෙමු ද ඒ හේතුවෙන් රාත්‍රී සතකින් ඔබවහන්සේගේ සසුනෙහි දමනය වූවෝ වෙමු. පුදුමයි! ඔබවහන්සේ කෙරෙහි සරණ යාමේ ආනුභාවය! ඊට පසුව -
(ඔබවහන්සේ බුදුවන සේක. ශාස්තෲ වන සේක. මාර පරාජය කළ මුනිවරයන් වහන්සේය. ආසයන් සිඳ දමා එතරවී මාගේ ප්‍රජාව එතර කරවීය.)
සියළු උපධීන් ඉක්මගොස් සියළු ආශ්‍රවයන් කඩාදමන ලදී. සිංහයෙක් මෙන් උපාදානයන්ගෙන් තොරව භයභේරව ප්‍රහීණ කළ සේක.
මේ ගාථා දෙකින් ස්තුතිකොට අවසන් ගාථාවෙන් බුදුන් වඳින්නට අවසර ඉල්ලයි.
මහාවීරයන් වහන්ස, මේ තුන්සියයක් භික්‍ෂූන් වහන්සේලා ඇඟිලි බැඳගෙන සිටිත්. පා දිගු කරන්න. නාගයෝ බුදුන්වහන්සේට වඳිත්වා!
එම ගාථාවේ **ත්‍වංබුද්ධො** යනු නුඹ වහන්සේ මේ ලෝකයෙහි සර්වඥ වූ සේක. බුදුවන සේක. දිට්ඨධම්මික ආදී ලෙස සත්ත්ව ලෝකයාට අනුශාසනා කරන බැවිනි. **ත්‍වමෙව සත්‍ථා** සියළු මාරයන් යටත්කළ බැවින් **මාරාභිභූ **නම් වේ. මුනි බැවින් **මුනි අනුසයෙ ජෙත්‍වා** යනු කාමරාගාදී අනුසයන් ආර්ය මාර්ග නමැති ආයුධයෙන් සිඳදමා **තිණ්ණො** යනු තමා සසර නමැති මහෝඝයෙන් එතරවීය. දේශනා හස්තයෙන් **ඉමං පජං **සත්ත්ව වර්ගයාව **තාරෙසි උපධි** ස්කන්‍ධ ආදී සියළු උපධීන් **අනුපාදානො** යනු සර්වප්‍රකාරයෙන්ම කාම උපාදාන ආදිය ප්‍රහීණ කළ; මෙසේ කියා තෙරුන්වහන්සේ පිරිවර සහිතව බුදුන් වඳියි.
**‘යාතං මෙ හත්‍ථිගීවාය’** ආදිය ආයුෂ්මත් භද්දිය තෙරුන්ගේ ගාථාවන්ය. මොහුද පෙර බුදුවරුන් ලඟ පතන ලද ප්‍රාර්ථනා ඇත්තේ **පදුමුත්තරස්ස** පදුමුත්තර බුදුන් කාලයෙහි මහා සැපසම්පත් ඇති ගෙදරක ඉපිද උගත්බවට පත්වූයේ එක්දිනක් බුදුන් ලග බණ අසන්නේ භාග්‍යවතුන් වහන්සේ එක් භික්‍ෂුවක් උසස්කුල ඇත්තවුන් අතර අගතැන්හි තබනු දැක තමා ද ඒ තනතුර ප්‍රාර්ථනාකොට දවස් හතක් බුදුන් ප්‍රමුඛ භික්‍ෂු සංඝයාට මහදන් දී ප්‍රාර්ථනා කළේය. ශාස්තෲන් වහන්සේද මොහුගේ පැතුම පසුකලක ඉටුවන බව දැක විවරණ දුන් සේක. ඔහුද ඒ විවරණය අසා උසස් කුලයක් ලැබීමට හේතුවන කර්මයන් විචරා බණ ඇසීමට ධර්ම මණ්ඩපයක්ද කරවා ආසන දානය දී විජිනිපත් දී ධර්මදේශකයන් වහන්සේලාට සත්කාර කිරිම, උපෝසථාගාර සූදානම් කරදීම ආදී බොහෝ පින්කම් දිවි ඇතිතෙක් කොට එයින් චුතව දෙවිමිනිසුන් අතර හැසිරෙන්නේ **කස්සපස්ස** කාශ්‍යප බුදුන්ගේ කාලයට පසුව අපේ බුදුරජාණන් වහන්සේගේ පහළවීමට පෙරාතුව **බාරණසියං** බරණැස් නුවර කෙළෙඹි ගෙදරක උපන්නේ, බොහෝ පසේ බුදුවරයන් වහන්සේලා පිඬු පිණිස වැඩ එකම තැනකට වී දානය බෙදාගන්නවා දැක ඒ ස්ථානයෙහි ගල්, ලෑලි ආදිය අතුරා පාදෙවීම් ආදිය කොට මුළු ජීවිත කාලයම උපස්ථාන කරයි.
ඔහු එක් බුද්ධාන්තරයක් දෙවි මිනිසුන් අතර ඉපිද මේ බුදුන්ගේ කාලයෙහි **කපිල වත්‍ථු නගරෙ** කපිලවස්තු පුරයෙහි ශාක්‍ය රාජකුලයෙහි උපන්නේය. **භද්දියො** යැයි ඔහුට නම් ලැබිණ. ඔහු වැඩිවියට පත්වූයේ **අනුරුද්ධාදීහි** අනුරුද්ධ ආදී වූ ක්‍ෂත්‍රියයන් පස්දෙනෙක් සමග, භාග්‍යවතුන් වහන්සේ **අනුපියම්බවනෙ** අනුපිය අඹ වනයෙහි වැඩවසන කල්හි බුදුන් සමීපයෙහි පැවිදිව රහත්බවට පත්විය. භාග්‍යවතුන් වහන්සේ පසු කලෙක දෙව්රජ වෙහෙර මහා සංඝයා මැද වැඩසිටිමින් උසස් කුලවන්ත භික්‍ෂූන් අතර ඔහුව අගතැන්හි තැබීය. ඔහු මාර්ගඵල සුවයෙනුත් නිවන් සුවයෙනුත් කල්ගෙවා අරණ්‍යයට ගියේ හෝ රුක්‍ඛමූලයකට ගියේ හෝ ශුන්‍යාගාරයකට ගියේ හෝ ‘අනේ සැපයි. අනේ සැපයි’ කියමින් නිතර උදන් ඇනීය. ඒ අසා භික්‍ෂූන් වහන්සේලා බුදුරජාණන් වහන්සේට සැලකළහ. ආයුෂ්මත් **භද්දිය කාළිගොධාය භද්දිය කාළිගොධාවගේ** පුත්‍රයා නිතර නිතර අනේ සැපයි අනේ සැපයි කියයි. බඹසර හැසිරෙන්නේ කැමැත්තකින් නොවේ යැයි දැන්වූහ. ශාස්තෲන් වහන්සේ ඔහු කැඳවා භද්දිය! ඔබ නිතරම අනේ සැපය අනේ සැපයි යන්න කියන්නෙහිද? එය ඇත්තද? ස්වාමීනි! එසේය කියා පිළිතුරු දී ස්වාමීනි! පෙර රජකරන්නා වූ මට මනාලෙස ආරක්‍ෂාව යොදා තිබිණ. නමුත් බයෙන්, තැතිගැන්මෙන් සැකයෙන් ජීවත්වූයෙමි. දැන් වනාහි පැවිදි වූයේ බිය නැතිව. සිතේ චංචලබවක් නැතිව සැකයෙන් තොරව ජීවත්වෙමියි කියා (මේ ගාථාවන් ප්‍රකාශ කළේය.)
ඇතා පිට යන්නා වූ මම ඉතා සියුම් වස්ත්‍ර හැන්දෙමි. රසවත් මස් ව්‍යඤ්ජන සහිත ඇල්හාල් බත් අනුභව කළෙමි.
ඒ මම අද ඉතා හොඳින් ජීවත්වන්නේ පාත්‍රයට ලැබුණු දෙයින් සතුටු වීමෙහි නිරතවෙමි. කාලගෝධාභද්දියගේ පුතා උපාදානයන් රැස් නොකරන්නේ ධ්‍යාන වඩයි.
නිරන්තරයෙන් පංසුකූලිකව පාත්‍රයට ලැබුණු දෙයින් යැපෙන ගෝධා භද්දියගේ පුත්‍රයා උපාදානයන් රැස්නොකර ධ්‍යාන වඩයි.
නිරන්තරයෙන් පිණ්ඩපාතිකයි. තේචීවරිකයි. ගෙපිළිවෙලින් පිඬුසිඟා වඩින (සපදානචාරී) ය. ඒකාසනීයයි.



නිරන්තරයෙන් එක්පාත්‍රයකින් පමණක් වළඳමි. නිරන්තරයෙන් වෙලාවෙන් පසුව පිළිගන්වන ආහාර ප්‍රතික්‍ෂෙප කරමි.
(ඛළුපච්ඡාභත්තිකො) නිරන්තරයෙන් ආරඤ්ඤික වෙමි. නිරන්තරයෙන් රුක්‍ඛමූලික වෙමි.


නිරන්තරයෙන් එළිමහනෙහි වසමි. නිරන්තරයෙන් සුසානයෙහි වසමි. වැරහැලි මත සයමි. නේසජ්ජික වෙමි. (වාඩිවී සිටීමේ ඉරියව්ව සැමවිට)



නිරන්තර අල්පේච්ඡ වෙමි. සතුටු වෙමි. නිරන්තර විවේකයෙන් සිටිමි. නොගැටෙමි. පටන්ගන්නා ලද වීර්ය ඇත්තෙමි.




පලන් සියයක් හා රාජික සියයක් බර ස්වර්ණමය පාත්‍රය අත්හැර දමා මැටිපාත්‍රය ගත්තෙමි. මේ දෙවන අභිෂේකයයි.
උස් වූ පවුරු වළල්ලෙහි දැඩි අටලුවල කඩුගන්නා ලද අත් ඇතියවුන් විසින් ආරක්‍ෂා කරන ලදුව තැතිගැන්මෙන් යුතුව වාසය කළෙමි.
ඒ මම අද යහපත් වූයේ නැති නොගන්නේ පහවූ භයභේරව ඇත්තේ ගෝධාවගේ පුත්‍ර භද්දිය තෙම වනයට වැද ධ්‍යාන වඩයි.
සීලක්‍ඛන්‍ධයෙහි පිහිටා සතිය හා ප්‍රඥාව වඩන්නේ අනුපිළිවෙලින් සියළු සංයෝජනයක් නැති කළෙමි.
මේ ගාථාවලින් භාග්‍යවතුන් වහන්සේ ඉදිරිපිට සිංහනාද කළේය.
එහි **යාතං මෙ හත්‍ථි ගීවාය** යනු ස්වාමීනි, පෙර මා විසින් ඇතා පිට යන කල්හි ඇතාපිට හිඳ ගමන්කරන කල්හි වස්ත්‍ර පරිහරණය කරන්නේ **සුඛුමා** යනු සැප ස්පර්ශ ඇති කසී වස්ත්‍රාදිය පාවිච්චි කළෙමි. බත් අනුභව කරන්නහු විසින් වර්ෂ තුනක් පැරණි සුවඳ **සාලීනං ඔදනො** ඇල්වීයෙන් සකස් කළ බත් වටුවන්ගේ හා කපිඤ්ජල ආදි පිරිසිදු මස්වලින් පිළියෙල කළ **සුචිනමංසූපසෙවනො භුත්තො** යනු පිරිසිදු මස් ව්‍යඤ්ජනයෙන් යුක්ත කොට අනුභව කළේ. එසේ නමුත් ඒ සැපය මගේ සිත සතුටු කරන්නේ නොවීය. යම්සේ දැන් වනාහි මෙබඳු වූ විවේක සැපයක් යැයි දක්වමින් මෙසේ කීය. **සොජ්ජ භද්දො** (අද මම හොඳයි) ආදිය. මෙහිද හත්‍ථි (ඇත්) යයි ගැනීමෙන් අශ්වරථ යානාදියද වත්‍ථ (වස්ත්‍ර) ශබ්දය ගැනීමෙන් සියළු රාජ අලංකාරයන්ද, ඔදන (බත්) ශබ්දයේ ගැනීමෙන් සියළු භෝජන විශේෂයන් අදහස් කරන ලදැයි දතයුතුයි. **සොජ්ජ** යනු ඔහු අද මෙබඳු පැවිද්දක සිටියේ **භද්දො** යනු සීලාදි ගුණයෙන් යුක්ත බැවින් භද්‍ර නම් වූ **සාතතිකො** යනු ශ්‍රමණ ධර්ම දිට්ඨධම්ම සුව විහරණයෙහි සතතයෙන් යෙදුණු. **උඤ්ජා පත්තාගතෙ රතො** යනු පාත්‍රයට ලැබුණු දෙයින් සතුටුවීමෙහි ඇලුණු - පිණ්ඩපාතය යාමෙන් පාත්‍රයට වැටුණු දේ කෙරෙහි පමණක් යැපීම් ඇති, එයින්ම සතුටට පත් වූ යන අර්ථයි. **ඣායතී** යනු ඵලසමාපත්ති ධ්‍යානයෙන් ධ්‍යාන වඩයි. **පුත්තො ශොධාය** නම් **කාලිගොධාය** කාලිගොධා නම් ක්‍ෂත්‍රිය කතකගේ පුත්‍රයා **භද්දියො** එනම් නම් ඇති. තෙරුන්වහන්සේ තමාවම අනිකකු ලෙස කොට කියයි.
ගෘහපති චීවරය අත්හැර දමා **පංශුකූලිකො** පංශුකුලිකය. සංඝයාගේ දානය අත්හැර පිණ්ඩපාතික අංගය සමාදන් වීමෙන් **පිණ්ඩපාතිකො** පිණ්ඩපාතිකය. අතිරේක සිවුරු අතහැර තෙචීවරික අංගය සමාදන් වීමෙන් **තෙචීවරිකො** නම් වේ. ලොල්ව හැසිරීම අත්හැර සපදානචාරික අංගය සමාදන්ව **සපදානචාරී** සපදානචාරී නම් වේ. නොයෙක් ආසනවල සිට වැළඳීම අත්හැර ඒකාසනික අංගය සමාදන්ව **එකාසනිකො** එකාසනික නම් වේ. දෙවෙනි භාජනයත් පාවිච්චි කිරීම අත්හැර පත්තපිණ්ඩික අංගය සමාදන්ව **පත්තපිණ්ඩිතො** පත්තපිණ්ඩික නම් වේ. අතිරේක භෝජන ගැනීම අත්හැර ඛලුපච්ඡාභත්තික අංගය සමාදන් වීමෙන් **ඛලුපච්ඡාභත්තික **වේ. ගාමන්ත සේනාසනය අතහැර ආරඤ්ඤික අංගය සමාදන් වීමෙන් **ආරඤ්ඤිකො** ආරඤ්ඤික නම් වේ. ආවාසවල වාසය කිරීම අත්හැර රුක්‍ඛමූලික අංගය සමාදන් වීමෙන් **රුක්‍ඛමූලිකො** රුක්‍ඛමූලික නම් වේ. ආවරණය වූ වෘක්‍ෂමූලයන් අතහැර අබ්භොකාසික අංගය සමාදන් වීමෙන් **අබ්භොකාසිකො** අබ්භොකාසික නම් වේ. සොහොන් නොවන තැන් අතහැර සොසානික අංගය සමාදන්ව **සොසානිකො** සොසානික නම් වේ. සෙනසුන්හි ලොල්බව අත්හැර ලැබුණු ඕනෑම අසුනක් පිළිගැනීම නම් වූ **යථාසන්‍ථතික** නම් වේ. සයනය අත්හැර නෙසජ්ජික අංගය සමාදන් වූ බැවින් **නෙසජ්ජිකො** නෙසජ්ජික නම් වේ. මේ මෙහි කෙටි අදහසයි. විස්තර වශයෙන් වනාහි විශුද්ධිමග්ගයෙහි ධුතං විස්තර කියන ලද පරිද්දෙන් දතයුතුයි.
**උච්චෙ **යනු උස තාප්පවලින් වට වූ. **දළ්හවට්ටාලකොට්ඨකෙ** යනු ස්ථිර සෑදවූ අට්ටාල දොරටුවලින් යුක්ත නගරයෙහි යන අර්ථයි.
**සතිං පඤ්ඤඤ්ච** යනුවෙන් මෙහිදී සති (සිහිය) යන ශීර්ෂයෙන් සමාධිය කියයි. ඵල සමාපත්ති නිරොධ සමාපත්ති සඳහා සතියද ප්‍රඥාවද වඩන්නේයැයි කියත්. ඒ ඒ තැන්වල කියන ලද අයුරින්ම දතයුතුයි.
මෙසේ තෙරුන් වහන්සේ බුදුන් ඉදිරියේ සිංහනාද කළේය. ඒ අසා භික්‍ෂූහු අතිශයින් සතුටු වූහ.
**‘ගච්ඡං වදෙසි’** ආදිය **අංගුලිමාල **තෙරුන්ගේ ගාථාවන්ය. මොහුද පෙර බුදුවරුන්ගේ කාලවලදී කරන ලද පැතුම් ඇත්තේ ඒ ඒ භවයෙහි සසරට පිහිටවන්නා වූ කුසල් රැස්කොට මේ බුදුන්ගේ කාලයෙහි සැවැත්නුවර **කොසල** කොසොල් රජුගේ පුරෝහිත වූ **භග්ගවස්ස** භග්ගව නම් වූ බ්‍රාහ්මණයාගේ පුත්‍රව උපන්නේය. ඔහු උපන්දිනයෙහි මුළු නගරයෙහිම ආයුධ දිළිසින. රජුගේද සයනය මත තිබුණා වූ මඟුල් කඩුවද දිළිසින. එය දැක බියට පත් රජු තැතිගත්තේ නොනිදා සිටියේය. පුරෝහිත තෙමේ මේ වේලාවෙහි නැකැත් යෙදී තිබුණු ආකාරය බලා සොර නැකතින් උපන්නේ යැයි සළකුනු කළේය. ඔහු රාත්‍රිය ගෙවී ගියවිට රජු සමීපයට ගොස් සැපසේ නිදාගත්තේදැයි විචාළේය. රජතුමා ‘ඇදුරුතුමනි! කොයින්ද සැප නින්දක්. රාත්‍රියෙහි මගේ මංගල ආයුධය දිළිසින. එහි විපාකය කුමක් වන්නේද? මහරජතුමනි, බිය නොවන්න. මගේ ගෙදර දරුවෙක් උපන්නේය. ඔහුගේ ආනුභාවයෙන් මුළු නගරයෙහිම ආයුධ දිළිසින. ඇදුරුතුමනි, කුමක් වන්නේද? දරුවා සොරෙක් වන්නේයැයි කීය. කිම ඔහු තනිව හැසිරෙන සොරෙක් වන්නේද, නැත්නම් සොරමුළක නායකයා වන්නේදැයි රජු ඇසීය. දේවයන් වහන්ස, තනිව හැසිරෙන සොරෙක් වන්නේයැයි බමුණා කීය. ඔහුව මරවමුද? ඔහු තනිව හැසිරෙන්නෙක් නම් ඇතිදැඩි කරමු යැයි රජු කීය. යම්හෙයකින් ඔහු රජුගේ සිත පීඩාවට පත්කරමින් උපන් බැවින් ඔහුට ‘හිංසක’ යැයි නම් තබා පසුව දැක්කා, නොදැක්කා වගේ ‘අහිංසක’ යැයි ව්‍යවහාර කළහ.
ඔහු වැඩිවියට පත්වූයේ පෙර කර්ම බලයෙන් ඇතුන් හත්දෙනෙකුගේ බල ඇත්තේ විය. ඔහුගේ පෙර කර්මය මෙසේය! බුදුන් නැති ලෝකයේ ගොවියකුව ඉපිද වර්ෂා ජලයෙන් තෙමුණු තෙතසිවුරු ඇති සීතලින් පීඩාවට පත් පසේබුදුවරයෙක් තමන්ගේ කෙත්බිමට ලඟාවූ බව දැක මට පිංකෙතක් පහළවී ඇතැයි සතුටින් ගිනිදල්වා දුන්නේය. ඔහු ඒ කර්ම බලයෙන් උපනුපන් තැන්වල ශක්ති බලසම්පන්නව ඉපිද මේ අවසන් ආත්මභාවයෙහි ඇතුන් සත්දෙනෙකුගේ බලය දරයි. ඔහු තක්සලාවට ගොස් දිසාපාමොක් ඇදුරුතුමාගේ සමීපයෙහි අතවැසි ශිෂ්‍යයෙක් ලෙස ශිල්ප හදාරන්නේ ගුරුතුමා වූ බමුණාටත් භාර්යාවටත් හොඳින් ඇපඋපස්ථාන කළේය. ඒ නිසා ඒ බැමිණිය ගෙදරට ලැබෙන ආහාර ආදියෙන් ඔහුට සංග්‍රහ කරයි. එය නොඉවසන්නා වූ අනික් තරුණයෝ ඔහුව ගුරුවරයා සමග භේද කළෝය. බමුණා ඔවුන්ගේ වචන දෙතුන්වරක් කියාත් විශ්වාස නොකරන්නේ පසුව විශ්වාසකොට මහාබල ඇති මේ තරුණයාව කිසිවකු විසින්වත් මරන්නට නොහැක. යම්කිසි උපායකින් ඔහුව මරවන්නෙමියි සිතා ශිල්ප හදාරා අවසන්ව තමන්ගේ ගමට යාමට අවසර ඉල්ලූ තරුණයාට මෙසේ කීය. දරුව! අහිංසක ශිල්ප හදාරා අවසන් වූ ශිෂ්‍යයා විසින් ගුරුවරයාට පුදපඬුරු දියයුතුයි. එය මට දෙන්න. යහපත් ගුරුතුමනි, දියයුත්තේ මොනවාද? මිනිසුන්ගේ දකුණු අතේ ඇඟිලි දාහක් ගෙන එන්නයැයි කීය. බමුණා බලාපොරොත්තු වූයේ බොහෝදෙනෙකුව මරණවිට ඒකාන්ත වශයෙන් කවරෙක් හෝ ඔහුව මරාවි යන්නයි. (බමුණාගේ) ඒ වචනය අසා අහිංසක තෙමේ තමාගේ බොහෝකලක් හුරුපුරුදු වූ අකාරුණික බව පෙරටුකොට පඤ්ච ආයුධවලින් සූදානම් වූයේ **කොසොල් **රජුගේ රාජ්‍යයෙහි **ජාලින** නම් වූ වනයට පිවිස මහා මාර්ගය අසල ගල්පර අතර වාසය කරන්නේ කඳුමුදුනේ සිට මග යන මිනිසුන් බලා වේගයෙන් දුවගොස් ඇඟිලි කපාගෙන අවුත් ගසක එල්ලයි. ඒවා ගිජුලිහිණියෝද කවුඩෝද කති. බිම දැමූ ඒවා කුණුවී යයි. මෙසේ ගණන සම්පූර්ණ නොවන බැවින් ලැබුණු ලැබුණු ඇඟිල්ල ලණුවක ගැටගසා මාලාවක් මෙන්කොට යාගයකට එකතුකළාක් මෙන් පැත්තක එල්ලා ගත්තේය. එතැන් පටන් **අංගුලිමාල** යන නම මොහුට ලැබිණ.
මෙසේ ඔහු මිනිසුන් මරණ කල්හි මාර්ගය හිස්විය. ඔහු මාර්ගයේ මිනිසුන් හමුනොවන බැවින් ගම සමීපයට ගොස් සැඟවී පැමිණි පැමිණි මිනිසුන් මරා ඇඟිලි කපාගෙන යයි. ඒ බව දැනගත් මිනිස්සු ගම අතහැර ගියහ. ගම ජනශුන්‍ය විය. නියම්ගම්, ජනපද ද එසේම විය. මෙසේ ඔහු විසින් ඒ පළාත බියවද්දන ලදී. **අංගුලිමාලස්ස **අංගුලිමාලටද එකක් අඩු දහසක් ඇඟිලි එකතුවී තිබිණ. ඉක්බිති මිනිස්සු ඒ සොර උවදුර **කොසල** කොසොල් රජුට සැලකළාහ. රජතුමා උදේම නගරයෙහි බෙර හැසිරවීය. වහාම **අංගුලිමාල** සොරාව අල්ලාගනිමු. බලසේනාවෝ එත්වා. මෙය අසා **අංගුලිමාල**ගේ මව **මන්තානි** නම් බැමිණිය ඔහුගේ පියාට මෙසේ කීය. ඔබගේ පුතා සොරෙක්ව මේ මේ දේ කරයි. එබඳු දේ කරන්ට එපා යැයි ඔහුට කියා මෙහි කැඳවාගෙන එන්න. එසේ නැත්නම් රජු ඔහුව මරවාවි. එබඳු පුතුන්ගෙන් මට වැඩක් නැත. රජුට කැමැති දෙයක් කළාවේයැයි බමුණා උත්තර දුන්නේය. ඉක්බිති බැමිණිය දරු සෙනෙහසේ බලවත්කමින් මගට අවශ්‍ය දේ සූදානම් කරගෙන මගේ පුතාට කරුණු කියාදී ගෙන එන්නෙමියි මගට බැස්සාය. මේ තැනැත්තිය **අංගුලිමාලව** ගෙන එන්නෙමියි යන්නීය.
ඉදින් ඇය යන්නීද **අංගුලිමාල** තෙම ඇඟිලි දහස සම්පූර්ණ කරන්නෙමියි මවද මරන්නේය. ඔහුද අවසාන ආත්මභාවයේ සිටී. ඉදින් මම එහි නොගියේ නම් මහා අවැඩක් සිදුවන්නේ යැයි, දැනගත් බුදුරජාණන් වහන්සේ පසුබත් දානය වළඳා අවසානයේ තමන් වහන්සේම පාත්‍රා සිවුරු ගෙන **අංගුලිමාල** උදෙසා යොදුන් මග පයින්ම වඩින්නේ අතරමග ගොපල්ලන් විසින් වළක්වන ලද්දේ නමුත් **ජාලින** නම් වනයට වැඩිය සේක. එකෙණෙහිම ඔහු විසින් ඔහුගේ මව දකින ලදී. ඔහු මවව දුරදීම දැක, මව ද මරා අද අඩුව ඇති ඇඟිල්ල සම්පූර්ණ කරන්නෙමියි කඩුව ඔසවා ඉදිරියට දිව්වේය. මේ දෙදෙනා අතර භාග්‍යවතුන් වහන්සේ පෙනී සිටි සේක. **අංගුලිමාල** තෙමේ බුදුන් දැක ඇඟිල්ලක් ගන්නට මගේ මව මරන්නේ කුමකටද? මගේ මව ජීවත් වේවා. මේ ශ්‍රමණයා මරා ඇඟිල්ල ගන්නෙමියි ඔසවාගත් කඩුව ගත් අත් ඇතිව බුදුන් වහන්සේ පිටුපසින් ලුහුබැඳ ගියේය. භාග්‍යවතුන් වහන්සේ තමා ස්වාභාවික ඉරියව්වෙන් වැඩියත් අංගුලිමාල තෙම සම්පූර්ණ බලය යොදා දුවන්නේ නමුත් තමා ලගට ලංවන්නට නොහැකිවන පරිදි ඍද්ධි බලයක් යෙදූ සේක. පිරිහුණු වේග ඇති ඔහු සුරු සුරු යයි හුස්ම හෙලමින් කිසිලිවලින් දහඩිය හෙළමින් පා ඔසවන්නටවත් නොහැකිවී නතර වී ශ්‍රමණය! නතරවන්නයැයි භාග්‍යවතුන් වහන්සේට කීය. භාග්‍යවතුන් වහන්සේ වැඩම කරමින්ම අංගුලිමාලය! මම සිටියෙමි. නුඹද සිටින්නයැයි වදාළහ. ඉක්බිති ඔහු මෙසේ සිතීය. ශාක්‍යපුත්‍ර වූ මේ ශ්‍රමණයන් වනාහි සත්‍යවාදීන්ය. ගමන් කරමින්ම මම නතරවීමි අංගුලිමාල! නුඹද නතර වන්නයැයි මට කියයි. මමද නතරවෙමි. මෙහි අදහස කුමක්දැයි අසා නොදනිමියි භාග්‍යවතුන් වහ ගාථාවකින් ප්‍රකාශ කළේය.
ශ්‍රමණය! ගමන් කරමින් නතරවී සිටිමි යයි කියන්නෙහි. මට ද නතරවන්නට යැයි කියයි. මෙහි අර්ථය ශ්‍රමණයාගෙන් අසමි. ඔබ සිටියේයැයි මම නොසිටියේ යැයි කියන්නේ කෙසේද?
එහි **සමණ** යනුවෙන් භාග්‍යවතුන් වහන්සේට අමතයි. **මමං** යනු මා **කථං** යනු කවර ආකාරයකින් මෙහි අර්ථය මෙසේය. ශ්‍රමණය! නුඹ යමින්ම සිටිමීයි කියන්නෙහි. මම ද සිටියෙමි. නොසිටින්නෙහි යැයි කියන්නෙහි. කියන්න මෙහි විය යුතු කරුණ කුමක්ද? ඒ නිසා ශ්‍රමණය! මම මේ අර්ථය විචාරමි. කවර ක්‍රමයකින් නුඹ සිටියේ වන්නෙහිද, මම නොසිටියේ වෙම්ද? මෙසේ කී කල්හි භාග්‍යවතුන් වහන්සේ

යන ගාථාව ඔහුට වදාළ සේක. එහි **ඨිතො අහං අංගුලිමාල සබ්බදා සබ්බෙසු භූතෙසු නිධාය දණ්ඩං අංගුලිමාල!** යනු මම සැමදා සියලු කල්හි මුල මැද අග චල අචල සියළු සතුන් කෙරෙහි දඬුවම අතහැර බැහැර කරන ලද දඬුවම් ඇත්තේ ඈත්කරන ලද ආයුධ ඇත්තේ ලජ්ජාශීලි වූයේ දයාවෙන් යුක්ත වූයේ වෙනස් අයුරකට පත්නොවී මේ ස්වරූපයෙන්ම සිටියේ **ත්‍වඤ්ච පාණෙසු අසඤ්ඤතොසි** යනු නුඹ වනාහි සත්ත්වයන් කෙරෙහි සංයම රහිත වූයේ වන්නෙහිය. නපුරු වූයේ ලේ තැවරුණු අත් ඇත්තේ සත්ත්වයන් ඝාතනයේ යෙදුනු දයාවෙන් තොරවූයේ **තස්මා** සතිය රහිත බැවින් විරති වසයෙන් **අට්ඨිතො** එයින්ම ඒ ඒ ගතිවල හැසිරෙන්නා වූ නුඹ දැන් ඉරියව් වශයෙන් සිටියෙහි නමුත් **අට්ඨිතො අසි** (නොසිටියේ වන්නේය) **අහං** මම වනාහි කියන ලද ආකාරයෙන් **ඨිතො** සිටියේ වෙමි. ඉක්බිති **අංගුලිමාලො** අංගුලිමාල තෙමේ ස්වභාවික ගුණයෙන් ප්‍රභාමත් වූ ජලය මතුපිට තෙල් මෙන් සියළු ලෝකය පුරා පැතිර සිටියා වූ භාග්‍යවතුන් වහන්සේගේ කීර්තිය අසා ඇති බැවින් හේතුසම්පත් ඇති බැවින් නුවණ පරිපාකයට ගොස් ඇති නිසාත් මේ ඒ භාග්‍යවතුන් වහන්සේ යැයි හටගත් සතුටු සොම්නස් ඇත්තේ මේ මහා සීහනාදය මහා ගර්ජනාව වෙන කෙනෙකුගේ නොවන්නේය. මේ මහා ගර්ජනාව ශ්‍රමණ ගෞතමයන් වහන්සේගේ යැයි හඟිමි. මහර්ෂී වූ සම්මා සම්බුද්ධයන් වහන්සේ විසින් දුටුවේ වෙමි. මට උපකාර පිණිස භාග්‍යවතුන් වහන්සේ මෙහි වැඩියේ යැයි සිතා -
(බොහෝ කාලයකින් දෙවියන් සහිත ලෝකයා විසින් පුදනු ලැබූ මහර්ෂී වූ ශ්‍රමණයන් වහන්සේ මහා වනයට පැමිණියේය. ධර්මාන්විත ඔබවහන්සේගේ ගාථාව අසා ඒ මට බොහෝකලක් රැස්කළ පාප සහශ්‍රය අත්හරිමි.)
එහි **චිරස්සං වත** යනු බොහෝ කලකින් **මෙ ඉති** මට අනුග්‍රහ පිණිස **මහිතො** යනු දෙවියන් සහිත ලෝකයා විසින් මහා පූජාවෙන් පුදනු ලැබූ මහත් වූ සීලක්‍ඛන්ධාදී ගුණයන් සොයන්නේය. **මහෙසී මහාවනං සමණො පච්චුපාදි **යනු මේ මහා අරණ්‍යයට නසන ලද පාපයන් ඇති භාග්‍යවතුන් වහන්සේ වැඩම කළේය. **සොහං වජිස්සාමි සහස්සපාපං සුත්‍වාන ගාථං තව ධම්මයුත්තං** ඒ මම දහමින් මුසු වූ ගාථාව ඇසුවෙමි. ඒ මම එය අසා බොහෝකාලයක් එක්රැස් කළ ප්‍රගුණ කළ පාපසහශ්‍රය දුරුකරන්නෙමියි සිතා දැන් ස්ථිරවම අත්හරින්නෙමියි මෙසේ කියා යම්සේ පිළිපැද්දේ ද යම්ලෙසකින් භාග්‍යවතුන් වහන්සේ විසින් අනුග්‍රහ දක්වන ලද්දේ ද ඒ බව දක්වන්නට -
(මෙසේ චෞරයා කඩුවද ඉතිරි ආයුධද හාත්පසින් කැඩීගිය ඉවුරු ඇති ප්‍රපාතයෙහි පොළව පැලුණු තැන්වල දැම්මේය. සොරා බුදුන්ගේ පා වැන්දේය. එහිදී බුදුන්ගෙන් පැවිද්ද ඉල්වීය.
දෙවියන් සහිත සත්ව ලෝකයට මහර්ෂී වූ කාරුණික වූ බුදුරජාණන් වහන්සේ මහණ! මෙහි එවයි වදාළහ. ඔහුට මේ අයුරින් ඒහිභික්‍ෂුභාවය ලැබින.)
මේ ගාථා දෙක සංගීතිකාරක හිමිවරුන් විසින් යොදන ලදී.
එහි **ඉච්චෙව** යනු මෙසේම යැයි කියා අනතුරුවම **චොරො** යනු **අංගුලිමාලො** අංගුලිමාලය. **අසිං** යනු කඩුවයි. **ආවුධං** යනු ඉතිරි ආයුධ. **සොබ්භෙ** යනු හාත්පසින් කැඩීගිය ඉවුරු ඇති **පපාතෙ** එක් පැත්තකින් කැඩීගිය ප්‍රපාතය, **නරකෙ** යනු පොළවෙහි පැලුනු විවරයෙහි, මෙහි වනාහි පද තුනකින් යම්තැනක වැටුනේද අනිකකු විසින් ගත නොහැකිය. එබඳු වූ පර්වත අන්තරයක් කියයි. **අන්‍වකාසි** යනු අකාසි. පස්වැදෑරුම් තමන්ගේ ආයුධය විසිකළේය. ඒවා බැහැරකොට බුදුන් පාලඟ හිසතබා වැඳ ස්වාමීනි! මා පැවිදි කරන්න යැයි කීය. ඒ නිසා මෙසේ කියන ලදී. ‘සොරු බුදුන්ගේ පා වැන්දාහ. එහිදීම බුදුන්ගෙන් පැවිද්ද ඉල්ලීය. මෙසේ ඔහු විසින් පැවිද්ද ඉල්ලූ විට ශාස්තෲන් වහන්සේ ඔහුගේ පෙරකර්ම බලා ඒහිභික්‍ෂුභාවයට හේතුවාසනා ඇති බව දැන දකුණු ශ්‍රී හස්තය දිගුකර මහණ! මෙහි එන්න. ධර්මය මනාව දේශනා කර ඇත. දුක අවසන් කිරීම සඳහා මනාව බඹසර හැසිරෙන්න යැයි වදාළ සේක. ඒ සමගම ඔහුට පැවිදි උපසම්පදා ලැබින. ඒ නිසා කීය. ‘මහණ, එන්න යැයි එකල්හි වදාළ සේක. එයම ඔහුට මහණකම විය.’
මෙසේ තෙරුන් වහන්සේ බුදුන් සමීපයෙහි ඒහිභික්‍ෂුභාවයෙන් පැවිද්ද ද උපසම්පදාවද ලැබ විදර්ශනාව සඳහා ක්‍රියාකරන්නේ රහත්බවට පැමිණ විමුක්ති සුවය විඳින්නේ හටගත් සතුට, සොම්නස ඇත්තේ උදානයක් වශයෙන්
(යමෙක් පළමුව ප්‍රමාද වී පසුව ප්‍රමාද නොවේද ඔහු වලාවෙන් මිදුනු චන්ද්‍රයා මෙන් මේ ලෝකය ආලෝක කරයි.
යමකුගේ කරන ලද පාපය කුසලයෙන් වැසීයයි ද ඔහු වළාකුලින් මිදුණු චන්‍ද්‍රයා මෙන් මේ ලෝකය ආලෝකමත් කරයි.
යම් බාල භික්‍ෂුවක් ඒකාන්ත වශයෙන් බුද්ධ ශාසනයෙහි යෙදුනේ වෙයිද ඔහු වළාවෙන් මිදුනු චන්‍ද්‍රයා මෙන් මේ ලෝකය බබලවයි.)
මේ ගාථා තුන ප්‍රකාශ කළේය.
එහි අර්ථය:- යම් පුද්ගලයෙක් ගිහියෙක් හෝ පැවිද්දෙක් හෝ වේවා කල්‍යාණ මිත්‍ර සේවනයට පෙරාතුව පාපමිත්‍ර සේවනයෙන් හෝ තමාගේ නුවණින් සළකා නොබැලීම නිසා හෝ ප්‍රමාදව සිට මනා පිළිවෙත්හි ප්‍රමාද වී පසුව කල්‍යාණමිත්‍ර සේවනයෙන් නුවණින් මතුවී ප්‍රමාද නොවෙයි මනාව පිළිපදියි. සමථ විපස්සනා භාවනාවන්හි යෙදෙන්නේ ත්‍රිවිද්‍යාවන්ට හා අභිඤ්ඤා සයට පැමිණේ. ඔහු වැසිවළා ආදියෙන් මිදුණු චන්‍ද්‍රයා මෙන් ලෝකය තමා විසින් අවබෝධ කරගත්තා වූ ත්‍රිවිද්‍යා ජ අභිඤ්ඤා ආදියෙන් මේ ස්කන්‍ධ ලෝකය බබලවයි.
**යස්ස **යම් පුද්ගලයකුගේ **කතුපචිතං පාපකම්මං** කර්ම ක්‍ෂය කරන්නා වූ ලෝකෝත්තර **කුසලෙන** විපාක නොදෙන බවට පත්වූ බැවින් විපාක උපදවන්නා වූ දොරපියන් **පිඨියති** වසයි. ඉතිරිය කියන ලද පරිදිමය.
**දහරො** යනු තරුණ එයින් මොහුගේ යෝගයන් කිරීමට සමත් ශරීර ඇති බව දක්වයි. ඔහු වනාහි හටගත්තා වූ සුලඟින්, අව්වෙන් පීඩාවට පත්වන පරිසරය අභිභවනය කොට යෝග කිරීමට සමත් වෙයි. **යුඤ්ජති බුද්ධසාසනෙ** බුදුසසුනෙහි ත්‍රිශික්‍ෂාවෙහි යෙදුනේ වෙයි. මනාව එහි නිරත වෙයි යන අර්ථයි.
මෙසේ සතුට සොම්නස ඇතිවූයේ විමුක්ති සැප විහරණයෙන් වාසය කරන්නේ යම්විටක නගරයේ පිඬු පිණිස වඩීද එකල්හි අනිකකු විසින් විසිකරන ලද ගල තෙරුන්ගේ සිරුරෙහි වදී. වෙන තැනැත්තෙකු විසින් විසිකරන ලද මුගුර ඔහුගේ ශරීරයට වදී. ඔහු බිඳුනා වූ පාත්‍රය සමග විහාරයට පිවිස බුදුන් සමීපයට යයි. ශාස්තෲන් වහන්සේ ඔහුට අවවාද කරන සේක. බ්‍රාහ්මණය, ඔබ ඉවසන්න. ඉවසන්න බ්‍රාහ්මණය. බ්‍රාහ්මණය! ඔබ යම් ඒ කර්ම විපාකයකින් බොහෝ වර්ෂ දහස් ගණනක් නිරයෙහි පැසෙන්නෙහිය. බ්‍රාහ්මණය. ඔබ කර්මයාගේ විපාකය ඇස් ඉදිරිපිටදීම විඳින්නෙහිය. ඉක්බිති තෙරුන් වහන්සේ සීමාරහිතව සියළු සත්ත්වයන් කෙරෙහි මෙත්සිත පිහිටුවා
මාගේ සතුරෝ ද අමිතුරෝ ද ධර්මකථාව අසත්වා. සතුරෝද බුද්ධ ශාසනයේ යෙදෙත්වා. මාගේ සතුරෝ හොඳ සත්පුරුෂයන් ඇසුරු කෙරෙත්වා. ඔව්හු කුසල ධර්මයන් උත්තරීතරය. මනුෂ්‍ය ධර්මයන්ම සමාදන් වෙත්.
මාගේ සතුරෝද ඉවසීම් සංඛ්‍යාත ක්‍ෂාන්තිය ගැනම කථා කරන්නා වූ අවිරෝධී වූ මෛත්‍රියම පසසන්නාහු සුදුසු කාලයෙහි ධර්මය අසත්වා. ඒ අනුව ක්‍රියා කරත්වා.
ඒ සතුරා මට කිසිවිටෙකත් හිංසා නොකෙරේවා. වෙන අයටද හිංසා නොකෙරේවා. පරම සැනසීම වූ නිර්වාණයට පැමිණ සියලුම සත්ත්වයන්ව ආරක්‍ෂා කරගනිවු.
ජලකාර්මිකයෝ කැමැති කැමැති තැනට ජලය ගෙනයත්, කම්මල්කරුවෝ යකඩය තමන්ට අවශ්‍ය පරිදි සකස්කර ගනිත්. වඩුවෝ ලී තමන්ට අවශ්‍ය පරිදි සකස්කර ගනිත්. පණ්ඩිතයෝ තමාව දමනය කරගනිත්.
කෙනෙක් දඬුමුගුරකින් දමනය කරත්. තව කෙනෙක් හෙණ්ඩුවෙන්ද තව කෙනෙක් කසයෙන්ද දමනය කරති. එබඳු වූ දණ්ඩකින් තොරව, ආයුධයකින් තොරව මම දමනය වූයේ වෙමි.
පළමුව හිංසාකාරයෙක් වූ මට අහිංසකයැයි නමක් විය. අද මට සත්‍ය වශයෙන් අහිංසක යන නම ඇත්තේ වෙමි. කිසිවකුටත් මම හිංසා නොකරමි.
මම පෙර අංගුලිමාල යන නමින් ප්‍රකට සොරෙක් වූයෙමි. කාමාදි මහා සැඩපහරින් ගසාගෙන යන්නෙම් ඊට විරුද්ධ වූ බුදුන් සරණ ගියෙමි.
පෙර ලේ තැවරුණු අත් ඇති මම අංගුලිමාල නමින් ප්‍රකට වූයෙමි. සසර ඉපදීම සමූලඝාතනය කළහු විසින් තමන්ගේ සරණාගමනය දෙස බලන්න. (තමාටම කියා ගනී)
බොහෝ දුගතීන්හි ඉපදීමට හේතුවන එබඳු පාපකර්මයක් කොට කර්මවිපාකයෙන් ස්පර්ශ වූයෙම් ණය නැතිව බොදුන් වළඳමි.
මෙලොව පරලොව යහපත නොදන්නා වූ මෝඩයෝ ප්‍රමාදයෙහි යෙදී සිටිත්. නුවණැත්තා අප්‍රමාදය උතුම් ධනයක් මෙන් රැක ගනී.
ප්‍රමාදයෙහි නොහැසිරෙව්. කාමයන්හි නොඇලෙව්. අප්‍රමාදී පුද්ගලයා ධ්‍යාන වඩන්නේ පරම සැපය වූ නිර්වාණයට පැමිණේ.
එදා මාගේ බුදුන් ලඟට පැමිණීම යහපත් ගමනක් විය. අවැඩක් නොවීය. පැවිදි වන්නට යැයි සිතීම අයහපත් සිතිවිල්ලක් නොවීය. යහපත් අයහපත් වශයෙන් බෙදිය හැකි ධර්මයන් අතුරෙන් යම් ධර්මයක් උතුම් ද එය වෙත ලඟා වූයෙමි.
එදා මාගේ බුදුන් වෙත පැමිණීම යහපත් වූවා මිස අයහපත් වූයේ නැත. පැවිදිවීමට මා සිතූ සිතිවිල්ල හොඳ එකක් විය. ත්‍රිවිද්‍යාවන් උපදවා ගත්තෙමි. බුද්ධ අනුශාසනය කළෙමි.
එකල්හි අරණ්‍යයෙහි හෝ ගසක් මුල හෝ පර්වතවල හෝ ගුහාවල හෝ යම්, ඒ ඒ තැන්වල දුකින් කල් ගෙවූයෙමි.
සුවසේ නිදමි. සුවසේ සිටිමි. සුවසේ ජීවිතය ගත කරමි. කෙලෙස් ආදී වාරයන්ට හසු නොවේ. පුදුමයි! භාග්‍යවතුන් වහන්සේ විසින් අනුකම්පා කරන ලද්දේ වෙයි.
පෙර මව්පිය දෙපාර්ශ්වයෙන්ම පිරිසිදු බ්‍රාහ්මණ වංශිකයෙක් වීමි. ඒ මම අද ධර්මරාජයාණන් වූ ශාස්තෲ වූ බුදුරජාණන් වහන්සේගේ පුත්‍රයෙක් වෙමි.
දුරුකළ තණ්හා ඇති කාමවස්තූන් දැඩි ලෙසි නොගන්නා සංයම වූ ආරක්‍ෂා කළ ඉන්‍ද්‍රිය දොරටු ඇතිව දුකට මූල විනාශ කර සියළු ආශ්‍රවයක් නැති තත්ත්වයට පත්වූයේ වෙමි.
මා විසින් ශාස්තෲන් වහන්සේ ප්‍රායෝගික වශයෙන් අනුගමනය කළෙමි. බුද්ධ අවවාදය අනුගමනය කළෙමි. සසර දුක නැතිකරන මහා බරක් මා විසින් බිම තබන ලදී.
මේ (අර්ථ ඇති) ගාථාවන් ප්‍රකාශ කළහ.
ඒ ගාථාවන්හි **දිසාපි** යනු මගේ සතුරෝ, අමිතුරෝ, යමෙක් මට මෙසේ දොස් පවරත්ද යම්සේ අපි **අංගුලිමාලස්ස **අංගුලිමාල නිසා නෑයන්ගෙන් වියෝවීම හේතුවෙන් දුකට පැමිණි යෙමු. මෙසේ **අංගුලිමාලොපි** අංගුලිමාලද දුකට පැමිණේ**. මෙ ධම්මකථං සුණන්තු** යනු මා විසින් බුදුන් සමීපයෙහිදී අසන ලද චතුරාර්ය සත්‍යය අරමුණු කරගත් ධර්මකථාව අසත්වා. **යුඤ්ජත්තු** යනු අසාද ඒ සඳහා පිළිපදිව්. **තෙ මනුජෙ භජන්තු** යනු එබඳු වූ සත්පුරුෂ කල්‍යාණමිත්‍ර මිනිසුන් භජනය කෙරෙත්වා. සේවනය කෙරෙත්වා. **යෙ ධම්ම මෙවාදාපයන්ති සත්තො **යනු යම් ඒ ශාන්ත වූ සත්පුරුෂයෝ කුසල්දහම්ද උතුම් මිනිස්දම් වලින්ම උපන් ලෝකෝත්තර ධර්මයන්ම සමාදන් වෙත්, ගන්වත්.
**ඛන්තිවාදානං** යනු ඉවසීම් සංඛ්‍යාත ක්‍ෂාන්තියට කියන්නා වූ. **අවිරොධ පසංසිනං** යනු කවර අයුරකින් හෝ විරුද්ධ නොවන්නා වූ මෛත්‍රිය ගැන ප්‍රශංසා කරන්නවුන් **සුනන්තුධම්මං කාලෙන** යනු සුදුසු කල්හි ඔවුන්ගේ සමීපයෙහි ධර්මය අසත්වා. **තඤ්ච අනු විධීයන්තු** යනු ඒ නියමාකාර ධර්මය මනාව ඉගෙනගෙන අනුව කෙරෙත්වා. ධර්මානුධර්ම ප්‍රතිපත්තීන්හි යෙදෙත්වා යන අර්ථයි.
**නහිජාතු සො මමං හිංසෙ** ඔහු මගේ සතුරා, විරුද්ධකාරයා වේවා. ඒකාන්ත වශයෙන් මට හිංසා නොකරන්නේය. බාධා නොකරන්නේය. **අඤ්ඤං වා පන කිඤ්චි නං** යනු හුදෙක් මා පමණක් නොව අන්කිසිවකුත් හිංසාවට ලක් නොකරන්නේය. **පප්පුය්‍ය පරමං සන්ති** යනු ශ්‍රේෂ්ඨ වූ උතුම් වූ ශාන්ත වූ නිර්වාණයට පත්වන්නේය. පැමිණ ද **රක්‍ඛෙය්‍ය තසථාවරෙ** යනු සියළු සතුන් උතුම් ආරක්‍ෂාවෙන් රකින්නේය. ශිෂ්‍ය පුත්‍රයකු මෙන් පාලනය කළ යුතුයි යන අර්ථයි.
මෙසේ තෙරුන්වහන්සේ මේ ගාථාවලින් අනුන් පාපයෙන් මුදවන්නේ ආරක්‍ෂක කටයුතු කොට තමන්ගේ ප්‍රතිපත්තිය ප්‍රකාශ කරමින් ‘උදකංහි’ ආදී ගාථාව කීය. එහි පොළවෙහි උස්තැන හාරා පහත් තැන පුරවා ඇලක් හාරා හෝ පීල්ලක් තබා තමන් කැමැති කැමැති තැනකට ජලය ගෙනයත්. **නෙත්තිකා** යනු ජලය ගෙනයන්නෝ **තෙජනං** යනු ඊතලය. මෙසේ කියන ලදී. ජලය ගෙනයන්නෝ තමන්ගේ රුචිය පරිදි ජලය ගෙනයත්. කම්මල්කරුවෝ රත්කොට ඇදහැර ඊතල ඍජු කරත්. වඩුවෝ (කරත්ත රෝදවල) පට්ටම් ආදිය සඳහා ලී තමන්ට අවශ්‍ය පරිදි කෙලින් හෝ ඇදයට සකස්කර ගනිති. මෙසේ මෙය අරමුණු කරගෙන පණ්ඩිතයෝ නුවණැත්තාහු ආර්ය මාර්ගය උපදවන්නේ තමන් තමන්ව දමනය කරත්. රහත්බවට පැමිණියාහු ස්ථිරවම දමනය වූවෝ වෙත්.
දැන් පුරුෂයන් දමනය කරන්නා වූ ශාස්තෲන් වහන්සේලා තමන් දමනය වූ ආකාරයත් කළයුතු දේත් ප්‍රකාශ කරමින් **“දණ්ඩෙනෙකෙ”** ආදී ගාථා පහක් ප්‍රකාශ කළේය. එහි **දණ්ඩෙනෙකෙ දමයන්ති** යනු රාජරාජ මහාමාත්‍යවරු දණ්ඩකින් ඇත් අස් ආදීන්ද බලපරාක්‍රමයෙන් සතුරන්ද දමනය කරත්. ගොපලු ආදීහු ගව ආදී සතුන්ව මුගුරකින් හෝ කෙවිටකින් දමනය කරත්. ඇත්ගොව්වෝ ඇතාව හෙණ්ඩුවෙන්ද අශ්වාරෝහකයෝ කසයෙන් අශ්වයන් දමනය කරත්. අදණ්ඩෙන අසත්‍ථෙන අහං **දන්තොම්හිතාදිනා** යනු මම වනාහි ඉටු-අනිටු අරමුණුවල තාදිබවට පත් සම්බුද්ධයන් වහන්සේ විසින් දණ්ඩකින් තොරව ආයුධයකින් තොරව බහාතබන ලද දඬු ඇති, බහාතබන ලද ආයුධ ඇතිව දමනය කරන ලද්දේ, දමනය වූයේ වෙමි.
**අහිංසකොති මෙනාමං හිංසකස්ස පුරෙ සතො** යනු බුදුන් හමුවීමට පෙර හිංසකයෙක් වූ මට ‘අහිංසක’ යන නාම මාත්‍රයක් විය. **අජ්ජාහන්ති** යනු දැන් වනාහි මට ‘අහිංසක’ යන **සච්චනාමො** අන්වර්ථ නාම ඇත්තේ වෙමි. ඒ නිසා **න නං හිංසාමි කිඤ්චිනං** යනු කිසිම සත්ත්වයකුට හිංසා නොකරමි. බාධා නොකරමි. **නං** යනු නිපාත මාත්‍රයකි.
**විස්සුතො** යනු පරපණ නසන වැද්දා, ලේ තැවරුණු අත් ඇත්තා, ආදී නම්වලින් ප්‍රකට විය. **මහොසෙන** යනු කාම ආදී මහා සැඩපහරින්, ඒ සැඩපහර කඩා දමන්නා වූ **බුද්ධං සරණං** යනු බුද්ධ සංඛ්‍යාත වූ සරණ **අගමං** ගියෙමි.
**ලොහිතපාණි** යනු පරපණ නැසීමෙන්, අනුන්ගේ ලේ තැවරුණු අත් ඇති. **සරණාගමනං පස්ස** යනු මහත්ඵල මහානිසංස දෙන මගේ සරණයාම බලන්න කියා තමාටම කියා ගනී.
**තාදිසං කම්මං** සිය ගණන් පුද්ගලයන් නැසීමෙන්. දරුණු වූ එබඳු පාපකර්මයක්, **ඵුට්ඨො කම්ම විපාකෙන** පෙර කරන ලද පාපකර්මයේ විපාකයෙන් ස්පර්ශ වූයෙම් සියළු ආකාරයෙන් ප්‍රහීණ වූ කර්ම ඇත්තෙම් විපාක මාත්‍රයක් පමණක් විඳිමි. එසේ නැත්නම් **ඵුට්ඨොකම්මවිපාකෙන** යනු පිහිට වූ කුසලයාගේ ඵලය වූ ලෝකෝත්තර මාර්ගයෙන් හෝ ලෝකෝත්තර කර්මයාගේ ඵලයෙන් හටගත් විමුක්ති සුවය විඳින්නෙම්, සියළු කෙලෙසුන් නැසූ බැවින් **අනණො භුඤ්ජාමි භොජනං** යනු භෝජන යන පදයෙන් සිව්පසයම අදහස් කෙරේ.
පෙර තමාගේ ප්‍රමාදී ජීවිතයට නින්දා කිරිමේ ස්වභාවයෙන්ද පසුව අප්‍රමාද පැවැත්ම ප්‍රශංසා කරන්නේ එහිදී ද අනුන්ට උනන්දුව ඇතිකරවමින් **පමාද මනුයුඤ්ජන්ති** ආදි ගාථාව ප්‍රකාශ කළේය. එහි **බාලා** යනු අඥාන බැවින් මෙලොව පරලොව දියුණුවට හේතුකරන නොදන්නේ. **දුම්මෙධිනො** යනු ප්‍රඥාව නැති. ඔවුහු ප්‍රමාදයෙහි ආදීනව නොදකින්නාහු **පමාදං අනු යුඤ්ජන්ති** යනු පවතිත් - ප්‍රමාදයෙන් කල්ගත කරත්. **මෙධාවී** යනු ධර්මය පිළිබඳව හටගත්තා වූ ප්‍රඥාවෙන් යුක්ත පණ්ඩිතයා කුල පරම්පරාවෙන් ආ **සෙට්ඨං** උතුම් සප්ත රත්නමය **ධනං** ධනයක් මෙන්. **අප්පමාදං රක්‍ඛති** යම්සේ වනාහි උතුම් ධනයක් නිසා භවභෝග සම්පත් ලබන්නෙමු. දූදරුවන් පෝෂණය කරන්නෙමු. සුගතිගාමී මාර්ගය පිරිසිදු කරන්නෙමුයි යනාදි ධනයෙහි අනුසස් දකින්නාහු ධනය රකිත්. මෙසේ පණ්ඩිතයාද අප්‍රමාදය නිසා ප්‍රථම ධ්‍යානාදිය ලබන්නෙමි. මාර්ගඵලවලට පැමිණෙන්නෙමි. ත්‍රිවිද්‍යා අභිඤ්ඤා සය උපදවා ගන්නෙමි යනාදී ලෙස අප්‍රමාදයෙහි ආනිසංස දකින්නේ උතුම් ධනයක් මෙන් අප්‍රමාදය රකියි යන අර්ථයි.
**මාපමාදං** ප්‍රමාදය නැතිව **අනුයුඤ්ජෙථ** යනු ප්‍රමාදයෙන් කාලය ගත නොකරව්. **මාකාමරති සන්‍ථවං** වස්තු කාමයන්හි හා ක්ලේශ කාමයන්හි ඇලීම් සංඛ්‍යාත තණ්හාව හා නොයෙදෙව්. වින්දනයක් නොලබව්. **අප්පමත්තොහි** යනු එළඹි සිටියා වූ සිහිය ඇති බැවින් අප්‍රමාදී වූ පුද්ගලයා, **ඣායන්තො** යනු ධ්‍යාන කිරීමෙහි නිරත වූ **පරමං** උතුම්. නිවන් **සුඛං** සැපය ලබාගනී.
**ස්වාගතං නාපගතං** එදා මම බුදුන් සමීපයට ආ ගමන හෝ භාග්‍යවතුන් වහන්සේ ඒ මහා වනයට වැඩමවීම හෝ යහපත් ගමනකි. අර්ථ වශයෙන් අර්ථ රහිත වූවක් නොවේ. **නෙතං දුම්මන්තිතං** මම යනු එදා මා විසින් බුදුන් සමීපයෙහි පැවිදි වන්නෙමියි කියා කීම නුසුදුසු කීමක් නොවේ. මනා ප්‍රකාශනයක්මය. කුමක් හෙයින්ද? **සංවිභත්තෙසු ධම්මෙසු** යනු වැරදි නිවැරදි වශයෙන් බෙදන ලද ධර්මයන්හි **යං සෙට්ඨං** යනු ප්‍රසස්ථ වූ උත්තම වූ නිර්වාණය **තදුපාගමං** එය වෙතට ගියෙමියි යන අර්ථයි.
එදා පෘථග්ජන කාලයෙහි යමක යෙදීමට උත්සාහයක්, ආසාවක් නොමැති කමින් අරණ්‍ය ආදියෙහි දුකින් වාසය කළෙමි. දැන් වනාහි යම් කාර්යයක යෙදීමේ උනන්දුව හා බලාපොරොත්තුව ඇති බැවින් එහි සැපෙන් පසුවෙමියි සැපයෙන් සිටින බවද පෙර ජාතිමාත්‍රයෙන් බ්‍රාහ්මණයෙක් වූ බවත් දැන් වනාහි භාග්‍යවතුන් වහන්සේගේ ඖරස පුත්‍ර බැවින් බ්‍රාහ්මණ නම් වූ පරමාර්ථ වශයෙන් බ්‍රාහ්මණ බවද දක්වනු කැමැත්තේ ‘අරඤ්ඤෙ’ ආදිය කීහ. එහි **සුඛං සයාමී** යනු නිදන්නේ ද සැපසේ නිදුකින් සිතෙහි තැති ගැනීම් ආදියෙන් තොර බැවින් සිතෙහි දුකක් නැතිව නිදමි. **ඨයාමි** යනු හිඳිමි. **අහත්‍ථපාසො මාරස්ස** යනු ක්ලේසමාර ආදීන්ට අගෝචර වූ **අහො සත්‍ථානුකම්පිතො** යනු ශාස්තෲන් වහන්සේලාගේ සානුකම්පිත බව පුදුමයි.
**බ්‍රහ්මජච්චො** යනු බ්‍රාහ්මණ ජාතිකයෙක්. **උදිච්චො උභතො** යනු මව්පසින්ද පියපසින්ද යන දෙපාර්ශ්වයෙන් පිරිසිදු-ඉතිරිය ඒ ඒ තන්හි කියන ලද අයුරින්ම දත යුතුයි.
**පහාය මාතාපිතරො** යනාදි ගාථාවන් ආයුෂ්මත් අනුරුද්ධ තෙරුන්ගේය. මොහු ද පෙර බුදුවරුන්ගේ කාලයෙහි කරන ලද ප්‍රාර්ථනා ඇත්තේ **පදුමුත්තරස්ස **පදුමුත්තර බුදුන්ගේ කාලයෙහි සැපසම්පත් ඇති පවුලක කෙළෙඹියෙක් ලෙස උපන්නේය. ඔහු එක්දිනක් විහාරයට ගොස් බුදුන් ලඟ බණ අසන්නේ බුදුන්වහන්සේ එක් භික්‍ෂුවක් දිවැස් ඇත්තන් අතර අග්‍රස්ථානයෙහි තබනු දැක තමා ද ඒ තනතුර ප්‍රාර්ථනා කොට සතසහස්‍රයක් භික්‍ෂූන් පිරිවරාගත් භාග්‍යවතුන් වහන්සේට දවස් හතක් මහදන් දී සත්වෙනි දවස භාග්‍යවතුන් වහන්සේට ද භික්‍ෂු සංඝයාට ද උතුම් වස්ත්‍ර පූජාකොට ප්‍රාර්ථනා කළේය. භාග්‍යවතුන් වහන්සේ ද ඔහුගේ පැතුම පසුකලක සමෘද්ධ වන බව දැක අනාගතයෙහි **ගොතමං **නම් වූ බුදුන් වහන්සේගේ සසුනෙහි දිවැස් ඇත්තන් අතුරෙන් අග්‍රස්ථානයට පත්වන්නේ යැයි විවරණ දුන් සේක. ඔහුද එහි පින් කරන්නේ බුදුන් පිරිනිවි කල්හි වැඩ නිමකළ සත්යොදුන් සුවණ්ණ චෛත්‍යයෙහි නොයෙක් සියදහස් ගණන් පහන්වැටවලින්ද පහන් තැටිවලින්ද විශාල වූ පහන් පූජාවක් පවත්වා දිවැස ලබාගැනීමට මෙය හේතුවාසනා වේවායි පැතීය.
මෙසේ දිවි ඇතිතෙක් පින්කොට දෙව්මිනිසුන් අතර සැරිසරන්නේ **කස්සප **බුදුන්ගේ කාලයෙහි **බරණැස් නුවර** කෙළෙඹි ගෙදරක ඉපිද බුද්ධිමත් වූයේ ශාස්තෲන් වහන්සේ පිරිනිවන්පෑ කල්හි යොදුනක් ප්‍රමාණ කණක චෛත්‍යයෙහි බොහෝ රන් පාත්‍රවල ගිතෙල් හා කොහොඹ ඇට පුරවා මැද එක එක පාත්‍රය බැගින් තබා පාත්‍රයෙන් පාත්‍රය එකිනෙක ගැටෙන සේ චෛත්‍යය වටකර තමා විසින් එක් විශාල රන්පාත්‍රයක් ගිතෙල් හා මණ්ඩ බීජවලින් පුරවා පහන්වැටි දහසක් දල්වා හිසෙහි තබාගෙන මුළු රාත්‍රියම චෛත්‍යය ප්‍රදක්‍ෂිණා කළේය.
මෙසේ ඒ ආත්මභාවයේදී ද දිවි ඇතිතෙක් පින්කොට එයින් චුත වූයේ දෙව්ලොව ඉපිද එහි දිවි ඇතිතෙක් සිට එයින් චුතව බුදුන් නූපන් කල්හි **බරණැස් නුවරම** දුප්පත් ගෙදරක උපත ලැබීය. **අන්නභාරො** යැයි ඔහුට නම්කරන ලදී. ඔහු සුමන නම් සිටුවරයා ලඟ වැඩකරමින් ජීවිකාව ගෙනයයි. ඔහු එක්දිනක් **උපරිට්ඨ** නම් පසේබුදුන් දැක තමා සඳහා තබන ලද ආහාරවේල පාත්‍රයක බහා බුදුන් වහන්සේට පිළිගන්වන්නට යාමට පිටත්විය. ඔහුගේ භාර්යාව ද තමන්ගේ බත් කොටසද එහිම දැමීය. ඔහු එය ගෙනගොස් පසේබුදුන්ට පිළිගැන්වීය. පසේබුදුන්ද එය පිළිගෙන පිං අනුමෝදන් කර නික්ම ගිය සේක. එය දැක රාත්‍රියෙහි **සුමන සිටුවරයාගේ** ඡත්‍රයෙහි අධිගෘහිත දේවතාවිය පුදුමයි! උතුම් දනකි. **උපරිට්ඨෙ** මනාව පිහිටියේ යැයි මහා හඬකින් අනුමෝදන් වූවාය. ඒ අසා සුමන සිටුවරයා මේ දෙව්දුව විසින් අනුමෝදන් වූ දානය උතුම් දානයකැයි සිතා එහි අනුමෝදන් වීමට ඉල්ලීය. **අන්නභාර **තෙමේ පින් අනුමෝදන් කළේය. එයින් සතුටට පත් සුමන සිටුවරයා ඔහුට දහසක් දී මෙතැන් පටන් නුඹ තමගේ අතින් වැඩ කිරීමක් නැත. සුදුසු ගෙයක් සාදා වෙළඳාමෙන් ජීවත්වෙවයි කීය.
යම්හෙයකින් නිරෝධ සමාපත්තියෙන් නැගීසිටි පසේබුදුන්ට දෙන ලද පිණ්ඩපාතය එදිනට විශාල වූ විපාකයක් ලබාදෙයි. ඒ නිසා එදාම **සුමන** සිටුවරයා රජු සමීපයට යන්නේ ඔහුව ගෙන ගියේය. රජු ඔහුව සාදරයෙන් බැලුවේය. සිටුතුමා මහරජතුමනි! මොහු බැලිය යුත්තෙක්මයැයි කියා ඔහු විසින් කරන ලද පිනද තමා විසින් ඔහුට දහසක් දුන් බවද පැවසීය. ඒ අසා රජු සතුටුව දහසක් දී අසවල් තැන ගෙයක් තනාගෙන වාසය කරන්නැයි ගෙය සාදන තැනක් නියම කළේය. ඒ ස්ථානය පිරිසිදු කරන්නා වූ ඔහුට විශාල නිදන්වස්තු සහිත සැලි මතුවිය. ඒ දැක ඔහු රජුට දන්වා සිටියේය. රජු ඒ සියලු ධනය උඩට ගෙන රැස්කරවා එය බලා මෙතරම් ධනයක් මේ නගරයේ කවරකුගේ ගෙයි තිබේදැයි අසා නැත ස්වාමීනියි කී කල්හි එසේනම් ‘මොහු ධන සිටුවරයා (ධනසෙට්ඨි) වේවායි ඔහුව සිටු තනතුරෙහි තැබීය.
ඔහු එහි දිවි ඇතිතෙක් කුසල්කොට එයින් චුතව දෙව් මිනිසුන් අතර සැරිසරන්නේ මේ බුද්ධෝත්පාද කාලයේ **කපිලවත්‍ථු** නගරයෙහි **අමිතොදන** ශාක්‍යයාගේ ගෙහි පිළිසිඳ ගත්තේය. **අනුරුද්ධ** යැයි ඔහුට නම් කළේය. ඒ අනුරුද්ධ කුමාරයා වනාහි මහානාම ශාක්‍යයාගේ කනිටු සොහොයුරු බුදුන්වහන්සේගේ සුළුපියාගේ පුත් අතිශයින් කෝමල වූයේ මහාපින් ඇත්තේ සෘතු තුනට සුදුසුවන ප්‍රාසාද තුනක අලංකාරයෙන් සැරසුණු නාටක ස්ත්‍රීන් පිරිවරාගත් ශක්‍ර දේවෙන්‍ද්‍රයා මෙන් සම්පත් අනුභව කරන්නේ, සුද්ධොදන මහරජතුමා විසින් උනන්දු කරවන ලද ශාක්‍ය රජුන් විසින් භාග්‍යවතුන් වහන්සේගේ පිරිවර සඳහා යවන ලද භද්දිය කුමාරාදීන් විසින් අනුපිය අඹවනයෙහි වැඩසිටින බුදුන් වෙත පැමිණ බුදුන් ලඟ පැවිදිව ඇතුළු වස්කාලය තුළදීම දිවැස උපදවාගෙන නැවත ධර්ම සේනාපතීන් වහන්සේ ලඟ කමටහන් ගෙන **පාචීනවංසදායං** ප්‍රාචීනවංසදාය නම් ස්ථානයට ගොස් මහණදම් පුරන්නේ සත්තමහා පුරුෂ විතර්කයන් උපදවාගෙන අටවැනි පුරුෂ විතර්කය උපදවා ගන්නට අපොහොසත් විය. ඔහුගේ ඒ පුවත දැනගත් භාග්‍යවතුන් වහන්සේ අටවැනි මහා පුරුෂ විතර්කය කියා දී චතුපච්චය සන්තොසභාව ප්‍රතිමණ්ඩිත වූ මහා අරියවංස ප්‍රතිපදාව දේශනා කළ සේක. ඔහු දේශනා කළ ආකාරයට විදර්ශනා වඩා අභිඥා, පටිසම්භිදාවන් සහිත රහත් බව අවබෝධ කරගත්තේය. ඒ නිසා අපදානයෙහි මෙසේ කියන ලදී.
මම ලෝකනායක වූ ලෝකජ්‍යෙෂ්ඨ වූ නරාසභ වූ තනිව වැඩසිටියා වූ **සුමේධ** භාග්‍යවතුන් වහන්සේව දුටුවෙමි.
ලෝකනායක වූ **සුමේධ** බුදුන් වෙතට ගොස් වැඳගෙන ලෝකනාථයන් වහන්සේගෙන් මෙසේ ඉල්ලා සිටියෙමි.
ලෝකනායකයාණනි! මහාවීරයන් වහන්ස! මට අනුකම්පා කරන සේක්වා. රුක්මුල්හි ධ්‍යාන වඩන්නා වූ ඔබවහන්සේට පහනක් පූජා කරමි.
ඒ ධීර වූ ස්වයංභූ ඥානයෙන් යුක්ත වූ දේශකයන් අතර උතුම් වූ උන්වහන්සේ එය පිළිගත් සේක. ඒ ප්‍රදීපය එදා වෘක්‍ෂයන් විනිවිද යමින් බැබලින.
ලෝකබන්‍ධු වූ බුදුන්වහන්සේ උදෙසා පහන්වැටි දහසක් යෙදුවෙමි. මාගේ ඒ ප්‍රදීපයෝ දවස් හතක් දැල්වී නිවී ගියාහ.
මම ඒ චිත්ත ප්‍රසාදයෙන් ද සිතේ ප්‍රාර්ථනා බලයෙන් ද මිනිසත් බව අත්හැර දෙව් විමනක උපන්නෙමි.
දේවත්වය ලැබුවා වූ මට මනාව නිර්මාණය වූ දිව්‍ය විමානයක් විය. එය හාත්පසින් බබලයි. මේ ප්‍රදීප අහසේ ඵලයයි.
එකල්හි මට සියළු දෙවියන් ඉක්මවා හාත්පසින් යොදුන් සියයක් ආලෝකමත් කළෙමි. මේ පහන් පූජාවේ ආනිශංසයයි.
දෙවියන්ට අධිපතිව කල්ප තිහක් දෙව්ලොව රජකළෙමි. කිසිවෙක් හා හඳුනා නොගනිත්. මේ පහන් පූජාවේ ආනිශංසයයි.
මම විසිඅට වරක් චක්‍රවර්ති රජවීමි. හාත්පස යොදුන් සියයක් දිවාරාත්‍රී දකිමි.
දහසක් ලෝකයන් නුවණින් දකිමි. බුදුසසුනෙහි දිවැස් ලැබුවෙමි. මේ පහන් පූජාවේ අනුසස්ය.
කල්ප තිස්දහසකට පෙර සුමෙධ නම් බුදුන්වහන්සේ පහළ වූහ. පහන් සිතින් මා විසින් උන්වහන්සේට පහන් පූජා කරන ලදී.
සිව් පිළිසිඹියාද අෂ්ට විමොක්‍ෂද අභිඥා සයද අවබෝධ කර ගත්තෙමි. බුද්ධ අවවාදය පිළිපැද්දෙමි.
ඉක්බිති භාග්‍යවතුන් වහන්සේ පසුකලක දෙව්රම් මහ වෙහෙරෙහි මහා සංඝයා මැද වැඩසිටිමින් ඔහුව දිවැස් ලැබූවන් අතර අගතැන්හි තැබීය. “මහණෙනි, මාගේ ශ්‍රාවකයන්ගෙන් දිවැස් ඇත්තවුන් අතර මේ අනුරුද්ධ තෙරුන් අගතැන්හි තබමි.”
ඔහු විමුක්ති සැපය විඳිමින් හැසිරෙන්නේ එක්දිනක් තමාගේ ප්‍රතිපත්ති පිරිම ප්‍රත්‍යවේක්‍ෂා කරමින් හටගත් ප්‍රීති සොම්නස් ඇත්තේ ප්‍රීති වාක්‍යයක් ලෙස “පහාය මාතා පිතරො” (මව්පියන් අතහැර) යන ගාථාවන් ප්‍රකාශ කළේය. තෙරුන් වහන්සේගේ පැවිද්ද හා රහත්වීම ප්‍රකාශ කරන්නා වූ සංගීතිකාරකයන් වහන්සේලා විසින් මුලින් ගාථා සතරක් ප්‍රකාශ කර ඇත. ඊට අනතුරුව ඇති ගාථා තෙරුන්ගේ අරියවංස ප්‍රතිපදාව පිළිබඳ සතුටු වූ භාග්‍යවතුන් වහන්සේ විසින් දේශනා කරන ලදී. ඉතිරි සියළුම ගාථාවන් ඒ ඒ කාරණය හේතුකොටගෙන තෙරුන් විසින්ම කියන ලදැයි කියත්. මෙසේ හැම අයුරකින්ම මේ ගාථාවන් තෙරුන් විසින් කියන ලදැයි ද තෙරුන් උදෙසා ප්‍රකාශ කරන ලදැයිද දතයුතුයි. ඒ මෙසේය.
මව්පියන්ද, සහෝදර සහෝදරියන්ද, නෑයන්ද අතහැර දමා පස්කම් සැප ප්‍රතික්‍ෂෙප කොට අනුරුද්ධ තෙම ධ්‍යාන කරයි.
සිත පිනවන නොයෙක් තාලවලින් යුත් නැටුම් ගැයුම්වලින් සමන්විත වූයෙම් මාර විෂයෙහි ඇලුනේ එයින් ශුද්ධියකට නොපැමිණියෙමි.
එයද අතහැර බුද්ධ ශාසනයෙහි ඇලුනෙම් සියළු කාමඕඝයන් මැඩපවත්වා අනුරුද්ධ තෙම ධ්‍යාන වඩයි.
[missing trans]
මුනිවරයන් වහන්සේ දෙවැන්නෙක් නැතිව හුදෙකලාව පිණ්ඩපාතයෙන් වැලකී මේ ආශ්‍රව තුරන් කළ අනුරුද්ධ පාංශුකූලයන් සොයයි.
මුනිවරයන් වහන්සේ පාංශුකූල වස්ත්‍රයන් සෙව්වේය. ගත්තේය. සේදුවේය. පාටගැන්වීය. පොරවා ගත්තේය.
යමෙක් බොහෝ දේ පතන්නේද එයින් සතුටට පත්නොවන්නේද නුසුදුසු අය සමග එක්වූයේද එයින් උඩඟු වූයේද මේ කෙලෙස් සහිත පාපධර්මයෝ ඔහුට ඇතිවෙත්.
අල්පේච්ඡ වූයෙම්, සිහි ඇත්තේ සතුටු සිතැත්තේ ද්වේෂ රහිත වූයේ විවේකයෙන් යුත් සිතැත්තේ නිතර අරඹන ලද වීර්ය ඇත්තේ වෙමි.
මේ බෝධිපාක්‍ෂික කුසල ධර්මයෝ ඔහුට වෙත්. බුදුන්වහන්සේ විසින් ඔහු ආශ්‍රව නැත්තෙකැයි ප්‍රකාශ කරන ලදී.
මගේ සිතිවිල්ල දැනගත් ලොව අනුත්තර වූ භාග්‍යවතුන් වහන්සේ ඍද්ධියෙන් ඇතිකරගත් මනෝමය කයකින් මා ලඟට වැඩියේය.
යම්විටක මෙබඳු සිතිවිල්ලක් මට වීද ඊට වඩා උතුම් දෙයක් දේශනා කළේය. අප්‍රමාදයෙහි ඇලුනා වූ බුදුන්වහන්සේ අප්‍රමාදය දේශනා කළ සේක.
මම උන්වහන්සේගේ ධර්මය දැනගෙන සසුනෙහි ඇල්මෙන් වාසය කළෙමි. ත්‍රිවිද්‍යාවන් ලබාගතිමි. බුද්ධ අවවාදය කරන ලදී.
යම්හෙයකින් පනස්පස් අවුරුද්දක් මම නේසජ්ජික වීමි. විසිපස් අවුරුද්දක් විද්ධය (නිදිබර බව) නැතිකරන ලදී.
නතර වූ සිත් ඇති තාදිගුණයෙන් යුක්ත වූවහුගේ ආශ්වාස ප්‍රශ්වාස නතරවිය. චක්‍ෂුමත් වූයේ සසල නොවී පිරිනිවන් පෑවේය.
කම්මැලි නැති සිතින් වේදනා ඉවසා ගත්තේය. පහනක් මෙන් සිතෙහි විමෝක්‍ෂය නම් වූ නිර්වාණය අවබෝධ විය.
දැන් මුනිවරයන් වහන්සේ පිරිනිවන්පෑ කල්හි ස්පර්ශය පස්වෙනි කොට ඇති අන්‍ය වූ චිත්ත චෛතසික ධර්මයෝ නොවන්නාහ.
ජාලිනිය! (තමාටම) නැවත මේ දේව ආත්මභාවයෙහි මාගේ වාසයක් නැත. ජාතිය සංසාරය මා විසින් ක්‍ෂීණ කරන ලදී. නැවත උපතක් නැත.
යම් ක්‍ෂීණාශ්‍රව භික්‍ෂුවකට මොහොතකින් බ්‍රහ්මලෝකය සහිත සහශ්‍රී ලෝකධාතුව ප්‍රත්‍යක්‍ෂ වශයෙන් දැනගත හැක. සෘද්ධි බලයෙන් චුතූපපාත ඥානයේද වසීබවට පත් ඒ භික්‍ෂුව දේවතාවිය දකියි.
මට පෙර තණකොල ගෙනෙන දුප්පත් ‘අන්නහාර’ වීමි. යසස් ඇති උපරිට්ඨ ශ්‍රමණයන් වහන්සේ ඉදිරියට ගොස් දානය පිළිගැන්වීමි.
ඒ මට ශාක්‍ය කුලයෙහි උපන්නෙම් අනුරුද්ධ යැයි නම් කළහ. මනා තාලයන්ගෙන් ප්‍රබෝධමත් වූ නෘත්‍ය ගීත ආදියෙන් සමන්විත වූයෙමි.
ඉක්බිති බිය නැති සම්බුද්ධ වූ ශාස්තෲන් වහන්සේ දැක්කෙමි. උන්වහන්සේ කෙරෙහි සිත පහදවා අනගාරික සසුනෙහි පැවිදි වූයෙමි.
යම්තැනක මා පෙර වාසය කෙළෙම්ද ඒ පෙර විසූ ජීවිත පිළිවෙල දනිමි. තව්තිසා දෙව්ලොව ශක්‍රයාව සිටියෙමි.
සත්වරක් මම මිනිසුන් අතර රජකම් කළෙමි. මුළු දඹදිව ජයග්‍රාහී වූ මම දඬුවමින්, ආයුධයෙන් තොරව ධර්මයෙන් රට පාලනය කළෙමි.
එයින් සතක් හා මෙතැන් සිට සතක් යන දාහතරක් ආත්මභාවයන් දෙව්ලොව සිටියා වූ මම දැනගත්තෙමි.
අභිඤ්ඤාපාදක චතුර්ථ ධ්‍යාන සමාධියෙහි ශාන්ත වූයෙම්, මනාව සිත පිහිටියෙම්. කෙලෙස් නැතිකිරීමෙන් ලබාගත් විශුද්ධ වූ දිවැස ලබා ගත්තෙමි.
සත්ත්වයන්ගේ යාම-ඊම සංඛ්‍යාත චුතූපපාතය දනිමි. පස්වැදෑරුම් ධ්‍යානයෙහි පිහිටියෙම් මෙබඳු තත්ත්වයකට, එබඳු තත්ත්වයකට පත්වූ සැටි දකිමි.
මා විසින් බුදුන් වැඳ බුදුන්ගේ ශාසනය පිළිපැද්දෙමි. සසරට හේතුවන ලොකුබර බිම තබන ලදී.
මම වජ්ජින්ගේ වේලුව ගමෙහි ජීවිතය අවසන් කිරීම සඳහා එක උණපඳුරක් යට ආශ්‍රව රහිතව පිරිනිවන් පාන්නෙමි.
එහි **පහාය **යනු අත්හැර. **මාතාපිතරො** යනු මවද පියාද. එයින් අදහස් කළේ මෙයයි. යම්සේ අන් කිසිකෙනෙක් නෑදැයන්ගෙන් හෝ භවභෝග සම්පත්වලින් පිරිහුනේ පැවිදි වෙත්. පැවිදි වූවාහුද විවිධ කටයුතුවල යෙදී සිටිති. අප එසේ නොවේ. අපි වනාහි බොහෝ නෑපිරිසක්, මහත් වූ ද වස්තු සමූහයක්ද අතහැර කාමයන්හි අපේක්‍ෂාවක් නැතිව පැවිදි වූවෝ වෙමු. **ඣායති** යනු ආරම්මණ, ලක්‍ඛණ යන දෙවදෑරුම් ධ්‍යානයන්හි යෙදුනේ වෙයි.
**සමෙතො නච්චගීතෙහි** යනු නෘත්‍යයන්ගෙන් හා ගීතයන්ගෙන් යුක්ත වූයේ. නෘත්‍යයන් බලන්නේ ගීතයන් අසන්නේ යන අර්ථයි. **සම්මතො** යනු නෘත්‍ය ගීතයන්ගෙන් පූජිත වූයේ යන අර්ථයි. **සම්මතාලප්පබොධනො** යනු මනා තාලවලට අනුව පවත්වන ශබ්දයන්ගෙන් අළුයම පුබුදුවිය යුතු. **නතෙන සුද්ධිමජ්ඣගා** යනු ඒ කම්සැප විඳීමෙන් සසර පිරිසිදුබවට පත් නොවූයෙමි. **මාරස්ස විසයෙ රතො** යනු කෙලෙස් මාරයාට විෂය වූ කාමගුණයන්හි ඇළුණු, කෙලෙස් මාරයාට විෂය වූ කාමවස්තු පරිභෝජනයෙන් සසර පිරිසිදුවීම වන්නේය යන දෘෂ්ටිය ඇත්තෙක් වී යන අර්ථයි. ඒ නිසා කීය. **එතඤ්ච සමතික්කම්ම** ආදිය කීය. එහි **එතං **යනු මේ පස්වැදෑරුම් කාම ගුණයෝය. **සමතික්කම්ම** යනු අතහැර දමා, අපේක්‍ෂා රහිතව, ඉවතලා යන අර්ථයි. **සබ්බොසං** යනු කාමඕඝ ආදී සියළුම ඕඝයන්,
පඤ්චකාම ගුණයන් ස්වරූප වශයෙන් දක්වන්නට **රූපා-සද්දා** ආදිය කීය. එහි **මනොරමා** යනු ලොල්බව ඇති කිරීම් වශයෙන් සිත රමණය කරන්නේනුයි මනොරම නම් වේ. **මනාපියා** කියාද කියා ඇත. යම්සේ ‘**කතමෙ පඤ්ච මනාපියා රූපා මනාපියා සද්දා’** යනුවෙන් කියා ඇති බැවිනි.
**පිණ්ඩපාත මතික්කන්තො** යනු පිණ්ඩපාත පිලිගැනීම ඉක්මවා, පිණ්ඩපාත ගැනීමෙන් වැලකී යන අර්ථයි. **එකො** යනු හුදෙකලා, ශ්‍රමණයන් රහිතව, **අදුතියො** යනු තණ්හාව නැති, **තණ්හා** යනු පුරුෂයාට දෙවන නමයි. ‘**තණ්හා දුතියො පුරිසො’** (තණ්හාව දෙවන පුරුෂයායි.) **එසති **යනු සොයයි.
**විචිනී** යනු සොයන්නේ ඒ ඒ තැන්වල කිළිටි ගොඩවල පංශුකූල වස්ත්‍ර තිබෙන තැන්වල සෙවීය. **අග්ගහී **යනු සොයා අසූචි වැකුණා වූද දේ පිළිකුල් රහිතව ගත්තේය. **ධොවී** යනු සේදීය. **රජයී** යනු සෝදාගත් වස්ත්‍ර මසා කැප වූ පාටක් ගන්වන ලදී. **ධාරයී** යනු වර්ණ ගන්වා කප්බිඳු තබා දැරුවේය. පොරවා ගත්තේය.
දැන් **පාචීනවංසදායෙ** ප්‍රාචීන වංසදාය නම් තැන ශාස්තෲන් වහන්සේ විසින් දෙන ලද අවවාද ගැනත් එයින් ද තමාගේ අර්ථසිද්ධිය මස්තකප්‍රාප්ත වීම දක්වමින් **මහිච්ඡො ච අසන්තුට්ඨො** ආදී ගාථාවන් කීය. එහි **මහිච්ඡො** යනු මහත් වූ වස්තූන් කැමැති, විශාල විශාල වූ බොහෝ වස්තුන් කැමැති වන්නේ යන අර්ථයි. **අසන්තුට්ඨො** යනු සතුටු නොවූයේ ලද පමණින් සතුටුවීම ආදී සන්තෝෂයෙන් තොර **සංසට්ඨො** යනු ගිහියන් සමග හෝ පැවිද්දන් සමග හෝ නුසුදුසු අය ආශ්‍රය කරන්නේ **උද්ධතො** යනු කලබ වූ සිත් ඇති **තස්ස** යනු **මහිච්ඡ** ලොකුවට ප්‍රාර්ථනා කරන්නහුට යනාදී ලෙස කියූ පුද්ගලයාට **ධම්මා** යනු බොහෝ දේ පැතීමෙන් අසන්තෝෂ වූ ඇසුරු කිරීමෙන් අවුල් සහගත බව ඇතිවීම ආදී ලාමක බැවින් **පාපකා** පවිටු වූ **සංකිලෙසිකා** යනු ඔහුගේ සිතේ කිලිටි බව ඇතිකරන හේතුවෙන් කිලිටි ඇතිකරන ධර්මයෝ **හොන්ති** වෙත්.
**සතොච අප්පිච්ඡො** යනු යම්කලෙක වනාහි මේ පුද්ගලයා කල්‍යාණ මිත්‍රයන් ඇසුරු කරන්නේ, භජනය කරන්නේ, සේවනය කරන්නේ බණ අසන්නේ සිහිනුවණින් මෙනෙහි කරන්නේ, සිහි ඇත්තේ බොහෝ දේ පැතීම අත්හැර සුළු දෙයක් පතන්නේ වෙයි. අසතුට හැර **සන්තුට්ඨො** සතුටු වූයේ සිතට පීඩාකරන වික්‍ෂෙපය හැරදමා **අවිසාතවා** වික්‍ෂිප්ත නොවූයේ, සිත තැන්පත් වූයේ ගණසංගණිකාව අතහැර **පවිවෙකරතො** යනු විවේකයට ඇති කැමැත්ත නිසා, කලකිරීම පිණිස ඇති වූ ධර්ම ප්‍රීතියෙන් **චිත්තො** මනාසිත් ඇත්තේ, සතුටු සිත් ඇත්තේ, සියළු ආකාරයේ කුසීතබව නැති කිරීමෙන් **ආරද්ධවිරියො** අරඹන ලද වීර්ය ඇත්තේ,
එකල්හි **තස්ස** මෙසේ අල්පේච්ඡතාව ආදී ගුණයන්ගෙන් යුක්ත වූවහුට, **ඉමෙ** මේ සතිපට්ඨාන ආදී තිස්හත් ප්‍රභේදයන් ඇති ත්‍රිවිධ වූ විදර්ශනාව වඩන්නා වූ කුසලත්වය ඇති බැවින් දක්‍ෂ වූ මාර්ගයට පිළිපන් බෝධිපාක්‍ෂික **ධම්මාහොන්ති** ධර්මයෝ වෙත්. **සො** හෙතෙම ඒවායින් යුක්ත තැනැත්තා සියළු ආකාරයේ ආසවයන් බහා තැබීමෙන් අග්‍ර වූ මාර්ගය පෑදීමේ පටන් **අනාසවොච හොති** ආශ්‍රව නැත්තේ වෙයි. මෙසේ **වුත්තෙ** කී කල්හි **මහෙසිනා** බුදුන්වහන්සේ විසින් **පාචීනවංසදායෙ** යනු පාචීන වංසදාය නම් ස්ථානයෙහි මහා පුරුෂ විතර්කයන් මස්තකප්‍රාප්ත වීම් වශයෙන් යන අදහසයි.
**මම සංකප්පමඤ්ඤාය** යනු මේ ධර්මය අල්පේච්ඡයන් සඳහාය බොහෝ දේ පතන්නවුන් සඳහා නොවේ යනාදී ක්‍රමයෙන් මහාපුරිස විතර්ක වශයෙන් අරඹා මස්තකප්‍රාප්ත කරගන්නට අසමත්ව සිටියා වූ මගේ සිතිවිල්ල දැනගෙන, **මනොමයෙන** මනසින් නිර්මාණය කරන ලද, වෙනස්වීමෙන් යන අර්ථයි. **ඉද්ධියා** යනු මේ ශරීරය මේ සිත මෙන් වේවා! යි මෙසේ පැවති අධිෂ්ඨාන ඍද්ධි බලයෙන්,
**යදා මෙ අහු සංකප්පො** යනු යම්කලෙක මගේ අටවැනි මහාපුරිස විතර්කය කෙබඳුවේද යන්න විතර්කය විය. **තතො මම සංකප්පමඤ්ඤාය ඉද්ධියා උපසංකමි **එයින් මගේ සංකල්පය දැනගෙන ඍද්ධියෙන් පැමිණියේය යයි යෙදීම වේ. **උත්තරිදෙසයී** යනු මේ ධර්මය ප්‍රපඤ්ච රහිතයන්ටය. ප්‍රපඤ්චයෙහි ඇලුනවුනට නොවේ. මේ අටවැනි මහාපුරිස විතර්කය පුරන්නේ මතු දේශනා කළේය. ඒ දේශිත ධර්මය දක්වන්නේ මෙසේ කීය. නිෂ්ප්‍රපඤ්චයෙහි ඇලුනා වූ බුදුරජාණන් වහන්සේ නිෂ්ප්‍රපඤ්ච දේශනා කරයි. ප්‍රපඤ්චය යනු රාගාදී කෙලෙස්ය. ඒවා සංසිඳවීම සඳහා, ඒවා නොමැති බැවින් ලෝකෝත්තර ධර්මයන් නිෂ්ප්‍රපඤ්ච නම් වේ. ඒ නිෂ්ප්‍රපඤ්චයෙහි යෙදුනා වූ ඇලුනා වූ භාග්‍යවතුන් වහන්සේ යම්සේ මට එය ලබාගත හැකිවේද එබඳු ධර්මයක් දේශනා කළේය. සාමුක්කංසික චතුරාර්ය සත්‍ය ධර්ම දේශනාව පවත්වන්නේයැයි යන අර්ථයි.
**තස්සාහං ධම්ම මඤ්ඤාය** යනු ඒ ශාස්තෲන් වහන්සේගේ ධර්මය අසා නියමාකාරයෙන් පිළිපදින්නේ වාසය කළේය. ත්‍රිශික්‍ෂාවල එකතුවක් වූ **සාසනෙ** සසුනෙහි **රතො** ඇලුනේ ආශා ඇත්තේ වී යන අර්ථයි.
ශාස්තෲන් වහන්සේ සමග තමන්ගේ මුනගැසීමත් එයින් සිදුවූ යහපතත් දක්වා දැන් තමාගේ පැවිදි කාලයේ පටන් අරඹන ලද වීර්ය ඇති කයෙහි අපේක්‍ෂාවක් නැති බැවින් සැතපීමේ සැපය, ස්පර්ශයේ සැපය පරිත්‍යාග කිරීමට උත්සාහවන්ත බව ඇති වූ කාලයේ පටන් අරඹන ලද වී ඇති බව දක්වන්නේ **පඤ්චනපඤ්ඤාස වස්සානි** (පනස්පස් වර්ෂයක්) යනාදී ගාථාව කීය. එහි **යතො නෙසජ්ජිකො අහං** යනු යමක පටන් යෝග අනුකූලතාවය හා කමටහන් මගින් ඇතිවූ සත්පුරුෂ චර්යාවනුත්, සැහැල්ලු පැවැත්මත් ආදී වූ ගුණයන් දැක පනස්පස් වර්ෂයක් නෙසජ්ජික ධුතංගධරයෙක් වීමි. **යතො මිද්ධං සමූහතං** යනු යමක පටන් මා විසින් නිදිවර්ජිතව විසිපස් අවුරුද්දක් ගතවිය. තෙරුන්ට පනස්පස් අවුරුද්දක් නෙසජ්ජික අංගය සමාදන් වී සිටීමට පෙරාතුව විසිපස් වර්ෂයක් නින්ද නැතිවිය. ඊට පසුව ශරීරයට වෙහෙස දැනීමෙන් පශ්චිම යාමයේදී නින්ද ගියේයැයි කියත්.
**නාහු අස්සාස පස්සාසා** යනු මුල් ගාථා තුන බුදුන් පිරිනිවි කල්හි භික්‍ෂූන් විසින් භාග්‍යවතුන් වහන්සේ කිම පිරිනිවන් පෑ සේක්දැයි විචාරණ ලද්දේ පිරිනිවන්පෑ බව දන්වමින් කීය. එහි **නාහු අස්සාස පස්සාසා ඨිතචිත්තස්ස තාදිනො** යනු අනුලොම ප්‍රතිලෝම වශයෙන් අනේකාකාරයෙන් සියළු සමාපත්තීන්ට සමවැද ඉන් නැගිට සියල්ලට පසුව චතුර්ථ ධ්‍යානයෙහි සිටියා වූ සිත් ඇති තාදී ගුණ ඇති භාග්‍යවත් බුදුරජාණන් වහන්සේගේ ආශ්වාස ප්‍රශ්වාසයෝ නොවූහ යන අර්ථයි. මෙයින් යම්හෙයකින් චතුර්ථ ධ්‍යානයට සමවැදුනු ඇත්තාගේ කාය සංඛාරයෝ නිරුද්ධ වෙත්. කාය සංඛාර යනු ආශ්වාස ප්‍රශ්වාසයන්ය. ඒ නිසා චතුර්ථ ධ්‍යානයට සමවැදුනු ක්‍ෂණයෙහි පටන් ආශ්වාස ප්‍රශ්වාස නොවූයේයැයි දක්වයි. **එජා** (තද ආශාව) සංඛ්‍යාත තණ්හාවෙන් තොර බැවින් **අනෙජො** අනෙජ නම් වේ. සමාධියෙහි පිහිටි බැවින් **අනෙජො සන්තිමොරබ්හ** යනු නිවන අරමුණු කොට **චක්‍ඛුමා** යනු ඇස් පසක් ඇති බැවින් චක්‍ඛුමා නම් වේ. **පරිනිබ්බුතො** යනු පිරිනිවන් පෑවේය. මේ වනාහි මෙහි අර්ථයි. නිර්වාණය අරමුණු කරගෙන චතුර්ථ ධ්‍යාන ඵල සමාපත්තියට සමවැද තදනන්තරවම අනුපාදිසෙස නිබ්බාණ ධාතුවෙන් පිරිනිවන් පෑවේය.
**අසල්ලීනෙන** යනු නොසැඟවුණු, විකසිත වූම සිතෙන් **චිත්තෙන වෙදනං අජ්ඣවාසයී** යනු සිහිකල්පනා ඇත්තේ වී මරණ වේදනාව ඉවසා වදාළේය. එසේ නැතිව වේදනාවෙන් පීඩිතව එහෙ මෙහෙ පෙරළුනේ නැත**. පජ්ජොතස්සෙව නිබ්බානං විමොක්‍ඛො චෙතසො අහූ** යනු යම්සේ තෙල්ද පහන්වැටියද හේතුකොටගෙන බබලන්නා වූ, දිලෙන්නා වූ ප්‍රදීපය ඒවා අවසන් වූ විට නිවීයයි. නිවුනේද කිසිතැනක ගොස් නොසිටියි. ස්ථිරවම අතුරුදන් වෙයි. නොපෙනී යයි. මෙසේ ක්ලේශ අභිසංඛාර නිසා පවත්නා වූ ස්කන්ධ සමූහය ඒවායේ ක්‍ෂය වීමෙන් නිවී යයි. නිවුනේද කිසිතැනකට ගොස් නොසිටී. ස්ථිරවම අතුරුදන් වෙයි. නොපෙනී යයි කියා දක්වයි. ඒ නිසා කියන ලදී. ‘පණ්ඩිතයෝ මේ පහන මෙන් නිවී යත්. සුළං වේගයෙන් සැලෙන ගිනි දැල්ල මෙන්, ආදිය මෙනි.
**එතෙ** යනු පිරිනිවන්පානා මොහොතෙහි ශාස්තෲන් වහන්සේගේ සන්තානයෙහි පවතින්නා වූ ස්වභාවයන් තමන්ගේ ප්‍රත්‍යක්‍ෂභාවයෙන් කියන ලද පශ්චිම කාලයේ පසුව සිත් පහළවීම නොවන බැවින්ය. **දානි **යනු දැන්. **ඵස්සපඤ්චමා** යනු ස්පර්ශය පස්වෙනිකොට ඇති ධර්මයන්ගේ ප්‍රකට බැවින් කියන ලදී. එසේම චිත්තුප්පාද කථාවෙහිද ස්පර්ශය පස්වෙනිකොට ඇතිබව කලින්ම කියන ලදී. **අඤ්ඤෙධම්මා** යනු නිස්සය සහිත අන්‍ය චිත්ත චෛතසික ධර්මයෝ - පිරිනිවන්පෑම හා සම්බන්ධ චිත්ත චෛතසිකයන් නොවේ. කිම නොවන්නේද? සත්‍ය වශයෙන් නොවෙත්. සැක රහිත බැවින් ඔවුන් සඳහා නොවන්නේ යැයි නොකිය යුතුයි. අනිත් අය වනාහි සේක පුථුජ්ජනයන්ට මෙන් වන්නේ නොවේදැයි සැක කරයි. එබඳු සැකයක් ඇතිවීම වැලැක්වීම සඳහා අනිත් ධර්මයෝ නොවෙත්යැයි කියන ලදී.
**නත්‍ථිදානි පුනාවාසො දෙවකායස්මිං ජාලිනී** යනු මෙහිදී ‘ජාලිනී’ යන නමින් දේවතාවිය අමතයි. දේව ආත්මභාවයෙහි දේව සමූහයා අතර පහළවීම් වශයෙන් දැන් මට මෙහි වාසයක් නැත යන අර්ථයි. එයට කරුණු කීය. ‘වික්‍ඛීණො’ ආදි වශයෙනි. ඒ දෙව්දුව වනාහි පෙර ආත්මභාවයේ තෙරුන් වහන්සේගේ ඇප උපස්ථාන කරන්නිය විය. ඒ නිසා දැන් තෙරුන් වහන්සේ දිරාපත් වී වයසට පත්ව සිටිනු දැක පැරණි හිතවත්කමින් ඇවිත් ‘යම්තැනක ඔබ පෙර වාසය කළේද’ එහි සිත පිහිටුවන්න කියා දේව ආත්මයක ඉපදීමට ඉල්ලා සිටියේය. ‘ඉක්බිති දැන් නැත’ යනාදියෙන් තෙරුන් වහන්සේ ඇයට පිළිතුරු දුන්නේය. ඒ අසා දෙව්දුව බලාපොරොත්තු රහිත වූවා එහි අතුරුදහන් වූවාය.
ඉක්බිති තෙරුන් වහන්සේ අහසට පැන නැගී තමන්ගේ ආනුභාවය සබ්‍රහ්මචාරීන් වහන්සේලාට ප්‍රකාශ කරන්නේ ‘යස්ස මුහුත්තෙ’ (යමෙකුට මොහොතින්) යන ගාථාව ප්‍රකාශ කළේය. එහි අර්ථය නම් **යස්ස **යම් ඒ ක්‍ෂීණාශ්‍රව භික්‍ෂුවකට මොහොතක් පමණකින්ම. **සහස්සධා** සහශ්‍ර ආකාරයකින්, ති සහශ්‍රයක්, මහා සහශ්‍රයක් ප්‍රභේදයෝ **ලොකො සබ්‍රහ්මකප්පො** යනු බඹලොව සහිත **සංවිදිතො** මනාව දැනගෙන, ප්‍රත්‍යක්‍ෂ වශයෙන් දැනගත්තේ මෙසේ **ඉද්ධිගුණෙ** ඍද්ධි ගුණයෙන් **චුතූපපාතෙච වසී** චුතූපපාත ඤාණයෙහි වසීප්‍රාප්ත වූයේ ඒ භික්‍ෂුව එළඹි කල් ඇතිකල්හි **දෙවතා පස්සති** ඔහුට දෙවියන් දැකීමේ ශක්තිය පිරිහීමක් නොවේ යනුයි. තෙරුන් වහන්සේ විසින් වනාහි ජාලිනී දෙව්දුවට පිළිතුරු වදන් දීම් වශයෙන් **නත්‍ථිදානි** (දැන් නැත) යනාදී ගාථාවෙන් කියූ කල්හි භික්‍ෂූන් වහන්සේලා ජාලිනී දේවතාවිය නොදැක කිම! තෙරුන් වහන්සේ වනාහි බණකීම් වශයෙන් යමක් ප්‍රකාශ කරන්නේ යැයි සිතූහ. ඒ භික්‍ෂූන්ගේ සිතිවිල්ල දැනගෙන තෙරුන් වහන්සේ ‘**යස්ස මුහුත්තෙන’** (යමකුට මොහොතකින්) යන ගාථාව කීය.
**අන්නභාරො** මෙනම් ඇති. පෙර ආත්මභාවයෙහි **සාසහාරකො** ආහාරය සොයාගැනීම සඳහා බැලමෙහෙ කොට ජීවත්වන. **සමණ **යනු නසන ලද පව් ඇති. **පටිපාදෙසිං** ඉදිරියට ගොස් පූජා කළෙමි. පැහැදීමෙන් ඉදිරියට ගොස් ආහාර දානය දුන්නේය යන අදහසයි. **උපරිට්ඨං** මෙබඳු නමක් ඇති පසේ බුදුවරයන් වහන්සේ. **යසස්සිනං** යනු කීර්තිමත් වූ, පැතුරුණා වූ යසස් ඇති. මේ ගාථාවෙන් තමාගේ අවසාන ආත්මභාවයේ මහත් වූ සැපසම්පත් ලැබීමට හේතුකාරණා වූ තමාගේ පෙර කර්මය දක්වයි. ඒ නිසා **‘සොමහි සක්‍යකුලෙ ජාතො**’ (ඒ මම සාක්‍ය කුලයෙහි උපන්නේ) යනාදී ගාථාව කීය.
**ඉතො සත්තා** යනු මේ මිනිස්ලොවින් චුතව දෙව්ලොව දිව්‍යමය ආධිපත්‍යය ඇතිව**, තතො සත්ත** යනු ඒ දෙව්ලොවින් චුතව මිනිස්ලොව චක්‍රවර්ති වී, **සංසරානි චතුද්දසා** යනු ආත්මභාව දාහතරක් ගතකිරීමෙන්, **නිවාසම්හි ජානිස්ස** යනු පෙර විසූ ජීවිතය දැනගත්තෙමි. **දෙවලොකෙට්ඨිතො තදා** යනු එයද මේ ආත්මභාවයේදීම නොවේ. ඉක්බිති යම්විටක මෙයින් කලින් ආත්මභාවයකදී දෙව්ලොව සිටි බව දැනගත්තෙමි යනුයි.
දැන් තමා විසින් දිවැස හා චුතූපපාත ඥානය අවබෝධ කරගත් ආකාරය දක්වන්නේ ‘පඤ්චංගිකෙ’ ආදී ගාථා දෙක ප්‍රකාශ කළේය. එහි **පඤ්චංගිකෙ සමාධිම්හි** යනු අභිඤ්ඤා පාදකොට ඇති චතුර්ථ ධ්‍යාන සමාධියෙහි, ඔහු වනාහි ප්‍රීතිය පැතිරිම, සැපය පැතිරිම, සිත පැතිරීම, ආලෝකය පැතිරිම, ප්‍රත්‍යවෙක්‍ෂා කිරීම, නිමිත්ත යන මේ අංග පසකින් යුක්ත බැවින් **පඤ්චංගිකො සමාධි** අංග පසකින් යුත් සමාධිය යැයි කියනු ලැබේ. **සන්තෙ** යනු විරුද්ධ දේවල් සංසිඳීමෙන්, අඟපසඟවල ශාන්ත බව ද ඇතිවූ කල්හි **එකොදිභාවිතෙ** යනු එක්තැන් වූ පිරිසිදු, වසඟයට පත් යයි අර්ථ ගතයුතුයි. **පටිප්පස්සද්ධිලද්ධම්හි** යනු කෙලෙසුන් සම්පූර්ණයෙන් යටපත් කිරීමෙන් ලැබූ **දිබ්බචක්‍ඛුවිසුජ්ඣිමෙ** යනු මේ ආකාර සමාධියක් ඇති කල්හි මගේ දිව ඇස් නුවණ පිළිබඳ විශුද්ධිය ඇතිවූ උපක්ලේශයන් එකොලසකින් මිදීම හේතුකොටගෙන පිරිසිදු විය.
**චුතූපපාතං ජානාමි** යනු සත්ත්වයන්ගේ චුතවීමද උපතද දනිමි. එසේ දන්නෙම් ‘මේ සත්ත්වයෝ අසවල් ලෝකයෙන අවුත් මෙහි උපන්හ. මෙලොවින් ගොස් අසවල් ලෝකයෙහි උපදිත් යනාදි ලෙස **සත්තානං ආගතිං ගතිඤ්ච** සත්ත්වයන්ගේ ඒමද යාමද දනිමි. දන්නේ පමණක් නොව **නෙසං** ඔවුන්ට **ඉත්‍ථභාවං** මිනිසත්බව, **අඤ්ඤථාභාවං** එයින් අමතර තිරිසන් ගති ආදියද ඉපදීමට කල් ඇතිවම දනිමි. මේ සියල්ල පස්වැදෑරුම් සමාධියෙහි අඩංගු වන්නේ යැයි දක්වමින් ‘**ඣානෙ පඤ්චංගිකෙ ඨිතො’** (පස් වැදෑරුම් ධ්‍යනයෙහි පිහිටි) යැයි කීය. එහි **පඤ්චංගිකෙ ඣානෙ ඨිතො** යනු පස්ආකාර ධ්‍යානයෙහි පිහිටා මෙසේ දනිමියි යන අර්ථයි.
මෙසේ ත්‍රිවිද්‍යාවන් දක්වා ඒ සමග පෙර දක්වන ලද ත්‍රිවිද්‍යාවන් සමග කෘත්‍යයන් හටගැනීම දක්වමින් **‘පරිචිණ්ණො මයා සත්‍ථා’** ආදී ගාථා දෙක කියන ලදී. එහි **වජ්ජිනං වෙළුවගාමෙ** වජ්ජිරට වේලුව නම් ගමෙහි යම්තැනක වජ්ජි රටේ වේව ගමේ අවසන් වස විසූසේක්ද එහි **හෙට්ඨතො වෙළුගුම්බස්මිං** යනු එහි එක් උණපඳුරක් යට, **නිබ්බායිස්සන්ති** නිවෙන්නෙමි අනුපාදිසෙස නිර්වාණ ධාතුවෙන් පිරිනිවන් පාන්නෙමි යන අර්ථයි.
**‘සමණස්ස අහු චින්තා’** ආදි ගාථාවන් ආයුෂ්මත් පාරාපරිය තෙරුන්ගේය. මෙහි කථාවස්තුව පහත දක්වා ඇත. මේ ගාථාව බුදුන් වහන්සේ ජීවමාන කාලයේදී තමාගේ පෘථග්ජන කාලයේ මනස සයවැනි කොට ඇති ඉන්‍ද්‍රියයන්ට නිග්‍රහ කිරීම් වශයෙන් කියන ලදී. මෙය වනාහි පසුකාලයක බුදුන් පිරිනිවි කල්හි තමාගේද පිරිනිවන්පෑමට අවස්ථාව එළඹි කල්හි ඉදිරියේදී භික්‍ෂූන්ගේ ධර්මය පිළිබඳ වැරදි ප්‍රතිපත්ති ප්‍රකාශ කිරීම් වශයෙන් කියන ලදී. එහි
පිපුණු මල් ඇති මහා වනයෙහි ධ්‍යාන වඩන්නා වූ උතුම් විවේකයෙන් සිත එක්තැන් කර සිටියා වූ ශ්‍රමණයන් වහන්සේට මෙබඳු සිතිවිල්ලක් ඇතිවිය.
මේ ගාථාව සංගායනා කාරකයන් වහන්සේලා විසින් යොදන ලදී. එහි අර්ථයත් පහත කියන ලද ආකාරයත් අතර සම්බන්ධතාවය මෙයයි.
ශාස්තෲන් වහන්සේත් අග්‍ර ශ්‍රාවකයන් වහන්සේලාත් ඇතැම් මහතෙරවරුන් වහන්සේලාත් පිරිනිවන්පෑ කල්හි අතීත බුදුවරයන් වහන්සේලාගේ දේශනාවන්හි හා ප්‍රතිපත්ති මාර්ගයන්හි මනාව හැසිරෙන්නා වූ ශික්‍ෂාකාමී භික්‍ෂූන් හිඟවන කල්හි වැරදි ප්‍රතිපත්තීන්හි යෙදෙන දුර්වච භික්‍ෂූන් බහුලවන කල්හි මනාව මල් පිපුණු සල්වනයෙහි හුදෙකලාව සිතේ ඒකාග්‍රතාවයට පත්ව ධ්‍යාන වඩමින් සන්සිඳ වූ පාපයන් ඇති පාරාපරිය තෙරුන්ගේ ප්‍රතිපත්තිය අරභයා **චින්තා** සිතිවිල්ලක් විය. ඉතිරිය :
පුරිසෝත්තම භාග්‍යවතුන් වහන්සේ ජීවමානව සිටියදී භික්‍ෂූන්ගේ චර්යා පැවැත්ම වෙනස් අයුරකින් විය. දැන් වෙනස් අයුරකින් දිස්වෙයි.
සීතලෙන්, සුලඟින් ආරක්‍ෂා වීමටත් හිරිඔතප් ආරක්‍ෂා කරගැනීමටත් වස්ත්‍ර පාවිච්චි කළහ. හීන, ප්‍රණීත වශයෙන් නොසලකා ලද දෙය අනුභව කළහ.
ප්‍රණීත හෝ කටුක හෝ අල්ප වූ හෝ බොහෝ වූ ආහාර ගිජු නොවී එහි ඇල්මක් නැතිව ජීවිතය පවත්වා ගැනීම සඳහා පමණක් අනුභව කළහ.
ජීවිතය පවත්වා ගැනීම සඳහා පිරිකර ලෙස ලැබෙන බෙහෙත් හා ගිලන්පස පිළිබඳව කෙලෙසුන් නැසීමෙහි යෙදී සිටි ඒ භික්‍ෂූහු දැඩිලෙස උත්සුක නොවූහ.
අරණ්‍යයෙහි හෝ ගසක් මුල හෝ ගිරිකඳුරුවල හෝ විවේකයෙහි ඇලුනාහු විවේකය අරමුණු කරගෙනම වාසය කළහ.
උඩඟු නොවූ සසුනෙහි ශ්‍රද්ධාව ඇති, පෝෂණය කරන්නට පහසු තද සිත් නැති කීකරු තණ්හා දිට්ඨි ආදියෙන් ගැවසී නොගත් වාචාල නොවී අනුන්ටත් තමන්ටත් හිත පිණිසම පවත්නා වූ,
මේ හේතු නිසා අසන දකින අයට පැහැදීම ඇතිකරන ගමන්බිමන් හා සිව්පසය පරිභෝග කිරීම් ඇතිව ඉරියව් පැවැත්මෙහි සිනිඳු තෙල් ධාරාවක් මෙන් විය.
සියළු ආශ්‍රවයන් ප්‍රහීණ කළාහු මහා ධ්‍යාන වඩන්නාහු අන් අයට මහා ප්‍රයෝජනවත් වූවාහු ඒ තෙරවරුන් වහන්සේලා දැන් පිරිනිවන් පෑවාහ. දැන් එබඳු අය අල්පය.
සසරට පිහිටවන්නා වූ කුසල ධර්මයන්ද එබඳු වූ ප්‍රඥාවගේද නොමැති වීමෙන් ආදි කල්‍යාණ ආදී අංගයන්ගෙන් යුක්ත වූ බුද්ධ ශාසනය විනාශ වන්නේය.
කාය දුශ්චරිතාදී පාපධර්මයන්ට ලෝභාදි කෙලෙසුන්ටද යම් කාලයක් වේද යම්කෙනෙක් මෙබඳු කාලයෙහි කාය, චිත්ත ආදී විවේකය සඳහා අරඹන ලද වීර්ය ඇත්තාහුද ඉතිරි ප්‍රතිපත්ති අනුගමනය කර සඵල කරගන්ට අපොහොසත් වූවාහු
කෙලෙස් වඩන්නා වූ ඔව්හු බොහෝ ජනයාගේ හදවතට පිවිස යම්සේ වනාහි කෙළිලොල් රකුසන් උමතු වූවන් හා බාලයන් කෙරෙහි ආවේස වී සෙල්ලම් කරත් යැයි හඟිමි.
කෙලෙසුන්ගෙන් වැඩගන්නා ලද ඔවුහු ඒ ඒ අසරුප් ක්‍රමයට පිළිපදින්නාහු කෙලෙස් වස්තූන්හි කෙලෙස් සේනාවේ සේනාපති මාරයා විසින් ඝෝෂා කරන ලද්දේ
සද්ධර්මය අත්හැර දමා ඔවුනොවුන් කළහ කරන්නාහු ඒ ඒ දෘෂ්ටීන් වැළඳගෙන මෙය හොඳය කියා සිතත්.
ගිහින්ගෙයින් නික්මගියාහු ධනය ද දූදරුවන්ද භාර්යාවද අත්හැර දමා බත් හැන්දක් දෙන්නහු නිමිතිකොට පැවිද්දකු විසින් නොකටයුතු දේ කරත්.
කුස පිරෙන්නට අනුභවකොට නියම කොට ඇති සෙය්‍යාවන් නොසළකා උඩුකුරුව නිදන්නේය. බුදුන් විසින් එපායැයි වදාළ රාජකථා ආදිය කථාකරමින් සිටිත්.
සියළු හස්ත කර්මාන්තයන් මනාව හදාරති. අධ්‍යාත්මය සංසුන් නොවූවාහු සමණ ධර්මය මෙයැයි සිතත්.
සුවඳ කවන ලද මැටි වර්ගද, තෙල් වර්ගද, සුවඳකුඩු වර්ගද, ජලයද, ආහාරද, ආසනද, තමන්ට වැඩියෙන් ලැබේය යන බලාපොරොත්තුවෙන් ගිහියන්ට දෙත්.
දැහැටිද ලිවුල්ද මල් හා කැවිලි වර්ගද පිණ්ඩපාතයට ලැබුනා වූ අඹ හා වෙනත් ඇඹුල් වර්ගද දෙත්.
ගිහියන්ට බෙහෙත් දීමේදී වෛද්‍යවරයෙක් වැනිය. ලොකු කුඩා කටයුතුවලදී ගිහියන් මෙනි. සැරසිලිවලින් ගණිකාවන් බඳුය. සැපසම්පත් අතින් ගත් ක්‍ෂත්‍රියයන් මෙනි.
මැණික් නොවන දේ මැණික් ලෙස දක්වන වංචනික වූ කපටි ප්‍රයෝගයන් කරන්නා වූ මිථ්‍යා ආජීවයෙන් ජීවත් වන්නාහු ආමිෂය පරිභෝජනය කරත්.
අකැප ප්‍රත්‍යයන්හි කැප ලෙස සලකා හැමතන්හිම මහේච්ඡාව ආදී පාපධර්මයන්ගෙන් මෙහෙයවනු ලබන්නාහු ජීවිකාව සඳහා උපාය මාර්ගයෙන් බොහෝ ධනය ලඟාකර ගනිත්.
තමන්ට සමාජය සළකන ආකාරයට සමාජයට සලකයි. තමා විසින් කළයුතු වතාවතක් ලෙස සලකනවා විනා ධර්මතාවයක් වශයෙන් නොවේ. අනුන්ට බණ කියන්නේ දිට්ඨධම්ම ආදී නිමිති කර ධර්ම දේශනා නොකරයි. ලාභප්‍රයෝජන බලාපොරොත්තුවෙන් එය කරයි.
මෙය සංඝයාට අයත් දෙයකි. (එය මට අයිතිය) කියා කලහ කරති. සංඝයාගෙන් පරිබාහිර වූ මේ පුද්ගලයෝ අනුන්ගේ ලාභප්‍රයෝජන බලාපොරොත්තුවෙන් ජීවත්වන්නා වූ මේ ඇත්තෝ ලජ්ජා නැත්තෝය.
ශ්‍රමණයන්ට සුදුසු ලක්‍ෂණයන්ගෙන් තොර වූ ඇතැමෙක් හිස මුඩුකොට සඟල සිවුරු පොරවා ලාභ සත්කාරවලින් ගිජුව ගරුසත්කාරයන්ම බලාපොරොත්තු වෙත්.
මෙසේ නොයෙක් ආකාර කිළිටි ජීවන ක්‍රමයක් ආරම්භ කළ තැනැත්තාට දැන් අවබෝධ කර නොගත් දෙයක් අවබෝධ කරන්නට හෝ අවබෝධ කළ දෙයක් රැකගන්නට හෝ පහසු නැත.
යම්සේ කටු සහිත වන ලැහැබක ඇවිදින තැනැත්තා මෙන් සිහි උපදවාගෙන මුනිවරයා ගමෙහි හැසිරෙයි.
යෝගිවරයා පැරණි යෝග භාවනාවන්හි යෙදීම සිහිපත් කොට ඒවායේ මනාකොට යෙදීම සිහිපත් කර කෙසේ හෝ පසුව අමෘත පද සංඛ්‍යාත නිවන ස්පර්ශ කරන්නේය.
මෙසේ කියා වඩන ලද ඉන්‍ද්‍රියයන් ඇති ශ්‍රමණයන් වහන්සේ නැවත භවයක් නැත්තේ සල්වනයෙහි පිරිනිවන් පෑ සේක.
මේ ගාථාවන් වනාහි තෙරුන් වහන්සේ විසින්ම ප්‍රකාශ කරන ලදී.
මෙහි **ඉරියං ආසි භික්‍ඛුනං** යනු **සුත්තිමෙ ලොකනාථම්හි** පුරුෂෝත්තම ලෝකනාථයන් වහන්සේ **තිට්ඨන්තෙ** ජීවමානව සිටින කල්හි දැන් ප්‍රතිපත්ති රහිතව **අඤ්ඤථා** අනික් අයුරකින් භික්‍ෂූන්ගේ පැවැත්ම විය. **අඤ්ඤථාදානි දිස්සිති** යනු දැන් වනාහි එයින් වෙනස් අයුරකින් භික්‍ෂූන්ගේ පැවැත්ම දක්නට ලැබේ. මේ වනාහි ප්‍රතිපත්තිගරුක නොවීම හේතුවයි.
දැන් බුදුන් ජීවමාන කල්හි යම් අයුරකින් භික්‍ෂූන්ගේ ප්‍රතිපත්තිය වීද එය දක්වන්නට **සීත වාත පරිත්තාණං** (සීතලෙන් වාතයෙන් ආරක්‍ෂා වීමට) ආදිය කියන ලදී. එහි **මත්තත්‍ථියං** යනු ඒ මාත්‍රාවන් යෙදීමයි. **සීතවාතපරිත්තාණං** සීතල හා සුලඟ වලක්වා ගැනීමට පමණක්, **හිරිකොපිනපටිච්ඡාදනං** හිරි ඔතප් වසා ගැනීමට පමණක් සිවුරු පාවිච්චි කළහ. කෙසේද යත්? **සන්තුට්ඨො ඉත්තරීතරෙ** යම් ඒ පහත් වූ හෝ ප්‍රණීත වූ හෝ ලබන ලද ප්‍රත්‍යයෙහි සතුටට පත්ව,
**පණීතං** යනු උසස් ගිතෙල් ආදියෙන් අනන ලද, ඒවා නැති බවෙන් **ලූඛං** නීරස වූ **අප්පං** යනු සතරපස් පිඩක් පමණක් **බහුං** යාපනත්‍ථං **අභුඤ්ජිංසු** යනු ප්‍රණිත වූ බොහෝ ප්‍රමාණයක් වළඳන්නාහු නමුත් දිවි පැවැත්මට පමණක් ප්‍රමාණවත් වූ ආහාරයක් වැළඳූහ. ඒ නිසාම **අගිද්ධා** ගිජුබවට නොපැමිණ **නාධිමුච්ඡිතා** යනු තදින් නොඇලී ගැල්කරුවන්ගේ ගැල්හි අලවංගුව කැඩීයාමක් මෙන් වණයට යොදන ගැල්වීමක් මෙන්ද අනුභව කළහ.
**ජීවිතානං පරික්‍ඛාරෙ භෙසජ්ජෙ අථ පච්චයෙ** යනු දිවිපැවැත්ම සඳහා පිරිකර ලෙස ලැබුණු බෙහෙත් ආදී ගිලන්පස. **යථාතෙ** යම්සේ ඒ පැරණි භික්‍ෂූන් **ආසවක්‍ඛයෙ උස්සුකා** ආශ්‍රවයන් ඇතිකිරීමෙහි උනන්දු වූවාහු **ආසුං** වූහ. එසේම ගිලන් වූවාහු ද ගිලන්පසෙහි **බාළ්හං**. දැඩිව **උස්සුකා** උනන්දු නොවූහ යන අර්ථයි.
**තප්පරායණා** යනු විවේකය අරමුණු කරගත්, මෙසේ ගාථා සතරකින් ප්‍රත්‍යයන්හි සතුටත් භාවනාවෙහි අභිරතියත් දක්වන්නහු විසින් එහි ආර්යවංස ප්‍රතිපදාව දක්වන ලදී.
**නීචා** යනු අපි පාංශුකූලිකයෝය. පිණ්ඩපාතිකයෝය. වශයෙන් තමන්ව උසස්කොටත් අනුන් පහත්කොටත් නොකියා, කීකරු නිහතමානි බවෙන් යුතුව යන අර්ථයි. **නිවිට්ඨා** යනු සසුනෙහි බැඳි ශ්‍රද්ධා ඇතිව, **සුභරා **යනු අල්පේච්ඡ බවෙන් යුක්ත බැවින් පෝෂණය කිරීමට පහසු මුදු යනු වත්පිළිවෙත් ද සියළු බඹසරෙහි ද සිලිටි ලෙස කැටයම් කරන ලද රත්රන් මෙන් මොළොක්බවට පත්වූ **මුදූති** යනු නොහොත් අහෝ! අනේ ආදී ලෙස කියමින් මුහුණ උස්සා සතුටු මුහුණින් පිළිසඳර කථාවෙහි යෙදී සැප එලවන්නේයැයි කියන ලදී. **අථද්ධමානසා** යනු මොළොක් සිත් ඇති, එයින් සුවච බව කියන ලදී. **අඛ්‍යාසෙකා** යනු සිහියෙන් යුක්ත බැවින් කෙලෙසුන්ගේ ස්පර්ශයක් නැති, අතරින් පතර තණ්හා, දිට්ඨි, මාන ආදියෙන් නොවැසුණු යනුයි. **අමුඛරා **යනු මුඛරි නොවූ වචනවල ප්‍රගල්භ බවක් නැති යන අර්ථයි. **අත්‍ථචින්තාවසානුගා** යනු යහපත් සිතිවිලිවල වසඟයට ගිය, තමන්ටද අනුන්ටද යහපතක්ම සිතන ස්වභාව ඇති.
**තතො** යනු ඒ නිසා පහත් පැවැත්ම ආදී හේතු. **පාසාදිකං** යනු ප්‍රසාදය ඇතිකරන්නා වූ ප්‍රතිපත්ති ඇති, අසන දකින අයගේ ප්‍රසාදය ඇදගන්නා වූ **ගතං** යනු නික්මයාම, පිටත්වයාම, පෙරළීම ආදී ගමන, **ගතං** හෝ කාම වාග් පැවැත්ම - **භූත්තං** යනු සිව්පසය ප්‍රයෝජන ගැනීම, **නිසෙවිතං** ගොදුරු සෙවුනා ලද **සිනිද්ධා තෙලධාරාවා** යනු යම්සේ නොනවත්වා කුසල නමැති ජනයාව තෙමමින් ගලාහැලෙන තෙල්ධාරාව සිනිඳුය. මටසිලිටිය. දැකුම්කලුය. ප්‍රසාදජනකය. මෙපරිද්දෙන් මනා ආකල්පයන්ගෙන් යුක්ත ඔවුන්ගේ **ඉරියාපථො** ඉරියව් නොසිඳුනු සිනිඳුය, සිලිටිය, දර්ශනීයයි. ප්‍රසාදජනකයි **අහොසි** විය.
**මහාජ්ඣායී** යනු මහත් වූ ධ්‍යානයන්ගෙන් ධ්‍යාන වඩන්නා වූ මහත් වූ නිර්වාණය අරමුණුකර ධ්‍යාන වඩත් යන අර්ථයෙන් මහාජ්ඣායී නම් වේ. ඒ නිසාම **මහාහිතා** මහත් වූ හිතකාමී ලක්‍ෂණවලින් යුක්තය යන අර්ථයයි**. තෙ ථෙරා** යනු ඒ කියූ ආකාර මනා ප්‍රතිපත්ති පිරීම ප්‍රධාන අරමුණු කොටගත් තෙරවරු. **ඉදානි පරිනිබ්බුතා** යනු දැන් පිරිනිවීයාහ යන අර්ථයි. **පරිත්තාදානි තාදිසා** දැන් පසු කාලයෙහි එබඳු ස්වරූප ඇති තෙරවරු ආරක්‍ෂා වූවාහු. ඉතා ස්වල්ප දෙනෙක් වෙත්.
**කුසලානඤ්ච ධම්මානං** සසරට පිහිටවන්නා වූ මෝක්‍ෂය ලබාදෙන්නා වූ අනවද්‍ය ධර්මයන්ගේ **පඤ්ඤායච **යනු එබඳු ස්වරූප වූ ප්‍රඥාවෙන්, **පරික්කයා **යනු අභාවයෙන්, නොඋපදින ස්වභාවයෙන්, මෙහිදී කාමය දක්වන ලදී. නිවැරදි දහම්හි බොහෝ උපකාරී ස්වභාවය දැක්වීම සඳහා වෙන් වෙන් වශයෙන් ගැනීම - යම්සේ **‘පුඤ්ඤඤාණ සම්භාරා’** (පින් හා ඥාන සමූහය) **සබ්බාකාරවරූපෙතං** යනු ආදි කල්‍යාණ ආදී වූ සියළු ආකාරවලින් යුක්ත වූ යන අර්ථයි. **ජිනස්ස** භාග්‍යවතුන් වහන්සේගේ **සාසනං ලුජ්ජතෙ** විනාශ වන්නේය යන අර්ථයි.
**පාපකානඤ්ච ධම්මානං කිලෙසානඤ්ච යො උතු**. යනු කාය දුශ්චරිත ආදී පාපධර්මයන්ගේත් ලෝභාදී කෙලෙසුන්ට යම්කාලයක් වේද. **සො අයං වත්තති** (ඒ ඔහු පවතී) **උපට්ඨිතා විවේකාය යෙච සද්ධම්මස්සෙකා** යනු යමෙක් වනාහි මෙබඳු කාලයක කාය, චිත්ත, උපධි විවේකයන් සඳහා නැගී සිටියා වූ අරඹන ලද වීර්ය ඇති ඔව්හු සෙසු ප්‍රතිපත්ති දරන්නේ වේ. මෙහි අභිප්‍රාය එයයි. ඉතා පිරිසිදු සිල් ඇති අයද දැන් සමහර භික්‍ෂූහු ඉරියාපථ සණ්ඨාපනය, සමථ, විදර්ශනා භාවනානු යෝගය මහා බාධක නැතිකිරීම කුඩා බාධක නැතිකිරීම ආදී වූ පූර්ව කෘත්‍යයන් පිළියෙල කර භාවනාවෙහි යෙදෙන්නාහු ඉතිරි ප්‍රතිපත්තීන් හා සද්ධර්මක ප්‍රතිපදාව මස්තකප්‍රාප්ත කරගන්නට නොහැකිවෙත්.
**තෙ කිලෙසාපවඩ්ඩන්තා** භාග්‍යවතුන් වහන්සේගේ ඖරස පුත්‍රයන් විසින් එවිට අභාවයට, අවසානයට ගිය කෙලෙස්හු මෙබඳු අවසරයක් ලද කල්හි භික්‍ෂූන් කෙරෙහි දියුණුවට, විපුලත්වයට පැමිණෙන්නාහු **ආවිසන්ති බහුංජනං** යනු කල්‍යාණමිත්‍රයන් නැති අයොනිසො මනසිකාරය බොහෝසෙයින් ඇති නූගත් බාල ජනයාව අභිභවනය කර යටත්කර ඔවුන්ගේ සිත තුළට පිවිසෙත්. මෙසේ වූවාවූ ඔව්හු **කීළන්ති මඤ්ඤෙ බාලෙහි උම්මත්තෙහිච රක්‍ඛසා** යම්සේ වනාහි කෙළිලොල් රාක්‍ෂසයෝ වෙදකු නැති උමතු රෝගියකුට ආවේෂ වී ඔවුන් විපතට පත්නොකර ඔවුන් සමග ක්‍රීඩා කරත්. මෙපරිද්දෙන් ඒ ක්ලේශයෝ සම්මා සම්බුදුරජාණන් වහන්සේ නමැති වෛද්‍යවරයා නොමැති අත්බැව්වල භික්‍ෂූන්ට ආවේශ වී ඔවුන්ට දිට්ඨධම්මික ආදී වූ ප්‍රභේද ඇති අනර්ථයන් ඇතිකරමින් ඔවුන් සමග ක්‍රීඩා කරත්යැයි හඟිමි. සෙල්ලම් කරන්නන් මෙන් වේයැයි යන අර්ථයි.
**තෙන තෙන** යනු ඒ ඒ අරමුණුවලින් **විධාවිතා** විරූපී බවක් දරමින් නොසරුප් ලෙස පිළිපදින්නාහු, **කිලෙස වත්‍ථුසු** යනු පළමු උපන් කෙලෙස් පසුව උපදින්නා වූ කෙලෙසුන්ට හේතුකාරණා වන බැවින් කෙලෙස්ම කෙලෙස් වස්තූන් වෙයි. ඒ කෙලෙස් වස්තූන් එක්වූ කල්හි, **සසංගාමෙව ඝොසිතෙ** යනු රන්රුවන් මුතුමැණික් ආදී වූ ධනය විසුරුවා ‘යම් යම් රන්රුවන් ආදියත් යම් යම් කෙනෙකුගේ අතට පත්වීද ඒ ඒ දෙය ඔහුට අත්වේවා. මෙබඳු කාමඝෝෂාව සංගාමඝෝෂාව නම් වේ. එහි අර්ථය මෙයයි. කෙලෙස් වස්තූන් අතුරෙන් යම් යම් ක්ලේශයන් යම් යම් සත්ත්වයකු අල්ලාගනීද, යටත්කර ගනීද ඒ ඒ දෙය ඔහුට ඔහුටම වේවායි කෙලෙස් හමුදාවේ සේනාපති වූ මාරයා විසින් **සංසගාමෙ ඝොසිතෙවිය** යනු ඒ ඒ **කිලෙසෙහි අභිභූතා තෙ** යනු බාල පෘථග්ජනයෝ ඒ ඒ අරමුණකින් මෙහෙයවන ලද්දාහු උනන්දු කරවන ලද්දාහු,
ඔවුන් මෙසේ මෙහෙයවන ලදුව කුමක් කරත්දැයි ඇසීය. සද්ධර්මය අත්හැර දමා ඔවුනොවුන් කලහ කරන්නේය යනු එහි අර්ථයි. ප්‍රතිපත්ති **සද්ධම්මං** සද්ධර්මය අත්හැර දමා ආමිස වස්තූන් කෙරෙහි ආසාවෙන් **අඤ්ඤමෙඤ්ඤෙහි භණ්ඩරෙ** කොලාහල කරත් යනුයි. **දිට්ඨිගතා** යනු මෙහි විඤ්ඤාණ මාත්‍රයක් පමණක් ඇත. රූපධර්මයන් නැත. යම්සේ පුද්ගලයායැයි කෙනෙක් පරමාර්ථ වශයෙන් නැත. එසේම ස්වභාව ධර්මයද පරමාර්ථ වශයෙන් නැත. ව්‍යවහාර මාත්‍රයක් පමණි. මේ ආදී වූ දෘෂ්ටීන් අනුව ගිය වැරදි කල්පනාවන් **අන්‍වෙන්තා** යනු පසුපස යන්නාහු. **ඉදං සෙය්‍යො** මෙයම උතුම් වේ. අනික මිථ්‍යාවකියි හඟිත්.
**නිග්ගතා** යනු ගෙයින් පිටමන් වූවාහු **කටච්ඡුභික්‍ඛාහෙතු** යනු හැන්දක් පමණ භික්‍ෂාව නිමිතිකොට එය දෙන්නා වූ ගිහියාට නුසුදුසු එක්වීම් වශයෙන් **අකිච්චානි** පැවිද්දා විසින් නොකළ යුතු වැඩ **නිසෙවරෙ** කරත්.
**උදරාවදෙහකං භුත්‍වා** කුස පුරවා නොගෙන පමණ දැන ආහාර ගෙන යනුවෙන් කියන ලද වචනය සිහිපත් නොකර කුස පිරෙන්නට අනුභව කර **සයන්තුත්තාන සෙය්‍යකා** යනු දකුණු පැත්තට හැරී පාපිට තබා සිහි නුවණින් යුතුව සිංහ සෙය්‍යාවට බසී යනුවෙන් කියන ලද විධානය සිහි නොකොට උඩුකුරුව නිදත්. **යා කථා සත්‍ථුගරහිතා** යනු රාජකථා ආදී වූ පහත් කථාවන් අරභයා කියයි.
**සබ්බකාරුක සිප්පානි** යනු සියළු වෛශ්‍ය ආදී කාර්මිකයන් විසින් කළයුතු කුඩ තල්වැට ආදී වූ හස්ත කර්මාන්තයන්, **විත්තිං කත්‍වාන** යනු මනාව හොඳින් කොට, **අවුපසන්තා අජඣත්තං** යනු කෙලෙස් නොසන්සිඳුනු බැවින් අල්පමාත්‍ර වූ එක්තැන්වීමක් නොමැති බැවින් අධ්‍යත්මය නොසන්සිඳුනු, නොසන්සුන් සිත් ඇති යන අර්ථයි. **සාමඤ්ඤත්‍ථො** යනු ශ්‍රමණ ධර්මයයි. **අති අච්ඡති** යනු ඔවුන්ගේ ජීවත්වීම ප්‍රධාන අරමුණ වන බැවින් එක් කොටසක්වත් ස්පර්ශ නොකරන්නාහු වෙනම හිඳියි.
**මත්තිකං** යනු ප්‍රකෘතිපාට හෝ වර්ණ පසකින් යුක්ත ගිහියන්ට පාවිච්චියට යෝග්‍ය වූ කුඩු වර්ග. **තෙල චුණ්ණං** ප්‍රකෘති හෝ සකස්කළ හෝ තෙල් වර්ගද, ස්නානයට ගන්නා සඳුන් ආදී සුණු වර්ගද **උදකාසනභොජනං** ජලයද, අසුන්ද, ආහාරද, **ආකංඛත්තා බහුත්තරං** යනු බොහෝ පිණ්ඩපාතාදියද ඊටත් වැඩිමනත් ප්‍රාර්ථනා කරන්නේ, අප විසින් සුවඳකුඩු ආදිය දුන් කල්හි මිනිස්සු දැඩි භක්තියක් ඇතිව බොහෝකොට තවතවත් සිව්පසයට අවශ්‍ය දේ දෙන්නාහුය යන බලාපොරොත්තුවෙන් **ගිහීනං උපනාමෙන්ති** යනු ගිහියන්ට දෙත් යන අර්ථයි.
මෙයින් දත් පිරිසිදු කරත්, ශෝධනය කරත් යන අර්ථයෙන් **දන්තපොනං** දැහැටි. **කපිත්‍ථං** දිවුල් ගෙඩි **පුප්ඵං** සමන්, සපු ආදි මල් වර්ග, **ඛාදනීයානි** යනු දහඅටවැදෑරුම් කැවිලි වර්ග, **පිණ්ඩපාතෙ ච සම්පන්නෙ** යනු ව්‍යඤ්ජම්පනාදිය සහිත බත් වර්ග, **අම්බෙආමලකානි ච** මෙහි ච ශබ්දයෙන් දොඩම්, තල්, පොල් ආදී ඵල වර්ග, මෙහි නොකියූ දේ එයට ඇතුළත්ය. හැම තන්හි **ගිහීනං උපනාමෙන්ති ආකංඛන්තා බහුත්තරං** යනු වැඩිපුර බොහෝදේවල් බලාපොරොත්තුවෙන් ගිහියන්ට දෙත්.
**භෙසජ්ජෙසුයථාවෙජ්ජා** ගිහියන්ට බෙහෙත් දීමේදී වෙදුන් යම්සේද ඒ ආකාරයට භික්‍ෂූහු පිළිපදිත් යන අර්ථයි. **කිච්චාකිච්චෙ යථා ගිහි** ගිහිගෙයි ලොකු කුඩා කළයුතු කටයුතුවලදී ගිහියන් මෙන් **ගණිකාව විභූසාය** තම ශරීරය සැරසීමෙහිලා වෛශ්‍යාවන් මෙන්. **ඉස්සරෙ ඛත්තියා යථා** යනු ඉසුරුමත් පැවැත්මෙහි ක්‍ෂත්‍රියයන් බඳු, මෙසේ කුල නායකයා වී පවත්නේය යන අරථයි.
**නෙකතිකා** තක්සේරු කිරීමෙහි යෙදුනු අය මැණික් නොවන දෙය මැණික් ලෙසත්, රන් නොවන දෙය රත්‍රං ලෙසත් පෙන්වන කපටි ප්‍රයෝගයන්හි යෙදුණු. **වංචනිකා** හොර මිණුම් ආදිය කරන **කූටසක්‍ඛි **අයථා මිත්‍රත්වය, **අපාටුකා** යනු මිටි, සංයත නොවූ පැවතුම් ඇති යන අර්ථයි. **බහූහිපරිකප්පෙහි** යනු කියන ලද අයුරු අන්‍ය වූද බොහෝ වැරදි ජීවන ආකල්පවලින්,
**ලෙසකප්පෙ **අකැප, සුදුසු නැති, **පරියාසෙති** ප්‍රත්‍යයන්හි සමානව යෙදීමෙහි. **පරිකප්පෙති** වඩු කර්මාන්තය ආදී ජීවිකා වෘත්තීන්හි, සියළු විෂයයන්හි **අනුධාවිතා** බොහෝ දේ පැතීම ආදී පාප ධර්මයන් අනුව යන, ඒවායින් උනන්දු කරවන ලද, **ජීවිකත්‍ථා** ජීවත්වීම සඳහා, **උපායෙන** පරිකථා ආදී උපායකින්, ප්‍රත්‍යයන් උපදින ආකාරයකින්, **සංකඩ්ඪන්ති** රැස්කරත්.
**උපට්ඨාපෙන්ති පරිසං** පිරිස විසින් තමාට උපස්ථාන කරනු ලබයි. යම්ලෙසකින් පිරිස තමාට උවටැන් කරත්ද එපරිද්දෙන් පිරිසට සංග්‍රහ කරමි. **කම්මතො**, කර්ම හේතුවෙන්, ඔවුන් විසින් තමාට කළයුතු වතාවත් නිමිති කොට උවටැන් කරත්. **නොචධම්මතො** ධර්ම නිමිත්තෙන් උවටැන් නොකරයි. යමෙක් ශාස්තෲන් වහන්සේ විසින් අනුකම්පාව හේතුවෙන් පිරිසට සංග්‍රහ කිරීම අනුදැන ඇත. ඒ අදහසින් සංග්‍රහ නොකරයි යන අර්ථයි. **ලාභතො** ලාභ හේතුවෙන්, ආර්යයන් වහන්සේ බහුශ්‍රැතය. භාණකයෙකි. දක්ෂ ධර්ම කථිකයෙකියි මෙසේ සළකන්නේ මහාජනයා මට බොහෝ ලාභසත්කාරයන් පූජාකරත් යන බලාපොරොත්තු චේතනාවෙන් ලාභ ලැබීම නිමිතිකොට, **පරෙසං ධම්මං දෙසෙන්ති නොච අත්‍ථතො** විමුක්තිය මූලික කරුණ කරගෙන බණ කියන්නහු විසින් ලැබිය යුතු අර්ථය, එබඳු අර්ථයකින් නොවේ. දිට්ඨධම්මික ආදී භේදයන් නිමිති කොට ධර්මය දේශනා නොකරයි යනු අර්ථයි.
**සංඝලාභස්ස භණ්ඩන්ති** සංඝයාට ලැබිය යුතු දේ හේතුකොටගෙන කලහ කිරිම ‘මෙය අයිති මටය. ඔබට නොවේ’ යනාදී ලෙස කෝලාහල කරත්. **සංඝතොපරිබාහියා පරලාභූපජීවන්තා** යනු සසුනෙහි ලාභය නම් අඳබාල පෘථග්ජනයන් හැර අනිත් සීලාදි ගුණසම්පන්න සේඛ පුද්ගලයන් උදෙසා ලැබෙන්නා වූ, ඒ ලාභය අරමුණුකර එයින් ජීවත්වෙමින් කෝලාහල කරන භික්‍ෂූන් පාපයට ඇති බිය නොමැතිකමින් **අහිරිකො** අහිරික නම් වේ. අපි අනුන් සතු ලාභය අනුභව කරන්නෙමු. අනුන්ගේ පිහිටෙන් ජීවත් වන්නෙමු කියා **නලජ්ජරෙ** ලජ්ජාවට පත් නොවෙත්.
**නානුයුත්තො** ශ්‍රමණයන් විසින් කළයුතු කටයුතුවල නොයෙදෙන**. තථා** යම්සේ පෙර කියන ලද කෝලාහල කිරීම් ආදිය එසේය. **එකෙ** ඇතැම් කෙනෙක්. **මුණ්ඩාසංඝාටිපාරුතා** යනු හුදෙක් කෙස් මුඩු කළ බැවින් මුණ්ඩ නම් වේ. රෙදි කැබැලි එකතු කරන ලද බැවින් ‘සංඝාටි’ නම් වූ සිවුරෙන් පොරවන ලද සිරුර ඇති. **සම්භාවනං යෙවිච්ඡන්ති ලාභ සක්කාර මුච්ඡිතා** යනු ලාභ සත්කාරයන්හි ගිජුව, එහි ඇලී ගැලී සිට ‘සුපේසලය, ධුතධරය, බහුශ්‍රැතය යන මිහිරි වචනවලින් යුත් ආර්ය පුත්‍රයෙකි යන හුදෙක් ගරුබුහුමන් පමණක්ම බලාපොරොත්තු වෙති. ඒවා සොයා යත්, එබඳු ගුණයන් නිමිතිකොට නොවේ.
**එවං **යනු කුසල ධර්මයන් හා ප්‍රඥාව ක්‍ෂය කිරීමෙන් යනාදී ලෙස කියූ ආකාරයෙන්, **නානප්පයාතම්හි **නොයෙක් ආකාර භේදකාරී කාරණාවලින් මෙහෙයවනු ලැබූ නොයෙක් කෙලෙස් ධර්මයන්ගෙන් ජීවිත පැවැත්ම ගෙනයාමට පටන්ගත්. **තදානිසුකරං තදා** යනු දැන් මේ කල්‍යාණ මිත්‍රයන් දුර්ලභ වූ යෝග්‍ය නොවන, බුදුන් ජීවමාන කාලයක මෙන් ධර්මය ඇසීමට යෝග්‍ය තත්ත්වයක් නැති, **අඵුසිතං** ස්පර්ශ නොවූ අවබෝධ නොකළ, ධ්‍යාන විදර්ශනා **ඵුසිතුං** අවබෝධ කරන්නට **ඵුසිතංවා** හානභාගිය හෝ ඨිතිභාගිය නොවී යම්සේ විශේෂ භාගිය වන්නේද එසේ **අනුරක්‍ඛිතුං** පාලනය කරන්නට පහසු, එසේ නැත්නම් අපහසු, එසේ සපයා ගන්නට නොහැකි යන අර්ථයි.
දැන් තමන්ගේ පිරිනිවන්පෑමට කාලය ළංවන බැවින් කෙටි අවවාදයකින් සබ්‍රහ්මචාරීන්ට අවවාද දෙන්නේ ‘යථා කණ්ටකට්ඨානම්හි’ ආදිය කීය. එහි අර්ථය මෙසේය. යම්සේ පුරුෂයෙක් කිසියම් කටයුත්තක් සඳහා කටුවලින් ගහන ප්‍රදේශයක **අනුපාහනො** පාවහන් නොමැතිව හැසිරෙන්නේ ‘මට කටු නොඇනේවා’ යැයි සිහිය උපදවාගෙනම ඇවිදියි. **එවං** මෙසේ කෙලෙස් නමැති කටු බහුල ගොදුරු **ගාමෙ** ගමෙහි යම් ප්‍රයෝජනයක් සඳහා හැසිරෙන්නේ **මුනි සතිං උපට්ඨපෙත්‍වාන** සිහි කල්පනාවෙන් යුක්ත වූයේ අප්‍රමාදී වූයේ කමටහන් අත්නොහැර හැසිරෙන්නේයැයි කියන ලදී.
**සරිත්‍වා පුබ්බයොගී තෙසං වත්තිමනුස්සිරංන** පැරණි යෝගභාවනාවෙන් යුක්ත බැවින් යෝගී නම් වූ අරඹන ලද විදර්ශනා භාවනාව සිහිපත්කොට ඒවායේ ආ පිළිවෙලින් මනා ප්‍රතිපත්ති භාවනා විධිය සිහිපත් කරමින් වගකීම් භාරය අත්නොහැර යම්සේ පිළිපදින්නේද. **කිඤ්චාපි පච්ඡිමො කාලො** ඉදින් මේ කලින් බුදුවරයන්ගේ අවසාන කාලය වුවත් ධර්මානුරූපවම පිළිපදින්නේ විදර්ශනාව සඳහා උනන්දු කරවන්නේ **ඵුසෙය්‍යං අමතං පදං** නිවන අවබෝධ කරන්නේය.
**ඉදං වත්‍වා** ඉහත දක්වන ලද පරිදි කෙලෙසුන්ගෙන් පිරිසිදු කිරිමට මේ ප්‍රතිපත්ති මාලාව කියා, මේ අවසාන ගාථාවද සංගීතිකාරක භික්‍ෂූන් විසින් තෙරුන් වහන්සේගේ පිරිනිවන්පෑම ප්‍රකාශ කිරීම සඳහා කියන ලදැයි දතයුතුයි.
30. තිංසතිනිපාතය
තිස්වන නිපාතයෙහි **පාසාදිකෙ බහු දිස්වා** යනාදිය ආයුෂ්මත් **ඵුස්ස තෙරුන්ගේ** ගාථාවන්ය. මොහුද පෙර බුදුන්ගේ කාලවලදී කරන ලද ප්‍රාර්ථනා ඇත්තේ ඒ ඒ තැන්හි සසරට පිහිටවන කුසල් රැස්කොට දෙව්මිනිසුන් අතර උපදින්නේ මේ බුද්ධෝත්පාද කාලයෙහි එක් ප්‍රාදේශීය රජකුගේ පුත්‍රව උපන්නේය. **ඵුස්සො** ඵුසස යැයි නම්කරන ලදී. ඔහු බුද්ධිමත් වූයේ ක්‍ෂත්‍රිය කුමාරවරුන් විසින් හදාල යුතු ශිල්ප සියල්ල හදාරා වාසනා සම්පත්තිය ඇති බැවින් කාමයන්හි නොඇලෙන සිත් ඇත්තේ එක්තරා මහතෙර නමකගේ සමීපයෙහි බණ අසා හටගත් ශ්‍රද්ධා ඇත්තේ පැවිදිව චරිතයට ගැලපෙන කමටහන් ඉල්ලාගෙන භාවනාවේ යෙදෙන්නේ ධ්‍යාන උපදවාගෙන ධ්‍යානමූලික විදර්ශනාව වඩා නොබෝ කලකින්ම සයවැදෑරුම් අභිඤ්ඤාලාභියෙක් විය. ඉක්බිති එක්දිනක් **පණ්ඩරස්ස ගොත්තො** පණ්ඩර ගෝත්‍ර ඇති එක් තාපසයෙක් ඔහු සමීපයෙහි බණ අසා වාඩිවී සිටියේ ශීලාචාර සම්පන්න, හික්මවූ ඉඳුරන් ඇති වඩන ලද සිත කය ඇති බොහෝ භික්‍ෂූන් වහන්සේලාව දැක පැහැදි සිත ඇත්තේ ‘මේ ප්‍රතිපත්තිය ලෝකයේ බොහෝ කල් පවත්නේ නම් මැනවි යැයි සිතා, ස්වාමීනි, අනාගතයෙහි භික්‍ෂූන්ගේ ප්‍රතිපත්ති කෙසේ වන්නේදැයි තෙරුන් වහන්සේගෙන් විචාළේය. ඒ කාරණය දැන්වීමට සංගීතිකාරකයෝ
වඩන ලද සිත් ඇති සංවර වූ ප්‍රසාදජනක බොහෝදෙනෙක් දැක පණ්ඩරගෝත්‍ර ඉසිවරයා ඵුස්ස නම් ඇත්තාගෙන් විචාළේය - මේ ගාථාව මුලින් තැබූහ.
එහි **පාසාදිකෙ** යනු තමාගේ ප්‍රතිපත්තියෙන් පැහැදීම් ඇතිකරන. **බහූ** යනු බොහෝ **භාවිතත්තො** යනු සමථ විපස්සනා භාවනා මාර්ගයෙන් වඩන ලද සිත් ඇති **සුසංවුතෙ** මනාව සංවර වූ ඉන්ද්‍රියයන් ඇති **ඉසී** යනු තාපසයා. **පණ්ඩර ගොත්තො** පණ්ඩර නම් වූ සෘෂිවරයාගේ වංසයෙහි උපන් බැවින් ඒ හා සමාන ගෝත්‍ර ඇති. **ඵුස්සව්හයං** ඵුස්ස ශබ්දයෙන් ආමන්ත්‍රණය කළයුතු **ඵුස්සනාම** යැයි යන අර්ථයි.
අනාගත කාලයෙහි භික්‍ෂූන් සසුනෙහි කවරනම් අධි මුක්තියක් ඇත්තෝ වෙත්ද? කවර අභිප්‍රායක් ඇත්තෝ වෙත්ද? කවර ආකල්ප ඇත්තෝ වෙත්ද? එය මට කියන්න.
මේ ඒ සෘෂිවරයාගේ ගාථාවේ අර්ථයයි.
එහි **කිංජන්‍දා** යනු මේ සසුනෙහි අනාගත භික්‍ෂූහු කෙබඳු බලාපොරොත්තුවක් ඇත්තෝ වෙත්ද? කිම හීන වූ අධිමුක්තියක්ද එසේ නැතහොත් ප්‍රණීත අධිමුක්තියක්ද යන අර්ථයි. **කිමධිප්පායා **යනු කෙබඳු අභිප්‍රායක්ද? කෙබඳු අධ්‍යාසයක්ද? කෙලෙසුන්ගේ කිලිටිවීමක්ද නැතහොත් කෙලෙසුන්ගෙන් පිරිසිදු වීමද? එසේ නැත්නම් (ඡන්‍දා) කැමැත්ත වනාහි කරනු කැමැති බව ඒ නිසා කෙබඳු කැමැත්තක්ද? ඔවුන්ගේ කෙබඳු කරනු කැමැති බවක්ද යන අර්ථයි. අභිප්‍රාය, අධ්‍යාසය යනුයි. **කිමාකප්පා** කෙබඳු ආකල්පයක්ද? ආකල්ප වනාහි වෙස්ගැන්වීම ආදී චාරිත්‍ර වාරිත්‍ර ආදියයි. **භවිස්සරෙ** වන්නේය. **තං මෙ** යනු අනාගතයෙහි භික්‍ෂූන්ගේ කැමැත්ත, ආකල්ප, අභිප්‍රාය යන ප්‍රභේදයන් විචාරන්නා වූ මට **අක්‍ඛාහි** කියන්නයැයි තෙරුන්ගෙන් ඉල්ලීය. තෙරුන් වහන්සේ ඔහුට ඒ කාරණය කියන්නේ මනාව ඇසීමෙහි යොදවවන්ට -
‘පණ්ඩර’ නම් ඇති සෘෂිවරය! මගේ වචනය අසන්න. මනාව සිතට ගන්න. අනාගතය කියන්නෙමි - මේ ගාථාව කීය.
එහි අර්ථය **භො පණ්ඩරස්ස** පින්වත් පණ්ඩර නම් **ඉසි** සෘෂිවරය, ඔබ මගෙන් යමක් අසයිද එය ඔබට **අනාගතං ආචික්‍ඛිස්සාමි** කියන්නා වූ මාගේ වචනය අසන්න. අනාගත අර්ථය පැහැදිලි කිරීම් වශයෙන් සංවේගය ඇතිකරන්නහු **සක්කච්චං උපධාරෙහි** මනාව හිතට ගන්න.
ඉක්බිති තෙරුන් වහන්සේ අනාගතය දක්නා නුවණින් භික්‍ෂු භික්‍ෂුණීන්ගේ අනාගත පැවැත්ම ඇති පරිදි දැක ඔහු මෙසේ කියයි.
අනාගතයේ බොහෝදෙන ක්‍රෝධ කරන වෛර කරන මකු බවෙන් යුත්, අතිමානයෙන් යුත් කපටි අය වන්නාහ.
ගැඹුරු වූ ධර්මය නොදන්නා චපල වූවාහු ධර්මය කෙරෙහි ගෞරව නැත්තාහු ඔවුනොවුන් අතර ගෞරව රහිත වූවාහු වෙත්.
අනාගත ලෝකයෙහි බොහෝ ආදිනව හටගනිත්. දුර්මත ඇත්තාහු මනාකොට දෙසන ලද ධර්මය කෙලෙසත්.
සංඝයා අතර ගුණ හීන වුවෝ විශාරදයෝය. බලවන්තයෝය කියා ව්‍යවහාර කරත්. උගත්කමක් නැති මුඛරි බවෙන් යුක්ත වූවෝ බලවන්තයෝ වෙත්.
සංඝයා අතර ධර්ම අධර්ම දෙක ඇති පරිදි දක්වන්නා වූ ගුණවන්තයෝ දුර්වලයෝ වෙත්. ලජ්ජා ඇති බැවින් තමවාදය ඔප්පු කරන්ට නොගොස් නිහඬ වෙත්.
රන්රිදී ආදියත්, කුඹුරු හා ඉඩම් ගවඑළු ආදී සතුන්ද දාසිදාසයන්ද තමන්ගේ ප්‍රයෝජනය සඳහා අනාගතයේ මෝඩයෝ යොදා ගනිත්.
සීලයන්හි නොහික්මුණාහු වහා කිපෙන ස්වභාවය ඇති බාලයෝ කළහ කිරීමට ආශා කරන්නාහු අහංකාරයෙන් හැසිරෙත්.
නිල්වන් සිවුරු පොරවා නොසන්සුන් ගති ඇතිව කුහක බව, දරදඬු බව, වාචාල බව ඇත්තාහු ශෘංගාරාත්මක ආර්යයන් මෙන් හැසිරෙත්.
තෙල්වලින් හැඩගැස්වූ කෙස් ඇති චපල වූ ඇස්වල අඳුන් ගා ඇත්දළපාට හැඳගෙන පිඬු පිණිස ගමන් කරත්.
රහතන් විසින් පිළිකුල් නොකළ රතුපාට අර්හ‍ත්ධජය (සිවුර) කාසාය වස්ත්‍රය පිළිකුල් කරත්. සුදුපාට කෙරෙහි ගිජු වූවාහ.
කුසීත වූ, හීන වීර්ය ඇති ඔව්හු ලාභ කැමැත්තෝ වෙත්. වනාන්තරවල වෙහෙසට පත්ව ගම්වල වසන්නෝය.
සැමකල්හි වැරදි ජීවන ක්‍රමයන්හි යෙදී යම් යම් ලාභ ලබත්ද ඒ අයටද එයට උගන්වමින් සංයමයක් නැතිව හැසිරෙත්.
යම් ඒ භික්‍ෂූහු මිත්‍යාජීවයෙන් යුක්ත වූවාහු අල්ප වූ පින් ඇති බැවින්ද ලාභප්‍රත්‍යයන් නොලබන්නාහු පූජනීය නොවෙත්. සුපේශල ධීරයන් සිටියත් ඔවුන් සේවනය නොකරත්.
එවිට කාසාය වස්ත්‍රය කෙරෙහි ගෞරවය නැතිවේ. සිවුරු පරිහරණයෙහි ප්‍රත්‍යවේක්‍ෂාවක් භික්‍ෂූන්ට ඇති නොවේ. කළුවන් කැස්බ පාටට හුරු රතුපාටින් යුත් තව ධජය (චීවරය) ගරහා කරමින් සුදුපාට වූ තීර්ථකයන්ගේ ධජය දරත්.

දුකෙන් මඩනා ලද්දාහු විස සහිත ඊයකින් විදිනා ලද්දා වූ මහත් වූ ශරීර විකාරයට පත්ව ජීවිතයේ අපේක්‍ෂාවක් නැතිව මහා ඡද්දන්තයෙක් විය.
එකල්හි ඡද්දන්තයා රක්තවර්ණ වූ අර්හත් ධජය (සිවුර) දැක එවේලේම ඒ හස්තිරාජයා අර්ථයෙන් හෙබි ගාථාව කීය.
කෙලෙසුන්ගෙන් තොර නොවූ යමෙක් කාසාය වස්ත්‍රය දරයිද ඉන්‍ද්‍රිය දමනයෙන් තොර වූ හෙතෙම කසාවත දරන්ට සුදුසු නැත.
යමෙක් සීලයෙහි මනාව හික්මුනේද කෙලෙස් කිලුටුවලින් තොර වූයේද ඉන්‍ද්‍රිය දමනයෙන් යුක්තද ඔහු කසාවත දැරීමට සුදුසුය.
බිඳුනා වූ සිත් ඇති මෝඩ වූ දුස්සීලයැයි ප්‍රකට වූ කැමැති දේ කරන කලබල සිත් ඇති හිරිඔතප් නැති ඔහු කසාවත දැරීමට සුදුසු නැත.
යමෙක් වීතරාගීද තැන්පත් සිත් ඇත්තේද සීලවන්තද පිරිසිදු වූ චිත්ත සංකල්පයන් ඇත්තේද ඔහු ඒකාන්තයෙන් කසාවත දැරීමට සුදුසුය.
යම් ඒ නොසන්සුන් සිත් ඇති උඟගු බාලයාට සීලයක් නැද්ද ඔහුට සුදුසු වන්නේ සුදු වස්ත්‍රයයි. කාසාය වස්ත්‍රය කුමක් කරයිද?
අනාගතයේදී දුෂ්ට වූ සිත් ඇති අනාදර වූ භික්‍ෂු භික්‍ෂුණීහු තාදි ගුණ ඇති මෛත්‍රී සිත් ඇති උතුමන්ට නිග්‍රහ කරත්.
ගුණවත් තෙරවරුන් විසින් මෙබඳු බාලයන්ට සිවුර දැරිමේ අර්ථය ගැන උගන්වන්නේ නමුත් අඥාන වූ පව්කාරයන් යැයි ප්‍රකට වූ කාම ක්‍රියාවන්හි යෙදෙන්නාහු එයට සවන් නොදෙත්.
මේ ලෙස ඉගෙනගන්නා වූ බාලයෝ ඔවුනොවුන් කෙරෙහි ගෞරව නැත්තාහු නොහික්මුණු අශ්වයා රථාචාරියාගේ නියෝගය නොපිළිපදින්නාක් මෙන් උපාධ්‍යාය ගුරුවරාදීන්ට ගෞරව නොකරත්.
පසුකාලය එළඹිකල්හි භික්‍ෂු භික්‍ෂුණි දෙපක්‍ෂයේම අනාගත ප්‍රතිපත්තිය මෙය වන්නේය.
මා විසින් ඔබලාට කියන ලද ප්‍රතිපත්ති අන්තරායකර බැවින් අනාගතය මහත් බිය ගෙන දෙන්නේය. එතෙක් සුවච මෘදු හදවත් ඇති ඔවුනොවුන්ට ගෞරව ඇති අය ලෙස ජීවත් වන්න.
මෙත්සිත් ඇතිව සීල සංවරයෙහි යෙදී කාරුණික වව්. අරඹන ලද වීර්ය ඇතිව නිවන කෙරෙහි යොමුකළ සිත් ඇතිව නිරන්තරයෙන් දැඩි උත්සාහයකින් යුක්ත වව්.
ප්‍රමාදය මහා බියක් ලෙස දැක අප්‍රමාදය ආරක්‍ෂාවක් ලෙස සළකා ආර්ය අෂ්ටාංගික මාර්ගය වඩව්. එයින් අමෘත පදය ස්පර්ශ කරත්.
යන මේ (අර්ථ ඇති) ගාථා ප්‍රකාශ කළේය.
එහි **කොධනා** යනු කිපෙනසුළු. **භවිස්සන්ති අනාගතෙ** අනාගතයෙහි වන්නේයැයි සම්බන්ධ කළ යුතුයි. කුමක් නිසාද යත්? තෙරුන්ගේ කාලයේ එසේ නොවීය. එදා වනාහි කල්‍යාණමිත්‍රයන් බහුල බැවින් අවවාද දෙන මගපෙන්වන සබ්‍රහ්මචාරීන් වහන්සේලා බොහෝදෙනෙක් විද්‍යාමාන වන කල්හි කෙලෙස් බලවත්වන කල්හි පරීක්‍ෂාකාරී බව බහුල බැවින් බොහෝ සෙයින් භික්‍ෂූහු ක්‍රෝධ ඇත්තෝ නොවූහ. ඉදිරියෙහි මේ තත්ත්වය වෙනස්ව යාමෙන් අතිශයින් ක්‍රෝධ ඇත්තෝ වෙත්. ඒ නිසා ‘අනාගතෙ’ යැයි කීය. ඉතිරි පදයන්හිද මේ ආකාරයමය. **උපනාහී** යනු ක්‍රෝධය ඇතිකරන වස්තූන්හි අමනාපය ඇතිකරන ස්වභාව ඇති වෛර ඇතිවීමෙන් හෝ උපනාහී නම් වේ. එහි පළමු අවස්ථාව වූ ව්‍යාපාදය වූ ක්‍රෝධය පසුව උපනාහී තත්ත්වයට පත්වේ. නැවත පවත්නා දෝසය ක්‍රෝධයයි. අනේක වාරයක් පවත්නේ උපනාහ යයි. අනුන්ගේ ඇති ගුණ මකන්නේ, පිසදමන්නේ, වතුර පිසදමන්නාක් මෙන් මොවුන්ට මේ ගතිය ඇත්තේනුයි **මක්‍ඛී** නම් වෙයි. අතිමානය ලක්‍ෂණ කොට ඇති එමභය මොවුන්ට ඇත්තෙනුයි **ථමභී** නම් වේ. **සඨා** යනු නැතිගුණ පෙන්වීම ලක්‍ෂණකොට ඇති කපටිබවෙන් යුක්ත වූ **ඉස්සුකී** යනු අනුන්ගේ සම්පත නොඉවසන සුළු ඊර්ෂ්‍යාවෙන් යුක්ත, **නානාවාදා** යනු ඔවුනොවුන් අතර විරුද්ධ මත ඇති විරුද්ධ දෘෂ්ටි ඇති, කෝලාහල කරන යන අර්ථයි.
**අඤ්ඤාතමානිනො ධම්මෙ ගම්භීරෙ තීරගොචරා** යනු ගැඹුරු වූ ලඟාවීමට අපහසු සද්ධර්මය වටහා නොගත් කල්හිම එය දැනගත්තේය, දකින ලද්දේය යනුවෙන් ඇතිවන මානයයි. එයින්ම ඔහුගේ පහත් තත්ත්වයේ පැවැත්ම නිසා මේ පැත්තේ පහත්ම තීරයට ලංව **ලහුකා** යනු සැහැල්ලු, චපල. **අගරුධම්මෙ** සද්ධර්මයෙහි ගෞරව රහිත**. අඤ්ඤමඤ්ඤමගාරවා** ඔවුනොවුන් කෙරෙහි සුවච බවක් නැතිව සංඝයා කෙරෙහිත් සබ්‍රහ්මචාරීන් කෙරෙහිත් ගරුසරු නැතිව. **බහූආදීනවා** කියන ලද හා කියනු ලබන්නා වූ ද බොහෝ දෝසයෝ, අන්තරාවෝ **ලොකෙ** යන සත්ත්ව ලෝකයෙහි, **උප්පජ්ජිස්සන්තිනාගතෙ **යනු අනාගතයෙහි පහළ වෙත්. **සුදෙසිතං ඉදං ධම්මං** යනු බුදුරජාණන් වහන්සේ විසින් මනාව අවිපරීතව ආදි කල්‍යාණං යනාදී ආකාරයෙන් දේශනා කරන ලද මේ ආගම සද්ධර්මය **කිලෙසිස්සන්ති** කිලුටෙන් දූෂිත කරත්. ඇවැත ඇවැතක් නොවන බවත් බරපතල වරදක් සැහැල්ලු වරදක් ලෙසත් යන ක්‍රමයට දුශ්චරිත කිලුටෙන්, අසද්ධර්මයෙන් මෘදු මොළොක් රූපාරූප ධර්මයන් ප්‍රතික්‍ෂෙප කරන්නේය. දිට්ඨි කිලුටෙන් දෙතැන්හිම තණ්හා කිලුටෙන් කිලුටු කරන්නේය**. දුම්මති** යනු ප්‍රඥාව නැති, භාග්‍යවතුන් වහන්සේ විසින් මෙසේ දේශනා කර ඇත. “මහණෙනි, අනාගතයෙහි මෙබඳු අය වන්නාහ. -පෙ- අභිධම්ම කථා, වේදල්ල කථා කියන්නාහු සියුම් ධර්මයට බැසගන්නා නමුත් එය වටහාගන්නට අපොහොසත් වෙත්.
**ගුණහීනා** සීලාදී ගුණ නැති දුස්සීල වූ ලැජ්ජා නැත්තා වූ, නැතහොත් **ගුණහීනා** යනු විනය, වාරිත්තශීල ආදියෙන් හීන වූ ධර්ම විනයෙහි අල්ප වූ අවබෝධයක් ඇති, **සංඝම්හි** සඟමැද, **වොහරන්තා** කියන්නාහු, සංඝයා මැද විනිශ්චය වශයෙන් යම් කථාවක් ඇතිකල්හි යමක් කියන්නාහු, **විසාරදා** භය නැති, ප්‍රගල්භ වූ, **බලවන්තො** පක්‍ෂ බලයෙන් බලවත් වූ **මුඛරා** මුකරි, කඩතොලු ලෙස කථාකරන. **අස්සුතාවිනො** නොඇසූවිරූ, හුදෙක් ලාභසත්කාර බලාපොරොත්තුවෙන් ගුණවත් බවෙන් යුතුව ‘ධර්මය අධර්මය ලෙසත් අධර්මය ධර්මය ලෙසත් විනය අවිනය ලෙසත්, අවිනය විනය ලෙසත් දක්වමින් මෙසේ තමා විසින් බලාපොරොත්තු වන අර්ථය සංඝයා මැද පිහිටුවා බලවන්තයෝ වෙත්.
**ගුණවන්තො** සීලාදි ගුණ ඇති. **වොහරන්තා යථාත්‍ථතො** අර්ථානුරූප වූ, අර්ථය විපරීත නොවූ ‘ධර්මය ධර්මය ලෙසත්, ධර්මය අධර්මය ලෙසත් විනය අවිනය ලෙසත් අවිනය විනය ලෙසත් දක්වන්නාහු **දුබ්බලා තෙ භවිස්සන්ති** ඔව්හු පිරිසෙහි ලජ්ජා රහිත බව උත්සන්න වීමෙන් බලරහිත වූවාහු වෙත්. ඔවුන්ගේ වචනය රඳාපවතින්නේ නැත. **හිරිමතා අනත්‍ථිකා **ලජ්ජා ඇත්තාහු කිසියම් අනර්ථකාරි ධර්මයක් කියන්නට හැකි නමුත් පව පිළිකුල් කිරිම හේතුවෙන් අල්ප කෘත්‍යයන් ඇති බැවිනුත් කිසියම් විරෝධයක් නොදක්වන්නාහු තමන්ගේ මතය ස්ථිර කරන්නට උත්සාහ නොගන්නාහු තම මතය පැහැදිලි කිරීමක් හෝ අනුමත කිරීමක් නොකොට නිහඬව සිටිත්.
**රජතං **යනු රිදී, එයින් කහවනු, ලෝහමසු ආදී මුදල් විශේෂ දතයුතුයි. **ජාතරූපං** යනු රත්‍රං, එයින්ම මුතු, මැණික් ආදියද ගතයුතුයි**. වා** ශබ්දය යොදා ඇත්තේ සමූහාර්ථය සඳහාය. **අපදාවා** ආදියෙහි මෙහි **රජතජාතරූපංච** යනුවෙන්ද පාඨයක් ඇත. **ඛෙත්තං** යම්තැනක අස්වද්දනු ලැබේද එතැන, ඒ සඳහා වැඩනොකළ කුඹුර, වත්‍ථු නම් වේ. **අජෙළකං **එළකා යනු එලුවෝය. ඒ හැර ඉතිරි සිවුපාවුන්ද අජා නම් වේ. අජඑළක ශබ්ද දෙකට ගැනීමෙන් වනාහි මෙහිදී ගව මහිෂ ආදී සිවුපාවුන්ද එයට ඇතුළත් කෙරේ. **දාසිදාසං** දාස, දාසියෝ **දුම්මෙධා** අඥානයෝ, කැප අකැප, සරුප් නොසරුප් දෙය නොදන්නා වූ, තමා සඳහා **සාදියිස්සන්ති** තමාට සතුටු වන්නේය.
**උජ්ඣාන සඤ්ඤිනො** අන්අයව පහත හෙළා දකින සිත් ඇති, කෝප නොවිය යුතු තැනත් කෝපවන ස්වභාවය ඇති, **බාලා** යනු වැරදි සිතුවිලි සිතීම ආදී බාල ලක්‍ෂණවලින් යුක්ත, එයින්ම **සීලෙසු අසමාහිතා** සිවැදෑරුම් සීලයෙහි නොහික්මුණු සිත් ඇති, **උන්නළා **ඉස්මතු වූ හිස්මානය, **විචරිස්සන්ති** මානය නමැති ධජය ඔසවාගෙන හැසිරෙත්. **කලහාභිරතා මිගා** යනු කෝපබහුල බැවින්, නැවත නැවත කලහයෙහි යෙදෙන බැවින්, කලහයටම කැමැත්ත ඇති බැවින් මෘගයන් හා සමාන, ආත්මාර්ථකාමීව, ආහාර සෙවීමෙහි නිරත වූ දුබලයන්ට හිංසා කිරීම අරමුණු කරගත් යන අර්ථයි.
**උද්ධතා **උද්ගත වචනයෙන් සමන්විත, සිතෙහි එකාග්‍රතාවයක් නැති, **නීලචීවරපාරුතා** අකැප වූ පාටගැන්වීමෙන් නීලවර්ණ වූ සිවුරු පොරවාගෙන, එබඳු සිවුරක් හැඳ ඇවිදින, **කුහා** ලංවී කථාකිරීම ආදී වූ කුහක කාරණා නිසා කුහක වූ අයහපත් ගතිගුණ ප්‍රශංසා කිරීමේ අදහසින් කුහකව අනුන් රැවටීම, **ථද්ධා** ක්‍රෝධයෙන් ද මානයෙන් ද තද වූ මනසින් යුත් තද හදවතක් ඇති, **ලපා** කුහක පැවැත්මෙන්, ප්‍රසන්න සිත් ඇති මිනිසුන් විසින් ස්වාමීනි, ඔබවහන්සේට කවරකින් ප්‍රයෝජනයක් තිබේදැයි ප්‍රත්‍ය සපයන දායකයන්ට කියවන, උනන්දු කරවීමේ වචන කීම් වශයෙන් හෝ කපටි ප්‍රයෝගයෙන් ප්‍රත්‍ය සඳහා කථාකරන යන අර්ථයි. **සිංගි** ‘එහි සිංගං යනු කුමක්ද, යම් ශෘංගාරයක්, ශෘංගාර බැවින්, චතුරතාවය, ශෘංගාර චරිත ඇති යන අර්ථයි. **අරියාවිය** යනු ආර්යයන් මෙන් **කුහා** යනු මෙහිම අර්ථ දැක්වීම. කුහකයන්ගේ වනාහි ආර්යයන්ගේ ස්ථිරභාවය දක්වන්නේ. **අරියාවිය විවරන්ති** යනාදිය කීය.
**තෙලසණෙඨහි** මීඉටිවලින් සැදූ තෙල්වලින් හෝ ජලතෛලයෙන් හෝ පීරණ ලද **චපලා** සිරුර සැරසීමෙන් හෝ පිරිකර අලංකාර කිරීමාදී චපලත්වයෙන් යුක්ත වූ, **අඤ්ජිතක්‍ඛිකා** විසිතුරු අංජන වර්ගවලින් වර්ණවත් කරන ලද ඇස් ඇත්තේ. **රථියාය ගමිස්සන්ති** යනු පිඬු පිණිස දායක කුලයන් වෙසෙන පළාත්වල එහෙ මෙහෙ හැසිරෙත්. **දන්තවණ්ණිකපාරුතා** ඇත්දත්පාට සිවුරු පෙරවාගත් ශරීර ඇති.
**අජෙගුච්ඡන්ති** පිළිකුල් නොකළ යුතු. **විමුත්තෙහි** ආර්යයන් විසින්, **සුරත්තං** කැපවූ වර්ණයකින් යුක්ත වූයේ මනාව රතුපාට වූ, රහතන් වහන්සේලාගේ, බුදුවරයන් වහන්සේලාට යෝග්‍ය වූ බැවින් **අරහද්ධජං** නම් වේ. **ජිගුච්ඡිස්සන්ති කාසාවං **කසාවත පිළිකුල් කරත්. කුමක් හෙයින්ද? **ඔදාතෙ සුසමුච්ඡිතා** ගිජුබවට පත්වූ, මේ වනාහි ඇත්දත්පාට සිවුරු පෙරවීම ගැනයි. ඔවුන් විසින් සුදු වස්ත්‍රය ගරුකොට සළකන්නාහු සියල්ලට සුදුපාටින් ගත්කල්හි ලිංග පරිත්‍යාගයම වන්නේයැයි ඇත්දපාට පෙරවත්.
**ලාභකාමා** ලාභයෙහි ගිජු වූ භික්‍ෂාව පිණිස යාමේ පවා කුසීත බැවින් යුත් නිසා **කුසීතා **නම් වේ. මහණකම කරන්නට සිතෙහි උත්සාහයක් නැති බැවින් **හීනවිරියා** නම් වේ. **කිච්ඡන්තා** වෙහෙසට පත්වන්නාහු. **වනපත්‍ථෙසු** වනාන්තරයන්හි වාසය වෙහෙසකර බැවින් වෙහෙසට පත් සිත් ඇති යන අර්ථයි. **ගාමන්තෙසු** ගමට ලග සෙනසුන්හි, ගමට සමීප සේනාසනවල ගම්දොර පිහිටි සෙනසුන්හි **වසිස්සරෙ** වාසය කරත්.
**තෙනෙච අනුසික්‍ඛන්තා** යම් යම් වූ මිථ්‍යා ජීවන ක්‍රමයන්ගෙන් ලබන ලද ලාභ ඇති, ඒ ඒ පුද්ගලයන්ව අනුගමනය කරන්නාහු **භවිස්සන්ති** තමා ද ඔවුන් මෙන් වැරදි දිවිපැවැත්මෙන් ලාභ උපදවන්නට රජකුල ආදිය ඇසුරු කරන්නාහු හැසිරෙත්. **භජිස්සන්ති** (ඇසුරු කරත්) කියාද පාඨයක් ඇත. සේවනය කරත් යන අර්ථයි**. අසංයතා** යනු සීලසංයම රහිත.
**යෙ යෙ අලාභිනො ලාභං** යම් යම් භික්‍ෂූහු මිත්‍යාජීවය අත්හැරීමෙන් ද අල්ප වූ පින් ඇති බැවිනුත් සිව්පස ලාභයන් නොලබත්. **තෙ පුජ්ජා** පූජනීය, ප්‍රශංසා කටයුතු **තදා** අනාගත කාලයෙහි **තෙ **ලැබීම් ඇත්තේ, ලාභ කැමැති භික්‍ෂූන් යන අර්ථයි.
**මිලක්‍ඛුනරජනංරත්තං** කලු කැස්බාගේ පාටින් පාටකරන ලද, මෙය සමාස පදය නිසා ගාථාවේ පහසුව සඳහා සානුනාසිකව යෙදීය. **ගරහන්තා සකංධජං** යනු තමන්ගේ ධජය වූ කසාවත පිළිකුල් කරන්නාහු, සසුනෙහි පැවිදි වූ අයට කාසාය වස්ත්‍රය ධජය වන්නේය. **තිත්‍ථියානං ධජං කෙචි** යම් ඒ ශාක්‍යපුත්‍ර බව දන්නාහුම සුදු ඇඳුම් අඳින තීර්ථකයන්ගේ ධජය වූ **අවදාතකං** සුදු වස්ත්‍රය **ධාරෙස්සන්ති **දරන්නාහ.
**අගාරවොච කාසාවෙ** අර්හත් ධජය වූ කසාවත කෙරෙහි අගෞරවයත්, බුහුමන් නැතිකමත් **තදා** අනාගතයෙහි **තෙසං භවිස්සති පටිසංඛාච කාසාවෙ** නුවණින් සළකා බලා සිවුර පරිහරණය කරමි ආදී ක්‍රමයෙන් කසාවත පරිභෝග කිරීමෙහි ප්‍රත්‍යවේක්‍ෂා කිරිම් මාත්‍රයක් පවා, **න භවිස්සති** කසාවත දරන්නහු විසින්, කසාවතට ගරුබුහුමන් කරන්නහු විසින් දුශ්චරිතයෙන් වැළකිය යුතුයැයි කසාවතට ගරුකළ යුතු බැව් දැක්වීමට ඡද්දන්ත ජාතකය උදාහරණයක් ලෙස ගෙන **අභිභූතස්ස දුක්‍ඛෙන** (දුකෙන් පීඩාවට පත්වූවහු විසින්) යනාදිය කීය. එහි **සල්ලවිද්ධස්ස** විශාල විෂ සහිත ඊයකින් විදිනා ලද්දහුට, එයින්ම මහත් වූ **දුක්‍ඛෙන අභිභූතස්ස** දුකින් පීඩාවට පත්වූවහුට, **රුප්පතො** සිරුරෙහි වෙනස්බවක් ඇතිවීමෙන් **මහාඝොරා**, සිරුර හා ජීවිතය කෙරෙහි බලාපොරොත්තුවක් නැති බැවින් අතිශයින් බිහිසුණු. **පටිසංඛා** සළකා බැලීම, විමසීම, අන්‍යයන් විසින්, **අචින්තියා** සිතුවිලි මාත්‍රයක්වත් පවත්වන්නට නොහැකි වන්නාහ. **ඡද්දන්ත** ඡදන්ත නම් වූ මහා **නාගස්ස** හස්තියාගේ **ආසි** වූයේය. **ඡද්දන්ත** ඇත් කාලයෙහි බෝධිසත්ත්වයන් වහන්සේ **සොණුත්තරෙන** සොණුත්තර නම් වූ වැද්දකු විසින් සැඟවී සිට විසකැවූ ඊයකින් විදින ලද්දේ මහත් වේදනාවකින් පීඩාවට පත්වූයේ ඔහුව අල්ලාගෙන හැඳසිටිය චීවරය දැක මේ ආර්ය ධජයෙන් ආවරණය වී සිටින්නහුව මා විසින් හිංසා නොකළ යුතුයැයි සිතා එහි මෛත්‍රී සිතට පිහිටුවාගෙන මතු ධර්මය දේශනා කළේය. යම්සේ වනාහි:
විෂ ඊයකින් පහර ලද හස්තිරාජයා, දූෂිත නොවූ සිත් ඇත්තේ වැද්දාට මෙසේ කීය. මිත්‍රය, කුමක් නිසා කුමන කරුණක් නිසා මාහට පහර දුන්නේද? මේ කාගේ ප්‍රයෝගයක්ද? ආදිය කීහ.
මේ අර්ථය දක්වන්නා වූ තෙරුන් වහන්සේ ‘ඡද්දන්තො’ ආදී ගාථාවන් කීය. එහි **සුරත්ත අරහද්ධජං** යනු (රතුපාට අර්හත්ධජය) **සොණුත්තරෙන සොණුත්තර** විසින් හැඳසිටිය කසාවත අරභයා කියන ලදී. **අභණී** කීවේය. **ගාථා** ගාථාවන්. **ගජො** නම් **ඡද්දන්තො** ඡද්දන්ත නම් වූ හස්තිරාජයා. **අත්‍ථොපසංහිතා** අර්ථයෙන් යුත්, හිතාහිත දෙකින් යුක්ත වූ යන අරථයි.
**ඡද්දන්ත** හස්තිරාජයා විසින් කියන ලද ගාථාවන්හි **අනික්කසාවො **යනු රාගාදී කෙලෙසුන්ගෙන් පරිශුද්ධ නොවූ **පරිදහිස්සති** ඇඳීම, පෙරවීම, ඇතිරිම ආදී වශයෙන් පාවිච්චි කිරීම. **පරිධස්සති** කියාද පාඨයක් ඇත. **අපෙතො දමසච්චෙන** ඉන්‍ද්‍රිය දමනයෙන්ද පරමාර්ථ සත්‍ය වශයෙන් ගත්විට සත්‍ය වචනයෙන් ද ඉවත් වුයේ යන අර්ථයි. **නසො** යනු ඒ මෙබඳු ස්වරූප ඇති පුද්ගලයා **කාසාවං** කසාවත දරන්නට **නාරහති** සුදුසු නොවෙයි.
**වන්තකසාවස්ස** යනු මාර්ග සතරින් ඉවත්කළ කෙලෙස් කිලිටි ඇත්තේ, පහ වූ කිලිටි ඇත්තේ මොහුට වන්නේය යන අර්ථයි. **සීලෙසු** සිව්පිරිසිදු ශීලයන්හි **සුසමාහිතො** මනාව හික්මුනු, **උපෙතො** ඉන්‍ද්‍රිය දමනයෙන් ද කියන ලද ආකාරයෙන් සත්‍යයෙන් යුක්ත **සචෙ** ඒ එබඳු ස්වරූප ඇති පුද්ගලයාට ඒ **කාසාවවත්‍ථං** කසාවත ඒකාන්ත වශයෙන් **අරහති** සුදුසුය යන අර්ථයි.
**විපන්නසීලො** බිඳුණු සිල්ඇති **දුම්මෙධො** ප්‍රඥාව නැති සීලය පිරිසිදු කිරිමට අවශ්‍ය වන ප්‍රඥාවෙන් තොර. **පාකටො** මොහු දුශ්ශීලයෙකැයි ප්‍රකට, ප්‍රසිද්ධ, විසිරීගිය ඉන්‍ද්‍රියයන් ඇති බව ප්‍රකට වූ ඉඳුරන් ඇති යන අර්ථයි. **කාමකාරියො **බිඳීගිය සංවරය ඇති බැවින් කැමැති කැමැති දේ කරන, කාම මාරයාව කැමැති පරිදි ක්‍රියාකරන. **විබ්භන්තචිත්තො** රූපාදී විෂයයන්හි විසිරීගිය සිත් ඇති. **නිස්සුත්තො** අපිරිසිදු, පිරිසිදු ධර්මයන්ගෙන් තොරවූ හිරිඔතප් දෙකින් තොර වූ කුසල්දහම් රැස්කිරිමට උනන්දු නොකරවන,
**වීතරාගො** පහවූ ඡන්‍දරාගය, **ඔදාතමනසංඛප්පො** අතිශයින් පිරිසිදු වූ චිත්ත චෛතසිකයන් ඇති, බොරනොවූ සිතුවිලි ඇති,
**කාසාවං කිං කරිස්සති** යමකුට සීලය නැද්ද ඔහුට කසාවත කවරනම් ප්‍රයෝජනයක් ලබාදෙයිද? ඔහුගේ පැවිදි ස්වරූපය චිත්‍රයකට නැගූවක් බඳුය යන අර්ථයි.
**දුට්ඨචිත්තා** යනු රාගාදි දෝසයන්ගෙන් දූසිත සිත් ඇති**. අනාදරා** ශාස්තෲන් වහන්සේගේ ධර්මය කෙරෙහි ආදර ගෞරව රහිත. **තාදිනං මෙත්තාචිත්තානං** මෛත්‍රී භාවනාවෙන් යුක්ත හදවතෙහි එයින්ම රහත්බව අවබෝධ කරගැනීමෙන් හෝ ඉටුඅනිටු ආදියෙහි තාදී ගුණ ඇති උසස් ගුණ තත්ත්වයට පත්වූ **නිග්ගණ්හිස්සන්ති** ශීලාදියෙන් යුක්ත වූවන් දැක ඔවුන්ට ගෞරව දක්වන්නාහු පිරිහුණු සිල් ඇති අපව බොහෝ දෙන්නෙක් ගණන් නොගනිතියි තමා කෙරෙහි අගෞරවයක් ඇතිවේයැයි යන බිය නිසා, යම්සේ ඔවුහු බාධා සම්බාධක සහිතව පිටවෙත්ද එලෙසට බාධාවන් ඇතිකරත් යන අර්ථයි.
[missing trans]
**නසුණිස්සන්ති** අවවාද පිළිනොගනිත්.
**තෙ තථා නසික්‍ඛිතා බාලා** යනු ඒ අඳබාලයෝ ආචාර්ය, උපාධ්‍යයන් වහන්සේලා විසින් ශික්‍ෂණය කරනු ලැබුවත් ආදර රහිතව ශික්‍ෂණය නොලබත්**. තාදියිස්සන්තු බාලා** යනු ඒ අඳබාලයෝ ආචාර්ය, උපාධ්‍යායන් වහන්සේලා විසින් ශික්‍ෂණය කරනු ලැබුවත් ආදර රහිතව ශික්‍ෂණය නොලබත්. **තාදියිස්සන්තුපජ්ඣායෙ** යනු උපාධ්‍යායන් හා ආචාර්යවරුන් ආදර ගෞරව නොකරත්. ඔවුන්ගේ අවවාද අනුශාසනා නොපිළිපදිත්. කුමක් මෙන්ද? **බළුංකො විය සාරථිං** යම්සේ නොහික්මුණු නපුරු අශ්වයා අසරුවා ගණන් ගන්නේ නැත. ඔහුගේ නියෝගයන්හි නොපිහිටයි. එපරිද්දෙන් ඔවුහුද උපාධ්‍යාය, ආචාර්යයන් වහන්සේලාට බයවන්නේ නැත. කීකරු නොවෙත් යන අර්ථයි.
**එවං** යන්නෙන් කලින් කී අර්ථයම නිගමනය කරයි. එහි **එවං** යනු කියන ලද ආකාරයෙන් **අනාගතද්ධානං** අනාගත කාලයෙහි යන අර්ථයි. එයට ස්වරූප වශයෙන් දක්වන්නේ ‘පැමිණි කාලයෙහි-පසුකාලයෙහි’ යැයි කීය. එහි පශ්චිම කාලය යනු කුමක්ද? තුන්වන සංගායනාවේ පටන් ඇති කාලය පශ්චිම කාලය යැයි සමහරු කියත්. ඒ අදහස තවකෙනෙක් අනුමත නොකරත්. සසුනෙහි යුග පහක් ඇත. විමුත්ති යුගය, සමාධි යුගය, සීලයුගය, සුතයුගය, දානයුගය යනු ඒ පසයි. ඒවා අතර පළමු තැන වන්නේ විමුත්ති යුගයයි. එය අතුරුදන් වූ කල්හි සමාධියුගය පවතී. එයද නැති වූ කල්හි සීල යුගය පවතී. එයද අභාවයට ගිය කල්හි සිත යුගය පවතී. අපිරිසිදු සිල් ඇත්තා එක් පැත්තකින් පර්යාප්ති විශාරදව හදාරයි. එසේ කරන්නේ ලාභාපේක්‍ෂාවෙන්ය. යම්කලක වනාහි අභිධර්මය අවසන් වීමෙන් පර්යාප්තිය සර්වප්‍රකාරයෙන් අන්තර්ධාන වෙයි. එතැන්පටන් සංකෙත මාත්‍රය පමණක් ඉතිරි වෙයි. එකල්හි මොන ක්‍රමයකින් හෝ ධනය රැස්කොට දන්දීමේ ස්වභාවයෙන් පරිත්‍යාග කරත්. ඒ වනාහි ඔවුන්ගේ අවසන් සම්‍යග් ප්‍රතිපත්තිය වෙයි. එහි සුතයුගයේ පටන් පසුකාලය සීලයුගයෙන් පටන් ගනී.
පසුව මෙසේ තෙරුන්වහන්සේ පසුකලක උපදනා වූ මහාබියක් පෙන්වා නැවත එහි රැස්වූ භික්‍ෂූන්ට අවවාද දෙන්නේ ‘**පුරා ආගච්ඡතෙ’** ආදි ගාථා තුනක් ප්‍රකාශ කළේය. එහි **පුරා ආගච්ඡතෙ එතං** යනු මා විසින් ඔබලාට කියන ලද මෙය ප්‍රතිපත්තිවලට අනතුරුදායක වූ අනාගත මහා බියක් පැමිණෙයි. එසේ ඒමට පළමු, එතෙක්, යන අර්ථයි**. සුබ්බචා** යනු වචන ඉවසනසුළු, සුවච බව ඇතිකරන ලක්‍ෂණවලින් යුක්ත වූ ගරු කළයුතු, අනුශාසනා කළයුතු ප්‍රදක්‍ෂිණාවට යෝග්‍ය තත්ත්වයට පත්වව් යන අර්ථයි. **සඛිලා** යනු මෘදු හෘදයක් ඇති,
**මෙත්තාචිත්තා** සියළු සත්ත්වයන් කෙරෙහි ආදරය පතුරුවන්නා වූ මෛත්‍රී සිතින් යුත්, **කාරුණිකා** කරුණාවෙන් යුක්ත වූ, අනුන්ගේ දුක නැතිකිරීම ස්වභාවකොට ඇති කරුණාවෙන් යුක්ත වූ, **ආරද්ධවිරියා** අකුසල් නැතිකිරීම සඳහාත් කුසල් රැස්කිරීම සඳහාත් පටන්ගන්නා ලද වීර්ය ඇති, **පහිතත්තා** නිර්වාණය වෙත යොදවන ලද සිත් ඇති. **නිච්චං** සියළු කල්හි **දළ්හපරක්කමා** දැඩි වීර්ය ඇති.
**පමාදං** ප්‍රමාදය වනාහි කුසල්දහම් නැවත නැගී නොසිටීමට අකුසල ධර්මයන් කෙරෙහි උනන්දු වූ සිත් ඇති, කියන ලදී.
එහි ප්‍රමාදය කවරක්ද? කාය දුශ්චරිතවල හෝ වචී දුශ්චරිතවල හෝ මනෝ දුශ්චරිතවල හෝ පංචකාම ගුණයන්හි මෙහෙයවූ සිත් ඇත්තේ, කුසල්දහම් නූපදවීමත් භාවනාවට යෝග්‍ය නොවන ක්‍රියාවන් ඇති බව,
**අප්පමාදං** යනු ප්‍රමාද නොවීම, එය ප්‍රමාදයට විරුද්ධ බව යන අර්ථයි. අර්ථ වශයෙන් අප්පමාදය නම් සිහියෙන් සමන්විත වූ බව, එළඹ සිටියා වූ සිහියෙන් යුක්ත යන මේ අර්ථය එහි අඩංගුය. යම්හෙයකින් සියළු අනර්ථයෝ ප්‍රමාදය මුල්කොට ඇත. සියළු අර්ථයෝ අප්‍රමාදය මුල්කොට ඇත්තාහ. **පමාදං භයතො** ප්‍රමාදය උපද්‍රවයක් ලෙස දැක **අප්පමාදඤ්ච ඛෙමතො** උපද්‍රව රහිත ලෙස දැක අප්‍රමාද ප්‍රතිපත්තීන් විසින් කුළුගන්වන ලද සීලාදි ස්කන්‍ධත්‍රයත් සම්මා දිට්ඨි ආදී අංග අටක් වශයෙන් **අට්ඨංගිකං** ආර්ය **මග්ගං භාවෙථ අමතං** අමා මාර්ගය වඩන්න. නිර්වාණය ස්පර්ශ කරන්නාහු, අවබෝධ කරගනිමින් තමන්ගේ සන්තානයෙහි උපදවා ගනිව්. දර්ශන මාර්ගය කෙරෙහි පමණක් නොයෙදී මත්තෙහි ත්‍රිවිධ මාර්ගයන් ඉපදවීම් වශයෙන් වඩන්න.
මෙසේ තොපට අප්පමාද භාවනාව මුදුන්පත්වූවා වන්නේය. මෙසේ තෙරුන් වහන්සේ පැමිණ සිටි පිරිසට අවවාද කළේය. මේ තෙරුන් වහන්සේට අන්‍ය වූද විවරණ ගාථාවන් විය.
**යථාචාරි යථාසතො** ආදී වූ ගාථාවන් ආයුෂ්මත් සැරියුත් තෙරුන් වහන්සේගේය. ආයුෂ්මත් මහා මොග්ගල්ලාන තෙරුන්ගේ ද කථා වස්තුව මෙසේ දතයුතුයි. අතීතයෙහි ශතසහශ්‍රාධික කල්ප අසංඛ්‍යයකට මත්තෙහි ආයුෂ්මත් සැරියුත් තෙරුන් වහන්සේ බ්‍රාහ්මණ මහාසාල කුලයක ඉපිද නමින් **සරද** නම් වූ මානවකයෙක් විය. මහමුගලන් තෙරුන් වහන්සේ ගහපති මහාසාල කුලයෙහි ඉපිද නමින් **සිරිවඩ්ඪ** නම් කෙළෙඹි පුත්‍රයෙක් විය. ඔවුන් දෙදෙනාම වැලිකෙළියේ පටන්ම මිත්‍රයෝ වූහ. ඔවුන් අතුරින් **සරද** මානවයා පියාගේ ඇවෑමෙන් කුලයට හිමි ධනය ගැන සිතා එක්දිනක් හුදෙකලාව සිට මෙසේ කල්පනා කළේය. මේ සත්ත්වයන්ට වනාහි මරණය ඒකාත්තයි. ඒ නිසා මා විසින් එක් පැවිදි කෙනෙක් වෙත ගොස් මොක්‍ෂ මාර්ගය සෙවිය යුතුයැයි මිත්‍රයා වෙත පැමිණ ‘මම පැවිදිවනු කැමැති වෙමි. කිම නුඹටත් පැවිදිවන්න හැකිදැයි ඇසීය. ඔහු විසින් නොහැකියයි කීකල්හි, වේවා! මම පැවිදි වෙමියි රන් ගබඩා විවෘත කර දුගීමගී යාචකාදීන්ට මහදන් දී පර්වතයක් පාමුළට ගොස් ඍෂි ප්‍රවෘජ්‍යාවෙන් පැවිදි විය. ඔහුත් සමග එකට පැවිදි වූ බ්‍රාහ්මණ පුත්‍රයෝ හැත්තෑහතර දහසක් වූහ. ඔහු පංච අභිඥාවන්ද අෂ්ට සමාපත්තිද උපදවා ඒ ජටිලයන්ටද කසිණ භාවනා පරිකර්මයන් ඉගැන්වීය. ඒ සියල්ලෝද පංච අභිඥා අෂ්ට සමාපත්ති උපදවා ගත්හ.
ඒ කාලයෙහි අනෝමදස්සී නම් බුදුරජාණන් වහන්සේ ලොව පහළව පවත්වන ලද උතුම් දම්සක් ඇත්තේ සත්ත්වයන්ව සංසාර මහා ජලකඳෙන් එතෙර කරන්නේ එක්දිනක් **සරද** තාපසයාණන්ටත් ඔහුගේ අතවැසියන්ටත් සංග්‍රහයක් කරන්නෙමියි තනිවම පාසිවුරු ගෙන අහසින් ගොස් ‘මාගේ බුදුබව දැනගනීවා’යි තාපසයාණන්ට පෙනෙන්නටම අහසින් බැස පොළොවෙහි වැඩසිටි සේක. **සරද** තාපසයාණෝ බුදුසිරුරෙහි පිහිටි මහාපුරුෂ ලක්‍ෂණයන් බලා ‘සර්වඥ බුදුරජාණන් වහන්සේ නමක්’ යැයි ස්ථිරව දැනගෙන පෙරගමන්කොට අසුනක් පනවා පිළිගැන්වීය. පැනවූ අසුනෙහි භාග්‍යවතුන් වහන්සේ වැඩසිටි සේක. **සරද** තාපසයාණෝ බුදුන් ලග එකත්පස්ව හිඳගත්තේය.
ඒ කාලයෙහි ඔහුගේ අතවැසි හැත්තෑහතර දහසක් පමණ ජටිලයෝ ප්‍රණීත වූ ගුණ ඇති පලතුරු ගෙන පැමිණියාහු ශාස්තෲන් වහන්සේ දැක හටගත්තා වූ පැහැදීම් ඇත්තාහු තමන්ගේ ගුරුවරයාත් ශාස්තෲන් වහන්සේත් වැඩසිටි ආකාරය බලා ගුරුතුමාණෙනි! පෙර අපි ඔබවහන්සේට වඩා ලොකු කෙනෙක් නැතැයි අදහාගෙන සිටියෙමු. මේ පුද්ගලයා වනාහි ඔබවහන්සේට වඩා උසස් කෙනෙක්ද? දරුවෙනි, කුමක් කියන්නහුද? අබ ඇටයක් සමග අටසැට දහසක් යොදුන් විශාල වූ මහමෙර සමාන කරන්නට කැමැත්තහුද? සර්වඥ වූ බුදුන් හා මා සමාන නොකරව් යැයි කීය. ඉක්බිති ඒ තාපසයෝ ගුරුවරයාගේ වචනය අසා, මේ පුරිසොත්තමයෙකියි සියල්ලෝම පාලඟ වැටී බුදුන් වැන්දාහ.
ඉක්බිති ගුරුතුමා ඔවුන්ට මෙසේ කීය. දරුවෙනි! ශාස්තෲන් වහන්සේට පූජාකළ හැකි යෝග්‍ය දෙයක් අපට නැත. ශාස්තෲන් වහන්සේ පිණ්ඩපාත වේලාවෙහි මෙහි වැඩි සේක. අපේ ශක්ති පමණින් යමක් පූජා කරමු. නුඹලා විසින් ගෙනෙන ලද ප්‍රණීත ඵලාඵල ඇත. ඒවා ගෙන එන්න යැයි ගෙන්වාගෙන අත් සෝදා තමාම තථාගතයන් වහන්සේගේ පාත්‍රයෙහි පිළිගැන්වීය. ශාස්තෲන් වහන්සේ විසින් ඵලාඵල පිළිගත් අවස්ථාවේම දෙවියෝ එහි දිව්‍යඕජස් බහාලූහ. තවුසා තෙමේම ජලයද පෙරා පිළිගැන්වීය. අනතුරුව දන් වළඳා අවසන්ව වැඩසිටි කල්හි සියළුම අතවැසියන් කැඳවා බුදුන් සමීපයෙහි පිළිසඳර කථාවෙහි යෙදී සිටියහ. ශාස්තෲන් වහන්සේ අග්‍රශ්‍රාවකයන් දෙනමත් භික්‍ෂු සංඝයා සමග එනු ලැබේවායි සිතූ සේක. ඔහු බුදුන්ගේ සිතිවිල්ල දැනගෙන එකෙණෙහිම ශතසහස්‍රයක් ක්‍ෂීණාශ්‍රවයන් පිරිවරා අවුත් බුදුන් වැඳ එකත්පසෙක සිටියහ.
ඉක්බිති **සරද** තාපසතුමා අතවැසියන් ඇමතීය. දරුවෙනි! ශාස්තෲන් වහන්සේටත් මහා සංඝරත්නටත් මල් ආසනවලින් පිදිය යුතුයි. ඒ නිසා මල් රැගෙන එන්න. ඔව්හු එකෙනෙහිම සෘද්ධි බලයෙන් සුවඳ හා වර්ණයෙන් යුත් මල් ගෙනවිත් බුදුන්ට යොදුනක් පමණ මල් අසුනක් පැනවූහ. අග්‍රශ්‍රාවක දෙනමට ගව් තුනක්ද සෙසු භික්‍ෂූන්ට අඩයොදුන් ප්‍රමාණ ආදියද නවක භික්‍ෂූන්ට බඹයක් පමණද අසුන් විය. මෙසේ පනවන ලද ආසනවල **සරද** තාපසතුමා තථාගතයන් වහන්සේගේ ඉදිරියෙහි වැඳගෙන සිට ස්වාමීනි! මට අනුග්‍රහ පිණිස මේ මල් ආසනයට නගින්න යැයි කීය. ශාස්තෲන් වහන්සේ මල් අසුනෙහි වැඩසිටි සේක. ශාස්තෲන් වහන්සේ වැඩසිටි කල්හි අගසව් දෙනමක්, ඉතිරි භික්‍ෂූහුද තමතමන්ට පැනවූ ආසනවල වැඩසිටියහ. භාග්‍යවතුන් වහන්සේ ‘ඔවුන්ට මහත්ඵල වේවා’යි නිරෝධ සමාපත්තියට සමවැදි සේක. ඒ බව දැන භික්‍ෂූහුද නිරෝධ සමාපත්තියට සමවැදුනහ. **සරද** තාපසතුමා දවස් හතක් නිරතුරුව බුදුන් වහන්සේට මල්කුඩයක් දරමින් සිටියහ. අනිත් අය වනමුල් ඵලාඵල අනුභවකොට ඉතිරි වේලාවෙහි බුදුන් වෙත වැඳගෙන සිටියහ.
ශාස්තෲන් වහන්සේ දවස් හතක් ගතවූ තැන නිරෝධයෙන් නැගිට අග්‍රශ්‍රාවක **නිසභත්‍ථෙරං** නිසභ තෙරුන් ඇමතීය. තවුසන්ට මල්ආසන පූජාවේ පින් අනුමෝදන් කිරීම කරන්න යැයි වදාළහ. තෙරුන් වහන්සේ ශ්‍රාවකපාරමී ඤාණයෙහි පිහිටා ඔවුන්ට මල්ආසන පූජාව ගැන පුණ්‍යානුමෝදනාව කළහ. ඒ දේශනාවසානයෙහි ශාස්තෲන් වහන්සේ දෙවෙනි අගසව් **අනෝමත්‍ථෙරං** අනෝම තෙරුන් ඇමතු සේක. මහණ! ඔබද මොවුන්ට ධර්මය දේශනා කරන්නැයි වදාළහ. ඔහුද ත්‍රිපිටක බුද්ධ වචනය අළලා ඔවුන්ට බණ කීය. මේ දේශනා දෙකෙන්ම එක් ඇත්තකුටවත් ධර්මාවබෝධයක් සිදුවූයේ නැත. ඉක්බිති භාග්‍යවතුන් වහන්සේ බුද්ධ විෂයෙහි සිට ධර්ම දේශනාව ආරම්භ කළ සේක. දේශනාව කෙළවර **සරද** තවුසා හැර ඉතිරි හැත්තෑහතර දහසක් පමණ වූ ජටිලයෝ රහත්බවට පැමිණියහ. භාග්‍යවතුන් වහන්සේ මහණෙනි, මෙහි එව් යැයි අත දිගුකළ සේක. ඔවුහු එකෙණෙහිම තවුස් වෙස් අන්තර්ධානව අටපිරිකර දරමින් හැටවයස් පිරුණු තෙරවරුන් මෙන් වූහ.
**සරද** තාපසතුමා වනාහි අනේ! මටත් මේ **නිසභත්‍ථෙරො** නිසභ තෙරුන් මෙන් අනාගතයෙහි එක් පසේබුදුවරයන් වහන්සේ නමකගේ අගසව් වන්නෙම් මැනවි යැයි බුදුන් ධර්ම දේශනා කරවීම සිතේ ඇති වූ සිතිවිල්ල නිසා සිත වෙනතකට යොමුවී සිටිය බැවින් මාර්ගඵල අවබෝධ කරගන්නට නොහැකිවිය. ඉක්බිති බුදුන් වැඳ එසේ ප්‍රාර්ථනා තැබීය. ශාස්තෲන් වහන්සේ ද ඔහුගේ ප්‍රාර්ථනය බාධාවකින් තොරව ඉටුවන බව දැක ‘ඔබ මෙයින් කල්ප ශතසහශ්‍රාධිකයක් ඇති එකාසංඛ්‍යයක් කල්ප ඉක්මවා **ගොතමස්ස** ගොතම නම් වූ සම්මා සම්බුදුන්ගේ අග්‍රශ්‍රාවක වූ සාරිපුත්ත සැරියුත් නම් වන්නෙහි යැයි විවරණ දී බණ කියා භික්‍ෂු සංඝයා පිරිවරාගෙන අහසට නැගුණු සේක.
**සරද** තාපස තෙමේද යාලුවා වූ **සිරිවඩ්ඪස්ස** සිරිවඩ්ඪගේ ලඟට ගොස් මිත්‍රය! මා විසින් **අනොමදස්සිස්ස **අනෝමදස්සී භාග්‍යවතුන් වහන්සේගේ පාමුලදී අනාගතයේ පහළවන්නා වූ **ගොතමස්ස **ගෞතම නම් වූ සම්මා සම්බුදුරජාණන් වහන්සේගේ අගසව් තනතුර පතන ලදී. නුඹද උන්වහන්සේගේ දෙවන ශ්‍රාවක තනතුර පතන්නැයි කීය.
**සිරිවඩ්ඪො** සිරිවඩ්ඪ තෙමේ ඔහුගේ උපදේශය පිළිගෙන තමන්ගේ වාසස්ථානයේ ඉදිරිපිට අටකිරියක් පමණ වූ භූමිය සමතලා කරවා ලදපස්මල් විසුරුවා නිලුපුල් වහලක් සහිත මණ්ඩපයක් කරවා බුදුන්ට අසුනක් පනවා සෙසු භික්‍ෂූන්ටද ආසන පනවා මහත් වූ සත්කාර සැලකිලි සූදානම් කර **සරද** තාපසයා ලවා බුදුන්ට ආරාධනා කරවා දවස් හතක් මහදන් පවත්වා බුදුන් ප්‍රමුඛ භික්‍ෂු සංඝයාට මහත් වටිනා සිවුරු පොරවා දෙවෙනි ශ්‍රාවක පදවිය සඳහා ප්‍රාර්ථනා කළේය. ශාස්තෲන් වහන්සේ ද ඔහුගේ ප්‍රාර්ථනය නියත වශයෙන් සිදුවන බව දැනගෙන කියන ලද ආකාරයෙන් විවරණ දී භුක්තානුමෝදනාව කර නික්ම ගිය සේක**. සිරිවඩ්ඪො** සිරිවඩ්ඪ තෙමේ තුටු පහටුව දිවි ඇතිතෙක් පිංකොට දෙවෙනි චිත්ත වාරයෙහි කාමාවචර දිව්‍ය ලෝකයක උපන්නේය. **සරද** තාපසතුමා වනාහි සතර බඹවිහරණ වඩා බඹලොව උපන්නේය.
එතැන්සිට ඒ දෙදෙනාගේම අතුරු කර්මයක් නොකියන ලදී. අපගේ භාග්‍යවතුන් වහන්සේ පහළවීමට පෙරාතුවම සරද තාපසතුමා රජගහ නුවරට නුදුරු **උපතිස්ස** උපතිස්ස ගමෙහි **රූපසාරියා** රූපසාරී නම් වූ බැමිණියගේ කුසෙහි පිළිසිඳ ගත්තේය. ඒ දවසේම ඔහුගේ යහලුවා **රාජගහස්සෙව** රජගහ නුවරට නුදුරෙහි **කොලිතගාමෙ මොග්ගලියා** කොලිත ගමෙහි මොග්ගලී නම්වූ බැමිණියගේ කුසෙහි පිළිසිඳ ගත්තේය. මේ කුල දෙකම සත්වැනි කුල පරම්පරාව දක්වා එකට බැඳුණු මිත්‍රකම නිසාම ඒ දෙදෙනාටම එකදවසේම ගැබ් පෙරහැර දුන්හ. දසමස් ඇවෑමෙන් උපන්නා වූ ඔවුන්ට සාත්තු සේවිකාවෝ හැටදෙනෙක් උපස්ථාන කළහ. නම් තබන දවසෙහි **රූපසාරි බ්‍රාහ්මණියා** රූපසාරි බැමිණියගේ පුත්‍රයාට **උපතිස්ස** උපතිස්ස ගමෙහි දෙටු කුලයෙහි පුත්‍රයා බැවින් **උපතිස්සො** උපතිස්ස යැයි නම් කළහ. අනික් දරුවාට **කොලිතගාමෙ** කොලිත ගමෙහි දෙටු කුලයේ පුත්‍රයා බැවින් කොලිත යැයි නම් තැබූහ. ඔවුහු දෙදෙනාම මහ පිරිවරින් වැඩෙන්නාහු වැඩිවිය පැමිණ සියළු ශිල්පයන්හි පරතෙරට ගියහ.
ඉක්බිති එක්දිනක ඔව්හු **රාජගහෙ** රජගහනුවර ගිරග්ග සමජ්ජ නම් වූ සැණකෙළියක් බලන්නාහු මහජනයා රැස්ව සිටිනු දැක නුවණ මුහුකුරා ගිය බැවින් සිහිනුවණින් ඉස්මතු වූවාහු මෙසේ සිතූහ. ‘මේ සියල්ලෝම වර්ෂ සියයකට පසු මරණයට පත්වෙති.’ සිතා සංවේගයට පත්ව අප විසින් මොක්‍ෂ ධර්මය සෙවිය යුතුයි. එයද සොයන්නවුන් විසින් එක්ව පැවිද්ද ලබන්නට සුදුසු යැයි තීරණය කොට පන්සියයක් මාණවකයන් සමග **සඤ්ජය** නම් පරිබ්‍රාජකයා ලග පැවිදි වූහ. ඔවුන් පැවිදි වූ කාලයේ පටන් **සඤ්ජයො** සංජයගේ ලාභසත්කාර අධික විය. ඔව්හු දවස් කීපයකින් සියළු **සංජයස්ස** සංජයගේ ඉගැන්වීම් විමසා බලා එහි හරයක් නොදැක එතනින් නික්ම ඒ ඒ තැන්වල උගතුන් යැයි සම්මත සමණ බ්‍රාහ්මණයන් හමුවී ප්‍රශ්න විචාරත්. ඔවුහු ඔවුන් විසින් විමසන දෙයට වෙනස් දෙයක් කීමෙන් ප්‍රශ්නය විසඳන්නට අසමත් වූහ. මෙසේ ඔවුහු මොක්‍ෂය සොයමින් ඇවිදින්නාහු කතිකාවතක් ඇතිකර ගත්හ. අප අතුරින් යමෙක් පළමුව විමුක්තිය සොයාගනීද ඔහු අනිත් තැනැත්තාට දැනුම්දිය යුතුයි.
ඒ කාලයේ අපගේ භාග්‍යවතුන් වහන්සේ උතුම් වූ බුද්ධත්වයට පත්ව පවත්වන ලද උතුම් දම්සක් පැවතුම් ඇත්තේ පිළිවෙලින් **උරුවෙලකස්සපාදිකෙ** උරුවෙල කස්සප ආදි දහසක් ජටිලයන් දමනය කර **රාජගහං** රජගහනුවරට පැමිණ වෙළුවනාරාමයේ වැඩවසයි. එක්දිනක් **උපතිස්සො** උපතිස්ස පරිබ්‍රාජක තෙමේ පිරිවැජි අරමට යන්නේ ආයුෂ්මත් **අස්සජිත්‍ථෙරං** අස්සජි තෙරුන් රජගහනුවර පිඬුසිඟා වඩින සැටි දැක ‘මා විසින් මීට පළමු මෙබඳු මනා ආකල්ප ඇති පැවිද්දකු දැක නැත. මෙහි යම් ශාන්ත ධර්මයක් තිබිය යුතුයි සිතා හටගත් පැහැදීම් ඇත්තේ ප්‍රශ්නයක් අසන්නට ඉඩක් බලාපොරොත්තුවෙන් පිටුපසින් ලුහුබැඳ ගියේය. තෙරුන් වහන්සේද ලැබූ පිණ්ඩපාතය වැළඳීමට යෝග්‍ය තැනකට ගියේය. පරිබ්‍රාජකයා තමාගේ පරිබ්‍රාජක ආසනය පිළියෙල කර දුන්නේය. දන් වළඳා අවසානයේ තමාගේ කෙණ්ඩියෙන් ජලයද දුන්නේය.
මෙසේ ගුරුවතාවත් කොට බත්කිස අවසන්කළ තෙරුන් වහන්සේ සමග කථාබහ කොට ඔබවහන්සේගේ ගුරුවරයා කවුද? කවරකුගේ ධර්මයක් ප්‍රියකරන්නෙහිද? විචාළේය. තෙරුන් වහන්සේ බුදුරජාණන් වහන්සේ ගැන සඳහන් කළේය. නැවත ඔහු විසින් ඔබවහන්සේගේ ගුරුතුමා කවර වාදයක් ඇති කෙනෙක්දැයි විචාළේ, මොහුට සසුනෙහි ගැඹුරුබව දක්වා කියමියි සිතා තමන්ගේ නවක බව ප්‍රකාශකොට කෙටියෙන් උන්වහන්සේගේ සසුනෙහි ස්වරූපය කියන්නේ ‘**යෙ ධම්මා හෙතුප්පභවා**’ (යම් ධර්ම කෙනෙක් හේතුවක් නිසා හටගත්තේද) ආදී ගාථාව ප්‍රකාශ කළේය. පරිබ්‍රාජක තෙමේ පළමු පද දෙක අසාම දහසක් ක්‍රම ඇති සෝතාපත්ති ඵලයෙහි පිහිටියේය. ඉතිරි පද දෙක ගෙනහැර දක්වා සෝවාන් වූ කල්හි ගාථාව නිමකළේයැයි කියත්. ගාථාව අවසන් වනාහි සෝවාන් වී මත්තෙහි විශේෂයක් නොපවත්නා කල්හි මෙහි යම් හේතුවක් තිබිය යුතුයැයි සළකා තෙරුන් වහන්සේට මෙසේ කීය. ස්වාමීනි, මීට වඩා ධර්ම දේශනා නොකරන්න. මෙපමණක් ප්‍රමාණවත්ය. අපගේ ශාස්තෲන් වහන්සේ වැඩවසන්නේ කොහේද? වේළුවනයේ යැයි කී කල්හි, ස්වාමීනි! ඔබවහන්සේ පළමුව වඩින්න. මම මගේ යහළුවාට දුන් පොරොන්දුව ඉටුකර ඔහුවද රැගෙන එන්නෙමියි පසඟ පිහිටුවා වැඳ තුන් වතාවක් ප්‍රදක්‍ෂිණා කර තෙරුන් වහන්සේ පිටත්කර යවා පිරිවැජි අරමට ගියේය.
**කොලිත** කොලිත පිරිවැජියා එන්නා වූ ඔහුව දුරදීම දැක මුහුණුවරින්ම විශේෂ අධිගමයක් ලබාගත් බව දැනගෙන නිර්වාණාවබෝධය පිළිබඳව ප්‍රශ්න කළේය. ඔහුද එසේය ඇවැත්නි! අමාව ලබාගත්තෙමියි ඔහුටද දන්වා ඒ ගාථාවම ඔහුට ප්‍රකාශ කළේය. ගාථාව අවසානයේ **කොලිතො** කොලිත තෙමේ සෝවාන්ඵලයෙහි පිහිටා මෙසේ කීය. මිත්‍රය! ශාස්තෲන් වහන්සේ කොහේ වැඩ සිටීද? වෙළුවනයෙහි යැයි කීය. එසේනම් ශාස්තෲන් වහන්සේ දකින්නට යමු. **සාරිපුත්තත්‍ථෙරො** සැරියුත් තෙරුන් වහන්සේ හැමකල්හිම ගුරුන් පුදන කෙනෙකි. ඒ නිසා **සඤ්ජයස්ස **සංජයගේ සමීපයට ගොස් බුදුගුණ කියා ඔහුවද බුදුන් සමීපයට කැඳවාගෙන යනු කැමැත්තේ විය. ඔහු ලාභසත්කාර ලැබීම අඩුවීම ගැන සිතා අතවැසි බව නොකැමැත්තේ දියවැලක්ව සිට දියබිඳුවක් වීමට නොකැමැත්තෙමියි. කීය. ප්‍රතික්‍ෂෙප කළේය. ඔවුහු නොයෙක් ආකාරයෙන් ඔහුට කරුණු පහදා දෙන්නට අසමත් වූවාහු තමාට කීකරු දෙසියපනහක් අතවැසියන් සමග වෙළුවනයට ගියහ. භාග්‍යවතුන් වහන්සේ එන්නා වූ එවුන් දුරදීම දැක මේ එන්නා වූ දෙදෙනා අග්‍රශ්‍රාවක යුගලය වන්නේයැයි වදාරා ඔවුන්ගේ පිරිසට ඔවුන්ගේ චරිතයන්ට යෝග්‍ය පරිදි ධර්මය දේශනා කර රහත්බවෙහි පිහිටුවා ඒහිභික්‍ෂුභාවයෙන් ඔවුන්ට උපසම්පදාව ලබාදුන් සේක. ඔවුන්ට යම්සේද මේ අග්‍රශ්‍රාවක දෙනමටද ඍද්ධිමය පාත්‍රාසිවුරු ලැබුන නමුත් ඉතිරි මාර්ගත්‍රය පිළිබඳව කටයුතු අවසන් වූයේ නැත. කුමක් නිසාද? ශ්‍රාවක පාරමී ඥානය මහත් බැවිනි.
ඔවුනතුරෙන් **මහාමොග්ගල්ලානො** මහාමොග්ගල්ලාන තෙරුන් පැවිදි වූ දවසෙන් සත්වෙනි දවසෙහි මගධ රටෙහි **කල්ලවාලගාමෙ** කල්ලවාලගමෙහි මහණදම් කරන්නේ ථිනමිද්ධයෙන් පීඩාවට පත්වූ කල්හි භාග්‍යවතුන් වහන්සේ විසින් දන්වන ලදුව ථිනමිද්ධය තුරන්කොට ධාතුකමටහන් අසාම ඉතිරි මාර්ගත්‍රය අවබෝධ කරගෙන ශ්‍රාවක පාරමී ඥානය මස්තකප්‍රාප්ත කරගත්තේය. ආයුෂ්මත් **සාරිපුත්තො** සැරියුත් තෙරුන් වහන්සේ පැවිදි දින සිට අඩමසක් ගියතැන භාග්‍යවතුන් වහන්සේ සමග රජගහනුවර සූකරඛත ලෙණෙහි (ඌරන් හෑරූ ලෙණ) වැඩවසන්නේ තමන්ගේ බෑණා වූ **දීඝනඛ **දීඝනඛ පරිබ්‍රාජකයාට ‘වෙදනා පරිග්‍රහ සූත්‍රාන්තය දේශනා කරන කල්හි දේශනාව අනුසාරයෙන්ම නුවණ මෙහෙයවා’ අනුන්ට දුන් බතක් වළඳන්නකු මෙන් ශ්‍රාවක පාරමී ඥානය මස්තකප්‍රාප්ත වූයේ විය. මෙසේ අග්‍රශ්‍රාවක දෙනමටම බුදුන් සමීපයේදීම ශ්‍රාවකපාරමී ඥානය මස්තකප්‍රාප්ත විය. ඒ නිසා අපදානයෙහි මෙසේ කියා ඇත.
හිමවතට නුදුරෙහි ලම්බක නම් වූ පර්වතයක් ඇත. මට එහි ආශ්‍රමයක් සාදන ලදී. පන්සලක්ද නිර්මාණය කරන ලදී.
මගේ අසපුව අසල මනහර තොටුපලවල් ඇති උස් වූ ඉවුරු ඇති මනහර ගංගාය. ඉතා පිරිසිදු වැලිතලාවන්ගෙන් ගහණය.
ගල්කඳු ආදිය නැතිව මනාව සුවඳවත් වූ ගංගාවෝ ගලා බසිත්. එයින් මගේ අසපුව ශෝභාමත් වෙයි.
කිඹුල්ලු, මකරු, සුංසුමාරයෝ, කැස්බෝ, මගේ අසපුව ශෝභාමත් කරමින් ඒ නදියෙහි සැරිසරත්.
පාඨින, පාවුස, බලජ, මුඤ්ජ, රෙහෙණ, මගුරු යන මත්ස්‍යයෝ මගේ අසපුව ශෝභාමත් කරමින් එහි පැන පැන යත්.
ගඟෙහි ඉවුරු දෙපස මල් ඇති, ගෙඩි ඇති වෘක්‍ෂයෝ වෙත්. මගේ අසපුව ශෝභාමත් කරමින් දෙපස බබලත්.
මගේ අසපුවෙහි අඹ, සල්, තිලක, පළොල්, සින්දුවර යන ගස්වල මල් පිපී දිව්‍ය සුගන්ධය පතුරුවත්.
සපු, සළල, කොහොඹ, නා, කිතුල් යන ගස් මල් පිපී දිව්‍යමය සුවඳ මාගේ අසපුවෙහි විහිදුවයි.
අසෝක, භගිනිමාලා, අංකොල, බිම්බජාල යන වෘක්‍ෂයෝ මනාව මල් පිපී නමගේ අසපුවෙහි වෙයි.
[missing trans]
කණිකාර, කණ්ණිකා, අසන, අජ්ජුන යන වෘක්‍ෂයෝ මල් පිපී මගේ අසපුව සෝභාමත් කරමින් දිව්‍යමය සුවඳ විහිදුවත්
පුන්නාග, ගිරිපුන්නාග, කොවිළාර යන වෘක්‍ෂයෝ මනාව මල් පිපී මගේ අසපුව ශෝභාමත් කරමින් දිව්‍යමය සුවඳ විහිදුවත්.
උද්දාලක, කුටජ, කදම්බ, බකුල වෘක්‍ෂයෝ මල්පිපී මගේ අසපුව සෝභාමත් කරමින් දිව්‍යමය සුවඳ විහිදුවත්.
ආලක, ඉසිමුග්ග, කෙසෙල්, මාතුලුංගි යන වෘක්‍ෂයෝ සුවඳ ජලයෙන් වැඩී ඵල දරත්.
එකල්හි විල්වල අන්‍ය වූ පද්මයෝ පිපෙත්. කේසරී පුෂ්පයෝ හටගනිත්.
එකල්හි විල්වල පද්මයෝ ගැබ්ගනිත්. නෙලුම්අල විහිදී යත්. යුගල පත්‍රයන්ගෙන් යුක්තව විල් බබලත්.
[missing trans]
පාඨින, පාවුස, බලජ, මුඤ්ජරොහිත, මකර, මග්ගුර යන මත්ස්‍යයෝ විලෙහි වසත්.
කිඹුල්ලු, තන්තිගාහ, රාක්‍ෂසයෝ, පිඹුරෝ එකල්හි එම විලේ වසත්.
ඒ විල ඇසුරුකොට පරෙවියෝ, රවිහංසයෝ, සක්වාලිහිණියෝ, කොවුලෝ, ගිරව්, සැළයෝ ජීවත් වෙත්.
වනයෙහි කුකුත්‍ථකයෝ, කුළීරකයෝය. පොක්‍ඛරසාටිකයෝය. දින්දිභයෝය. ඒ විල ඇසුරුකොට ජීවත්වෙත්.
හංසයෝ, කොඤ්චයෝ, මොනරු, කොවුලෝ, තම්බචූලකයෝ, පම්පකයෝ හා ජීවඤ්ජීවයෝ ඒ විල ඇසුරුකොට ජීවත්වෙත්.
බොහෝ වූ කොසිකයෝ, පොට්ඨසීස, කුරුර, සෙනක, මහාකාළා යන පක්‍ෂීහු ඒ විල ඇසුරුකොට ජීවත්වෙති.
බොහෝවූ පසදා, සූකර, චමර, ගණ්ඩක, රොහිච්ච, සුකපොත යන පක්‍ෂීහු ඒ විල ඇසුරුකොට ජීවත් වෙති.
සිංහයෝ, ව්‍යාඝ්‍රයෝ, දිවියෝ, වලස්සු, ඇත්තු ඒ විල අසල ජීවත් වෙත්.
කින්නරයෝ, වඳුරෝ මෙන්ම වනකම්මික සොරු ද වැද්දෝ ද ඒ විල ඇසුරු කොට ජීවත්වෙත්.
මගේ අසපුව අසල තින්දුක, පියාල, මධුක, සුමාරි යන වෘක්‍ෂයෝ ඵල දරත්.
කොහොඹ, සල්, වෘක්‍ෂයෝ ගෙඩි දරමින් මාගේ අසපුවට නුදුරෙහි තිබෙත්.
නෙල්ලි, අඹ, ජම්බු, කෝල, භල්ලාතක, බෙලි, වෘක්‍ෂයෝ ඵල දරත්.
ආලුවා, කළම්බා, ඛිල්ලානි, කක්කොලා, ජීවක, සරණ යන බොහෝ වෘක්‍ෂයෝ මගේ ආශ්‍රමයේ වෙත්.
මගේ අසපුවට නුදුරෙහි සීතල මහාජලය ඇති විසිතුරු ඉවුරු ඇති විල් නිර්මාණය කර ඇත.
නෙලුම්-උපුල්වලින් ගැවසීගත් පුණ්ඩරීකයන්ගෙන් යුත් මන්දාරක වෘක්‍ෂයන්ගෙන් ගැවසී ගත්තේ දිව්‍යමය සුවඳ පැතිරෙයි.
එකල්හි මම සියළු අංගයන්ගෙන් සම්පූර්ණ මල්පිපුණු ඵලයන්ගෙන් සපිරි වනයෙහි සාදන ලද රම්‍ය වූ ආරාමයෙහි වාසය කරමි.
සිල්වත් වෘතසම්පන්න ධ්‍යාන වඩන හැමකල්හි ධ්‍යානයෙහි යෙදී සිටින පංච අභිඥා බලයන්ගෙන් සමන්විත **සුරුචි** නම් තාපසයෙක් වීමි.
විසිහතර දාහක් ශිෂ්‍යයෝ මට උපස්ථාන කළහ. මේ බ්‍රාහ්මණයෝ සියළුදෙනම ජාතිමත් වූ කීර්තිමත් අයය.
ලක්‍ෂණ ශාස්ත්‍රයෙහි, ඉතිහාසයෙහි, නිඝණ්ඩු සහිත කෙටුභ, ව්‍යාකරණයෙහි හා ස්වධර්මයෙහි පරතෙරට ගියහ.
උප්පාත, නිමිත්ත, ලක්‍ෂණ ශාස්ත්‍රයන්හි දක්‍ෂ වූ මාගේ ශිෂ්‍යයෝ පෘථිවිය හා විශ්වය පිළිබඳව මනාව හදාරා ඇත්තෝය.
අල්පේච්ඡ වූ නිපක ප්‍රඥාවෙන් යුත් මොවුහු අල්ප වූ ආහාර ගන්නේ ලොල් නොවූහ. හැමදාම ලාභඅලාභ දෙකින්ම සතුටු වූවාහු මා පිරිවරා ගනිත්.
[missing trans]
[missing trans]
දොරටු සයෙහි හික්මුණු තණ්හාවෙන් තොරවූවාහු රකින ලද ඉඳුරන් ඇත්තාහු ධීර වූ මාගේ ශිෂ්‍යයෝ කිසිවකුටත් යටත්කළ නොහැක්කහුය.
පලඟින්ද, හිඳීමෙන්ද, සිටීමෙන්ද, සක්මනින්ද කාටවත් යටත්කළ නොහැකි මාගේ ශිෂ්‍යයෝ රාත්‍රිය ගතකරත්.
ඇලිය යුත්තෙහි නොඇලෙත්. ද්වේෂ කටයුතු දේ කෙරෙහි ද්වේෂ නොකරත්. කාටවත් යටකළ නොහැකි මාගේ ශිෂ්‍යයෝ මුලාවිය යුත්තෙහි මුලා නොවෙත්.
කිසිවකුටත් යටත්නොවන මාගේ ශිෂ්‍යයෝ නිරන්තරයෙන් සෘද්ධිය ගැන විමසිල්ලෙන් සිටිති. ඔවුහු පෘථිවිය කම්පාකරත්.
ක්‍රීඩා කරන්නා වූ ඒ ශිෂ්‍යයෝ ධ්‍යාන ක්‍රීඩා කරත්. දඹවලින් ගෙඩි ගෙන එත්.
අන්‍යයෝ අපර ගෝයානයට යත්. තව කොටසක් පූර්ව විදේහයට යත්. අනිත් අය උතුරුකුරු දෙසට යති.
ඉදිරියෙන් තවුස් පිරිකර යවත්. පසුව ඔවුහු යත්. විසිහතර දහසකින් අහස වසන ලදී.
කෙනෙක් ගින්නෙන් පිසන්නෝය. කෙනෙක් හට ගිනි නැත්තේය. හැපීමට අපහසු දත් ඇත්තෝය. සමහරු ගලින් අඹරාගනිත්. ඇතැමෙක් වැටුනා වූ ගෙඩි භෝජනකොට ඇත්තාහ.
සමහරු පිරිසිදුබව සඳහා උදයේද සමහරු සවසද ජලයට බසිත්. මාගේ ශිෂ්‍යයෝ ජලයෙන් කෑම නිසා ලඟාවිය නොහැක්කෝය.
කිහිලිවල දිගට වැඩුණු කෙස් ඇති, දිගට වැඩුණු නිය ඇති, මැලියම් බැඳි දත් ඇති, කිලිටි වූ හිස් ඇති සිල් සුවඳින් සුවඳවත් වූ මාගේ ශිෂ්‍යයෝ ළංවීමට නොහැක්කෝය.
උග්‍ර වූ තපස් ඇති ජටිලයෝ උදෙන්ම රැස්වී ලාභ අලාභ ප්‍රකාශකොට එකල්හි අහසේ යත්.
නිකුත්ව යන්නා වූ මොවුන්ගේ මහා හඬක් පවතී. අඳුන්දිවිසම් සෙලවෙන හඬින් දෙවියෝ සතුටුවෙත්.
අහසෙහි හැසිරෙන්නා වූ සෘෂිවරු ඒමේ දිසාවන්හි ගමන් කරත්. තමන්ගේ බලයෙන් යුක්ත වූ ඔවුහු තමා කැමැති තැනකට යත්.
අහසෙහි හැසිරෙන්නා වූ මොවුහු මහපොළව කම්පා කරත්. උග්‍ර වූ තේජස් ඇති කිසිවකුටත් යටත්කළ නොහැකි ඔවුන් මහසයුර මෙන් කැළඹෙන්නේ නැත.
කිසිවකුටත් ලඟාවිය නොහැකි මාගේ සමහර ශිෂ්‍යයෝ සිඳීම, සක්මන, නේසජ්ජික යන ධුතංග දරණ ඍෂිවරුය. සමහරු භෝජන ගත්තෝය.
මෛත්‍රී විහාරයෙන් කල්යවන මොවුහු සියළු ප්‍රාණීන්ට හිතෛෂීය. සියල්ලෝම තමන් උසස්කොට දැක්වීමත් අනුන් හෙළාදැකීමක් නොකරත්.
සිංහරාජයකු මෙන් තැතිගැන්මක් නැති හස්තිරාජයෙක් මෙන් ස්ථාවර වූ ව්‍යාඝ්‍රයන් මෙන් ලඟාවිය නොහැක්කාහු මා සමීපයට පැමිණෙත්.
සිද්ධවිද්‍යාධරයෝද දේවතාවෝද නාග ගන්‍ධර්ව, රාක්‍ෂසයෝද, කුම්භණ්ඩයෝද, දානවයෝද, ගුරුලෝද ඒ විල ඇසුරුකොට ජීවත්වෙත්.
[missing trans]
මොවුහු තමන්ට යෝග්‍ය පරිදි ඔවුනොවුන්ට ගෞරව සහිතව ජීවත් වෙත්. විසිහතර දහසක් වූ ඔවුන්ගේ කිසිම ශබ්දයක් නැත.
පියවරෙන් පියවර තබා අල්ප වූ හඬ ඇතිව, මනා සංයමයෙන් යුක්තව සියල්ලෝම පැමිණ මාහට සිරස තබා වඳිති.
මම ශාන්ත වූ තපස්සී වූ ඒ ශිෂ්‍යයන් විසින් පිරිවරන ලද්දෙම් ධ්‍යාන වඩන්නේ ධ්‍යනයෙහි ඇලුනේ මේ ආශ්‍රමයෙහි වාසය කරමි.
සෘෂිවරුන්ගේ සිල්සුවඳ හා මල්සුවඳ යන උභය සුවඳින්ද ගෙඩිවල සුවඳින්ද මුළු අසපුවම සුවඳවත් වෙයි.
රෑ දවල් නොදනිමි. අරතියක් මට නැත. මම තමන්ගේ ශිෂ්‍යයන්ට අවවාද කරන්නෙම් ලොකු සතුටක් ලබමි.
පිපුණු හා පිපෙන මල්වල පැසෙන්නා වූ ගෙඩිවලද දිව්‍යමය සුවඳ මාගේ ආශ්‍රමය පුරා විහිදී යත්.
මම සමාධියෙන් නැගිට පව් තවන්නේ නිපක ප්‍රඥාවෙන් යුක්ත වූයෙම් කරෙහි තබාගත් බර සහිතව වනයට ඇතුල්වීමි.
එකල්හි මම උත්පාක, සුපිණ ආදී ලක්‍ෂණවල මනා දැනුමක් ඇත්තේ ඒහා සම්බන්ධ මන්ත්‍ර පදයන් ධාරණය කරමි.
භාග්‍යවත් වූ ලෝකශ්‍රේෂ්ඨ වූ මිනිසුන්ට උත්තම වූ අනොමදස්සී බුදුන්වහන්සේ හිමවතට වැඩි සේක.
උතුම් වූ පුරිසෝත්තම වූ, කාරුණික වූ, මුනීන්ද්‍රයන් වහන්සේ හිමවතට පිවිස පලක් බැඳ වැඩසිටි සේක.
ප්‍රභාමත්, මනරම් වූ ඉඳුවර මලක් බඳු වූ දිලිසෙන සූර්යයා බඳු අසුනෙහි වැඩසිටිය ඒ බුදුන් වහන්සේව මම දැක්කෙමි.
දිලිසෙන පහන් රුකක් වැනි, අහසේ විදුලියක් වැනි මනාව මල් පිපුණු සල්ගසක් වැනි ලෝකනායකයන් වහන්සේව දුටුවෙමි.
මේ මහාවීර වූ දුක අවසන් කරන්නා වූ මුනින්ද්‍රයන් වහන්සේ මේ දර්ශනයට පත්ව සියළු දුකින් මිදෙන්නේය.
මම දෙවියන්ට දෙවි වූ උතුම් ලක්‍ෂණ දැක ඒ ගැන සළකා බැලීමි. බුදුවරයෙක්ද නැද්ද? චක්‍ෂුමත් ඒ උතුමන් වඳිමි.
උතුම් වූ දහසක් චක්‍ර ලක්‍ෂණයන් පාදයන්හි දුටුවෙමි. ඔහුගේ ලක්‍ෂණ බලා තථාගතයන් පිළිබඳ තීරණයකට පත්වූයෙමි.
එවිට මම ඉදලක් ගෙන මිදුල ඇමදීමි. ඉක්බිති මල් පූජාකර බුද්ධ ශ්‍රේෂ්ඨයන් පූජා කළෙමි. සම්මා සම්බුද්ධ වූ සසර නමැති ඕඝයන්ගෙන් එතෙර වූ ආශ්‍රව නැති බුදුරජාණන් වහන්සේට නමස්කාර කර අඳුන්දිවිසම ඒකාංශකර ලෝකනායකයන් වහන්සේට නමස්කාර කළෙමි.

ආශ්‍රව නැති, සම්මා සම්බුදුරජාණන් වහන්සේ යම් ඤාණයකින් යුක්තව වැඩ වසයිද ඒ ඤාණය මම වර්ණනා කරමි. මාගේ භාෂණය ශ්‍රවණය කරන්න.
අමතෝදයන් වහන්ස, ස්වයංම්භූඥානය ඇති ඔබවහන්සේ මේ ලෝකය නිදහස් කරගන්නෙහිය. ඔව්හු ඔබවහන්සේගේ දර්ශනපථයට පැමිණ සැකය නමැති ජලකඳ තරණය කරත්.
නුඹවහන්සේ සත්ත්වයන්ට ශාස්තෲ වන සේක. කේතුව, ධජය, යූපය වන සේක. මිනිසුන්ට උත්තම වූ සත්ත්වයන්ට එකම පිහිට වූ එකම ප්‍රදීපය වන්නේය.
සමුද්‍රයෙහි ඇති ජලය ආළ්හක ආදී මිණුමකින් ප්‍රමාණ කරන්නට පුළුවන. නමුත් සර්වඥයන් වහන්ස, ඔබවහන්සේගේ ඤාණය ප්‍රමාණවත් කරන්නට නොහැක.
තරාදියක තබා මහපොළව දරන්නට පුළුවන. සර්වඥයන් වහන්ස, ඔබවහන්සේගේ ඤාණය එසේම රඳා තබන්නට නොහැක.
අහස නූලකින් හෝ අඟල් මිම්මකින් මනින්නට පුළුවන. සර්වඥයන් වහන්ස, ඔබවහන්සේගේ ඥානය එසේ මනින්නට නුපුළුවන.
මහා සමුදුරේ ජලය හෝ මහපොළවේ පස් සම්බුදුන්ගේ ඤාණයට සමාන කිරීම සුදුසු නැත.
දෙවියන් සහිත ලෝකයාගේ සිත් ඔබවහන්සේගේ ඤාණ ජාලයට ඇතුළත් වෙයි.
යම්කිසි නුවණකින් උතුම් වූ බුද්ධත්වයට පත්වූ සේක්ද, සර්වඥයන් වහන්ස, ඒ ඥානයෙන් අන්‍ය තීර්ථකයන් මර්දනය කරන සේක.
ඔහු මේ ගාථාවන් කියා **සුරුචි** නම් වූ තාපසයා අඳුන්දිවිසම බිම අතුරා හිඳගත්තේය.
මහා වනයෙහි කුඩා අසූදහසක් එකතුව එකෙනෙහිම ගිරිරාජ නමින් විශාල පර්වතයක් බිහිවිය.
එකෙණෙහිම මතුවී ආ මහා පර්වතය දිගින් පළලින් විශාලය. එය කෝටි සතසහශ්‍රයකට කැඩී බිඳී ගියේය.
ලකුණක් තබන කල්හිම එය සම්පූර්ණයෙන් ක්‍ෂයවී ගියේය. සර්වඥයන් වහන්ස! ඔබවහන්සේගේ ඥානය එසේ සිඳී නොයන්නේය.
ඉතා සියුම් දැලකින් යමෙක් ජලය පෙරයිද ඇතැම් ප්‍රාණීහු ජලයෙහි අඩංගුව සිටිත්.
මහාවීරයන් වහන්ස, එසේම යම්කිසි තීර්ථකයෝ ඒ ඒ දෘෂ්ටි ගැනීමෙන් පැකිලුනාහු පරාමර්ශනය කිරීමෙන් මෝහනයට පත්වූහ.
සියල්ල දකින්නා වූ ඔබවහන්සේගේ ශුද්ධ වූ ඤාණයෙන් මොවුහු ඔබවහන්සේගේ දැලට හසුවෙත්. ඤාණය ඉක්මවන්නට නොහැක්කේය.
ඒ කාලයෙහි ජින වූ මහා යසස් ඇති **අනොමදස්සී** භාග්‍යවතුන් වහන්සේ සමාධියෙන් නැගිට ලෝකය බැලූ සේක.
අනොමදස්සී බුදුන්ගේ **නිසභ** නම් ශ්‍රාවකයන් වහන්සේ තාදී ගුණ ඇති ශාන්ත වූ සිත් ඇති සියක් දහසක් පිරිවර ඇත්තේය.
ජලභිඤ්ඤා ලැබූ පවිත්‍ර වූ ක්‍ෂීණාශ්‍රවයන් සමග ධ්‍යාන වැඩීය. බුදුන් වහන්සේගේ සිත දැනගෙන තථාගතයන් වහන්සේ ලඟට පැමිණෙයි.
ඔවුහු එහි අහසෙහි සිට ප්‍රදක්‍ෂිණා කළහ. ඇඳිලි බැඳගෙන නමස්කාර කරමින් බුදුන් සමීපයට ලඟාවූහ.
ලෝකනායක වූ මිනිසුන්ට නායක වූ **අනොමදස්සී** බුදුන්වහන්සේ භික්‍ෂූන් මැද වැඩසිටියේ සිනහ පහළ කළ සේක.
**අනොමදස්සී** බුදුන්ගේ වරුණ නම් වූ උපස්ථායකයා සිවුර ඒකාංශකොට භාග්‍යවතුන් වහන්සේගෙන් විචාළේය.
භාග්‍යවතුන් වහන්ස! සිනහ පහළ කිරීමට හේතුව කුමක්ද? බුදුවරයන් වහන්සේලා හේතුවක් නැතිව සිනහ පහළ නොකරත්.
ලෝකනායක වූ මිනිසුන් අතර උත්තම වූ අනෝමදස්සී භාග්‍යවතුන් වහන්සේ මේ ගාථාව ප්‍රකාශ කළහ.
යමෙක් මට මල්වලින් පූජාකළේද මාගේ ඤාණය පැසසූයේද මම ඔහුව පසසමි. මගේ ප්‍රකාශය අසන්න.
සියළු දෙවියෝ බුදුන් වහන්සේගේ වචනය හඳුනාගෙන රැස්වූහ. සද්ධර්මය අසනු කැමැත්තාහු භාග්‍යවතුන් ලඟට රැස්වූහ.
[missing trans]
ඇත්, අස්, රිය, පාබල යන චතුරංගනී සේනාව නිරන්තරයෙන් මා පිරිවරා සිටී. මේ බුද්ධ පූජාවේ ඵලයයි.
සැටදහසක් තූර්යවාදයන් හා බෙර සූදානම්ව මා ලඟ වාදනය කරත්. මේ බුද්ධ පූජාවේ ඵලයයි.
විසිතුරු වස්ත්‍රාභරණවලින් සැරසුණු මුතුමැණික් කුණ්ඩලාභරණ පැලඳ සිටියාහු ඝන ඇහිබැම ඇත්තාහු සුන්දර සිනහ ඇත්තාහු සිහින් ඉඟ පෙදෙස් ඇත්තාහු සොළොස් දහසක් ස්ත්‍රීහු නිරන්තරයෙන් මා පිරිවරා සිටිත්. මේ බුද්ධ පූජාවේ ආනිශංසයයි.

කල්ප ශතසහශ්‍රයක් දෙව්ලොව සැප විඳින්නේය. දහස් වාරයක් රටෙහි චක්‍රවර්තී රජවන්නේය.
ශක්‍රදේවේන්ද්‍රයා දහස් වාරයක් දිව්‍යරාජ්‍යය කරන්නේය. මහත් වූ ප්‍රදේශ රජවරුන්ගේ නායකයාය.
අවසාන ආත්මභාවයෙහි මිනිසත්බවට පත්වෙයි**. සාරිය** නම් බැමිණිය කුසින් දරන්නීය.
මේ මනුෂ්‍යයා මවගේ නාම ගෝත්‍රයෙන් ප්‍රකට වෙයි. සාරිපුතක යන නම් ඇති තීක්‍ෂණ ඤාණ ඇත්තෙක් වන්නේය.
කෙනෙක් අසූකෝටියක් වස්තුව හැරදමා පැවිදි වෙති. ශාන්තපදය සොයමින් මේ ලෝකයේ හැසිරෙති.
මෙයින් අපරිමෙය්‍ය වූ කල්පයකදී ඔක්කාක කුලයෙහි බිහිවූ ගෝත්‍රයෙන් ගෞතම නම් වූ බුදු කෙනෙක් ලොව පහළ වන්නේය.
උන්වහන්සේගේ ධර්මය දායාද කොට ඇති ඖරස බුද්ධපුත්‍රයෙක් නමින් **සාරිපුත්ත **පහළ වන්නේය.
මේ භාගිරථි ගංගාව හිමාලයෙන් ආරම්භ වී මහසයුර වෙත පැමිණෙයි. මහා සාගරය පුරවයි.
එසේම මේ සාරිපුත්ත ත්‍රිවිද්‍යාවන්හි විශාරද වූයේ ප්‍රඥාව පාරමිතාවක් ලෙස වඩා සත්ත්වයන් සතුටු කරවයි.
හිමවතින් පටන්ගෙන මහා සමුදුර දක්වා වැලි ප්‍රමාණය ගණන් වශයෙන් අසංඛ්‍යයයි. අප්‍රමාණයි.
එයද සංඛ්‍යා වශයෙන් ගණන් කළ හැකිය. නමුත් සැරියුත් තෙරුන්ගේ ප්‍රඥාව එසේ නොවේ.
[missing trans]
මහා සමුද්‍රයේ රළගෙඩි ගණන අසංඛ්‍යයි. එසේ සැරියුත් තෙරුන්ගේ ප්‍රඥාව එසේ නොවන්නේය.
සම්මා සම්බුද්ධයන් වූ ගෞතමයන් සතුටුකොට ප්‍රඥාව පාරමී තත්ත්වයට ගොස් අග්‍රශ්‍රාවක වන්නේය.
තාදි ගුණයෙන් යුත් ශාක්‍යපුත්‍රයන් වහන්සේ පවත්වන ලද දම්සක් ඇත්තේ ධර්ම නමැති වැහිබිඳු වස්වමින් ධර්ම වර්ෂාවක් පවත්වයි.
සාක්‍යපුංග වූ ගෞතමයන් වහන්සේ මේ සියල්ල දැනගෙන භික්‍ෂු සංඝයා මැද වැඩසිට අග්‍ර ස්ථානයෙහි තබන්නේය.
අනෝමදස්සී බුදුන්ට මා විසින් යහපත් දෙයක් කරන ලදී. යමෙක් හට මම පූජා සත්කාර කොට හැමතන්හි පාරමී තත්ත්වයට ගියෙමි.
කරන ලද අප්‍රමාණ වූ කුසල ධර්මයන්ගේ ඵලය මෙහිදී මට පෙන්වන ලදී. ඊයක් මෙන් කෙලෙසුන්ගෙන් මිදුනෙමි. මම කෙලෙසුන් නැසුවෙමි.
අසංඛත සංඛ්‍යාත වූ අචලපදය වූ නිර්වාණය සොයන්නේ එකල්හි මම සියළු තීර්ථකයන් සොයමින් සසර ඇවිද්දෙමි.
යම්සේ රෝගී පුද්ගලයෙක් ඖෂධයක් පාවිච්චි කරන්නේද එසේම සංසාර නමැති ව්‍යාධියෙන් මිදීම සඳහා සියළු ධනය වියදම් කරන්නේය.
අමෘතපදය වූ අසංඛත නම් වූ නිර්වාණය සොයන්නේ පන්සියයක් පිරිවරා ඍෂි ප්‍රවෘජ්‍යාවෙන් පැවිදි වූයෙමි.
ජටාබරින් බර වූයේ අඳුන්දිවිසමක් පෙරවා අභිඤ්ඤාවන් උපදවාගෙන බඹලොව ගියෙමි.
ජින ශාසනය හැර වෙනත් වූ බාහිර ශුද්ධියක් නැත. යම් ඒ බුද්ධිමත් සත්ත්වයෝ ජින ශාසනයෙහිදී පවිත්‍රත්වයට පත්වෙති.
යහපතක් ගෙන දෙන්නා වූ මෙය කතලුවක් නොවේ. අසංඛත සංඛ්‍යාත වූ නිර්වාණය සොයමින් නොගිය තැනක් නැත.
යම්සේ හරයක් බලාපොරොත්තු වන පුරුෂයෙක් කෙසෙල් ගසක් පලන්නේය. නමුත් එහි අරටුවක් නොදකින්නේය. ඔහු හරයෙන් තොර කෙනෙක් වෙයි.
එපරිද්දෙන් ලෝකයේ නානාදෘෂ්ටි ඇති බොහෝ ජනයා අසංඛත සංඛ්‍යාත අරටුවෙන් තොර වේ. යම්සේ හරයක් නැති කෙසෙල්ගස මෙනි.
මම අවසාන භවයෙහි බ්‍රහ්මබන්‍ධු කෙනෙක් වූයෙමි. බොහෝ භවභෝග සම්පත් අත්හැර දමා අනගාරික සසුනෙහි පැවිදි වූයෙමි.
ගුරුවරයෙක් වූ මන්ත්‍රධර වූ ත්‍රිවේදයෙහි පරතෙරට ගියා වූ සංජය නම් වූ බ්‍රාහ්මණයෙකි. මම ඔහු ලඟ වාසය කරමි.
මහාවීරයන් වහන්ස, ලගාවිය නොහැකි උග්‍ර වූ තේජස් ඇති අස්සජී නම් බ්‍රාහ්මණයෙක් එකල්හි පිඬු පිණිස ඇවිදියි.
මම ඒ ප්‍රඥාවන්ත වූ මොනෙය්‍ය වතෙහි යෙදීම නිසා මුනි නම් වූ ශාන්ත වූ සිත් ඇති මහාභාග වූ පිපුණා වූ පද්මයක් බඳු උන්වහන්සේව දුටිමි.
එසේ දැක මනාව දැමුනා වූ පවිත්‍ර මනසක් ඇති නායක වූ පුවර වූ ධීර වූ මුන්වහන්සේ අර්හත් උතුමෙක් වන්නේයැයි මට අදහසක් පහළ විය.
ප්‍රසාදජනක ඉරියව් ඇති ප්‍රියජනක මනාව හික්මුනා වූ උතුම් වූ ආත්ම දමනයෙහි දමනය වූ මුන්වහන්සේ අමාව පෙන්වන්නෙක් වන්නේය.
ඉදින් මම සතුටු සිතින් උත්තම අදහස විචාරන්නෙම් නම් උන්වහන්සේ එය ප්‍රකාශ කරන්නේය. එවිට මම විචාරමි.
අමතපදය ගැන ඇසීමට අවකාශයක් බලබලා මම පිඬුසිඟා වඩින උන්වහන්සේගේ පසුපස ගියෙමි.
වෙනත් වීථියකට වැඩියවිට උන්වහන්සේ ලඟට පැමිණ, වීරයන් වහන්ස! ඔබවහන්සේ කවර ගෝත්‍රයකද? උතුමාණනි! ඔබවහන්සේ කාගේ ශිෂ්‍යයෙක්ද? යනුවෙන් මම විචාළෙමි.
උන්වහන්සේ එසේ විචාළ මට සිංහයකු මෙන් කිසි කලබලයක් නැතිව මෙසේ ප්‍රකාශ කළේය. බුදුන් ලොව පහළ විය. ඇවැත්නි! මම උන්වහන්සේගේ ශිෂ්‍යයෙක් වෙමි.
මහාවීරයන් වහන්ස! මහා කීර්ති ඇත්ත! පින්වතාණෙනි! බුදුන් වහන්සේගේ ශාසනය, ධර්මය කෙබඳු එකක්ද? මට ප්‍රකාශ කරන්නේ නම් මැනවි.
ඔහු විචාළ මාහට ගැඹුරු වූ තණ්හා ඊය විනාශකරන සියලු දුක් නැතිකරන මුළු ධර්මයම ප්‍රකාශ කළේය.
යම් ඒ ධර්ම කෙනෙක් හේතුවක් නිසා හටගන්නේ ද ඒවාට හේතුව තථාගතයන් වහන්සේ ප්‍රකාශ කළ සේක. ඒවායේ නිරෝධයද දේශනා කළහ. මහා ශ්‍රමණයන් වහන්සේ මෙබඳු වාද ඇත්තෙකි.
පැනය විසඳූ කල්හි මම පළමු ඵලයට පැමිණියෙමි. ජින ශාසනය ගැන අසා රජස් රහිත මල රහිත වූයෙමි.
මුනිවරයන් වහන්සේගේ වචනය අසා උතුම් වූ ධර්මය දැක ධර්මයෙහි බැසගත්තෙම් මේ ගාථාව කීවෙමි.
බොහෝවූ කල්ප ගණනාවකින් දක්නට නොලැබුණු, නුදුටු මේ ධර්මය දැනගත්විටම අශෝකී නිර්වාණපදය ප්‍රත්‍යක්‍ෂ විය.
ඒ මම ධර්මය සොයමින් ඒ මේ තැන්වල සංචාරය කළෙමි. ඒ අර්ථය මා දැන් ලඟා කරගෙන ඇත. අප්‍රමාද වීමට දැන් කාලයයි.
අස්සජී තෙරුන් විසින් අචල වූ තත්ත්වයට පත්කළ මම සතුටින් මිත්‍රයාව සොයමින් අසපුවට ගියෙමි.
මනාව හික්මුනා වූ මාගේ මිත්‍රයා මා දුරදීම දැක මාගේ ඉරියව් දැක මේ වචනය ප්‍රකාශ කළේය.
ප්‍රසන්න වූ මුහුණ ඇත්තේ ඔබ කෙරෙහි මුනිභාවයක් පෙනෙන්නට තිබේ. උතුම් නිර්වාණපදය පිළිබඳ කිසියම් ධර්මයක් අවබෝධ කර ගත්තෙහිද?
බ්‍රාහ්මණය! ඔබ වළක්වන්නාක් මෙන් සුභ වූ දර්ශනයෙන් යුක්ත විය. දාන්ත වූයේ දාන්ත නොවූවන් දාන්ත කරන්නේ ඉතා උපශාන්ත වන්නෙහිය.
ශෝක නමැති ඊය විශෝධනය කරන්නා වූ අමෘතය, මා විසින් අවබෝධ කරගන්නා ලදී. ඔබද එය අවබෝධ කරගන්න. බුදුන් සමීපයට යමු.
මනාව ශික්‍ෂණය වූ මාගේ මිත්‍රයා එයට එකඟ වී යහපතැයි පිළිතුරු දී අතින් අත අල්ලාගෙන ඔබවහන්සේ සමීපයට පැමිණ,
අපි දෙදෙනාම ශාක්‍යපුත්‍රයන් වහන්සේ සමීපයෙහි පැවිදි වන්නෙමු. ඔබවහන්සේගේ ශාසනයට ඇතුළත්ව ආශ්‍රවයන්ගෙන් තොරව වාසය කරමු.
**කොලිත **වනාහි ඍද්ධියෙන් ශ්‍රේෂ්ඨය. මම ප්‍රඥාවෙන් අගතැන්පත්ය. අපි දෙදෙනාම එකතුවී සසුන බබළුවන්නෙමු.
බලාපොරොත්තු සුන්වී මම ඇවිද නොගිය තැනක් නැතිතරම්ය. ඔබවහන්සේගේ අභියසට පැමිණ බලාපොරොත්තු සම්පූර්ණ කරගත්තේ වෙමි.
නියම කාලයේදී වෘක්‍ෂයෝ මහපොළොවෙහි පිහිටා මල් දරත්. දිව්‍යමය සුවඳ පතුරුවමින් සියළු ප්‍රාණීන් සතුටු කරත්.
මහාවීරයන් වහන්ස! ශාක්‍යපුත්‍රයන් වහන්ස! මහා යසස් ඇත්ත! ඔබවහන්සේගේ සසුනෙහි පිහිටා නියම අවස්ථාවෙහි මල් හටගන්නට යයි.
සසරින් මිදීමට විමුක්තිය නමැති මල සොයන්නේ ඒ විමුක්තිය නමැති මල ලබාගෙන සියළු ප්‍රාණීන් සතුටු කරමි.
චක්‍ෂුමතුන් වහන්ස! ඔබවහන්සේගේ පුත්‍රයාට බුද්ධියෙන් සමාන කළ හැකි කෙනෙක් බුදු කෙතෙහි නැත.
ඒ ශිෂ්‍යයෝ සුවිනීතය. පිරිසද මනාව හික්මුණෝ වෙත්. උතුම් වූ දමනයෙන් යුක්ත වූවාහු හැමකල්හි උන්වහන්සේ පිරිවරා සිටිත්.
ධ්‍යාන කරන්නාහු ධ්‍යානයෙහි ඇලුනාහු ධීර වූ ශාන්ත වූ සිත් ඇති එකඟ වූ සිත් ඇත්තාහු මොනෙය්‍ය වතින් යුක්ත වූ මුනිවරයෝ උන්වහන්සේව හැමදා පිරිවරා සිටිත්.
අල්පේච්ඡ වූ නිපක ප්‍රඥාවෙන් යුක්ත වූ ධීර වූ අල්ප වූ ආහාර ඇත්තාහු ලොල් නොවූවාහු ලාභ අලාභ දෙකින්ම සතුටු වූවාහු උන්වහන්සේව සැමදා පිරිවරා සිටිත්.
ආරණ්‍යවාසී වූ ධූතයන්හි ඇලුනා වූ ධ්‍යාන කරන්නාහු සැහැල්ලු චීවර දරන්නාහු විවේකයෙහි ඇලුණු වීර වූ හැමදා උන්වහන්සේව පිරිවරත්.
ප්‍රතිපත්ති මාර්ගයෙහි යෙදුනාහු ඵලයන්හි පිහිටියාහු හික්මියාහු ඵලලාභී වූවාහු උත්තම වූ අර්ථය කෙරෙහි බලාපොරොත්තු ඇත්තාහු උන්වහන්සේව හැමකල්හිම පිරිවරත්.
සෝවාන් වූවෝද නිර්මල වූ සකෘදාගාමී ඇත්තෝද අනාගාමී හා අර්හත් ඇත්තෝද උන්වහන්සේ හැමකල්හි පිරිවරා සිටිත්.
සතිපට්ඨානයෙහි දක්‍ෂ වූවෝ බොජ්ඣංග භාවනාවන්හි ඇලුනාහු ඒ බොහෝ ශ්‍රාවකයෝ උන්වහන්සේව හැමකල්හි පිරිවරා සිටිත්.
සෘද්ධි පාදයන්හි දක්‍ෂ වූ සමාධි භාවනාවන්හි ඇලුනා වූ සම්‍යග් ප්‍රධන් වීර්යයෙහි යෙදුනාහු හැමකල්හි උන්වහන්සේ පිරිවරා සිටිත්.
ත්‍රිවිද්‍යා දරන්නා වූ ජ අභිඥාවන් ලද්දා වූ සෘද්ධියෙන් උසස්ම තත්ත්වයට පැමිණියා වූ ප්‍රඥාවෙන් උසස්ම තත්ත්වයට ගියා වූ ඇත්තෝ සැමදා උන්වහන්සේව අනුගමනය කරත්.
මහාවීරයන් වහන්ස, මෙබඳු වූ ඔබවහන්සේගේ ශිෂ්‍යයෝ මනාව හික්මුනාහු ලඟාවිය නොහැක්කාහු උග්‍ර වූ තේජස් ඇත්තාහු සැමකල්හි උන්වහන්සේව පිරිවරා සිටිත්.
හික්මුනා වූ තපස් ඇත්තා වූ ඒ ශිෂ්‍යයන් විසින් පිරිවරන ලද්දා වූ ඔබවහන්සේ තැතිගැන්මෙන් තොර සිංහරාජයකු මෙන්ද චන්ද්‍රයා මෙන් ද බබලන්නේය.
ඒ වෘක්‍ෂයෝ මහපොළොවෙහි පිහිටා එහි වැඩෙත්. විශාල බවට පත්වෙත්. ඵලද පෙන්වත්.
ශාක්‍යපුත්‍රයන් වහන්ස! මහා යසස් ඇත්ත! ඔබවහන්සේ මහපොළව හා සමාන වන්නේය. ඔබවහන්සේගේ ශාසනයෙහි පිහිටා අමාඵලය ලබත්.
සින්දු, සරස්වතී, චන්දභාගී, ගංගා, යමුනා, සරභූ, මහී යන ගංගාවෝ ගලාබසිමින් සාගරයට පැමිණෙත්. පැරණි නම් සියල්ල අත්හරිත්. සියල්ලට සාගර යන නම ලබත්.

එපරිද්දෙන් සිව්කුලයන්ගෙන් ඔබවහන්සේ සමීපයෙහි පැවිදි වූවාහු පැරණි නම් අත්හරිත්. සියල්ලෝම බුද්ධ පුත්‍රයෝ යැයි හඳුන්වත්.
යම්සේ වනාහි අහසෙහි ගමන්කරන නිර්මල චන්ද්‍රයා ලෝකයේ සියළු තාරකා සමූහයන් අතර ප්‍රභාවෙන් වැඩිය බබලයි.
මහාවීරයන් වහන්ස! එපරිද්දෙන් ඔබවහන්සේ දෙව්මිනිසුන් විසින් පිරිවරන ලද්දේ මේ සියළු දෙනාම ඉක්මවා ඔබවහන්සේ බබලන සේක.
ගැඹුරු සාගරයෙහි නැගී එන්නා වූ රළ වෙරළ ඉක්මවා යන්නේ නැත. ඒ සියළුම රළ වෙරළ ස්පර්ශ කර විහිදී විසිරි යයි.
එසේම ලෝකයේ නානා දිට්ඨි ඇති තීර්ථක ජනයෝ ධර්මය ගැන වාදකරනු කැමැත්තෝ නමුත් ඒ මුනිවරයන් වහන්සේව ඉක්මවා නොයත්.
චක්‍ෂුමත් උත්තමයාණෙනි, ඒ අය වාද කිරීමට උන්වහන්සේ වෙතට පැමිණ සීසීකඩ විසිරි යත්.
යම්සේ ජලයේ හටගත්තා වූ බොහෝ වූ කුමුදු හා නෙලුම් මල් ජලයෙන් හා මඩවලින් අපිරිසිදු වෙත්.
එපරිද්දෙන් ලෝකයේ පහළ වූ බොහෝ සත්ත්වයෝ ජලයේ කුමුදු මලක් මෙන් රාග ද්වේශයන්ගෙන් ස්පර්ශ වෙමින් සිටිත්.
යම්සේ පද්මය ජලය මැද නැගී සිටිමින් පිරිසිදු කෙසරු ඇතිව ජලය ස්පර්ශ නොකර සිටී.
එපරිද්දෙන් මහාවීරයන් වහන්ස! ලෝකයේ උපන්නා වූ මහා මුනීන්ද්‍රයන් වහන්ස! ලෝකය සමග ඇලී නොසිටියි. යම්සේ ජලයෙන් නෙලුම් මල වෙන්ව තිබෙන්නාක් මෙනි.
යම්සේ රම්මක මාසයෙහි බොහෝ ජලජ පුෂ්පයෝ හටගනිත්. මල් හටගැනීමට ඇති ඒ මාසය ඉක්මවා නොයත්.
ශාක්‍යපුත්‍රයන් වහන්ස! නුඹවහන්සේ ඔවුන්ගේ විමුක්තිය සඳහා පිපී ඇත. ජලයේ හටගත් පද්මය මෙන් ශාසනය ඉක්ම නොයත්.
මනාව මල් පිපුණු සාල වෘක්‍ෂය දිව්‍යමය සුවඳක් හමයි. අනිකුත් සාල වෘක්‍ෂයන් පිරිවරාගෙන සාල රාජා ලෙස බබලයි.
මහාවීරයන් වහන්ස! එපරිද්දෙන්ම ඔබවහන්සේ බුද්ධ ඥානයෙන් සුපුෂ්පිත වූයේ භික්‍ෂු සංඝයා පිරිවරා සාලරාජ වෘක්‍ෂයක් මෙන් බබලයි.
යම්සේ හිමාලය පර්වතය සියළු ප්‍රාණීන්ට ඖෂධයකි. නාගයන්ට අසුරයන්ට මෙන්ම දෙවියන්ටද වාසස්ථානයකි.
මහාවීරයන් වහන්ස! එපරිද්දෙන් ඔබවහන්සේ සියළු ප්‍රාණීන්ට ඖෂධයක් බඳුය. ත්‍රිවිද්‍යාවෙන් ඡඅභිඥාවන්ගෙන් පරතෙරට ගිය සේක.
මහාවීරයන් වහන්ස! කාරුණික වූ ඔබවහන්සේ විසින් අවවාද කරන ලද්දා වූ ඔහු ඔබවහන්සේගේ සසුනෙහි ධර්මයෙහි ඇලී සතුටින් වාසය කරත්.
යම්සේ මෘගරාජ වූ සිංහයා ගුහාවෙන් නික්ම සතර දිසාව බලා තුන්වරක් නාදකළේද,
සිංහ ගර්ජනාවෙන් සියළු මෘගයෝ තැතිගනිත්. එපරිද්දෙන් ජාතිමත් වූ මොහු සැමදා සත්ත්වයන් සන්ත්‍රාසයට පත්කරත්.
මහාවීරයන් වහන්ස, ඔබවහන්සේගේ ගර්ජනාවෙන් මහපොළව කම්පවෙයි. අවබෝධ කළයුතු පුද්ගලයෝ අවබෝධ කරත්. මාරයාට හිමි ශරීර ඇත්තෝ සන්ත්‍රාසයට පත්වෙති.
මහා මුනීන්ද්‍රයන් වහන්ස! ඔබවහන්සේගේ නාදයෙන් සියළු තීර්ථකයෝ භයවෙත්. රංචුවෙන් කපුටන් මෙන්ද, යම්සේ සිංහයාගෙන් මෘගයන් මෙන්ද (භය වෙත්.)
ලෝකයේ යම්කිසි ගණ ප්‍රධානියෙක් තමා ශාස්තෲ යැයි කියාගනිත්. ඔවුහු පරපුරෙන් ආ ධර්මය දේශනා කරත්.
මහාවීරයන් වහන්ස! ඔබවහන්සේ එසේ ප්‍රාණීන්ට ධර්මය දේශනා කරන්නේ නැත. හුදෙක් බෝධිපාක්‍ෂික ධර්මයන් හා චතුරාර්ය සත්‍යයන් අවබෝධ කරගෙන.
ආසය, අනුසය දෙක දැනගෙන, ඉන්‍ද්‍රියයන්ගේ බල දුබලතාවයන් දැනගෙන යෝග්‍ය හා යෝග්‍ය නොවන පුද්ගලයන් අවබෝධ කරගෙන මහාමේඝයක් මෙන් ගර්ජනා කරන සේක.
සක්වල අවසන දක්වා පැතිර සිටි පිරිස් නොයෙක් දෘෂ්ටීන් ගැන සිතන්නාහු ඒ විමතිය නැතිකිරීම සඳහා
සියල්ලන්ගේ සිත් දැනගෙන උපමාවේ දක්‍ෂ මුනිවරයන් වහන්සේ එකම ප්‍රශ්නයක් කියන්නා හාම සත්ත්වයන්ගේ විමතිය දුරු විය.
**උපතිස්ස** වැනි අයගෙන් පොළව පරිපූර්ණ වන්නේය. ඒ සියලුම දෙනා ඇඳිලි බැඳගෙන ලෝක නායකයන් වහන්සේව පැසසූහ.
ඔව්හු කල්පයක් හෝ නොයෙක් වර්ණනාවන්ගෙන් කීර්තිඝෝෂා කළහ. නමුත් ප්‍රමාණවත් කරන්නට සමත් නොවෙත්. තථාගතයන් වහන්සේලා වනාහි අප්‍රමාණ ගුණ ඇත්තෝය.
යම්සේ මා විසින් තමන්ගේ ශක්ති ප්‍රමාණයෙන් ජීනයන් වහන්සේව පසසන ලදී. කල්ප කෝටියක් ප්‍රශංසා කරන්නේ මෙසේ කීර්ති ප්‍රශංසා කළෙමි.
ඉදින් කිසියම් දෙවියෙක් හෝ මිනිසෙක් හෝ මනාව හික්මුනේ බුදුගුණ මනින්නට උත්සාහ කරන්නේද ඔහු වෙහෙසට පත්වන්නේය.
ශාක්‍යපුත්‍රයන් වහන්ස! මහා යසස් ඇත. ඔබවහන්සේගේ අනුශාසනයෙහි පිහිටා ප්‍රඥාවෙන් පරතෙරට ගොස් ආශ්‍රවයන්ගෙන් තොරව වාසය කරමි.
තීර්ථකයන් මර්දනය කරමි. ජින ශාසනය පවත්වාගෙන යමි. අද ධර්මසේනාපතීන් වහන්සේ ශාක්‍යපුත්‍රයන් වහන්සේගේ සසුනේය.
මෙහිදී කරන ලද අප්‍රමේය වූ කර්මයන්හි ඵලය දක්වන්නෙහිය. මනාව විදින ලද ඊපහරක් මෙන් සියළු කෙලෙස් නැතිකළෙමි.
යම්කිසි මනුෂ්‍යයෙක් සැමවිටම හිසෙහි බරක් දරන්නේද ඔහු බරෙන් බර වූයේ ඒ බර නිසා දුකට පත්වූයේ වෙයි.
මම ගිනි තුනකින් දැවෙමින් භවයෙහි හැසුරුනෙමි. බරෙන් බර වූයේ පර්වතය උදුරා දැම්මෙමි.
මගේ බර බිම තබන ලද්දේ මා විසින් භවයෙන් ඔසවන ලදී. ශාක්‍ය පුත්‍රයන් වහන්සේගේ ශාසනයෙහි කළයුතු දේ කරන ලදී.
යම්තාක් බුදුකෙතෙහි ශාක්‍ය ප්‍රධානියකු හැර මම ප්‍රඥාවෙන් අග්‍ර වෙමි. මට සමානයෙක් නැත.
සමාධි විෂයෙහි අතිදක්ෂය. ඍද්ධියෙන් පරතෙරට ගියේය. අද මම කැමැතිනම් දහසක් මවන්නෙමි.
අනුපිළිවෙල වාසයට වසී වූ මුනීන්ද්‍රයන් වහන්සේ මට නියෝග මාර්ගය දේශනා කළේය.
මාගේ දිවැස පිරිසිදුය. මම සමාධියෙහි දක්‍ෂ වෙමි. සම්‍යග්ප්‍රධාන වීර්යයෙන් යුක්ත වූයේ බෝධ්‍යංග භාවනාවෙහි නිරත වූයෙමි.
ශ්‍රාවකයකු විසින් පැතිය යුතු සියල්ල මා විසින් කරන ලදී. ලෝකනාථයන් වහන්සේ හැර මට සමාන කෙනෙක් නැත.
සමාපත්තීන්හි දක්ෂ වූ ධ්‍යාන මොක්‍ෂලාභී බොධ්‍යංග භාවනාවෙහි නිරත වූ ශ්‍රාවක පාරමී තත්ත්වයට ගියෙමි.
බුද්ධිය හා ස්පර්ශ වූ ශ්‍රාවක ගුණයන්ගෙන් යුක්ත වූ තම පිරිස කෙරෙහි උතුම් ගෞරව ඇති සැමකල්හි සියළු සබ්‍රහ්මචාරීන් කෙරෙන් පතළ සමසිත් ඇති.
ගලවා දැමූ විෂ ඇති සර්පයකු මෙන්ද, අඟ සිඳුනු වෘෂභයෙක් මෙන්ද පහත හෙළන ලද මානයෙන් හා දර්පයෙන් යුක්තව සංඝයා වෙත ගෞරවයෙන් එළඹෙමි.
ඉදින් මාගේ ප්‍රඥාව රූපවත් වන්නේ නම් මහපොළවට සමාන වන්නේ නැත. මේ අනෝමදස්සී බුදුන්ගේ ප්‍රඥාව වර්ණනා කිරීමේ ඵලයයි.
තාදිගුණ ඇති ශාක්‍යපුත්‍රයන් වහන්සේ විසින් පවත්වන ලද දම්සක් පැවතුම මම පවත්වාගෙන ගියෙමි. මේ සියල්ල ප්‍රඥාවට ප්‍රශංසා කිරීමේ ඵලයි.
මා කිසිදිනක කිසිතැනක පාපිෂ්ට, හීන වූ වීර්ය ඇති කුසීත වූ අල්පශ්‍රැත වූ අනාචාරයේ හැසිරෙන අය සමග සිටියේ නැත.
බහුශ්‍රැත වූ බුද්ධිමත් වූ සීලයන්හි මනාව යෙදුනා වූ චිත්ත සමථයෙහි යෙදුනා වූ ඇත්තන් මුදුනෙහි සිටීවා.
යම්තාක් මෙතැනට රැස්වූ ස්වාමිවරුණි, ඔබලාට මෙසේ කියමි. අල්පේච්ඡ වව්. සතුටු වූ සිත් ඇත්තෝ වව්. හැමවිටම ධ්‍යනයෙහි ඇලුනු ධ්‍යාන වඩන්නෝ වව්.
මම යම් කෙනෙකුව පළමුව දැක රජස් නැති චිත්තමල රහිත තත්ත්වයට පැමිණියෙම්ද මාගේ ඒ ධීර වූ ආචාර්යයන් වහන්සේ **අස්සජි** නම් ශ්‍රාවකයන් වහන්සේය.
අද මම උන්වහන්සේගේ ධර්මය රැකගන්නා තැනැත්තා වශයෙන් ධර්මසේනාපති වීමි. හැමතන්හි උසස් තත්ත්වයට පත්ව ආසවයන් නැතිව වාසය කරමි.
මාගේ ආචාර්යයන් වහන්සේ අස්සජි නම් ශ්‍රාවකයන් වහන්සේ වූහ. උන්වහන්සේ යම් දිසාවක වැඩවසයිද මම හිස පහත් කරමි.
ශ්‍රේෂ්ඨ වූ ගෞතමයන් වහන්සේ මගේ කර්මයන් සිහිපත්කොට භික්‍ෂු සංඝයා මැද වැඳ සිට මා අග්‍රස්ථානයෙහි තැබූ සේක.
මාගේ ක්ලේශයෝ නැසුනාහ. බුද්ධ අනුශාසනය කරන ලදී.
ශාස්තෲන් වහන්සේ වනාහි පසුකලෙක දෙව්රම් මහ වෙහෙරෙහි ආර්යසංඝයා මැද වැඩසිටියේ තමන්ගේ ශ්‍රාවකයන් ඒ ඒ ගුණ විශේෂයන්ගෙන් අග්‍රස්ථානයෙහි තබන්නේ මහණෙනි, මාගේ ශ්‍රාවක භික්‍ෂූන්ගෙන් මහා ප්‍රාඥයන් අතර මේ **සාරිපුත්ත** තෙරුන් මහාප්‍රාඥ භාවයෙන් අග්‍රස්ථානයෙහි තැබීය. හෙතෙම මෙසේ ශ්‍රාවක පාරමී ඥානයෙහි මස්තකප්‍රාප්ත වී ධර්මසේනාපති තනතුරෙහි පිහිටුවා ලෝකයාට යහපත සිදුකරන්නේ එක්දිනක් සබ්‍රහ්මචාරීන් වහන්සේලාට තමන්ගේ චරියාව ගෙනහැර දක්වන විලාශයෙන් අන් කරුණක් විස්තර කරන්නේ,
කාය සංවරතාදිය ඇතිව හැසිරෙන සිහි ඇති මිථ්‍යා සංකල්පයන් අතහැර නෙක්‍ඛම්ම ආදී සංයත වූ සංකල්පනාවෙන් යුක්ත වූ ධ්‍යාන වඩන අප්‍රමාදී වූ කර්මස්ථාන භාවනාවේ ඇලුනා වූ භාවනාවෙන් එකඟ වූ සිත් ඇති අසහාය වූ සතුටින් සිටින පුද්ගලයා භික්‍ෂුව යැයි කියති.
සිනිඳු හෝ රළු හෝ අහර අනුභව කරන්නේ බොහෝකොට අනුභව නොකරයි. නොපිරුණු කුස ඇත්තේ පමණ දැනගත් ආහාර ඇත්තේ සිහියෙන් යුක්තව භික්‍ෂුව හැසිරෙන්නේය.
හතරපස් පිඩක් අනුභව නොකර ජලය බොන්නේය. නිර්වාණය කෙරෙහි යොදන ලද සිත් ඇති භික්‍ෂුවගේ සැප විහරණයට සුදුසුය.
මේ ප්‍රයෝජනය සඳහා කැප වූ සිවුරු හඳින්නේය. එය නිවනට යොමුකළ සිත් ඇති භික්‍ෂුවගේ පහසු පැවැත්මට සුදුසුය.
පර්යංකයෙන් සිටින්නහුගේ දෙදන වර්ෂාවෙන් නොතෙමෙන තෙක් සිටීද එබඳු චර්යාව නිවනට යොමුකළ සිත් ඇති භික්‍ෂුවගේ පහසු පැවැත්මට හේතු වෙයි.
යමෙක් සැපය දුකක් ලෙස දුටුවේද දුක උලක් ලෙස දැක්කේද මේ දෙකට මැදිවීද නොවීය. මෙසේ සිටියහු කවරනම් දුකකින් බැඳුනේද?
කවදා හෝ පාපිෂ්ඨ වූ කුසීත වූ හීන වූ වීරිය ඇති අල්පශ්‍රැත අනාදර පුද්ගලයාට ලෝකයේ කුමකින් කුමක් වෙයිද?
බහුශ්‍රැත, බුද්ධිමත්, සීලයන්හි සංවර වූ චිත්ත දමනයෙහි යෙදුනා වූ තැනැත්තා මගේ මුදුහි සිටීවා.
යමෙක් ප්‍රපඤ්චයෙහි යෙදුනේද ප්‍රපඤ්චයෙහි ඇලුනේ වේද ඔහු බේම නම් වූ අනුත්තර වූ නිර්වාණයට නුදුරෙහි සිටියේ වෙයි.
යමෙක් ප්‍රපඤ්චය අත්හැර ප්‍රපඤ්ච රහිත මාර්ගයෙහි ඇලුනේ වේද, අනුත්තර වූ ක්‍ෂේම වූ නිර්වාණය සාක්‍ෂාත් කරගත්තේය.
ගමේ හෝ අරණ්‍යයෙහි හෝ නිම්නයේ හෝ පොළවේ හෝ යම්තැනක රහතන් වහන්සේලා වැඩවසත්ද ඒ භූමිය රමණීය වන්නේය.
යම් ඒ රමණීය වූ අරණ්‍යයක ජනයෝ සතුටු නොවෙත්ද, වීතරාගී පුද්ගලයෝ එබඳු තන්හි සතුටු වෙති. ඔවුහු කාමගවේෂීහු නොවෙත්.
යමෙක් තමාගේ වරදක් පෙන්වා දෙන්නහු නිධානයක් පෙන්වන්නකු ලෙස දකීද වරද පෙන්වාදෙන එබඳු ඤාණවන්ත වූ පණ්ඩිතයකු භජනය කරන්නේය. එබන්දකු සේවනය කරන්නහුට යහපතක් මිස අයහපතක් සිදු නොවේ.
අවවාද කරන්නේය. අනුශාසනා කරන්නේය. අකුසල ධර්මයන්ගෙන් වලක්වන්නේය. එබඳු පුද්ගලයාව සත්පුරුෂයන්ට ප්‍රියය. අසත්පුරුෂයන්ට ප්‍රිය නැත.
චක්‍ෂුමත් වූ බුදුන්වහන්සේ අන් අයකුට ධර්මය දේශනා කළේය. ධර්මය දේශනාකරන කල්හි බලාපොරොත්තු සහිතව කන් යොමු කළෙමි. මට ඒ ශ්‍රවණය හිස් නොවූවකි. ආශ්‍රවයන්ගෙන් මිදුනේ වෙමි.
පුබ්බෙනිවාසඥානය හෝ දිවැස සඳහා නොවේ. චෙතොපරිය ඥානය සඳහා හෝ සෘද්ධිය සඳහා හෝ චුති උත්පත්තිය දැනගැනීම සඳහා හෝ සොතධාතුවේ පිරිසිදු බව සඳහා හෝ මාගේ ප්‍රාර්ථනාවක් නොවීය.
වෘක්‍ෂමූලයක් ඇසුරුකොට හිස මුඩුකර සඟල සිවුරක් පොරවාගෙන ප්‍රඥාවෙන් උත්තම වූ **උපතිස්ස** තෙරුන් වහන්සේ ධ්‍යාන වඩයි.
චතුර්ථ ධ්‍යානයට සමවන් සම්මා සම්බුද්ධ ශ්‍රාවකයාණෝ එකණෙහි ආර්ය වූ නිශ්ශබ්දතාවයෙන් යුක්ත වූයේ වෙයි.
යම්සේ ගල් පර්වතයක් නොසෙල්වී මනාව පිහිටියේ වෙයිද එපරිද්දෙන් මෝහය දුරුකළ භික්‍ෂුව පර්වතයක් මෙන් කම්පා නොවෙයි.
(සිත) පිරිසිදු වූ නිතර පරිශුද්ධත්වයෙහි යෙදුනා වූ කෙස්ගසක අග පමණ වූ අල්ප පාපය වළාකුළු ස්වල්පයක් මෙන් දියවී යයි.
මරණය ගැන සතුටු නොවෙමි. ජීවිතය ගැනද සතුටු නොවෙමි. සිහිකල්පනාවෙන් යුක්තව සම්පජාන ප්‍රඥාවෙන් මෙම සිරුර අත්හරින්නෙමි.
මරණය ගැන සතුටු නොවෙමි. ජීවිතය ගැනද සතුටු නොවෙමි. කාලයද අපේක්‍ෂා කරමි. කුලීකාරයෙක් මෙන් මුදල් උපයමි.
මේ මරණය වන්නේය. මරණය නොවීමෙක් නොවන්නේය. කලින් හෝ පසුව ඒකාන්ත වශයෙන් මරණය වන්නේය. ඒ නිසා මනා ප්‍රතිපත්ති පුරව්. (අපායාදියෙහි) මහාදුක් නොවිඳිව්. කාලයම, ඉක්ම නොයවා.
යම්සේ ප්‍රත්‍යන්තයක පිහිටි නගරය අභ්‍යන්තර බාහිර වශයෙන් මනාව ආරක්‍ෂා කෙරේද එපරිද්දෙන් තමාව ආරක්‍ෂා කරන්න. කාලය ඉක්ම නොයාවා. කාලය අතපසු කළ අප නිරයෙහි ශෝක කරත්.
උපශාන්ත වූ නොඇලුනා වූ අල්පව කථාකරන උද්ධත නොවූ පුද්ගලයා ගසක කොල සුලඟින් සෙලවෙන්නාක් මෙන් පාපධර්මයන් සොලවයි.
[missing trans]
උපශාන්ත වූ ආයාසයෙන් තොරව පැහැපත් නොකැළඹුනු යහපත් සිල් ඇති ප්‍රාඥයා දුක් කෙළවර කරන්නේය.
ගිහි හෝ පැවිදි හෝ එක් පක්‍ෂයක්වත් විශ්වාස නොකරන්න. හොඳට සිට නරක් වෙත්. නරක්ව සිට හොඳ වෙත්. නරකව සිට නැවතත් හොඳ වෙත්.
කාමච්ඡන්‍දය, ව්‍යාපාදය, ථීනමිද්ධය, උද්ධච්ච කුක්කුච්ච, විචිකිච්ඡා යන මේ පස භික්‍ෂුවකට චිත්තක්ලේශයෝ වෙත්.
යමෙක්හට සත්කාර කරනවිටත්, සත්කාර නොකරනවිටත් යන දෙකේදීම මධ්‍යස්ථව කම්පා නොවී අප්‍රමාද විහාරීව සිටීද,
නිරන්තරයෙන් ධ්‍යාන කරන සුබුම වූ දිට්ඨි විදර්ශක වූ උපාදානස්කන්‍ධයන් ක්‍ෂය කිරීමෙහි යෙදී සිටින්නහු සත්පුරුෂයා යැයි කීහ.
මහාසමුද්‍රයත්, මහපොළවත්, පර්වතයෝත් අවිඥානක බැවින් සියල්ල ඉවසත්. ශාස්තෲන් වහන්සේ උතුම් විමුක්තිය සඳහා ඒවා උපමා කිරීම සුදුසු නැත.
මහාප්‍රාඥ වූ සමාහිත සිත් ඇති දම්සක් පැවතුම් දේශනාවට අනුව පවත්නා වූ තෙරුන් වහන්සේ ගමන්මාර්ග ඇත්තේ ගින්න හා සමානය. නොඇලෙයි. කිලිටි නොවෙයි.
මහා බුද්ධිමත් වූ මහා මුනීන්ද්‍රයන් වහන්සේ ප්‍රඥාවෙන් පාරමී තත්ත්වයට පත් වූයේ ජලය නොවූවත් ජලයට සමානය. හැමවිටම නිවුනේ වෙයි.
මා විසින් ශාස්තෲන් වහන්සේව ඇසුරු කරන ලදී. බුද්ධ අවවාදය කරන ලදී. මහත් වූ භාරය බිම තබන ලදී. නැවත ඉපදීමක් නැත.
අප්‍රමාදයෙන් සපයා ගන්න. මේ මාගේ අනුශාසනයයි. මම දැන් පිරිනිවන් පාන්නෙමි. සියළු ආකාරයෙන්ම මිදුනේ වෙමි.
මේ ගාථාවන් ප්‍රකාශ කළේය.
මේවායින් ඇතැම් ගාථා තෙරුන් විසින් කියන ලද ඒවාය. ඇතැම් ඒවා තෙරුන් අරභයා භාග්‍යවතුන් වහන්සේ විසින් දේශනා කරන ලදී. සියල්ලට පසුව තමන්ගේ පැවැත්ම ප්‍රකාශ කිරීම් වශයෙන් තෙරුන් විසින් කියන ලද බැවින් තෙරුන් වහන්සේගේම ගාථාවන් විය.
එහි **යථාචාරී **යනු යම්සේ කාය ආදියෙන් සංවර වී හැසිරෙයි. වාසය කරයි. යම්සේ හැසිරෙන ස්වභාව ඇති හෝ යථාචාරී යන්නෙන් සිල්වත් යන අර්ථය කියයි. **යථාසතො** යනු ශාන්ත පරිද්දෙන්. ගාථාවේ උච්චාරණ පහසුව සඳහා අනුනාසිකය ලොප්කර දක්වන ලදී. එයින් ශාන්ත වූයේ ආර්යයන්ගෙන් **සතිමා** යනු උතුම් සිහියෙන් යුක්ත වූ, **යතසංකප්පඣායී** යනු හැම අයුරකින්ම මිථ්‍යා සංකල්ප අත්හැර නෛෂ්ක්‍රම්‍ය සංකල්පාදි වශයෙන් හික්මුණු සංකල්ප ඇත්තේ වී ආරම්මණ හා ලක්‍ෂණ අනුව භාවනා කරන්නේ **අප්පමත්තො** යනු එකී යථාචාරී භාවයෙහි පවත්වාගෙන යන සංකල්ප ඇතිව ධ්‍යානයෙන්ද ප්‍රමාද රහිතව සියළු තන්හි සුපිහිටි සිහිකල්පනා ඇත්තේ **අජ්ඣත්තරතො** යනු අධ්‍යාත්මයෙහි කම්මට්ඨාන භාවනාව සඳහා ඇලුනේ. **සමාහිතත්තො** යනු ඒ භාවනාවෙන්ම එකඟ වූ සිත් ඇති. **එකො** යනු දෙවැන්නෙක් නැති ගණ සංසර්ගයත් ක්ලේශ සංසර්ගයත් හැර කාය විවේකයත් චිත්ත විවේකයත් වැඩිදියුණු කරගනිමින් **සන්තුසිතො** ප්‍රත්‍යයන් පිළිබඳ සතුටින් හා භාවනාවේ යෙදීම නිසා ඇතිවන සතුටින් යන දෙකින්ම මනාව සතුටු වූ, භාවනාවෙහි මතු මතුත් ආවර්ජනා කිරීමෙන් විශාලව සතුටක් උපදී. මස්තකප්‍රාප්ත වීම පිළිබඳව කිවයුතු නැත. **තමාහු භික්‍ඛුං** යනු මෙබඳු පුද්ගලයා භය දැකීමෙන් ද බිඳී ගිය කෙලෙස් ඇති බැවින් ද භික්‍ෂුව යැයි කියත්.
දැන් කියනලද අයුරු දෙවදෑරුම් සන්තෝෂයන්ගෙන් ප්‍රත්‍ය සන්තෝෂය පළමුව දක්වන්නේ **අල්ලං සුක්‍ඛංවා** (මෘදු, රළු) ආදිය කීය. එහි **අල්ලං** යනු ගිතෙල් ආදිය දැමීමෙන් තෙත් වූ සිනිඳු වූ **සුක්‍ඛං** යනු පොතුවලින් රළු වූ ‘වා’ ශබ්දය අනියමාර්ථය සඳහා යෙදී ඇත. **අල්ලංවා සුක්කංවා** යනුවෙන් ප්‍රකාශ වුනේ එයයි. **බාළ්හං** අතිශයින් **සුහිතො** යනු තෘප්තිමත් නොවූයේ යන අර්ථයි. කෙසේනම් වන්නේද? ඌනුදරො මිතාහාරො - අඩු වූ කුස පිරීම් ඇති ප්‍රමාණයට වළඳන, ප්‍රණීත වූ හෝ කටුක වූ හෝ භෝජනයක් අනුභව කරන්නේ භික්‍ෂුව ඇති තරම් නොවළඳා **ඌනුදරො** සැහැල්ලු කුසක් ඇත්තේ. එයින්ම **මිතාහාරො** සීමාසහිතව බොජුන් ගන්නේ, අංග අටකින් යුත් ආහාරය වළඳන්නේ එහි ප්‍රමාණවත් බව සඳහා ප්‍රත්‍යවේක්‍ෂා කරන සිහියෙන් **සතො** යුක්තව. **පරිබ්බජෙන **වාසය කරන්නේය.
යම්සේ වනාහි සම්පූර්ණ නොවූ කුස පිරිම් ඇත්තේ මිතාහාර නම් වේ. එය දක්වන්නට චත්තාරො ආදිය කියන ලදී. එහි **අභුත්‍වා** යනු **චත්තාරො වා පඤ්ච වා ආලොපෙ** සතරපස් පිඩක් නොවළඳා තවත් ආහාරවලට ඉඩතබා වතුර පානය කරන්නේය. මේ වනාහි ආහාරයෙහි සැහැල්ලු පැවැත්මයි. නිර්වාණය කෙරෙහි යොදනා ලද සිත් ඇති **භික්‍ඛුනො ඵාසුවිහාරාය** භික්‍ෂුවගේ පහසු පැවැත්ම සඳහා. ධ්‍යානාදීන් අධිගමයට සුදුසුවන බැවින් සැප විහරණය සඳහා **අලං** ප්‍රමාණවත්ය. සුදුසුය යන අර්ථයි. මේ කුසට ආහාරයක් වශයෙන් පිණ්ඩපාතය ගැන කියන්නේ පිණ්ඩපාතයෙහි ඇති අන්‍යෝන්‍ය සතුට දක්වයි. **භුත්‍වානා ති** අනුභවකොට යනුවෙන්ද පාඨයක් ඇත. ඔහු අහර සතරපස් පිඩකින් පමණක් ශරීරය පවත්වාගෙන යාමට දක්‍ෂ අතිශයින් ස්ථිර ස්වභාවයක් ඇති පුද්ගලයකු වශයෙන් කියන ලදී. මතු ගාථාවන්හි ද සසඳන්නේමය. අල්ප වූ චීවර සේනාසන ඇති බැවින් යනුවෙන් කියන ලද බැවින්.
**කප්පියං** යනු කැප අකැප කොමුපිළි ආදියෙන් අනික් වූ යමක් යන අර්ථයි. **තඤ්චෙ ඡාදෙති** කැප **චීවරං **සිවුර ඉදින් වැසිය යුතු තැන් වසයි. ශාස්තෲන් වහන්සේලා විසින් අනුදැන වදාළ අඩුම වශයෙන් අනුදැන වදාළ ප්‍රමාණයෙන් යුත්යැයි යන අර්ථයි. **ඉදමත්‍ථිතං** මේ ප්‍රයෝජනය සඳහා, ශාස්තෲන් වහන්සේ විසින් දේශනා කළ ප්‍රයෝජන සඳහා එනම් සීතල ආදිය වළක්වාගැනීම සඳහා හා හිරිඔතප් රැකෙන සේ ආවරණය කර ගැනීම සඳහා යන අර්ථයි. මෙයින් කයෙහි පරිහරණය කරන සිවුර ගැන සඳහන් කරන අතර එහි අන්‍යොන්‍ය සතුටක් ගැනද කියයි.
**පල්ලංකෙන නිසින්නස්ස** පල්ලංකය (පර්යංකය) වනාහි ඌරුබද්ධාශනයයි. එයින් සිටියා වූ, තුන් සන්ධියකින් යුත් පර්යංකය බැඳගෙන සිටින්නහුගේ යන අර්ථයි. **ජණ්ණුනකෙනාභිවස්සති** යම් ඒ කුටියක එසේ සිටියහුගේ දණදෙක, වර්ෂාව ඇති කල්හි වැහිජලයෙන් නොතෙමෙයිද එපමණකින් එය සබ්බ පරියන්ත සෙනාසන නම් වේ. හැකිය යනු එහි වාඩිවී සඵලත්වයක් බලාපොරොත්තුවන කුලපුත්‍රයා විසින් තම බලාපොරොත්තුව ඉෂ්ට කරගැනීම සඳහා ඒ නිසා කියන ලදී. නිර්වාණය කෙරෙහි යොමුකරන ලද භික්‍ෂුවට පහසු විහරණය සඳහා යෝග්‍ය වේ.
මෙසේ තෙරුන් වහන්සේ මේ ගාථා සතරින් යම් ඒ භික්‍ෂූහු බොහෝ බලාපොරොත්තු ඇති, අසතුටු වූවාහුද ඔවුන්ට අනිත් උසස්කොට ඇති සල්ලෙබ අවවාද ප්‍රකාශකොට දැන් වේදනා ස්වභාවයෙන් භාවනාවෙහි යෙදීමෙන් ඇතිවන සතුට ගැන දක්වමින් යොසුඛං යනාදිය කීහ. එහි සුඛං යනු සැපවේදනාව. **දුක්‍ඛතො** විපරිණාම දුකෙන්. **අද්දා** යනු දුටුවේය. විදර්ශනා ප්‍රඥාවෙන් යුක්ත, මාර්ග ප්‍රඥාවෙන් ඇති පරිදි යමෙක් දැක්කේය යන අර්ථයි. සුඛ වේදනාව වනාහි පරිභෝග කාලයෙහි ආශ්වාදජනක නමුත් එය විෂ මිශ්‍ර ආහාරයක් මෙන් දිරවනවිට දුකක්ම වෙයි. එයින් මෙහි දුක්‍ඛානුපස්සනාව දක්වයි. **දුක්‍ඛමද්දක්‍ඛි සල්ලතො** දුක් වේදනාව යමෙක් උලක් ලෙස දුටුවේය. දුක් වේදනාව වනාහි උලක් මෙන් ශරීරයට ඇතුල් වනවිටත් ඇතුලේ තිබෙන විටත් ගලවන විටත් පීඩාවක්ම උපදවයි. එපරිද්දෙන් උපදින්නා වූත්, පවතින්නා වූත් බිඳෙන්නා වුත් සත්ත්වයාව පීඩාවට පත් කරයි. මෙයින් මෙහි දුක්‍ඛානුපස්සනාවම උසස්කොට කියයි. එයින්ද යමක් දුක් සහිතද එය අනාත්මයි යන කියමනෙන් වේදනා දෙකෙහි තමතමන් කෙරෙහි ප්‍රකාශ වෙයි. **උභයන්තරෙන **දෙක අතර. සුවදුක් වේදනාවන්ගේ මැද පිහිටි අදුක්‍ඛ, අසුඛ යන අර්ථයි. **නාහොසි **ඇති තතු අවබෝධ වීමෙන් තමතමන් කෙරෙහි පිවිසීමක් නොවීය. **කෙනව ලොකස්මිං කිං සියා** මෙසේ වේදනා ස්වභාවයෙන් පස්වැදෑරුම් වේදනා ස්කන්‍ධයන් දැනගෙන ඒ හා බැඳී පවත්නා සියළු කෙලෙස් දැල සිඳ දමා සිටියේ කවරනම් ක්ලේශයකින් ලෝකයෙහි බැඳීමක් හෝ දෙවියන් අතරට කුමක් හෝ පැමිණියේද, සිඳී ගිය බැඳීම් ඇත්තේ පැනවීමක් නොලද්දේ විය යන අදහසයි.
දැන් වැරදි මගෙහි පිළිපන් පුද්ගලයන් නින්දාවට ලක් කරන්නේ මහා මාර්ගයෙහි පිළිපන් අයට ප්‍රශංසා කරන්නේ මාමෙ ආදී ගාථා සතරක් ප්‍රකාශ කළේය. එහි **මාමෙ කදාචි පාපිච්ඡො** යමෙක් අයහපත් ගුණයන්ම ප්‍රශංසා කරනු කැමැත්තේ පාපිෂ්ටයෙක් වේ. මහණදහම්හි උත්සාහය නැතිකමෙන් **කුසිතො** නම් වේ. එයින්ම **හීනවිරියො** හීන වූ වීර්ය ඇති, චතුරාර්ය සත්‍යය පටිච්ච සමුප්පාදය ආදියෙන් යුක්ත වූ ශ්‍රවණයෙන් තොර බැවින් **අප්පස්සුතො **අල්පශ්‍රැත වූ අවවාද අනුශාසනාවලදී ආදරයක් නැති බැවින් **අනාදරො** අනාදර නම් වේ. එබඳු හීන පුද්ගලයා මා ලඟ කවදා හෝ නොවේවා. කුමක් නිසාද? **කෙන ලොකස්මිං කිං සියා** මේ ලෝකයෙහි සත්ත්ව නිකායෙහි එබඳු පුද්ගලයකුට කවරනම් අවවාදයකින් කුමක් සිදුවිය හැකිද? කරන ලද කවරකින් කුමක්වීද නිරර්ථකයි යන අර්ථයි.
**බහුස්සුතොවා** යනු යම් පුද්ගලයෙක් ශීලාදිය අඩංගු සුත්ත, ගෙය්‍ය ආදී ප්‍රභේද ඇති බොහෝ ශ්‍රැතයන් ලැබීමෙන් බහුශ්‍රැත වී. **ධම්මොජ ප්‍රඥාව, පාරිහාරිය ප්‍රඥාව, පටිවෙධ ප්‍රඥාව** වශයෙන් **මෙධාවි** ඤාණවන්ත වූ **සීලෙසු ච** ශීලයන්හිද මනාව පිහිටි බැවින් **සුසමාහිතො** සුසමාහිත නම් වේ. **චෙතොසමථං** යනු ලෞකික ලෝකෝත්තර ප්‍රභේද ඇති චිත්ත සමාධියෙහි **අනුයුත්තො **යෙදුනු තැනැත්තා එබඳු පුද්ගලයා මගේ හිස මුදුනෙහි **තිට්ඨතු** සිටීවා. සමග වාසය වේවා.
**යොප්පඤ්ච මනුයුත්තො** යම් පුද්ගලයෙක් වනාහි කර්මයෙහි ඇලීම් වශයෙනුත් රූපයෙහි ඇලීම් වශයෙනුත් පවත්නා ප්‍රපඤ්ච යන අර්ථයෙන් තණ්හාදී ප්‍රභේද ඇති ප්‍රපඤ්චයෙහි ඇලුනේ එහිද ආදීනව නොදැකීමෙන් **අභිරතො** ඇලුනේ. **සො නිබ්බානං විරාධයී** නිවනට නුදුරෙහි නොසිටියේ,
**යොච පපඤ්චං හිත්‍වාන** යනු යම් පුද්ගලයෙක් තණ්හා ප්‍රපඤ්චය අත්හැර එය නැති බැවින් **නිප්පපඤ්චස්ස **නිර්වාණයාගේ **පථෙ **අධිගමයට උපාය මාර්ගය වූ ආර්ය මාර්ගයෙහි **රතො **භාවනා කරන කල්හි එහි ඇලුනේ. **සො නිබ්බානං අරාධයී** යනු සාක්‍ෂාත් කර ගනී. සඵල කරගනී.
ඉක්බිති එක්දිනක් තෙරුන් වහන්සේ තමාගේ බාල සොහොයුරාගේ **රෙවත** ථෙරස්ස රේවත තෙරුන්ගේ කටුවලින් ගැවසීගත් කිහිරි ගස්වලින් වැසීගිය නිරුදක කතරක වාසය කරනු දැක එයට ප්‍රශංසා කරමින් ‘ගාමෙවා’ යනාදී ගාථා දෙකක් ප්‍රකාශ කළේය. එහි **ගාමෙවා** යනු කිසියම් රහතන් වහන්සේ නමක් ග්‍රාමාන්තයක කාය විවේකය නොලබතත් චිත්ත විවේකය වනාහි ලබයි. ඔවුන්ගේ සිත විමුක්තියට බාධාකර අරමුණුවලින් සොලවන්නට නොහැකිය. ඒ නිසා **ගාමෙවා** ගමෙහි හෝ වේවා! **අරඤ්ඤාදිසු** අරණ්‍ය ආදියෙහි හෝ වෙනත්තැනක හෝ **යත්‍ථ අරහන්තො විහරන්ති තං භූමි රාවණෙය්‍යකං** ඒ භූමි ප්‍රදේශය රමණීය වන්නේමය යන අර්ථයි.
**අරඤ්ඤානි** යනු මල් පිපුණු ගස් සමූහයෙන් ගැවසීගත් පිරිසිදු ජලාශවලින් සමන්විත වනාන්තර**. රමණීයානි** සුන්දරය කියා සම්බන්ධ වේ**. යත්‍ථ** යනු යම් අරණ්‍යයක පිබිදියාක් මෙන් ප්‍රබෝධයෙන් විනෝද වනවිට කාම මැස්සා, කම්සැප සොයන්නා වූ **ජනො න රමති වීතරාගා** පහවූ රාග ඇති රහතන් වහන්සේලා බඹරුන් මීමැස්සන් මෙන් නෙලුම් විල්වල, එබඳු ස්වරූප ඇති අරණ්‍යවල, **රමිස්සන්ති නතෙ කාමගවෙසිනො** යම් හෙයකින් ඒ වීතරාගීහු කාමගවේෂීන් නොවන බැවින්ය යන අර්ථයි.
නැවත තෙරුන් වහන්සේ **රාධං** රාධ නම් වූ දුප්පත් බ්‍රාහ්මණයකුට අනුකම්පා කර පැවිදි කරවා, උපසම්පදාව ලබා දී ඔහුවම තමන්ගේ අතවැසි කොට හැසිරෙන්නේ එක්දිනක් ඔහුගේ කීකරුකම ගැන සතුටුවී අවවාද දෙන්නේ ‘නිධීනංවා’ යනාදි ගාථාව ප්‍රකාශ කළේය. එහි **නිධීනං වා** යනු ඒ ඒ තැන්හි නිදන්කොට තැබූ රන්රුවන් ආදියෙන් පිරුණු නිදන්කල **පවත්තාරං** කටුක ජීවිතයක් ගතකරන දුප්පත් මිනිසකුට අනුකම්පාකොට එන්න, ඔබට සැපසේ ජීවත් වෙන්නට උපායක් පෙන්වන්නෙමියි කියා නිදන් වස්තුවක් පෙන්වා අත දිගහැර ‘මෙය ගෙන සැපසේ ජීවත් වෙව’ යැයි කියන ලද ආකාරය මෙනි. **වජ්ජදස්සිනං** යනු වරද පෙන්වන දෙදෙනෙක්. මෙයින් ඔහුට අසරුප් ලෙස හෝ අගරු ලෙස සංඝයා මැද නින්දා කරන්නෙමියි සිදුරක් සොයන්නේ, නොදන්නා දෙයක් පෙන්වන්නට, දැනගත් දෙයක් සතුටුවෙමින් සීලාදියේ දියුණුවක් කැමැතිද ඒ ඒ වරද බලන්නේ උදව් උපකාර කරන ස්වභාව ඇත්තේ යන අර්ථය මෙහි බලාපොරොත්තු විය. යම්සේ වනාහි දුකට පත් පුද්ගලයකු මෙම නිධානය ගන්නයැයි බැනවැදුනත් නිධානය පෙන්වන්නා කෙරෙහි කෝප නොවෙයි. සතුටු වූයේම වෙයි. මෙසේ මෙබඳු පුද්ගලයන් කෙරෙහි නොසරුප් දෙයක් හෝ වරදක් දැක කියන කල්හි කෝප නොවිය යුතුයි. සතුටු සිතින්ම යුක්තවිය යුතුයි. ස්වාමීනි, නැවතත් මට මෙබඳු දෙයක් දුටුවිට කියන්නයැයි ඉල්ලා සිටිය යුතුයි. **නිග්ගය්හවාදිං** යනු යමෙක් වරදක් දැක මට මේ එකට වාසය කරන අතවැසියා උපකාරයක් වෙයි යැයි නොසිතා වරදට අනුව තර්ජනය කරමින් යහමගට යොමුකරමින් දඬුවම් කරන්නේ හික්මවයි. මේ වරද පෙන්වා එයට අවවාද දෙන්නා බුදුන්වහන්සේ වැනිය. මෙසේ කියන ලදී. ‘ආනන්දය, නින්දා කරන්න. නින්දා කරන්න කියමි. කියමි. නැවතත් මතුකරමින් කියමි. යම් හරයක් තිබේද, එය රඳා සිටී. **මෙධාවිං** යනු ධම්මොජ ප්‍රඥාවෙන් යුක්ත වූ **තාදිසං** යනු මෙබඳු ස්වරූප ඇති පණ්ඩිතයා **භජෙති** සේවනය කරන්නේය. **තාදිසං** හි එබඳු ආචාර්යවරයකු **භජමානස්ස **අතවැසියාට **සෙය්‍යො හොති නපාපියො** දියුණුවක් මිස පරිහානියක් ඇති නොවේ යන අර්ථයි.
ඉක්බිති එක්දිනක් **අස්සජි පුනබ්බසුකෙහි** අස්සජි පුනබ්බසුක විසින් කීටාගිරි ආවාසයෙහි දූෂිත තත්ත්වයට පත් වූ කල්හි ශාස්තෲන් වහන්සේ විසින් අණකරන ලද්දේ තමන්ගේ පිරිස **මහාමොග්ගල්ලානෙන** මහමුගලන් තෙරුන් සමග එහි ගිය ධම්ම සේනාපතීන් වහන්සේ **අස්සජි පුනබ්බසුකෙසු** අස්සජි පුනබ්බසුකයන්ට අවවාද කරන කල්හි මේ ගාථාව ප්‍රකාශ කළහ. එහි **ඔවදෙය්‍ය **යනු අවවාද අනුශාසනා කරන්නේය. **අනුසාසෙය්‍ය** යනු එයටම පරියාය වචනයකි. නැතහොත් උපන් කාරණයෙහි අවවාද කරයි. ඔබට මේ දෝසය ඇතිනොවූ කල්හිත්, එය විය කියාත්, යනාදී ලෙස අනාගතය උදෙසා කථා කරන්නේ අනුශාසනා කිරීම නම් වේ. මුනගැසී කථාකරන්නේ හෝ අවවාද දෙයි. අනභිමුඛයෙහි දූතයකු යවා හෝ පණිවිඩයක් යවා අවවාද කරයි. තමාම හෝ කියන්නේ අවවාද කරයි. නැවත නැවත කියන්නේ අනුශාසනා කරයි. **අසබ්භාච** අකුසල ධර්මයන් **නිවාරයෙ** වලක්වන්නේය. කුසල්දහම්හි පිහිටුවන්නේය යන අර්ථයි. **සතංහි සොති** මෙබඳු පුද්ගලයා සත්පුරුෂයන්ට **පියො හොති** ප්‍රිය වෙයි. යම් ඒ අශාන්ත වූ අසප්පුරිෂ වූ පරලෝකය ප්‍රතික්‍ෂෙප කළා වූ ආමිෂය කෙරෙහි යෙදූ ඇස් ඇති ජීවත්වීම සඳහා පැවිදි වූවාහු ඔවුන්ගේ ඒ අවවාද දෙන්නා අනුශාසකයාට මෙසේ කියති. ‘ඔබ අපගේ උපාධ්‍යායවරයා හෝ ආචාර්යවරයා නොවේ. කුමක් නිසා අපට මෙසේ කියන්නේද? මෙසේ මුඛය නමැති ඊතලවලින් විදින්නන්ටත් **අප්පියො හොතී** අප්‍රිය වෙයි.
යම් කෙනෙක් අරභයා ශාස්තෲන් වහන්සේ ධර්මය දේශනා කරයිද ඔහුම වාසනා සම්පත්තියෙන් යුක්තයැයි භික්‍ෂූන් අතර කථාව ආරම්භ වූ විට එය එසේ නොවේයැයි පෙන්වමින් **අඤ්ඤස්ස** ආදී ගාථාව කීය. එහි **අඤ්ඤස්ස** යනු තමාගේ බෑනා. **දීඝනඛ** දීඝනඛ පරිබ්‍රාජකයා ගැන කියයි. ඔහුට බුදුන් වහන්සේ වේදනාපරිග්‍රහ සූත්‍රය දේශනා කරන කල්හි මේ මහතෙරුන් වහන්සේ භාවනා මාර්ගයෙහි යෙදී ශ්‍රාවකපාරමී ඤාණයෙහි මස්තකප්‍රාප්ත විය. **සොතමොධෙමි අත්‍ථිකො** යනු ශාස්තෲන් වහන්සේ මුල්කරගෙන බලාපොරොත්තු සහිතව අසනු කැමැත්තේ කණ යොමු කළෙමි. **තංමෙ අමොඝං සවණං** යනු ඒ එසේ අසන ලද දෙය මගේ අමෝඝය ලබාගැනීමට හේතුවිය. අග්‍රශ්‍රාවකයන් වහන්සේ විසින් ලැබිය යුතු සම්පත්තීන්ට අවශ්‍ය එකක් විය. ඒ නිසා කියන ලදී. විමුත්තොම්හි (මිදුනේ වෙමි) ආදිය.
**නෙවපුබ්බෙනිවාසාය** තමාගේ ද අනුන්ගේ ද පෙර විසූ ජීවිත ගැන දැනගන්නා නුවණ සඳහා **පණිධි මෙ න විජ්ජති** වාසනාවක් මට නැතැයි යෙදිය යුතුයි. පිරියම් කිරීම් වශයෙන් ඒ සඳහා සිතේ ප්‍රාර්ථනාවකුදු නොවීය යන අර්ථයි. **චෙතොපරියාය** චෙතොපරිය ඤාණය පිණිස **ඉද්ධියා** ඉද්ධිවිධ ඤාණයට **චුතියා උප්පත්තියා** සත්ත්වයන්ගේ චුතිය හා උත්පත්තිය දන්නා වූ නුවණින්, චුතූපපාතඥානය සඳහා, **සොතධාතු විසුද්ධියා** දිව කණ ලැබීමේ ඤාණය. **පණිධී මෙ න විජ්ජති **මේ අභිඥා විශේෂයන් සඳහා පිළියම් වශයෙන් සිතෙහි පැතුමක් මට නැත. නොවීය යන අර්ථයි. සර්වඥ ගුණයන් මෙන්ම බුදුන්ගේ අග්‍රමාර්ගාධිගමයෙන් ශ්‍රාවකයන්ට සියළු ශ්‍රාවක ගුණ අතට පත්වෙයි. ඔවුන්ගේ අවබෝධය පිණිස පරිකර්ම වශයෙන් කළයුතු වැඩ කොටසක් ඇත.
රුක්‍ඛමූලං ආදී ගාථා තුනක් **කපොත **කපොත කන්දරාවෙහි වාසය කරන්නහුට යක්‍ෂයකු විසින් පහරදුන් කල්හි සමාපත්ති බලයෙන් තමන්ගේ වෙනසක් නොවීම දැක්වීම් වශයෙන් කියන ලදී. එහි **මුණ්ඩො** යනු මුඩුකරන ලද කෙස් ඇති. **සංඝාටිපාරුතො** සඟල සිවුර පොරවා හිඳිනේ. **සංඝාටියා සුපාරුතො** කියාද පාඨයක් ඇත. (සඟල සිවුර මනාව පොරවා යනු එහි අර්ථයි.) **පඤ්ඤාය උත්තමො ථෙරො** ථෙර කෙනෙක් වී ප්‍රඥාවෙන් උත්තම තත්ත්වයට පත්ව. ශ්‍රාවකයන් අතර ශ්‍රේෂ්ඨය යන අර්ථයි. **ඣායති** යනු ආරම්මණය ඒ අනුව භාවනා කිරිම හා ලක්‍ෂණ අනුව භාවනා කිරිම කරයි. බොහෝකොට සමාපත්තියෙන් වාසය කරයි යන අර්ථයි.
**උපෙතො හොති තාවදෙ** යනු යම්විටක යක්‍ෂයා විසින් හිසට පහරදුන් කල්හි එවේලේම **අවිතක්කං** අවිතක්ක චතුර්ථ ධ්‍යාන ඵලසමාපත්තියට **සමාපන්නො අරියෙන තුණ්හීභාවෙන** සමවැදුනේ ආර්ය වූ තුණ්හීභාවයෙන් යුක්ත වූයේ විය. අතීත අර්ථයෙහි වනාහි **හොති** යැයි වර්තමාන වචනයෙන් කියා ඇත.
**පබ්බතොව නවෙධති මොහක්‍ඛයො** පර්වතයක් මෙන් කම්පා නොවී මෝහය ක්‍ෂය කළේ බිඳ දමන ලද සියළු කෙලෙස් ඇත්තේ **භික්‍ෂු** ඒ භික්‍ෂුව **සෙලමය පබ්බතො** ශෛලමය පර්වතයක් මෙන් **අචලො සුප්පතිට්ඨිතො** නොසෙල්වී මනාව පිහිටියේ ඉටු අනිටු වශයෙන් කිසිවකින් කම්පා නොවෙයි. හැමතන්හි වෙනසකට පත්නොවේය යන අර්ථයි.
එක්දිනක් අමතක වීමෙන් තෙරුන්ගේ සිවුරු අග එල්ලී තිබෙනවිට එක්තරා සාමණේර නමක් ‘ස්වාමීනි, නියම ලෙස සිවුරු පෙරවිය යුතු’ නේදැයි කීය. එය අසා ඔබ විසින් හොඳ දෙයක් කරන ලදී කියන ලදී යැයි සිතා එකෙනෙහිම ටික දුරක් ගොස් නියම අයුරින් සිවුරු පොරවා අප වැනි අයට මෙයද වරදක් යැයි දක්වන්නේ අනංගණස්ස යනාදී ගාථාව කීය.
නැවත මරණයෙහිත් ජීවත් වීමෙහිත් තමන්ගේ සමාන සිතුවිල්ල දක්වන්නේ නාභිනන්දාමි ආදී ගාථා දෙක කියා අනුන්ට බණ කියන්නේ ‘උභයෙන මිදං’ යනාදී ගාථා දෙක කීය. එහි **උභයෙන** දෙකෙහිම, කාල දෙකෙහිදීම යන අර්ථයි. **මිදන්ති** යන තැන ඇති ‘ම’ කාරය පද සන්ධි වීමකි. **ඉදං මරණමෙව** මරණය ඇත්තේමය. නොමැරීමක් නම් නැත්තේමය. ඒ උභය කාලයන්හි යැයි කීය. **පච්ඡාවා පුරෙවා** මධ්‍යම වයසට පසුව හෝ ජරාජීර්ණ වීමේ කාලයට පළමු ළමා කාලයේ මරණය වීම වශයෙන් මරණය ඒකාන්තමය. ඒ නිසා **පටිපජ්ජථ** යහපත් වූ ප්‍රතිපත්ති පුරන්න. වැරදි ලෙස පිළිපැද **මාවිනස්සථ** නොනැසෙව්. අපායවල මහා දුක් නොවිඳිව්. **ඛණො වෙ මා උපච්චගා** ක්‍ෂණ අටකින් තොරව මේ නවවැනි ක්‍ෂණයයි. නුඹලාව ඉක්ම නොයවා යැයි යන අර්ථයි.
ඉක්බිති එක්දිනක් ආයුෂ්මත් **මහාකොට්ඨිකං** මහා කොට්ඨික තෙරුන් දැක ඔහුගේ ගුණ ප්‍රකාශ කරමින් ‘**උපසන්තො**’ ආදී ගාථා තුනක් කීය. එහි නියම නොකළ **ධුනාතී** යනු සොළවයි යනුවෙන් කියන ලද අර්ථය නැවත තෙරුන් සම්බන්ධ කර කියන්නේ ‘අප්පාසී’ යනාදිය කීය. එහි **අප්පාසී** යනු දැන් අත්හළේය යන අර්ථයි. **අනායාසො **යනු උත්සාහයක් නැතිව, කෙලෙස් දුක් රහිත යන අර්ථයයි**. විප්පසන්තො අනාවිලො** ප්‍රසන්න වූයේ අශ්‍රද්ධාව ආදිය නොමැති කමින් මනාව පැහැදිලි සිත් ඇත්තේ, පිරිසිදු සංකල්ප ඇති බැවින් අනාවිල නම් වේ. ‘න විස්සසෙ’ යන ගාථා දෙව්දත්ව විශ්වාසකර ඔහුගේ දෘෂ්ටිය රුචිකර සිටියා වූ **වජ්ජිපුත්තකෙ** වජ්ජිපුත්‍රයන් අරභයා කියන ලදී.
එහි **න විස්සසෙ** යනු විශ්වාස නොකරන්න. අදහන්න එපා යන අර්ථයි. **එකතියෙසු** ඇතැම් ස්ථිර ස්වභාවයක් නොමැති පෘථග්ජනයන් කෙරෙහි, **එවං** යම්සේ නුඹලා **දෙවදත්තො** දෙව්දත් මනාව ප්‍රතිපත්තිවල යෙදෙන්නෙකැයි විශ්වාසයට පැමිණියහ. එපරිද්දෙන්. **අගාරිසු** ගිහියන් කෙරෙහි **සාධු හුත්‍වාන** යම් හෙයකින් පෘථග්ජන ස්වභාවය වනාහි අශ්වයකුගේ පිට උඩ තබන ලද කලගෙඩියක් මෙන්ද දහය්යා ගොඩක සිටවන ලද කණුවක් මෙන් ද ස්ථිරව නොපිහිටියේය. එබැවින් ඇතැමෙක් මුලදී හොඳ වී සිට පසුව **අසාධු හොන්ති** නරක් වෙත්. යම්සේ දෙව්දත් මුලදී සිල්වත්ව අභිඥා සමාපත්තිලාභීව සිට ලාභ සත්කාර කෙරෙහි ගිජුව දැන් පිරිහුණු විශේෂ බල ඇත්තේ අත්තටු සිඳින ලද කවුඩකු මෙන් අපාය භය ඇත්තේය. එබැවින් දුටු පමණින් යහපත්යැයි විශ්වාස නොකළ යුතුයි. සමහරු වනාහි කල්‍යාණමිත්‍ර සංසර්ගයක් නොමැතිව, කලින් **අසාධු හුත්‍වා** අයහපත්ව පසුව කල්‍යාණමිත්‍ර ආශ්‍රයෙන් **සාධු **හොඳ වෙත්මය. ඒ නිසා **දෙවදත්ත** සදිසෙ දෙව්දත්ට සමාන සත්පුරුෂ ප්‍රතිරූපකයන් හොඳ අයයැයි විශ්වාස නොකරන්නේය යන අර්ථයි.
යමකුගේ කාමච්ඡන්ද ආදී සිතෙහි කිලුටු පහනොවීද ඔව්හු අයහපත් අයයි. යමකුගේ ඒ කිලුටු පහවීද ඔවුහු යහපත්ය යන කරුණු දක්වන්නට ‘කාමච්ඡන්‍දො’ යනාදී ගාථාව කියා අසාධාරණ ලෙස උසස්කොට තබන ලද සත්පුරුෂ ලක්‍ෂණ දක්වන්නට **‘යස්ස සක්කිරියමානස්ස’** (සත්කාර කරන යමකු හට) ආදී ගාථා දෙක කියන ලදී.
අසාධාරණ ලෙස උසස්කර දැක්වූ බව ‘**මහා සමුද්දො**’ ආදී ගාථාව වදාළහ. එහි **මහා සමුද්දො** යනු මේ මහා සාගරය **මහා** **පඨවි** පොළව. පර්වතය. පෙරදිග ආදී භේද වශයෙන් **අනිලොච** තමන්ගේ සිත්පිත් නැතිකමින් හොඳ නරක දෙකම ඉවසත්. ඒ ගැන සිතා බැලීමෙන් නොවේ. ශාස්තෲන් වහන්සේ වනාහි යම් ඒ රහත්බව ලබාගැනීම හේතුවෙන් උතුම් වූ තාදි ගුණයෙහි පිහිටියේ ඉටු අනිටු සැමතැනම සමව විකෘතියක් නැතිව **සත්‍ථුවර විමුත්තියා** අග්‍රඵල විමුක්තියෙන් ඒ මහා සමුද්‍ර ආදිය **උපමාය** උපමා වශයෙන් **න යුජ්ජන්ති** අල්පමාත්‍ර වශයෙන්වත් සුදුසු නොවේ යන අර්ථයි.
**චක්කානුවත්තකො** ශාස්තෘන් වහන්සේලා පවත්වන ලද ධර්මචක්‍රය අනුව පවතින්නෝය. **ථෙරො** යනු අසේඛ වූ ශීලස්කන්ධාදියෙන් යුක්ත වූ තෙරුන් වහන්සේ. **මහාඤාණී** මහාප්‍රාඥ වූ **සමාහිතො** යනු උපචාර අර්පණා සමාධියෙන් අනුත්තර වූ සමාධියෙන් යුක්ත වූ **පඨවාපග්ගිසමානො** ඉටුඅනිටු අරමුණු එක්රැස් වීමේදී වෙනසකට පත්නොවන ස්වභාව ඇති පෘථිවිය හා ජලයෙන් හා ගින්නෙන්ද සමාන පැවතුම් ඇත්තේ ඒ නිසා කියන ලදී, ‘නොඇලෙයි. දූෂණය නොවෙයි’.
**පඤ්ඤාපාරමිතං පත්තො** ශ්‍රාවක ඤාණයාගේ පාරමී තත්ත්වය උපරිම තත්ත්වයට ගිය. **මහාබුද්ධි** යනු පුථු-හාස-ජවන-නිබ්බෙධ යන ලක්‍ෂණවලින් සමන්විත මහත්වූ ප්‍රඥාවෙන්, බුද්ධියෙන් යුක්ත වූ, **මහාමතී** යනු ධර්මය හා බැඳුනු ස්වභාව ඇති මහත් වූ න්‍යයයන් තෝරාබේරා ගැනීමේ ඤාණයෙන් යුක්ත වූ, යම් ඒ සතරවැදෑරුම් හා දහසය වැදෑරුම් වූ හතලිස්හතර වැදෑරුම්, හැත්තෑතුන් ආකාර ප්‍රඥා ප්‍රභේද වූ සියලුම ප්‍රඥාවන් සර්වප්‍රකාරයෙන් අවබෝධ කරගත් බැවින් මහාප්‍රාඥතාව ආදී විශේෂ යෙදීම්වලින්ද මේ මහතෙරුන් වහන්සේ අතිශය බුද්ධිමත්යැයි කීමට සුදුසුය. භාග්‍යවතුන් වහන්සේ මෙසේ වදාරා ඇත.
මහණෙනි! සාරිපුත්‍ර තෙරුන් වහන්සේ මහා ප්‍රාඥයෙකි. පුථු ප්‍රාඥයෙකි. හාස ප්‍රාඥයෙකි ජවන ප්‍රාඥයෙකි. තීක්‍ෂණ ප්‍රාඥයෙකි. නිබ්බෙධික ප්‍රාඥයෙකි ආදී වශයෙනි.
එහි මේ පණ්ඩිත ස්වභාවයේ උතුම් බව ප්‍රකාශ කිරීමට ධාතු කුසලතාව, ආයත කුසලතාව, පටිච්චසමුප්පාද කුසලතාව, ඨානාඨාන කුසලතාව යන සතරවැදෑරුම් කුසලතාවයන්ගෙන් පණ්ඩිතය. මහා ප්‍රාඥතාදීන්ගෙන් විස්තර දැක්වීමේ පිළිවෙල -
**මහා ප්‍රඥාව** යනු කුමක්ද? මහත් වූ අර්ථයන් ගන්නේනුයි මහාපඤ්ඤා නම් වේ. මහත්වූ ධර්මයෙහි විශාල වූ නිරුක්ති විශාල තේරුම්ගැනීමේ කරන්නේනුයි මහාපඤ්ඤා නම් වේ. මහත් වූ සීලස්කන්ධයෙහි, මහත් වූ සමාධි ස්කන්ධයෙහි, මහත් වූ ප්‍රඥා ස්කන්ධයෙහි, මහත් වූ විමුක්ති ස්කන්ධයෙහි, මහත් වූ විමුත්තිඤාණ දස්සනයෙහි ගන්නේනුයි මහාප්‍රාඥ නම් වේ. මහත් වූ තැන් නොතැන්, මහාවිහාර සමාපත්ති මහත් වූ ආර්ය සත්‍යයන් මහත්වූ සතිපට්ඨානයෙහි මහත් වූ සම්‍යක් ප්‍රධානයෙහි මහත් වූ ඍද්ධිපාදයෙහි මහත්වූ ඉන්‍ද්‍රිය, මහත් වූ බල, මහත්වූ බොජ්ඣංග, මහත් වූ ආර්ය මාර්ගයෙහි මහත් වූ සාමඤ්ඤඵල, මහා **අභිඤ්ඤායො** අභිඥාවන්, මහත් වූ පරමාර්ථ, නිර්වාණය ලබාගන්නා වූ යන අර්ථයෙන් මහාප්‍රාඥ නම් වේ.
**පුථුපඤ්ඤා** යනු කවරේද? පුළුල් ලෙස නන්වැදෑරුම් ස්කන්ධයන්හි ඤාණය පවත්නේනුයි පුථුපඤ්ඤා. පුළුල් ලෙස නොයෙක් ධාතූන්හි පළල් වූ නොයෙක් ආයතනවල පුළුල් නන්ආකාර පටිච්ච සමුප්පාදයෙහි, පුළුල් ලෙස නොයෙක් අයුරු ශුන්‍යභාවය ලත් කල්හි පුළුල් ලෙස නොයෙක් අර්ථයන්හි පුළුල් නොයෙක් ධර්මයන්හි පුළුල් නොයෙක් නිරුක්තීන්හි පුළුල් නොයෙක් ප්‍රතිභානයන්හි පුළුල් නොයෙක් සීලස්ක්ඛන්ධයන්හි පුළුල් නොයෙක් සමාධි, පඤ්ඤා, විමුත්ති, විමුත්තිඤාණදස්සන ස්කන්ධයන්හි පුළුල් නොයෙක් තැන් නොතැන්හි, පුළුල් නොයෙක් වසන ලද සමාපත්තීන්හි, පුළුල් නොයෙක් ආර්ය සත්‍යයන්හි, පුළුල් නොයෙක් සතිපට්ඨානයන්හි සම්‍යග්ප්‍රධාන, ඉද්ධිපාද, ඉන්‍ද්‍රිය-බල-බොජ්ඣංගයන්හිද පුළුල් නොයෙක් ආර්ය මාර්ගයන්හි ද, සාමඤ්ඤඵලයන්හිද අභිඤ්ඤාවන්හිද පෘථග්ජනයාට සාධාරණ ධර්මතාවයන් ඉක්මවා ගිය පරමාර්ථ සත්‍යය වූ නිර්වාණයෙහි ඤාණය පවත්වන්නේනුයි පුථුපඤ්ඤා නම් වේ.
**හාස පඤ්ඤා** යනු කවරේද? මේ ලෝකයෙහි යම් ඒ සිනහ බහුල වූ වින්දනය බහුල වූ සතුට බහුල වූ ප්‍රීති ප්‍රමෝද්‍ය බහුල වූ පුද්ගලයෙක් සීලය සම්පූර්ණ කරන්නේ හාසපඤ්ඤා හාසබහුල වන්නේද -පෙ- එබඳු තැනැත්තාම ඉන්‍ද්‍රිය සංවරය පරිපූර්ණ කරන්නේනුයි හාස පඤ්ඤා වේද ඔහු බොජුනෙහි පමණ දැන වළඳයි. භාවනාව සඳහා නිදිවරයි. සීලක්ඛන්‍ධය සමාදන් වී සමාධි ස්කන්ධය, පඤ්ඤා ස්කන්ධය, විමුත්ති ස්කන්ධය, විමුත්තිඤාණ ඛන්ධකය පරිපූර්ණ කරයිද ඔහු හාසපඤ්ඤා හාසබහුල නම් වේ. -පෙ- තැන් නොතැන් අවබෝධ කරගනීද හාසපඤ්ඤා, හාසබහුල නම් වේ. විහාර සමාපත්ති පරිපූර්ණ කරයිද ආර්ය සත්‍යය අවබෝධ කරගනී. සතිපට්ඨාන වඩයි. සම්‍යප්‍රධාන, ඉද්ධිපාද, ඉන්‍ද්‍රිය බල, බොජ්ඣංග, ආර්ය මාර්ගය වඩන්නේද හාස පඤ්ඤා නම් වේ. සාමඤ්ඤඵල සාක්‍ෂාත් කරගනී. අභිඤ්ඤාවන් අවබෝධ කරගනීද, හාස පඤ්ඤා-හාස බහුල නම් වේ. අවබෝධවීම නිසා ඇතිවන ප්‍රීතියෙන් යුක්ත වූයේ ප්‍රීති පාමොජ්ජබහුල වූයේ පරමාර්ථ නිර්වාණ ධාතුව සාක්‍ෂාත් කරගනීද ඒ හාස පඤ්ඤා වේ.
**ජවන පඤ්ඤා** යනු කුමක්ද? යම් ඒ අතීත වර්තමාන අනාගත කාලයක හටගත් යම් රූපයක් වේද -පෙ- යමක් ලග හෝ ඈත හෝ වේද ඒ සියළු රූප අනිත්‍ය වශයෙන් වහා වෙනසට පත්වන්නේය යනුවෙන් තේරුම් ගන්නා ප්‍රඥාව ජවන පඤ්ඤාය. දුකෙන් වහා අනාත්ම වශයෙන් දුවයි නුයි ජවන පඤ්ඤාය. යම් ඒ වේදනාවක් -පෙ- යම් ඒ විඤ්ඤාණයක් අතීත වර්තමාන අනාගත වශයෙන් -පෙ- සියළු විඤ්ඤාණයට අනිත්‍ය, දුක්ඛ, අනාත්ම වශයෙන් වහා වෙනස්වෙයි. ජවන පඤ්ඤායි. -පෙ- ජරාමරණ අතීත අනාගත වර්තමාන වශයෙන් අනිත්‍ය, දුක්ඛ, අනාත්ම වශයෙන් වහා ඉදිරියට යයි. ඒ ජවන පඤ්ඤායි.
රූපය අතීත, අනාගත, වර්තමාන ලෙස අනිත්‍යයි. ක්‍ෂයවීම නිසා දුකයි. භය නිසා අනාත්මයි. අසාර වශයෙන් කිරා බලා තීරණය කර කල්පනා කර නැතිකර දමා රූප නිරෝධය වූ නිර්වාණයෙහි සිත වහා දුවයි. ජවනපඤ්ඤායි. වේදනා, සඤ්ඤා, සංඛාර, විඤ්ඤාණ අනිත්‍යයි. ක්‍ෂයවීමේ අර්ථයෙන් දුකයි. එය අර්ථයෙන් අනාත්මයි. අසාරාර්ථයෙන් කිරා බලා තීරණය කර නැතිකර දමා විඤ්ඤාණ නිරෝධයෙහි නිර්වාණයෙහි වහා සිත දුවයි ජවන පඤ්ඤාය. චක්‍ඛු -පෙ- ජරාමරණ අතීත, අනාගත, වර්තමාන අනිත්‍ය, ක්‍ෂය -පෙ- ආදී වශයෙන් නුවණින් සලකා බලා නැතිකොට ජරාමරණ, නිරෝධ, නිබ්බාන යන අංශයන්හි වහා සිත දුවයිනුයි ජවන පඤ්ඤායි.
රූපය අතීත, වර්තමාන, අනාගත කාලයන්හි අනිත්‍ය, සංඛත, පටිච්ච සමුත්පන්න, ක්‍ෂයවීම, ව්‍යායවීම, විරාග, නිරෝධ ආදී ලෙසත් -පෙ විඤ්ඤාණය - චක්‍ඛු -පෙ- ජරාමරණ, අතීත, වර්තමාන, අනාගත අනිත්‍ය සංඛත, පටිච්ච සමුත්පන්න හා ක්‍ෂය-ව්‍යය ස්වභාවකොට ඇති විරාග නිරොධ වශයෙන් සසඳා බලා තීරණය කර නුවණින් සළකා බලා නැතිකොට ජරාමරණ ඇත්තා වූ නිර්වාණයෙහි වහා සිත දුවන්නේනුයි ජවන පඤ්ඤායි.
**තික්‍ඛ පඤ්ඤා** යනු කවරේද? වහා කෙලෙස් සිඳ දමයිනුයි තික්‍ඛ පඤ්ඤායි. උපන්නා වූ කාම විතර්කයන් නොඉවසයි. අත්හරියි. ඈත් කරයි. බැහැර කරයි. නැවත නූපදින තත්ත්වයට පත්කරයි. උපන්නා වූ ව්‍යාපාද විතර්කය, උපන්නා වූ විහිංසා විතර්කය උපනුපන් පාප අකුසල ධර්මයන් උපන්නා වූ රාග, ද්වේෂ, මෝහ, ක්‍රෝධය, වෛරය, මකුබව, අනුකම්පා රහිත බව, ඊර්ෂ්‍යාව, මසුරුකම, මායාව, කපටිබව, දරදඬු ගතිය, කලහකාරී බව, මානය, අතිමානය, මදය, ප්‍රමාදය යන සියළු ක්ලේශ ධර්මයන් සියළු දුශ්චරිතයන් සියළු අභිසංස්කාරයන් සියළු භවගාමී කර්මයන් නොඉවසයි. අත්හරියි. බැහැර කරයි. විනාශ කරයි. නැවත නූපදින තත්ත්වයට පත්කරයි නුයි තික්‍ඛ ප්‍රඥාවයි. එකට අසුනෙහි ආර්යමාර්ග සතරත් සතර සාමඤ්ඤඵලත් පටිසම්භිදා සතරත් අභිඥා සයත් ප්‍රඥාවෙන් අවබෝධ කරගත්තේ වෙයිද සාක්‍ෂාත් කරගත්තේ වේද දකින ලද්දේ වේද එය තික්‍ඛ පඤ්ඤායි.
**නිබ්බෙධික ප්‍රඥාව **යනු කවරේද? මේ ලෝකයෙහි කෙනෙක් සියළු සංස්කාරයන්හි කලකිරීම් බහුල වන්නේද බයවීම බහුල වේද එපාවීම් බහුල වේද නොඇල්ම බහුල වේද අකමැත්ත බහුල වේද මුහුණ නොදී සිටීද නොඇලෙයිද සියළු සංස්කාරයන්හි කලනොකිරුණු ස්වභාව ඇති විනාශ නොකළ ස්වරූප ඇති ලෝභය විනාශ කරයිද එය නිබ්බෙධික ප්‍රඥාවයි. කලකිරීම ඇතිනොවූ විනාශ නොකළ දෝස-මෝහ-ක්‍රෝධ-වෛර -පෙ- ආදී සියළු භවගාමී කර්මයන් විනාශ කරයි. බිඳ දමයිනුයි නිබ්බෙධික ප්‍රඥායි.
මෙසේ කියන ලද විස්තරයෙන් දක්වන ලද මහා ප්‍රඥාවෙන් යුක්ත වූ බැවින් මහාබුද්ධි යැයි කියන ලදී.
තවද ධර්ම විදර්ශනාව දිගටම පවත්වාගෙන යාම් වශයෙන් මේ තෙරුන්ගේ මහාප්‍රාඥභාවය දතයුතුයි. මෙසේ කියා ඇත.
මහණෙනි! සාරිපුත්ත තෙරුන් වහන්සේ අඩමසක් ධර්ම විදර්ශනාව පවත්වයි. මහණෙනි! මෙහිදී සැරියුත් තෙරුන්ගේ අනුපද ධර්ම විදර්ශනාවෙන් වෙයි.
මහණෙනි, මෙහි සැරියුත් තෙරුන් වහන්සේ කාමයන්ගෙන් තොරව -පෙ- ප්‍රථම ධ්‍යානයට සමවැද වසයි. ප්‍රථම ධ්‍යානයෙහි යම් ඒ ධර්ම විතර්කයෝ වෙත්ද සිතෙහි එකඟතාවය වේද ඵස්ස, වේදනා, සඤ්ඤා, චේතනා, චිත්ත, ඡන්‍ද, අධිමොක්‍ෂය වීර්යය, සිහිය, උපෙක්‍ෂාව, මනසිකාරය යන මේවා මොහුට අනුපිළිවෙලින් පවත්නේ වෙයි. මේ ධර්මයෝ දැනුවත්ව ඔහුට උපදිත්. දැනගෙන නැගී සිටිත්. දැනගෙන අභ්‍යන්තරයට යත්. ඔහු මෙසේ තේරුම් ගනී. මට මේ ධර්මයෝ කලින් නොතිබී දැන් නැගී සිටිත්. නැවත යටපත් වෙත්. ඔහු ඒ ධර්මයන්හි උනන්දු නොවන්නේ නොයෙදුනේ නොබැඳුනේ මිදුනේ වෙන්වූ සිතින් වාසය කරයි. ඔහු මත්තෙහි නිස්සරණයක් ඇතැයි තේරුම් ගනී. එය ප්‍රගුණ කිරීමට ඔහුට ඇත.
මහණෙනි! තවද සැරියුත් තෙරුන් වහන්සේ විතර්ක, විචාර සංසිඳවීමෙන් -පෙ- දුතියධ්‍යානය -පෙ- තතිය ධ්‍යානය චතුර්ථ ධ්‍යානය ආදියට සමවැදී වාසය කරයි. -පෙ ආකාසානඤ්චායතනය, විඤ්ඤාණඤ්චායතනය, ආකිඤ්චඤ්ඤායතනය -පෙ- සැම අයුරින්ම ආකිඤ්චඤ්ඤායතනය ඉක්මවා නෙවසඤ්ඤා නාසඤ්ඤා යතනය උපදවා වාසය කරයි. ඔහු ඒ සමාපත්තියෙන් සිහියෙන් නැගී සිටියි. ඔහු ඒ සමාපත්තියෙන් සිහියෙන් නැගිට යම් ඒ ධර්ම කෙනෙක් අතීතයෙහි නිරුද්ධ වීද පහවීද වෙනස් වීද ඒ ධර්මයන් සිහිපත් කරයි. මෙසේ වනාහි මාගේ ධර්මයෝ පෙර නොවී හටගනිත්. එසේ හටගෙන නැතිවෙත්. ඔහු ඒ ඒ ධර්මයන්හි උත්සාහවත් නොවන්නේ නොයෙදෙන්නේ නොබැඳෙන්නේ වෙන්වූ සිතින් වාසය කරයි. ඔහු මත්තෙහි නිස්සරණයෙක් ඇත්තේ යැයි වටහා ගනී. එය ප්‍රගුණ කිරීමද ඔහුට ඇත.
තවද මහණෙනි! සැරියුත් තෙරුන්වහන්සේ සර්වප්‍රකාරයෙන් නෙවසඤ්ඤානාසඤ්ඤායතනය ඉක්මවා සඤ්ඤාවෙදයිත නිරෝධයට සමවැද වැඩ සිටී. ප්‍රඥාවෙන් දැකීමෙන් ආශ්‍රවයෝ ක්‍ෂය වූහ. ඔහු ඒ සමාපත්තියෙන් සිහියෙන් නැගිටියි. ඔහු ඒ සමාපත්තියෙන් සිහියෙන් නැගිට යම් ධර්ම කෙනෙක් අතීතයෙහි නිරුද්ධ වීද පහවීද විපරිණත වීද ඒ ධර්මයන් ගැන සිහිපත් කරයි. මෙසේ වනාහි මේ ධර්මයො කලින් නොතිබී හටගනිත්. ඇතිවී නැතිවෙත්. ඔහු ඒ ධර්මයන්හි නොයෙදෙන්නේ නොබැඳුනේ වෙන්වුනේ වෙනස් වූ සිතින් වාසය කරයි. ඔහු මත්තෙහි නිස්සරණයක් නැතැයි තේරුම් ගනී. ඔහුට එය ප්‍රගුණ කිරීමක් නැත.
මහණෙනි, යම් ඒ දෙයක් මනාව කියන්නේද වසීප්‍රාප්ත වූයේ උතුම්ම තත්ත්වයට පත් වූයේ ආර්ය ශීලයෙහි ආර්ය සමාධියෙහි ආර්ය ප්‍රඥාවෙහි ආර්ය වූ විමුත්තියෙහි ආර්ය වූ විමුක්තිඤාණ දර්ශනයෙහි යෙදී වාසය කරයි. සාරිපුත්‍රය, මෙසේ මනාව ප්‍රකාශ කරන්නේය.
මෙසේ මහාපුථුහාස ජවනතික්‍ඛනිබ්බෙධ යන තත්ත්වයන්ට පැමිණි මහා ප්‍රඥාවෙන් යුක්ත වූ බැවින් තෙරුන්වහන්සේ මහා බුද්ධිමත් යන අර්ථයි. මුන්වහන්සේගේ ධර්මයෙහි විශාරදත්වය සම්පසාදන සූත්‍රයෙන් දැක්විය යුතුයි. එහි වනාහි සර්වඥතා ඥානයට සමාන තෙරුන් වහන්සේගේ පැවැත්ම දක්වන ලදී. **අජළොජළසමානො** ශ්‍රාවකයන් අතර ප්‍රඥාවෙන් උසස්ම තැනට ගිය බැවින් සැමතැනම ජලය නැති බවට සමානය. උතුම් අල්පේච්ඡතාවෙන් තමන්ව නොදන්නා මෙන් කොට දැක්මෙන් ජලයට සමානය. මඳ සමානතා ඇත්තේය. කෙලෙස්වලින් දැවෙන ගතියෙන් **නිබ්බුතො** සිහිල් වූයේ, නිවුනේ, **සදා චරති** නිරන්තරයෙන් වාසය කරයි යන අර්ථයි.
**පරිචිණ්ණො** යනාදී ගාථා තෙරුන් විසින් තමන්ගේ කරන ලද කෘත්‍ය ඇති බැවින් ප්‍රකාශ කරන්නහු විසින් කියන ලදී. එය කියන ලද අර්ථ ඇත්තේමය.
**‘සම්පාදෙථත්තභාවෙන’** (අප්‍රමාදීව සම්පාදනය කරව්) යන මේ කීම වනාහි තමන්ගේ පිරිනිවන්පන කාලයෙහි රැස්වූ භික්‍ෂූන්ට අවවාද දීම් වශයෙන් කියන ලදී. එයද කියන ලද අර්ථ ඇත්තේය.
**පිසුනෙනච කොධනෙන ච** ආදී ගාථා ආයුෂ්මත් **ආනන්ද** තෙරුන්ගේය. මොහුද පෙර බුදුවරුන් කල කරන ලද ප්‍රාර්ථනා ඇත්තේ **පදුමුත්තරස්ස** පදුමුත්තර බුදුන්ගේ කාලයෙහි **හංසවතී **හංසවතී නගරයෙහි ශාස්තෲන් වහන්සේගේ ඤාති සහෝදරයෙක්ව උපන්නේය. **සුමනො** සුමන යන නම විය. මොහුගේ පියා වනාහි ආනන්ද නම් රජවිය. ඔහු තමාගේ වැඩිවිය පත්වූ ආනන්ද කුමාරයාට හංසවතී නගරයෙන් යොදුන් දෙදහසක් තන්හි වස්තුව දුන්නේය. ඔහු ඉඳහිට අවුත් බුදුන්වහන්සේවත් පියාවත් දකියි. එකල්හි රජතුමා බුදුරජාණන් වහන්සේද ශතසහශ්‍රයක් භික්‍ෂු සංඝයාට මනාව තමාම උවටැන් කරයි. අනිත් අයට උපස්ථාන කිරීමට ඉඩ නොදෙයි.
එම කාලයෙහි ප්‍රත්‍යන්තයක ජනයා කුපිත වූහ. රාජ කුමාරයා ඒ බව රජුට නොදන්වා තමාම එය සංසිඳවීය. ඒ අසා රජතෙමේ සතුටු වූ සිතැත්තේ පුතා කැඳවා පුත සුමන! තොපට වරයක් දෙමි. වරයක් ගන්නයැයි කීය. කුමාර තෙමේ භික්‍ෂූන් වහන්සේලාත්, ශාස්තෲන් වහන්සේටත් තුන්මාසයක් උපස්ථාන කර ජීවිතය සඵල කරගනු කැමැත්තෙමි. මෙය නොහැක. අනිකක් කියන්නයැයි කීය. දේවයන්වහන්ස! ක්‍ෂත්‍රියයන්ගේ වචන දෙකක් නැත. මේ වරයම මට දෙන්න. අනිකකින් මට වැඩක් නැත. ඉදින් ශාස්තෲන් වහන්සේ විසින් අනුදැන වදාරන්නේ නම් දෙන්නේය. ඔහු බුදුන්ගේ අදහස දැනගන්නෙමියි විහාරයට ගියේය.
ඒ වේලාවේ භාග්‍යවතුන් වහන්සේ බත්කිස නිමවා ගඳකිලියට වැඩියේ වෙයි. ඔහු භික්‍ෂූන් වෙත පැමිණ ස්වාමීනි! මම බුදුන් දැකීමට ආවෙමි. බුදුන් දකින්නට මට ඉඩදෙන්න. **සුමනො** සුමන නම් තෙරුන් වහන්සේ භාග්‍යවතුන් වහන්සේගේ උපස්ථායකයන් වහන්සේය. උන්වහන්සේ ලඟට යන්න යැයි කීහ. ඔහු තෙරුන් සමීපයට ගොස් වැඳ ස්වාමීනි! මට බුදුන්වහසේ පෙන්වන්නැයි කීය. තෙරුන් වහන්සේ ඔහු බලා සිටියදීම මහපොළවෙහි ගිලී බුදුන් ලඟට පැමිණ භාග්‍යවතුන් වහන්ස! රාජපුත්‍රයා ඔබවහන්සේ හමුවීමට පැමිණ සිටීයැයි කීය. මහණ. එසේනම් පිටත අසුනක් පනවන්න යැයි වදාළහ. තෙරුන් වහන්සේ නැවතද ඔහු බලා සිටියදීම බුද්ධාසනයක් ගෙන ඇතුල් ගඳකිළියෙන් නික්ම පිරිවෙනින් පිටත මතුවී ගඳකිළි පිරිවෙනහි අසුනක් පැනවීය. කුමාරයා එය දැක මේ භික්‍ෂුව වනාහි ලොකු කෙනෙක් යැයි සිතුවේය.
භාග්‍යවතුන් වහන්සේද ගඳකිළියෙන් නික්ම පැනවූ ආසනයෙහි වැඩ සිටියේය. රාජපුත්‍රයා බුදුන් වැඳ පිළිසඳර කථාකොට [missing trans] ස්වාමීනි! කුමක් සිදුකර මෙසේ වල්ලභ බවට පත්වූයේද? දානාදි පිංකම් සිදුකර යැයි කීය. භාග්‍යවතුන් වහන්ස! මම ද මේ තෙරුන් මෙන් අනාගතයෙහි බුදු සසුනෙහි වල්ලභයකු වනු කැමැත්තෙමි. [missing trans]
[missing trans]
[missing trans]
[missing trans] දවස් සතක් කඳවුරු දන්දීමේ පටන් කරන ලද පිං ස්වර්ග සම්පත්ති ආදිය සඳහා නොවේ. ඉක්බිති මේ **සුමනත්‍ථෙරො** විය. සුමන තෙරුන් මෙන් අනාගතයෙහි එක් බුදු කෙනෙකුගේ උපස්ථායක වේවායි ප්‍රාර්ථනා කළේය. ශාස්තෲන් වහන්සේද ඔහුගේ පැතුම අනතුරුව සිදුවන බව දැක විවරණ දී නික්ම ගියේය.
ඔහුද ඒ බුද්ධෝත්පාදයෙහි වර්ෂ සියදහසක් පිංකොට එයින් මතුද ඒ ඒ භවයෙහි විශාල වූ පින්කම් රැස්කොට දෙවිමිනිසුන් අතර සැරිසරන්නේ **කස්සපස්ස** කාශ්‍යප බුදුන්ගේ කාලයෙහි පිඬුසිඟා වඩින එක් තෙරනමකට පාත්‍රය ගැනීම සඳහා උතුරුසළුව පූජා කළේය. නැවත ස්වර්ගයෙහි ඉපිද එයින් චුතව බාරාණසී රජව පසේබුදුන් අටනමක් දැක උන්වහන්සේලාට වළඳවා තමන්ගේ මගුල් උයනෙහි පන්සල් අටක් කරවා උන්වහන්සේලාට හිඳගැනීම සඳහා සම්පූර්ණ රත්නමය පුටු ද මාණික්‍යමය ආධාරකයන්ද පවරාදී වර්ෂ දසදහසක් උපස්ථාන කළේය. මේවා ප්‍රකට තැන්ය.
කල්ප ශතසහස්‍රයක් වනාහි ඒ ඒ භවයෙහි පින් කරමින් අපේ බෝසතාණන් සමග තුසිත පුරයෙහි ඉපිද එයින් චුතව **අමිතෝදන** අමිතෝදන ශාක්‍යයාගේ ගෙයි උපන්නේය. සියළු නෑයන් සතුටු කරමින් පහලවිය යන අර්ථයෙන් **ආනන්‍ද** ආනන්ද යැයි නම්කළේය. ඔහු පිළිවෙලින් වැඩිවිය පත්වූයේ කරන ලද අභිනිෂ්ක්‍රමණ ඇත්තේ බුදුබවට පැමිණ පවත්වන ලද උතුම් දම්සක් පැවතුම් ඇතිව පළමුව **කපිලවත්‍ථුං **කපිල වස්තු නගරයට ගොස් එයින් නික්මගිය කල්හි ඔහුගේ පිරිවර සඳහා පැවිදි වන්නට නික්මෙන්නා වූ **භද්දියාදීහි** භද්දිය ආදීන් සමග නික්ම බුදුන් සමීපයෙහි පැවිදිව නොබෝ කලකින්ම ආයුෂ්මත් **පුණ්ණස්ස මන්තානි පුත්තස්ස** පුණ්ණමන්තානිපුත්තගේ සමීපයෙහි බණ අසා සෝවාන් ඵලයෙහි පිහිටියේය.
ඒ කාලයෙහි භාග්‍යවතුන් වහන්සේගේ පඨම බෝධියෙහි වර්ෂ විස්සක් නිබඳ උපස්ථායකයෝ වූහ. එක්දිනක් **නාගසමාලො** නාගසමාල තෙරුන් පාසිවුරු ගෙන හැසුරුණෝය. එක්දිනක් **නාගිත** ද එක්දිනක් **උපවාණ** ද එක්දිනක් **සුනක්‍ඛත්ත** ද එක්දිනක් **චුන්‍ද** සාමණේරයන්ද එක්දිනක් **සාගත** ද එක්දිනක් **මෙඝිය** ද යන අයද නිරන්තරයෙන් බුදුන්ගේ සිත සතුටු කළහ. ඉක්බිති එක්දිනක භාග්‍යවතුන් වහන්සේ ගන්ධකුටී පිරිවෙණෙහි පනවන ලද උතුම් බුද්ධාසනයෙහි භික්‍ෂු සංඝයා පිරිවරාගෙන වැඩසිටියේ භික්‍ෂූන්ට ඇමතූ සේක. මහණෙනි! දැන් මම මහළු වෙමි. ඇතැම් භික්‍ෂූහු මේ මාර්ගයෙන් යමුයැයි කී කල්හි අන් මගකින් යත්. ඇතැමෙක් මාගේ පාසිවුරු බිම දමත්. මගේ නිබඳ උවටැන් කරන භික්‍ෂුව දන්නහුය. මෙය අසා භික්‍ෂූන්ට ධර්ම සංවේගය හටගත්තේය. ඉක්බිති ආයුෂ්මත් සැරියුත් තෙරුන් වහන්සේ නැගිට බුදුන් වැඳ ස්වාමීනි! මම ඔබවහන්සේට උපස්ථාන කරමියැයි කීය. භාග්‍යවතුන් වහන්සේ එය ප්‍රතික්‍ෂේප කළේය. මේ උපක්‍රමයෙන් **මහාමොග්ගල්ලානං** මහමුගලන් තෙරුන් ආදිකොට ආනන්ද තෙරුන් හැර සියළු මහා ශ්‍රාවකයෝ ‘අපි උපස්ථාන කරන්නෙමු’ යැයි කීහ. ආනන්ද තෙරණුවෝ වනාහී නිහඬව සිටියේය. ඉක්බිති භික්‍ෂූහු උන්වහසේට මෙසේ කීහ. ඇවැත්නි! ඔබද බුදුන්ට උපස්ථාන කරන්නට ඉල්ලන්න. ඉල්ලාගෙන ලබන තනතුරේ ඇති තත්ත්වය කුමක්දැයි කීය. ඉදින් ශාස්තෲන් වහන්සේ කැමැති නම් උන්වහන්සේට නියම කරයි. ඉක්බිති භාග්‍යවතුන් වහන්සේ මහණෙනි! අනිත් අය විසින් ආනන්දව උනන්දු කළයුතු නැත. තමාම තේරුම්ගෙන මට උපස්ථාන කරන්නේයැයි වදාළහ. ඉක්බිති භික්‍ෂූහු ඇවැත්නි ආනන්දය! නැගිටින්න. බුදුන්ගේ උපස්ථායක තනතුර ඉල්ලන්නැයි කීහ.
තෙරුන් වහන්සේ නැගිට, ඉදින් ස්වාමීනි භාග්‍යවතුන් වහන්සේ තමන්ට ලැබුණු වටිනා සිවුරු මට නොදෙයිද ප්‍රණීත වූ පිණ්ඩපාතය මට නොදෙයිද එකම ගඳකිලියෙහි වාසය කිරීමට ඉඩ නොදෙයිද ආරාධනා භාරගෙන නොවඩීද එසේනම් මම බුදුන්වහන්සේට උපස්ථාන කරමි. මෙකී ප්‍රතිලාභයක් ලැබේනම් බුදුන්ට උපස්ථාන කිරීමේ කවරනම් වගකීමක්ද යන අපවාදයෙන් නිදහස්වීම සඳහා මේ සතර ප්‍රතික්‍ෂෙපයන් ප්‍රකාශ කළේය. ඉදින් ස්වාමීනි! භාග්‍යවතුන් වහන්සේ මා විසින් කරන ලද ආරාධනය භාරගනීද ඉදින් මම දේශදේශාන්තරවලින් පැමිණි අයව එවේලේම දක්වන්නට ලබමිද යම්විටක මට සැකයක් ඇති වූ විට එවේලේම බුදුන් වෙතට යාමට හැකියාව ලබම් ද ඉදින් භාග්‍යවතුන් වහන්සේ මා නොමැති තැන්වල කරන ලද ධර්ම දේශනා පසුව මට කියන්නේද එසේනම් මම බුදුන්ට උපස්ථාන කරමි. මෙපමණ වූ ද අනුග්‍රහයක් බුදුන් සමීපයෙන් ලබයි යන අපවාදයෙන් නිදහස්වීම සඳහාත් ධර්ම භාණ්ඩාගාරික පදවිය සම්පූර්ණ කරගැනීම සඳහාත් යන අභියාචන සතරත් යන වර අට ලබාගෙන නිරන්තර උපස්ථායක තනතුරට පත්විය. මේ තනතුර සඳහා කල්ප ශතසහශ්‍රයක් තිස්සේ පුරණ ලද පැතුම සාර්ථක විය. ඔහු උපස්ථායක තනතුර ලැබූ දවසේ පටන් භාග්‍යවතුන් වහන්සේට දෙවදෑරුම් ජලයෙන්ද තුන්වැදෑරුම් දැහැටිවලින් ද පාපිරිමැදීම්, පිට පිරිමැදීම, ගඳකිලිය පිරිවෙණ ඇමදීමාදී ක්‍රියාවන්ගෙන් උපස්ථාන කරන්නේ ශාස්තෲන් වහන්සේට මේ වේලාවලදී මේ මේ දෙය පිළිගැන්විය යුතුයි. මේ මේ දේ කළයුතුයි. දවල් කාලයෙහි ලඟින් හැසිරෙමින් රාත්‍රී කාලයෙහි මහත් වූ දඬුවැට පහනක් ගෙන ගඳකිලිය හා පිරිවෙණ යන තැන්වල නව වාරයක් ඇවිදියි. කුමක් සඳහාද? ශාස්තෛන් වහන්සේ කතා කරනවිට පිළිතුරු දීමටත් ථිනමිද්ධ ගතිය නැතිකිරීමටත්ය.
ඉක්බිති ශාස්තෲන් වහන්සේ දෙව්රම් වෙහෙර වැඩවසන්නේ භික්‍ෂු සංඝයා පිරිවරාගෙන උන්වහන්සේ නොයෙක් අයුරින් ප්‍රශංසා කොට බහුශ්‍රැත වූ මනා පැවැත්මෙන් හා මනා සිහි කල්පනාවෙන් යුත් බුද්ධිමතුන්ගෙන්, උපස්ථායක භික්‍ෂූන් අතුරෙන් අග්‍රස්ථානයෙහි තැබීය. මෙසේ ශාස්තෲන් වහන්සේ විසින් ස්ථාන පහකදී අග්‍රස්ථානයෙහි තබන ලද්දේ ආශ්චර්ය අද්භූත කාරණා සතරකින් යුත් ශාස්තෲන් වහන්සේගේ ධර්ම භාණ්ඩාගාරික විය. භාග්‍යවතුන් වහන්සේ පිරිනිවන්පෑ කල්හි සේඛ පුද්ගලයකු වූ මේ තෙරුන්වහන්සේව පහත කියන ආකාරයට භික්‍ෂූන් වහන්සේලා විසින් උනන්දු කරවන ලදි. දෙවියන් විසින් දන්වන ලද්දේ හෙට ධර්ම සංගීතිය කළ යුතුයි. යම්හෙයකින් සේඛව රහත්බව සඳහා කළයුතු කටයුතු ඉතිරිව තිබියදී අසේඛ වූ රහතන් වහන්සේලා සමග ධර්ම සංගායනා රැස්වීමට යාම සුදුසු නොවේ. හටගත් උත්සාහ ඇත්තේ විදර්ශනා පිහිටුවා බොහෝ රෑ වනතුරු විදර්ශනා සඳහා උත්සාහ කරන්නේ සක්මනෙහි තවදුරටත් වීර්ය පිහිටුවා ගැනීමට නොහැකිව විහාරයට පිවිස සයනයෙහි වාඩිවී නිදනු කැමැත්තේ සිරුර මෙහෙයවීය. හිස කොට්ටයට තිබෙන්නට කලින් පා පොළොවෙන් උඩට ගත් පමණින් යන මේ අතරතුර කාලයේදී උපාදායයන් රහිත කෙලෙසුන්ගෙන් සිත මිදුනේය. අභිඤ්ඤා සයක් ඇත්තේ විය. ඒ නිසා අපදානයෙහි මෙසේ කියා ඇත.
**පදුමුත්තර** බුදුන් වහන්සේ විහාරයෙන් නික්ම අමාවැසි වස්වමින් මහාජනයාව නිවීමට පත්කළේය.
ජලභිඤ්ඤාවන් ඇති මහා සෘද්ධිමත් වූ ධීරයෝ දසදහසක් අනුව යන සෙවනැල්ල මෙන් බුදුන් පිරිවරා සිටිත්.
උතුම් සේසතක් සහිත ඇතාපිට සිටියෙමි. ඒ සුන්දර වූ රූපය දැක මට මේ අදහස ඇතිවිය.
ඇතා පිටින් බැස නරොත්තමයන් වහන්සේ වෙතට ගියෙමි. මාගේ රතනමය වූ ඡත්‍රය බුද්ධ ශ්‍රේෂ්ඨයන් වහන්සේට දැරුවෙමි.
මහාඍෂි **පදුමුත්තර** බුදුරජාණන් වහන්සේ මගේ අදහස දැනගෙන ඒ කථාව තබා මේ ගාථාව වදාළහ.
යම් ඒ කෙනෙක් ස්වර්ණාලංකාරයෙන් අලංකාර වූ ඡත්‍රය දැරුවේද ඔහුව මම වර්ණනා කරමි. මාගේ භාෂණය අසන්න.
මේ පුද්ගලයා මෙලොවින් චුතව තුසිත දෙව්ලොව උපදින්නේය. අප්සරාවන් පෙරටුකොට සම්පත් අනුභව කරන්නේය.
තිස්හතරේ ඒවා තුන්වරක් දෙව්ලොව රජකරන්නේය. අටසිය වාරයක් මහපොලවට අධිපති වන්නේය.
පනස් අට වතාවක් සක්විති රජ වන්නේය. මහපොළවෙහි ප්‍රදේශ රාජ්‍යයක් කරවන්නේය.
කල්ප සියදහසක් ගිය තැන ඔක්කාක කුලයෙහි ඉපිද ගෞතම යන නාමයෙන් බුදුවරයෙක් ලොව පහළ වන්නේය.
ශාක්‍ය කුලයේ කොතක් බඳු ඤාතිවරයෙක් වන්නේය. බුදුන් වහන්සේගේ උපස්ථායක ආනන්ද නම් කෙනෙක් වන්නේය.
පව් තවන නිපක ප්‍රඥාවෙන් යුත් ශ්‍රද්ධාවන්ත ශාස්ත්‍රයන්හි දක්ෂ වූ නවත්වන ලද සසර පැවැත්ම ඇති යහපත සොයා යන සියල්ලන්ට ගුරු වන්නේය.
ප්‍රධන් වීර්යයෙන් යුත් නිවනෙහි යොදන ලද ආත්මභාව ඇති ඒ උපශාන්ත වූ උපධි රහිත වූ ආශ්‍රවයන් රහිත උන්වහන්සේ නිවී සැනසෙන්නේය.
වනාන්තරයෙහි වියගස් වැනි විශාල ශක්තිමත් දළ ඇති වර්ග හැටක් ජීවත්වන තුන්වැදෑරුම් මහා හස්තිරාජයෝ සිටිත්.
අනේක සියදහස් ගණන් පණ්ඩිත වූ මහා ඍද්ධි ඇත්තා වූ ඇත්තෝ සිටිත්ද ඒ සියල්ලෝම බුදුරජාණන් වහන්සේ නමැති හස්තිරාජයා හා සමාන නොවෙත්.
මුල් යාමයෙහිත්, මධ්‍යම යාමයෙහිත්, අවසන් යාමයෙහිත් නමස්කාර කරන්නෙමි. සතුටු සිතින් බුද්ධෝත්තමයාණන්ට උපස්ථාන කළෙමි.
පව් තවන්නා වූ නිපක ප්‍රඥාවෙන් යුක්ත වූ මහා ප්‍රඥාවෙන් යුක්ත වූයෙමි. සෛක්‍ෂ්‍ය භුමින්හි දක්ෂ වූයෙම් සෝතාපත්ති ඵලයෙහි පිහිටියෙමි.
මම මෙයින් කල්ප ශතසහස්‍රයකට පළමු යම් කර්මයක් කළෙම්ද ඒ භූමියට පැමිණියෙම් සද්ධර්මයෙහි පිහිටියේ වෙමි.
මා බුද්ධ ශ්‍රේෂ්ඨයන් වහන්සේ වෙතට පැමිණීම යහපත් වූවක් විය. ත්‍රිවිද්‍යාවන් ලබාගත්තෙමි. බුද්ධ අවවාදය කළෙමි.
සිව්පිළිසිඹියාවත් අෂ්ට විමොක්‍ෂයද ජඅභිඤ්ඤාවනුත් මට ඇත. බුද්ධ අවවාදය කළෙමි. අභිඤ්ඤාසය ලාභීව සංගීති මණ්ඩලයට පැමිණ සංගායනා කරන්නේ ඒ ඒ තන්හි භික්‍ෂූන්ට අවවාද දීම් වශයෙන් තමන්ගේ ප්‍රතිපත්ති ප්‍රකාශ කිරීම් වශයෙනුත් කියන ලද ගාථාවන් එක්තැන් කොට පිළිවෙලින් ඛුද්දක නිකාය සංගායනා කරන කල්හි ථෙරගාථාවන් සංගායනා කිරීමට පටන් ගෙන -
කේලාම් කීමෙන්, ක්‍රෝධයෙන්, මසුරුබවින්ද, විනාශය කැමැති බවින්ද යුතුව පණ්ඩිතයා මිතුරුකම නොකරන්නේය. නරක පුද්ගලයන් හා එක්වීම පාපයකි.
ශ්‍රද්ධාවෙන් ප්‍රියශීලි බවෙන් යුත් ප්‍රඥාවන්ත බහුශ්‍රැත පණ්ඩිතයා මිත්‍රකම කරන්නේය. සත්පුරුෂයන් සමග එක්වීම වාසනාවකි.
වේදනාවන්ගෙන් පිරුණා වූ බොහෝ වූ සංකල්පයන් සහිත ලෙඩ රෝග බහුල විසිතුරු කරන ලද පිළිරුවක් වැනි ස්ථිර පැවැත්මක් නැති මේ කය බලන්න.
මැණික්වලින් කුණ්ඩලාභරණවලින් සරසන ලද ඇටවලින් හා සමින් වැසුනා වූ වස්ත්‍රවලින් ශෝභමාන වූ විසිතුරු කරන ලද මේ රූපය බලන්න.
ලතු ගා පාටකරන ලද පාදයනුත් පාටගන්වන ලද මුහුණත් බාලයාගේ මුලාවීමට සුදුසුය. විමුක්තිය සොයන්නාට යෝග්‍ය නොවේ.
කොටස් අටකට බෙදා පීරණ ලද කෙස් ඇති අඳුන්ගාන ලද ඇස් ඇති (මේ රූපය) මුලා වූ මෝඩයාට ගැලපේ. විමුක්තිය සොයන්නාට නොහොබී.
අඳුන්ගා පාටකරන ලද මේ කුණු සිරුර මුලාවට පත්වූ බාලයාට සුදුසුය. විමුක්තිය සොයන්නාට නොගැලපේ.
මුවෝ මර උගුල පසෙක දැමූහ. මුවා දැලට ළංවූයේ නැත. මුවන් අල්ලන්නා කෑගසද්දී කොල කා යමු.
මුව වැද්දාගේ මරඋගුල් සිඳදමන ලදී. මුවා දැලට ලංවූයේ නැත. මුවන් අල්ලන්නන් කෑගසද්දී කොල කා යමු.
බහුශ්‍රැත වූ විචිත්‍ර කථික වූ බුදුන්ගේ පරිවාරක වූ බිම තබන ලද බර ඇත්තේ රාගාදියෙන් තොර වූයේ ගෝත්‍රයෙන් ගොතම වූයේ සයනය කරයි.
පහවූ ආශ්‍රවයන් ඇති රාගාදී සංගයන් ඉක්මවූ මනාව නිවුනා වූ උන්වහන්සේ ජාතිමරණ ඉක්මවූ අන්තිම දේහය දරයි.
බුදුන්ගේ ධර්මය යමකු කෙරෙහි මනාව පිහිටියේද ඒ මේ ගෝත්‍ර වශයෙන් ගෞතම නම් වූ මම නිවන්මගෙහි පිහිටියේ වෙමි.
යම් ඒ මා තුළ පිහිටි ධර්මයන් දෙඅසූවක් බුදුවරයන්ගෙනුත් දෙදහසක් භික්‍ෂූන්ගෙනුත් අසූහාරදහසක් ධර්මස්කන්ධය ලබාගත්තෙමි.
(අල්පශ්‍රැත බවේ ආදීනව දක්වමින්) අල්පශ්‍රැත ඇති මේ පුද්ගලයා වෘෂභයෙක් මෙන් ජීවත්වෙයි. ඔහුගේ මස් වැඩේ. ප්‍රඥාව නොවැඩේ.
යම් බහුශ්‍රැතයෙක් අල්පශ්‍රැත තැනැත්තාව පරදවයිද ඔහු පහනක් දරන අන්ධයකු මෙන් මට උවටැන් කරයි.
බහුශ්‍රැත බව ඇසුරු කරන්න. දැනඋගත් දෙය (ශ්‍රැතය) විනාශ නොකරන්න. එය බ්‍රහ්මචරියාවට මුල්වෙයි. ඒ නිසා ධර්මධර වූයෙමි.
පෙර පසු සියල්ල දත් අර්ථය දන්නා වූ නිරුක්ති පදයන්හි දක්‍ෂ වූ අර්ථය ගන්නේය. එම අර්ථය නුවණින් විමසා බලයි.
සිතින් බලාපොරොත්තු නොවූ ධර්මයන් කෙරෙහි ඉවසීමෙන් විදර්ශනාව කෙරෙහි ඇතිකරගත් කැමැත්ත ඇත්තේ නාමරූප වශයෙන් උත්සාහකොට ඊට පසුව ත්‍රිලක්‍ෂණය ආරෝපණය කොට තීරණය කරයි. ඔහු සුදුසු කල්හි මනාව හික්මුනේ සිත උත්සාහවත් කරයි.
ධර්මධර, බහුශ්‍රැත හා ප්‍රඥාවන්ත වූ ධර්ම ඥානයෙහි බලාපොරොත්තු ඇති එබඳු වූ බුද්ධ ශ්‍රාවකයකු භජනය කරන්නේය.
බහුශ්‍රැත ධර්මධර බුදුන්ගේ ධර්ම භාණ්ඩාගාරික සියළු ලෝකයාට ඇසක් බඳු වූ පූජනීය වූ
ධර්මයෙහි ඇලුනු ධර්මය ගැන නිතර සිතන, භික්‍ෂුව ධර්මයෙන් පරිහානියට පත් නොවෙයි.
කයෙහි මමත්වය නිසා කයෙන් කිසිවක් නොකොට හැසිරෙන තමාගේ සිරුරෙහි හා ජීවිතයෙහි මොහොතින් මොහොත පිරිහෙන ඔහුට උට්ඨාන වීර්යයක් නැත. ශරීර සැපයෙහි ගිජු වූවහුට ශ්‍රමණයකු වශයෙන් කවරනම් සැප විහරණයක් ඇත්තේද? නැත්තේමය.
මට සියළු දිශාවන් නොපෙනේ. ධර්මයන් නොවැටහේ. සියළු ලෝකයාට කල්‍යාණ මිත්‍ර වූ ධර්ම සේනාපති සැරියුත් තෙරුන් පිරිනිවන්පෑ කල්හි මුළුලොවට අන්ධකාර බව වැටහේ.
බුදුන් පිරිනිවි කල්හි කල්‍යාණ මිත්‍රයකු නැතිවූ කායගතා සතිය වඩන්නහුට එය ඒකාන්ත හිත ගෙන දෙන්නාක් මෙන් අනාථ පුද්ගලයාට ඒකාන්තයෙන් සහාය වන්නා වූ වෙනත් කල්‍යාණ මිත්‍රයකු නැත.
මගේ සිත නවකයන් කෙරෙහි නොඇලේ. ඒ මම අද තනිවූයෙම් ධ්‍යාන වඩමි. වැසි කාලයෙහි කුඩුවට ගිය පක්‍ෂියකු මෙනි.
මා දැකීම සඳහා පිටත්වූ කල්හි නානාවිධ කල්හි විවිධ ජනයා මා නොවැලක්වූහ. ශාස්තෲන් වහන්සේ මට ඉඩ ලබාදුන් සේක. නොවැලැක්වූ සේක.

සේඛ වූ මහා සිහි ඇති මට විසිපස් වසරක් කාමසඤ්ඤාවක් ඇති වූයේ නැත. ධර්මය මනාව ඇසීමේ බලය බලන්න.
[missing trans]
මෛත්‍රී සහගත කාය කර්මයෙන් විසිපස් වසරක් සෙවනැල්ලක් මෙන් බුදුන්ට උපස්ථාන කළෙමි.
මෛත්‍රී සහගත වචී කර්මයෙන් විසිපස් වසරක් සෙවනැල්ලක් මෙන් බුදුන්ට උපස්ථාන කළෙමි.
මෛත්‍රී සහගත මනෝ කර්මයෙන් විසිපස් වසරක් සෙවනැල්ලක් මෙන් බුදුන්ට උපස්ථාන කළෙමි.
සක්මන් කරන්නා වූ බුදුන් පසුපස සක්මන් කළෙමි. ධර්මය දේශනා කරන කල්හි මට ඤාණය පහළ විය.
සේඛ වූ මට තව කටයුතු කාර්ය ඇත්තේ පත්නොවූ රහත්බව ඇත්තෙමි. යම් ශාස්තෲන් වහන්සේ නමක් අපට මහත් වූ උපකාරකයක් වීද උන්වහන්සේගේ පිරිනිවන්පෑමද සිදුවිය.
මෙබඳු ස්වභාව ඇති බුදුන් පිරිනිවි කල්හි එය මට භය ගෙන දෙන්නක් විය. ලොමුඩැහැ ගන්වන්නක් විය.
බහුශ්‍රැත වූ ධර්මධර වූ බුදුන්ගේ ධර්ම භාණ්ඩාගාරික වූ සියළු ලෝකයට ඇසක් බඳු වූ ආනන්ද තෙරණුවෝ පිරිනිවන්පෑහ.
බහුශ්‍රැත ධර්මධර බුදුන්ගේ ධර්ම භාණ්ඩාගාරික අඳුර දුරුකරන්නා වූ සියළු ලෝකයට ඇසක් බඳු වූ (ආනන්ද තෙරණුවෝ පිරිනිවන් පෑහ.)
අසහාය වූ ඤාණ ගතියක් ඇති සතිමත් වූ ධෛර්යවන්ත වූ, ධර්මය දරාසිටින්නා වූ ඍෂිවරයෙක් වූ ධර්ම ආකාරයක් වූ ආනන්ද තෙරුන් වහන්සේව
මම ඇසුරු කළෙමි. බුද්ධ අවවාදය කළෙමි. මහත් වූ භාරය බිම තැබුවෙමි. නැවත භවයක් නැත.
මේ ගාථාවන් ප්‍රකාශ කළේය.
එහි **පිසුනෙනච** යනු මුලින් ගාථා දෙක ජබ්බග්ගිය භික්‍ෂූන් දේවදත්ත පාක්‍ෂික භික්‍ෂූන් සමග එක්ව සිටිනු දැක ඔවුන්ට අවවාද වශයෙන් කියන ලදී. එහි **පිසුනෙන **යනු කේළාම් වචනයෙන් එබඳු ස්වභාවයෙන් යුක්ත තැනැත්තා ‘පිසුණො’ යැයි කියන ලදී. යම්සේ නිල්පාට ගුණය ඇති වස්ත්‍රය නීලො කියන්නාක් මෙනි**. කොධනෙන** කිපෙන ස්වභාවයෙන්, තමන්ගේ සම්පත් සඟවන ස්වභාවයෙන් යුත් මසුරා **මච්ඡරිකා**, **විභූතනන්‍දිතා** යනු සත්ත්වයන්ගේ බොහෝ වූ මහත් ධනය විනාශවනු කැමැත්තක් ඇත්තහු විසින් මහත් වූ හානියක්, විනාශයක් වේද එයින් සතුටක් විඳිමින්, මේ සියල්ල දේවදත්ත පාක්‍ෂිකයන් උදෙසා කියන ලදී. ඔවුන් විසින් පංච වස්තූන් ඉල්ලීමෙන් යහපත් මාර්ගයෙහි යෙදී සිටි බොහෝ ජනයා භේද කරමින් ශාස්තෘන් වහන්සේ කෙරෙහි අහිතක් ඇතිකිරීම සඳහා ථද්ධ, (තද බව) මසුරුබව ආදී ලක්‍ෂණ ස්වභාවකොට ඇති මහාජනයාට මහත්වූ අනර්ථය පිණිස පිළිපැද්දාහ. **සඛිතං **යනු සහාය බව, මිත්‍රකම, **න කරෙය්‍ය** නොකරන්නේය. කුමක් නිසද? **පාපො කාපුරිසෙන සංගමො** යනු නරක පවිටු පුද්ගලයකු සමග එක්වීම පහත්ය. ලාමකය. මොහුගේ දිට්ඨානුගතියට පැමිණෙන බැවිනි. ඔවුන්ගේ වැරදි ලෙස සිතීම අඳබාල ලක්‍ෂණයන්ට ලඟා කරයි. ඒ නිසා භාග්‍යවතුන් වහන්සේ විසින් දේශනා කර ඇත. ‘මහණෙනි! යම් ඒ භයක් වේද ඒ සියල්ල බාලයාගෙන් හටගනී. පණ්ඩිතයාගෙන් නොවේ’ යනාදි ලෙසිනි.
යමකු සමග එක්වීම සුදුසුයැයි පෙන්වීමට ‘සද්ධෙන’ ආදිය කියන ලදී. එහි **සද්ධෙන** යනු කර්මය, කර්මඵලය, විශ්වාස කිරිමෙන්, රතනත්‍රය විශ්වාස කිරීමෙන්ද යුක්ත වූවහු විසින් **පෙසලෙන** ප්‍රියශීලී සිල්වත් බවෙන් යුක්ත. **පඤ්ඤවතා **යනු හටගැනීම නැතිවීම ස්වභාවකොට ඇති තියුණු ප්‍රඥාවෙන් යුක්ත **බහුස්සුතෙන** යනු පර්යාප්ති, ප්‍රතිපත්ති පිළිබඳ බහුශ්‍රැත භාවය සම්පූර්ණ කිරීමෙන්, **භද්දො** ඒ හා සමාන වූ සත්පුරුෂයකු සමග එක්වීම යහපත්ය. හොඳය. දිට්ඨධම්මික ආදී අර්ථයන් ලගා කරන්නේය යන බලාපොරොත්තුවයි.
**‘පස්සචිත්තකතං’** ආදී ගාථා සත තමාගේ රූප සම්පත්තිය දැක කාම සඤ්ඤාව උපදවන්නා වූ උත්තරා නම් වූ උපාසිකාව විසින් කයෙහි කැමැත්තක් ඇති නොවීම පිණිස කියන ලදී. **අම්බපාලිං** අම්බපාලි ගණිකාව දැක සිතෙහි කලබල ගතිය ඇති කරගත්තවුන්ට අවවාද දීම සඳහාද කියත්. ඒ පහත කියන ලද අදහස් ඇත්තේමය.
**බහුස්සුතො චිත්තකර්ම** ආදී ගාථා දෙක තෙරුන් විසින් රහත් බවට පැමිණ ප්‍රීතිවාක්‍ය වශයෙන් කියන ලදී. එහි **පරිචාරකො** යනු උපස්ථායකයා. **සෙය්‍යං කප්පෙති** යනු රහත්බව ලැබීමෙන් අනතුරුව නිදාගත් බව සඳහා කියන ලදී. තෙරුන් වහන්සේ වනාහි බොහෝ රෑ වනතෙක් සක්මන් කිරීමෙන් ගතකොට සිරුර සෘතුගැන්වීම සඳහා කුටියකට පැමිණ නිදන්නට ඇඳෙහි වාඩිවූයේ, පොළවෙන් පා ඔසවනවිටම හිස කොට්ටයට තබන්නටත් පෙර යන මේ අතරතුර කාලයෙහි රහත්බවට පත්ව නිදාගත්තේය.
**ඛීණාසවො** ක්‍ෂය වූ සතරවැදෑරුම් ආශ්‍රවයන් ඇති එයින්ම සතර යෝගයන්ගෙන් **විසංයුත්තො** වෙන්වූ රාගාදියෙහි ඇලීමෙන් තොර බැවින් **සංගාතීතො** නම් වේ. සැම අයුරකින්ම කෙලෙස් තැවීම් සංසිඳවූ බැවින් **සුනිබ්බුතො** නම් වේ. සිසිල් වූයේය යන අර්ථයි.
**‘යස්මිං පතිට්ඨිතා ධම්මා’ **(යමකු කෙරෙහි ධර්මයෝ පිහිටියේ වෙත්ද) තෙරුන් උදෙසා ක්‍ෂීණාශ්‍රව මහා බ්‍රහ්මයා විසින් කිය ලද ගාථාය. එළඹ සිටියා වූ ධර්ම සංගායනාවෙහිදී යම් භික්‍ෂූන් විසින් ‘එක් භික්‍ෂුවක් විෂ ගඳ නිකුත් කරයි’ යනුවෙන් කියන ලදී. ඉක්බිති තෙරුන් වහන්සේ රහත්බවට පැමිණ සප්තපර්ණී ගුහා දොරටුවට, සංඝයා සමගි කිරීම පිණිස පැමිණියේය. ඔහු රහත්බව ප්‍රකාශ කිරීමෙන් ශුද්ධාවාස මහා බ්‍රහ්මයෝ ඒ (හඬ නැගු) භික්‍ෂූන් ලජ්ජාවට පත්කරමින් ‘යස්මිං පතිට්ඨිතා ධම්මා’ (යමකු කෙරෙහි ධර්මයෝ පිහිටියාහුද) යන ගාථාව කීය. එහි අර්ථය **බුද්ධස්ස** භාග්‍යවතුන් වහන්සේගේ ධර්මයෝ, ඔහු විසින් අවබෝධ කරගන්නා ලද ප්‍රකාශ කරන ලද පර්යාප්ති, ප්‍රතිවේධ ධර්මයන් **ධම්මා යස්මිං** යම් ඒ පුද්ගල විශේෂයෙක්හි **පතිට්ඨිතා **පිහිටියාහුය. **සොයං** හෙතෙමේ ගොත්‍ර වශයෙන් **ගොතමො** ගොතම නම් වේ. ධර්ම භාණ්ඩාගාරිකයන් වහන්සේ සඋපාධිශේෂ නිර්වාණයට පැමිණ ඇති බැවින් දැන් අනුපාදිසෙස **නිබ්බානගමනෙ මග්ගෙ** නිවන්මගෙහි පිහිටන්න. එහි ඒකාන්ත බව යනුයි.
ඉක්බිති එක්දිනක් **ගොපකමොග්ගල්ලාන **නම් වූ බ්‍රාහ්මණයෙක් තෙරුන්ගෙන් ඇසීය. ‘නුඹවහන්සේ බුද්ධ ශාසනයෙහි බහුශ්‍රැත යයි ප්‍රසිද්ධය. ඔබගේ භාග්‍යවතුන් විසින් ප්‍රකාශ කරන ලද කොපමණ ධර්ම ප්‍රමාණයක් ඔබ දරන්නේද කියාය. තෙරුන් වහන්සේ ඔහුට පිළිතුරු දීම් වශයෙන් ‘ද්වාසීති’ ආදී ගාථාව කීය. එහි **ද්වාසීති සහස්සානි** යනුවෙන් යොදනු. **බුද්ධතො ගණහිං** යනු සම්මා සම්බුදුරජාණන් වහන්සේගෙන් ඉගෙන ගත්තෙමි. අසූදෙදහසක් ධර්මස්කන්ධයන් බුදුන් සමීපයෙන් ඉගෙන ගත්තේය යන අර්ථයි. **දෙවසහස්සානි භික්‍ඛුතො** දෙදහසක් ධර්ම ස්කන්ධයන් භික්‍ෂුවගෙන් උගත්තෙමි. ධර්ම සේනාපති ආදී වූ භික්‍ෂූන් සමීපයට ගියෙමි. **චතුරාසීති සහස්සානි** යනු ඒ දෙකම එකට ගෙන අසූහතර දහසක් **යෙ මෙ ධම්මා පවත්තිනො** යම් ඒ ඉහත කියන ලද ප්‍රමාණ ඇති ධර්මස්කන්ධයක් මා විසින් ප්‍රගුණ කරන ලදී. කටපාඩම් කරන ලදී. දිව අග පවතී යනුයි.
ඉක්බිති තෙරුන් වහන්සේ සසුනෙහි පැවිදි වී විදර්ශනා ධුරයෙහිද ග්‍රන්ථ ධුරයෙහි ද යෙදී සිටියා වූ එක් පුද්ගලයකු දැක බහුශ්‍රැත බවෙහි ආදීනව ප්‍රකාශ කරන්නේ **අප්පස්සුතායං** යන ගාථාව කීය. එහි **අප්පස්සුතායං** යනු එක්කෙනෙකුට හෝ දෙදෙනෙකුට හෝ පණහකට හෝ එසේ නැත්නම් සමූහයකට හෝ යටත් පිරික්සයින් සූත්‍රාන්ත එකක් හෝ දෙකක් ඉගෙන ගැනීමෙන් තොර වූ මොහු අල්පශ්‍රැතයෙකි. කමටහන් ගෙන එහි යෙදෙන්නා වනාහි බහුශ්‍රැතයෙකි. **බලිවද්දොව ජීරති** යනු යම්සේ වෘෂභයකු ජීවත් වන්නේ හැදෙන්නේ වැඩෙන්නේ මවට හෝ පියාට හෝ නෑයන්ට හිත පිණිස නොවැඩෙයි. ඉක්බිති ප්‍රයෝජන රහිතව වැඩෙයි. එපරිද්දෙන් මොහුද ගුරුවරයාට වතාවත් නොකරයි. උපාධ්‍යාය වතාවත් නොකරයි. ආගන්තුක වතාවත් නොකරයි. භාවනාවෙහි නොයෙදෙයි. අර්ථයක් රහිතව ජීවත් වෙයි. **මංසානි තස්ස වඩ්ඪන්ති** යම්සේ වනයෙහි අත්හරින ලද වෘෂභයා ගොවිතැන් වැඩ, බර ඉසිලීම ආදිය සඳහා අසමත් එපරිද්දෙන් හැසිරෙමින්, කමින් ජීවත්වන මොහුගේ මස් වැඩේ. එසේම උපාධ්‍යායාදීන් විසින් යොමුකරන ලද සංඝයා නිසා ලබන ලද සිව්පසය ලැබ ලය විරේක ආදියකොට සිරුර පෝෂණය කරන්නහුගේ මස් වැඩේ. මහත් සිරුරක් ඇතිව ඇවිදියි. **පඤ්ඤා** යනු මොහුගේ ලෞකික ලෝකෝත්තර ප්‍රඥාව එක අඟලක් පමණක්වත් නොවැඩෙයි. වනාන්තරයේ ගස්වැල් මෙන් මොහුගේ දොරටු සය නිසා තණ්හාවත්, නවවිධ මානයත් වැඩෙයි යන අදහසයි.
**‘බහුස්සුතො’** යන ගාථාව තමන්ගේ බහුශ්‍රැත බව නිසා අනික් කෙනෙකුට අවමන් කරනු ලැබූ එක් භික්‍ෂුවක් අරභයා කියන ලදී. එහි **සුතෙන** යනු ඇසීම හේතුවෙන් තමාගේ බහුශ්‍රැත බව නිමිතිකොට **අතිමඤ්ඤති** ඉක්මවා ගොස් සිතයි. තමාව උසස්කොට අනුන් පහත්කොට නිග්‍රහ කරයි. **තථෙව** යනු යම්සේ අන්ධයෙක් තෙල් පහනක් අඳුරෙහි දරන්නේද එයින් ආලෝක දානයෙන් අනුන්ටම යහපතක් කරයි. තමාට නොවේ. එපරිද්දෙන් පර්යාප්තිය පිළිබඳ බහුශ්‍රැත පුද්ගලයා ශ්‍රැතයෙන් යමක් නූපදවන්නේ තමාගේ අර්ථය සම්පුර්ණ කර නොගන්නේ අන්ධයා ඤාණය නමැති ආලෝක දානයෙන් අනුන්ට යහපතක් ඇතිකරනවා මිස තමාට පිහිටක් නොවේ. ඒ නිසා **පදීපධාරො අන්‍ධොවිය** පහනක් දරන්නා වූ අන්ධයෙක් මෙන් මට උපස්ථාන කරයි.
දැන් බහුශ්‍රැත බවෙහි අනුසස් දක්වන්නේ **‘බහුස්සුතං’** යනාදී ගාථාව කීය. එහි **උපාසෙය්‍ය** යනු ඇසුරු කරන්නේය. **සුතඤ්ච නවිහාසයෙ** යනු බහුශ්‍රැතයකු ඇසුරු කිරීමෙන් ලබන ලද දැනුම විනාශ නොකරන්නේය. වියළවන්නේ නැත. ධාරණය කිරීම, පාවිච්චි කිරිම, ප්‍රශ්න කිරීම, මෙනෙහි කිරීම් යන ක්‍රමවලින් එය වැඩිදියුණු කරන්නේය. **තං මූලං බ්‍රහ්මචරියස්ස** යම්හෙයකින් බහුශ්‍රැතයකු ඇසුරුකොට ලබන ලද ඒ දැනුම වූ පර්යාප්ති බහුශ්‍රැත බව මාර්ග බ්‍රහ්ම චර්යාවට මුල්වෙයි. ප්‍රධාන කාරණය වෙයි. **තස්මා ධම්මධරො සියා** යනු විමුක්ති ආයතන ශීර්ෂයෙහි සිට ධර්මය ඇසූ පරිද්දෙන් කිරිමෙන් පළමු පර්යාප්ති ධර්මධරයෙක් වන්නේය.
දැන් පර්යාප්ති බහුශ්‍රැත බවෙන් ලබාගත යුතු අර්ථය දක්වන්නට **‘පුබ්බාපරඤ්ඤූ’** නම් වේ. එක ගාථාවකින් පෙර භාගය නොපෙන්වා පූර්වභාගයෙහි හෝ පෙන්වන කල්හි අපර කොටස නොදක්වන කල්හිද මේ අපර කොටසට මේ පූර්ව කොටසින් මේ පූර්ව කොටසට මේ අපර භාගයෙන් විය යුතුයැයි දන්නේ ‘පුබ්බාපරඤ්ඤූ’ නම් වේ. අර්ථාදි භේද වශයෙන් ඒ ඒ භාෂිතයේ අර්ථය දන්නේනුයි ‘අත්‍ථඤ්ඤු’ නම් වේ. **නිරුත්තිපද කොවිදො** නිරුක්තියෙන් අනිත් වූ පදයන්හිද පටිසම්භිදා සතරෙහිත් දක්‍ෂයෙකි. **සුග්ගහිතඤ්ච ගණහාතී** යනු ඒ දක්‍ෂ භාවයෙන් අර්ථ වශයෙන් ව්‍යාංජන වශයෙන් ධර්මය මනාව අවබෝධ කරගෙන ගනියි. **අත්‍ථඤ්චොපපරික්‍ඛති** යනු සූත්‍රයේ ඇති පරිදි, පර්යාප්ති ධර්මයාගේ අර්ථය පරීක්‍ෂා කරයි. සීලය මෙයයි. සමාධිය මෙයයි. ප්‍රඥාව මෙයයි. රූපාරූප ධර්මයෝ මේවාය. යනාදී ලෙස මනසින් දකියි.
**ඛන්ත්‍යාජන්‍දිකතො හොති** යනු ඒ මනසින් දකින ලද ධර්මයන්හි දිට්ඨි, නිජ්ඣාන ක්‍ෂාන්තියෙන්, නැතහොත් අනුමාන කිරීම් ඉවසා රූප ගැනීම් වශයෙන් විදර්ශනාවෙහි කැමැත්ත ඇතිව, කැමැත්ත ඇත්තේ වේ. එසේවී විදර්ශනා කර්ම කරන්නේ **උස්සහිත්‍වා කුලෙති** ඒ ඒ ප්‍රත්‍යය නාමරූප දැකීම් වශයෙන් උත්සාහකොට ඊට පසුව ත්‍රිලක්‍ෂණ ආරෝපණය කොට තුලනය කරයි. අනිත්‍යයි. දුකයි. අනාත්මයි. **තං** ඒ නාමරූප තීරණය කරයි. ඒ දෙස බලයි. **සමයෙ සො පදහති** **අජ්ඣත්තං සුසමාහිතො** යනු හෙතෙම මෙසේ දකින්නේ අල්ලා ගතයුතු කල්හි සිතෙහි අල්ලාගැනීම කරයි. උත්සාහ කරන්නේ ගෝචර වූ අධ්‍යාත්මයෙහි විදර්ශනා සමාධියෙන්ද මාර්ග සමාධියෙන්ද මනාව හික්මුනේ වන්නේය. හිත එක්තැන් නොවීමේ හේතු වූ කෙලෙස් අත්හරින්නේය. ඒ මේ ගුණය සියල්ල, යම්හෙයකින් **බහුස්සුතං ධම්මධරං සප්පඤ්ඤං බුද්ධසාවකං** ඇසුරු කරන්නා බහුශ්‍රැත ධර්මධර, ප්‍රාඥ බුද්ධ ශ්‍රාවකයෙක් වෙයි. ඒ නිසා අසංඛත ධර්මයක් අරභයා දුක්‍ඛාදියෙහි වටහා ගැනීම ආදී විශිෂ්ට කෘත්‍යයන් ඇති බැවින් ධර්ම විඤ්ඤාණ සංඛ්‍යාත වූ ධර්ම ඥානයත් බලාපොරොත්තු වන්නේ **තථාවිධං** කියන ලද ආකාර කල්‍යාණ මිත්‍රයකු ඇසුරු කරන්න. **භජෙථ** සේවනය කරන්න. ඇසුරු කරන්නේය යන අර්ථයි.
මෙසේ බොහෝ උපකාර ඇති බැවින් ඔහුගේ පූජනීය බව දක්වන්නේ ‘බහුස්සුතො’ යනාදී ගාථාව කීය. එහි අර්ථය මෙසේය. සුත්ත, ගෙය්‍ය ආදියෙහි බහුශ්‍රැත බව මොහුට ඇත්තෙනුයි **බහුස්සුතො** එම දේශනා ධර්මයම රන්බඳුනක දමන ලද සිංහතෙල් මෙන් විනාශ නොවී රඳා පවතීනුයි **ධම්මධර **නම් වේ. එයින්ම **මහෙසිනො** භාග්‍යවතුන් වහන්සේගේ ධර්ම භාණ්ඩාගාරය ධර්ම රත්නය ආරක්‍ෂා කරන්නේ නුයි **කොසාරක්‍ඛො** නම් වේ. යම්සේ දෙවියන් සහිත ලෝකයාට සමාන දැක්මෙන් ඇසක් බඳු වූයේනුයි **චක්‍ඛු සබ්බස්ස ලොකස්ස පූජනීයො** සියළු ලෝකයාට පූජනීය වූ ඇසකි. ගරු කළයුතුයි. බහුශ්‍රැත භාවයෙන් බොහෝ ජනයාට පූජනීය බව දැක්වීම සඳහා නිගමන වශයෙන් නැවතද **බහුස්සුතො** යැයි කියන ලදී.
මෙබඳු වූ කල්‍යාණ මිත්‍රයකු ලැබද කළ යුතු කටයුතුවල අපරිහානියක් නොකරන්නේය යන බව දක්වමින් ‘ධම්මරාමො’ යනාදි ගාථාව කීය. එහි වාසය කරයි යන අර්ථයෙන් සමථ විදර්ශනා ධර්ම **ආරාමො** ආරාම නම් වේ. ඒ ධර්මයෙහිම ඇලුනේ **ධම්මරතො** නම් වේ. ඒ ධර්මය නැවත නැවතත් සිතීමෙන් **ධම්මං අනුවිචින්තයං **ධර්මය ආවර්ජනා කරන්නේය. මෙනෙහි කරන්නේය යන අර්ථයි. **අනුස්සරන්ති** ඒ ධර්මයම සිහිපත් කරන්නේ **සද්ධම්මා** මෙබඳු ස්වරූප වූ භික්‍ෂුව ප්‍රභේද සතක් ඇති බෝධිපාක්‍ෂික ධර්ම නවවිධ ලෝකෝත්තර ධර්මයන් ද නොපිරිහෙයි. කිසිවිටකත් එයින් ඔහුගේ පරිහානියක් නොවන්නේය යන අර්ථයි.
ඉක්බිති එක්දිනක් කය පිළිබඳව පහනොවූ රාග ඇති කම්මැලි, හීන වූ වීර්ය ඇති **කොසල්ල** කෝසල යන නම් වූ භික්‍ෂුවක් ගැන සඳහන් කරමින් ‘කායමච්ඡෙරගරුතො’ යන ගාථාව කීය. එය ‘කායමච්ඡෙර ගරුනො’ යනු කයෙහි දැඩිබව බහුල කයෙහි මමත්වය ඇති ආචාර්ය උපාධ්‍යායන්ට කයින් කළයුතු කටයුතු කිසිවක් නොකොට හැසිරෙන්නහුට **හීය්‍යමානො** තමාගේ සිරුරෙහිද ජීවිතයෙහිද ක්‍ෂණයක් පාසා පිරිහෙන්නේ **අනුට්ඨහෙ** සීලාදිය සම්පූර්ණ කිරීම් වශයෙන් උට්ඨාන වීර්ය නොකරන්නේය. **සරීරසුඛගිද්ධස්ස** යනු තමාගේ ශරීරයට සැප ගෙනදීමෙන් ගිජු බවක් ඇත්තහුට, **කුතො සමණඵාසුතා** මෙබඳු වූ පුද්ගලයාට ශ්‍රමණයකු වශයෙන් සැප විහරණයක් කොයින්ද? ඔහුට සැහැල්ලු පැවැත්මක් නැත්තේය යන අර්ථයි.
‘න පෙක්‍ඛන්ති’ ආදිය ආයුෂ්මත් සැරියුත් තෙරුන් පිරිනිවන්පෑ බව අසා තෙරුන් විසින් කියන ලදී. එහි **න පෙක්‍ඛන්ති දිසා සබ්බා** පෙරදිග ආදී භේද වශයෙන් සියළු දිසාවන් නොපෙනේ. දිසාවන්හි මුලා වූ යන අර්ථයි**. ධම්මා නප්පටිභනතිමං** පෙර මනාව ප්‍රගුණ කළ පර්යාප්ති ධර්මයෝ දැන් මනාව විමසා බලන්නේ නමුත් මට උපස්ථාන නොකරත්. **ගතෙ කල්‍යාණ මිත්තම්හි** දෙවියන් සහිත ලෝකයාගේ කල්‍යාණමිත්‍ර වූ ධර්මසේනාපතීන් වහන්සේ අනුපාදිසෙස පරිනිර්වාණයට පත්වූ කල්හි **අන්‍ධකාරං ඛායති** මේ සියළුම ලෝකය අඳුරු ලෙස පෙනේ.
**අබ්භතීත සහායස්ස** ඉක්මගිය මිත්‍රයා ඇති. කල්‍යාණ මිත්‍රයා නැති වූ තැනැත්තාට යන අර්ථයි. **අතීතගතසත්‍ථුනො** ආයුෂ්මතුන් වහන්සේට කලින් පිරිනිවන්පෑ බුදුන්ගේ, ශාස්තෲන් වහන්සේ පිරිනිවන්පෑ කල්හි යන අර්ථයි. **යථාකායගතාසති** කායගතාසති භාවනාව කරන්නහුට එය ඒකාන්ත වශයෙන් යහපත උදාකරන්නේය. **එතාදිසං** අනාථ පුද්ගලයාට මෙසේ ඒකාන්ත වශයේ හිතසුව ගෙනදෙන **අඤ්ඤංමිත්තං** අනික් මිත්‍රයෙක් ම් **නත්‍ථි** නැත. සාර්ථක වූවහුට අන්‍ය භාවනාවක් වුවද හිතසුව ගෙනදෙයි යන බලාපොරොත්තුවයි.
**පුරාණා **යනු පැරැන්නෝ, **සාරිපුත්තාදිකෙ** කල්‍යාණ මිත්‍රයන් ගැන කියයි. **නවෙහි** යනු නවකයන් විසින්. **නසමෙ මෙ** යනු මගේ සිත එකඟ නොවෙයි. මගේ සිත ඔවුහු සතුටු නොකරත් යන අර්ථයි. **ස්වජ්ජ එකොව ඣායාමි**. ඒ මම අද වැඩිමල් අයගෙන් තොරව හුදෙකලාව ධ්‍යාන වඩමි. ධ්‍යානයෙහි යෙදුනේ වෙමි. **වස්සුපෙතො** යනු වැසිකාලයෙහි කැදැල්ලට පැමිණි පක්‍ෂියකු මෙන්. **වාසුපෙතො** කියාද පාඨයක් ඇත. වාසයට පැමිණියේය යන අර්ථයි.
‘දස්සනාය අභික්කන්තෙ’ යන ගාථා ශාස්තෲන් වහන්සේ විසින් කියන ලදී. එහි අර්ථය **දස්සනාය අභික්කන්තො** බැහැදැකීම පිණිස පිටත්වූ මට, නානාවිධ වූ විදේශික ප්‍රවාසී ජනයා ආනන්දය! මගේ පැමිණීම නොවැලැක්වීය. කුමක් නිසාද? ඔවුහු **සොතාරො** අසන්නහු ධර්මයාගේ **මමං පස්සන්තු** මොහුවම දැකීම පිණිස **සමයො** යි.
ඒ අසා තෙරුන් වහන්සේ දැකීම සඳහා **‘අභික්කන්තෙ’** යන වෙනත් ගාථාව කීය. මේ ගාථාවේ සම්බන්ධය සඳහා පළමු ගාථාව මෙහි යොදන ලදී. එයින්ම ‘ඉදින් මම දේශාන්තරවලින් ආවා වූ අය එවේලේම දක්වන්නට ලැබෙයි. මේ පදයේ අර්ථසිද්ධිය දක්වයි.
**‘පන්නවීසති වස්සානි’ **යනාදී ගාථා පහ තමන්ගේ අග්‍ර උපස්ථායක බව දැක්වීමට කියන ලදී. අරඹන ලද කමටහන් ඇති බැවින් ශාස්තෲන් වහන්සේට උපස්ථාන කිරීමේ නිරතව සිටීමෙන් තෙරුන්ගේ මාර්ගයෙන් නොසිඳුනු කාමසඤ්ඤාදිය නොඋපන්හ. කාය, වාග්, මනො කර්මයන් සියළු කල්හි ශාස්තෲන් වහන්සේ කෙරෙහි මෛත්‍රිය පෙරටුකොට යන මෛත්‍රිය අනුව පවත්නා වූ තත්ත්වයේ විය. එහි **පන්නවීසතිවස්සානි** විසිපස් වසරක්. **සෙක්‍ඛභූතස්ස මෙ සතො** සෛක්ෂ්‍ය භූමියෙහි සෝතාපත්ති ඵලයෙහි පිහිටියා වූ මාගේ සිහිය. **කාමසඤ්ඤා** කාම සහගත සංඥාවක් උපන්නේ නැත. මෙහිදීද කාමසඤ්ඤාදිය නොඉපදීමෙන් තමන්ගේ ආසය පිළිබඳ පරිශුද්ධත්වය දක්වයි. **මෙත්තෙනකාය කම්මෙන **ආදියෙන් ප්‍රයෝග සිද්ධිය වේ. එහි ගඳකිළිය පිරිසිදුකිරීම් ආදියෙන් ශාස්තෲන් වහන්සේට වතාවත් කිරිමෙන් මෛත්‍රී කායකර්ම අවබෝධ කරගත යුතුයි. ධර්ම දේශනාවට කාලය දැනුම්දීම ආදියෙන් මෛත්‍රී වචීකර්මයද හුදෙකලාව සිටියා වූ ශාස්තෲන් වහන්සේ උදෙසා පවත්වන හිතවන්තභාවය මෛත්‍රී මනෝකර්මයි. **ඤාණං මෙ උදපජ්ජථ** තමාගේ සෛක්ෂ්‍ය භූමියට පත් බව කීය.
මම කළයුතු කටයුතු ඇත්තෙමියි බුදුන් පිරිනිවන්පෑමට එළඹ සිටි කල්හි මණ්ඩලමාලයට පිවිස දොර උළුවස්සේ එල්ලී ශෝකයෙන් මඩනා ලද්දහු විසින් කියන ලද ගාථා එහි **සකරණීයොම්හි** දුක හඳුනා ගැනීම් ආදියෙන් කළ යුතු කටයුතු ඇත්තේ වෙමි. **අප්පත්තමානසො** නොපැමිණි රහත්බව ඇත්තේ **සත්‍ථුච පරිනිබ්බානං** මාගේ ශාස්තෘන් වහන්සේගේ පිරිනිවන්පෑමද එළඹ සිටියේය. **යො අම්හං අනුකම්පකො** යම් ඒ ශාස්තෲන් වහන්සේ මට අනුග්‍රහය දක්වන **‘තදාසියං භීසනකං’ **යනාදි ගාථාවන් බුදුන් පිරිනිවන්පානා කල්හි පොළව කම්පාවීම අහස ගෙරවීම් ආදිය දැක හටගත් සංවේගයෙන් කියන ලද ගාථා.
**බහුස්සුතො** ආදී ගාථා තුන තෙරුන්ට ප්‍රශංසා කරන සංගීතිකාරකයන් විසින් යොදන ලදී. එහි **ගතිමන්තො **යනු අසදෘෂ වූ ඤාණයාගේ පැවැත්මෙන් යුක්ත වූ. **සතිමන්තො** යනු උතුම් වූ සිහියෙන් යුක්ත වූ **ධිතිමන්තො** යනු අසමාන වූ ව්‍යඤ්ජන අර්ථ අවධාරණයට සමත්වූ ධිති සම්පත්තියෙන් (ධෛර්ය) යුක්ත වූ. මේ වනාහි තෙරුන් වහන්සේ එක් පදයක පිහිටා පද හැටදහසක් ශාස්තෲන් වහන්සේ විසින් දේශනා කළ විලාසයෙන්ම ගනී. ගන්නා ලද දෙය රන්බඳුනෙහි දමන ලද සිංහතෙල් මෙන් සියළු කල්හි පවතී. විනාශ නොවන්නේය. වෙනස් නොවූ ලක්‍ෂණ ධාරණය කිරීමට සමර්ථ සිහිය පෙරටුකොට ඇති ප්‍රඥාවෙන් අර්ථය අවධාරණය කිරිමට සමර්ථ ප්‍රඥාව පෙරටුකර සිහියෙන්ද යුක්ත වූ, භාග්‍යවතුන් වහන්සේ ඒ නිසා දේශනා කළ සේක. මහණෙනි! මාගේ ශ්‍රාවක භික්‍ෂූන් අතුරෙන් බහුශ්‍රැතයන්ගේ අග්‍රස්ථානයේ තබමි. මෙසේද කීය. ධර්මසේනාපති ආයුෂ්මත් **ආනන්‍දො** ආනන්ද තෙරණුවෝ කාර්යයෙහි දක්ෂයෙකි ආදියයි. **රතනාකරො** සද්ධර්ම නමැති රත්නයට ආකරයක් වූ ‘පරිචිණ්ණො’ යනාදී ගාථා පිරිනිවන්පානා කාලයෙහි තෙරුන් විසින් කියන ලදී. කියන ලද අර්ථ ඇත්තේය.
40. චත්තාලීසනිපාතය
සතලිස්වන නිපාතයෙහි **නගණෙන පුරක්‍ඛතො** ආදී ගාථාවන් ආයුෂ්මත් මහා කාශ්‍යප තෙරුන්ගේය. මුන්වහන්සේ වනාහි **පදුමුත්තරස්ස **පියුමතුරා බුදුන්ගේ කාලයේ **හංසවතී** නගරයෙහි **වෙදෙහො** වේදේහ නම් වූ අසූ කෝටියක් සම්පත් ඇති කෙළෙඹි පුත්‍රයෙක් විය. ඔහු උපාසකයකු වී බුද්ධමාමකව, ධර්මමාමකව, සංඝමාමකව ජීවත්වන්නේ එක් උපෝසථ දිනයක උදෙන්ම මනාබොජුන් අනුභවකොට උපෝසථ අංගයන් සමාදන් වී සුවඳ මල් ආදිය ගෙන විහාරයට ගොස් බුදුන් වැඳපුදා එකත්පසෙක සිටියේය.
ඒ මොහොතෙහි ශාස්තෲන් වහන්සේ **මහානිසභත්‍ථෙරං** මහානිසභ නම් වූ තුන්වන තෙරනමක් ‘මහණෙනි, ශ්‍රාවකයන් අතර ධුතාංගධරයන්ගෙන් මේ නිසභ තෙරුන් අග්‍රස්ථානයෙහි තැබීය. උපාසකතුමා එය දැක පැහැදුනේ ධර්මදේශනාව අවසානයේ මහාජනයා නැගිට ගිය කල්හි බුදුන් වැඳ ‘ස්වාමීනි, හෙට දානය සඳහා මාගේ ආරාධනය පිළිගන්න’ යැයි ඉල්ලා සිටියේය. උපාසකය! භික්‍ෂු සංඝයා බොහෝය. භාග්‍යවතුන් වහන්ස කොපමණක්ද? හැටඅටදහසක් යැයි වදාළහ. ස්වාමීනි! එක් සාමණේර නමක්වත් විහාරයෙහි ඉතිරි නොවී දානය සඳහා ආරාධනය භාරගන්නයැයි කීය. ශාස්තෲන් වහන්සේ ආරාධනය පිළිගත් සේක. උපාසකතුමා බුදුන් ආරාධනය පිළිගත් බව දැනගෙන ගෙට ගොස් මහදන් සූදානම් කර පසුවදා බුදුන්වහන්සේට දනට වඩින්නට සුදුසු වේලාව දැන්වීය. ශාස්තෲන් වහන්සේ පාත්‍රාසිවුරු ගෙන භික්‍ෂු සංඝයා පිරිවරා උපාසකතුමාගේ ගෙදරට වැඩ පැනවූ අසුනෙහි වැඩසිටියේ දානය සඳහා පැන් පිළිගැන්වීමෙන් අනතුරුව කැඳ ආදිය පිළිගෙන දානය පිළිගැන්වීම කළේය. උපාසකතුමාද බුදුන් සමීපයෙහි සිටියේය.
මේ අතරේදී **මහානිසභත්‍ථෙරො** මහානිසභ තෙරුන් වහන්සේ පිඬු පිණිස හැසිරෙන්නේ එම වීදියටම පිවිසියේය. උපාසකතුමා දැක නැගිට ගොස් තෙරුන්ට වැඳ ස්වාමීනි! පාත්‍රය දෙන්නයැයි ඉල්ලීය. තෙරුන්වහන්සේ පාත්‍රය දුන්නේය. ස්වාමීනි, මෙහි වඩින්න. භාග්‍යවතුන් වහන්සේද වැඩසිටී යැයි කීය. උපාසකතුමනි, එය නුසුදුසුය. උපාසක තැන පාත්‍රය ගෙන පිණ්ඩපාතයෙන් පුරවා පිටතට ගෙන ගොස් පිළිගැන්වීය. ඉක්බිති තෙරුන්වහන්සේ අනුව ගොස් නතරවී නැවත බුදුන් ලඟට පැමිණ වාඩිවී මෙසේ කීය. ස්වාමීනි! **මහානිසභත්‍ථෙරො** මහානිසභ තෙරුන් වහන්සේ, බුදුන්වහන්සේ ගෙයි වැඩසිටින බව කියූ නමුත් මෙහි වඩින්නට නොකැමැති වී යැයි කීය. ස්වාමීනි, ඔබවහන්සේලාට වඩා අමතර ගුණයක් උන්වහන්සේට තිබේදැයි විචාළේය. බුදුවරයාණන්ට වනාහි ගුණමකුකමක් නැත. ඉක්බිති භාග්‍යවතුන් වහන්සේ මෙසේ වදාළහ. උපාසකය! අපි භික්‍ෂාව ලබමින් ගෙයි හිඳිමු. ඒ භික්‍ෂුව වනාහි මෙහි වාඩිවී භික්‍ෂාව නොගනී. අපි ග්‍රාමාත්ත සේනාසනයෙහි වසමු. ඔහු අරණ්‍යයෙහිම වාසය කරයි. අපි ජනාකීර්ණයෙහි වසමු. ඔහු එලිමහනෙහි වාසය කරයි යැයි ඔහුගේ මේ ගුණයයි මේ ගුණයයි කියමින් මහා සමුදුර පුරවන්නාක් මෙන් වදාළේය.
උපාසක තෙමේ සාමාන්‍යයෙන් දැල්වෙන පහනකට තෙල් ඉස්සාක් මෙන් අතිශයින්ම පැහැදුනේ මෙසේ සිතීය. මට වෙන සැපකින් කවර ඵලයක්ද? අනාගතයෙහි එක් බුදුවරයන් වහන්සේ නමක් ලඟ ධුතංග දරන්නවුන් අතුරෙන් අග්‍රස්ථානයට පත්වන්නෙමියි ප්‍රාර්ථනා කළේය. මෙසේ සිතා ඔහු නැවතද දනට ආරාධනා කොට මේ ක්‍රමයට දවස් හතක් මහදන් දී සත්වන දවසෙහි බුදුන් ප්‍රමුඛ මහා සංඝයාට තුන්සිවුරු පිළිගන්වා බුදුන් පාමුළ වැටී මෙසේ කීය. ස්වාමීනි, සත්දවසක් දන් දෙන්නා වූ මාගේ මෙත්තා කාය කර්මය, මෛත්‍රී වචී කර්මය, මෛත්‍රී මනෝ කර්මය එළඹ සිටියේද මේ පිනින් මට අන්‍ය වූ දෙව්සැපක් හෝ ශක්‍ර, මාර, බ්‍රහ්ම සම්පතක් ප්‍රාර්ථනා නොකරමි. මේ පුණ්‍යකර්මය වනාහි අනාගතයෙහි එක් බුදුවරයන් වහන්සේ නමකගේ සමීපයෙහි **මහානිසභත්‍ථෙරෙන** මහානිසභ තෙරුන් විසින් පතන ලද තනතුරට පත්වීම සඳහා තෙළෙස් ධුතාංග දරන්නන්ගෙන් අග්‍රස්ථානයට පත්වීම සඳහා හේතුවේවායි ප්‍රාර්ථනා කළේය. ශාස්තෲන් වහන්සේ, මොහු විසින් ලොකු තනතුරක් පතන ලදී. එය ඉටුවෙයිද? නොවේදැයි බලන්නේ සඵල වනබව දැක මෙසේ වදාළහ. ඔබ විසින් මනාප වූ තනතුරක් පතන ලදී. කල්ප ශතසහශ්‍රයක් ගිය තැන **ගොතමො** ගොතම නම් බුදුන්වහන්සේ පහළවන්නේය. ඔබ උන්වහන්සේගේ තතිය සාවක **මහා කස්සපත්‍ථෙරො** මහාකස්සප තෙරුන් නම් වන්නෙහිය. ඒ අසා උපාසක තැන බුදුවරයාණන් වහන්සේලාගේ වචන දෙකක් නැතැයි පසුවදා ලැබෙන සම්පතක් ලෙස එය සැලකීය. ඔහු දිවි ඇතිතෙක් දන්දී සිල්රැක නොයෙක් ආකාර යහපත් දේ කොට එහි කලුරිය කළේ ස්වර්ගයෙහි උපන්නේය.
එතැන් පටන් දෙව්මිනිසුන් අතර සැප අනුභව කරමින් මෙයින් අනූඑක්වන කල්පයෙහි **විපස්සී **බුදුන්වහන්සේ **බන්‍ධුමතී** නගරය ඇසුරුකොට ක්‍ෂේම වූ මිගදායෙහි වැඩසිටින කාලයෙහි දෙව්ලොවින් චුතව එක්තරා දුප්පත් බමුණු කුලයක උපන්නේය. ඒ කාලයෙහි **විපස්සී **විපස්සී බුදුන්වහන්සේ සත්වැනි සංවත්සරයන්හි ධර්මදේශනා කළේය. මහා කලබලයක් ඇතිවිය. සියළු දඹදිව දෙවියෝ ශාස්තෲන් වහන්සේ ධර්මදේශනා කරන්නේයැයි’ සැල කරත්. බ්‍රාහ්මණයා ඒ පණිවිඩය ඇසුවේය. ඔහුට තිබුණේ එකම අඳින සලුවකි. බැමිණියටද එසේය. පෙරවන සලු දෙදෙනාටම තිබුනේ එකකි. මුළු නගරයෙහි **එකසාටක බ්‍රාහ්මණො** එක් සළුවක් ඇති බමුණායැයි ප්‍රකට විය. හෙතෙම බමුණන්ගේ කිසියම් කටයුත්තක් සඳහා රැස්වනවිට බැමිණිය ගෙදර තබා තමා ඒ වස්ත්‍රය පොරවාගෙන යයි. බැමිණියගේ එක්රැස්වීමකදී ඔහු ගෙදර සිටී. ඇය වස්ත්‍රය පොරවාගෙන යයි. ඒ දවසෙහි වනාහි බමුණා බැමිණියට මෙසේ කීය. පින්වතිය! බණ අසන්නේ දවල්ද රාත්‍රියේදැයි ඇසීය. ස්ත්‍රීහු වනාහි රාත්‍රියෙහි බණ අසන්නට නොහැක්කහ. ඒ නිසා දවල් කාලයෙහි බණ අසන්නෙමියි කියා ඇය බමුණා ගෙදර නතරකර වස්ත්‍රය පොරවාගෙන උපාසිකාවන් සමග දවල් ගොස් බුදුන් වැඳ එකත්පසෙක සිටියේ බණ අසා උපාසිකාවන් සමග ආපසු ගියාය. ඉක්බිති බමුණා බැමිණිය ගෙදර තබා වස්ත්‍රය පොරවාගෙන විහාරයට ගියේය.
ඒ කාලයේ ශාස්තෲන් වහන්සේ පිරිස් මැද සරසන ලද ධර්මාසනයෙහි වැඩසිටිමින් විසිතුරු විජිනිපතක් ගෙන ආකාස ගංගාවට බසින්නාක් මෙන් මහමෙර දණ්ඩක් කරගෙන සාගරය කළඹන්නාක් මෙන් බණ දේශනා කළේය. පිරිස් කෙළවර සිට බණ අසන බමුණාගේ මුළු සිරුරම පිරීයන්නාක් මෙන් ප්‍රථම යාමයෙහි පස්වනක් ප්‍රීතිය පහළ විය. ඔහු පොරවාගෙන සිටිය වස්ත්‍රය අකුලාගෙන බුදුන්ට පූජා කරමියැයි සිතීය. ඉක්බිති ඔහුට ආදීනව දහසක් පෙන්වන මසුරු සිතක් පහළ විය. බැමිණියටත්, නුඹටත් ඇත්තේ එකම වස්ත්‍රයකි. අනිත් වෙන පොරෝනාවක්ද නැත. පෙරවන්නේ නැතිව පිටතට යන්නටද නොහැක යනාදී ලෙස හැම පැත්තකින්ම නොදෙන අදහසම ඇතිවිය. ඉක්බිති ඔහුට ප්‍රථමයාමය ඉක්ම ගොස් දෙවන යාමයේදී ද එබඳුම අදහසක් ඇතිවිය. එසේම සිතා එසේම නොදීමට සිතීය. මධ්‍යම යාමය ඉක්මයන කල්හි පශ්චිම යාමයෙහි එසේම ප්‍රීතිය උපන්නේය. ඔහුද වෙන දෙයක් වේවා. එය පසුව දැනගන්නෙමියි සිතා වස්ත්‍රය ගෙන බුදුන් පාමුළ තැබීය. එයින් වම්අත නමාගෙන දකුණු අතින් තුන්වරක් අත්පොලා මා දිනුවා. මා දිනුවා යැයි තුන්වරක් හඬ නැගීය.
මේ අවස්ථාවේදී **බන්‍ධුමා** බන්ධුම රජ ධර්මාසනයට පසෙකින් ඇතුල් සාලයෙහි සිට බණ අසයි. ‘මම දිනුවා’ යන හඬ රජුට අප්‍රියජනක විය. ඔහු පුරුෂයකු යැවීය. ගොස් මොහුගෙන් අසන්න කුමක් කියන්නේද කියා. ඔහු ලඟට ගොස් ඇසුයේ මෙසේ කීය. අනිත් අය ඇත්වාහන ආදියට නැගී කඩුපලිහ ආදිය ගෙන අනුන්ගේ සේනාවන් දිනයි. එය පුදුමයක් නොවෙයි. මම වනාහි පසුපස එන්නා වූ කුට ගොනාගේ හිස මුගුරකින් පලා ඔහුව පන්නා දමන්නාක් මෙන් මසුරුකම මර්දනය කොට පොරවාගෙන සිටිය වස්ත්‍රය බුදුන්ට පූජා කළෙමි. එය මාගේ මසුරුකම පරාජය කිරීමකි. මගේ ජයග්‍රහණයයි. ඒ පුරුෂයා අවුත් ඒ පුවත රජුට සැල කළේය. රජ මෙසේ කීය. භවතුනි! අපි භාග්‍යවතුන් වහන්සේට සුදුසු දෙය නොදනිමු. මේ බමුණා දනීයි කියා වස්ත්‍ර යුගලයක් යැවීය. එය දැක බමුණා මෙසේ සිතීය. මේ නිහඬව සිටිය මට කිසිවක් පළමුව නොදී බුදුගුණ කියන්නහුට දුන්නේය. බුදුගුණ නිසාවෙන් ලැබුණු දෙයින් මට කවර ප්‍රයෝජනයක්දැයි සිතා ඒ වස්ත්‍ර යුගලයද බුදුන්ටම පූජා කළේය. බමුණා විසින් කුමක් කළේදැයි රජු විසින් විචාරා ඒ වස්ත්‍ර යුගලයද බුදුන්ට පූජා කළ බව අසා වෙනත් වස්ත්‍ර යුගලයක් යැවීය. ඔහු එයද පූජා කළේය. රජ තෙමේ වෙනත් සතරක් යනාදී ලෙසට දෙතිසක් වස්ත්‍ර යුගලයන් යැවීය. ඉක්බිති බ්‍රාහ්මණයා ‘මෙය වැඩිකර ගැනීමක් යැයි’ වස්ත්‍ර යුගල දෙකක් තබාගෙන තිහක්ම භාග්‍යවතුන් වහන්සේට පූජා කළේය. එතැන් පටන් ඔහු බුදුන් විශ්වාස කරන කෙනෙක් විය.
ඉක්බිති රජතුමා සීත කාලයේ එක්දිනක බුදුන් ලඟ බණ අසන ඔහුව දැක දසදහසක් වටිනා තමා විසින් පොරවාගෙන සිටිය රක්ත කම්මලය ඔහුට දී මෙසේ කීවේය. මෙතැන් පටන් මෙය පොරවාගෙන බණ අසන්න. මේ පොරෝනාව මේ කුණු ශරීරයෙහි පොරවා ගැනීමෙන් ඇති ඵලය කුමක්දැයි සිතා ඇතුළු ගඳකිළියෙහි බුදුන්ගේ සයනයට උඩින් වියනක් ලෙස ඒ පොරෝනාව සවිකර ගියේය. ඉක්බිති රජතුමා එක්දිනක් උදෙන්ම විහාරයට ගොස් ඇතුළු ගඳකිළියෙහි බුදුන් ලඟ සිටියේය. ඒ වේවේ සවණක් බුදුරැස් කම්බිලියෙහි ගැටෙත්. කම්බිලිය අතිශයින් බබලයි. රජු බලා එය හඳුනාගෙන මෙසේ කීය. ස්වාමීනි! අපේ මේ කම්බිලිය **එකසාටක** බමුණාට අප විසින් දෙන ලදී. මහරජ! ඔබලා විසින් බමුණා පුදන ලදී. බමුණා විසින් අපව පුදන ලදී. රජතෙම බමුණා යුතුකම දන්නේය. නැමෙත්. මෙසේ සිතා පැහැදී මිනිසුන්ට උපකාරවන යම් යම් දේ වේද ඒ සියල්ල අට අට කොටසට බෙදා ‘සබ්බට්ඨකං’ (සියල්ල අට බැගින්) නම් වූ දානයක් දී පුරෝහිත තනතුරෙහි තැබීය. ඔහුද අට අට බැගින් හැටහතරක් වේයැයි සලාක බත් හැටහතරක් දෙන ලෙස යොදා දිවි ඇතිතෙක් දන් දී සිල් රැක එයින් චුත වූයේ ස්වර්ගයෙහි උපන්නේය.
නැවත එයින් චුතව මේ කල්පයෙහි **කොණගමනස්ස** කොණාගම බුදුන්ගේද **කස්සපස්ස **කාශ්‍යප බුදුන්ගේද යන බුදුවරුන් දෙනමක අතරතුර බරණැස කෙළෙඹි ගෘහයක උපන්නේ වැඩිවිය පැමිණ ගිහිව වාසය කරන්නේ එක් දිනක් වනයේ ඇවිදීමට යයි. ඒ කාලයේ පසේබුදුවරයන් වහන්සේ ගංතෙර චීවර කර්මය කරන්නේ අනුවාතය මද වූ බැවින් අකුලා තබන්නට පටන් ගත්තේය. ඔහු එය දැක ස්වාමීනි! හකුලා තබන්නේ ඇයිදැයි ඇසීය. අනුවාතය ප්‍රමාණවත් නොවේ. ස්වාමීනි, මෙයින් කරන්න යැයි සළුවක් දී උපනුපන් තැන්වල මාහට කිසිවකින් පරිහානියක් නොවේවා’යි ප්‍රාර්ථනා කළේය.
මොහුගේ ගෙදර සහෝදරිය සමග තම භාර්යාව කෝලාහල කරන කල්හි පසේබුදුවරයෙක් පිණ්ඩපාතයේ වැඩියේය. ඉක්බිති ඔහුගේ සහෝදරිය පසේබුදුහිමියන්ට පිණ්ඩපාතය පිළිගන්වා ඔහුගේ භාර්යාව ගැන මෙබඳු බාලයකු යොදුන් සියයකින් අත්හල යුතුයි කියා ප්‍රාර්ථනා කළාය. ඇය ගෙමිදුලේ සිට මෙය අසා ‘මැය දුන් දානය වළඳන්න එපා’ කියා පාත්‍රය ගෙන පිණ්ඩපාතය ඉවත දමා එහි මඩ පුරවා දුන්නේය. අනිත් තැනැත්තිය එය බලා සිට බාල තැනැත්තිය, නුඹ මට පමණක් බනින්න. පහරදෙන්න. මෙබඳු වූ අසංඛ්‍යයක් පාරමිතා පුරා ආ උතුමන්ගේ බත් ඉවතදමා එහි මඩ දැමීම යෝග්‍ය නොවේ යැයි කීය. ඉක්බිති ඔහුගේ භාර්යාවට සිත්වේදනාවක් ඇතිවිය. ඇය ස්වාමීනි! නතරවන්න යැයි මඩ ඉවත දමා පාත්‍රය සෝදා සුවඳ කුඩුවලින් උලා ප්‍රණීත බත් චතුමධුර පුරවා මතුපිට ඉසින ලද නෙලුම්මලක ගැබෙහි වර්ණයට සමාන ගිතෙල්වලින් බබලන පාත්‍රය පසේබුදුන්ගේ අතෙහි තබා ‘යම්සේ මේ පිණ්ඩපාත දානය ආලෝකමත් වීද, එපරිද්දෙන් මගේ ශරීරයද අලංකාර වේවා’යි ප්‍රාර්ථනා කළාය. පසේබුදුන් වහන්සේ අනුමෝදකොට අහසට පැන නැගී වැඩියහ.
ඒ යුවලද දිවි ඇතිතෙක් පින්කොට ස්වර්ගයෙහි ඉපිද නැවතත් එයින් චුතව උපාසක තෙමේ **කස්සප **කාශ්‍යප බුදුන්ගේ කාලයෙහි බරණැස අසූකෙලක් ධන සම්පත් ඇති සිටුවරයකුගේ පුත්‍රව ඉපිද අනිත් ඇත්තිය එබඳු වූම සිටුවරයකුගේ දුවනියක්ව උපන්නාය. වැඩිවිය පත්වූ ඔහුට මෙම සිටුකුමරියවම ආවාහ කර දුන්හ. තමා විසින් පෙර කළ කර්ම බලයෙන් පතිකුලයට ආ විගසම උළුවස්සෙන් ඇතුල් වනවිටම ඇගේ මුළු සිරුරම කලඹන ලද වැසිකිලියක් මෙන් දුගඳ විය. සිටු කුමරා මේ ගඳ කාගේදැයි විචාරා සිටු කුමරියගේ යැයි අසා පිටවෙන්න. පිටවෙන්න කියා කැඳවාගෙන ආ රථයෙන්ම තම නිවසට පිටත්කර හැරියේය. ඕතොමෝ මේ ආකාරයට සත් තැනක නතර කරනු ලැබුවාය.
මේ කාලයේ **කස්සප** බුදුන්වහන්සේ පිරිනිවන්පෑ සේක. උන්වහන්සේට ශතසහස්‍රයක් වටිනා මහාර්ඝ වූ රන්රුවන්මය ශෛලවලින් යොදුනක් උස චෛත්‍යයක් කරන්නට ආරම්භ කළහ. ඒ චෛත්‍යය කරනු ලබන කල්හි ඒ සිටුදියණිය මෙසේ කල්පනා කළාය. මම සත් තැනකින් ආපසු හරවා එවන ලද්දෙමි. මගේ ජීවිතයෙන් කවර ප්‍රයෝජනයක්ද? තමාගේ ආභරණ උණුකර ස්වර්ණමය ගඩොලක් සෑදවීය. එය දිගින් රියනකි. අඟල් දොළසක් පළලය. අඟල් සතරක් උසය. ඉක්බිති හිරියල් මහොසීල පස්පිඩක් ද ගෙන උපුල් අටමිටක් ගෙන චෛත්‍ය යොදන තැනට ගියාය. එකෙණෙහි එක් ගඩොල් පේළියක් තබද්දී හිස ගෑවෙන ප්‍රමාණයට අඩුවක් ඇතිවිය. සිටුදියණිය වඩුවාට මෙසේ කීය. ‘මේ ගඩොල මෙහි තබන්න’ මෑණියනි! ඔබ හොඳ වෙලාවට මෙහි පැමිණියේය. ඔබම තබන්න. ඇය උඩට නැග තෙලින් හිරියල් මනොසිලා පිඩක් තබා ඒ බදාමයෙහි ගඩොල තබා ඒ මත උපුල් අටමිටක් පූජාකර වැඳ උපනුපන් තැන්වල සිරුරෙන් සඳුන් සුවඳ හමාවා. මුවෙන් උපුල් සුවඳ නික්මේවායි ප්‍රාර්ථනා කර චෛත්‍යයට වැඳ පැදකුණු කොට ගියාය.
ඉක්බිති ඒ මොහොතේම යම් ඒ පළමු, සිටුපුත්‍රයකුගේ ගෙදරට ගෙනගියාද ඔහු ඒ පිළිබඳව සිහිපත් විය. නගරයෙහි නැකැත් සැණකෙලි ඝෝෂාව ඇත. ඔහු සේවකයන්ට මෙසේ කීය. ‘ඒ කාලයේ මෙහි කැඳවාගෙන ආ සිටුදියණිය කොහේ සිටීද? ස්වාමීනි, තම දෙමව්පියන්ගේ ගෙදරයැයි කීහ. ඇයව කැඳවාගෙන එන්න. අපි නැකැත් සැණකෙලියෙන් ප්‍රීතිවෙමු. ඔව්හු ගොස් ඇයට වැඳ සිටියාහු, දරුවෙනි! කුමට මෙහි ආවාහුදැයි ඇය විසින් ඇසූ විට ඒ පුවත සැලකළහ. දරුවෙනි! මා විසින් ආභරණවලින් චෛත්‍යය පුදන ලදී. මට ආභරණ නැත. මේ බව ඔව්හු ගොස් සිටු පුත්‍රයාට දැන්වූහ. ඇයව ගෙනෙන්න. ඇය පළඳනා ලබන්නීය කියා ඇයව කැඳවාගෙන ආහ. ඇය ගෙදරට පිවිසීමත් සමගම මුළුගෙයම සඳුන් සුවඳින් හා නිලුපුල් සුවඳ හමන්නට විය. සිටුපුත්‍රයා විමසීය. පෙර ඔබගේ ශරීරයෙන් දුගඳ හැමුවේය. දැන් වනාහි ඔබගේ ශරීරයෙන් සඳුන් සුවඳත් මුඛයෙන් මානෙල් මල් සුවඳත් හමයි. මේ කුමක්ද? එය මුල පටන් තමා විසින් කළ කර්මය දැන්වීය. සිටුපුත්‍රයා වනාහි බුද්ධ ශාසනය නෛර්යානික වූවකැයි පැහැද යොදුනක් පමණ වූ ස්වර්ණ චෛත්‍යය පිළියකින් වසා ඒ ඒ තැන්වල රියසක් පමණ වූ රන් නෙලුම්වලින් අලංකාර කළේය. ඒවා බඹ දොළසක් එල්ලෙන්නේ වෙයි.
ඔහු එහි ආයු ඇතිතෙක් සිට ස්වර්ගයෙහි ඉපිද එයින් චුතව බරණැසින් යොදුනක් පමණ තැන එක් ඇමැති කුලයක උපන්නේය. සිටු කන්‍යාවද දෙව්ලොවින් චුතව රජගෙදර දෙටුදියණිය වී උපන්නාය. ඔවුන් වැඩිවිය පත්කල්හි කුමාරයා වසන ගමෙහි නැකැත් සැණකෙළි ඝෝෂා පවත්වන ලදී. ඔහු මවට මෙසේ කීය. සළුවක් දෙන්න. නැකැත් කෙළියේ ප්‍රීති වන්නෙමි. ඇය සෝදන ලද වස්ත්‍රයක් ගෙන දුන්නාය. අම්මේ, මෙය දුහුල්යැයි කීවාය. ඇය වෙන එකක් ගෙන දුන්නාය. එයද ප්‍රතික්‍ෂේප කළාය. ඇය නැවත වෙන වස්ත්‍රයක් ගෙන දුන්නාය. එයද ප්‍රතික්‍ෂේප කළාය. ඉක්බිති ඇයට මව මෙසේ කීවාය. දරුවෙනි! අපි මෙබඳු ගෙදරක උපන්නෝ වෙමු. මෙයට වඩා සුවපහසු වස්ත්‍රයක් ලැබීමට පිනක් අපට නැත. අම්මේ. ඒවා ලැබෙන තැනකට යමුයැයි කීකල්හි මම අදම ඔබට බරණැස්නුවර රජකම ලැබීම කැමැත්තෙමි. ඔහු මවට වැඳ මෙසේ කීය. අම්මේ. මම යමි. දරුවෙනි යන්න. මෙසේ වනාහි ඇයට මෙබඳු සිතක් විය. කොහේ යන්නේද? මෙහි හෝ මේ ගෙයි හෝ සිටින්නේද. ඔහු වනාහි පිං නියමයෙන් නික්ම බරණැසට ගොස් උයනෙහි මඟුල් ගල්තලාවේ හිස වැසෙන සේ පොරවාගෙන හොත්තේය. එදා බරණැස් රජු මියගොස් සත්වෙනි දවස විය.
ඇමතිවරු රජුගේ ශරීරකෘත්‍යය කොට රජගෙදර මිදුලට වී සාකච්ඡා කළහ. රජුට එක් දුවක් සිටී. පුතෙක් නැත. අරාජික වූ රාජ්‍යය විනාශ වන්නේය. කවරෙක් රජ වන්නේද? ඔබ රජවන්න. ඔබ රජවන්න යැයි ඔවුනොවුන් කියාගත්හ. පුරෝහිතයා මෙසේ කීය. බොහෝකොට බැලීම සුදුසු නැත. හිස් රථය පිටත් කරමු. ඔවුහු කුමුදුපාට අශ්වයන් සතර දෙනෙක් යොදා පස්වැදෑරුම් කකුධ භාණ්ඩ, සේසතද, රථයෙහිම තබා රථය පිටත්කර යවා පසුපසින් තූර්යවාදකයන් යැවූහ. රථය පෙරදිග දොරටුවෙන් පිටත්ව උයන දෙසට ගියේය. පුරුද්දට අනුව උයන පැත්තටම යයි. නවත්වමු යැයි සමහරු කීහ. නවත්වන්න එපායැයි පුරෝහිතයා කීවේය. රථය කුමාරයා පැදකුණු කොට රථයට නැගීමට සූදානම් විලාශයෙන් පිහිටියේය. පුරෝහිතයා පොරවාගෙන සිටි කම්බිලිය ඉවත්කර පාපතුල් බලන්නේ මේ දිවයින්හි රජ කරන්නට මොහු සමර්ථයැයි කියා තූර්ය භාණ්ඩයන් ශබ්ද කරවීය.
ඉක්බිති කුමාරයා මුහුණ විවෘත කර බලන්නේ දරුවෙනි, නුඹලා කුමන කටයුත්තක් සඳහා පැමිණියහුද? දේවයන් වහන්ස! ඔබවහන්සේට රජකම පැවරෙයි කියා කීහ. රජතුමා කොහිද? ස්වාමීනි, දෙව්ලොව ගියේය. නැතිව ගොස් දවස් කීයක් වන්නේද? අද සත්වෙනි දවසයි. පුතෙක් හෝ දුවක් නැද්ද? දුවක් සිටී ස්වාමීනි! පුතෙක් නැත. රජකම කරන්නෙමි. එකෙණෙහිම අභිෂේක මණ්ඩපයක් සාදවා රජ දුවනියව සියළු අලංකාරයන්ගෙන් සරසා උයනට කැඳවා ගෙනවුත් කුමාරයා අභිෂේක කළහ. ඉක්බිති අභිෂේක කළ ඔහුට සතසහශ්‍රයක් වටිනා වස්ත්‍රයක් පිළිගැන්වූහ. දරුවෙනි! මේ කුමක්දැයි ඇසීය. දේවයන් වහන්ස! හැඳ ගැනීමට වස්ත්‍රයයි. දරුවෙනි! දුහුල් නේද? ස්වාමීනි! මිනිසුන් පරිභෝග කරන වස්ත්‍ර අතුරින් මීට වඩා සුඛුමතර එකක් නැත. ඔබතුමන්ගේ රජතුමා මෙබඳු වස්ත්‍රයක් හැන්දේද? එසේය ස්වාමීනියි කීහ. නුඹලාගේ රජතුමා පුණ්‍යවන්තයෙකැයි මම නොසිතමියි රන්කෙණ්ඩිය ගෙනෙව්. සුදුසු වස්ත්‍රයක් ලබන්නෙමියි රන් කෙන්ඩියෙන් ගෙන ආහ. ඔහු නැගිට අත් සෝදා මුහුණ සෝදා අතින් පැන් ගෙන පෙරදිග පැත්තට වත්කළේය. බොල්මහපොළව බිඳී ගොස් කල්ප වෘක්‍ෂ අටක් පැන නැංගාහ. නැවත පැන් ගෙන උතුර, දකුණ, නැගෙනහිර යනාදී වශයෙන් මෙසේ සතර දිසාවට පැන් ඉස්සේය. සියළු දිසාවන්හි අට අට බැගින් දෙතිසක් කල්ප වෘක්‍ෂ පැන නැංගේය. ඔහු ඒ දිව්‍යමය වස්ත්‍රයක් හැඳ එකක් පොරවාගෙන නන්ද රජුගේ විජිතයෙහි නූල්කටින ස්ත්‍රීහු වෙත්නම් එය නොකරත්වායි බෙර හැසිරවීය කියා ඡත්‍ර නංවා සරසන ලද හස්තියා පිට නැගී නගරයට පිවිස ප්‍රාසාදයට නැගී මහත් වූ සැප අනුභව කළේය.
මෙසේ කල් ගතවනකල්හි එක් දවසක් දේවිය රජුගේ මහා සම්පත්තිය දැක අනේ තපස්සීතුමනි! කාරුණික බවක් දැක්විය. දේවියද මේ කුමක්දැයි විචරණ ලද්දී දේවයිනි, ඔබවහන්සේගේ සම්පත් අතිමහත්ය. පෙර බුදුන් විශ්වාස කොට යහපත් දේ කළේය. දැන් අනාගතයට පිහිටවන කුසල් නොකරන්නෙහි යැයි කීවාය. කාට දෙම්ද? මේ දඹදිව ශීලවන්තයන් නැතැයි කීය. දේවයන් වහන්ස! දඹදිව රහතන් වහන්සේලාගෙන් හිස් නැත. නුඹවහන්සේ දානය සූදානම් කිරීම පමණක් කරන්න. මම රහතන් වහන්සේලා සොයා ගන්නෙමියි කීවාය. රජතුමා පසුවදා පෙරදිග දොරටුවෙහි දානය සූදානම් කරවීය. දේවිය උදෙන්ම උපොසථ ශීලයන් සිහිකොට මතුමහලෙහි පෙරදිගට අභිමුඛව බිම වැතිර ඉදින් මේ දිශාවෙහි රහතන් වහන්සේලා වැඩසිටිත්ද හෙට මෙහි වැඩමවා අපගේ භික්‍ෂාව පිළිගනිත්වායි කීවාය. ඒ දිසාවෙහි රහතන් වහන්සේලා නොවීය. ඒ සංග්‍රහය දුප්පත් යාචකාදීන්ට දුන්හ. දෙවෙනි දවසේ දකුණු දොරටුවෙහි දානය සූදානම් කර එපරිද්දෙන්ම කළේය. ඊලඟ දිනයේ පශ්චිම දොරටුවෙහිද පෙර පරිදිම කළහ. උතුරු දොරටුවේ දානය සූදානම් කළ කල්හි දේවිය කලින් පරිදි ආරාධනා කළ කල්හි හිමවතෙහි වාසය කරන්නා වූ **පදුමවතියා** පදුමවතියගේ පුත්‍ර වූ පන්සියයක් පසේබුදුවරයන් වහන්සේලාගෙන් වැඩිමල් වූ **මහාපදුම** නම් පසේබුදුන් වහන්සේ සහෝදරයන්ට ඇමතීය. උතුමෙනි! **නන්‍ද** නන්ද රජු ඔබවහන්සේලාට ආරාධනා කරයි. ඔහුගේ ආරාධනය පිළිගන්න. උන්වහන්සේලා එය පිළිගෙන පසුදා අනොතත්ත විලෙන් මුහුණ සෝදා අහසින් අවුත් උතුරු දොරටුවෙහි බැස සිටියහ. මිනිසුන් ගොස් දේවයන් වහන්ස! පන්සියයක් පසේබුදුවරයන් වහන්සේලා වැඩියාහ යැයි රජුට දැන්වූහ. රජු සමග දේවිය ගොස් වැඳ පාත්‍රය ගෙන පසේබුදුවරයන් වහන්සේලා ප්‍රාසාදයට වැඩමවා එහිදී උන්වහන්සේලාට දානය පිළිගන්වා බත්කිස අවසානයේ රජතුමා වැඩිමල් භික්‍ෂූන්ගේද දේවිය නවක භික්‍ෂූන්ගේද පාමුල වැටී ස්වාමීනි! ආර්යයන් වහන්සේලා ප්‍රත්‍යය හේතුවෙන් කරදර නොවෙත්වා. අපි පිනෙන් නොපිරිහෙන්නෙමුයි. ඒ නිසා දිවි ඇතිතෙක් මෙහි වැඩවසන්නට පොරොන්දු වන්න යැයි පොරොන්දු කරවාගෙන උයනෙහි පන්සල පන්සීයක්ද සක්මන්මළු පන්සීයක්ද සියළු ආකාරයෙන් වාසස්ථාන සූදානම් කරවා එහි වාසය කරවූහ.
මෙසේ කල් ගතවන කල්හි රජතුමාගේ ප්‍රත්‍යන්තයක කලබලයක් ඇතිවිය. හෙතෙම මම ප්‍රත්‍යන්තය සංසිඳුවන්නට යමි. නුඹ පසේබුදුවරයන් වහන්සේලාට අප්‍රමාදීව සත්කාර කරන්න යැයි අවවාද කර ගියේය. රජු ආපසු එන්නට කලින් පසේබුදුවරයන් වහන්සේලාගේ ආයුෂ හීන විය. **මහාපදුම** මහාපදුම පසේබුදුන් වහන්සේ තුන්යම් රැය ධ්‍යානකොට හිරු උදාවනවිට අල්ලාගෙන නැගිටීමට යොදා ඇති ඵලයක එල්ලී සිටියදීම අනුපාදිසෙස නිර්වාණයෙන් පිරිනිවන්පෑ සේක. මේ පිළිවෙලින් සියළුම දෙනා වහන්සේලා පිරිනිවන්පෑහ. නැවත දිනක දේවිය පසේබුදුවරයන් වහන්සේලා හිඳගන්නා තැන කොලපාටින් ආලේපකොට මල් අතුරා සුවඳදුම් අල්ලා උන්වහන්සේලාගේ පැමිණීම බලා සිටින්නී නොපැමිණෙන බව දැන පුරුෂයකු පිටත්කර හැරියාය. දරුව! ගොස් ආර්යයන් වහන්සේලාට කෙබඳු නම් කරදරයක්ද? අපහසුතාවයක්දැයි දැනගන්න. හෙතෙම ගොස් **මහාපදුමස්ස** මහාපදුම පසේබුදුන්ගේ පන්සල දොර විවරකොට එහි නොදැක සක්මන්මලුවට ගොස් එල්ඹෙන ලෑල්ලේ එල්ලී සිටිනු දැක වැඳ ස්වාමීනි! දානයට වේලාව යැයි කීය. පිරිනිවන්පෑ ශරීරය කෙසේ කථාකරයිද? උන්වහන්සේ නිදාගෙන යැයි සිතා පිටිපතුල අතින් පිරිමැද්දේය. පාවල සීතල බවත් තදගතියත් නිසා පිරිනිවන් පෑ බව දැනගෙන දෙවෙනි පසේබුදුන් ලඟට ගියේය. මේ අයුරින් තුන්වැන්නා ලඟට ආදී වශයෙන් සියළුදෙනා වහන්සේලාම පිරිනිවන්පා ඇති බව දැනගෙන රජගෙදරට ගියේ, දරුව! පසේබුදුවරයන් වහන්සේලා කොහිදැයි අසන ලද්දේ දේවිය! උන්වහන්සේලා පිරිනිවන්පෑවහයි කීය. දේවිය හඬමින් නගරවැසියන් සමග පිටත්ව එහි ගොස් උත්සව (ආදාහන) පවත්වා පසේබුදුවරයන් වහන්සේලාගේ ශරීර දවා ධාතූන් වහන්සේලා ගෙන චෛත්‍යයක තැන්පත් කළාය.
රජු ප්‍රත්‍යන්තය සංසිඳවා පැමිණියේ පෙරගමන් ගත් බිසවගෙන් විචාළේය. සොඳුර! කිම, පසේබුදුවරයන් වහන්සේලාට අප්‍රමාදීව සත්කාර කළාද? උන්වහන්සේලා නිරෝගීව වැඩසිටිත්දැයි ඇසීය. දේවයන් වහන්ස! සියළුදෙනා වහන්සේලාම පිරිනිවන්පෑහ. රජු මෙසේ සිතීය. මෙබඳු වූ පණ්ඩිතයන් වහන්සේලාටද මරණය සිදුවෙයි. අපටනම් කවර ගැලවීමක්දැයි ඔහු නගරයට අවුත් උයනටම පිවිස දෙටු පුත්‍රයා කැඳවා ඔහුට රජකම භාරදී තමා ශ්‍රමණ ප්‍රවෘජ්‍යාවෙන් පැවිදි විය. දේවියද මොහු පැවිදි වූ කල්හි මම කුමක් කරන්නෙම්දැයි ඒ උයනේම පැවිදිව දෙදෙනාම ධ්‍යාන වඩා එයින් චුතව බඹලොව උපන්හ.
ඔවුන් එහි වසන කල්හි අපගේ ශාස්තෲන් වහන්සේ ලොව පහළවී පවත්වන ලද උතුම් දම්සක් ඇත්තේ පිළිවෙලින් රජගහ නුවරට වැඩියේය. භාග්‍යවතුන් වහන්සේ එහි වැඩවසන කල්හි මේ **පිප්පලි** පිප්පලි තරුණයා මගධ රටෙහි **මහාතිත්‍ථ** මහාතිත්‍ථ නම් වූ බ්‍රාහ්මණ ගමෙහි **කපිල** කපිල නම් වූ බ්‍රාහ්මණයාගේ අගමෙහෙසියගේ කුසෙහි පිළිසිඳ ගත්තේය. මේ **භද්දාකාපිලානි** භද්දාකාපිලානිය **මද්දරට්ඨෙන** මද්ද රටෙහි **සාගල** එනම් නගරයෙහි **කොසියගොත්ත** කෝසියගොත්ත නම් වූ බැමිණියගේ අගමෙහෙසියගේ කුසෙහි උපන්නාය. මෙසේ පිළිවෙලින් වැඩෙන්නා වූ පිප්පලී මානවයාගේ විසි වයසේදීත් භද්දාවගේ දහසය වන වියේදීත් මව්පියවරු පුත්‍රයාව දැක දරුව! ඔබ දැන් සුදුසු වයසට පැමිණ ඇත. කුල පරම්පරාව ආරක්ෂා කළ යුතුයි යනුවෙන් අතිශයින් බල කළහ. තරුණයා මෙසේ කීය. මට මෙබඳු කථාවක් මගේ කණේ තබන්න එපා. ඔබලා ජීවත්ව සිටිනතාක් මම ඔබලාව රැකබලා ගනිමි. ඔබලාගෙන් පසුව ගෙදරින් නික්ම ගොස් පැවිදි වන්නෙමියි කීය. ඔවුහු දවස් කීපයකට පසුව නැවතත් එසේම කීහ. ඔහු පෙරසේම ප්‍රතික්‍‍ෂේප කළේය. නැවතද කීහ. නැවතද ප්‍රතික්‍ෂේප කළේය. එතැන් පටන් මව නිරන්තරයෙන් ඒ ගැන කියයි.
තරුණයා මගේ මවට දන්වන්නෙමියි පිරිසිදු රන් කහවනු දහසක් දී රන්කරුවන් ලවා එක් ස්ත්‍රී රූපයක් සාදවා ඒ රූපය මැදීම, සිලිටිකිරිම් ආදී සියළු නිමාවන් කර අවසන් වූ පසු ඒ රූපයට රතු වස්ත්‍රයක් හඳවා පැහැපත් මල්වලින්ද නොයෙක් අලංකාරයන්ගෙන්ද සරසවා මව කැඳවා මැණියනි! මෙබඳු රුවක් ඇත්තියක ලබන්නේ නම් ගෙදර වසමියි කීය. පණ්ඩිත වූ බැමිණිය මෙසේ සිතුවාය. මාගේ පුත්‍රයා පින්වන්තයි. දෙන ලද දන් ඇත්තේය. කරන ලද ප්‍රාර්ථනා ඇත්තේය. පින්කරන්නේ තනියම පිංකළේ නැත. මොහු සමග පිංකළ තැනැත්තිය රන්රුවක් හා සමාන වන්නීය. බමුණන් අටදෙනෙක් කැඳවා කැමැති සියළු දෙයින් සතුටු කර රන්රුව රථයකට නංවා දරුවෙනි යව්! යම්තැනක අපගේ ජාතිය ගොත්‍රය සම්පත්වලට සමාන කුලයක මෙබඳු රුවක් ඇති දාරිකාවක් දකිව්ද මේ රන්රුවට සසඳා බලා එව් යැයි පිටත්කර හැරියාය.
ඔවුහු මේ වනාහි අපගේ රාජකාරිය වන්නේයැයි පිටත්ව කොහේ යම්දැයි සිතා මදුරට නම් කාන්තාවන්ට නිවාසස්ථානයකි. මදුරටට යමුදැයි මදුරටේ **සාගල **සාගල නගරයට ගියහ. එහි ඒ රන්රුව නානතොටුපලේ තබා පසෙකට වී සිටියාහ. ඉක්බිති **භද්දාය **භද්‍රාවගේ මෙහෙකාරිය භද්‍රාව නහවා සරසා සිරියහනෙහි හිඳුවා තබා නාන්නට තොටුපළට යන්නී එහි ඒ රන්රුව දැක කුමක් නිසා අවිනීත වූ තැනැත්තිය මෙහි අවුත් සිටින්නීදැයි පිටුපසට පහරක් දී රන්රුවක් බව දැන ‘මගේ ස්වාමි දියණිය’ කියා කීවාය. මෙය වනාහි හැඳපැලඳ සරසන ලද අපේ ස්වාමි දියණියට සමාන නැත. ඉක්බිති ඒ මිනිස්සු ඇය වටකරගෙන ඔබගේ ස්වාමි දියණිය මේ රූපයට සමානදැයි ඇසූහ. මේ කවුද? මේ රන්රුවට වඩා සිය ගුණයකින් දහස් ගුණයකින්, දසදහස් ගුණයකින් මගේ ස්වාමිදුව රූමත්ය. බඹ දොළසක් පමණ කාමරයක සිටින්නී, එහි ප්‍රදීපයක් අවශ්‍ය නැත. ශරීර ශෝභාවෙන්ම අඳුර දුරුවෙයි. එසේනම් එන්නෙමුයි ඒ කුදු තැනැත්තියද රැගෙන රන්රුව රථයට නංවාගෙන **කොසිය **කෝසිය ගෝත්‍රයේ ගෙයි දොර ලඟ සිට පැමිණි බව දැන්වූහ.
බ්‍රාහ්මණ තෙමේ පිළිසඳර කථාකොට කොහේ සිට පැමිණියාහුදැයි ඇසීය. මගධ රටෙහි **මහාතිත්‍ථ** මහාතිත්‍ථ ගමෙහි **කපිල** කපිල බ්‍රාහ්මණයාගේ ගෙදරින් මේ කාරණය සඳහා පැමිණ ඇති බව කීහ. දරුවෙනි! යහපති. අපගේ බමුණා සමාන ජාති ගොත්‍ර ඇත්තේය. දැරිය දෙන්නෙමියි ලිපිනය ඉල්ලා ගත්තේය. ඔවුහු කපිල කපිල බ්‍රාහ්මණයාට හසුනක් යැවූහ. දැරියක් සොයාගත්තා. කළයුතු කටයුතු කරන්න. කුමරියක් සොයාගන්නා ලදී යන පණිවිඩය **පිප්පලී **මානවකයාට දැන්වීය. නොලැබේයැයි මම සිතුවෙමි. ලැබුනේයැයි මොවුහු කියති. බලාපොරොත්තු නැතිව පණිවිඩයක් යවන්නෙමියි රහසිගතව ලිපියක් ලිවීය. **භද්දා **කුමරිය තමාට ජාති ගොත්‍ර සම්පත් අතින් සමාන වූ ගිහි ජීවිතයක් ලබාවා. මම ගෙදරින් නික්ම පැවිදි වන්නෙමි. පසුව පසුතැවිලි නොවන්න. **භද්දා** කුමරියද තමාව අසවලාට දෙන්නේයැයි අසා ලිපියක් යවන්නෙමියි රහසිගතව ලිපියක් ලිවීය. ආර්යපුත්‍රය! ඔබට ජාතිගොත්‍ර සම්පත්වලින් සමාන කෙනෙක් ලැබේවා. මම ගෙදරින් නික්ම පැවිදි වන්නෙමි. පසුතැවිලි නොවන්න. මේ පණිවිඩ දෙකම අතරමගදී මුණගැසින. මේ කාගේ ලිපියද? **පිප්පලී** තරුණයා විසින් **භද්දා** වෙත යවන ලද්දයි. මේ කාගේ ලිපියද? එය **භද්දා **විසින් **පිප්පලී** මාණවකයාට යවන ලද එකකැයි කී කල්හි ඔවුන් දෙදෙනාගෙන්ම අසා ‘දරුවන්ගේ කර්මය බලන්න’යැයි තලා වනයේ අතහැර දමා වෙනත් ලිපියක් ලියා ඔවුන්ට යැවූහ. කුමාරයාගේත් කුමරියගේත් ලියුම් සමානය. දෙදෙනාම ලෝකාස්වාදරතිය අකමැති නිසා අකමැත්තෙන්ම ඔවුන් දෙදෙනාගේ එකට විසීම විය.
එදිනම **පිප්පලී** මාණවකයා එක් මල්දමක් ගෙතුවේය. **භද්දාපි **භද්දා තොමෝද එය සයනයෙහි මැද තැබුවාය. සවස ආහාර ගැනීමෙන් පසුව දෙදෙනාම සයනයට නගිනු කැමැත්තාහු මාණවකයා දකුණු පසින් සයනයට නැංගේය. භද්දාව වම්පසින් සයනයට නැංගාය. ඔවුහු ඔවුනොවුන්ගේ ශරීර ස්පර්ශ වේය යන බියෙන් නිදි වරාගෙන රාත්‍රිය ගත්කරත්. දවල් කාලයෙහි සිනහ මාත්‍රාවකුදු නැත. ඔවුහු ලෝකාමිසයෙන් ඈත්ව යම්තාක් මව්පියන් ජීවත්ව සිටිත්ද ඒ තාක් පවුල නොවිමසා ඔවුන් කාලක්‍රියා කළ කල්හි පවුලේ තොරතුරු සොයා බැලූහ. මාණවකයා සතු සම්පත් විශාලය. එක් දවසකට ඇඟ උලා ඉවත දමන රංසුණුම මගධ නැළියෙන් දොළොස් නැලියක් පමණ වටී. යන්ත්‍ර බැඳි මහා වැව් හැටකි. කර්මාන්ත දොළොස් යොදුනකි. අනුරාධපුරය තරම් දාසග්‍රාම දාහතරකි. හස්ත කණ්ඩායම් දාහතරකි. අශ්ව කණ්ඩායම් දාහතරකි. රථ කණ්ඩායම් දාහතරකි.
ඔහු එක්දිනක් සරසන ලද අශ්වයකු පිට නැගී මහාජනයා පිරිවරාගෙන වැඩමබිමට ගොස් කුඹුරේ කෙළවර සිටියේ නඟුල්වලින් බිඳුනු තැන්වලින් කපුටු ආදී පක්‍ෂීන් ගැඩවිල් ආදී ප්‍රාණීන් අල්ලාගෙන කනු දැක දරුවෙනි! මේ සත්තු කුමක් කරන්නේදැයි ඇසීය. ස්වාමීනි! ගැලවිලුන්ය. මොවුන් විසින් කරන ලද පාපය කාහටද? ස්වමීනි, ඔබවහන්සේටය. ඔහු සිතුවේය. ඉදින් මොවුන් කළ පාපය මට වන්නේ නම් අසූහත් කෝටියක් ධනය මට කුමක් කරයිද? යොදුන් දොළසක් කර්මාන්තපුරය කුමකටද? යන්ත්‍ර බැඳි වැව්, දාහතරක් දාසග්‍රමයන්ගෙන් ඇති ඵලය කුමක්ද? මේ සියල්ල **භද්දාය කාපිලානියා** භද්‍රා කාපිලානියට පවරා නික්ම ගොස් පැවිදි වන්නෙමියි.
භද්දාකාපිලානියද ඒ මොහොතේම ඇතුල්ගෙයි තල කලගෙඩි තුනක් අතුරා මෙහෙකාරියන් පිරිවරාගෙන සිටින්නී තලවල සිටින ප්‍රාණීන්ව කපුටන් කනවා දැක මව්වරුනි! මොවුන් කන්නේ මොනවාදැයි ඇසීය. දේවියනි! සතුන්වය. පාපය වන්නේ කාටද? දේවියනි, ඔබවහන්සේට. ඈ සිතුවාය. මට සතර රියනක් වස්ත්‍රද නැලියක් පමණ බත්ද ලබන්නට වටනේය. ඉදින් වනාහි මොවුන් විසින් කරන ලද පාපය මට වන්නේද භව සහශ්‍රයකින්වත් සසරින් හිස ඔසවන්නට නොහැකිය. ආර්යපුත්‍රයා පැමිණි විගස සියල්ල ඔහුට පවරා දී නික්ම ගොස් පැවිදි වන්නෙමියි සිතීය.
මාණවකයා පැමිණ ස්නානය කර ප්‍රාසාදයට නැග ඉතා වටිනා ආසනයෙහි වාඩිවිය. ඉක්බිති ඔහුට සක්විති රජකුට යෝග්‍ය වන භෝජන සූදානම් කළහ. දෙදෙනම අනුභවකොට පිරිවර ජනයාව රහසිගතව පහසුතැනක සිටියහ. ඉක්බිති මාණවකයා භද්‍රාට මෙසේ කීය. භදා! ඔබ මේ ගෙදරට එනවිට ඔබ කොපමණ ධනයක් රැගෙන ආවේද? ස්වාමීනි, පනස්පන්දහසක් ගැල් ස්වාමීනියි කීය. යම් මේ ගෙදර තිබෙන අසූහත් කෝටියක් ධනය වේද ඒ සියල්ලත්, යන්ත්‍ර බැඳි හැටක් වැව් ආදි සම්පත් වේද ඒ සියල්ලම ඔබට පවරා දෙමි. ස්වාමීනි, ඔබවහන්සේ කොහි යන්නේද? මම පැවිදි වන්නෙමි. ස්වාමීනි, මමද ඔබවහන්සේ එනතෙක් බලා සිටියෙම් මමද පැවිදි වන්නෙමියි කීවාය. ඔවුහු අපගේ ගිනිගන්නා වූ කොල අතු පැලක් වැනි භවයන් තුනක් එළඹ සිටියේය. පැවිදි වන්නෙමි. කඩයකින් කසටවන් පාට යොදන ලද වස්ත්‍රද මැටි පාත්‍රද ගෙන්වාගෙන ඔවුනොවුන් හිස මුඩුකරගෙන ලෝකයෙහි යම් ඒ රහතන් වහන්සේලා වෙත්ද අපගේ පැවිද්ද උන්වහන්සේලා වෙනුවෙන් යැයි පැවිදිව පසුම්බිවල පාත්‍රා දමාගෙන උරෙහි එල්ලාගෙන ප්‍රාසාදයෙන් පහළට බැස්සාහ. ගෙයි දාස හෝ කම්කරුවන් හෝ කිසිවෙක් හඳුනාගත්තේ නැත.
ඉක්බිති ඔවුහු බමුණුගමින් නික්ම දාසගම්හි දොරටුවෙන් යන්නවුන්ගේ ආකල්ප ස්වභාවයන් අනුව හඳුනා ගත්හ. ඔවුහු වැලපෙමින් පාලග වැටී ස්වාමීනි, ඇයි අප අනාථ කරන්නේයැයි ඇසූහ. සත්පුරුෂයෙනි, අපි මේ භවත්‍රය ගිනිගන්නා පන්සලක් බඳුයැයි සිතා පැවිදි වූයෙමු. ඉදින් නුඹලාගෙන් එකිනෙකා වහල්බවෙන් නිදහස් කරන්නෙම් නම් වර්ෂ සියයක්වත් මදිය. නුඹලාම නුඹලාගේ හිස් සෝදා නිදහස් වූවන්ව ජීවත් වව් යැයි කියා ඔවුන් වැලපෙද්දීම ගියාහ.
තෙරුන් වහන්සේ ඉදිරියෙන් යන්නේ නැවතී බලන්නේ මෙසේ සිතීය. මේ මුළු දඹදිවම තරම් වටිනා වූ **භද්දා කාපිලානිය** මා පසුපස එන්නීය. කෙනෙකුට මෙසේ සිතෙන්නට පුළුවන. මොවුහු පැවිදි වුවත් වෙන්ව සිටින්නට නොහැකි වෙත්. නුසුදුසු දෙයක් කරන්නේයැයි කෙනෙක් පාප සිතිවිල්ලෙන් සිත දූෂණය කරගෙන අපාය පෙරටුකොට ඇත්තේ වන්නේය. මැය හැර මා යායුතුයැයි සිතා ඔහු පෙරටුව යන්නේ දෙකට බෙදුනු පාරක් දැක එහි මත්තෙහි සිටියේය. භද්දා දේවියද අවුත් වැඳ සිටියාය. ඉක්බිති ඇයට මෙසේ කීය. භද්‍රාවනි, මෙබඳු වූ කාන්තාවක් මා පසුපස එනු දැක ‘මොවුහු පැවිදි වී නමුත් වෙනම සිටින්ට අසමත් වෙත් යැයි සිතා අප කෙරෙහි දූෂිත වූ සිත් ඇති මහජනයා අපාය පෙරටුකොට සිටින්නේ වන්නේය. මේ දෙකට බෙදුනු පාරේ ඔබ එක දිශාවකින් යන්න. මම අනිත් පාරෙන් යමි. එසේය ස්වාමීනි. පැවිද්දන්ට ස්ත්‍රීන් නම් බාධාවක්ය. පැවිදි වී නමුත් වෙනම නොසිටිත් යැයි අපගේ දොස් දක්වත්. ඔබවහන්සේ එක් මගක යන්න. වෙන්වෙමු යැයි කියා තුන්වරක් පැදකුණු කොට සතර තැනක පසඟ පිහිටුවා වැඳ දෑත් එක්කොට, කල්ප ශතසහශ්‍රයක් ගමන් මගෙහි කරන ලද මිතුරුදම් ඇත්තේ අද ඒ මිතුරුකම බිඳෙන්නේ යැයි කියා ඔබවහන්සේ දක්‍ෂිණ ජාතිකයෙක් බැවින් දකුණු පැත්තට යන මාර්ගය සුදුසුය. කාන්තාවන් වන අපි වාම ජාතිකයෝ වෙමු. අපට වමෙහි පාර සුදුසුයැයි වැඳ මගට පිළිපන්නාහුය. ඔවුන් දෙදෙනා වෙන්වූ අවස්ථාවේදී මේ මහපොළව මට චක්‍රවාට සිනේරු පර්වතයන් දරාගෙන සිටින්නට හැකිවුවත් ඔබතුමන්ලාගෙ ගුණය දරන්නට නොහැක්කෙමියි කියන්නාක් මෙන් හඬ නගමින් කම්පාවිය. අහස හෙනහඬ නගන්නාක් මෙන් විය. සක්වලගල කම්පා විය.
භාග්‍යවතුන් වහන්සේ වෙළුවන විහාරයේ වැඩවසන්නේ පොළව කම්පාවන ශබ්දය අසා කුමක් නිසා මහපොළව කම්පා වන්නේදැයි ආවර්ජනා කර බලන්නේ **පිප්පලී** තරුණයාත් **භද්දාච කාපිලානි** භද්දා කාපිලානියත් මා උදෙසා අප්‍රමාණ වූ සම්පත් අතහැර දමා පැවිදි වූවාහුය. ඔවුන් දෙදෙනා වෙන්වූ අවස්ථාවේදී දෙදෙනාගේ ගුණ බලයෙන් මේ භූමිකම්පාව සිදුවිය. මා විසින්ද මොවුන්ට සංග්‍රහ කළයුතු යැයි ගඳකිලියෙන් නික්ම තමාම පාත්‍රාසිවුරු ගෙන අසූමහා ශ්‍රාවකයන් කාටවත් නොදන්වා තුන්ගව් මග පෙරගමන් කොට **රාජගහස්සච නාලන්‍දායච** රජගහ නුවරට හා නාලන්දාවට අතරේ **බහුපුත්තක **නිග්‍රොධරුක්‍ඛමූලෙ බහුපුත්තක නම් වූ නිග්‍රොධ වෘක්‍ෂ මූලයෙහි පළඟක් බැඳ වැඩසිටියේය. වැඩසිටියේ වනාහි අන්‍ය පංශුකූලික භික්‍ෂුවක් මෙන් නොසිට බුදු වෙස් ගෙන අසූරියන් ඝන වූ බුද්ධ රශ්මීන් විහිදුවමින් වැඩසිටියේය. ඒ මොහොතේම, කොල කුඩයක්, රිය සකක්, කුටාගාරයක් ආදී ප්‍රමාණවලින් බුදුරැස් එහෙ මෙහෙ පතුරුවමින් දුවවමින් හිරු සඳු දහසක් පායන කාලයක් මෙන් කරමින් ඒ වන පියස ඒකාලෝක කළහ. දෙතිස්මහා පුරුෂ ලක්‍ෂණවල ශ්‍රියාවෙන් බබලන තරු කැලක් ඇති අහසක් මනාව පිපීගිය නෙලුම් ඇති ජලාශයක්, වනපියස බැබළුනේය. නිග්‍රොධ වෘක්‍ෂයාගේ කඳ සුදුපාටය. පත්‍ර නිල්වන්ය. ගෙඩි රතුපාටය. ඒ දිනයේ වනාහි ශාඛා සියයක් ඇති නිග්‍රොධ වෘක්‍ෂය රන්වන් පාට විය.
**මහා කස්සපත්‍ථෙරො** මහා කාශ්‍යප තෙරුන් වහන්සේ මේ අපේ ශාස්තෲන් වහන්සේ විය යුතුයි. උන්වහන්සේ උදෙසා මම පැවිදි වූයේ වෙමියි දුටුතැන් පටන් නැමි නැමී ගොස් තුන් තැනක සිට වැඳ ස්වාමීනි, භාග්‍යවතුන් වහන්ස! මම ශ්‍රාවකයෙක් වෙමි. ස්වාමීනි! මම ශ්‍රාවකයෙක් වෙමියි කීය. ඉක්බිති ඔහුට භාග්‍යවතුන් වහන්සේ මෙසේ වදාළහ. **කස්සප!** කාශ්‍යපය, ඉදින් ඔබ මේ මහපොළව ඔබට කීකරු කරවන්නේද එය දරන්නට නොහැක්කේය. තථාගතයන් වහන්සේගේ මෙබඳු වූ මහත් ගුණය දන්නා වූ ඔබ විසින් කරන ලද අවනත බව මගේ රෝමයකුදු සොලවන්නට නොහැකි වෙයි. **කස්සප** හිඳගන්න. ඔබට දායාද දෙන්නෙමි. ඉක්බිති භාග්‍යවතුන් වහන්සේ ඔහුට අවවාද තුනකින් උපසම්පදාව දුන් සේක. දී **බහුපුත්තක** නිග්‍රෝධ වෘක්‍ෂය සමීපයෙන් නික්ම තෙරුන් වහන්සේව ශිෂ්‍යයකු කර මගට පිලිපන්නේය. බුදුන්ගේ ශ්‍රී ශරීරය දෙතිස්මහා පුරුෂ ලක්‍ෂණවලින් විසිතුරුය. **මහා කස්සපත්‍ථෙරස්ස** මහාකාශ්‍යප තෙරුන්ගේ ශරිරය මහාපුරුෂ ලක්‍ෂණ සතකින් යුක්තය. උන්වහන්සේ රන්වන් මහා නැවකට පසුපසින් බඳින ලද්දාක් මෙන් බුදුන් පසුපස ගමන් කළේය. ශාස්තෲන් වහන්සේ ටිකදුරක් මග ගොස් මාර්ගයෙන් ඉවත්ව වෙනත් වෘක්‍ෂ මූලයක වැඩසිටින ආකාරයක් දැක්වීය. ශාස්තෲන් වහන්සේ වැඩසිටිනු කැමැති බව දැනගෙන තමන් පෙරවාගෙන සිටිය පටපිලියෙන් කළ සඟල සිවුර හතරට නමා බුදුන්ට වැඩ සිටින්නට දැක්වීය. භාග්‍යවතුන් වහන්සේ එහි වැඩසිට අතින් සිවුර පිරිමදින්නේ කාශ්‍යප! මේ පටවස්ත්‍රය ඉතා මෘදුයැයි වදාළහ. තෙරුන් වහන්සේ මෙසේ සිතීය.
භාග්‍යවතුන් වහන්සේ මගේ සඟල සිවුරෙහි මෘදුබව ගැන කියයි. එය පොරවා ගන්නට කැමැති වන්නේ යැයි දැනගෙන ස්වාමීනි! සඟල සිවුර පොරවන සේක්වායි කීය. ඔබ කුමක් පොරවන්නේද? කාශ්‍යප, ඔබවහන්සේ පොරවා සිටින සිවුර ලැබේනම් එය පොරවමි ස්වාමීනි යැයි කීය. ඔබ මේ පාවිච්චි කර දිරාගිය පාංශුකූල වස්ත්‍රය කෙසේ පාවිච්චි කරන්නෙහිද? මා විසින් වනාහි මේ පංශුකූල වස්ත්‍රය ලබාගත් දවසෙහි ජලය අවසන්කොට ඇති මහපොළව කම්පා විය. මේ බුදුවරයන් විසින් පාවිච්චි කර දිරාපත් වූ චීවරය වනාහි අඩු ගුණ ඇත්තකු විසින් දැරීමට නුපුළුවන. මෙය වනාහි ප්‍රතිපත්ති පූරණයට දක්ෂ වූ පාංශුකූලික භික්‍ෂුවක විසින් ගැනීමට වටීයැයි කියා තෙරුන් සමග සිවුර හුවමාරු කරගත්තේය.
මෙසේ වනාහි චීවර හුවමාරුව කොට තෙරුන් පොරවාගෙන සිටිය සිවුර භාග්‍යවතුන් වහන්සේ පෙරවූ සේක. බුදුන්ගේ සිවුර තෙරුන් වහන්සේ විසින් පොරවන ලදී. ඒ අවස්ථාවේදී සිත්පිත් නැති මේ මහපොළව ස්වාමීනි! දුෂ්කර දෙයක් කරන ලදී. පෙර තමා විසින් පෙර වූ සිවුර ශ්‍රාවක නමකට දුන් බවක්නම් නැත. මම ඔබවහන්සේගේ ගුණය දරන්නට නොහැක්කෙමියි කියන්නාක් මෙන් ජලය අවසන් කර ඇති මහපොලව කම්පා විය. තෙරුන් වහන්සේද මා විසින් බුදුන් පරිහරණය කළ සිවුර ලද්දේය. මා විසින් මීට වඩා තවත් කළයුතු දෙයක් ඇත්තේදැයි උඩඟු නොවී බුදුන් සමීපයෙහි තෙළෙස් ධුතාංග සමාදන් වී දින හතක් පෘථුජ්ජනයෙක් විය. අටවැනි දිනයෙහි පටිසම්භිදා සහිත රහත් බවට පත්විය. අපදානයෙහි මෙසේ කියන ලදී.
තාදි ගුණ ඇති ලොවට ප්‍රධාන වූ පදුමුත්තර නම් වූ ලෝකනාථයන් වහන්සේ පිරිනිවන් පෑ කල්හි පූජාවන් කරත්.
ජනතාව ප්‍රීති ප්‍රමෝදයට සතුටට පත්වූහ. ඔවුන් සංවේගයට පත්වන කල්හි මට ප්‍රීතියක් පහළ විය.
ඤාති මිත්‍රයන් කැඳවා මෙසේ කීවෙමි. මහාවීරයන් වහන්සේ පිරිනිවන් පෑ සේක. අපි පූජා පවත්වමු.
යහපතැයි මට පිළිතුරු දී මට තවත් බොහෝකොට සතුට ඇති කළහ. ලෝකනාථ වූ බුදුන් වෙතෙහි පින් රැස් කරමු.
මනාව කරන ලද බඹ සියයක් උඩට නැගුනු ඇගෑ ඇති බඹ එකහමාරක් පැතිරී ඇති විමානයක් අහසෙහි මතුවිය.
එහි තල්පෙළින් විසිතුරු වූ පන්සලක් කරවා තම සිත පහදවා උතුම් වූ චෛත්‍යය පූජා කළෙමු.
ගිනි කන්දක් මෙන් දිලිසුනේය. සල්රුකක් මෙන් මලින් පිරිණ. අහසේ දේදුන්නක් මෙන් සතර දිශාවට බබලයි.
මම එහි සිත පහදවාගෙන බොහෝ පිංකම්කොට පෙර කළ පුණ්‍ය කර්මය සිහිපත්කොට දෙව්ලොව උපන්නෙමි.
යොදන ලද අශ්වයන් දහසක් විසින් අදිනු ලබන දිව්‍යමය යානාවකට නැගී සිටි මාගේ භවනය සත්මහලක්ව පැන නැංගේය.
එහි කූටාගාර දහසකි. ඒවා සියල්ල ස්වර්ණමය විය. ස්වකීය තේජසින් හාත්පස දස දිසාවන් බබලවමින් බැබලෙත්.
එකල්හි අනිකුත් කුටාගාරයන්ද ලේ පැහැයෙන් බබලන්නේ හාත්පස සතර දිශාවන් ආලෝකයෙන් බබලයි.
පුණ්‍යකර්මයේ බලයෙන් පහළ වූ මනාව නිර්මාණය වූ මාණික්‍යමය කුළුගෙවල් හාත්පස දශදිසාවන් බබලවයි.
බබලන්නා වූ ඒවායේ දීප්තිය විශාල විය. සියළු දෙවියන් පරදවා සිටිමි. මේ පුණ්‍යකර්මයේ ඵලයයි.
කල්ප හැටදහසක් **උබ්භිද **නම් වූ ක්‍ෂියයා වීමි. පෘථිවියෙහි සතර දිග්භාගය මම වසඟයට පත්කර ගත්තෙමි.
මම එහිම භද්දක කල්පයෙහි තිස්වතාවක් සිටියෙමි. මහා බලසම්පන්න සක්විතිව ස්වකීය කර්මයෙන් තෘප්තිමත් වූයෙම් වෙමි.
සප්ත රත්නයන්ගෙන් යුක්ත සිව්මහා දිවයින්හි නායකයා වෙමි. එහිද මාගේ භවනය දේදුන්නක් මෙන් පැනනැංගේය.
දිගින් විසිහතරක් වූ පළලින් දොළසක් වූ දැඩි ප්‍රාකාරවලින් යුක්ත වූ **රම්මක** නම් වූ නගරය.
දිගින් පන්සියයක්ද පළලින් එයින් අඩක්ද වූ ජනයාගෙන් ආකීර්ණ වූ එම පුරය දෙව්ලොව මෙන් විය.
යම්සේ ඉඳිකටු පෙට්ටියක ඉඳිකටු විසිපහක් දමන ලද්දේ ද ඒවා එකිනෙක ගැටෙත්. අලංකාර වූයේ වෙයි.
එපරිද්දෙන් මගේ නගරය ඇත්, අස් හා රථවලින්ද මනුෂ්‍යයන්ගෙන්ද මේ උතුම් **රම්මක** නගරය හැමකල්හි ආකීර්ණ වූයේ වෙයි.
එහි කාබී සිට නැවතද දෙව්ලොව ගියෙමි. මගේ අන්තිම භවයේ මේ කුලසම්පදාව ලැබින.
උතුම් බ්‍රාහ්මණ වංශයක උපත ලද්දෙම් මහාරතන සමූහයක් ඇති අසූ කෝටියක් රන්ද අතහැර දමා පැවිදි වූයෙමි.
මා විසින් කෙලෙස් නසන ලදී. බුද්ධ අවවාදය කරන ලදී.
ඉක්බිති ශාස්තෲන් වහන්සේ ඔහුට කාශ්‍යප තෙමේ මහණෙනි! චන්ද්‍රයෙක් හා සමානව කුලයන් වෙත පැමිණේ. සිත, කය නොඇලී, නිරන්තරයෙන් අලුත්ය. කුලයන්හි නොඇලුනේයි. මේ ආදී ලෙස ප්‍රශංසා කොට පසුව ආර්ය සංඝයා මැද වැඩසිටියේ මහණෙනි! මාගේ ශ්‍රාවකයන් අතර මේ කාශ්‍යප තෙරුන් ධුතංගධාරීන් අතරෙන් අග්‍රස්ථානයේ තැබීය. උන්වහන්සේ විවේකයෙහි ඇලීම ප්‍රශංසා කිරීම් වශයෙන් භික්‍ෂූන්ට අවවාද දෙමින් තමාගේ ප්‍රතිපත්ති ප්‍රකාශ කරමින් -
පිරිස් පිරිවරාගෙන නොහැසිරෙන්නේය. කුමක් නිසාද? නොයෙක් අදහස් ඇති ජනයා හා එක්වීම දුකකි. එහි සමාධියක් ලැබිය නොහැක. මේ තත්ත්වය දැන සමූහය රුචි නොකරමි.
මේ සසුනෙහි පැවිදි වූවෝ ඒ ඒ කුල හා මිත්‍රවී ඔවුන් වෙත නොයන්නේය. එසේ කරන්නහුගේ හිත විපරීත වන අතර උපචාර සමාධි මාත්‍රයක්වත් ලැබිය නොහැක. කුලයන් වෙත යාමෙහි උත්සුක වූ තැනැත්තේ රසයෙහි ගිජු වූයේ තමාගේ මාර්ගවල ලැබීම ආදී සැපයන් අත්හරියි.
[missing trans]
පර්වත සේනාසනයෙන් බැස පිණ්ඩපාතය සඳහා නගරයට පිවිසියේය. ආහාර ගනිමින් සිටි කුෂ්ට රෝගියකුට මනාව උවටැන් කළෙමි.
හෙතෙම කුෂ්ට සහිත අතින් බත්පිඩක් පිළිගැන්වීය. බත්පිඩ පිළිගන්වද්දී ඔහුගේ ඇඟිල්ලක්ද ගැලවී වැටින.
ගෙයි මුල්ලක සිට ඒ බත්පිඩ අනුභව කළෙමි. අනුභව කරනවිට හෝ අනුභව කළවිට හෝ මට පිළිකුලක් ඇති වූයේ නැත.
ගෙවල් ලඟ සිටගෙන සිට ලබන පිණ්ඩපාතයත් ගොමුත්‍ර ආදී ඖෂධත් ගස්මුල් සේනාසනයත් පංශුකූල චීවරයත් යන මේවා ඒ පුද්ගලයා පරිභෝග කරයි. මේ ලක්‍ෂණ ඇති පුද්ගලයා සිව්දිගටම යෝග්‍ය වූවෙක් වන්නේය.
මෙහි මහලු වයසෙහි සිටින සමහර කෙනෙක් පර්වත මුදුනට නැගීමේදී වෙහෙසට පත්වෙත්. නමුත් ජරාජීණ කාලයෙහිත් කාශ්‍යපයන් වහන්සේ බුද්ධදායද ඇත්තේ මහා සිහියෙන් යුක්ත වූයේ සිත්වේදනා ආදියක් නොමැතිව මේ ශරිර වෙහෙස භය ආදිය සාධි බලයෙන් නැතිකරන ලද්දේ පර්වතයට නගියි.
පිණ්ඩපාතයෙන් වැලකුණු කාශ්‍යපයන් වහන්සේ පර්වතයට නැග උපාදාන රහිතව පහවූ භයභේරව ඇත්තේ ධ්‍යාන වඩයි.
කාශ්‍යපයන් වහන්සේ පිණ්ඩපාතයෙන් වැලකී පර්වතයට නැගී මිනිසුන් රාගාදියෙන් දැවෙන කල්හි එයින් නිවුනේ ධ්‍යාන වඩයි.
පිණ්ඩපාතයෙන් වැලකී කාශ්‍යප තෙම පර්වතයට නැගී උපාදාන රහිතව කරන ලද කටයුතු ඇත්තේ ආශ්‍රව රහිත වූයේ ධ්‍යාන වඩයි.
වරුණ ගස්පෙළින් ගැවසීගත්තා වූ භූමිභාගය ඉතා රමණීයයි. ඇතුන්ගේ නාදයෙන් නිතර නාදවත් වූ ඒ පර්වතයෝ නිතර මා සතුටු කරත්.
නිල්වන් වූ පිරිසිදු ජලධාරාවන් සීතලය. ඉඳුගොව්වන් ගැවසී ගත්තා වූ ඒ පර්වතයෝ මා සතුටු කරත්.
නිල්වැහි කුළු බඳු වූ කූටාගාරවලට සමාන වූ ඇතුන්ගේ නාදයෙන් රම්‍ය වූ ඒ පර්වතයෝ මා සතුටු කරත්.
වර්ෂාවෙන් අති පවිත්‍ර වූ රමණීය වැලිතලා ඇති සෘෂිවරයන් විසින් සෙව්නා ඒ පර්වත මොනරුන්ගේ නාදයෙන් නාදවත් වූයේ මා නිතර සතුටු කරයි.
ධ්‍යාන කරනු කැමැති බහා තැබූ කෙලෙස් ඇති සතිමත් වූ මට ඉතා සුදුසුය. නිර්වාණ අර්ථය කැමැති මට යෝග්‍යයි. බහා තැබූ කෙලෙස් ඇති භික්‍ෂුවට යෝග්‍යයි.
පහසුවෙන් සිටිනු කැමැති බහා තැබූ කෙලෙස් ඇති භික්‍ෂුවට යෝග්‍යයි. තාදී ගුණ ඇති යෝග කැමැති මාහට ඉත යෝග්‍යයයි.
උම්මා මල්වලට (තද නිල්පාට) සමාන වූ වැසිවලා ආදියෙන් නොවැසුනු අහස ඇති නොයෙක් නොයෙක් පක්‍ෂීන්ගෙන් ගැවසීගත් ඒ පර්වත මා සතුටු කරයි.
[missing trans]
[missing trans]
මනාව ධර්මය දකින්නා වූ එකඟ වූ සිත් ඇති මා හට එබඳු වූ රතියක් පංචාගික තුර්යයෙහි නැත.
බොහෝ කටයුතු නොකරන්නේය. කල්‍යාණමිත්‍ර නොවූ ජනයා අත්හරින්නේය. සිව්පසය සඳහා උනන්දු නොවන්නේය. යමෙක් සැප ගෙනදෙන සිව්පසයෙහි උනන්දු වූයේද ගිජු වූයේද ඔහු නිර්වාණ අර්ථය නැතිකර ගනී.
බොහෝකොට වැඩ නොකරන්නේය. තමාට අර්ථයක් සිදුනොකරන මෙය අත්හරින්නේය. ඔහුගේ සිරුර ක්ලාන්ත වෙයි. පීඩාවට පත්වෙයි. දුකට පත් ඔහු සමථයක් වින්දනය නොකරයි.
ධර්මය සජ්ඣායනා කිරීමෙන් පමණක් තමාටද එහි අර්ථයක් නොවැටහේ. තද වූ උගුරක් ඇතිව හැසිරෙයි. තමා ශ්‍රේෂ්ඨ යැයි හඟියි.
බාලයා අසමාන තැනැත්තාව තමාට සමාන කර බලයි. පණ්ඩිතයෝ මානයෙන් තද වූ මනසක් ඇති එබඳු මනුෂ්‍යයාව නොපසසත්.
යම්කෙනෙක් මම සමාන වෙමි. මට සමාන නොවෙමි. හීනවෙමි යන කවර හෝ මානයකින් යුක්ත වූයේ නොවෙයි.
තාදී ගුණ ඇති සීලයෙහි මනාව හැසුරුණු ඤාණවන්ත වූ චිත්ත සමාධියෙන් යුක්ත වූ ඔහුව පණ්ඩිතයෝ පසසත්.
යමෙක් සබ්‍රහ්මචාරින් අතරෙහි ගෞරවයක් නොලබයිද ඔහු අහසට පොළව මෙන් සද්ධර්මයෙන් ඈත්වූයේ වෙයි.
යමෙක්හට හැමකල්හි මනාව හිරිඔතප් දෙක පිහිටා තිබේ බ්‍රහ්මචර්යාවේ වඩන ලද වී ඇති ඔවුන්ට පුනර්භවයක් නැත.
උඩඟු, චපල භික්‍ෂුව පංශුකූල චීවරය පොරවාගෙන සිටියත් සිංහ හම පොරවාගත් වඳුරා මෙන් එයට සුදුසු නොවෙයි.
උඩඟු නොවූ චපල නැති නිපක ප්‍රඥාවෙන් යුක්ත වූ මනාව සංවර වූ ඉන්‍ද්‍රියයන් ඇති තැනැත්තා පංශුකූල චීවරයෙන් බබලයි. ගිරිකඳුරෙහි සිංහයෙක් මෙනි.
මේ බොහෝ වූ දෙවිවරු ඍද්ධිමත්ය. යසස්වන්තය. දසදහසක් මේ දෙවිවරු බ්‍රහ්මකායිකයෝ වෙත්.
සමාධිගත සිත් ඇති ධ්‍යානවන්ත වූ වීර වූ ධර්මසේනාපති වූ සැරියුත් මහතෙරුන් වහන්සේට හිසෙහි දෑත් තබා නමස්කාර කරත්.
පුරිසෝත්තමය, ඔබවහන්සේට නමස්කාර වේවා. පුරිසාජඤ්ඤ උතුමාණෙනි! ඔබවහන්සේට නමස්කාර වේවා. ඔබවහන්සේ කුමක් අරමුණු කරගෙන ධ්‍යාන වඩන්නේදැයි අපි නොදනිමු.
බුදුවරයන්ගේ චතුරාර්ය සත්‍යය ඉතා ගැඹුරුය. අපට ගොදුරු නොවේ. ඉතා සියුම් දෙය පවා වටහා ගැනීමට යෝග්‍ය බුද්ධියක් ඇති මෙහි රැස්වූ අපි එය නොදනිමු.
පූජාවට යෝග්‍ය වූ එසේ දෙවියන් විසින් පූජා ලත් සැරියුත් තෙරුන් වහන්සේ දැක **කප්පිත** හට මෙසේ සිතින.
යම්හෙයකින් බුදුන්වහන්සේ විසින් බුද්ධ ශාසන ක්‍ෂේත්‍රයෙහි මම ධුතංගධරයන්ගෙන් අග්‍රස්ථානයෙහි තබන ලද්දේ වෙමි. මට සමාන කෙනෙක් නැත.
මා විසින් බුදුන්වහන්සේව ඇසුරු කළෙමි. බුද්ධ අවවාදය කළෙමි. මහත්වූ බර බිම තබන ලදී. නැවත භවයක් නැත.
චීවරයෙහිත් සයනයෙහිත් භෝජනයෙහිත් නොඇලෙයි. ගෞතමයන් වහන්සේ ප්‍රමාණ කළ නොහැකි ගුණ ඇත්තේය. නෙලුම්මල ජලයේ ස්පර්ශ නොවී පිරිසිදුව තිබෙන්නාක් මෙන් භවයෙහි නොඇලුනේ එයින් නික්ම සිටියේ වෙයි.
සතිපට්ඨාන නමැති ග්‍රීවය, ශ්‍රද්ධා නමැති අත්, ප්‍රඥාව නමැති හිස ඇති මහාමුනීන්ද්‍රයන් වහන්සේ මහාප්‍රාඥ වූයේ නිවීමට පත්ව හැමවිට වැඩසිටී.
යන ගාථා ප්‍රකාශ කළේය. මෙහි මුල් ගාථා තුන ගණයා කෙරෙහිත් කුලයන් කෙරෙහිත් ඇලුනු භික්‍ෂූන් දැක අවවාද කිරිම් වශයෙන් ප්‍රකාශ කරන ලදී.
එහි **න ගණෙන පුරක්‍ඛතො චරෙ** යනු භික්‍ෂු සමූහයා පිරිවරාගෙන ඇවිදින්නේ නැත. හැසිරෙන්නේ නැත. කුමක් හෙයින්ද? **විමනො හොති සමාධි දුල්ලභො** යනු පිරිසක් පරිහරණය කිරීමෙන් දුකට පත්වීම වියවුල් වූ සිත් ඇතිවීම හා සමාධියක් ලැබීම දුර්ලභයි. ඒ අයට උපදේශයෙන් උපකාරයක් කරන්නේ, ඉහත දැක්වූ දුශ්ප්‍රතිපත්තියෙන් විකල් වූ මනසක් විකාරයට පත් සිතක් ඇත්තේ වෙයි. එබඳු පිරිස් සංසර්ගයෙන් සිතේ ඒකාග්‍රතාවයක් නොලබන්නහුට සමාධියක් ලබාගැනීම දුර්ලභ වූවකි. එබඳු ස්වරූප ඇත්තහුට උපචාර සමාධියකුදු ලබාගත නොහැක. ඉතිරිය කියන ලදී. **නානාජනසංගහො** යනු නොයෙක් අදහස් ඇති නොයෙක් රුචිකම් ඇති ජනයාට කැවිලි පෙවිලි ආදියෙන් සංග්‍රහ කිරීම, **දුක්‍ඛො** යනු අපහසුයි. දුෂ්කරයි. **ඉතිදිස්වා‍න **යනු මෙසේ පිරිස් හා එක්වීමෙන් බොහෝ ආදීනව දැක නුවණැසින් බලා. **ගණං **සමූහවාසය**. නරොචයෙ** කැමැති නොවන්නේය. රුචි නොකරන්නේය.
**නකුලානි උපබ්බජෙමුනි** මේ සසුනෙහි පැවිදි වූ ක්‍ෂත්‍රිය ආදී කුල සමග මිත්‍රවී ඒ කුලයන් වෙත නොයන්නේය. කුමක් නිසාද? **විමනොහොති සමාධි දුල්ලභො සො උස්සුක්කො** යනු කුලයන් වෙත යාමෙහි උනන්දුව ඇති. කුලගෙවල්වලදී ලැබිය යුතු මිහිරි රසයන්හි **අනුගිද්ධො** ගිජුබවට පත්වූයේ එහිදී එළඹි කටයුතු කාර්යයන්හි තමාම යෙදීමට පත්වූ **අත්‍ථං රිඤ්චති යො සුඛාවහො** යනු යමෙක් තමාගේ මාර්ගඵල නිර්වාණ සැප ගෙන දෙන්නා වූ ඒ සීල විශුද්ධිය ආදී වූ අර්ථය (යහපත) නැතිකර ගනී. අත්හරියි. එහි නොයෙදෙන්නේය යන අර්ථයි.
තුන්වන ගාථාව පහත දැක්වූ අරුත් ඇත්තේමය.
**සෙනසනමහාඔරුය්හ** යනාදී මුල් ගාථා සතර, ප්‍රත්‍යයන්හි තමාගේ සතුට දැක්වීම් වශයෙන් ‘භික්‍ෂුවක් විසින් වනාහි මෙසේ පිළිපැදිය යුතුයි’ ආදී ලෙස භික්‍ෂූන්ට අවවාද වශයෙන් කියන ලදී. එහි **සෙනාසන මහා ඔරුය්හ** පර්වත සේනාසනයෙන් යැයි කියන ලදී. **සක්කච්චං තං උපට්ඨහිං** යනු ඒ කුෂ්ට සෑදුනු පුද්ගලයාට විශාල වූ සම්පතක් ලබාදෙනු කැමැත්තෙන් භික්‍ෂාව බලාපොරොත්තුව ප්‍රණීත භික්‍ෂාවක් දෙන දායක කුලයකට මහේශාක්‍ය පුද්ගලයකු මෙන් ඔහු වෙතට ආදරයෙන් ගොස් සිටියෙමි.
**පක්කෙන** යනු ඇටවල සෑදුනු කුෂ්ට රෝගයක් බැවින් (ලාදුරු) හටගත්තා වූ කුෂ්ට ඇත්තේ **අංගුලිපෙත්‍ථජිජ්ජථ **යනු මෙහි පාත්‍රයෙහි ඔහුගේ ඇඟිල්ල ගැලවී ආහර සමග වැටෙයි යන අර්ථයි.
**කුඩ්ඩමූලං නිස්සාය** ඒ පුරුෂයාට සිත්තේ ප්‍රසාදයක් ඇතිකිරීම සඳහා එබඳු වූ ගෙයි බිත්තිය ලඟ වාඩිවී **ආලොපං තං අභුඤ්ජිසං** අනුභව කළෙමි. තෙරුන් වහන්සේගේ මේ ප්‍රතිපත්තිය වනාහි ශික්‍ෂාපදයන් නොපැනවූ කල්හි යයි දතයුතුයි. පිළිකුල් සහගත දෙයෙහි පිළිකුලක් නැත්තාක් මෙන් ආර්ය ඍද්ධියෙන් පවිත්‍රත්වයක් ඇතිවූ බැවින් වමනය කිරීමට තරම් පිළිකුලක් ඇති නොවීය. පෘථග්ජනයාට වනාහි එබඳු ආහාරයක් අනුභව කරන්නහුට බඩවැල් පිටතට නික්මෙන්නේය. ඒ නිසා කීය ‘අනුභව කරන කල්හි හෝ අනුභව කළ පසු මට පිළිකුලක් ඇතිවූයේ නැත’ කියා.
**උත්තිට්ඨපිණ්ඩො **යනු අනුන්ගේ ගෙදොර ලඟ සිටගෙන ගතයුතු පිණ්ඩපාතයයි. දෙකකුලේ බලයෙන් ගෙයක් පාසා ගොස් ලබන මිශ්‍ර ආහාරය යන අර්ථයි. **පූතිමුත්තං** යනු ගොමුත්‍ර හා එක්කල නෙල්ලි ආදියයි. **යස්සෙතෙ අභිසම්භුත්‍වා** යනු යම් භික්‍ෂුවක් මේ ගෙයක් පාසා හිටගෙන සිට ලබන පිණ්ඩපාතය ආදී සිව්පසය සතුටු සිතින් පරිභෝග කරයි. **සවෙචාතුද්දිසො නරො** යනු යම් පුද්ගලයෙක් නිත්‍ය වශයෙන්ම සතර දිශාවට යෝග්‍ය එනම් පෙරදිග ආදී සිව්දිශාවටම යෝග්‍ය කෙනෙක් වන්නේය. කිසිතැනක ගැටීමක් නැතිව ඕනෑම දිශාවක වාසය කරන්නට හැකිය යන අර්ථයි.
ඉක්බිති තෙරුන් වහන්සේ තමාගේ මහළු කාලයෙහි මනුෂ්‍යයන් විසින් ස්වාමීනි! ඔබවහන්සේ මෙබඳු වූ දිරාපත් වූ තත්ත්වයක සිටියදී දවස ගාන්නේ කෙසේම් මේ පර්වතයට නගින්නේද යැයි කියන ලද කල්හි ‘යත්‍ථ එකෙ’ යනාදී ගාථා සතර ප්‍රකාශ කරන ලදී. එහි **යත්‍ථ** යනු යම් ඒ ජීවිතයේ පශ්චිම වයසෙහි **එකෙ** යනු ඇතැමෙක් **විහඤ්ඤති** යනු සිරුර වෙහෙසීමෙන් ඇතිවන සිත් කලකිරීමට පත්වෙත්. **සිලුච්චයං** යනු පර්වතය. **තත්‍ථ** යනු ඒ ජරාජීර්ණ කාලයෙහි **සම්පජානොපටිස්සතො** යනු මෙයින් සිතෙහි කණගාටුදායක තත්ත්වයක් නැති බව දක්වයි. **ඉද්ධිබලෙනුපත්‍ථද්ධො** මෙයින් ශරීරයේ ඛේදදායක බව නැතිකමින්,
භයට හේතුවන කෙලෙස් නැතිකළ බැවින් **පහීනභයභෙරවො**
**ඩය්හමානෙසු** යනු රාග ගින්න ආදියෙන් එකොළොස් ගින්නකින් සත්ත්වයන් දැවෙන කල්හි, කිලිටි බව වැළපීම නැතිකමෙන් **නිබ්බුතො** නිවුනේ, සිහිල් වූයේ.
නැවත මිනිසුන් විසින් ස්වාමීනි! වයසට පත්කල්හිද අරණ්‍යයෙහි පර්වතයෙහි වසන්නේ කිම? මේ වේළුවන ආදි විහාර මනහර නොවන්නේද? මෙසේ කී කල්හි අරණ්‍ය පර්වත ආදිය පමණක් මට ප්‍රියයි යනුවෙන් දක්වමින් ‘කරෙරිමාලා’ ආදී ගාථා දොළසක් කීය. එහි **කරෙරිමාලාවිත්තා** යනු ‘වරුණ’ ගස්පෙළින් යුක්ත වූ. කාලවර්ණ මල් ඉසුරුණු යනුවෙන්ද කියත්. **කුඤ්ජරාභිරුදා** යනු ප්‍රතිඝෝෂා එක්වීමෙන් ගොදුරු සොයන හස්තීන්ගේ නාදයන්ගෙන් පැතිරි ගිය.
**අභිවුට්ඨා** මහා වර්ෂාවෙන් අතිශයින් පිරිසිදු වූ. **රම්මතලා** යනු එයින්ම කිලිටි, දියසෙවෙල් කොල ආදිය ඉවත්ව යාමෙන් රමණීය වූ වැලිතලා ඇති. **නගා** යනු වෙන පැත්තකට නොයන්නේනුයි ‘නගා’ නමින්ද ශෛලමය ස්වභාවයෙන් ‘සෙල’ යනුවෙන් ලබන ලද නමින්ද යුත් පර්වත. **අබ්භුන්නදිතා සිඛීහි** යනු මධුර ස්වරයෙන් නාදකරන මොනරුන්ගෙන්,
**අලං** යනු සුදුසුය. යෝග්‍යයයි. **ඣායිතුකාමස්ස අත්‍ථකාමස්ස** ආදියෙහිද මේ ක්‍රමයම යොදාගත යුතුයි. **භික්‍ඛුනො** බිඳීගිය කෙලෙස් ඇති භික්‍ෂුවගේ **මෙ **යනු සම්බන්ධයයි.
**උම්මා පුප්ඵෙන සමානා** යනු තද නිල්පාටට සමාන බැවින් උම්මා නම් වූ මල්වලට සමාන වූ **ගගනාවබ්භජාදිතා** එයින්ම සරත් කාලයේ අහස වළාවක් මෙන්, කළුපාට මේඝයෙන් වැසුනා වූ නීල වර්ණයෙන් යුත් යන අර්ථයි.
**අනාකිණ්ණා** යනු නොවැසුනු, බාධා නොවූ **පඤ්චංගිකෙන** යනු ආතත ආදී අංග පසකින් යුත් තූර්යයෙන් පිරිවරන්නහුට එසේද නොවන්නේය. යම්සේ යම්බඳු එකඟ වූ සිත් ඇති සමාහිත සිත් ඇති රූපාරූප ධර්මයන් අනිත්‍යාදි වශයෙන් විදර්ශනා වඩන්නහුට රතියක් ඇති නොවේ. භාග්‍යවතුන් වහන්සේ විසින් මෙසේ වදාරා ඇත.
යම්හෙයකින් ස්කන්ධයන්ගේ හටගැනීම හා විනාශය විමසා බලයිද එය දැනගත්තහු විසින් අමෘතමය වූ ප්‍රීතියක්, සතුටක් ඔහු ලබයි.
**‘කම්මං බහුකං’ **ආදී ගාථා දෙක වැඩ කරන්නවුන්ගේ ප්‍රත්‍යයන් පිළිබඳ ගිජු බවට පත් භික්‍ෂූන්ට අවවාද වශයෙන් කියන ලදී. එහි **කම්මං බහුකං නකාරයෙ** යනු වැඩෙහි ඇලී සිටිමින් බොහෝ වූ වැඩ නොකරන්නේය. අධිෂ්ඨාන නොකරන්නේය. කැඩුණු බිඳුනු තැන් ප්‍රතිසංස්කරණය කිරීම වනාහි ශාස්තෲන් වහන්සේ විසින් අනුදන්නා ලදී. **පරිවිජ්ජෙය්‍ය විනං** යනු කල්‍යාණමිත්‍ර නොවූ ජනයා අත්හළ යුතුය. **න උය්‍යමෙති** ප්‍රත්‍යයන් උපදවා ගැනීම, සමූහය රැස් කිරීම ආදී වශයෙන් උත්සාහ නොකරන්නේය.
**අනත්ත නෙය්‍යමෙතං** මෙය අළුත් වැඩ අධිෂ්ඨාන කිරීම ආදී ලෙස තමන්ට යහපතක් ගෙන දෙන්නේ නැත යන අර්ථයි. එහිදී කරුණු දක්වා ඇත. වෙහෙසට පත්වෙයි. සිරුර ක්ලාන්ත වෙයි. අළුත් වැඩවල නිරත වූවහුගේ ඒ ඒ තැන්වල හැසිරෙන්නහුගේ කයට සැපක් ආදිය නොලැබීමෙන් පීඩාවට පත්වූයේ වෙයි**. කිලමති** ක්ලාන්ත බවට පත්වෙයි. දුකට පත්වෙයි. එකී සිරුර ක්ලාන්ත වීමෙන් **දුක්‍ඛිතො** දුකට පත්වූයේ, මූලධාතුන් පිළිබඳ නිරවුල් කිරීම, ආත්මයට අයත්බව තීරණය කිරීම ආදී ක්‍රියාවන් නොමැතිකමින් **සො** ඒ පුද්ගලයා **සමථං නවින්‍දති** සිතෙහි එකඟතාවක් නොලබයි.
**ඔට්ඨප්පහට මත්තෙන** ආදී ගාථා දෙක ශ්‍රැතිය උතුම් ලෙස සලකන පණ්ඩිතමානී පුද්ගලයාට ගර්හා වශයෙන්ද ඊට අනතුරුව ගාථා දෙකක් පණ්ඩිතයාට ප්‍රශංසා වශයෙනුත් කියන ලදී. එහි **ඔට්ඨප්පහටමත්තෙන** යනු සජ්ඣායනා කිරීම් වශයෙන් තොල් පෙරළීම් පමණකින් බුද්ධ වචනය සජ්ඣායනා කිරීම් පමණකින් යන අර්ථයි**. අත්තානම්පි නපස්සති** අනර්ථය දැනගැනීමෙන් තමන්ගේ ප්‍රත්‍යක්‍ෂ වූ යහපත් අර්ථය නොදනී. තමන්ගේ ප්‍රමාණය තේරුම් නොගනී යන අර්ථයි. **පත්‍ථද්ධගීවො චරති** යනු මම බහුශ්‍රැතයෙක්මි. සිහි ඇත්තෙක්මි. නුවණ ඇත්තෙක්මි. මට සමාන වෙන කෙනෙක් නැතැයි මානයෙන් තද වී ගරුකළ යුත්තන්ට පවා යටහත් පහත් බවක් නොපෙන්වා යකඩ පොල්ලක් ගිල්ලකු මෙන් තද වූ ග්‍රීවය ඇතිව හැසිරෙයි. **අහංසෙය්‍යො මඤ්ඤති** මමම සමානය. උතුම් වෙමි යනුවෙන් හඟියි.
**අසෙය්‍යො සෙය්‍ය සමානං බාලො මඤ්ඤති අත්තානං** යනු සමාන නොවූයේ හීන වූයේ සමාන වූයේ අන්‍ය වූ සමාන වූ උත්තම වූ අයකු සමානකොට **තථා** බාල, මන්දබුද්ධික බාල භාවයෙන් හඟියි. **නතං විඤ්ඤූ පසංසන්ති** එබඳු වූ බාලයා තදින් ගන්නා ලද සිත් ඇති බැවින් පණ්ඩිතයෝ ප්‍රශංසා නොකරත්. **පත්තද්ධමානසං** සිතෙහි දරදඬු ගතිය. **නරං** පුද්ගලයාව ඤාණවන්ත පණ්ඩිත ජනයෝ ප්‍රශංසා නොකරත්. ගර්හා කරත්මැයි.
**සෙය්‍යොහමස්මි** යනු යම් ඒ පණ්ඩිතයෙක් මට සමාන වන්නේයැයි හෝ හීන හෝ සදිස යන මාන වශයෙන් **නාහං සෙය්‍යොති වා** මා සමාන නැත. හෝ කිසියම් මානයක් ප්‍රකාශ නොකරන්නේ. **විධාසු **නවවැදෑරුම් මානයේ කවර හෝ අංගයකින් **නවිකම්පති පඤ්ඤවන්තං** යනු අග්‍රඵලය ප්‍රඥාව වශයෙන් ප්‍රඥාවන්ත වූ ඉටු අරමුණු කෙරෙහි තාදි ගුණයන් බවට පත්වූයෙන් **තාදිං** යනුවේ. සේඛ නොවූ ඵලයන්හි හා සීලයන්හි මනාව පිහිටි බැවින් **සීලෙසු සුසමාහිතං** නම් වේ. අර්හත්ඵල සමාපත්තියට සමවැදීමෙන් **චෙතොසමථ මනුයුත්තං** නම් වේ. එබඳු සියළු ආකාරයෙන්ම ප්‍රහීණ වූ මාන ඇති රහතන් වහන්සේ, විඤ්ඤූ බුද්ධාදී පඬිවරු. **පසංසරෙ** වර්ණනා කරත්. ස්තුති කරත් යන අර්ථයි.
තවද අන්‍ය වූ නොහික්මුණු භික්‍ෂුවක් දැක අකීකරුකමේ ආදීනවත් කීකරුකමේ ආනිශංසත් ප්‍රකාශ කරමින් ‘**යස්ස සබ්‍රහ්මචාරිසු’** (යමෙක් හට සබ්‍රහ්මචාරීන් කෙරෙහි) ආදි වූ ගාථා දෙකක් ප්‍රකාශ කළේය. එහි අර්ථ දක්වන ලද්දේමැයි.
තවද උද්ධත වූ එක් භික්‍ෂුවක් දැක උද්ධත බවේ ආදීනවත් චපලබවෙන් තොරකමේ ආනිශංසත් දක්වමින් ‘**උද්ධතො චපලො භික්‍ඛු’** (ස්ථිරතාවයක් නැති චපල භික්‍ෂුව) ආදි වූ ගාථා දෙක ප්‍රකාශ කළේය. එහි **කපීව සීහචම්මෙන** යනු සිංහ සමක් පොරවාගත් වඳුරකු මෙන්. **සො** උද්ධත ආදී දෝෂයන්ගෙන් යුත් තැනැත්තා. **භික්‍ඛු** භික්‍ෂුව. තෙන **පංසුකූලෙන** ඒ පංශුකූල චීවරයෙන්, ආර්ය ධජයෙන් නොබබළයි. ආර්ය ගුණයන් නොමැතිකමිනි.
යමෙක් වනාහි බබළයිද ඔහුව දැක්වීමට ‘අනුද්ධතො’ ආදිය කියන ලදී.
**‘එතෙ සම්බහුලා’** ආදි ගාථා පහ ආයුෂ්මත් **සාරිපුත්තං** සැරියුත් තෙරුන් වහන්සේට නමස්කාර කරන්නා වූ බ්‍රහ්මකායික දෙවියන් දැක ආයුෂ්මත් **කප්පිනස්ස** කප්පින තෙරුන්ට හටගත්තා වූ සිතුවිල්ල නිමිතිකොට කියන ලදී. එහි **එතෙ** යනු ඔවුන්ගේ ප්‍රත්‍යක්‍ෂභාවය සඳහා කියන ලදී. **සම්බහුලා** යනු බොහෝසෙයින් ඒ විශාල ප්‍රමාණය දෙවියන් දසදහසක් යනුවෙන් ප්‍රමාණ වශයෙන් කීය. **දෙවා** යනු දෙවියන් වශයෙන් උපත ලද දෙවියන්, ඔවුන්ගේ ඒ දේව ස්වභාවය අන්‍යයන්ගෙන් විශේෂ කොට දක්වමින් ඒ සියල්ලෝම බ්‍රහ්මකායිකයෝ යැයි කීය. යම් හෙයකින් ඔව්හු තමන්ගේ උපතින් ලද ඍද්ධිභාවයෙන්ද මහත් වූ දේව ඍද්ධියෙන්ද යුක්ත වූවාහු පිරිවරින්ද යුක්ත වූවාහු ඒ නිසා කීය.
‘සෘද්ධි ඇති යසස් ඇති’ ‘පින්වතුන්ගේ සේනාපතියා කවරෙක්ද? ප්‍රශ්න විචාරීම් වශයෙන්’ මා විසින් පවත්වන ලද උතුම් වූ ධර්මචක්‍රය **සාරිපුත්තෙන** සැරියුත් තෙරණුවෝ පවත්වාගෙන යතියි කියන්නා වූ භාග්‍යවතුන් වහන්සේ විසින් ආයුෂ්මත් සැරියුත් තෙරුන් වහන්සේගේ ධර්මසේනාපති භාවය අනුමත කරන ලද්දේ යැයි කීය. වීර වූ මහා ධ්‍යානලාභී වූ සමාහිත සිත් ඇති **සාරිපුත්තං** සැරියුත් තෙරුන් වහන්සේ ධර්මසේනාපතිය. එහි **වීරං **යනු කෙලෙස් මාර ආදීන් මර්දනය කිරිමෙන් වීර්යවන්ත වූ මහා වික්‍රමයෙන් යුක්ත වූ මහා **ඣායී **යනු දෙව්ලොව වාසය කිරිම් ආදියට අහසින් යාම ආදියෙන් මහත්වූ ධ්‍යාන බල ඇති, එයින්ම සියළු ආකාරයෙන්ම දුක්වේදනා ආදිය විනාශ කිරීමෙන් යුක්ත බැවින් **සමාහිතං** සමාහිත සිත් ඇති **නමස්සන්ති** යනු සිරසෙහි ඇඳිලිබැඳ වඳිමින් සිටිත්.
**යම්පිනිස්සාය** යමකු හෝ යම් දෙයක් අරමුණු කොට ධ්‍යාන කරන්නෙහිද? **නාභිජානාම **යනු පෘථග්ජන ස්වභාවයෙන් බ්‍රහ්මයෝ මෙසේ කීහ.
**අචෙඡරං වත** පුදුමයි. **බුද්ධානං **චතුරාර්ය සත්‍ය බුදුවරයන්ගේ. **ගම්භීරො ගොචරො සකො** යනු අතිශයින් ගැඹුරු අතිශයින් ලඟාවිය නොහැකි, පෘථග්ජනයන් විසින් අවබෝධ කරගැනීමට අපහසු පෘථග්ජයන්ට අසාධාරණ වූ විෂය නොවූ, දැන් එහි ගැඹුරු බවට හේතුව දක්වමින් ‘යෙ මයං’ ආදිය කියන ලදී. එහි **වාලවෙධිසමාගතානියෙ මයං** එල්ලන ලද අස්ලොමකට විදීමට තරම් සමත් වූ දුනුවායන්ට සමාන වූ අතිශයින් සියුම් වූ දෙයක් ඉලක්ක කොට විදින්නට සමර්ථ වූවාහු පැමිණ වටකරගත්තාහු **නාභිජානාම** බුදුන් වහන්සේලාගේ විෂය වනාහි ඉතා ගැඹුරුය යන අර්ථයි. **තංතථා දෙවකායෙහි** යනු ඒ එබඳු රූප වූ **සාරිපුත්තං** සැරියුත් තෙරුන් වහන්සේ දෙවියන් සහිත ලෝකයාගේ **පූජනාරහං** පූජාවට සුදුසු බව, ඒ බ්‍රහ්මකායිකයන් විසින් **තදා** එකල්හි එපරිද්දෙන් **පූජිතං දිස්වා** පුදනු දැක ආයුෂ්මත් **මහා කප්පිනස්ස සිතං** මහාකප්පින තෙරුන්ට අදහසක් ඇතිවිය. මේ ලෝක සම්මත වූ බ්‍රහ්මයන්ටද අවිෂය වූ එහෙත් බුද්ධශ්‍රාවකයන්ට විෂය වූ.
**යාවතා බුද්ධක්‍ඛෙත්තම්හි** යම් ඒ බුද්ධ ක්‍ෂේත්‍රයෙහි යනාදී ගාථා තෙරුන් වහන්සේ විසින් තමන් අරභයා සීහනාද පවත්වමින් කියන ලදී. එහි **බුද්ධඛෙත්තම්හි** යනු විනය ක්‍ෂේත්‍රයෙහි යන අර්ථය සඳහා කියන ලදී. **ඨපයිත්‍වා මහාමුනිං** යනු සම්මා සම්බුදුරජාණන් වහන්සේ හැර, බුදුවරයන් වහන්සේලා වනාහි භාග්‍යවතුන් වහන්සේගේ ධුත ගුණයන්ගෙන් සත්ත්වයන්ට වඩා පරම උසස් තත්ත්වයට පත්වූයේමය. හුදෙක් වනාහි මහා කරුණාවෙන් මෙහෙයවන ලද සිත් ඇතිව සත්ත්වයන්ට එබඳු වූ මහත් උපකාරයක් බලා ගාමන්ත සේනාසන ආරාම ආදිය ඇසුරුකොට සිටින්නේ නම් ඒ ඒ ධුතයට විරුද්ධ වන්නේය. **ධුතගුණෙ** කෙලෙසුන්ට ධුත ගුණවලින් ආරඤ්ඤක ආදී තත්ත්වයන්ගෙන් අපේක්‍ෂිත ගුණයන්. **සදිසො මෙ නවිජ්ජති** මට වඩා උසස් කෙනෙක් කොහේද යන බලාපොරොත්තුවයි. එපරිද්දෙන් මේ තෙරුන් වහන්සේ ඒ කරුණෙහි අග්‍රස්ථානයෙහි තබන ලද්දේ ‘නචීවරෙ’ යනාදී ගාථාවෙන් ඨපයිත්‍වා මහාමුනිං (මුනීන්ද්‍රයන් වහන්සේ හැර) ආදී ලෙස කිය ලද අර්ථය පැහැදිලි කරයි. චීවර ආදියෙහි ආශාවෙන් නොඇලීම ධුතංග ඵලයයි.
එහි **නචීවරෙ** සිවුරක් ලැබුණු කල්හි තණ්හාවෙන් එහි ඇලීම, ආශා කිරීම, **සයනෙ** යනු සෙනසුනෙහි. **ගොතමො** භාග්‍යවතුන් වහන්සේ ගොත්‍ර නාමයෙන් හඳුන්වයි. **අනප්පමෙය්‍යො **යනු පමණ කළ නොහැකි කෙලෙස් නැතිවීමෙනුත් අපරිමාණ වූ ගුණ සමූහයෙන්ද අනප්පමෙය්‍ය නම් වේ. **මූලාල පුප්ඵං විමලංව අම්බුනා** යනු යම්සේ නිලුපුල පිරිසිදුව ජලය ස්පර්ශ නොකරයි. එපරිද්දෙන් ගෞතමයන් වහන්සේ තණ්හා ආදියෙහි නොඇලේ යන අර්ථයි. **නික්‍ඛමනින්නො** අභිනිෂ්ක්‍රමණය කළ එයින්ම තිතවාභිනිස්සමො භවත්‍රයෙන් වෙන්වූ, නොඇලුනු යමෙක් හට සතිපට්ඨානය ග්‍රීවය වේද, එහි භාවනා පරිපූර්ණ බව සඳහා ඒ කිසිතැනක නොඇලුනේ නික්ම යන්නේම විය.
එහි කොටස් වශයෙන් දක්වන්නේ ‘සතිපට්ඨානගීවො’ (සතිපට්ඨාන නමැති ග්‍රීවය) යන අවසාන ගාථාව කීය. එහි ගුණ සමූහයෙන් උතුම්ම තත්ත්වයට පත්වූ ප්‍රඥාවෙන් අධිෂ්ඨාන කිරිමෙන්, සතිපට්ඨාන නම් වූ ග්‍රීවය ඇත්තේ මොහුටනුයි. **සතිපට්ඨානගීවො** නම් වේ. නිවැරදි ධර්මයන් වැළඳගැනීමට ශ්‍රද්ධා නමැති අත ඇත්තේ මොහුටනුයි **සද්ධාහත්‍ථො** නම් වෙයි. ගුණ නමැති අත ඇත්තේ මොහුටනුයි. **සද්ධාහත්‍ථො **නම් වෙයි. ගුණ නමැති ශරීරයෙහි උතුම්ම තත්ත්වයට පත්වූ බැවින් ප්‍රඥාව නමැති ශීර්ෂය ඇත්තේ මොහුටනුයි **පඤ්ඤාසීසො** නම් වෙයි. විශාල ප්‍රමාණයක් ඇතුළත් වන බැවිනුත් විශාල විෂය ක්‍ෂේත්‍රයක් ඇති බැවිනුත් මහානුභාව සම්පන්න මහා බලසම්පන්න මහත්වූ සර්වඥතා ඥානයක් මොහුට ඇත්තේනුයි **මහාඤාණී **නම් වෙයි. **සදා** හැමකල්හි **නිබ්බුතො** සිහිල්ව හැසිරෙයි. **සුසමාහිතො** (මනාව සමාහිත වූයේ) -පෙ- නාගො යනාදී සූත්‍ර පදයද මෙහි දැක්විය යුතුයි. එය වනාහි අර්ථ වශයෙන් බෙදීමක් නැත. එය පහත කියන ලද ආකාරයෙන්ම දතයුතුයි.
50. පඤ්ඤාසනිපාතය
පනස්වන නිපාතයෙහි **කදානුහං** ආදිය ආයුෂ්මත් **තාල පුට** **ත්‍ථෙරස්ස** තාලපුට තෙරුන්ගේ ගාථාවන්ය. මොහුද පෙර බුදුවරුන්ගේ කාලවල කරන ලද ප්‍රාර්ථනා ඇත්තේ ඒ ඒ භවයන්හි සසරට පිහිටවන කුසල් රැස්කර මේ බුද්ධෝත්පාද කාලයෙහි රජගහනුවර එක්තරා නැටුම් කුලයක ඉපිද උගත්බවට පැමිණියේ කුලයට අනුරූප වූ නැටුම් කලාවන්හි පරතෙරට ගොස් සියළු දඹදිව ප්‍රකට ගාමණී නම් නාට්‍ය ශිල්පියා විය. ඔහු පන්සියයක් කාන්තාවන් පිරිවරාගෙන මහත්වූ නාට්‍ය සම්පත්තියෙන් යුක්තව ගම්නියම්ගම් රාජධානිවල සංදර්ශන පවත්වා බොහෝ පුදසත්කාර ලබා ඇවිදින්නේ රජගහ නුවරට පැමිණ නුවර වැසියන්ට සංදර්ශනයක් පවත්වා ලබන ලද ගරුසත්කාර ඇත්තේ නුවණ මුහුකුරා ගිය බැවින් බුදුන් සමීපයට ගොස් වැඳ එකත්පසෙක හුන්නේ භාග්‍යවතුන් වහන්සේට මෙසේ කීය. ස්වාමීනි! පැරණි ආචාර්ය, ප්‍රාචාර්යයගෙන් මා මෙසේ අසා ඇත. යම් ඒ නාට්‍ය ශිල්පියෙක් රඟමඬලේදී ඇත්තෙන් හා බොරුවෙන් ජනයාව සිනහගන්වයි ද සතුටු කරයිද ඔහු මරණින් මතු පහාස නම් වූ දෙවියන් හා එක්වන්නේය කියාය. භාග්‍යවතුන් වහන්සේ මේ ගැන කුමක් වදාරණ සේක්ද? භාග්‍යවතුන් වහන්සේ මගෙන් මෙය අසන්නට එපායැයි ඔහුව තුන්වරක් ප්‍රතික්‍ෂේප කළ සේක. සතරවන වර විචාරණ ලද්දේ මෙසේ වදාළේය. ගාමිණිය! මේ සත්ත්වයෝ ස්වභාවයෙන්ද රාග බැම්මෙන් බැඳුනෝය. ද්වේෂ බන්ධනයෙන් බැඳුනෝය. මෝහ බන්ධනයෙන් බැඳුනෝය. ඔවුනතුරෙන් බොහෝන්දෙනෙක් ඇලිය යුතු, ගැටියයුතු, මුලාවට පත්විය යුතු ධර්මයන්හි යෙදෙමින් ප්‍රමාදීව කාය බිඳීයාමෙන් මරණයෙන් පසු නිරයෙහි උපදී. ඉදින් වනාහි ඔහුට මෙබඳු දෘෂ්ටියක් ඇත්තේද ‘යම් ඒ නාට්‍ය ශිල්පියෙක් රඟමඬලෙහි ඇත්තෙන් හෝ බොරුවෙන් ජනයා සිනහ ගන්වයිද සතුටු කරයිද ඔහු කය විනාශවීමෙන් මරණයෙන් පසු පහාස නම් දෙවියන් හා එක්වන්නේය. මේ ඔහුගේ මිථ්‍යාදෘෂ්ටිය වන්නේය. මිථ්‍යාදෘෂ්ටිකයා වනාහි නිරය හෝ තිරිසන් යෝනිය යන දෙකින් එකක් බලාපොරොත්තු විය යුතුයි. එය අසා **තාලපුටො** තාලපුට හැඬුවේය. ගාමිණිය! මා විසින් මුලදීම මෙය මාගෙන් නොඇසිය යුතුයයි ප්‍රතික්‍ෂේප කළා නොවේද කියා බුදුන්වහන්සේ විචාළ සේක. එවිට ඔහු පවසන්නේ ස්වාමීනි! භාග්‍යවතුන් වහන්සේ විසින් යම් ඒ නෘත්‍ය දක්වන්නවුන්ගේ පරලොව ජීවිතය මෙසේ වන්නේයැයි කියූ කාරණය ගැන මම නොහඬමි. තවද ස්වාමීනි! පැරණි ආචාර්ය ප්‍රාචාර්ය නැට්ටුවන් විසින් මෙම රවටනු ලැබුවෙමි. කුමක් නිසාද නැට්ටුවා මහාජනයාට නාට්‍ය සංදර්ශන පවත්වා සුගතියෙහි උපදීයැයි කියා ඇති බැවිනි.
ඔහු බුදුන් සමීපයෙහි බණ අසා ලැබූ ශ්‍රද්ධා ඇත්තේ පැවිදිව ලබන ලද උපසම්පදා ඇත්තේ විදර්ශනා භාවනාව සඳහා කටයුතු කරන්නේ නොබෝ කලකින්ම රහත්බවට පැමිණියේය. අවබෝධ කරගන්නා ලද රහත්බව ඇතිව රහත්වීමට පෙරාතුව යම් අයුරකින් තමාගේ සිත පෙර පැවැති තත්ත්වය විමසා බැලීම් වශයෙන් යොනිසො මනසිකාරය පහළ විය. එය නොයෙක් ආකාරවලට බෙදා දක්වන්නට:-
කවදානම් මම පර්වත කඳුරුවල හුදෙකලාව දෙවෙනියෙක් නැතිව වාසය කරන්නෙම්ද? සියළු භවය අනිත්‍ය ලෙස බලන්නා වූ කවදා වන්නේද? (කවදා මස්තකප්‍රාප්ත වන්නේද?)
කවරදා නම් කපා සිඳ මසාගත් සිවුරු දරන මුනිවරයෙක්ව කසාය වස්ත්‍රය හැඳ මමත්වයක් නැතිව ආශාවක් නැතිව, රාගයද, මෝහයද, ද්වේෂයද නැතිකර දමා සැපවත්ව මහා වනයට ගොස් කවදානම් වාසය කරන්නෙම්ද?
රෝගයන්ටත් මරණයටත් කුඩුවක් බඳු මරණයෙන් හා ජරාවෙන් උපද්‍රව තත්ත්වයට පත් පහකළ භයට හේතු ඇතිව විදර්ශනා ඤාණයෙන් බලන්නේ කවදානම් හුදෙකලාව වනයෙහි වසන්නෙම්ද?
මම බිය ඇතිකරන දුක් ගෙනදෙන බොහෝ වූ අරමුණුවලට අනුව පවත්නා තණ්හා නමැති ලතාව ප්‍රඥා නමැති සියුම් කඩුව ගෙන කපා දමා කවදානම් වසන්නෙම්ද?
ප්‍රඥාමය වූ උග්‍ර වූ තේජස් ඇති සෘෂිවරයන්ගේ ආයුධය වහා ගෙන සේනාව සහිත මාරයාව විනාශ කර දමා අපරාජිත ආසනයෙහි කවදානම් සිටින්නෙම්ද?
කවදා මම උතුමන්ගේ සමාගමයෙහි එබඳු වූ ධර්ම ගෞරවයෙන් යුත් උතුමන් විසින් දකින ලද්දේ වෙම්ද? යථා ආකාරයෙන් දකින්නා වූ දිනන ලද ඉඳුරන් ඇති බුද්ධාදී උතුමන් විසින් දකින ලද්දේ වෙම්ද?
අලසකම, බඩගින්න හා පිපාසයෙන් සුලඟින්, අව්වෙන්, කීටයන්ගෙන් හා දිග උරගයන්ගෙන් ඒ ගිරිකඳුරෙහි කිසි බාධාවක් නොවන්නේය.
මහර්ෂී වූ බුදුරජාණන් වහන්සේ විසින් අවබෝධ කරගන්නා ලද දැකීමට අපහසු චතුරාර්ය සත්‍යයන් මාර්ග සමාධියෙන් සමාහිත වූ මනා සිහියෙන් හා ප්‍රඥාවෙන් මම කවදානම් අවබෝධකර ගන්නෙම්ද?
අප්‍රමාණ වූ ශබ්ද, ගන්ධ, රස, ස්පර්ශයන්ගෙන් ගිනිගෙන සිටින්නා වූ මම කවදානම් සමථ භාවනාවෙන් යුක්තව ප්‍රඥාවෙන් ඒ ධර්මය කවදානම් දකින්නෙම්ද?
නරක වචනයක් කීමෙන් ඒ හේතුකොට ගෙන සිත නරක් වූවෙක් නොවන්නෙමි. ඉක්බිති ප්‍රශංසාවක් කළේද ඒ හේතුවෙන් සතුටු නොවන්නෙමි. කවදානම් මම ඒ තත්ත්වයට පත්වන්නෙම්ද?
දර, තණකොල, වැල් යන මේවා අප්‍රමාණ වූ ස්කන්ධ ධර්මයන් හා සමානව සිතමි. කවදානම් අධ්‍යාත්මික හා බාහිර වූ මේ ධර්මයන් සමාන කර සිතන්නෙක් වෙම්ද?
වර්ෂා කාලයෙහි මේඝයේ අළුත් ජලයෙන්, වනයෙහි සෘෂිවරයන් ගිය මගෙහි යන්නා වූ චීවර සහිත මා කවදානම් එම ජලයෙන් තෙමෙන්නේද?
කවදානම් ගිරිකඳුරේ වනයෙහි හඬන මොනරුන්ගේ කේකාරව අසා වේලාව දැනගෙන නැගිට කවදානම් අමෘත නිර්වාණය ලබාගැනීම සඳහා කල්පනා කරන්නෙම්ද?
කවදානම් ගංගා යමුනා සරස්වතී යන ගංගාවන්හි හා පාතාලයේ හා වඩවා මුඛයෙහිද වූ ඒ බිහිසුනු බවෙහි ඍද්ධියෙන් නොඇලී තරය කරන්නට ලැබේද? කවදානම් මෙබඳු ඍද්ධි බලයක් ලබන්නෙම්ද?
කවදානම් සංග්‍රාමයෙහි හස්තියකු මෙන් කාම ගුණයන්හි ආශාව සිඳ දමන්නෙම්ද? සියළු සුභ නිමිතිවලින් තොරවී ඣානලාභීව සිටින්නෙම්ද?
ණයබරින් පීඩාවට පත් ධනවතුන් විසින් පෙළන ලද දිළින්දෙක් යම්සේ නිධානයක් ලැබ සතුටුවන්නේද එපරිද්දෙන් කවදානම් මම බුදුන්ගේ සසුනෙහි ඇතුලත්ව ඒ ධර්මය අවබෝධ කරගන්නෙම්ද?
අවුරුදු ගණනක් ඔබ විසින් ඉල්ලා සිටින ලද්දෙමි. ඔබට මේ ගිහිගෙයි වාසයෙන් ඵලයක් නැත. ඒ මට දැන් පැවිද්දකු හා සමානය. එම්බා චිත්තය! නුඹ කුමක් නිසා තවමත් එහි නොයෙදෙන්නේද?
එම්බා සිත! ඔබ විසින් ඉල්ලා සිටින ලද්දේ නොවෙම්ද? පර්වතයේ විසිතුරු මොනරුන් සිටින දියඇලිවල ඝෝෂාවෙන් ඝෝෂාවත් වූ වනය ඣාන වඩන්නවුන් සතුටට පත්කරයි.
කුලයෙහි මිත්‍රයන්ද ප්‍රියයන්ද නෑයන්ද ලෝකයේ කාමරතිය හා අනිකුත් කාම ගුණයන්ද යන සියල්ල හැර වනයට පිවිසියේ මා සතුටට පත්නොකරයි.
එම්බා සිත! ඔබ මගේමය. අනුන්ගේ නොවේ. කෙලෙස් මාරයන් සමග යුධ කරන්නට සූදානම්ව සිටින කල්හි වැලපීමෙන් ඇති ඵලය කුමක්ද? මේ සියල්ල ස්ථිර නැත යයි දකින්නේ අමෘතපදය ලබාගැනීමේ ආශාවෙන් අභිනිෂ්ක්‍රමණය කළෙමි.
මිනිසුන් අතර උතුම් වූ මහේශාක්‍ය වූ නරදම්මසාරථී වූ වීතරාගී නොවූවන් විසින් වැලැක්විය නොහැකි සැලෙන්නා වූ සිත වනයේ වඳුරකුට බඳුයැයි යන මහා ප්‍රකාශය කළා වූ.
කාමයෝ වනාහි විසිතුරුය. මධුරය. මනහරය. අන්ධ පෘථග්ජනයෝ එහි ඇලුනෝ වෙති. නැවත භවයක් ලබන්නා වූ ඔවුහු සිතට වසඟ වූවාහු නිරයේ ඉපදී දුක් විඳිත්.
මොනරුන් හා විල්ලිහිණියන්ගේ හඬින් යුත්, දිවියන් ව්‍යාඝ්‍රයන් පෙරටුකොට ඇති වනයේ වාසය කරන්නේ කය පිළිබඳ අපේක්‍ෂාව අත්හරින්න යැයි එම්බා චිත්තය! මා පැවිද්දට පළමුව මනා ප්‍රතිපත්ති කෙරෙහි උනන්දු කරවූයෙහිය.
ධ්‍යානයන් උපදවන්න. ඉන්‍ද්‍රිය, බල බොජ්ඣංග, සතරවැදෑරුම් සමාධි භාවනාවන්, ත්‍රිවිද්‍යාවන් ලබව. බුද්ධ ශාසනයෙහි යෙදෙන්න. එම්බා චිත්තය! මා පෙර මෙසේ උනන්දු කරවූයෙහිය.
අමෘතය ලබාගැනීම සඳහා නෛර්යානික වූ සියළු දුක් නැතිකරන නිර්වාණය අරමුණු කරගත්, සියළු කෙලෙස් ශුද්ධ කරන්නා වූ අෂ්ටාංගික මාර්ගය වඩන්න. එම්බා චිත්තය! ඔබ පෙර මෙසේ මා උනන්දු කරවීය.
පංච ස්කන්ධයන් දුක්යැයි නුවණින් දකින්න. යමකින් දුක හටගනීද එය අත්හරින්න. මේ ජීවිතයේදීම දුක කෙළවර කරන්න. එම්බා චිත්තය! මෙසේ පෙර මා උනන්දු කරවූයේය.
(මේ පංචස්කන්ධයන්) අනිත්‍ය, දුක්ඛ, ශුන්‍ය, අනාත්ම, වේදනාකාරී ලෙස යොනිසොමනසිකාරයෙන් දකින්න. ලෞකික වූ සොමනස්ස ආදී අටළොස් චිත්තයන්ගේ උපත වළක්වන්න. එම්බා චිත්තය! මෙසේ පළමුව මා උනන්දු කරවූයෙහිය.
හිස මුඩුකර විරූපීව කුලයන් අතරත් භික්‍ෂූන් අතරත් කබලක් ගත් ඇත් ඇත්තේය යන නින්දාවට පාත්‍ර වන්නේය. මහර්ෂි වූ ශාස්තෲන් වහන්සේගේ වචනයෙහි හැසිරෙන්න යැයි මෙසේ පළමුව මා උනන්දු කරවූයෙහිය.
[missing trans]
ආරඤ්ඤිකයෙක් වන්න. පිණ්ඩපාතිකයෙක් වන්න. සොසානිකයෙක් වන්න. පංශුකූලිකයෙක් වන්න. නෙසජ්ජිකයෙක් වන්න. හැමකල්හි මේ ධුතාංගයන්හි යෙදුනෙක් වන්න යැයි එම්බා චිත්තය! ඔබ මා පෙර උනන්දු කරවූයෙහිය.
යම්සේ ගස් වවා ගෙඩි ලබා ගන්නේද එබඳු වෘක්‍ෂයේ මුල සිඳින්නට කැමැති වන්නෙහිද? එබඳු වූ සිත! මෙය කරන්නෙහිද? යමක් මා පැවිද්දට යොමුකර ලබාගත් පැවිද්ද නමැති ඵලය අනිත්‍ය වූ මේ සංසාර මුඛයෙහි යොදන්නෙහිද?
රූපයක් නැති දුර ගමන්කරන හුදෙකලා වූ එම්බා චිත්තය! මම දැන් ඔබ කියන දේ නොකරමි. කාමයෝ වනාහි දුක්ය. කටුකය. බියජනකය. ඒ නිසා නිවන අරමුණු කරගෙනම හැසිරෙන්නෙමි.
මම අභාග්‍ය සම්පන්න බව නිසා හෝ නිර්ලජ්ජි බව නිසා හෝ චිත්ත හේතුව නිසා හෝ දඬුවම් ලැබීමට ඇති බිය නිසා හෝ ජීවත්වීමට අමාරුකම නිසා හෝ මම නික්මුනේ නොවෙමි. එම්බා සිත! මුලදීම මම ප්‍රතිඥා දුන්නෙම් නොවේද?
අල්පේච්ඡතාවත් මකුබව නැතිකිරීමත් දුක සංසිඳීමත් සත්පුරුෂයන් විසින් වර්ණනා කරන ලදී. එම්බා සිත, ඔබ පෙර එහි යෙදී සිටියෙහි. දැන් ඔබ පැරණි ස්වභාවය ඇසුරු කරන්නට යන්නෙහි කුමක් නිසාවෙන්ද?
තණ්හාවත් අවිද්‍යාවත් ප්‍රියයන් කෙරෙහි ඇල්මත් සුභ වූ රූපත් සුඛ වේදනාවත් මනාප වූ කාමගුණයන්ද මම අත්හළෙමි. නැවතත් ඒවා වැළඳගන්නට උත්සාහ නොකරමි.
එම්බා සිත! පූර්ව ජාතීන් හැම එකකදීම ඔබ විසින් කියන ලද්ද මා විසින් කරන ලදී. බොහෝ ජාතින්හිදී පරිභව නොකළෙමි. තමා කෙරෙහි හටගෙන ඇති නමුත් ඔබ විසින් ඇතිකරන ලද අනේක වූ සංසාර දුක් විඳිමින් සැරිසැරුවෙමි.
එම්බා සිත! ඔබම බ්‍රාහ්මණයෙක් කරන්නෙහිය. ක්‍ෂත්‍රියයෙක් කරන්නෙහිය. රජෙක් කරන්නෙහිය. ඒ කාරණයෙන්ම වෛශ්‍යයෙක්, ක්‍ෂුද්‍රයෙක් වන්නෙහිය. එක් දිනයෙන් දේවත්වයටද පත්වන්නෙහිය.
ඒ හේතුවෙන්ම අපි අසුරයෝ වෙමු. ඔබ මුල්කරගෙන අපි නිරයවාසීහු වෙමු. ඒ හේතුවෙන්ම තිරිසන්ගත සත්ත්වයෝ වෙමු. ප්‍රේතාත්මයට පත්වූවෝ වෙමු.
එම්බා සිත! නැවත නැවතත් මා දුකට පත් නොකරන්න. නැවත නැවතත් වෙනස් මුහුණු පෙන්වමින් උමතු වූවකු වැනි මා සමග සෙල්ලම් කරන්නෙහි! මා විසින් ඔබට කුමන හතුරුකමක් කරන ලද්දේ ද?
පෙර මේ සිත කැමැති පරිදි බොහෝකල් ඒ ඒ අරමුණුවල යෙදී හැසුරුනේය. යම්සේ අංකුසයක් අතින් ගත් තැනැත්තා හස්තියකු මෙල්ල කරන්නාක් මෙන් අද මම නුවණින් මෙනෙහිකර එයට නිග්‍රහ කරමි.
මාගේ ශාස්තෲන් වහන්සේ මේ ලෝකය අනිත්‍යයැයි අස්ථිරයැයි අසාරයැයි වටහාගන්නා ලදී. එම්බා සිත! ජින ශාසනයෙහි මා යොදන්න. මහත්වූ එතරවීමට අපහසු ත්‍රිවිධ ඕඝයන්ගෙන් මා එතර කරන්න.
එම්බා සිත! පෙර මෙන් මා ඔබගේ වසයෙහි පවතින්නට අවශ්‍ය නැත. මහර්ෂීන් වහන්සේගේ සසුනෙහි පැවිදි වූයේ වෙමි. මා වැන්නෝ ඒකාන්ත වශයෙන් ශ්‍රමණයෝ වෙත්.
පර්වතයෝද සමුද්‍ර ද ගංගාදියද මහපොළවද සතර දිසාවන්ද අනුදිශාවන්ද, පහළ පිහිටි ලෝකයද දිව්‍යලෝකද යන සියල්ලන් කාමාදි භවයනුත් අනිත්‍යයයි. උපද්‍රව සහිතයි. එම්බා සිත! කොහි ගියේද? සැපසේ රමණය කරන්නේද?
එම්බා සිත! පරම ස්ථිර භාවයෙහි පිහිටියා වූ මට කුමක් කරන්නෙහිද? එම්බා සිත! මා නුඹගේ වසඟයට පත්ව නොසිටිමි. මුඛ දෙකක් ඇති අසූචිවලින් පිරුණු සම් පසුම්බියක් බඳු එය පයින්වත් ස්පර්ශ නොකරන්නේය. නව දොරකින් අපවිත්‍ර දේ වැගිරෙන මේ ශරීරයට නින්දා වේවා.
ඌරන් හා මුවන් බැස සෙව්නා වූ ප්‍රකෘතියෙන් සුන්දර වූ පව්වෙහි වැසි ජලයෙන් තෙමුනා වූ වනාන්තරයෙහි ගුහාවක් නමැති ගෙයකට ගොස් සතුටු වන්නෙහි.
අතිශයින් නීලවර්ණ වූ ගෙල හා පිල් කළඹින් යුත් මොනරුන්ගෙන්ද විසිතුරු පියාපත් නමැති ඡත්‍රයන් වැනි පක්‍ෂීන්ගෙන්ද මනහර ඝෝෂාවෙන් ඝෝෂාවත් වූ වනය ධ්‍යාන වඩන්නන් සතුටු කරවත්.
වැසි වැස්ස කල්හි අඟල් හතරක් පමණ තණකොල වැවුණු මේඝයක් වැනි වනයෙහි මනාව මල්පිපුණු කල්හි පර්වත අතරෙහි ගසක් මෙන් හුන්නෙමි. මේ තනබිස්ස මට මෘදු ඇතිරිල්ලක් බඳුය.
යම්සේ ධනවත් පුරුෂයෙක් තමන්ගේ දාසාදීන් තම වසඟයෙහි තබාගනීද එම්බා සිත! මම ද එසේ කරන්නෙමි. යමක් මට ලැබෙන්නේද මට එයින් ඵලක් නැත. එම්බා සිත! යම්සේ මනාව මෘදුකරන ලද බලල් සමින් කළ පසුම්බිය මෙන් කර්මයෝගය කරමි.
යම්සේ ධනවත් පුරුෂයෙක් තමන්ගේ දාසාදීන් තම වසඟයෙහි තබාගනීද එසේ මමද සිත මාගේ වසඟයෙහි තබාගනිමි. මට යමක් ලැබේද එයින් ප්‍රයෝජනයක් නැත. යම්සේ අංකුසය අතේ ඇත්තා මදකිපුණු හස්තියා මෙල්ල කරන්නාක් මෙන් එම්බා සිත! වීර්යයෙන් මා වසඟයට ගනිමි.
භාවනාවෙන් මනාව දමනය වූ මනාව විදර්ශනා භාවනා ක්‍රමය වැඩුවා වූ ඔබ විසින් ආජානීය අශ්වයකු මෙන් ක්‍ෂේමභූමියට යාමට හැකිව කෙලෙස් රහිත බැවින් ශිව නම් වූ මාර්ගයට ඇතුළත් වන්නට සමත් වෙමි.
යම්සේ ඇත්ගොව්වෙක් මහා හස්තියකු මහා කණුවක දැඩිලෙස ශක්තිමත් රැහැනකින් බඳියි ද එම්බා සිත! එපරිද්දෙන් මම භාවනා බලයෙන් බැඳ තබන්නෙමි. එම්බා ඒ සිත! ඔබ මගේ සිහියෙන් මනාව ආරක්‍ෂිතව කාමාදි සියළු භවයන්හිදී තණ්හාදියෙන් තොර වව.
වැරදි මගෙහි යන්නහුගේ ආයතන සමුදය නුවණින් දැක එය කපාහැර විදර්ශනා භාවනා සංඛ්‍යාත යෝගයෙන් නිග්‍රහකොට විදර්ශනා මාර්ගයෙහි පිහිටුවව. සියළු ආයතන සමුදායයේ සමුදය හා අභාවය දැක අග්‍රවාදී වූ බුදුන්ගේ දායාද ඇත්තෙක් වන්න.
එම්බා සිත! සතර වැදෑරුම් විපිලිසරයන්ගෙන් යුක්ත වූ මා ගම්දරුවකු මෙන් එහාට මෙහාට අදින්නෙහි. ඒකාන්තයෙන් දස සංයෝජනයන් බිඳදමන්නා වූ කාරුණික වූ මහා මුනීන්ද්‍රයන් වහන්සේව ඇසුරු කරමි.
යම්සේ මුවෙක් වැසිකාලයෙහි මනා පුෂ්පයන්ගෙන් ගහන වූ විසිතුරු වනයෙහි හැසිරේද එපරිද්දෙන් බාධක නැති ඒ රම්‍ය වූ පර්වතයෙහි හැසිරෙමි. එම්බා සිත! ඒකාන්ත වශයෙන් ඔබ සසර විපතෙහිම සිටින්නෙහිය.
යම්කෙනෙක් ඔබගේ කැමැත්තෙන් ඔබගේ වසයෙහි පවත්නා මිනිසෙක්, කාන්තාවක්, යම් ඒ සුඛයක් අනුභව කරයිද ඒ අන්ධ බාලයෝ ක්ලේශමාර ආදීන්ගේ වසයෙහි පවත්නාහු කාමාදී භවයන්හි සතුටු වන්නේ ඔබගේ ශ්‍රාවකයෝය.
එහි **කදානුහං** යනු කවදා? මම **පබ්බතකන්‍දරාසු** යනු පර්වතවලද කඳුරුවලද **එකාකියො **යනු තනිව, නිසා **අද්දුතියො** නම් වේ. තණ්හා නැත්තේ තණ්හා යනු පුරුෂයාට දෙවන නමකි. **විහස්සන්ති** වාසය කරන්නෙමි. **අනිච්චතො සබ්බභවං විපස්සං** යනු කාමභව ආදී ප්‍රභේද ඇති සියළුම භවය - අභාවයට යන අර්ථයෙන් අනිත්‍ය යැයි විදර්ශනාවෙන් දකින්නේ කවදානම් වාසය කරන්නෙම්ද යන්න යොදාගත යුතුයි. මේ වනාහි නිදර්ශන මාත්‍රයක් පමණි. යමක් අනිත්‍යයද එය දුකයි. යමක් දුකද එය අනාත්මය යන ප්‍රකාශනයෙන් ඉතිරි ලක්‍ෂණ දෙකද කියන ලදැයි දතයුතුයි. **තං මෙ ඉදං තංනු කදා භවිස්සති** යනු මාගේ මේ සිතිවිල්ල කවදානම් හරියන්නේද? කවදා නම් මස්තකප්‍රාප්ත වන්නේද යන අර්ථයි. **තංනු** යන මෙහි **තං** යනු නිපාත මාත්‍රයකි. මේ මෙහි කෙටි අර්ථයි. කවදානම් මම මහා හස්තියකු මෙන් යදම් බැමි නමැති ගිහිබැමි බිඳ දමා පැවිදිව කාය විවේකය දැඩි කරමින් හුදෙකලාව පව්කඳුරුවල තනියට සියළු අර්ථයන්හි අපේක්‍ෂාවක් නැත්තේ සියළු සංස්කාර ධර්මයන් අනිත්‍ය වශයෙන් දකින්නේ හැසිරෙන්නෙමි යනුයි.
**භින්නපටන්‍ධරො** යනු කොටස්වලට කැඩූ වස්ත්‍ර දරන්නා වූ තැනැත්තා ගාථාවේ පහසු උච්චාරණය සඳහා ‘න’ කාරයක් ආගමකොට කියන ලදී. ආයුධයකින් කපන ලද විසිතුරු වර්ණයන්ගෙන් තොර පටවස්ත්‍රය දරන්නේ යන අර්ථයි. **මුනී** යනු පැවිද්දා. **අමමො** යනු කුලයෙහි හෝ ගණයා කෙරෙහි හෝ මමත්වයක් නොමැති බැවින් අම නම් වේ. කිසියම් තැනක අරමුණෙහි ඇල්මක් නැති බැවින් **නිරාසො** නම් වේ. **හනත්‍වා සුඛී පවනගතො විහස්සං** යනු රාගාදී කෙලෙසුන් ආර්ය මාර්ගයෙන් සිඳ දමා මාර්ග සැපයෙන් ඵල සැපයෙන් සැපවත් වූයේ මහා වනයට ගොස් කවදා නම් මම වාසය කරන්නෙම්ද?
**වධරොගනිළං** යනු මරණයටත් රෝගයන්ටත් වාසභවනය වූ **කායං ඉමං** යනු මේ පඤ්ච ස්කන්ධ සංඛ්‍යාත ශරීරය. පඤ්ච ස්කන්ධය වනාහි මහණෙනි! අවිජ්ජාවෙන් හා තණ්හාවෙන් යුක්ත පුද්ගලයාට මෙසේ මේ ශරීරය හටගත්තේය යනුවෙන් මේ ශරිරයට බාහිර වශයෙන් නාමරූප යනුවෙන් යනාදී තැන්වල ශරීරය කියනු ලැබේ. **මච්චුජරායුපද්දුතං** යනු මරණයෙන් හා ජරාවෙන් පීඩාවට පත්වූ **විපස්සමානො** මම එයට හේතුව නැතිකිරීමෙන් **වීතභයො** නම් වේ. **තං නු කදා භවිස්සති** එය වනාහි කවදා වන්නේද යන අර්ථයි.
**භයජනනී** යනු විසිපස් වැදෑරුම් මහා භය ඉපදීමට හේතු වූ, කායික වූත් චෛතසික වූත් සියළුම සංසාර දුක්ඛයන් කැඳවන බැවින් **දුක්‍ඛාවහං** නම් වේ. **තණ්හාලතං බහුවිධානුවත්තනිං** බොහෝ වූ අරමුණු පවත්නේමය හෝ අනුව පවත්නේය, බොහෝ කොට පවත්නා වූ තණ්හා සංඛත වූ වැල. **පඤ්ඤාමයං** යනු මාර්ග ප්‍රඥාවෙන් යුක්ත වූ **අසිං** කඩුවක්, වීර්යයෙන් ඔසවන ලද ශ්‍රද්ධා නමැති අතින් **ගහෙත්‍වා** ජේදනය කොට **කදානුහං වසෙ** යනු යම් ඒ කවදානම් මම එසේ වාසය කරන්නෙම්ද යන සිතිවිල්ල **තම්පි කදා භවිස්සති**. එය කවදානම් වන්නේද යන්න ඒ හා එක් කරගත යුතුයි.
**උග්ගතෙජං** යනු සමථ විදර්ශනා වශයෙන් යෙදී සිටීමෙන් ඇති වූ තියුණු තේජස් ඇත්තේ **සත්‍ථං ඉසීනං** යනු බුදු පසේබුදු ආර්යශ්‍රාවක යන ඍෂීන්ට ආයුධය වූ **මාරං සසෙනං සහසා භඤ්ජිස්සං **යනු කෙලෙස් සේනාවෙන් සේනා සහිත අභිසංඛාර ආදී වූ මාරයන් වහාම බිඳ හෙළන්නෙමි. **සීසාසනෙ **යනු ස්ථිර අසුනෙහි අපරාජිත පර්යංකයෙහි යන අර්ථයි.
**සබ්භි සමාගමෙසු දිට්ඨො භවෙ** යනු ධර්ම ගෞරවයෙන් යුක්ත බැවින්, **ධම්මගරූහි** නම් වේ. තාදී ගුණයන්ගෙන් යුක්ත වූ නිසා **තාදීහි** වෙනස් නොවූ දර්ශනයෙන් යුක්ත බැවින් **යථාව දසසීහි** නම් වේ. ආර්ය මාර්ගයෙන්ම පාපයන් ජයග්‍රහණය කළ බැවින් **ජිතින්‍ද්‍රියෙහි** බුද්ධාදී සාධූන් සමග එක්වීමේදී **කදානු අහං පධානියො** යනු දකින ලද්දේ වන්නේය. **යං මෙ පරිවිතක්කිතං තං න කදා භවිස්සති** (මාගේ මේ සිතිවිල්ල කවදා නම් වන්නේද) යන්න ඒ හා යොදාගත යුතුයි.
මේ ආකාරයෙන් සියළු තන්හි පද යෙදීම දතයුතුයි. පදාර්ථය පමණක්ම වර්ණනා කරන්නෙමි. **තන්‍දී** යනු අලස බව. **ඛුදා** යනු පිළිකුල. **කීටඝරීසපා** යනු කීටයන් සහ උරගයන්. **නබාධයිස්සන්ති** අවහිර නොකරන්නේය. සැපදුක් සොම්නස් දොම්නස් ධ්‍යානයන්ගෙන් පරිබාහිර අදහසයි. **ගිරිබ්බජෙ **යනු පර්වත කඳුරෙහි. **අත්‍ථත්‍ථියං** යනු උතුම් වූ අර්ථය යන තේරුමෙන්.
**යංවිදිතං මහෙසිනා** යනු යම් ඒ චතුරාර්ය සත්‍යයක් මහර්ෂි වූ සම්මා සම්බුදුරජාණන් වහන්සේ විසින් ස්වකීය ඥානයෙන් අවබෝධ කරගත් ඒ **චත්තාරි සච්චානි **චතුරාර්ය සත්‍යයන් රැස්කරන ලද කුසල් සමූහයෙන් මනාව **දුද්දසානි** දැකිය නොහැකි මාර්ග සමාධියෙන් **සමාහිතත්තො** සමාහිත වූයේ මනා සිහියෙන් **සතිමා**. සිහිඇත්තා ආර්යමාර්ග ප්‍රඥාවෙන් මම **අගච්ඡං** ප්‍රතිවේධ කරන්නෙමි. අවබෝධ කරන්නෙමි යන අර්ථයි.
**රූපෙ** යනු ඇසින් දැනගත යුතු රූපයන්. **අමිතෙ** යනු නුවණින් අප්‍රමාණ වූ, සීමාරහිතව සියල්ල දැනගත් යන අර්ථයි. **ඵුසිතබ්බෙ** යනු ස්පර්ශ කළයුතු **ධම්මෙ** යනු මනසින් දැනගත යුතු ධර්මයන්. **අමිතෙ** යනු අප්‍රමාණ වූ නීලවර්ණ ආදී වශයෙන් නොයෙක් ප්‍රභේද ඇති රූපයන් බෙරහඬ ආදී ශබ්ද වශයෙන්, මූලගන්ධ වශයෙන් මූලරස වශයෙන් කටුක, මෘදු වශයෙන් සුවදුක් වශයෙන් අනේකවිධ වූ ශබ්දයන් යන අර්ථයි. **ආදිත්තතො** යනු එකොළොස් ගින්නකින් දැවෙන බැවින්. **සමථෙහි යුත්තො** යනු ධ්‍යාන විදර්ශනා මාර්ග, සමාධි ආදියෙන් යුක්ත වූයේ **පඤ්ඤාය දච්ඡන්ති** යනු විදර්ශනා ප්‍රඥාවෙන් දකින්නෙමි.
**දුබ්බචනෙන වුත්තො** යනු නරක වචනයෙන් ගැටුනේ **තතො නිමිත්තං** යනු ඵරුෂ වචන හේතුවෙන් **විමනො නහෙස්සන්ති** යනු දොම්නස් නොවන්නෙමි. **අථො **යනු ඉක්බිතිව. **පසත්‍ථො** යනු කිසිවකු විසින් ප්‍රශංසා කරන ලද්දේ.
**කට්ඨෙ** යනු දරකඩක්. **තිණෙ** යනු තණකොල සමූහයක්. **ඉමෙ** යනු මේ මාගේ උත්පත්ති වශයෙන් ලැබූ පංචස්කන්ධය. **අමිතෙච** යනු එයින් අනික් වූ ඉන්‍ද්‍රිය සමූහයෙන් හටගත් අප්‍රමාණ වූ රූපධර්මයන්, ඒ නිසා කියන ලදී. අධ්‍යාත්මික වූ හෝ බාහිර යනුවෙනි. **සමං කුලෙය්‍යං** යනු අනිත්‍යතාදි වශයෙන් හෝ බර ආදී උපමා වශයෙන් සියල්ලට සමකොට එතර වන්නෙමි.
**ඉසිප්පයාතම්හි පථෙ වජන්ති** යනු බුද්ධාදී මර්ෂීන් විසින් මනාව ගමන්කළ සමථ විදර්ශනා මාර්ගයෙහි ගමන් කරන්නා වූ, පිළිපදින්නා වූ **පාවුස** වැහි කාලයෙහි **කාලමෙඝො නවෙන තොයෙන** යනු වර්ෂා ජලයෙන් **සචීවරං** සිවුරු සහිතව, වනයෙහි, **කදානුඔවස්සති** යනු තෙමෙන්නේ යැයි තමන්ගේ අබ්භොකාසික ධුතංගය පිළිබඳ සිතිවිල්ල දක්වයි.
**මයූරස්ස සිඛණ්ඩිනො වනෙ දිජස්ස** යනු මව්කුසින් බිත්තරයෙන් යැයි දෙවරක් ඉපදීම් වශයෙන් පක්‍ෂියාට දිජයයි කියයි. සිළුවක් ලැබීම් හේතුවෙන් එනම් වූ මොණරාගේ, වනයෙහි කවදා නම් **ගිරිගබ්භරෙ රුතං** කෙකාරවය **සුත්‍වා** අසා වේලාව සලකා සයනයෙන් නැගිට **අමතස්ස පත්තියා** යනු නිර්වාණ අධිගමය සඳහා **සංචින්තයෙ** කියනු ලබන භවයෙහි අනිත්‍යතාදී වශයෙන් මෙනෙහි කරන්නෙමි. බලන්නෙමි යන අර්ථයි.
**ගංගං යමුනං සරස්සිතං** යනු මේ මහා ගංගාවෝ **අසජ්ජමානො** නොගැටෙන්නේ භාවනාමය වූ **ඉද්ධියා කදානුපන තරෙය්‍යං** ඍද්ධි බලයෙන් කවදානම් තරණය කරන්නෙම්ද යනුවෙන් යෙදිය යුතුය. **පාතාලඛිත්තං බලවාමුඛඤ්ච** යනු වැටීම සඳහා ප්‍රමාණවත්නුයි එහි දමන ලද පොළව සකස්වන කාලයේ එසේ පිහිටියේනුයි පාතාලයෙහි දමන ලද යොදුන් සියගණනක් ප්‍රභේද වූ සමුද්‍රයෙහි ඇතුළත පෘථිවියෙහි ඉවුරු වශයෙන් පිහිටියා වූ යම්තැනක නාග ආදීන්ගේ වාසස්ථාන වෙත්. ඇතැම් ඒවා ශූන්‍යව පවතිත්. **බලවාමුඛං** යනු මහා සාගරයෙහි ඇති විශාල ආවාටයකි. මහා නරකයෙහි දොර විවෘත වන කල්හි එයින් විශාල ගිනිකඳක් නිකුත්ව එයට අභිමුඛ යොදුන් සියගණනක් පළල්ව මුහුද යට ප්‍රදේශය දැවෙයි. එසේ දැවුණු කල්හි ඒ මත ජලය සුලියක් මෙන් කරකැවෙන්නේ මහත් හඬකින් පහතට වැටෙයි. බලවාමුඛ යන නම එයට ලැබේ. පාතාලයට දැමූ දෙයද බලවා මුඛයද **විභීසණං** බිහිසුණුය. **අසජ්ජමානො ඉද්ධියා කදානු පතරෙය්‍ය** එහි නොගැටී ඍද්ධි බලයෙන් කවදා එතරවන්නේද යන **තං කදානුභවිස්සති** එය කවදා නම් වන්නේද? භාවනාමය සෘද්ධිය උපදවාගෙන කවදානම් මෙබඳු ඍද්ධි බලයක් වළඳන්නෙම්ද? යන අර්ථයි.
**නාගොව අංගාමචාරී පදාලයෙ** යම්සේ මත් ඇතෙක් දැඩි කණුවක් බිඳදමා යකඩ දම්වැල් කඩාදමා තනිව තමාට රුචි පරිදි හැසිරෙයි. එපරිද්දෙන් මම **කදානුසබ්බ සුභං නිමිත්තං නිබ්බජ්ජයං** කවදා නම් සියළු සුභනිමිති අත්හරින්නෙම්ද, සම්පූර්ණයෙන් වර්ජනය කරන්නේ කාමච්ඡන්දයට වසඟ නොවී **ඣානෙ යුත්තො** ධ්‍යානයෙහි යෙදුනේ **කාමගුණෙසු ඡන්‍දං **කාමගුණයන්හි ඇල්ම මනාව බිඳ දමන්නේය. අත්හරින්නෙම්ය යන යම් විතර්කයක් ඇතිකරගත්තේද **තංනු කදාභවිස්සති** එය වනාහි කවදා වන්නේද.
**ඉණට්ටොව දලිද්දකො නිධිං ආරාධයිත්‍වා** දිලින්දෙක්ව, ණයබරින් පීඩාවට පත්ව නිධානයක් ලැබ, යම්සේ කිසියම් දිළින්දෙක් ජීවිතකාලයේම ණයගෙන එයින් නිදහස්වීමට අසමත්ව ණය බරින් පීඩා වූයේ **ධනිකෙහි පිළීකො** ධනවතුන් විසින් පීඩාවට පත්කරන ලද්දේ නිධානයක් ලැබ ණයද ගෙවාදමා සැපසේ සතුටින් ජීවත් වන්නේද එපරිද්දෙන් මම ද **කදානු **කවදානම් ණය හා සමාන වූ කාම වස්තූන්ට ඇති ආශාව නැතිකර **මහෙසිනො** ආර්ය ධනයන්ගෙන් සම්පූර්ණ බැවින් මැණික්, රත්‍රං ආදියෙන් සපිරුණු නිධානයක් වැනි බුද්ධ ශාසනයට ඇතුළත්ව **තුට්ඨො භවෙය්‍යං** සතුටු වන්නෙම්ද, යන යම් සිතිවිල්ලක් වේද එය කවදානම් ඉටුවන්නේද,
මෙසේ පැවිද්දට පෙර නෛෂ්ක්‍රම්‍යය පිළිබඳ විතර්ක වශයෙන් පැවැති තමන්ගේ සිතිවිල්ල දක්වා දැන් පැවිදි වී යම් යම් ආකාරයන්ගෙන් තමාට අවවාද කොට අධිගමනය කළේද, ඒවා දැක්වීම සඳහා **බහුනි වස්සානි** (වර්ෂ ගණනාවක්) යනාදී ගාථාවන් ප්‍රකාශ කළේය. එහි **බහූනි වස්සානි තයාම්හි යාචිතො අගාරවාසෙන අලංහු තෙඉදං** වර්ෂ ගණනාවක් බොහෝ දුක් බැඳීම්වලින් ගිහිගෙයි වාසය කිරීම ප්‍රමාණවත්. එම්බා සිත! මෙය මා විසින් වර්ෂ ගණනාවක් තිස්සේ ඔබගෙන් ඉල්ලා සිටියා නොවේද? **තං දානි මං පබ්බජිතං සමානං** යනු එය මා ඔබගේ උත්සාහයෙන් පැවිදිවීමට සමානය. ඒ කරුණෙන් එම්බා සිත **තුවං න යුඤ්ජසි** සමථ විදර්ශනාවන් අතහැර නිහීන වූ අලසකමෙහි යෙදුවෙහි යන අර්ථයි.
ඔබ විසින් ඉල්ලන ලද්දෙම් නොවේද? නොඉල්වන ලදැයි සිතමි. ඉදින් ඉල්වන ලද්දේ නම් කුමක් නිසා දැන් එයට අනුරූපව පිළිනොපදින්නෙහිද? යන අදහසයි. ‘ගිරිබ්බජෙ’ ගිරිපව්වෙහි යනාදී ගාථාවලින් ඉල්ලා සිටිය ආකාරය දක්වන ලදී. **චිත්‍රජදා විහංගමා** යනු විසිතුරු මොනරු. මයූරයෝ යන අර්ථයි. **මහින්‍දසොසත්‍ථ නිතාභිගජ්ජිනො** යනු ජලයේ ඝෝෂාව හේතුවෙන් මානව හඬනගන ස්වභාව ඇති. **තෙ තං රමිස්සන්ති වනම්හි ඣායිනං** ඒ මොනරු ඒ වනයෙහි ධ්‍යාන වඩන්නවුන් සතුටු කරත්යැයි ඔබ විසින් ඉල්ලා සිටියා නොවේද යන්න දක්වයි.
**කුලම්හි** යනු කුල පරපුරේ **ඉධමජ්ඣුපාගතො** මේ අරණ්‍යයට හෝ පැවිද්දට හෝ එළඹියේ. **අථොපි තං චිත්ත නමය්හ තුස්සති** යනු එයට අනුගත වූ නමුත් මා සතුටට පත් නොකරයි යන අර්ථයි.
**මමෙව එතං නහි ත්‍වං පරෙසං** යනු එම්බා සිත! ඔබ මගේ නොවී අනුන්ගේ විය. ඔබ වනාහි අන්‍යයන්ගේ මෙන් කොට, **සන්නාහකාලෙ** කෙලෙස් සතුරන් හා යුදකිරීමට භාවනා නමැති සන්නාහයන් දරන කල්හි ‘න’ නැතැයි කියා වැළපීමෙන් කවර ප්‍රයෝජනයක්ද? දැන් එයට වෙනත් අයුරකින් පවතින්නට ඉඩ නොදෙමියි යන අදහසයි. **සබ්බං ඉදං චලමිති පෙක්‍ඛමානො** යනු යම්හෙයකින් මේ සිත අනිකුත් සියළු ත්‍රෛභූමික සංස්කාරයන් චංචලය. ස්ථිරව නොපවතින්නේයැයි ප්‍රඥා ඇසින් බලන්නේ, ගෙයින්ද කාමයන්ගෙන්ද **අභිනික්‍ඛමං** නික්මියෙමි. **අමතං පදං** නිර්වාණය, **ජිගීසං **සොයන්නේ, ඒ නිසා සිත අනුව නොපවතිමින් නිර්වාණය සෙවීමට කරන්නෙමියි යන අදහසයි.
**අවීතරාගෙන සුදුන්නිවාරයං චිත්තං චලං මක්කටසන්නිභං** අවීතරාගියා විසින් වැළැක්විය නොහැකි චපල සිත වඳුරකුට සමානය. වනයේ වඳුරකු වැනියයි**. සුයුත්තිවාදී** යහපත් දෙයක් කියන **ද්විපදානමුත්තමො මහාභිසක්කො නරදම්මසාරථී** යන කොටස ඒ හා යෙදිය යුතුයි.
**අවිද්දසු යත්‍ථසිකා පුථුජ්ජනා** යනු යම් ඒ වස්තුකාමයන්හිද ක්ලේශ කාමයන්හිද ඇළුනු බැඳුනු අඥාන වූ අන්ධ පෘථග්ජනයෝ, ඒ කාමරාගයෙන් **පුනබ්භවෙසිනො** නැවත උපතක් සොයන ඒකාන්තයෙන් **දුක්‍ඛමිච්ඡන්ති** දුක් බලාපොරොත්තු වෙත්. කැමැත්තාහුද **චිත්තෙන නීතා නිරයෙ නිරාකතා** යනු සිතට වසීවූවෝ නිරයට යන්නා වූ කර්මයක් කරන්නාහු හිත සුවයෙන් තොරවූවාහු තමන්ගේ සිතින්ම නිරයට ගෙනගියාහු වෙන අයුරකින් නොවේයැයි සිතටම නිග්‍රහ කළයුතු බව දක්වයි.
තවද සිතට නිග්‍රහ කරන්නට කථා කරන්නේ මයූරකොඤ්ච යනාදී ගාථා කීය. එහි **මයූරකොඤ්චාභිරුකම්හි** යනු මොනරුන් හා සරස පක්‍ෂීන් විසින් නාදකරන කල්හි **දීපිහි ව්‍යග්ඝෙහි පුරක්‍ඛතො වසං** යනු මෛත්‍රී විහරණය බැවින් මෙබඳු වූ තිරිසන්ගතයන් පෙරටුකොට ගෙන වනයෙහි වසන්නේ, මෙයින් ශුන්‍ය බව කියනු කැමැත්තේ ප්‍රකාශ කළහ. **කායෙ අපෙක්‍ඛං ජහ** යනු සියළු ආකාරයෙන් කය පිළිබඳ ආශාව අත්හරින්න. මෙයින් අත්හරින ලද ආත්මභාවය කියයි. **මාවිරාධයා** මේ අතිශයින් දුර්ලභ නවවන මොහොත මගනොහරින්න. **ඉතිස්සු මං චිත්ත පුරෙ නියුඤ්ජසි**. මෙසේ වනාහි එම්බා සිත! මා පැවිදි වන්නට පළමු මනා ප්‍රතිපත්තියෙහි උනන්දු කරවීය යන අර්ථයි.
**භාවෙහි** යනු උපදවන්න. වඩන්න. **ඣානානි** යනු පළමුවැනි ආදී ධ්‍යාන සතර. **ඉන්‍ද්‍රියානි** යනු ශ්‍රද්ධා ආදී ඉන්‍ද්‍රිය පස, **බලා** යනු එම පස් බලයන්, **බොජ්ඣංග සමාධි භාවනා** යනු සප්ත බොජ්ඣංගයන් හා සතරවැදෑරුම් සමාධි භාවනාවන්. **තිස්සොච විජ්ජා** පූර්වේනිවාසඥානය ආදී වූ ත්‍රිවිද්‍යාවන්. **ඵුස** ලඟා කරගන්න. **බුද්ධසාසනෙ** සම්මා සම්බුදුරජාණන් වහන්සේගේ අවවාදයෙහි පිහිටියේ.
**නිය්‍යානිකං** යනු සසර දුකින් බැහැර කරන. **සබ්බදුඛක්‍ඛයොගධං** අමාවට බැසගන්නා වූ. නිර්වාණ පිහිට, නිර්වාණ අරමුණ. **සබ්බකිලෙසසොධනං** සම්පූර්ණයෙන් කෙලෙස්වල පිරිසිදු කරන්නා වූ,
**ඛන්‍ධෙ** යනු උපාදාන ස්කන්ධයන්, **පටිපස්ස යොනිසො** යනු රෝගයකින්, ගඩුවකින්, තුවාලයකින්, ලෙඩකින්, ආබාධයකින් මේ ආදී වූ විවිධ ක්‍රමවලින් යුත් විදර්ශනා ඥානයෙන් මනා පිළිවෙලින්, බලන්න. **තංජහ **යනු ඒ දුක හටගන්නා වූ තණ්හාව අත්හරින්න. මුලින් සිඳදමන්න. **ඉධෙව** යනු මේ ආත්මභාවයේදීම.
**අනිච්චං** ආදි අන්ත වශයෙන්ද තාවකාලික වශයෙන්ද නිරන්තර ප්‍රතික්‍ෂෙපයෙන්ද අනිත්‍යයි යන ලෙසින් බලන්න**. දුක්‍ඛං** යනු හටගැනීම, අභාවයට යාම, පීඩාවට පත්වීම හා බැඳි බියෙන් හා දුකෙන් හා සැපයට ප්‍රතිපක්‍ෂ බැවින් දුකයි යනුවෙන් බලන්න**. සුඤ්ඤං** තම වසයෙහි නොපවත්නා නිසාත්, ස්වාමිත්වයක් නැති නිසාත්, සාරයක් නැති නිසාත් ආත්ම ප්‍රතික්‍ෂෙපය නිසාත් ශූන්‍යයි. එයින්ම **අනත්තා** නම් වේයැයි ගර්හා කළයුතුයි. නොවැඩෙන ආබාධ වශයෙන් **අප** නම් වේ**. වධකං** යනු **විපස්ස යොනිසො** නුවණින් බලන්න යන්න හා යොදාගත යුතුයි. **මනොවිචාරෙ උපරුන්‍ධචෙතසො** යනු මනොවිචාර නමින් හැඳින්වෙන කාමය හා එක්වූ සොම්නස උපවිචාර ආදී අටළොසක් සිතෙහි වලක්වන නිරෝධයන්ගෙන්,
**මුණ්ඩො** යනු මුඩු බවට පැමිණි, ඉවත්කරන ලද කෙස් හා රැවුල් ඇත්තේ**. විරූපො** යනු ඒ මුඩු බව නිසා වැඩුනු ලොම් ඇති බැවින්ද සිඳ බිඳ මසාගත් කසාවන් වස්ත්‍ර නිසාද විරූප වූ විවර්ණ බවට පත්වූ. **අභිසාපමාගතො** යනු පිණ්ඩොල තෙමේ පාත්‍රයක් අතැතිව හැසිරෙයි යනුවෙන් ආර්යයන් විසින් කරනු ලබන නින්දාවට පත්වූ, මෙය මෙසේ කියන ලදී. මහණෙනි! පිණ්ඩොල තෙමේ පාත්‍රයක් අතින් ගෙන ඇවිදියි යන්න මේ ලෝකයෙහි නින්දාවකි. ඒ නිසා කියන ලදී. කුලයන් කෙරෙහිද භික්‍ෂූන් කෙරෙහිද කබලක් ගත් අත් ඇතිව **යුඤ්ජස්සු සත්‍ථුවචනෙ** සම්මා සම්බුද්ධයන් වහන්සේගේ අවවාදයෙහි යෙදෙන්න.
**සුසංවුතත්තො** සිත, කය වචන යන තුන්දොරින් මනාව සංවර වූ **විසිඛහතරෙ චරන්ති** භික්‍ෂා චරියාව සඳහා නොයෙක් වීදිවල ඇවිදින්නේ **චන්‍දොයථා** **දොසිතපුණ්ණමාසියා** යනු දොස් රහිත පුර පක්‍ෂයෙහි නිත්‍ය නවතාවෙන් හා පැහැදිලි බවෙන් යුත් චන්ද්‍රයා මෙන් හැසිරෙව යනුවෙන් යෙදීය.
**සදා ධුතෙ රතො** යනු සැමකල්හිම ධුත ගුණයන්හි ඇලුනු, **තථූපමං චිත්තමිදං කරොසි.** යම්සේ කිසියම් පුරුෂයෙක් ගෙඩි කැමැත්තෙන් ගෙඩි හටගන්නා ගස් සිටුවා එයින් ගෙඩි ලබාගෙන ඒ ගස මුලින් සිඳ දමන්ට කැමැති වේද එම්බා සිත! ඔබ එබඳුම දෙයක් කරන්නෙහිය. **යං මං අනිච්චම්හි චලෙ නියුඤ්ජසි** යමක් මා පැවිදිබව සඳහා යොමුකර පැවිදිවී ලබාගත් පැවිද්දේ ඵලය අනිත්‍ය වූ චංචල වූ සංසාර මුඛයෙහි යොදන්නෙහි. යෙදීම් වශයෙන් පවතින්නෙහිය.
රූපයක් නොමැති බැවින් **අරූප** යි. සිතෙහි වනාහි එබඳු සලකුණක් හෝ නීලාදි වර්ණභේදයක් හෝ නැත. එනිසා අරූප යැයි කියන ලදී. දුරතැනක පවත්නා හෙයින් **දූරංගම** නම් වේ. යම්හෙයකින් සිත මකුළුදැලක ප්‍රමාණයවත් පෙරදිග ආදී පැත්තකට ගමනක් නම් නැත. නමුත් දුර පිහිටි අරමුණක් පවා ලබාගනීනුයි දුරංගම නම් වේ. තනිව සිට හැසිරෙන බැවින් හා පවතින බැවින් **එකචාරී** නම් වේ. යටත් පිරිසෙයින් දෙකක් හෝ තුනක් සිත් එකට උපදින්නේ නැත. එකම සිතක් එක් සන්තානයක උපදී. එය නිරුද්ධ වූ කල්හි අනිත් එකක් උපදී. ඒ නිසා එකචාරී නම් වේ. **න තෙ කරිස්සං වචනං ඉදානිහං** යනු දැන් ඔබගේ වචනය නොකරන්නෙමි. ඉදින් පෙර ඔබගේ වසයෙහි පැවැතියෙමි. දැන් වනාහි බුදුන්ගෙන් අවවාද ලැබූ තැන් පටන් සිතට වසඟ වූවෙක් නොවෙමි. කුමක් නිසාද? **දුක්‍ඛාහි කාමා කටුකා මහබ්භයා** යනු මේ කාමයෝ වනාහි අතීතයෙහිද දුක්ය. අනාගතයෙහිද කටුක ඵල ඇතිකරයි. අත්තානුවාද ආදී භේදවලින් මහත් බියකින් ලුහුබඳින බැවින් මහබ්භය නම් වේ. **නිබ්බාන මෙවාභි මනොචරිස්සං** ඒ නිසා නිවන උදෙසාම යොමු වී වාසය කරන්නෙමි.
එම නිර්වාණයට අභිමුඛ බවම දක්වමින් ‘නාහං අලඛ්‍යා’ ආදිය කීය. එහි **නාහං අලඛ්‍යා** යනු නොඇලෙන බැවින් **නාහං** මම ගෙයින් නික්ම නොගියෙමි.
**අහිරික්කතාය **වැරදි ලෙස ක්‍රීඩා කරන්නාක් මෙන් ලජ්ජා රහිතව**. චිත්තහෙතු** යනු එක්දිනක් නිගණ්ඨව තව දිනක් පරිබ්‍රාජකව සිට නොවඩන සිත් ඇති පුරුෂයෙක් මෙන් සිතට වසී වී **දූරකන්තනා** රාජාදීන් සමග මිත්‍රවී ඔවුන් කෙරෙහි අමනාප වී, අමනාපයෙන් **ආජීවහෙතු **ජීවත්වීමේ කාරණය හේතුවෙන්, ජීවත්වීමට ඇති භය නිසා **අහං න නික්‍ඛමි** පැවිදි නොවූයෙමි. **තතොච තෙ චිත්ත පටිස්සවො මයා** යනු පැවිදි වූ කාලයේ පටන් ඔබගේ වසයෙහි නොපවතිමි. මම වසයෙහි පවතිමි. එම්බා සිත! මවිසින් ප්‍රතිඥාවක් කළා නොවේදැයි දක්වයි.
**අප්පිච්ඡතා සප්පුරිසෙහි වණ්ණිතා** ප්‍රත්‍යයන්හි සර්වප්‍රකාරයෙන් අල්පෙච්ඡතාව වනාහි බුද්ධාදී උතුමන් විසින් පවසන ලදී. එසේම **මක්‍ඛප්පහාණං** අනුන්ගේ ගුණ මකනබව ප්‍රහාණය කොට **වූපසමො** සියළු දුක් සංසිඳීම නිවීම සත්පුරුෂයන් විසින් වර්ණනා කරන ලදී**. ඉතිස්සුමං චිත්ත තදා නියුඤ්ජසි** යනු යහළුව! ඔබ විසින් ඒ ගුණයන්හි පිහිටිය යුතුයි. එම්බා සිත! ඔබ මෙසේ එදා යෙදුනේය. **ඉදානි ත්‍වං ගච්ඡසි පුබ්බචිණ්ණං** දැන් ඔබ මා අතහැර තමාගේ පැරණි මහේච්ඡතාව ආදියට යොමුවන්නෙහිය. මේ කුමක්ද? යන අදහසයි.
යමක් සඳහා ‘ගච්ඡසි ඛුබ්බචිණ්ණං’ (කැලඹිලි බහුලව යන්නෙහි) යනාදියෙන් කියන ලද එය දැක්වීමට ‘කණ්හා අවිජ්ජා’ ආදිය කියන ලදී. එහි **තණ්හා** යනු ප්‍රත්‍යයන්හි තණ්හාවයි. **අවිජ්ජා** යනු එහිම ආදීනව වසාදැමීම ආදිය අවිජ්ජා නම් වේ. **පියාපියං** යනු දූදරු ආදීන් කෙරෙහි ප්‍රේමය සංඛ්‍යාත ප්‍රිය භාවයත් පන්සල් සෙනසුන් ආදි අධිකුසල ධර්මයන්හි නොඇල්ම සංඛ්‍යාත වූ අප්‍රිය භාවයද දෙතන්හිම ගැටීම හා ප්‍රතිවිරුද්ධතාවය. **සුභානි රූපානි **යනු අධ්‍යාත්මික වූත් බාහිර වූත් සුභ රූපයන්, **සුඛා වෙදනා** යනු ඉටු අරමුණෙහි හටගන්නා සැපවේදනාව. **මනාපියාකාමගුණා** කියා ඉතිරි මනහර කාම කොට්ඨාශයන්, **වන්තා** යනු ඒ හා යෙදුනු ඡන්දරාගය ප්‍රතික්‍ෂේප කිරීමෙන් හා ප්‍රහාණ කිරිමෙන් අත්හැර දැමීමෙන්, **වනෙත අහං ආවමිතුං න උස්සහෙ** යනු මෙසේ අතහැර දමන දේ නැවත වැළඳ ගැනීමට නොහැකිය. අත්හැර දමන ලද්දේමයි කියයි.
**සබ්බත්‍ථා** යනු සියළු භවයන්හි සියළු යෝනීන්හි සියළු ගතිවල විඤ්ඤාණයේ පිහිටීම. **වචොකතං මයා** එම්බා සිත! ඔබගේ වචනය මා විසින් කරන ලදී. කරන්නේද **බහුසු ජාතිසු නමෙසි කොපිතො** නොයෙක් ජාතීන්හි වනාහි මා විසින් කුපිත නොකරන ලදී. පරිභව කරන ලද්දේ නොවෙයි. එසේ නමුත් **අජ්ඣත්තසම්භවො** යනු තමා කෙරෙහි පහලවී නමුත් ඔබගේ **අකතඤ්ඤුතාය දුක්‍ඛෙ චිරං සංසරිතං තයා කතෙ** ඔබ විසින් ඇතිකරන ලද අප්‍රමාණ වූ සංසාර දුක්වල බොහෝ කාලයක් මා විසින් සංචාරය කරන ලදී. පරිභ්‍රමණය වන ලදී.
දැන් ඔබ විසින් කරන ලද දුකෙහි බොහෝ කාලයක් හැසිරින යැයි කෙටියෙන් පවසන ලද අර්ථය පැවැත්ම වශයෙන් ගමන් විලාශ වශයෙන් විස්තර සහිතව දක්වමින් **‘ත්‍වඤ්ඤෙවා’** ආදිය කීය. එහි **රාජදසී **යනු රජවූයේය ‘ද’ කාරය පදසන්ධිය සඳහා යෙදින. **වෙස්සාච සුද්දාච භවාම එකදා තවෙව වාහසා** යන්නද යෙදිය යුතුයි. (දිනක වෛශ්‍ය හෝ ශුද්‍රයෙක් ඔබ නිසාම වන්නේය) **දෙවත්තං වා** යම් දෙව්බවටද නුඹම අපගේ සිත කරන්න යනුවෙන් යෙදිය යුතු. **වාහසා** යනු හේතුවීමෙන්,
**තවෙව හෙතු** යනු නුඹට හේතුකාරණා වීමෙන් **ත්‍වං මූලකං** යනු නුඹ නිමිතිකොට.
**නනු දුබ්භිස්සසි මං පුනප්පුනං** යම්සේ පෙර නුඹ අනේක ජාතීන්හි මෙන් නැවත නැවතත් දුක්විඳින්නෙහි එම්බා සිත! මිතුරන්ට හතුරු වී මට නැවත නැවතත් දුක් දෙන්නෙහි. දැන්ද එසේ දුක් දෙන්නේයැයි හඟිමි. පෙර මෙන් වලක්වන්නට නොදෙමියි යන අදහසයි. **මුහුං මුහුං චාරණිකංව දස්සයං** නිතරම චරණයට සුදුසු මෙන් මනස දක්වමින් චරණයට සුදුසු පුද්ගලයකු රවටා චර ගෝපකයකු තනන්නාක් මෙන් නැවත නැවතත් භවය දක්වන්නේ. **උම්මත්තකෙනෙව මයා පලොභසි** යනු උමතු පුරුෂයකු විසින් මෙන් මා සමග ක්‍රීඩා කරන්නේ ඒ ඒ ආසා කටයුතු දේ පෙන්වා ඒවාට පොළඹවන්නෙහිය. **කිඤ්චාපි තෙ චිත්ත විරාධිතං මයා** යනු එම්බා සිත මා විසින් ඔබට කුමන නොසලකා හැරීමක් කරන ලදදැයි කියන්න යන අදහසයි.
**ඉදං පුරෙ චිත්තං** යනු මේ සිත වනාහි මෙයින් පෙර රූප ආදී අරමුණුවල ඇලීම් ආදියෙන් යම්බඳු ආකාරයකින් කැමැති වන්නේද එහි ඔහුගේ කාමය උපදී යන වශයෙන් **යත්‍ථකාමං** යනු යම්සේ හැසිරෙන්නහුට සැපයක් වේද, එසේ හැසිරෙන්නේ **යථාසුඛං** සැපසේ බොහෝකලක් **චාරිකං අචරි අජ්ජාහං** චාරිකාවෙහි හැසුරුනෙමි. අද මම දක්ෂ ඇත්ගොව්වකු සිඳුනා වූ මද ඇති ඇතකු **අංකුසග්ගහො** අංකුසයෙන් විය **යොනිසො** මෙන් යොනිසො මනසිකාරයෙන් **තං නිග්ගහෙස්සාමි** ඔහුට ඉක්ම යන්නට ඉඩ නොදෙමි.
**සත්‍ථාචමෙ ලොකමිමං අධිට්ඨහි** මාගේ ශාස්තෲ වූ භාග්‍යවතුන් වහන්සේ මේ මුළු ස්කන්ධ ලෝකධාතුව නුවණින් විමසා බලයි. කුමක් වීද, නොවැඩීමෙන් **අනිච්චතො **කිසිදු ස්ථාවර බවක් නැති බැවින් **අද්ධුවතො** නම් වේ. සැපයක් සාරයක් නොමැති බැවින් **අසාරතො පක්‍ඛන්‍දමං චිත්ත ජිනස්ස සාසනෙ** යනු ඒ නිසා ඇති පරිදි පිළිපදින්නට එම්බා සිත! මා ජින ශාසනයෙහි, භාග්‍යවතුන් වහන්සේගේ ශාසනයෙහි ඇතුලත් කරන්න. **පක්‍ඛන්‍දි මං** කියාද පෙළක් ඇත. ජින ශාසනයේ මේ ලෝකය ඤාණයෙන් බැස ඇති පරිදි එතර කරන්න. බැසගන්නේ විදර්ශනා මාර්ග ඥානයෙන් යැපෙන්නේ එතරවීමට අපහසු මහත් වූ සංසාර නමැති සැඩපහරින් මා එතර කරන්න.
**නතෙ ඉදං චිත්ත යථාපුරාණං** යනු එම්බා සිත! මේ ආත්මභාවය නමැති ගෙය ඔබගේ පැරණි එක මේ නොවේ යන අර්ථයි. කුමක් හෙයින්ද? **නාහං අලං තුය්හවසෙ නිවත්තිතුං** යනු දැන් ඔබගේ වසඟයෙහි නතරවන්නට යුතු නැත. ඒ නිසා **මහෙසිනො** භාග්‍යවතුන් වහන්සේගේ **පබ්බජිතොම්හි සාසනෙ** පැවිදි වූ කාලයේ පටන්ම ශ්‍රමණයෝ නම් මා වැන්නෝය. **විනාසධාරිනො න හොන්ති** විනාශකාරී නොවෙත්. නිත්‍ය වශයෙන්ම ශ්‍රමණයෝම වෙත්ය යන අර්ථයි.
**නගා** යනු සිනෙරු. හිමාලය ආදී සියළු පර්වත. සමුද්දා යනු පෙරදිග සමුද්‍රය, සීත සමුද්‍රය ආදී සියළු සමුද්‍රයෝ. **සරිතා **යනු ගංගා ආදී සියළු නදීහු. **වසුන්දරා** යනු මහපොළව, **දිසාචතස්සො** යනු පෙරදිග ආදී සතර දිසාවෙහි**. විදිසා** යනු නැගෙනහිර, දකුණ ආදී සතරවැදෑරුම් අනුදිසා. **අධො** යනු යටින් ජලය දරාසිටින වායු ස්කන්ධය තෙක් **දිවා** යනු දිව්‍යලෝක, ‘දිවා’ යැයි ගැනීමෙන් එහිද සියළු සංස්කාරයන් කියයි. **සබ්බෙ අනිච්චා තිභවා උපදදුතා** සියළු කාමභව ආදී භවතුන අනිත්‍යයි. ජාති ආදියෙන්, රාගාදී කෙලෙස්වලින් පීඩාවට පත්වූවාහු, එහි කිසිම ආරක්‍ෂක ස්ථානයක් නම් නැති බැවින් **කුහිංගතො චිත්ත! සුඛං රමිස්සති** කොහි ගියෙහිද? සුවසේ රමණය කරන්නෙහිද? ඒ නිසා එයින් නිදහස්වීම සෙවීමද මෙහි බලාපොරොත්තුවයි.
**ධිතිප්පරං** යනු අධිෂ්ඨානය අරමුණු කරගත් පරම ස්ථිරභාවයෙහි පිහිටියා වූ මගේ සිත! කුමක් කියන්නෙහිද? එයින් ස්වල්පයක් හෝ මා සොලවන්නට නොහැක්කෙහි යන අර්ථයි. ඒ නිසා කියන ලදී. ඒ නිසා එම්බා සිත! ඔබට අනුව පැවතීමෙන් වැඩක් නැත. දැන් ඒ අර්ථයම ප්‍රකට කර දක්වන්නේ පැස දෙපසින් මුඛයෙන් ස්පර්ශ නොකරන්නේය. නවදොරකින් කුණු වැගිරෙන ශරීරයට නින්දා වේවා ආදිය කියන ලදී. එහි **භසතං** යනු සම්පසුම්බිය. **උභතො මුඛං** යනු දෙපැත්තෙන් මුඛ ඇති. **නජාතුජුපෙ** එක පැත්තකින්ම පාදයෙන්වත් ස්පර්ශ නොකරන්නේය. එපරිද්දෙන් **ධීරත්‍ථු පූරං නවසොත සන්‍දතිං** නොයෙක් ආකාර කුණුවලින් පිරුණු නවදොරකින් අසූචි වැගිරෙන ඒ වැසිකිළියට නින්දා වේවා. එයට නින්දා වේවා!
මෙසේ ගාථා විසිඅටකින් නින්දාකිරීම් වශයෙන් සිතට අවවාද කර දැන් ඔහුට විවේක ස්ථාන ගැන කීමෙන් සතුටු කරන්නේ **වරාහඑණෙය්‍ය විගාළ්හසෙවිතෙ** ආදී ගාථා ගැන කීය. එහි **වරාහඑණෙය්‍යවිගාළ්හ සෙවිතෙ** යනු ඌරන් හා ඒනිටුවන් බැසගත්, **පබ්භාරකූටෙ** පව්වෙහි, පූර්වසිඛරයෙහිම, **පකතෙ වසුන්‍ධරෙ** යනුද පාඨයකි. ප්‍රකෘති බිම් පෙදෙසක යන අර්ථයි. **නවම්බුනා පාවුසසිත්තකානනෙ** යනු වර්ෂාවෙන්, වැසිජලයෙන් තෙමුණු වනයෙහි, **තහිං ගුහා ගෙහගතො රමිස්සසි** යනු ඒ පර්වත වනයෙහි ගුහා සංඛ්‍යාත වූ ගෙට පිවිසියේ භාවනාවේ ඇලීමෙන් සතුටු වන්නෙහි.
**තෙ තං රමිස්සන්ති** යනු ඒ මොනරු ආදීහු වනයක් බව හඟවමින් ඔහුව රමණය කරත් යන අර්ථයි.
**වුට්ඨම්හිදෙවෙ** යනු මනාව වැසි වැස්ස කල්හි **චතුරංගුලෙ තිණෙ** ඒ වර්ෂා ජලය වැටීමෙන් ඒ ඒ තැන්වල රතුවන් කම්බිලියක් බඳුව අඟල් හතරක් වූ කල්හි **සම්පුප්ඵිතෙ මෙඝනිභම්හි කානනෙ** යනු වැසිවට කල්හි මේඝයක් බඳු වනයෙහි මනාව මල්පිපුණු කල්හි **නගන්තරෙ **පර්වත අතරෙහි **විටපි සමොසයිස්සන්ති** ගසක් මෙන් හුන්නෙමි. **තං මෙ මුදු හෙහීති තුලසන්නිභං** ඒ තණ ඇතිරිල්ල මොළොක් සැප ස්පර්ශ ඇති මෙට්ටයක් වැනි සයනයක් මට වන්නේය.
**තථාතු කස්සාමි යථාපි ඉස්සරො** යනු යම්සේ කිසියම් ධනවත් පුරුෂයෙක් තම දායාදීන් තම වචනයට කීකරු කරගනී ද මමද එම්බා සිත එය එසේ කරමි. මගේ වසඟයෙහි පවතින්නේමය. කෙසේද යත්? **යං ලබ්භති තෙනපි හොතු මෙ අලං** යනු සිව් පසයෙහි යම් ඒ යම්බඳු හෝ එබඳු යමක් ලබයිද එයින්ද මට ප්‍රමාණවත්ය. මෙයින් මෙය දක්වයි. යම්හෙයකින් මේ ලෝකයේ ඇතැම් සත්ත්වයෝ තණ්හාව ඇතිවීමේ හේතුවෙන් චිත්තයාගේ වසඟයෙහි පවතිත්. මම වනාහි තණ්හාව ඇතිවීමට හේතුව දුරින්ම වර්ජනය කරන්නේ සිත දාසයකු මෙන් කරන්නේ තමන්ගේ වසයෙහි තබා ගනිමි. **නතාහං කස්සාමි යථා අතන්‍දිතො බිළාරභසතං ව යථා සුමද්දිතං** යනු එම්බා සිත! තණ්හාව ඇතිවීමට හේතුව වර්ජනය කිරීම නිසා නැවත **තං** එය කියා සිත ස්පර්ශ කරයි. යම්සේ අන් කිසිවෙක් මනා වීර්ය යොදවා භාවනාවෙන් පහවූ මැලිබව ඇත්තේ තමාගේ සිත වැඩට යෙදිය හැකි, වැඩ යෝග්‍ය ලෙස කරයිද එපරිද්දෙන් මම ද එම්බා සිත! ඔබව වැඩට යෝග්‍ය, වැඩට සුදුසු ලෙස මගේ වසයෙහි කරන්නෙමි. කෙසේද යත්, යම්සේ මනාව පදම් කළ බළල් සමින් කළ පැසක් මෙනි. **න** යනු නිපාතයකි. යම්සේ මනාව පදම් කරන ලද බළල් සමින් කළ පසුම්බිය වැඩට යෝග්‍ය, වැඩට ගතහැකි මෙන්ම පහසුවෙන් පරිහරණය කළහැකි වන්නේය. එපරිද්දෙන් එය කරන්නෙමි.
**විරියෙන තං මය්හ වසානයිස්සං **යනු එම්බා සිත එය තමාගේ වීර්යයෙන් භාවනා බලය උපදවා එයින් මගේ වසඟයට පමුණුවන්නෙමි. **ගජංව මත්තං කුසලංකුසග්ගහො** යනු යම්සේ දක්ෂ ඇත්ගොව්වෙක් අංකුශයක් අතැත්තේ තමා ඉගෙනගත් ශිල්පයේ බලයෙන් මත් ඇතකු තමාගේ වසඟයට ගනීද එපරිද්දෙනි යන අර්ථයි.
**තයා සුදන්තෙන අවට්ඨිතෙනහි** මෙහි ‘හි’ යනු නිපාත මාත්‍රයකි. සිත සමථ විදර්ශනා භාවනා බලයෙන් මනාව හික්මවන ලද්දෙන් එයින්ම මනාව විදර්ශනා භාවනා විධියට පිළිපන් බැවින් **හයෙන යොග්ගාචරියොව උජ්ජුනා** යනු යම්හෙයකින් මනාව දමනය වූ බැවින් දමනයෙන් ඍජු වූ අවංකව ගමන් ඇති උතුම් අජානීය අශ්වයා විසින් යෝග්‍ය වූ ආචාර්ය වූ අශ්වයන් දමනයේ දක්‍ෂයා අනාරක්‍ෂිත තැනින් ක්‍ෂෙම භූමියකට පැමිණෙන්නට හැකිවෙයි. මෙසේ **පහොමි මග්ගං පටිපජ්ජිතුං සිවං** යනු අයහපත් බව ඇතිකරන කෙලෙස් නොමැති බැවින් සුභ වූ **චිත්තානු රක්‍ඛි** යනු තමන්ගේ සිත රකින්නා වූ බුදුවරයන් විසින් සියළු කල්හි සෙව්නා ආර්යමාර්ගය මට පිළිපදින්නට, අවබෝධ කරන්නට සමත්වෙමි. හැක්කෙමි.
**ආරම්මණෙ තං බලසා තං නිබන්‍ධිසං නාගංව ථම්භම්හි දළ්හාය** රජ්ජුයා යම්සේ ඇත්ගොව්වෙක් මහා හස්තියකු ශක්තිමත් කණුවක ශක්තිමත් දැඩි ලණුවකින් බඳියි. එම්බා සිත! මම ද කමටහන් අරමුණෙහි භාවනා බලයෙන් බඳින්නෙමි. **තං මෙ සුගුත්තං සතියා සුභාවිතං** යනු එම්බා ඒ සිත! මගේ සිහියෙන් මනාව ආරක්ෂා වූයේ මනාව පුහුණු කළේ වී. **අනිස්සිතං සබ්බභවෙසු හෙහිසි** යනු ආර්යමාර්ග භාවනා වශයෙන් කාම භවාදියෙහිත් සියළු භවයන්හි තණ්හාදී ඇලීම්වලින් නොඇලුනේ වන්නෙහිය.
**පඤ්ඤාය ජෙත්‍වා විපථානුසරිනං** යනු නොමග යන්නා වූ ආයතනයන්හි හටගැනීම ඇති පරිදි දැක යම් සමුදයකින් නොමගයන්නා වූ ඔහු ඔහුගේ කෙලෙස් ගලායාම හා කෙලෙස්වලින් ඇතිවන පීඩාව ඉන්‍ද්‍රිය සංවරය උදෙසා විමසා බැලීමේ ප්‍රඥාවෙන් සිඳ දමා ගලායාම සිඳදැමීම් වශයෙන් වසා තබා, **යොගෙන විග්ගය්හ** යනු විදර්ශනා භාවනා සංඛ්‍යාත යෝගයෙන් නිග්‍රහ කොට **පථෙනිවෙසියා** විදර්ශනා මාර්ගයෙහි වැස එහි පිහිටා යම්කලක වනාහි විදර්ශනාවෙන් උනන්දු කරවන මාර්ගය හා ගැටෙයි. එවිට මාර්ග ප්‍රඥාවෙන් යම්කිසි හටගන්නා වූ ධර්මතාවයක් වේද ඒ සියල්ල නැසෙන සුළුයැයි යන නිදර්ශනයෙන් සර්වප්‍රකාරයෙන් ආයතනයන්හි හටගැනීම **විභවං සම්භවංච** හටගැනීම සම්භවය මුලා නොවූ ප්‍රඥාවෙන් **දිස්වා** දැක දෙවියන් සහිත ලෝකයෙහි **අග්ගවාදිනො** සම්මා සම්බුදුරජාණන් වහන්සේගේ දායාදහිමි ඖරස පුත්‍රව **හෙහිසි **වන්නෙහිය යන අර්ථයි.
**චතුබ්බිපල්ලාසවසං අධිට්ඨිතං** යනු අනිත්‍යය නිත්‍ය ලෙසත් අසුභය සුභ ලෙසත් දුක සැප ලෙසත් අනාත්මය ආත්මය ලෙසත් යන සතරවැදෑරුම් විපරීත කල්පනාවන් හා පවත්නා වූ **ගාමණ්ඩලංව පරිණෙසි චිත්ත මං** යනු එම්බා සිත! ඔබ මා ගම්දරුවකු මෙන් එහාට මෙහාට අදින්නෙහිය. **නූනසඤ්ඤොජනබන්‍ධනචඡිදං **යනු සංයෝජන සංඛ්‍යාත වූ බැඳීම් දහය සිඳ දැමීම **කාරුණිකං මහාමුනිං** සම්මා සම්බුදුන් **සංසෙවසෙ නූන**. එබඳු වූ මහානුභාව ඇත්තන් දුරින්ම වර්ජනය කරන්න. මා වැනි තපස්වීන් කැමැති පරිදි අනුගමනය කරන්නයැයි අප්‍රසාද විලාසයෙන් ශාස්තෲන් වහන්සේව පසසයි.
**මිගොයථා** යනු යම්සේ මුවෙක් ගස්වැල් ආදියෙන් සිත මනාව නිරවුල්ව පවත්නාවිට **කානනෙ සෙරී** කැමති පරිදි සතුටු වෙයි. **රම්මං ගිරිං පාවුස අබ්භමාලිනීං** යනු මෙසේ වැසිකාලයෙහි හාත්පසින් පිපුණා වූ ගොඩබිම හා ජලයේ මල්වලින් යුක්ත බැවින් අබ්භමාලිනී නම් වූ ජනයාගෙන් තොරබැවින් මනරම් බැවින් **රම්මං** රම්‍ය වූ පර්වතයක් ලැබ **තත්‍ථනගෙ රමිස්සාමි අසංසයං** යනු ඒකාන්තයෙන්ම **ත්‍වං චිත්ත පරාභවිස්සසි** සසර විපත්වල පිහිටන්නේය යන අර්ථයි.
**යෙ තුය්හං ඡන්‍දෙන වසෙන වත්තිනො** යමෙක් ඔබගේ කැමැත්තෙන් වසයෙහි පවතීද සියළු පෘථග්ජනයන් සිතෙහි සමානත්වය අනුව ගෙන කියයි. එහි අර්ථය නම් යම් ඒ ගැහැණු හා පිරිමි. එම්බා සිත! ඔබගේ කැමැත්තෙන්, රුචියෙන් සිටියා වූ **යං **තණ්හාවෙන් යුක්ත වූ **සුඛං අනුහොන්ති** යනු සැප අනුභව කරන්නාහුය. **තෙ අවිද්දසු** අඳබාලයෝ. **මාරාවසානුවත්තිනො** ක්ලේශමාර ආදීන්ගේ වසයෙහි පවත්නාසුළු. **භවාභිනන්‍දි** කාමාදී භවයන්ම සතුටුවීමෙන් **තවසාවකා **යනු ඒ අනුව කටයුතු කරන්නෝ ‘අපි වනාහි සම්මා සම්බුදුරජාණන් වහන්සේගේ ශ්‍රාවකයෝය. ඔබගේ වසයෙහි අනුව පවතින්නෝ නොවෙමු.
මෙසේ තෙරුන් වහන්සේ පෙර තමාගේ උපන්නා වූ නුවණින් මෙනෙහි කිරීම, සිතට නිග්‍රහ කිරීම් වශයෙන් පැවැති සිතිවිලි නොයෙක් ආකාරයෙන් බෙදා සමීපයෙහි සිටියා වූ භික්‍ෂූන්ට අවවාද දීම් වශයෙන් ප්‍රකාශ කළේය. යම් ඒ අර්ථයක් මෙහි නොදක්වන ලදද ඒවා ඉහත කියන ලද ආකාරයෙන් දතයුතුයි.
60. සට්ඨිනිපාතය
හැටවන නිපාතයෙහි ‘ආරඤ්ඤකා’ ආදී ගාථා ආයුෂ්මත් මහා මොග්ගල්ලාන තෙරුන්ගේය. උන්වහන්සේගේ කථා වස්තුව ධම්ම සේනාපති කථා වස්තුවෙහි කියන ලදී. තෙරුන් වහන්සේ වනාහි පැවිදි වූ දවසෙන් සත්වැනි දවසෙහි **මගධ** රටෙහි **කල්ලවාල **කල්ලවාල නම් ගම ආශ්‍රිතව මහණදම් කරන්නේ ථිනමිද්ධයෙන් යටත් කරන්නට වූ අවස්ථාවේ භාග්‍යවතුන් වහන්සේ විසින් **මොග්ගල්ලානය! මොග්ගල්ලානය!** බ්‍රාහ්මණය. ආර්ය වූ නිශ්ශබ්දතාවය, ප්‍රමාද නොවන්න. ආදියෙන් දන්වන ලද්දේ ථිනමිද්ධය තුරන්කර භාග්‍යවතුන් වහන්සේ විසින් කියන ලද ධාතු කමටහන් අසන්නේම විදර්ශනාව වඩා පිළිවෙලින් උපරි මාර්ගත්‍රය ලබා අග්‍රඵලය ලබන ක්‍ෂණයෙහිම ශ්‍රාවක පාරමී ඤාණයාගේ මස්තක ප්‍රාප්තවීම සිදුවිය. අපදානයේ මෙසේ කියන ලදී.
ලෝකනායක වූ නරයන්ට ශ්‍රේෂ්ඨ වූ අනෝමදස්සී භාග්‍යවතුන් වහන්සේ දේව සමූහයා පිරිවරා හිමවතෙහි වාසය කළ සේක.
එකල්හි මම ‘වරුණ’ නම් නාගරාජයෙක් වීමි. මහසයුරෙහි වාසය කරන්නේ කාමභෝගීව සිටියෙමි.
එදා සමූහයාව අතහැර මම තූර්යවාදන යොදාගෙන සම්මා සම්බුදුන් පිරිවරාගෙන වාදනය කළෙමි.
තුර්යයන් වාදනය කරන කල්හි දෙවියෝ තුර්යයන් වාදනය කළහ. මේ ශබ්ද දෙකම අසා බුදුන්වහන්සේ වටහාගත් සේක.
බුදුරජාණන් වහන්සේට දානය සඳහා ආරාධනා කොට තමන්ගේ භවනයට ගියෙමි. ආසනයක් පනවා මට කාලය දැන්වූයෙමි.
රහතන් වහන්සේලා දහසක් පිරිවරාගත් ලෝකනායකයන් වහන්සේ සියළු දිශාවන් බබලවමින් මගේ භවනයට වැඩි සේක.
එකල්හි මම දෙවියන්ට දෙවි වූ නරයන්ට උතුම් වූ මහාවීරයන් වහන්සේ භික්‍ෂු සංඝයා සහිත වූයේ ආහාරපානයෙන් සන්තර්පණය කළෙමි.
මහාවීර වූ ස්වයංභූ වූ ලෝකනායක වූ අග්‍ර පුද්ගල වූ, උන්වහන්සේ භික්‍ෂු සංඝයා මැද වැඩසිට මේ ගාථා වදාළ සේක.
යමෙක් ලෝකනායක වූ බුදුන් වහන්සේටත් භික්‍ෂු සංඝයාටත් දන් පූජා කළේද ඒ සිත් පැහැදීමෛන් ඔහු දෙව්ලොව යන්නේය.
හැත්තෑහතක් තුන්වරක් දේවරාජ්‍යය කරන්නේය. මහපොළවෙහි අටසියක් රාජ්‍යයන් කරන්නේය.
පස්පනස් වාරයක් සක්විති වන්නේය. එකෙණෙහි ඔහුට අප්‍රමාණ වූ සැපසම්පත් පහළ වෙයි.
මෙයින් අපරිමෙය්‍ය වූ කල්පයෙහි ඔක්කාක කුලයෙහි පහළ වූ ගෞතම නම් වූ ශාස්තෲන් වහන්සේ ලොව පහළ වන්නේය.
ඔහු නිරයෙන් චුතව මිනිසත්බව ලබයි. නමින් කොලිත වී බ්‍රහ්මයාගේ ඤාතිවරයෙක් වන්නේය. (බ්‍රහ්ම බන්‍ධු)
කුසල මූලයෙන් මෙහෙයවන ලද ඔහු පසුව පැවිදිව ගෞතම බුදුන්ගේ දෙවෙනි ශ්‍රාවකයා වන්නේය.
අරඹන ලද වීර්ය ඇති බහාතබන ලද පාප ඇති ඍද්ධියෙන් පරතෙරට ගියේ සියළු ආසවයන් දුරුකොට අනාසවව පිරිනිවන් පාන්නේය.
පාපමිත්‍රයන් නිසා කාමරාගයෙහි වසඟයට ගියේ දුෂ්ට වූ මනසක් ඇතිව මවද පියාද ඝාතනය කළේය.
නිරයට හෝ මිනිසත් බවට හෝ පැමිණෙන්නෙම්ද පාපකර්මයෙන් යුක්තවූයේ බිඳුනු හිස් ඇත්තේ වීමි.
මේ මාගේ අන්තිම භවයයි. මෙහිදී ද මාගේ මරණ කාලයෙහි එබඳුම දෙයක් සිදුවන්නේය.
උතුම් විවේකයෙන් යුක්ත වූයේ සමාධි භාවනාවෙහි ඇළුනේ සියළු ආසවයන් නැතිකර අනාශ්‍රවව වාසය කරමි.
මහපොළව ගාම්භීරයි. ඝනයි. සෙලවිය නොහැක. සාද්ධියෙන් උසස් තත්ත්වයට ගොස් මම ඒ මහ පොළව වම් ඇඟිල්ලෙන් සොලවන්නෙමි.
අස්මිමානය නොදකිමි. මා තුළ මානය නැත. සාමණේරයන් වහන්සේගේ පටන් මම ගෞරව කරමි.
මෙයින් අප්‍රමාණ වූ කල්පයක මම යම් කර්මයක් කළෙම්ද මේ මහපොළවට පැමිණ කෙලෙසුන් නැති කළේ වෙමි.
මා විසින් කෙලෙස් නැතිකරන ලදී. බුද්ධ වචනය කරන ලදී.
ඉක්බිති ශාස්තෲන් වහන්සේ පසුකාලයක **ජෙතවන** මහා විහාරයෙහි ආර්ය මහා සංඝයා මැද වැඩසිටිමින්, ඒ ඒ ගුණවලින් තමන් වහන්සේගේ ශ්‍රාවකයන් අග්‍රස්ථානයෙහි තබන සේක් මහණෙනි! මාගේ ශ්‍රාවකයන් අතර මුගලන් තෙරුන් ඍද්ධිමතුන් අතරින් අග්‍ර ස්ථානයෙහි තබමියි, සෘද්ධිමත් බව සඳහා අග්‍රස්ථානයේ තැබූ සේක.
මෙසේ භාග්‍යවතුන් වහන්සේ විසින් අග්‍රස්ථානයෙහි තබන ලද මහතෙරුන් වහන්සේ විසින් ඒ ඒ කාරණය නිමිතිකොට ඒ ඒ තැන දේශනා කළ ගාථාවන් සංගායනා කාලයෙහි ධර්ම සංගායකයන් වහන්සේලා විසින් මෙසේ අඩංගු කර ඇත.
ආරඤ්ඤක වූ පිණ්ඩපාතික වූ පිණ්ඩපාත පාත්‍රය කෙරෙහි කැමැත්ත ඇත්තා වූ මනාව හික්මුණු අධ්‍යාත්මය ඇත්තේ මාරසේනාව පරාජය කරමු.
ආරඤ්ඤක වූ පිණ්ඩපාතික වූ පිණ්ඩපාත පාත්‍රය කෙරෙහි කැමැත්ත ඇත්තා වූ (අපි) ඇතකු විසින් උණගස්වලින් සෑදු ගෙයක් විනාශ කරන්නාක් මෙන් මාරසේනාව කම්පාවට පත්කරමු.
වෘක්‍ෂමූලික වූවාහු සතතයෙන් පිණ්ඩපාත පාත්‍රයෙහි කැමැත්ත ඇත්තා වූ අපි ඇතකු උණගස්වලින් සෑදූ ගෙයක් මෙන් මාරසේනාව මුලිනුපුටා දමමු.
[missing trans]
ඇටසැකිළි කුටියෙහි මස් හා නහරවැල්වලින් මසන ලද නොයෙක් කුණපයන්ගෙන් පිරී ඇති බැවින් දුර්ගන්ධය. එයට නින්දා වේවා. අනුන්ට ගොදුරක් වූ එයට මමායනය කරයි.
කුණුවලින් පිරුණු පසුම්බියක් වැනි සමින් වටකරන ලද පපුවෙහි පැනනැගි ගඩු දෙකක් බඳු ප්‍රේතියක් බඳු ඔබගේ ශරීරයෙහි සැමදා කුණු වැගිරෙන නවදොරක් ඇත.
දුගඳ හමන කුණු වැගිරෙන දොරටු නවයක් ඇති ඔබගේ ශරීරය සම්මා ප්‍රතිපත්තියෙහි නියුතු භික්‍ෂුව යම්සේ පිරිසිදු බව රුචි කරන්නා මළමුත්‍රා වලක් දුරින් දුරු කරන්නේ යම්සේද මේ ශරීරයද එසේ දුරු කරයි.
මම එය යම්ලෙසකින් දනිම් ද ජනයාද මෙය ඇති සැටියෙන් දැන ගන්නේය. වැසිකාලයේ අසූචි වලක් මෙන් දුරින් දුරු කරන්නේය.
මහාවීරයන් වහන්ස, එය එසේමය. ශ්‍රමණයන් වහන්සේ ප්‍රකාශ කරන පරිදිය. මඩෙහි එරුණු මහළු ගොනෙක් මෙන් සමහරු දුකට පත් වෙති.
යමෙක් කහපාටින් හෝ වෙනත් වර්ණයකින් අහස පාටකරන්නට අදහස් කරන්නේද එයින් චිත්තවේදනාව පමණක් ඇතිවේ. (නිෂ්ඵල කාර්යයකි.)
මනාව හික්මවන ලද සිතද අහස බඳුය. පවිටු සිතුවිලි නොවේවා. යම්සේ පළගැටියා ගිනිගොඩක් ඇසුරු කිරීමෙන් විනාශ වන්නාක් මෙන් එයින් විනාශයට පත්වෙයි.
ස්ථිර පැවැත්මක් නැති කරදර ගොඩක් එක්තැන් කළාක් බඳු ඔසවන ලද විසිතුරු ලෙස නිමකළ රූකඩයක් බඳු මේ ශරීරය බලන්න.
[missing trans]
[missing trans]
[missing trans]
[missing trans]
[missing trans]
[missing trans]
එදා සැරියුත් මහතෙරුන් වහන්සේ පිරිනිවි කල්හි නොයෙක් ආකාර බිහිසුණු බවක් වීද එයින්ම ලොමුදැහැ ගැන්මක් විය.
සංස්කාරයෝ වනාහි අනිත්‍යයහ. හටගැනීම හා විනාශය ස්වභාවකොට ඇත්තේය. ඉපිද නැතිවෙත්. එහි සංසිඳීම සැපයයි.
යමෙක් පඤ්චස්කන්ධය ආත්ම වශයෙන් හා අනාත්ම වශයෙන් නොදකීද ඔවුහු සියළු කොටස්වලට කැඩුනු කෙස්ගසක් අඳුරේ විදුලි එලියෙන් දකින්නාක් මෙන් ඉතා සියුම්ව වටහා ගනිත්.
යමෙක් සංස්කාරයන් ආත්ම වශයෙන්වත් අනාත්ම වශයෙන්වත් නොදකීද ඔහු විදුලි එලියෙන් අඳුරේ ඇති සියුම් කෙසගක් දකින්නාක් මෙන් දක්ෂ ලෙස එය අවබෝධ කළහ.
සිහියෙන් යුත් භික්‍ෂුව ආයුධයකින් ස්පර්ශ කළාක් මෙන් හිස ගිනි ගත්තාක් මෙන් කාමරාග ප්‍රහාණය සඳහා පැවිදි වන්නය.
[missing trans]
වඩන ලද සිත් ඇතිව එයින් මෙහෙයවන ලද අන්තිම ශරීරයක් දරන්නහු විසින් පාඇඟිල්ලෙන් මිගාරමාතු ප්‍රාසාදය කම්පා කළේය.
මෙය සැහැල්ලු ලෙස සිතා අඩු උත්සාහයකින් සියළු බැමි බිඳ දමා නිර්වාණය අවබෝධ කරගැනීම ලෙහෙසි නැත.
මේ තරුණ භික්‍ෂුව උතුම් පුරුෂයෙකි. සේනා සහිත මාරයා පරාජය කොට අන්තිම දේහය දරන්නෙහි.
විදුලිය වේභාර පර්වතයේ විවරයට වැටේ. තාදිගුණ ඇති අසහාය වූ පුත්‍රයා පර්වත විවරණයට ගියත් ධ්‍යාන වඩයි.
උපශාන්ත වූ පන්ත සේනා සහිත වූ මුනීන් වහන්සේ බුද්ධ ශ්‍රේෂ්ඨයන් වහන්සේගේ දායාදයකි. බ්‍රහ්මයා විසින් වඳිනු ලබයි.
උපශාන්ත වූ ජනයාගෙන් ඈත පිහිටි සෙනසුන්හි විවේක ගන්නා වූ බුද්ධ ශ්‍රේෂ්ඨයන් වහන්සේගේ දායාදයක් වූ මුනීන්ද්‍රයන් වහන්සේ බ්‍රහ්මයා විසින් නමස්කාර කරනු ලැබීය. බ්‍රාහ්මණය! උපශාන්ත වූ ඈත පිහිටි සෙනසුන් ඇති බුද්ධ ශ්‍රේෂ්ඨයන්ගේ දායාදයක් වූ **කාශ්‍යප** මුනිවරයන් වහන්සේට වඳින්න.
යමෙක් නැවත නැවතත් මිනිසුන් අතර ජන්ම සිය ගණනක් ලැබීද ඒ සියල්ල බ්‍රාහ්මණ ජාතික විය. සොත්තිය ජාතික විය. ඤාණවන්ත විය.
තුන්වේදයේ පරතෙරට ගියේ ගුරුවරයෙක් වන්නේය. ඔහුට වන්දනා කිරීම සොලොස් කලාවෙන් එක කලාවක් නොවටී.
යමෙක් අෂ්ට විමොක්‍ෂයන් පෙරබත් කාලයෙහි දුටුවේද, ඉක්බිති අනුලොම, ප්‍රතිලෝම වශයෙන් ප්‍රථම ධ්‍යානාදිය දකීද අනතුරුව පිඬුසිඟා වඩියි.
බ්‍රාහ්මණය, එබඳු භික්‍ෂුවක් ස්පර්ශ නොකරන්න. තමාගේ සිත තුලින් කුසල ධර්මයන් උදුරා නොදමන්න. තාදී ගුණ ඇති රහතන් වහන්සේ වෙත සිත පහදවා ගන්න. කළ පාපයෙන් හිස සත්කඩකට නොපැලේවා. වහාම ඇඳිලි බැඳ වඳින්න.
සසර බැමිවලින් පෙරටු කරගත් මොහු ධර්මය නොදකී. පහතට ගමන් කරන්නා වූ වැරදි මග අනුගමනය කරයි.
පොඨිල තෙමේ කුණු තැවරුණු පණුවකු මෙන් සංස්කාරයන්ගෙන් මුලා වූයේ තණ්හා වශයෙන් ලාභ සත්කාරයෙහි ගිජුවූයේ හරයක් නැත්තේ යයි.
එන්නා වූ මනා දර්ශන ඇති රූපකාය නාමකාය දෙකින්ම මිදුනේ මනාව හික්මුනා වූ අධ්‍යාත්මයක් ඇති සැරියුත් තෙරුන් වහන්සේව බලන්න.
රාගාදී තුවාලවලින් තොර රාගාදියෙන් මනාව ක්‍ෂය කළ ත්‍රිවිද්‍යාධාරී මාරයාව බිය ගන්වන මිනිසුන්ගේ දක්‍ෂිණාවට සුදුසු වූ අනුත්තර වූ පින්කෙතක් බඳුය.
මේ බොහෝ දෙවිවරු සෘද්ධිමත්ය. යසස් ඇත්තෝය. දසදහසක් සියළු දෙවිවරු බ්‍රහ්ම පුරෝහිතය. වැඳගෙන සිටින්නාහු මුගලන් මහරහතන් වහන්සේට නමස්කාර කරත්.
පුරිසාජඤ්ඤය! නමස්කාර වේවා! උතුම් පුරුෂය නමස්කාර වේවා! යමකුගේ මේ ආශ්‍රවයෝ ක්‍ෂීණ වූවාහුද ඒ උත්තමයාණනි! ඔබවහන්සේ දක්‍ෂිණාවට යෝග්‍ය වන්නෙහිය.
දෙවියන් හා මිනිසුන් විසින් පුදන ලද්දේ ලෝකයේ උපන් නමුත් මාරයාව බියවද්දන ජලයෙහි හටගත් නෙලුම්මල මෙන් සංස්කාරයන් හා නොගැටෙයි.
යමෙක් මොහොතකදී සහශ්‍රී ලෝකධාතුව දැනගනීද බ්‍රහ්මයා හා සමානව තදනුරූප කාලයෙහි ඒ භික්‍ෂුව ඍද්ධි ගුණයන්ගෙන් යුක්ත වූයේ චුති උත්පත්ති දකී.
සැරියුත් තෙරුන් වහන්සේ ප්‍රඥාවෙන් ශීලයෙන් හා සංයමයෙන් පරතෙරට ගියේ වන්නේය. උන්වහන්සේට වඩා වෙන උසස් ථෙර කෙනෙක් නැත.
කෝටිසතසහශ්‍රයක් ආත්මභාවයන් ක්‍ෂණයකින් මැවීමට දක්ෂය. සෘද්ධි බලයෙහි දක්ෂය. මම උන්වහන්සේගේ සෘද්ධි බලයෙන් වශී වූයේ වෙමි.
සවිතක්ක ආදී සමාධීන්හිත් ත්‍රිවිද්‍යාවන්හිත් වශීභාවයට පත්වූයේ එහි පරතෙරට ගියේ වන්නේය. තණ්හාදිය රහිත සත්‍ථු ශාසනයේ ධීර වූ මොග්ගල්ලාන ගොත්‍රයේ මුගලන් තෙරුන් වහන්සේ දමන ලද ඉඳුරන් ඇත්තේ හස්ති රාජයෙක් වැලකින් කරන ලද බැම්ම මෙන් සියළු කෙලෙස් සිඳ දැම්මේය.
මා විසින් ශාස්තෲන් වහන්සේගේ ඉගැන්වීම් ප්‍රගුණ කරන ලදී. බුද්ධ අවවාදය පිළිපදින ලදී. මහත් බරක් බිම තබන ලදී. සසර ගමන නැතිකරන ලදී.
යමක් උදෙසා ගිහිගෙයින් නික්ම පැවිදි වූයේද මාගේ ඒ අර්ථය ලබාගන්නා ලදී. සියළු සංයෝජනයන් ක්‍ෂය කළෙමි.
යම්බඳු වූ නිරයක ‘දුස්සී’ නම් මාරයා නිරය ගින්නෙන් දැවුනේද විධුර නම් වූ කකුසඳ බුදුන්ගේ ශ්‍රාවකයාව ආවේශ වී බුදුන්ට හිංසා කළේද
ඒ නරකයෙහි අතිශයින් වේදනාකාරී යකඩ උල් සියයක් විය. මෙබඳු නිරයෙහි දුස්සී පිළිස්සුනේය.
එම්බා මාරය! යම් බුද්ධශ්‍රාවක වූ භික්‍ෂුවක් මෙය දැනගනීද එබඳු භික්‍ෂුවක් වෙත පැමිණ කණ්හය! දුක නැතිකරව.
මහා සමුද්‍රය මැද කල්ප ගණන් පවත්නා වෙරළුමිණිවන් විසිතුරු බබලන දිලිසෙන විමායෝ වෙත්. නොයෙක් විසිතුරු වර්ණයෙන් යුත් බොහෝ අප්සරාවෝ ඒ විමානවල නටත්.
යමෙක් මේ විමානවත්‍ථුව මනාව දනීද කණ්හය! දුකින් නිදහස් වන්න.
යමෙක් වනාහි බුදුන් විසින් මෙහෙයවූයේ භික්‍ෂු සංඝයා බලා සිටියදීම මිගාරමාතු ප්‍රාසාදය පාඇඟිල්ලෙන් සෙලවූයෙමි.
යමෙක් මෙය දන්නේද, කණ්හය! දුකින් බැහැර වන්නේය.
යමෙක් වෛජයන්ත ප්‍රාසාදය පාඇඟිල්ලෙන් සෙලවීද ඍද්ධි බලයෙන් යුක්ත වූයේ දෙවියන් කලබලයට පත්කළේය.
යමෙක් මෙය දන්නේද කණ්හය! දුක් නැතිකරන්න.
යමෙක් වෛජයන්ත ප්‍රාසාදයෙහි ශක්‍රයා විචාරයිද, ඇවැත්නි! තෘෂ්ණා ක්‍ෂය විමුක්තිය දන්නේද? ප්‍රශ්නය විචාරන ලද්දහුට ශක්‍රයා පැහැදිලි කර දුන්නේය.
[missing trans]
යමෙක් සුධර්මා සභාවේ සිට බ්‍රහ්මයාගෙන් විචාරයිද? ඇවැත්නි! පෙර ඔබට තිබුණු දෘෂ්ටිය අදද ඔබට තිබේ. දිලිසෙන්නා වූ බ්‍රහ්මලෝකය බලන්න.
ප්‍රශ්න විචාරන ලද බ්‍රහ්මයා ඔහුට එය පැහැදිලි කළේය. මාරිස! මට පෙර තිබුණු දෘෂ්ටිය දැන් නැත.
විහිදී යන ආලෝකයෙන් යුත් බ්‍රහ්ම ලෝකය දකිමි. ඒ මම අද වරදක් කළා වෙමි. මම නිත්‍ය ලෙසට ශාස්වත වාදියෙක්මි.
යමෙක් මෙය වටහාගනීද? කණ්හය! දුක නැතිකරන්න.
යමෙක් මහාමේරු පර්වතයේ මුදුන ධ්‍යාන විමොක්‍ෂයෙන් ස්පර්ශ කළේද පූර්ව විදේහයන්ගේ වනයද බිම නිදන මිනිසුන්ද (අපරගෝයාන හා උතුරුකුරු මිනිසුන් නිවාස නැතිව බිම නිදති.) ස්පර්ශ කළේය.
යම් බුද්ධශ්‍රාවක වූ භික්‍ෂුවක් මෙය දැනගනීද එබඳු භික්‍ෂුවක් වෙත ගොස් කණ්හය! දුක නැති කරන්න.
මම බාලයාව දවන්නෙමියි ගින්න නොසිතයි. බාලයාම දිලිසෙන ගින්න වැළඳගෙන දැවෙයි.
එම්බා මාරය! නුඹද එසේය. තථාගතයන් වහන්සේව ස්පර්ශ කර තමාවට දවාගත්තේය. ගින්න ස්පර්ශ කරන බාලයා මෙනි.
මාරයා තථාගතයන් වහන්සේ හා ගැටීමෙන් පාපයක් ඇතිකර ගත්තේය. පව්කාරය! මට පාපයක් නොවේයැයි කෙසේනම් ඔබ සිතන්නෙහිද?
මාරය! තා විසින් කරන්නා වූ පාපය බොහෝ කාලයක් විපාක දෙන්නේය. මාරය! බුදුන්ගෙන් කලකිරිම ඇතිකරගන්න. භික්‍ෂූන්ට කරදරයක් කරන්නට නොසිතන්න.
මෙසේ භික්‍ෂුව භෙසකලා වනයේදී මාරයාට තර්ජනය කළේය. ඉක්බිති අසතුටට පත් යක්‍ෂයා එහිම අතුරුදහන් විය.
මෙසේ වනාහි ආයුෂ්මත් මුගලන් මහතෙරුන් වහන්සේ මේ ගාථාවන් ප්‍රකාශ කළහ.
මෙසේ පිළිවෙලින් එක සංග්‍රහයකට ඇතුළත්කොට තබන ලදී.
එහි ‘ආරඤ්ඤකා’ ආදී ගාථා සතර භික්‍ෂූන්ට අවවාද වශයෙන් ප්‍රකාශ කරන ලදී. **ආරඤ්ඤකා** යනු ග්‍රාමාන්ත සේනාසනය අතහැර දමා ආරඤ්ඤක ධුතාංගය සමාදන් වීමෙන් ආරඤ්ඤක නම් වී. පොදු සංඝ දානය අතහැර පිණ්ඩපාතික අංගය සමාදන් වීමෙන් **පිණ්ඩපාතිකා** නම් වී. ගෙයක් ගෙයක් පාසා ලබන පිණ්ඩපාතයෙන් යැපෙන. **උඤ්ජාපත්තා ගතෙ රතා** යනු පිණ්ඩපාතයේ යාම සඳහා පාත්‍රය යොදා ගැනීමෙන් සතුටට පත්ව **දළෙමු මච්චුනො සෙනං** යනු තමාට අනර්ථයක් ඇතිකරන සහායවීමට පැමිණීමෙන් මාරයාගේ සේනාව වූ කෙලෙස් හමුදාව විනාශ කරන්නෙමු. **අජඣත්තං සුසමාහිතං** යනු අධ්‍යත්මයේ මනාව හික්මී මෙයින් එය බිඳදමන උපායක් කීය.
**ධුනාම** යනු කම්පා කරමු. විනාශ කරමු.
**සාතතිකා** යනු නිරන්තරයෙන් කරන භාවනාව නිසා නිතර පැවැති වීර්යයෙන්.
අට්ඨිකංකාලකුටිකෙ ආදී ගාථා සතර තමාව පොළඹවා ගැනීමට ආවා වූ ගණිකාවට අවවාද වශයෙන් ප්‍රකාශ කළේය. එහි **අට්ඨිකංකාල කුටිතෙ** යනු ඇටසැකිල්ලක් වූ කුටියෙහි, **නහාරු පසිබ්බිතෙ** යනු නහර නවසියයකින් පිටතින් මසන ලද වනයේ ඇති පැල්පල් දරදඬු ඔසවා තබා වැල් ආදියෙන් බැඳ සාදත්. නුඹ වනාහි අතිශයින් පිළිකුල් සහගත ඇටසැකිල්ලකින් හා අතිශයින් පිළිකුල් නහරවලින් බැඳ කරන ලද්ද අතිශයින් පිළිකුල් සහගත බව දක්වයි. **ධිරත්‍ථු පූරෙ දුග්ගන්‍ධෙ** යනු කෙස් ලොම් ආදී නානාප්‍රකාර අසූචිවලින් පිරුණු ඒ නිසාම දුගඳ හමන තොපට නින්දා වේවා! **පරගත්තෙ මමායසෙ** යනු මෙයද තොපගේ දුගඳ හමන මත්තෙහි කුණු ගෙඩියක් හටගැනීමට සුදුසු අසූචි දුගඳ හමන පිළිකුල ඇතිකරන දේ ශරීරය පිළිබඳව මමත්වයක් ඇතිකර ගන්නෙහිද?
**ගූථභසෙත **යනු අසූචි පිරුණු මල්ලක් සමාන. **තචොනද්ධෙ** යනු සමෙන් වැසුණු **උරගාණ්ඩිපිසාචිනී** පපුවෙහි මතුවුනු ගඩු දෙකක් වැනි භයානක බවෙන් අනර්ථයක් ගෙනදෙන බැවින් පෙරේතියක් බඳු. **යානි සන්‍දනති සබ්බදා** යම් ඒ **නව සොතානි** තුවාල මුඛ නවයක් හැමදා රෑ දවල් ගලත්. වැගිරෙත්. අසූචි පිටකරත්.
**පරිබන්‍ධන්ති** මනා පිළිවෙත්වලින් බැඳුනු **භික්‍ඛු** යනු සසරෙහි භය දකින්නේ හෝ බිඳින ලද කෙලෙස් ඇත්තේ, දුරින්ම **පරිවජ්ජයතෙ තං** මමත්වයක් ඇති නොකරයි. **මීළ්හඤ්ච යථා සුචිකාමො** යන්නෙහි ‘ච’ නිපාතයකි. යම්සේ පිරිසිදු බව කැමැති තැනැත්තා පිරිසිදු බවට කැමැත්තේ ස්නානය කරන ලද්දේ, කුණුවලක් දැක දුරදීම එය මගහරියි. භික්‍ෂුවද එසේමය යන අර්ථයි.
**එවඤ්චෙතං ජනො ජඤ්ඤා යථා ජානාමි තං අහං** යනු මෙසේ ශරිරය නමින් හඳුන්වන අසූචි පිඩක් යැයි මට නියම අයුරින් දැනගනිම්ද එපරිද්දෙන් මහාජනයාද දැනගන්නේය. එය දුරතියාම වර්ජනය කරන්නේය. **ගූථට්ඨානඤ්ච පාවුසෙ** වැසිකාලයෙහි නිරන්තරයෙන් පිරුණු අසූචි වලක් මෙන්, පිරිසිදු බව කැමැති තැනැත්තා, යම්හෙයකින් වනාහි එය ඇති පරිදි නොදනීද ඒ නිසා එහි ගිලුනේ හිස ඔසවන්නට නොහැකි වෙයි යන අර්ථයි.
මෙපරිද්දෙන් තෙරුන් විසින් සිරුරෙහි දොස් ප්‍රකාශ කළ කල්හි ඒ ගණිකාව ලජ්ජාවෙන් පහත හෙලූ මුහුණ ඇත්තී තෙරුන් කෙරෙහි ගෞරව උපදවා මහාවීරය! එය එසේය යනාදී ගාථාව කියා තෙරුන්ට වැඳ සිටියාය. එහි **එත්‍ථචෙකෙ** මෙසේ ප්‍රකට වූ පිළිකුල් ස්වභාවයෙහිද මේ සිරුරෙහි ඇතැම් සත්ත්වයෝ ඇලීම් බහුල බැවින් **විසීදන්ති** සිහිමුළාවට පත්වෙති. **පංකම්හි ච ජරග්ගවො** මහා මඩ වගුරක වැටුනා වූ දුර්වල වෘෂභයකු මෙන් විපතටම පැමිණේය යන අර්ථයි.
නැවත ඔහුට තෙරුන් වහන්සේ මා වැනි මෙබඳු ප්‍රතිපත්ති නිරර්ථකය. විපත් ගෙන දෙන්නේ යැයි දක්වන්නේ ‘ආකසම්හි’ යනාදී ගාථා දෙක ප්‍රකාශ කළේය. එහි අර්ථය යම් පුද්ගලයෙක් **හලිද්දි **එනම් පාට වර්ගයෙන් හෝ වෙනත් සායම් වර්ගයකින් අහස වර්ණවත් කරන්නට සිතයිද ඔහුට **තං** ඒ කර්මය **විසාතුදයං** සිත් පීඩාව ගෙනදෙන්නේමය. යම්හෙයකින් එය සිදුකළ නොහැකි දෙයක් බැවිනි.
**තදාකාස සමං චිත්තං** යනු ඒ මාගේ මේ සිත අහසට සමානය. කිසිතැනක නොඇලෙන බැවින් **අජ්ඣත්ත **නම් වේ. මනාව **සමාහිතං** එක්තැන් වූයේය. ඒ නිසා **මා පාපචිත්තෙ ආහනී** යනු කාමයන්හි ගිලුනු බැවින් ලාමක වූ සිත! නින්දා කටයුතු සිත! මා වැන්නන් ස්පර්ශ නොකරන්න. **අග්ගික්‍ඛන්‍ධංව පක්‍ඛිමා** යනු පළඟැටියා ගිනිගොඩක් වැළඳගන්නේ විපතටම පැමිණෙයි. මෙසේ නුඹට මෙබන්දක් සිදුවෙයි දක්වයි.
‘**පස්ස චිත්තකතං’** යනාදි ගාථා හත එම ගණිකාවම දැක අවුලට පත්වූ සිත් ඇති භික්‍ෂූන්ට අවවාද දීම් වශයෙන් කියන ලදී. එය අසා ඒ ගණිකාව චිත්ත පීඩාවට පත්වූවා ආ මගින්ම පලා ගියාය.
‘තදාසී’ ආදී වූ ගාථා සතර ආයුෂ්මත් සැරියුත් තෙරුන්ගේ පිරිනිවන්පෑම අරභයා කියන ලදී. එහි **අනෙකාකාරසම්පන්නෙ** යනු නොයෙක් සීල සංවර ආදී ක්‍රමයන්ගෙන් පිරිපුන්.
**සුඛං මං තෙ පටිවිජ්ඣන්ති** ඒ යෝගීහු අතිශයින් සියුම් ලෙස වටහාගනිත්. ඒ කෙසේද? **වාලග්ගං උසුනා යථා** යනු සියක් කොටසකට බිඳුනු කෙස්ගසේ එක් සියුම් කොටසක් අඳුරු රැයක විදුලියකින් බබලන්නාක් මෙනි යන අර්ථයි. ඒ කවරහුද?යි කීය. ‘යමෙක් පංචස්කන්ධය ආත්ම වශයෙන් නොව අනාත්ම වශයෙන් දකීද යන්නෙහි **පරතො** යනු අනාත්ම වශයෙන් ආත්ම වශයෙන් ගැනීම ප්‍රතික්‍ෂේප කිරීම දැක්වීමයි. ඒ නිසා කියන ලදී. ‘නොච අත්තනො’ ආත්ම වශයෙන් නොව මේ අනාත්ම වශයෙන් වඩන ලද ආර්ය මාර්ගයෙන් දුක්ඛ සත්‍යයෙහි අවබෝධ කරගැනීම කියන ලදී. ඒ හැරුණු විට අනිකුත් අවබෝධයන් පිළිබඳව කියන ලදීමය දතයුතුයි. ඇතැමෙක් වනාහි අනර්ථය ඇතිකරන බැවින් පංච උපාදානස්කන්ධයන්ද අනාත්ම වශයෙන් දකියි යන මේ විශේෂයෙන් සියල්ලම මනාව කියන ලදී. **පච්චඛ්‍යාධිංසු** යනු අවබෝධ කළාහ.
**‘සත්තියා විය ඛමට්ඨො’** යනාදී ප්‍රථම ගාථාව **තිස්සත්‍ථෙරං** තිස්ස තෙරුන් අරභයා කියන ලදී. දෙවැන්න **වඩ්ඪමානත්‍ථෙරං** වඩ්ඪමාන තෙරුන් අරභයා ඒ බව පහත සඳහන් කරන ලදී.
**‘චොදිතො භාවිතත්තෙන’** යන ගාථාව ප්‍රාසාදය සෙලවීම පිළිබඳ සූත්‍රාන්තය අරභයා කියන ලදී. එහි **භාවිතත්තෙන සරීරන්තිමධාරිනා** යනුවෙන් භාග්‍යවතුන් වහන්සේ පිළිබඳව කියයි. ‘නයිදං සිථිලමාරබ්භ’ ආදී ගාථා දෙක හීනවූ වීර්ය ඇති **වෙද **වේද නම් වූ තරුණ භික්‍ෂුවක් අරභයා කියන ලදී.
එහි **සිථිල මාරබ්භ** යනු සැහැල්ලුකොට වීර්ය නොකොට **අප්පෙනථාමසා** යනු අල්ප වූ වීර්ය බලයෙන්. **නයිදං නිබ්බානං අධිගන්තබ්බං** මහත්වූ සතරවැදෑරුම් සම්‍යක් ප්‍රධන් වීර්යයෙන්ම ලබාගත යුතුයි යන අර්ථයි.
**‘විවර මනුපතන්ති’** යනාදී ගාථා දෙක තමන්ගේ විවේක භාවය ගැන කියන ලදී. එහි **බ්‍රහ්මුනා අහිවන්‍දිතො** යනු දෙවියන් සහිත ලෝකය සමග මහා බ්‍රහ්මයා විසින් ඉදිරියට නොපැමිණ ගුණ ගයමින් වඳින ලද්දේය.
‘**උපසන්තං උපරතං’** ආදී ගාථා පස **රාජගහං** රජගහනුවර පිඬු පිණිස නික්මෙන **මහාකස්සපත්‍ථෙරං** මහාකාශ්‍යප තෙරුන් දැක, මා විසින් කාලකණ්ණියකු දකින ලදීයැයි උන්වහන්සේට වෛර කළ පුරුෂයා බලා සිටියා වූ **සාරිපුත්තත්‍ථෙරස්ස** සැරියුත් මහතෙරුන්ගේ බෑනා වූ මිසදිටු බමුණා දැක ඔහුට අනුකම්පා පිණිස ‘මේ බමුණා නොනැසේවා’යි ආර්යයන් වහන්සේට කළ නින්දාව නැතිවීම පිණිස තෙරුන් වහන්සේට වඳින්න යැයි ඔහුව උනන්දු කරන්නහු විසින් කියන ලදී. එහි **ජාති සතං ගච්ඡෙ** යනු ජාතීන් සියයක් ලබන්නේය. **සොත්තියො **යනු සොත්තිය ජාතියට අයත් වූ **වෙදසම්පන්නො** යනු නුවණැති. **එතස්ස** යනු තෙරුන්ගේ මේ වනාහි මෙහි කෙටි අර්ථයයි. යම් පුද්ගලයෙක් නොසිඳී අනුපිළිවෙලින් බ්‍රාහ්මණ ජාති සියයක් ඉපදීම වශයෙන් ලබන්නේද එහිද බ්‍රාහ්මණයන්ගේ විද්‍යාවන්හි පරතෙරට ගියේ **තිණ්ණං වෙදානං පාරගු සියා** ත්‍රිවේදයෙහි පරතෙපෙරට ගියේ වන්නේය. බමුණු වතද පුරමින් ඔහුගේ මේ විද්‍යා ආදියේ දියුණුවක් නොලබමින් **එතස්ස මහා කස්සපත්‍ථෙරස්ස වන්‍දනාය** මේ මහා කාශ්‍යප තෙරුන්ගේ වැඳීම පිණිස වැඳීමෙන් ලබන පිනෙන් සොළොස් **කලං නාගසති** පංගුවක් නොවටී. වැඳීමේ පිනට එයට වඩා උසස්ය යනුයි.
**අට්ඨවිමොක්‍ඛානි** රූප ධ්‍යාන ආදී අටවැදෑරුම් විමොක්‍ෂයන් භාවනා වශයෙන් ලබන ලද රූප ධ්‍යානයන් විරුද්ධ ධර්මයන්ගෙන් මනාව මිදුනු බව, අභිරති වශයෙන් අරමුණෙහි සැක සහිත පැවැත්ම අරභයා විමුක්ත යැයි කියත්. නිරෝධ සමාපත්තිය වනාහි විරුද්ධ ධර්මයන්ගෙන් මිදුනු බැවින්ම මෙහි වනාහි ධ්‍යානයට බව දැනගත යුතුයි. **අනුලොමං පටිලොමං** යනු ප්‍රථම ධ්‍යානයේ පටන් නෙවසඤ්ඤානාසඤ්ඤායතනයේ සිට ප්‍රථම ධ්‍යානය දක්වා ප්‍රතිලෝම වශයෙන්ද **පුරෙ භත්තං** බත්කිසට පළමුවම. **අපස්සසී** නොයෙක් ආකාර සමාපත්තීන්ට සමවැදී. **තතො පිණ්ඩාය ගච්ඡති** යනු ඒ සමාපත්තිවලින් නැගිට හෝ ඒ සමාපත්තියට සමවැදීමෙන් පසුව දැන් පිඬුපිණිස යන්නේයැයි එහි පැවැති තෙරුන්ගේ ප්‍රතිපත්තිය අරභයා කියයි. තෙරුන් වහන්සේ වනාහි ඒ ලෙසටම පිළිපදී.
**තාදිසං භික්‍ඛුං මාහනි** යනු යම්බඳු වූ ගුණයකින් එක් කොටසක් කියන ලද එබඳු වූ බුදු අනුබුදු වූ මහා ක්‍ෂීණාශ්‍රව භික්‍ෂුවට අත නොතබන්න. **මාත්තානං ඛණි බ්‍රාහ්මණා** යනු බ්‍රාහ්මණය! පහරදීමෙන් හෝ ආර්යයන්ට නින්දා කිරීමෙන් තමන්ගේ කුසල ධර්මයන් උදුරා නොදමන්න. තමාවම හාරා නොගන්න. **අභිප්පසාදෙහි මනං** යනු මේ ශ්‍රමණයන් වහන්සේ වනාහි යහපත්ය කියා තමන්ගේ සිත පහදවා ගන්න. **මා තෙ විජටි මත්‍ථකං** ඔබගේ හිස එහි කළ අපරාධයෙන් සත්කඩකට නොපැළේවා. ඒ නිසා එයට ප්‍රතිකාරය ලෙස වහාම **පඤ්ජලිකො වන්‍ද** යනු බ්‍රාහ්මණයා ඒ අසා බියවී තැතිගෙන ලොමු දැහැගත් සිරුරු ඇතිව එවේලේම තෙරුන් වහන්සේගෙන් සමාව ඉල්ලීය.
**‘නෙසො පස්සති’** ආදි ගාථා දෙක **පොඨිලං** පොඨිල නම් භික්‍ෂුව විසින් වැරදි ජීවන පැවැත්මට පිරිස ඇති බව දැක චෝදනා ස්වරූපයෙන් කියන ලදී. එහි **නෙසො පස්සති සද්ධම්මං** යනු මේ පොඨිල භික්‍ෂුව බුද්ධාදී උත්තමයන්ගේ මාර්ගඵල නිර්වාණ ධර්මය නොදකී. කුමක් නිසාද? **සංසාරෙන පුරෙක්‍ඛතො** යනු සසර බැඳීම් ලෙස සලකන අවිජ්ජා ආදිය පෙරටුකොට අපාය ආදියෙහි උපදවන. **අධොගමං** පහතට යන, මායාව හා සටකපටකම අනුව ගිය බැවින් **ජීම්හපථං** මිථ්‍යා මාර්ගය බැවින් වැරදි මග යන වැරදි දිවිපැවැත්ම. **අනුධාවති** අනුව පවතී.
**කිමීව මිළ්හසල්ලිත්තො** අසූචියෙහි සිටින පණුවා මෙන් කුණුවලින් හාත්පසින් දැවටුනේ, කෙලෙස් නමැති අසූචි මිශ්‍ර වූ **සංඛාරෙ අධිමුච්ඡිතො** වරදට වැටුනේ, **පගාළ්හොලාභ සක්කාරෙ** ලාභයෙහිද සත්කාරයෙහිද තණ්හා වශයෙන් ගිජු වූ **තුච්ඡොගච්ඡති පොඨිලො** අධිශීල සංඛ්‍යාත ශික්‍ෂාවෙන් තොර නිසා හිස් වූ සාරයක් නොමැතිව පොඨිල භික්‍ෂුව යයි පවතී.
‘**ඉමඤ්ච පස්ස’** ආදී ගාථා දෙක ආයුෂ්මත් සැරියුත් තෙරුන්ට ප්‍රශංසා වශයෙන් කියන ලදී. එහි **ඉමඤ්ච පස්ස** යනු ආයුෂ්මත් **සාරිපුත්තත්‍ථෙරං** සැරියුත් තෙරුන් දැක පහන් සිතැත්තේ තමාගේ සිතට ආමන්ත්‍රණය කරයි. **සුදස්සනං** යනු අසේඛ වූ ශීල සමූහය සම්පූර්ණ කිරීමෙන් ශ්‍රාවක පාරමී ඤාණය පරිපූර්ණ කිරීමෙන්ද ඇති වූ සුන්දර දර්ශන ඇති **විමුත්තං උභතොභාගෙ** යනු දෙපැත්තෙන්ම මිදුනු බැවින් උභතොවිමුත්ත නම් වේ. උභය පාර්ශවයෙන් අරූප සමාපත්තියෙන්ද රූප කායයෙන්ද මාර්ගයෙන් හා නාමකායයෙන්ද, යෝග්‍ය පරිදි එම වික්‍ඛම්භන, සමුච්ඡෙද යන අංශයන්ගෙන් මිදුනු යන අර්ථයි. සර්වප්‍රකාර රාගාදී ඊවලින් තොර නිසා **විසල්ලං** කාමාදී යෝගයන් මනාව ක්‍ෂීණ බවට පත්වූ බැවින් **ඛීණසංයොගං** වේ. සුපරිශුද්ධ වූ ත්‍රිවිද්‍යාවන් අවබෝධ කරගත් බැවින් **තෙවිජ්ජං** මාරයා විනාශකළ බැවින් **මච්චුහායිනං **බලන්නයැයි යෙදිය යුතු.
**එතෙ සම්බහුලා** ආදී ගාථාවන් ආයුෂ්මත් සැරියුත් තෙරුන් විසින් මහමුගලන් තෙරුන්ට පැසසීම සඳහා කියන ලදී. එහි **පූජිතො නරදෙවෙන** යනු මිනිසුන් හා දෙවියන් විසින් උතුම් පූජාවෙන් පුදන ලද. **උප්පණ්ණො මරණාභිභූ** යනු ලෝකයේ ඉපිද මරණය පරාජය කොට සිටියේ නැතහොත් සම්මා සම්බුදුරජාණන් වහන්සේ විසින් ගරුකිරීමේ හේතුවෙන් ආර්ය ජාතියෙහි උපන් බුදුරජාණන් වහන්සේ වනාහි පළමු කර්මයෙන් මිනිසෙක්ව පසුව ආර්ය ජාතියෙන් උතුම් දෙවියෙක්, දෙවියන්ගෙන් දෙවියෙක් විය. ඒ නිසා නරදෙව යැයි කියනු ලැබේ**. පූජිතො නරදෙවෙන** යනු භාග්‍යවතුන් වහන්සේ විසින් ප්‍රශංසා වශයෙන් **උප්පන්නෙ** මරණය විසින් මැඩගත් ලෝකයෙහි ඉපිද **මරණාභිභූ** මාරයා නසන, **පුණ්ඩරීකංව තොයෙන** ජලයෙන් නෙලුමක මෙන්. සංස්කාරගත වූ තණ්හා දිට්ඨි ආදියෙන් ස්පර්ශ නොවේ. **න උපලිම්පති** කිසිතැනක එක්වූයේ නොවේ යන අර්ථයි.
**යස්ස** යමකු විසින් **මුහුත්තෙ** ක්‍ෂණයක් වැනි කාලයකදී **සහස්සධා** දහසක් ආකාර **ලොකො** යනු අවකාස ලෝකයයි. මේ එහි අර්ථය යයි. යම් ඒ මහා ඍද්ධිමන්ත වූ ආයුෂ්මත් මුගලන් තෙරුන් විසින් සහශ්‍රයක් ලෝකධාතුන් ක්‍ෂණයකින් මනාව **විදිතො** ප්‍රත්‍යක්‍ෂ වශයෙන් දැනගත්තේ. **සබ්‍රහ්මකප්පො** මහා බ්‍රහ්මයා සමාන ආවර්ජනා ආදියෙහි වසීබවට පත්වීමෙන් ලත් ඍද්ධියෙන් චුතවන උපදින සත්ත්වයන්ද **වසීකාලෙ පස්සති** යනු එයට අනුරූප කාලයෙහි දිවැසින් දෙවියන් දකී.
**සාරිපුත්තො** ආදී ගාථා ආයුෂ්මත් මහමුගලන් තෙරුන් විසින් තමන්ගේ ගුණයන් ප්‍රකාශ කරන්නහු විසින් කියන ලදී. එහි **සාරිපුත්තො වා** යනාදී ගාථාවේ මේ කෙටි අර්ථයයි. **පඤ්ඤාය **ප්‍රඥා සම්පදාවෙන් **සීලෙන** ශීල සම්පත්තියෙන් **උපසමෙන** කෙලෙසුන් සංසිඳීමෙන් යම් භික්‍ෂුවක් **පාරංගතො** පරතෙරට, උසස් තත්ත්වයට ගියේද ඒ **සාරිපුත්තො** සැරියුත් තෙරුන්ය. ශ්‍රාවකයන් විසින් ප්‍රඥා ආදී ගුණයන්ගෙන් අතිශයින් උසස්ම තත්ත්වයට ගියේ ප්‍රඥාවෙන්ද ශීලයෙන්ද උසස්ම තත්ත්වයට ගියේ. **එතාව පරමො සියා** යනු මේ උතුම්ම වේ. එයට වඩා උතුම්, උසස් කෙනෙක් නැත. මේ තෙරුන් වහන්සේ වනාහි යම්සේ සැරියුත් තෙරුන් වහන්සේ ප්‍රඥාවෙන් උතුම්ද එපරිද්දෙන් මම සමාධියෙන් උසස්යැයි දැක්වීම සඳහා කියන ලදී. ඒ නිසා කියන ලදී.
කොටි සත සහස්‍ර ආදිය එහි ඛණෙන නිම්මිනෙ යනු ක්‍ෂණයකින් කොටිසතසහශ්‍ර ආත්මභාවයන් නිර්මාණය කරන්නේය. නිර්වාණය කරන්නට සමත් වෙයි. ඒ නිර්මාණයෙහි මට බරක් නැත. **විකුබ්බනාසු කුසලො වසී භූතොම්හි ඉද්ධියා** යනු හුදෙක් මනොමය විකුබ්බනයන්හි පමණක් නොව සියළුම **ඉද්ධියා** ඍද්ධීන්ගේ වශීබවට පත්වූයේ.
**අම්හි සමාධි විජ්ජාවසී පාරමිං ගතො** සවිතක්ක, සවිචාරාදි අංගයන්ගෙන් යුත් සමාධීන්හිද පූර්වේනිවාසඅනුස්මෘති ඥානය ආදියෙහිද වසීබවට පත්වූ පරතෙරට ගිය. **අසි තස්ස** තණ්හා නිස්සය රහිත වූ ශාස්තෲන් වහන්සේගේ **සාසනෙ** සසුනෙහි ඉහත කියන ලද ගුණයන්ගෙන් උසස්ම තත්ත්වයට ගියේ ඨිතියෙන් යුක්ත බැවින් **ධීරො මොග්ගල්ලානො** ධීර වූ මුගලන් තෙරුන් වහන්සේ, ගොත්‍රයෙන් **මොග්ගල්ලාන** මනාව සතුටට පත් ඉන්‍ද්‍රියයන් ඇති බැවින් **සමාහිතින්‍ද්‍රියො යථා හත්‍ථි නාගො පුතිලතාබන්‍ධනං** පහසුවෙන් සිඳ දමයි. එපරිද්දෙන් සියළු කෙලෙස් බැමි **සමුච්ඡින්‍දි** - මුලිනුපුටා දැම්මේය යනුයි.
**කීදියො නිරයො ආසි** (කෙබඳු නිරයක් වීද?) ආදී ගාථාවන් කුටියට නොපැමිණ නික්ම සිටියා වූ මාරයාට තර්ජනය කරන්නා වූ තෙරුන් විසින් කියන ලදී. එහි **කීදිසො** කෙබඳු **යත්‍ථදුස්සී** යම් නිරයක **දුස්සී **මෙබඳු නමක් ඇති මාරයා **අපච්චථා** යනු නිරා ගින්නෙන් දැවුනේය. **විධුරං සාවකං** යනු **විධුර** නම් වූ කකුසඳ බුදුන්ගේ අග්‍රශ්‍රාවකයන් **ආසජ්ජ **යනු පහරදී, බාධාකර, **කකුසන්‍ධඤ්ච බ්‍රාහ්මණං කකුසන්‍ධ** නම් බුදුන්ට පහරදී යන අර්ථයි. කුමාරයාට ආවේශ වී බුදුන්වෙත දැමූ ගල් තෙරුන්ගේ හිසට වැටුනේය.
**සතං ආසි අයොසංකු** යනු ඒ නිරයේ වනාහි උපන්නවුන්ට ගව්තුනක් දිග ආත්මභාවයක් ඇත්තේය. **දුස්සි** මාරයාටදි එබඳුම විය. ඉක්බිති නරපල්ලෝ තල්කඳක් පමණ වූ ගිනිගෙන දිලිසෙන යකඩ උල් සියයක් ගෙන මෙතැන පිහිටියා වූ තාගේ හදවතින් සිතා පව්කරන ලදැයි අමා දෙණක අමාව කළඹන්නාක් මෙන් හදවත මැද කලතා පනස්දෙනෙක් පාදාන්තය දක්වාත් පනස් දෙනෙක් සීසාන්තය දක්වාත් කොටමින් යත්. මෙසේ යන්නාහු වර්ෂ පන්සියයකින් දෙකලවරට පැමිණ නැවත නතරවී වර්ෂ පන්සියයකින් හදවත මැදට පැමිණෙත්. ඒ සඳහා කියන ලදී. **‘සතං ආසි අයොසංකු’** **සබ්බෙ පච්චත්තවෙදනා **වෙන් වෙන් වූ වේදනාවන් ඇතිකරන. ඒ වේදනා වනාහි මහා නිරයේ ඇති වේදනාවන්ට වඩා දුක් සහිතය. යම්සේ වනාහි තෙල්පානය කරන දවස් හතෙන් විශේෂයෙන් ප්‍රවේශම් විය යුතු දවස් හත අතිශයින් දුකයි. මෙසේ මහානිරයේ දුකට වඩා උස්සද නරකයේ හටගන්නා වේදනාව අතිශයින් දුක් සහගතය. **ඊදිසො නිරයො ආසි** යනු මේ ස්ථානයේ දේවදූත සූත්‍රයෙන් නිරයේ විස්තර දැක්විය යුතුය.
**යො එතම්භිජනානාති** යනු යම් ඒ අභිඤ්ඤාලාභියා මේ කර්මඵලය අතැඹුලක් සේ ඉදිරිපිට තබා ප්‍රත්‍යක්‍ෂ වශයෙන් දැනගනී. **භික්‍ඛු බුද්ධස්ස සාවකො** යනු බිඳ දැමූ කෙලෙස් ඇති සම්මා සම්බුදුරජාණන් වහන්සේගේ ශ්‍රාවක. **කණ්හ දුක්‍ඛං** **නිගච්ඡසි** යනු ඒකාන්ත වශයෙන් දුර්වර්ණ වූ පාප ධර්මයන්ගෙන් යුක්ත නිසා කණ්හ! නම් වූ එම්බා මාරය! දුක් විඳින්නෙහි.
**මජ්ඣෙ සරස්ස** යනු මහා සමුද්‍රයේ මැද වනාහි ජලය වස්තුකොට නිර්මාණය වූ විමාන කල්ප ගණන් පවතින්නේ වෙයි. ඒ නිසා කීය. ‘විමානා කප්පට්ඨායිනො’ (කල්ප ගණන් පවත්නා විමාන) ඔවුන්ගේ වනාහි වෙරළු මිණිවන් පැහැ ඇත. පර්වතයක් මුදුනේ දිලිසෙන ගිනිගොඩක් මෙන් මොවුන්ගේ ආලෝකය දීප්තියෙන් බබලත්. ඒ නිසා ඔවුහු අතිශයින් පැහැපත්ය. බබලන්නෝය. ඒ නිසා කීය. වෙළුරියවණ්ණරුචිරා අච්චිමන්තො පභස්සරා. (වෙරළු මිණි වැනි ප්‍රභාශ්වර ආලෝකයෙන් යුක්ත වූවාහු) **පුථුනානත්තවණ්ණියො** යනු නීලාදී වශයෙන් නොයෙක් වර්ණයෙන් යුත් බොහෝ අප්සරාවෝ එහි ඒ විමානවල නටත්.
**යො එතම්භිජානාති** යනු යමෙක් මේ විමානවත්‍ථුව ප්‍රත්‍යක්‍ෂ ලෙස දනීද යන මේ අර්ථය විමානවත්‍ථු, පේතවත්‍ථු ආදියෙන් දැක්විය යුතුය.
**බුද්ධෙන චොදිතො** සම්මා සම්බුදුරජාණන් වහන්සේ විසින් යොමුකරන ලද්දේ, උනන්දු කරවන ලද්දේ **භික්‍ඛුසංඝස්ස **භික්‍ෂු සංඝයාට, බලන්නහුට, **මිගාරමාතුපාසාදං පාදංගුට්ඨෙන කම්පිසං** යනු පූර්වාරාමයේ විශාඛා මහා උපාසිකාව විසින් කරවන ලද දහසක් කාමරවලින් යුත් මහාප්‍රාසාදය තමාගේ පාඇඟිල්ලෙන් කම්පා කළෙමි. එක් කාලයකදී වනාහි **පුබ්බාරාමෙ **පූර්වාරාමයෙහි කලින් කියූ ප්‍රාසාදයෙහි භාග්‍යවතුන් වහන්සේ වැඩසිටින කාලයෙහි බොහෝ නවක භික්‍ෂූහු මතුමහලෙහි සිටියාහු බුදුන් ගැනද නොසිතා පහත් කථා කතාකරන්නට පටන්ගත්තාහු ඒ බව භාග්‍යවතුන් වහන්සේ අසා ඔවුන්ට දැනුම් දී තමාගේ ධර්ම දේශනාවට කාරණ වූ ආයුෂ්මත් මහමුගලන් තෙරුන් වහන්සේට ඇමතූ සේක. **මොග්ගල්ලානය** නවක භික්‍ෂූන් පහත් කථාවන්හි යෙදී සිටිනු දකින්නෙහිද? ඒ අසා තෙරුන් වහන්සේ බුදුන් වහන්ගේ අදහස දැනගෙන අභිඤ්ඤාපාදක කොටගත් ආපො කසිණය අරමුණු කොට චතුර්ථ ධ්‍යානයට සමවැදී ඉන් නැගිට ප්‍රාසාදය පිහිටි ප්‍රදේශය සම්පූර්ණයෙන් ජලය වේවා’යි අධිෂ්ඨාන කොට ප්‍රාසාදය මතුයේ ඇති කොත් කැරැල්ල පාදයේ ඇඟිල්ලෙන් ස්පර්ශ කළේය. ප්‍රාසාදය එක් පැත්තකට ඇලවී සිටියේය. නැවතත් පාඇඟිල්ලෙන් පහර දුන්විට අනිත් පැත්තට පාත්විය. ඒ භික්‍ෂූහු භය වූවාහු කලබලයට පත්වූවාහු ප්‍රාසාදය කඩාවැටේය යන බියෙන් එයින් නික්ම භාග්‍යවතුන් වහන්සේගේ සමීපයට ගියහ. ශාස්තෲන් වහන්සේ ඔවුන්ගේ අදහස බලා ධර්ම දේශනා කළ සේක. ඒ දේශනාව අසා ඔවුනතුරෙන් ඇතැමෙක් සෝවාන් ඵලයෙහි පිහිටියාහ. ඇතැමෙක් සකෘදාගාමී ඵලයෙහි පිහිටියාහ. කෙනෙක් අනාගාමී ඵලයෙහිද කෙනෙක් රහත් බවෙහිද පිහිටියාහ. ඒ මේ අර්ථය පාසාදකම්පන සූත්‍රයෙන් දැක්විය යුතුයි.
**වෙජයන්තං පාසාදං** ඒ වෛජයන්ත ප්‍රාසාදය තව්තිසා භවනයෙහි යොදුන් දහසක් උස නොයෙක් දහස් ගණන් උඩට නැගුණු කුළුගෙවල්වලින් යුක්ත වූයේ සුරාසුර යුද්ධයේ දී අසුරයන් පරාජයකොට ශක්‍ර දේවේන්ද්‍රයා නගරය මැද සිටි කල්හි, ජයග්‍රහණය අවසානයේ හටගත් බැවින් වෛජයන්ත යැයි ලබන ලද නම් ඇති ප්‍රාසාදය ඒ ගැන මෙසේ කීය. ‘**වෛජයන්ත පාසාදං’** කියා. එයද මේ තෙරුන් වහන්සේ ඇඟිල්ලෙන් කම්පා කළේය. එක් කාලයකදී පූර්වාරාමයේ වැඩසිටින භාග්‍යවතුන් වහන්සේ වෙත පැමිණ ශක්‍ර දේවේන්ද්‍රයා තණ්හා සංඛය විමුත්තිය පිළිබඳව විචාළේය. භාග්‍යවතුන් වහන්සේ ඔහුට ඒ ප්‍රශ්නය විසඳා දුන් සේක. ඔහු එය අසා සතුටු සිත් ඇත්තේ, ප්‍රමෝදයට පැමිණියේ නමස්කාර කොට ප්‍රදක්‍ෂිණා කොට තමන්ගේ දෙව්ලොවටම ගියේය. ඉක්බිති ආයුෂ්මත් **මහා මොග්ගල්ලානො** මහමුගලන් තෙරුන් වහන්සේ මෙසේ සිතීය. මේ ශක්‍රයා බුදුන් වෙත පැමිණ මෙබඳු වූ ගැඹුරු නිර්වාණය හා බැඳි ප්‍රශ්නයක් විචාළේය. භාග්‍යවතුන් වහන්සේද ඔහුට ප්‍රශ්නය විසඳා දුන් සේක. කිම? විසඳුම තේරුම්ගෙන ගියාද? නැද්ද? ඉදින් මම දෙව්ලොවට ගොස් එම අර්ථය දැනගන්නෙම් නම් යෙහෙකි. උන්වහන්සේ එකෙනෙහිම තව්තිසා දෙව්ලොවට ගොස් ශක්‍ර දේවේන්ද්‍රයාගෙන් ඒ බව විචාළේය. ශක්‍රය දිව්‍ය සම්පත්තියෙන් ප්‍රමාද වූයේ කැලඹිල්ලට පත්විය. තෙරුන් වහන්සේ ඔහුට කලකිරිම ඇතිකිරීම පිණිස වෛජයන්ත ප්‍රාසාදය පාඇඟිල්ලෙන් සෙලවීය. ඒ නිසා කියන ලදී.
‘යමෙක් වෛජයන්ත ප්‍රාසාදය පාඇඟිල්ලෙන් සෙලවීද ඍද්ධි බලයෙන් සම්පූර්ණ වූයේ දෙවියන් දැනුවත් කළේය.’
මේ අර්ථය වනාහි චූල තණ්හා සංඛය විමුත්ති සූත්‍රයෙන් දැක්විය යුතුයි. කම්පා වූ ආකාරය ඉහත දක්වන ලදී.
**සක්කං සො පරිපුච්ඡති** යනු යම්සේ කියන ලදද තෙරුන් වහන්සේගේ තණ්හා සංඛය විමුත්තිය පිළිබඳ ප්‍රශ්න විචාරය අරභයා කියන ලදී. එයින් කියන ලදී. ඇවැත්නි! තණ්හක්‍ඛය විමුත්තිය දන්නෙහිද? **තස්සසක්කො වියාකාසි** යනු මේ තෙරුන් විසින් ප්‍රාසාදය සෙළවූ කල්හි කම්පා වූ හදවතින් යුක්තව ප්‍රමාදය අත්හැර දමා නුවණින් මෙනෙහි කර ප්‍රශ්නය විසඳූ ආකාරය පිළිබඳව කියන ලදී. ඔහු එදා ශාස්තෲන් වහන්සේ දේශනා කළ විලාසයෙන්ම ප්‍රකාශ කළේය. ඒ නිසා ‘**පඤ්හං පුට්ඨො යථා තථං’** යැයි කීය. එහි **සක්කං සො පරිපුච්ඡති**. ඒ මුගලන් තෙරුන් වහන්සේ, ශාස්තෲන් වහන්සේ විසින් දේශනා කරන ලද තණ්හා සංඛය විමුත්තිය පිළිබඳ දේශනාව නියම ලෙස වටහා ගත්තේදැයි ශක්‍ර දේවේන්ද්‍රයාගෙන් විචාළේය. මේ අතීත අර්ථයෙහි වර්තමාන වචනයයි. **අපි ආවුසො ජානාසි** ඇවැත්නි! දන්නේද? කුමක් දන්නේද? **තණ්හක්‍ඛය විමුත්තියො** යනු යම්සේ ශාස්තෲන් වහන්සේ විසින් නුඹට තණ්හා සංඛය විමුත්තිය දේශනා කළේද එය ඒ අයුරින් වටහා ගත්තේදැයි විචාළේය. තණ්හක්‍ඛය විමුත්තිය හෝ තණ්හා සංඛය විමුත්ති සූත්‍ර දේශනාව ගැන විචාරයි.
**බ්‍රහ්මානං** යනු මහා බ්‍රහ්මයාට. **සුධම්මාය ඨිතො සභං** යනු සුධර්මා සභාවෙහි. මේ වනාහි බ්‍රහ්ම ලෝකයෙහි සුධර්මා සභාවය. තව්තිසා දෙව්ලොව නොවේ. සුදම් සභාවක් නැති දෙව්ලොවක් නැත්තේය. **අජ්ජාපිතෙ ආවුසො සාදිට්ඨි යා තෙ දිට්ඨි පුරෙ අහූ** මේ බ්‍රහ්මලෝකයට එන්නට සමත් කිසිම ශ්‍රමණයෙක් හෝ බ්‍රාහ්මණයෙක් නැත. ශාස්තෲන් වහන්සේ මෙහි වැඩමවීමට පෙර ඔබගේ යම් දෘෂ්ටියක් පැවතියේද? කිම! අදත් දැනුත් ඒ දෘෂ්ටිය පහවූයේ නැද්ද? **පස්සසි වීතිවත්තංනකං බ්‍රහ්මලොකෙ පභස්සරං** යනු බ්‍රහ්ම ලෝකයෙහි ගතකරන මහාකප්පින මහාකස්සප ආදී ශ්‍රාවකයන් පිරිවරාගෙන තේජෝ ධාතුවට සමවැද, ශ්‍රාවකයන් සමග සිටින්නා වූ භාග්‍යවතුන් වහන්සේගේ ආලෝකය පෙනෙන්නෙහිද? නැද්ද යන අර්ථයි. එක් කලෙක භාග්‍යවතුන් වහන්සේ බ්‍රහ්ම ලෝකයේ සුධර්මා සභාවෙහි රැස්වී සිට, කිම මෙහි පැමිණෙන්ට සමර්ථ මහා ඍද්ධි ඇති ශ්‍රමණයෙක් හෝ බ්‍රාහ්මණයෙක් සිටීද කියා සිතන්නා වූ බ්‍රහ්මයාගේ සිතිවිල්ල දැනගෙන එහි ගොස් බ්‍රහ්මයාගේ හිස කෙලින් අහසෙහි වැඩසිටියේ තේජෝ ධාතුවට සමවැදී ආලෝකයක් නිකුත් කරමින් **මහා මොග්ගල්ලාදීනං** මහ මුගලන් තෙරුන් ආදීන්ගේ පැමිණීම ගැන සිතූ සේක. සිතනවාත් සමගම ඔවුහුද එහි ගොස් බුදුන් වැඳ බුදුන්ගේ අදහස තේරුම්ගෙන තේජෝ ධාතුවට සමවැදී වෙන් වෙන් දිසාවල සිට අලෝකය විහිදුවාලූහ. සියළු බ්‍රහ්මලෝකය ඒකාලෝක විය. භාග්‍යවතුන් වහන්සේ බ්‍රහ්මයාගේ සිත හොඳ බව දැනගෙන චතුරාර්ය සත්‍යය ප්‍රකාශවන ධර්මය දේශනා කළ සේක. දේශනා කෙළවර දහස් ගණන් බ්‍රහ්මයෝ මාර්ග ඵලයන්හි පිහිටියාහ. ඒ සඳහා චෝදනා කරන්නේ ඇවැත්නි! අදද ඒ දෘෂ්ටියම තිබේද? යනාදී ගාථාව කීය. මේ අර්ථය වනාහි බක බ්‍රහ්ම සූත්‍රයෙන් දැක්විය යුතුයි. මෙසේ කියන ලදී.
එක් සමයෙක්හි භාග්‍යවතුන් වහන්සේ සැවැත්නුවර අනේපිඩු සිටුතුමාගේ දෙව්රම් වෙහෙර වැඩවසති. ඒ කාලයෙහි එක්තරා බ්‍රහ්මයකුට මෙබඳු වූ පවිටු දෘෂ්ටියක් ඇතිවිය. එනම් මෙහි එන්නට යම් ශ්‍රමණයෙක් හෝ බ්‍රාහ්මණයෙක් සමත් නොවේ. ඉක්බිති භාග්‍යවතුන් වහන්සේ ඒ බ්‍රහ්මයාගේ සිතෙහි හටගත් සිතිවිල්ල දැනගෙන යම්සේ බලවත් පුරුෂයෙක් හකුලාගෙන සිටිය අතක් දිගහරින්නාක් මෙන්ද දිගහැරිය අතක් හකුලන්නාක් මෙන් දෙව්රම් වෙහෙරින් නික්ම ඒ බ්‍රහ්ම ලෝකයෙහි පහළ විය. ඉක්බිති භාග්‍යවතුන් වහන්සේ ඒ බ්‍රහ්මයාගේ හිස කෙලින් අහසෙහි තේජෝධාතුවට සමවැදී පර්යංකයෙන් සිටියේය.
ඉක්බිති ආයුෂ්මත් **මහා මොග්ගල්ලානස්ස** මහමුගලන් තෙරුන් වහන්සේට මෙබඳු අදහසක් ඇතිවිය. දැන් භාග්‍යවතුන් වහන්සේ කොහේ වැඩසිටින සේක්ද? කියා. භාග්‍යවතුන් වහන්සේ තේජෝ ධාතුවට සමවැදී බ්‍රහ්මයාගේ මත්තෙහි අහසෙහි පලක් බැඳ වැඩසිටින බව ආයුෂ්මත් මහමුගලන් තෙරුන් වහන්සේ අතිමානුසික පරිශුද්ධ වූ දිවැසින් දුටුවේය. දැක යම්සේ බලවත් පුරුෂයෙක් හකුලන ලද අතක් දිගහරින්නාක් මෙන්, දිගහරින ලද අතක් හකුලන්නාක් මෙන් දෙව්රම් වෙහෙරින් අතුරුදහන්ව බ්‍රහ්ම ලෝකයේ පහළවිය. ඉක්බිති ආයුෂ්මත් මහමුගලන් තෙරුන් වහන්සේ පෙරදිග පැත්තෙන් ඒ බ්‍රහ්මයාගේ මත්තෙහි බුදුන් වහන්සේට පහතින් තේජෝ ධාතු සමාපත්තියට සමවැද අහසෙහි පලක් බැඳ වැඩසිටියේය.
ඉක්බිති ආයුෂ්මත් **මහාකාශ්‍යප** රහතන් වහන්සේට මෙබඳු අදහසක් ඇතිවිය. බුදුරජාණන් වහන්සේ දැන් කොහේ වැඩසිටීද කියා. භාග්‍යවතුන් වහන්සේ තේජෝ ධාතුවට සමවැදී ඒ බ්‍රහ්මයාගේ හිස මත්තෙහි අහසෙහි පලක්බැඳ වැඩසිටින බව ඉක්බිති ආයුෂ්මත් මහා කාශ්‍යප තෙරුන් වහන්සේ අතිමානුෂික වූ පවිත්‍ර වූ දිවැසින් දුටුවේය. එසේ දැක යම්සේ බලවත් පුරුෂයෙක් හකුලන අතක් දිගහරින්නාක් මෙන් දිගහැරිය අතක් හකුලන්නාක් මෙන් දෙව්රම් වෙහෙරින් අන්තර්ධාන වී බ්‍රහ්ම ලෝකයෙහි පහළවිය. ඉක්බිති ආයුෂ්මත් මහාකාශ්‍යප තෙරුන් වහන්සේ දකුණු දිසාවට වෙන්නට ඒ බ්‍රහ්මයාගේ මත්තෙහි අහසෙහි තේජෝ ධාතුවට සමවැදී පලක් බැඳ වැඩ සිටියේය.
ඉක්බිති ආයුෂ්මත් **මහාකප්පින** තෙරුන්ට මෙබඳු අදහසක් ඇතිවිය. දැන් භාග්‍යවතුන් වහන්සේ කොහි වැඩසිටීද කියා. භාග්‍යවතුන් වහන්සේ තේජෝ ධාතුවට සමවැදී බ්‍රහ්මයාගේ මත්තේ අහසෙහි පලක් බැඳ වැඩසිටින බව අතිමානුෂික වූ ශුද්ධ වූ දිවැසින් දුටුවේය. දැක යම්සේ බලවත් පුරුෂයෙක් දිගුකළ අතක් හකුලන්නාක් මෙන්, හැකිලූ අතක් දිගහරින්නාක් මෙන් දෙව්රම් වෙහෙරින් අතුරුදන්ව ඒ බ්‍රහ්ම ලෝකයෙහි පහළ විය. ඉක්බිති මහා කප්පින තෙරුන් වහන්සේ පශ්චිම දිශාව පැත්තේ බුදුන්ට පහළින් අහසෙහි තේජෝ ධාතුවට සමවැදී පලක් බැඳ වැඩ සිටියේය.
ඉක්බිති අනුරුද්ධ තෙරුන් වහන්සේට මෙබඳු අදහසක් ඇතිවිය. දැන් භාග්‍යවතුන් වහන්සේ කොහේ වැඩසිටීද කියා. භාග්‍යවතුන් වහන්සේ ඒ බ්‍රහ්මයාගේ මත්තෙහි ආකාශයේ තේජෝ ධාතුවට සමවැදී පලක් බැඳ වැඩසිටින බව අතිමානුෂික වූ පරිශුද්ධ වූ දිවැසින් අනුරුද්ධ තෙරුන් වහන්සේ දුටුවේය. දැක යම්සේ බලවත් පුරුෂයෙක් දෙව්රම් වෙහෙරින් අතුරුදන්ව ඒ බ්‍රහ්ම ලෝකයේ පහළ විය. ඉක්බිති ආයුෂ්මත් අනුරුද්ධ තෙරුන් වහන්සේ උතුරු දිසාවට වෙන්නට ඒ බ්‍රහ්මයාගේ මත්තෙහි ආකාශයෙහි බුදුන්ට පහලින් තේජෝ ධාතුවට සමවැදී පලක්බැඳ වැඩසිටියේය. ඉක්බිති මුගලන් මහතෙරුන් වහන්සේ ඒ බ්‍රහ්මයාට ගාථාවක් ප්‍රකාශ කළේය.
“ඇවැත්නි, ඔබට පෙර තිබුණු දෘෂ්ටියමද අදත් තිබෙන්නේ? බ්‍රහ්මලෝකයේ පැතිරීයන්නා වූ ආලෝකය දකින්නෙහිද?”
උත්තමයාණෙනි! පෙර මා තුළ තිබුණු දෘෂ්ටිය නොවේ අද ඇත්තේ. බ්‍රහ්මලෝකයේ පැතිරී යන්නා වූ ප්‍රභාස්වර ආලෝකය දකිමි. ඒ මම අද වරදක් කළෙමි. මම නිත්‍ය වශයෙන්ම ශාස්වත වෙමි.
ඉක්බිති භාග්‍යවතුන් වහන්සේ ඒ බ්‍රහ්මයාට හඟවා යම්සේ බලවත් පුරුෂයෙක්......... -පෙ
එපරිද්දෙන් බ්‍රහ්ම ලෝකයෙන් අතුරුදන්ව දෙව්රම් වෙහෙරෙහි පහළ වූ සේක. ඉක්බිති ඒ බ්‍රහ්මයා අනික් බ්‍රහ්ම ප්‍රධානියකුට ආමන්ත්‍රණය කළේය. එම්බා උත්තමය! ආයුෂ්මත් මහමුගලන් වහන්සේ වෙත පැමිණ උන්වහන්සේගෙන් මෙසේ අසන්න. මහාමොග්ගල්ලානයන් වහන්ස! ස්වාමීනි! මහා මොග්ගල්ලාන, කස්සප, කප්පින, අනුරුද්ධ වැනි තෙරුන් වහන්සේලා හැර මෙබඳු මහානුභාව සම්පන්න ඍද්ධිමත් තවත් බුද්ධ ශ්‍රාවකයෙක් සිටීද? ඉක්බිති ඒ බ්‍රහ්ම නායකයා ඒ බ්‍රහ්මයාට පිළිතුරු දී ආයුෂ්මත් මහමුගලන් තෙරුන් වෙත පැමිණියේය. පැමිණ ආයුෂ්මත් මහමුගලන් තෙරුන්ට මෙසේ කීය. මොග්ගල්ලානයන් වහන්ස, මොග්ගල්ලාන, කාශ්‍යප, කප්පින, අනුරුද්ධ වැනි තෙරවරුන් හැර මෙබඳු මහා ඍද්ධි ඇති මහානුභාව සම්පන්න, බුදුන්ගේ වෙනත් ශ්‍රාවකයන්ද සිටීදැයි ඇසීය. ඉක්බිති ආයුෂ්මත් මුගලන් මහතෙරුන් වහන්සේ ඒ බ්‍රහ්ම පිරිස් නායකයාට ගාථාවකින් ප්‍රකාශ කළේය.
ත්‍රිවිද්‍යාධාරී ඍද්ධිමත් අනුන්ගේ සිත් දැනගැනීමේ දක්ෂ වූ බුදුරජාණන් වහන්සේගේ ශිෂ්‍යයන් වූ බොහෝ ක්‍ෂීණ වූ ආශ්‍රව ඇති රහතන් වහන්සේලා සිටිති.
ඉක්බිති ඒ බන්ම නායකයා ආයුෂ්මත් මහමුගලන් තෙරුන්ගේ ප්‍රකාශනයට සතුටුවී අනුමෝදන් වී ඒ බ්‍රහ්මයා යම්තැනකද එහි ගියේය. ගොස් ඒ බ්‍රහ්මයාට මෙසේ කීය. ආයුෂ්මත් මහා මොග්ගල්ලාන තෙරණුවෝ මෙසේ ප්‍රකාශ කළහ.
ත්‍රිවිද්‍යාධාරි ඍද්ධිමත් අනුන්ගේ සිත් දැනගැනීමේ දක්ෂ වූ බුද්ධ ශ්‍රාවකයන් වූ ක්‍ෂීණ වූ ආශ්‍රව ඇති බොහෝ රහතන් වහන්සේලා සිටිති යැයි,
ඒ බ්‍රහ්ම නායකයා මෙසේ ප්‍රකාශ කළේය. ඉක්බිති සතුටට පත් ඒ බ්‍රහ්මයා බ්‍රහ්ම නායකයාගේ ප්‍රකාශයට සතුටුවිය.
මේ පිළිබඳව කියන ලදී. මේ අර්ථය වනාහි බක බ්‍රහ්ම සූත්‍රයෙන් ගෙනහැර දැක්විය යුතුයි.
**මහාමෙරුනො කූටං** යනු කුළුමුදුනින් සියළුම සිනෙරු පර්වත රාජයාවම කියනු ලැබේ. **විමොක්‍ඛෙන අඵස්සසී** යනු ධ්‍යාන විමොක්‍ෂයෙන් හා අභිඤ්ඤාවෙන් ස්පර්ශ කරයි යන බලාපොරොත්තුවයි. **වනං** යනු ජම්බුද්වීපයයි. එය වනාහි වනාන්තර බහුල බැවින් ‘වන’ යැයි කියන ලදී. ඒ නිසා කියන ලදී. ‘ජම්බුමණ්ඩස්ස ඉස්සරො’. **පුබ්බවිදෙහානං** යනු පුබ්බ විදේහයට, **යෙච භූමිසයා නරා** බිම නිදන මිනිසුන් යනු අපරගොයාන, උත්තරකුරු යන රටවල මිනිස්සු. ඔවුන් වනාහි ගෙවල් නොමැති බැවින් බිම නිදන්නේ යන අර්ථයෙන් භූමිසයා යැයි කියති. ඒ සියල්ලන්ම ස්පර්ශ කළේය කියා සම්බන්ධ වෙයි. මේ අර්ථය වනාහි **නන්‍දොපනන්‍ද** දමනයෙන් දැක්විය යුතුයි.
එක් කාලයක අනාථපිණ්ඩික ගෘහපතියා බුදුන්ගේ බණ අසා ස්වාමීනි! හෙට පන්සියයක් භික්‍ෂූන් සමග මගේ ගෙයි දානය සඳහා වැඩමවන්න යැයි ආරාධනා කොට නික්ම ගියේය. ඒ දවසේම භාග්‍යවතුන් වහන්සේ විසින් අළුයම දසදහසක් ලෝකධාතුව මහා කරුණාවෙන් බලා වදාරන්නේ නන්‍දොපනන්‍ද නම් නාගරාජයා නුවණට ඉලක්ක විය. භාග්‍යවතුන් වහන්සේ ‘මේ නාගරාජයා මගේ නුවණට ඉලක්ක වෙයි. කුමක් නම් වන්නේදැ’යි ආවර්ජනා කර බලන්නේ සරණාගමනයට වාසනා ඇති බව දැක ‘මේ මිථ්‍යාදෘෂ්ටිකයා රත්නත්‍රය කෙරෙහි අප්‍රසන්නය. කවරෙක් නම් මොහුව මිථ්‍යාදෘෂ්ටියෙන් මුදවාගනීදැයි ආවර්ජනා කරන්නේ මහාමුගලන් තෙරුන් වහන්සේව දුටු සේක.
ඉක්බිති රාත්‍රිය පහන්වූ කල්හි ශරීර කෘත්‍යයන් කොට ආයුෂ්මත් ආනන්ද තෙරුන්ට ඇමතීය. ආනන්දය! පන්සියයක් භික්‍ෂූන්ට දන්වන්න. තථාගතයන් වහන්සේ දේව චාරිකාවේ වඩින්නේය. එදවස නන්‍දොපනන්‍ද හට ආහාරපාන සූදානම් කළහ. ඔහු දිව්‍යමය රුවන් පලඟක, දිව්‍යමය ස්වෙත ඡත්‍රයක් දරන්නේ නාටකයන් තුන්දෙනෙක් විසින්ද නාග පිරිසෙන්ද පිරිවරන ලද්දේ දිව්‍යමය භාජනවල අඩංගු කරන ලද ආහාරපාන ක්‍රමයන් බලමින් හුන්නේ වෙයි. ඉක්බිති භාග්‍යවතුන් වහන්සේ නාගරාජයාට පෙනෙන පරිදි කොට එහි ඔහුගේ විමානය මත්තෙන් පන්සියයක් භික්‍ෂූන් සමග තව්තිසා දෙව්ලොව පැත්තට පිටත්ව වැඩියේය.
ඒ අවස්ථාවේ නන්‍දොපනන්‍ද නාගරාජයාට මෙබඳු පව්කාර සිතිවිල්ලක් ඇතිවිය. මේ මුඩු හිස් ඇති ශ්‍රමණයෝ අපට ඉහල භවනයෙන් තව්තිසා දෙවියන්ගේ භවනයට පිවිසීමට නික්ම යත්. දැන් මින්පසු මොවුන්ට අපේ මත්තේ පා දූවිලි විසුරුවමින් යන්නට නොදෙමියි නැගිට සිනේරු පර්වතයට ගොස් තමාගේ ආත්මභාවය හැරදමා සිනේරු පව්ව හත්වරක් තම දරණයෙන් වටකර මත්තෙහි පෙණය කොට තව්තිසා භවනය පෙණයෙන් වැසීයන සේ සිට අතුරුදන් විය.
ඉක්බිති ආයුෂ්මත් රට්ඨපාල තෙරණුවෝ භාග්‍යවතුන් වහන්සේට මෙසේ ප්‍රකාශ කළහ. ස්වාමීනි! පෙර මේ ප්‍රදේශයේ සිටින විට සිනෙරු පර්වත වලල්ල දකිමි. තව්තිසාව දකිමි. වෛජයන්තය දකිමි. වෛජයන්ත ප්‍රාසාදයේ මත්තේ ඇති ධජය දකිමි. ස්වාමීනි! කවර හේතුවක් නිසාවෙන් දැන් සිනේරු පව් වලල්ල ආදිය නොදකිමි. රට්ඨපාලය! මේ නන්‍දොපනන්‍ද නම් නාගරාජයා ඔබලාට කෝප වී සිනේරු පර්වතය සත්වරක් දරණයෙන් වෙලාගෙන මත්තේ පෙණයෙන් වසාගෙන අඳුරුකොට සිටියේ යැයි වදාළ සේක. ස්වාමීනි! ඔහුව දමනය කරමියි කී නමුත් භාග්‍යවතුන් වහන්සේ ඔහුට අනුදැන වදාළේ නැත. ඉක්බිති ආයුෂ්මත් භද්දිය, ආයුෂ්මත් රාහුල යන තෙරවරුන් පිළිවෙලින් නැගී සිටියාහ. භාග්‍යවතුන් වහන්සේ අනුදැන වදාළේ නැත.
අවසානයේදී ස්වාමීනි! මම ඔහුව දමනය කරන්නෙමියි මහා මුගලන් තෙරුන් වහන්සේ ප්‍රකාශ කළහ. මොග්ගල්ලාන! දමනය කරන්නයැයි භාග්‍යවතුන් වහන්සේ උන්වහන්සේට අවසර දුන් සේක. තෙරුන් වහන්සේ ආත්මභාවය හැර දමා මහත් වූ නාගරාජ රුවක් මවාගෙන නන්‍දොපනන්‍දව දාහතර වරක් දරණයෙන් වෙලාගෙන ඔහුගේ පෙණය මතුපිටින් තමාගේ පෙණය තබා සිනෙරු පව්ව සමග මිරිකීය. නාගරාජයා විෂදුම් පිටකළේය. නුඹගේ ශරීරයේ පමණක් නොවෙයි විෂදුම් ඇත්තේ. මටද තිබේයැයි තෙරුන් වහන්සේ දුම් පිම්බේය. නාගරාජයාගේ දුම තෙරුන් වහන්සේට පීඩාවක් නොවීය. තෙරුන්ගේ දුම නාගරාජයා පෙළයි. ඉක්බිති නාගරාජයා දිළිසුණේය. තෙරුන් වහන්සේ, ඔබගේ ශරීරයේ පමණක් නොවෙයි ගිනි ඇත්තේ මගේ ශරිරයේත් තිබේයැයි දිලිසුණේය. නාගරාජයාගේ උණුසුම තෙරුන්ට පීඩාවක් නොවීය. තෙරුන් වහන්සේගේ උණුසුම නාගරාජයා පීඩාවට පත්කළේය. නාගරාජයා, මොහු මා සිනේරුවෙන් තදකොට විෂදුම් නිකුත් කරයි. ගිනි පිටකරයි යැයි සිතා එම්බා! නුඹ කවරෙක්දැයි ඇසීය. නන්‍දය! මම මොග්ගල්ලාන වෙමි. ස්වාමීනි! තමාගේ භික්‍ෂුභාවයෙන් පෙනී සිටින්නයැයි කීය.
තෙරුන් වහන්සේ ඒ ආත්මභාවය අතහැර ඔහුගේ දකුණු කන්සිදුරෙන් ඇතුල්වී වම්කනින් පිටවිය. වම්කණ සිදුරෙන් ඇතුල්වී දකුණු කන්සිදුරෙන් පිටවිය. එපරිද්දෙන් දකුණු නාස් සිදුරෙන් ඇතුල්වී වම් නාසයෙන් පිටවෙයි. වම් නාසා සිදුරෙන් ඇතුල් වී දකුණු නාසා සිදුරෙන් පිටවෙයි. ඉක්බිති නාගරාජයා මුව විවර කළේය. තෙරුන් වහන්සේ මුවෙන් ඇතුල්වී බටහිරෙන් හා නැගෙනහිරෙන් ඇවිදියි. භාග්‍යවතුන් වහන්සේ මොග්ගල්ලාන! ප්‍රවේශමෙන්. නාගයා මහා සෘද්ධි ඇත්තෙකියි වදාළහ. තෙරුන් වහන්සේ ස්වාමීනි! මා විසින් සතර සෘද්ධිපාද භාවිතා කරන ලදී. පුහුණු කරන ලදී. වඩන ලදී. ප්‍රගුණ කරන ලදී. මනාව ආරම්භ කරන ලදී. ස්වාමීනි! නන්‍දොපනන්‍ද සිටියා වේ. මම නන්‍දොපනන්‍ද සමාන නාගරාජයන් සියයක් හෝ දහසක් දසදහසක් හෝ දමනය කරන්නෙමියි කීය.
නාගරාජයා මෙසේ සිතීය. ඇතුල්වෙනවා මට නොපෙනෙයි. පිටවන වේලාවේදී ඔහුව දළ අතර තබා සපන්නෙමියි සිතා ස්වාමීනි! නික්මෙන්න. කුසතුළ සිට එහෙ මෙහෙ සක්මන් කරමින් බාධා කරන්න එපා යැයි කීය. තෙරුන් වහන්සේ නික්ම පිටත සිටියේය. නාගරාජයා මේ ඔහුයැයි සිතා නාසයෙන් විෂවායුව නිකුත් කළේය. තෙරුන් වහන්සේ චතුර්ථ ධ්‍යානයට සමවැදුනේය. රෝමකූප මාත්‍රයකුදු සොලවන්නට නොහැකිවිය. අනිත් භික්‍ෂූන් වනාහි මුලපටන් සියළු ප්‍රාතිහාර්යයන් කරන්නට සමත් වන්නේ නමුත් මෙබඳු ස්ථානයකට පත්ව මෙසේ වහා ප්‍රවේශම් වී සමාධියට සමවදින්නට අසමත් වෙයි. ඒ නිසා අනිත් භික්‍ෂූන්ට නාගරාජයා දමනය කිරීම බුදුන් වහන්සේ අනුමත නොකළ සේක.
නාගරාජයා මෙසේ සිතයි. මම නාසා වාතයෙන් මේ ශ්‍රමණයාගේ රෝමකූපයක්වත් සොලවන්ට අසමත් වූයෙමි. මේ ශ්‍රමණයන් වහන්සේ මහා ඍද්ධිවන්තයෙකි. තෙරුන් වහන්සේ ආත්මභාවය හැර ගුරුළු විලාශයක් මවාගෙන ගුරුලාගේ සුළං වේගය පෙන්වමින් නාගරාජයාව ලුහුබැන්දේය. නාගරාජයා ඒ ආත්මභාවය අතහැර මාණවක විලාසයක් මවාගෙන ස්වාමීනි! ඔබවහන්සේ සරණ යමියි කියමින් තෙරුන්ගේ පාලඟ වැඳ වැටුනේය. තෙරුන් වහන්සේ නන්දය, එන්න! අපි යමු යැයි නාගරාජයා දමනය කොට හික්මවා ගෙන භාග්‍යවතුන් වහන්සේ සමීපයට ගියේය. නාගරාජයා බුදුන් වැඳ ස්වාමීනි! ඔබවහන්සේ සරණ යමියි කීය. භාග්‍යවතුන් වහන්සේ නාගරාජය! සුවපත් වේවා’යි වදාරා භික්‍ෂු සංඝයා පිරිවරා අනේපිඩු සිටුතුමාගේ නිවසට වැඩියේය.
ස්වාමීනි! කල්ඇතිව මෙහි වැඩියේ ඇයිදැයි සිටුතුමා විචාළේය. මුගලන් තෙරුන්ගේ ද නන්‍දොපනන්‍දගේ ද යුද්ධයක් වීයැයි වදාළේය. ස්වාමීනි! ජය කාට වීද? පරාජය කාටද? මොග්ගල්ලානයන්ට ජයත් නන්‍දොපනන්‍දට පරාජයත් විය. අනේපිඩු සිටුතුමා ස්වාමීනි! පිළිවෙලින් දවස් හතක් මෙහි දන් වළඳන්න. දවස් හතක් තෙරුන් වහන්සේට සත්කාර කරමියි කියා දවස් හතක් බුදුන් ප්‍රමුඛ භික්‍ෂූන් පන්සියයකට මහා සත්කාර කළේය. ඒ නිසා නන්‍දොපනන්‍ද දමනයෙන් දැක්විය යුතුයැයි කියන ලදී.
**යො එතමභිජානාති** යනු මේ කියූ පරිදි විමොක්‍ෂය ප්‍රත්‍යක්‍ෂ වශයෙන් දනීද.
**‘නවෙ අග්ගි චෙතයති අහං බාලං දහාමී’** යනු මෙසේ ගින්න නොසිතයි. දැවීම සඳහා උපක්‍රමයක් හෝ පරාක්‍රමයක් නොකරයි. **බාලො** නම් මේ හෙමින් ගමනයැයි නොදිලිසෙන්නාක් මෙන්. **ජලිතං අග්ගිං ආසජ්ජනං පඩය්හති. එවමෙව මාර**! මා දවනු කැමැත්තේ, බාධා කරනු කැමැත්තේ, නුඹට වනාහි එසේ ගමන්කිරීම ආදී අර්ථයෙන් **තථාගතං** ගිනිගොඩක් හා සමාන වූ ආර්ය ශ්‍රාවකයන්ට පහරදී **අත්තානං දහිස්සසි** දැවීම් දුකෙන් නොමිදෙන්නෙහිය.
**අපුඤ්ඤං පසවී** යනු පාපයක් ලබයි. **නමෙ පාපං විපච්චති** යනු මාගේ පාපය නොපැසෙයි. **කිංනු මාර!** කිම මාරය මෙසේ **මඤ්ඤසි** සිතන්නෙහිද?
**කරොතො තෙ වීය්‍යතෙ පාපං** යනු එක් පැත්තකින් කරන්නහුගේ පාපය. **චිර රත්තාය** බොහෝ කාලයක් අනර්ථය හා දුක සඳහා හේතු වෙයි. **මාර නිබ්බින්‍ද බුද්ධමහා** චතුරාර්ය සත්‍යය අවබෝධයෙන්, බුද්ධ ශ්‍රාවකයා කෙරෙන්, කලකිරෙන්න. අනුන්ගේ කර්මයකින් කලකිරෙන්න. **ආසං මාකාසි භික්‍ඛූසු** යනු භික්‍ෂූන්ට විරුද්ධ වෙමි. වෙහෙස කරමි යන මේ වෛරය නොකරන්න.
**ඉතී** යනු මෙසේ **මාරං අතජ්ජෙසි** - මාරය, කලකිරෙන්න. -පෙ- භික්‍ෂූන් කෙරෙහි. ආයුෂ්මත් **මහා මොග්ගල්ලානො භෙසකළාවනෙ** මහමුගලන් තෙරුන් වහන්සේ භෙසකලා වනයෙහි **තතො** යනු තර්ජන හේතුවෙන් **සො දුම්මනො යක්‍ඛො** යනු ඒ මාරයා දොම්නස් වී එහිම ඒ ස්ථානයේම අතුරුදන් විය. නොපෙනී ගියේය. මේ ගාථාවද ධර්ම සංගායනා කාලයෙහි එකතුකරන ලදී. යමක් වනාහි මෙහි අතරින්පතර අර්ථ වශයෙන් නොබෙදන ලදද එය පහත කියන ලද බැවිනි.
මෙසේ මේ මහතෙරුන් වහන්සේ මාරයාට තර්ජනයකොට දෙවචාරිකා, නිරයචාරිකා වශයෙන් අනිත් ශ්‍රාවකයන් විසින් අප්‍රමාණ වූ සත්ත්ව උපකාරයන් කොට ආයු කෙළවර පිරිනිවන් පෑවේය. පිරිනිවන්පාන්නේ අනෝමදස්සී බුදුන්ගේ පාමුල ප්‍රාර්ථනාකොට එතැන් පටන් ඒ ඒ ආත්මභාවයන්හිදී උසස් පුණ්‍යකර්මයක් කොට ශ්‍රාවක පාරමිතාවේ ඉහලින්ම සිටිය නමුත් කරන ලද පාපකර්මයක් නිසා හටගත්තා වූ කර්මයාගේ සරදමක් ලෙස තීර්ථකයන් විසින් උනන්දු කරවන ලද සොරුන් විසින් කරන ලද පහරදීම්වලින් අප්‍රමාණ වූ ශාරීරික බිඳීම් නිසා පිරිනිවන්පෑයේය. ඒ නිසා අපදානයේ මෙසේ කියන ලදී.
ලෝකයට ශ්‍රේෂ්ඨ වූ මිනිසුන්ට උතුම් වූ අනොමදස්සී බුදුන්වහන්සේ දේව සමූහයා පිරිවරාගෙන හිමවතෙහි වැඩසිටියේය.
භාග්‍යවතුන් වහන්සේ එයින් බැස චාරිකාවේ වැඩියේය. සත්ත්වයන්ට අනුග්‍රහ දක්වන්නේ බරණැසට පැමිණියේය.
ලෝකනායකයන් වහන්සේ රහතන් වහන්සේලා දහසක් පිරිවරාගෙන දිසාවන් ආලෝකමත් කරමින් බැබලුනේය.
එකල්හි මම ගෘහපතියෙක්ව මහා ඍද්ධි ඇති මිත්‍රයා විසින් මෙහෙයවන ලද්දේ ශාස්තෲන් වහන්සේ වෙත එළඹියේය.
තථාගතයන් වෙත පැමිණ සම්බුද්ධයන් වහන්සේට ආරාධනා කොට ගරුසත්කාර දක්වමින් මහාමුනීන් වහන්සේව තමන්ගේ නිවසට වඩමවාගෙන ගියෙමි.
එදා මම මහාවීර වූ අග්‍රපුද්ගල වූ ඒ බුදුන් භික්‍ෂු සංඝයා සහිතව ආහාරපානවලින් සංග්‍රහ කළෙමි.
මහාවීර වූ ස්වයං ප්‍රඥාවෙන් යුක්ත වූ අගපුද්ගල වූ උන්වහන්සේ භික්‍ෂු සංඝයා මැද වැඩසිට මේ ගාථාවන් දේශනා කළ සේක.
යම් ඒ කෙනෙක් ලෝකනායක වූ සම්බුදුරජාණන් වහන්සේටත් සංඝයාටත් පූජා පැවැත්වීද ඔහු ඒ සිත් පැහැදීමෙන් දෙව්ලොව යන්නේය.
හැත්තෑහත් වාරයක් දේවරාජ්‍යය කරන්නේය. අටසීයක් රාජ්‍යයන් මේ පොළවෙහි පාලනය කරන්නේය.
පනස් වාරයක් සක්විති රජ වන්නේය. එකෙනෙහි අප්‍රමාණ වූ භවභෝග සම්පත් ඔහුට පහළ වන්නේය.
මෙයින් අප්‍රමාණ කල්පයකදී ඔක්කාක කුලයෙහි උපන් ගොත්‍රයෙන් ගෞතම නම් වූ ශාස්තෲන් වහන්සේ ලොව පහළ වන්නේය.
ඔහු නිරයෙන් චුතව අවුත් මිනිසත් බවක් ලබයි. බ්‍රහ්මබන්‍ධු වූ නමින් කොලිත නම් වන්නේය.
කුසල මූලයකින් මෙහෙයවන ලද ඔහු පසුව පැවිදි වී ගෞතම බුදුන්ගේ දෙවෙනි ශ්‍රාවකයා වන්නේය.
අරඹන ලද වීර්ය ඇති බහාතබන ලද පව් ඇති ඍද්ධියෙන් පරතෙරට ගිය සියළු ආශ්‍රවයන් නැතිකර අනාසවව නිවීමට පත්වන්නේය.
පාපමිත්‍ර ආශ්‍රය නිසා කාමරාගයේ වසඟයට ගියේ නරක සිත් ඇත්තේ මවද පියාද ඝාතනය කළේය.
නිරය හෝ මිනිසත් බව හෝ යන යම් යම් යෝනියක උපන්නෙම්ද පාපකර්මයෙන් යුක්ත බැවින් හිසසුන්ව මරණයට පත්වූයෙමි.
මේ මාගේ අවසාන ආත්මභාවයයි. මෙහිදී ද මරණ කාලයෙහි එබන්දක් සිදුවෙයි.
උතුම් විවේකයෙන් යුක්ත වූයේ සමාධි භාවනාවේ යෙදුනේ සියළු ආශ්‍රවයන් දැනගෙන ආසවවලින් තොරව වාසය කරමි.
සෘද්ධි බලයෙන් පරතෙරට ගියෙම් ගාම්භීර වූ ඝන වූ සෙලවිය නොහැකි මහපොළොව වම් ඇඟිල්ලෙන් සොලවන්නෙමි.
අස්මිමානය නොදකිමි. මට මානය නැත. සාමණේරයන්ගේ පටන් සැමට ගරු සත්කාර කරමි.
මෙයින් අප්‍රමාණ වූ කල්පයෙහි මේ කර්මයක් කළෙම්ද මම ඒ භූමියට පැමිණියේ කෙළෙසුන් ක්‍ෂය කිරීමට පත්වූයෙමි.
සතර වැදෑරුම් පටිසම්භිදාවන්ද අෂ්ට විමොක්‍ෂයන්ද අභිඥා සයද අවබෝධ කරගත්තෙමි. බුද්ධ අවවාදය කරන ලදී.
70. මහානිපාතය
හැත්තෑවන නිපාතයෙහි ‘**තික්‍ඛනතං වත මං සන්තං**’ යනාදී ගාථාවන් ආයුෂ්මත් වංගීස තෙරුන්ගේය. මොහු වනාහි **පදුමුත්තර** බුද්ධ කාලයෙහි හංසවතී නගරයෙහි මහා සැපසම්පත් ඇති කුලයක උපන්නේය. පෙර පරිදිම විහාරයට ගොස් බණ අසන්නේ ශාස්තෲන් වහන්සේ එක් භික්‍ෂුවක් ප්‍රතිභාඥානයෙන් අග්‍රස්ථානයෙහි තබනු දැක ශාස්තෲන් වහන්සේට පිහිටවන කර්මයක් කොට මමද අනාගතයෙහි ප්‍රතිභාන ඇත්තන් අතර අග්‍රවෙම්වායි ප්‍රාර්ථනා කොට ශාස්තෲන් වහන්සේ විසින් එය අනුමත කරන ලද්දේ දිවි ඇතිතෙක් කුසල්කොට දෙව්මිනිසුන් අතර සැරිසරන්නේ මේ බුද්ධෝත්පාදයෙහි සැවැත්නුවර බ්‍රාහ්මණ කුලයක ඉපිද **වංගීස** යැයි ලබන ලද නම් ඇතිව ඉක්බිති ත්‍රිවේදය හදාළේය. අනතුරුව ගුරුවරයා සතුටුකොට **ජවසීස මන්තං** (මිනී හිස්කබලකට තට්ටුකර උපන් තැන කියන මන්ත්‍රය) එනම් ශාස්ත්‍රය ඉගෙනගෙන මිනී හිස්කබලට නියෙන් තට්ටුකර ‘මේ සත්ත්වයා අසවල් යෝනියෙහි උපන්නේ යැයි දැනගනී.
බමුණෝ මේ අපේ ජීවන මාර්ගයක් යැයි දැනගෙන **වංගීස** ව රැගෙන ආවරණය කළ යානාවක හිඳුවා ගම්නියම් රාජධානිවල හැසිරෙත්. වංගීස ද වර්ෂ තුනකට පෙර මියගිය අයගේද හිස ගෙන්වාගෙන තියෙන් තට්ටු කර මේ සත්ත්වයා අසවල් යෝනියෙහි උපන්නේය කියා මහාජනයාගේ සැකය නැතිකිරීම සඳහා ඒ ඒ ජනයාට ආරූඪ වී තමන්ගේ ගතිය කියවීය. ඒ නිසා මහාජනයා ඔහු කෙරෙහි පහදිති. බමුණෝ වංගීසව ගෙන කැමැති පරිදි හැසිර නැවත සැවැත්නුවරට පැමිණියාහ. වංගීස තෙමේ බුදුන්ගේ ගුණයන්හි පැහැදී බුදුන් වෙත එනු කැමැති විය. බමුණෝ ශ්‍රමණ ගෝතමයන් වහන්සේ මායාවෙන් ඔහුව රවටා ගන්නේයැයි ප්‍රතික්‍ෂේප කළහ. වංගීස තෙමේ ඔවුන්ගේ වචනය ගණන් නොගෙන බුදුන් සමීපයට ගොස් සුහද පිළිසඳර කථාකොට එකත්පසෙක හුන්නේය.
ශාස්තෲන් වහන්සේ ඔහුගෙන් විචාළ සේක. වංගීස! ඔබ කිසියම් ශිල්පයක් දන්නෙහිද? එසේය. භවත් ගෞතමයාණන් වහන්ස! ‘ජවසීවමන්තං’ එනම් මන්ත්‍රය දනිමි. එයින් වර්ෂ තුනකට පෙර මියගිය අයගේ පවා හිස්කබලට නියෙන් තට්ටු කිරීමෙන් උපන් තැන දැනගනිමියි කීය. ශාස්තෲන් වහන්සේ නිරයේ උපන් තැනැත්තකුගේ හිසක් දැක්වීය. මිනිසුන් අතර උපන් එකකුත්, දෙවියන් අතර එකකුත්, පිරිනිවන්පෑ උතුමකුගේද හිස්කබල් පෙන්වන ලදී. ඔහු පළමු හිසට තට්ටුකර පින්වත් ගෞතමයන් වහන්ස! මේ සත්ත්වයා නිරයේ උපන්නේ යැයි කීය. හොඳයි වංගීස! ඔබ මනාව දකින ලදී. මේ සත්ත්වයා කොහේ උපන්නේදැයි විචාළ සේක. මිනිස්ලොව. මොහු කොහේද? දෙව්ලොව. මෙසේ තුන්දෙනාගේම උපන්තැන් ප්‍රකාශ කළේය. පිරිනිවි ඇත්තාගේ හිසට නියෙන් තට්ටු කළමුත් අගක් මුලක් නොපෙනෙයි. වංගීසය! ඔබට නොහැකිදැයි ශාස්තෲන් වහන්සේ විචාළ සේක. තවම පරික්ෂා කරමියි කීය. නැවත නැවතත් පෙරළමින් තට්ටු කරන්නේ නමුත් බාහිර මන්ත්‍රයකින් ක්‍ෂීණාශ්‍රවයන් වහන්සේ නමකගේ ගතිය කෙසේ දැනගන්නේද? ඉක්බිති ඔහුගේ හිසෙන් දහඩිය වැටුනේය. ඔහු ලජ්ජා වී නිහඬව සිටියේය. ඉක්බිති ශාස්තෲන් වහන්සේ වංගීස! මහන්සිදැයි විචාළ සේක. එසේය පින්වත් ගෞතමයන් වහන්ස. මොහු උපන් තැන දැනගත නොහැකිය. ඉදින් ඔබවහන්සේ දනීනම් ප්‍රකාශ කරන්න. වංගීස! මම එයද දනිමි. එයට වඩා වැඩිදේද දනිමියි කියා -
යමෙක් සත්ත්වයන්ගේ උත්පත්තියත් චුතියත් සර්වප්‍රකාරයෙන් දනීද කිසිම තැනක නොඇලුණු සුගත වූ බුදු වූ ඔහු බ්‍රාහ්මණයෙකැයි මම කියමි.
දෙවියොත්, ගාන්ධර්වයොත් මිනිස්සුත් යමෙකුගේ ගතිය (උපදනා තැන) නොදනිත්ද ආශ්‍රවයන් නැසූ රහත් වූ ඔහු බ්‍රාහ්මණයෙකැයි මම කියමි.
මේ ගාථා දෙක ප්‍රකාශ කළ සේක.
වංගීස තෙමේ එසේනම් ස්වාමීනි, ඒ විද්‍යාව මට දෙන්න කියා ගෞරව දක්වා බුදුන් සමීපයෙහි හුන්නේය. ශාස්තෲන් වහන්සේ අප විසින් සමාන ස්වරූප ඇත්තන්ට දෙනු ලැබේ යැයි වදාළහ. වංගීස තෙමේ කුමක් හෝ කොට මා විසින් මේ මන්ත්‍රය ගැනීම වටියේ යැයි බ්‍රාහ්මණයන්ට කීය. මා පැවිදිවන කල්හි මෙසේ නොසිතව්. මම මන්ත්‍ර ඉගෙනගෙන සියළු දඹදිව නායකයා වෙමි. නුඹලාටද එයින් හොඳක්ම වන්නේයැයි කියා මන්ත්‍රය ලබාගැනීම සඳහා බුදුන් සමීපයට පැමිණ පැවිද්ද ඉල්වීය. එදින **නිග්‍රොධකප්ප** තෙරුන් වහන්සේ බුදුන් සමීපයෙහි සිටියේ වෙයි. උන්වහන්සේට බුදුරජාණන් වහන්සේ අණකළ සේක. **නිග්‍රොධකප්ප!** මොහුව පැවිදි කරන්න. හෙතෙම බුදු නියමයෙන් ඔහුව පැවිදි කළේය. භාග්‍යවතුන් වහන්සේ ඔහුට පළමුවෙන් මන්ත්‍ර පරිවාර ඉගෙන ගන්න යැයි වදාරා දෙතිස් ආකාර කමටහන්ද විදර්ශනා කමටහන ද කියා දුන් සේක. ඔහු දෙතිස් ආකාරය කියනවිටම විදර්ශනාව පිහිටුවා ගත්තේය. බ්‍රාහ්මණයෝ වංගීස වෙත පැමිණ කිම පින්වත් වංගීස, ශ්‍රමණ ගෞතමයන් ලඟ ශිල්ප ඉගෙන ගත්තේදැයි ඇසූහ. ශිල්ප ඉගෙනීමෙන් කවර ප්‍රයෝජනයක්ද? තෙපි යව්. මට නුඹලාගෙන් ප්‍රයෝජනයක් නැත කීය. බ්‍රාහ්මණයෝ නුඹද දැන් ශ්‍රමණ ගෞතමයන්ගේ වසඟයට පැමිණියේ වන්නේය. මායාවෙන් රැවටුනා නේද? අපි ඔබ සමීපයෙහි සිටීමෙන් ඵලයක් නැතැයි ආ මගින්ම පිටත්ව ගියහ. වංගීස තෙරුන් වහන්සේ විදර්ශනා වඩා රහත්බවට පත්විය. අපදානයේ මෙසේ කියා ඇත.
සියළු ධර්මයන්හි නුවණැස ඇත්තා වූ නායක වූ පදුමුත්තර නම් ජිනේන්‍ද්‍රයන් වහන්සේ මෙයින් කල්ප දසදහසකට මතු කල්පයෙහි උපන්නේය.
සාගරයේ රළ මෙන් අහසෙහි තාරකා මෙන් උන්වහන්සේගේ බුද්ධ වචනය රහතන් වහන්සේලා විසින් සිතන ලදී.
සුර, අසුර, නාග, මිනිස් ආදීන් විසින් පෙරටුකොටගෙන ඒ උත්තමයා ශ්‍රමණ බ්‍රාහ්මණයන්ගෙන් පිරීගිය ජනමධ්‍යයෙහි, හික්මවිය යුතු ජනයා නමැති පද්මයන් වචනයෙන් පුබුදුවමින් ලෝකයේ පරතෙරට ගියා වූ මුනීන්ද්‍රයන් වහන්සේ ලොව ආලෝකමත් කරමින්,

පුරිසොත්තම වූ උන්වහන්සේ සතරවැදෑරුම් විශාරදත්වයන්ගෙන් යුක්ත වූයේ ප්‍රහීණ වූ භය ඇත්තේ විශාරද වූයේ සැනසීමට පත්වූයේ, ලෝකාග්‍ර වූ නායක වූ ප්‍රවර වූ බුද්ධභූමිය දන්නේ කිසිදු කැළඹීමක් නැත.

තාදී ගුණ ඇති තැතිගැන්මක් නැතිව සිංහනාද පවත්වන්නා වූ උන්වහන්සේට දෙවියෙක් හෝ මනුෂ්‍යයෙක් හෝ බ්‍රහ්මයෙක් විරුද්ධ නැත.
දෙවියන් සහිත ලෝකයාව සසරින් එතර කරමින් උතුම් ධර්මය දේශනා කරමින් විශාරදව පිරිස් මැද දම්සක් පැවතුම පවත්වයි.
බොහෝ ගුණ ප්‍රකාශකොට සාධු සම්මත වූ උන්වහන්සේව ප්‍රතිභාන ඇත්තන් අතර අග්‍රස්ථානයෙහි තැබීය.
එදා මම හංසවතී නගරයෙහි සියළු වේදයන් දන්නා වූ සාධු සම්මත බ්‍රාහ්මණයෙක් වීමි.
ඒ මහාවීරයන් වහන්සේ වෙත පැමිණ ඒ ධර්ම දේශනාව අසා ශ්‍රාවකයන් වහන්සේගේ ගුණයෙහි ඇලුනේ උතුම් සතුටක් ලැබීමි.
එකල්හි සංඝයා සහිත ලෝකනායකයන් වහන්සේට ආරාධනාකොට දවස් හතක් දන් වළඳවා සිවුර අන්දවන ලද්දේය.
පාලඟ හිස තබා වැඳ වැටී වැඳගෙන ලබන ලද අවසර ඇත්තේ උතුම් ජිනේන්‍ද්‍රයන් වහන්සේගේ පැත්තකින් තුටු පහටුව සිටියෙමි.
වාදීන් මර්දනය කරන ඔබවහන්සේට නමස්කාර වේවා. සප්තම වූ ඍෂීන් වහන්සේට නමස්කාර වේවා. සියළු ලෝකයට අග්‍රවූ ඔබවහන්සේට නමස්කාර වේවා. අභය දෙන්නා වූ ඔබවහන්සේට නමස්කාර වේවා.
මාර මර්දනය කරන ඔබවහන්සේට නමස්කාර වේවා. දෘෂ්ටීන් පිරිසිදු කරන්නා වූ ඔබවහන්සේට නමස්කාර වේවා. ශාන්ති සුවය දෙන්නා වූ ඔබවහන්සේට නමස්කාර වේවා. සරණක් ලබාදෙන ඔබවහන්සේට නමස්කාර වේවා.
අනාථයන්ට පිහිටක් වන්නේය. බියවූවන්ට අභය දෙන්නේය. සත්ත්වයන්ට විශ්වාස කිරීමට යෝග්‍ය තැනකි. සරණ සොයන්නන්ට පිහිටකි.
මෙසේ මහාගුණ ඇති සම්බුද්ධයන් වහන්සේට ප්‍රශංසා නොකොට වාදයෙහි දක්ෂ භික්‍ෂුවගේ ගතියට පැමිණෙන්නෙමියි කීවෙමි.
අනන්ත වූ ප්‍රතිභානයෙන් යුත් භාග්‍යවතුන් වහන්සේ වදාළහ. යම් ඒ කෙනෙක් සංඝයා සහිත බුදුරජාණන් වහන්සේට දවස් හතක් තම අතින් පහන් සිතින් දන් වැළඳවීද, ඒ මාගේ ගුණ ප්‍රකාශ කළ සේක. මොහු වාදයෙහි දක්ෂ භික්‍ෂුවකගේ තැන ප්‍රාර්ථනා කරයි.

අනාගත මගෙහිදී ඒ මනදොළ සම්පූර්ණ වන්නේය. අප්‍රමාණ වූ දෙව්මිනිස් සැපද අනුභව කරන්නෝය.
මෙයින් කල්ප දසදහසක් ගිය තැන ඔක්කාක කුලයෙහි උපන් නමින් ගෞතම නම් වූ ශාස්තෲන් වහන්සේ ලොව පහළ වන්නේය.
උන්වහන්සේගේ ධර්මයෙහි දායාද ලබා වංගීස යන නමින් බුද්ධ ශ්‍රාවකයෙක් වන්නේය.
එය අසා සතුටු වී මෛත්‍රී සිතින් යුතුව දිවි ඇති තෙක් බුදුරජාණන් වහන්සේට ප්‍රත්‍යයන්ගෙන් උපස්ථාන කළෙමි.
මම ඒ කළ පුණ්‍ය කර්මයෙන් හා ප්‍රාර්ථනාවන්ගෙන් මිනිස් ආත්ම භාවය අත්හර තුසිත දෙව්ලොවට ගියෙමි.
අවසාන ආත්මභාවයට පැමිණි කල්හි මම බමුණු කුලයක උපන්නෙමි. යම්විටක උපතින් වර්ෂ සතක් වීද
සියළු වේදයන් දන්නා වාද ශාස්ත්‍රයෙහි විශාරදයෙක් වූයේ වාදයන්ට අතිදක්ෂයෙක් වූයේ විචිත්‍ර කථිකයෙක් වූයෙමි අනුන්ගේ වාද මර්දනය කරන්නේ වීමි.
වංගයෙහි උපන් නිසා හෝ වචනයට ඊශ්වර නිසා මට **වංගීස **යන ලෝක සම්මත නාමය ලැබින.
යම්කලක මම ප්‍රාඥයෙක් වූයෙම් පළමු යොවුන්වියෙහි සිටියෙම් එදා රම්‍ය වූ රජගහනුවරදී **සාරිපුත්‍ර** තෙරුන් වහන්සේ දුටුවෙමි.
පාත්‍රයක් ගත් අත් ඇතිව මනාව සංවර වූ නිශ්චල නෙත් ඇති, ප්‍රමාණයට කථාකරන යුගලයක් දුර බලන පිණ්ඩපාතයේ වඩින උන්වහන්සේ දැක විශ්මයට පත්වූයෙම් මම සුදුසු වූ ගොතන ලද කිණිහිරි මල්දමක් වැනි විසිතුරු ගාථා පදයක් කීවෙමි.

උන්වහන්සේ මට ලෝකනායක වූ ශාස්තෲ සම්බුදුරජාණන් වහන්සේ ගැන කීහ. එකල්හි පණ්ඩිත වූ ධීර වූ උන්වහන්සේ තවදුරටත් මට ප්‍රකාශ කළේය.
තාදි ගුණ ඇති උන්වහන්සේ විසින් උතුම් වූ දැකීමට අපහසු වූ විරාගය හා එක්වූ වාක්‍යයක් කොට විසිතුරු ප්‍රතිභානයන්ගෙන් මා සතුටට පත්කරන ලදී.
පාලඟ හිසින් වැටී මා පැවිදි කරන්න යැයි ඉල්ලීමි. ඉක්බිති මහාප්‍රාඥ වූ උන්වහන්සේ ලෝකනායක වූ බුදුන් වෙත මා කැඳවාගෙන ගියහ.
පාලඟ හිස තබා වැඳ බුදුන් සමීපයෙහි හුන්නෙමි. දේශකයාණන්ගෙන් ශ්‍රේෂ්ඨ වූ උන්වහන්සේ කෙසේද? කියා මගෙන් ඇසීය.
වංගීස! කිසියම් ශිල්පයක් දන්නෙහිද කියා ඇසීය. මම දන්නෙමියි උන්වහන්සේට පිළිතුරු දුන්නෙමි. වර්ෂ දොළසක් පැරණි වනයෙහි ඉවත දමන ලද මළ හිසක් ඔබගේ විද්‍යා බලයෙන් හැකිනම් කියන්න.
එසේය හැකිය කියා මා පිළිතුරු දුන් කල්හි හිස් තුනක් මට පෙන්වීය. මම නිරයේ, මිනිස්ලොව හා දෙව්ලොව උපන්නවුන් කීවෙමි.
ඉක්බිති ලෝක නායකයන් වහන්සේ පසේබුදුවරයන් වහන්සේ නමකගේ හිසක් දැක්වීය. ඉක්බිති එය ආරම්භකිරීම අතහැර පැවිද්ද ඉල්ලීමි.
බුදුන් වෙත පැවිදිව ඒ ඒ තැන්වල ගොස් බුදුන්ගේ ගුණ ගායනා කරමි. ඒ නිසා මෙහි භික්‍ෂූහු මට කවිකාරයා යැයි උද්ඝෝෂණය කළහ.
බුදුරජාණන් වහන්සේ මා විමසීම සඳහා මෙසේ වදාළහ. වරදවා තේරුම් ගන්නෙහිද? මේ ගාථා ඇති පරිදි වටහා ගනිත්ද?
වීරයන් වහන්ස! මම කවිකාරයෙක් නොවෙමි. මා ඇති පරිදි වටහා ගනිත්. එසේනම් දැන් වංගීසය. මා ඇති සැටියෙන් වර්ණනා කරන්න.
එකල්හි මම වීරයන් වහන්සේව ගාථාවන්ගෙන් ප්‍රශංසා කළෙමි. එකල්හි මා පිළිබඳව ඇති සැටියෙන් සතුටු වූ බුදුරජාණන් වහන්සේ මා අග්‍රස්ථානයේ තැබූ සේක.
වැටහීමේ සිතෙන් මම අන් අයට වඩා උසස්කොට සිතීමි. එයින් මහා සිල්වතුන් කෙරෙහි තැති ගත්තෙමි. රහත්බවට පැමිණියෙමි.
මේ වංගීස තෙරුන් මෙන් ප්‍රතිභානවන්තයන් අතර වෙන අග්‍ර කෙනෙක් නැත. මහණෙනි! මෙසේ මතක තබාගන්න.
මෙහි මාගේ කරන ලද කර්මය දසදහස් ගුණයෙන් ප්‍රතිඵල දැක්වීය. ඊවේගයෙන් මෙන් මිදුනේ වෙමි. මාගේ කෙලෙසුන් නැතිකළෙමි.
මාගේ සියළු කෙලෙස් දවන ලදී. සියළු භවයන් නැතිකර දමන ලදී. මහා හස්තියෙක් මෙන් බැමි සිඳ ආශ්‍රවයන්ගෙන් තොරව වාසය කරමි.
බුද්ධ ශ්‍රේෂ්ඨයන් වහන්සේ ලඟට පැමිණීම මට යහපත් ගමනක් විය. ත්‍රිවිද්‍යා ලබාගන්නා ලදී. බුදුන්ගේ අනුශාසනය කරන ලදී.
සතර පටිසම්භිදාවන්ද අෂ්ට විමොක්‍ෂයන්ද අභිඤ්ඤා සයද අවබෝධ කරගන්නා ලදී. බුද්ධ අවවාදය කරන ලදී.
තෙරුන් වහන්සේ රහත්වී බුදුන් සමීපයට යන්නේ ඇසට පෙනෙන තැන් පටන් චන්ද්‍රයාගෙන් සූර්යයාගෙන් ආකාශයේ මහා සමුද්‍රයෙන් සිනේරු පර්වත රාජයාගෙන් මෘගනායක සිංහයාගෙන් ආදී ඒ ඒ දේ සමග උපමා කරන්නේ නොයෙක් පද සිය ගණනින් බුදුන් වර්ණනා කරමින්ම ඉදිරියට යයි. එබැවින් භාග්‍යවතුන් වහන්සේ සංඝයා මැද වැඩසිටියේ ප්‍රතිභාව සම්පන්න භික්‍ෂූන් අතර ඒ භික්‍ෂුව අග්‍රස්ථානයෙහි තැබීය. ඉක්බිති තෙරුන් වහන්සේ විසින් රහත්බව ලැබීමට පෙරද පසුද යම් යම් සිතිවිලිද තෙරුන් උදෙසා ආනන්ද ආදී තෙරවරුන් කී ගාථා:-
ගිහිගෙයින් නික්ම පැවිදි වූ ශාන්ත වූ මාගේ සිත කාම විතර්ක ආදී ලාමක සිතිවිලිවලින් පිරී යයි.
උග්ගපුත්‍ර වූ මහා ධනුර්ධරයන් වූ දැඩි දුනු ඇත්තාහු පලා නොයන්නාහු දහසක් ඊ හාත්පස හෙළන්නාහ.
ඉදින් එසේ නමුත් බොහෝ ස්ත්‍රීහු පැමිණෙත්. නමුත් ධර්මයෙහි පිහිටි මාහට විපතක් නොකරන්නාහ.
සූර්යබන්ධ වූ බුදුන්ගේ මේ නිර්වාණගාමී මාර්ගය පිළිබඳව ඉදිරිපිටදීම මා විසින් අසන ලදී. මගේ හිත එය කෙරෙහි ඇලුනේ වෙයි.
මෙසේ අසුභ ධ්‍යාන භාවනාවෙන් යුක්තව සිටින මා වෙත එම්බා මාරය පැමිණෙන්නෙහිය. මා ගිය ඔබ නොදකින්නෙහිය. එපරිද්දෙන් මාරයා කරන්නෙමි.
සියළු ආකාරයෙන් අරතියත් රතියත් ගෘහයෙහි පුත්‍ර දාරකාදීන් කෙරෙහි ආශාවත් විතර්කයත් අතහැර දමා අධ්‍යාත්මික බාහිර කිසිම දෙයක තණ්හාවක් නොකරන්නේය. නන්‍දිරාගය නැති බැවින් අවනථ නම් වූ ඒ ඇත්තා භික්‍ෂුව නම් වේ.
යම් ඒ භූමිය ඇසුරුකොට හෝ දෙව්ලොව ඇසුරුකොට හෝ ලෞකික වූ සියල්ල දිරායන්නේය. ඒ නිසාම අනිත්‍යයයි. මෙසේ මාර්ග ප්‍රඥාව ලබා හැසිරෙත්,
අන්‍ධ පෘථග්ජනයෝ උපධීන් කෙරෙහිත් රූප, ශබ්ද, ගන්ධ, රස, ස්පර්ශ යන මේ පංචකාම ගුණයන්හි ආශා කරත් එය අත්හරින්න. යමෙක් මෙකී වස්තූන්හි නොඇලේද ඔහු මුනිවරයා යැයි පණ්ඩිතයෝ කියත්.
දෙසැටක් දෘෂ්ටිගත වූ මිථ්‍යා විතර්කයන්ගෙන් යුක්ත වූවාහු පෘථග්ජන බැවින් ධර්මයෙන් බැහැර වූ අන්ධ බාලයන් කෙරෙහි ඇලුනාහ. ශාස්වත ආදී මිථ්‍යා මත නොදරන්නේය. කෙලෙස්වලින් දූෂිත නොවන්නේද ඔහු භික්‍ෂුව නම් වේ.
දබ්බජාතික වූ පණ්ඩිතයා කුහක නැත්තේ බොහෝකල් සමාහිත සිත් ඇත්තේ නිපක ප්‍රඥාවෙන් යුක්ත වූයේ, තණ්හා නැත්තේ නිර්වාණය ලබාගෙන මුනිවරයා පිරිනිවන්පෑවේය දැන් අනුපාදිසේස නිර්වාණ ධාතුව සඳහා කාලය පැමිණයි.
(තමාටම) ගෞතමයන් වහන්ස! මානය අත්හරින්න. මානයට හේතුවන සියලු ජාති ආදියද දුරුකරන්න. සියළු මාන වස්තූන්හි මුලා වූයේ බොහෝ කාලයක් විපිළිසර නොවූයේය.
මකුබවෙන් මඩිනා ලද ජනයා නිරයට වැටෙත්. මානයෙන් මැඩගත් ජනයා නිරයට වැටුනේ යයි බොහෝ කාලයක් ශෝක කරත්.
මාර්ගයෙන් දිනන ලද කෙලෙසුන් ඇති මනා පිළිවෙතෙහි යෙදුනු භික්‍ෂුව කිසිවිටකත් ශෝක නොකරයි. කීර්තියටත් සැපයටත් පැමිණේ. ඔහු ධම්මදස්සී යැයි පණ්ඩිතයෝ කියත්.
නිසා විවෘත මනසින් ප්‍රධන් වීර්යයෙන් යුක්ත වූයේ පිරිසිදු වූයේ නීවරණයන් නැතිකර සියළු මානයද නැතිකර ත්‍රිවිද්‍යාවෙන් අවසන් කරන්නේ වන්නේය.
කාමරාගයෙන් දැවෙමි. මගේ සිත දැවෙයි. ගෞතමය! (තමාටම) අනුකම්පා කර මනාව නිවෙන ක්‍රමයක් කියන්න.
වැරදි ලෙස වටහා ගැනීම නිසා ඔබගේ සිත දැවෙයි. රාගයට හේතුව වූ සුභ නිමිත්ත අත්හරින්න.
සංස්කාරයන් අනාත්ම ලෙස දුක් ලෙස බලන්න. මහා රාග ගින්න නිවා දමන්න. නැවත නැවතත් නොදැවෙන්නෙහිය.
එකඟ වූ මනාව වඩන ලද සිත අසුභ අරමුණෙහි වඩන්න. කායගතා සතිය ඇත්තේ කලකිරුණු කෙනෙක් වන්න.
අනිත්‍යානුපස්සනාව වඩන්න. මානය දුරලන්න. ඒ මානය නැති කිරිමෙන් උපශාන්තව හැසිරෙන්න.
යමකින් තමා තාපයට පත් නොවේද, අනුන්ට හිංසාවක් නොවන්නේද ඒ වචනය සුභාෂිත නම් වේ.
යම් වචනයකින් අසන්නාට සතුටක් ඇතිවේද, යමක් පව් නොගෙන අනුන්ට ප්‍රිය දෙයක් කියන්නේද එබඳු ප්‍රිය වචනයක්ම කියන්නේය.
සත්‍යය මට අමා වචනයකි. මෙය සනාතන ධර්මතාවයකි. ශාන්ත තැනැත්තේ සත්‍යයෙහිද අර්ථයෙහිද ධර්මයෙහිද පිහිටියා වෙයි.
බුදුරජාණන් වහන්සේ නිවන් ලැබීම සඳහා ක්‍ෂේම වූ යම් වචනයක් දුක් කෙළවර කිරීම සඳහා වදාරයිද එය වනාහි වචනවලින් උත්තම වචනය වේ.
ගැඹුරු ප්‍රඥා ඇති ඤාණවන්ත මග නොමග දන්නා වූ මහාප්‍රාඥ වූ සැරියුත් තෙරුන් වහන්සේ භික්‍ෂූන්ට ධර්මය දේශනා කරයි.
කෙටියෙන් දේශනා කරයි. විස්තර සහිතව දේශනා කරයි. සැලලිහිණියකුගේ හඬ මෙන් මධුරය. ප්‍රතිභාන වශයෙන් එකිනෙක නැගී එයි.
ධර්මසේනාපති සැරියුත් තෙරුන්ගේ ධර්මය දේශනා කරනවිට මධුර ලෙස අසත්. කණට මිහිර ගෙනදෙන කාන්ත වූ මනහර වූ ප්‍රීතියට පත් සිත් ඇත්තා වූ, ඒ භික්‍ෂූහු ඒ වෙතටම සවන් යොමු කරත්.
අද පසළොස්වකදා විශුද්ධි පවාරණය පිණිස සංයෝජන බැමි සිඳ දමන ලද දුක් නැත්තා වූ ක්‍ෂය වූ පුනර්භව ඇති ඉසි වූ භික්‍ෂූහු පන්සියයක් රැස් වූහ.
ඇමතියන් පිරිවරාගත් සක්විති රජෙක් මෙන් සාගරය අවසන්කොට ඇති මහපොළවෙහි හාත්පස සංචාරය කරත්.
මෙසේ දිනන ලද සංග්‍රාම ඇති උතුම් වූ ගැල් නායකයකු මෙන් වූ ත්‍රිවිද්‍යා ඇති මාරයා බය කළ උන්වහන්සේව ශ්‍රාවකයෝ ඇසුරු කරත්.
සියල්ලෝම භාග්‍යවතුන් වහන්සේගේ පුත්‍රයෝය. ශීලය රහිත පුද්ගලයෙක් මෙහි නැත. තණ්හා නමැති හීය නැතිකරන්නා වූ සූර්ය බන්ධු වූ බුදුන් වඳිමි.
භය රහිත නිර්මාණය සඳහා විරජ වූ ධර්මය දේශනා කරන්නා වූ බුදුන්ට අතිරේක දහසක් සහිත භික්‍ෂූහු ගෞරව නමස්කාර කරත්.
බුදුරජාණන් වහන්සේ විසින් දේශිත නිර්මල වූ ධර්මය අසත්. භික්‍ෂු සංඝයා පිරිවරාගත් භාග්‍යවතුන් වහන්සේ බබලයි.
භාග්‍යවතුන් වහන්සේ ‘නාග’ යන නම් ඇත්තේය. ශ්‍රාවක පසේබුදු ආදීන්ට ප්‍රධාන වූ ඍෂිවරයෙකි. මහාමේඝයක් මෙන් වී ශ්‍රාවකයන් නහවයි.
බුදුන්වහන්සේ දැකීමේ ආශාවෙන් දිවා විහාරයෙන් නික්ම, මහාවීරයන් වහන්ස, මම ඔබවහන්සේගේ ශ්‍රාවකයෙක්මි. වංගීස තෙමේ ඔබ වහන්සේගේ පා වඳියි.
මාරයාගේ වැරදි මාර්ගය බිඳ දමා පස් වැදෑරුම් රාගාදී කණු බිඳ දමා හැසිරෙයි. බැඳීම් මුදන්නා වූ නොඇලුනා වූ සතිපට්ඨාන ආදී කොටස්වලට බෙදා ධර්මය දේශනා කරන බුදුන් බලන්න.
කාමාදී චතුර්ඕඝයන් නැතිකිරීම සඳහා නොයෙක් ආකාර මාර්ගයන් ප්‍රකාශ කළේය. උන්වහන්සේ විසින් අමා මාර්ගය කීකල්හි ධර්මය දකින්නාහු කෙනෙක් නොසැලී සිටිත්.
බබලමින් ධර්මය අවබෝධ කරගෙන සියළු දෘෂ්ටීන් ඉක්මවායන නිර්වාණය දුටුවේය. දැනගෙන අවබෝධ කරගෙන උන්වහන්සේ පංච වංගීයන්ට අග්‍ර වූ ධර්මය දේශනා කළේය.
මෙසේ මනාව ධර්මය දේශනා කළ කල්හි ධර්මය දන්නවුන්ට කවරනම් ප්‍රමාදයක්ද? ඒ නිසා ඒ භාග්‍යවතුන් වහන්සේගේ සසුනෙහි සදා අප්‍රමාදීව ශික්‍ෂණය ලබමි.
බුදුවරුන්ගේ අනුබුදු වූ දැඩි වී ඇති නිරන්තරයෙන් සැප විහරණය ලබන ඒ කොණ්ඩඤ්ඤ නම් තෙරුන් වහන්සේ
අප්‍රමාදීව හික්මුණු ශාස්තෲන් වහන්සේගේ අවවාදය පිළිපදින යම් ශ්‍රාවකයකු විසින් ලැබිය යුතු සියල්ල ලබාගන්නා ලදී.
මහානුභාව සම්පන්න වූ ත්‍රිවිද්‍යාධාරී චෙතොපරිය ඤාණය ලැබුවා වූ බුද්ධදායාද වූ කොණ්ඩඤ්ඤ තෙරුන් වහන්සේ බුදුන්ගේ පා වඳියි.
පර්වත පාර්ශ්වයක හුන්නා වූ දුක් කෙළවර කළ මුනීන්ද්‍රයන් වහන්සේව මාරයා බිය කළ ත්‍රිවිද්‍යාධාරී ශ්‍රාවකයෝ ඇසුරු කරත්.
මහා සෘද්ධි ඇති මුගලන් මහතෙරුන් වහන්සේ තමන්ගේ චෙතො පරිය ඤාණයෙන් දැනගනී.
මෙසේ සියළු අංගයන්ගෙන් යුක්ත දුක් කෙළවර කරන්නා වූ නොයෙක් ආකාරයන්ගෙන් යුක්ත වූ ගෞතමයන් වහන්සේව ඇසුරු කරත්.
පහවූ වළාකුළු ඇති අහසෙහි පහවූ කිලිටිවලින් යුත් සූර්යයා බබලයි. එපරිද්දෙන් මහා මුනීන්ද්‍රයන් වහන්ස! ඔබවහන්සේ කීර්තියෙන් මුළු ලොව බබලයි.
පෙර ගමින් ගමට නගරයෙන් නගරයට කාව්‍යකරණයෙන් මත්වී හැසුරුනෙමු. මනාව ධර්මයේ පරතෙරට ගියා වූ ශාස්තෲන් වහන්සේ දුටුවෙමු. බණ අසා පැහැදුනෙමු. ඒකාන්තයෙන් අපට උපකාර පිණිස පහළ විය.

(උන්වහන්සේගේ වචනය අසා ස්කන්ධ ආයතන ධාතු යන කොටස් අවබෝධ කරගෙන අනගාරික සසුනෙහි පැවිදි වූයෙමි.)
යම් ඒ ශාසනකාරක වූ බොහෝ ස්ත්‍රී පුරුෂයන්ට ප්‍රයෝජන සඳහා තථාගතයන් වහන්සේලා පහළ වෙති.
යම් ඒ භික්‍ෂු භික්‍ෂුණීන් නියාමයන් අවබෝධ කරගත්තාහුද ඔවුන්ගේ ප්‍රයෝජනය සඳහා මුනීන්ද්‍රයන් වහන්සේ බුද්ධත්වය අවබෝධ කරගත් සේක.
සියළු සත්ත්වයන්ට අනුකම්පා පිණිස චක්‍ෂුමත් වූ සූර්යබන්ධු වූ බුදුන් විසින් චතුරාර්ය සත්‍යය මනාව දේශනා කරන ලදී.
දුකත්, දුක හටගැනීමට හේතුවත් දුක නැතිකිරීමද දුක සංසිඳවන ආර්ය අෂ්ටාංගික මාර්ගයත්
යමක් කියන ලද ආකාරයෙන්ම එපරිද්දෙන්ම මා විසින් දකින ලදී. මාගේ අර්ථ සිද්ධිය ඇතිවිය. බුදුන්ගේ අනුශාසනය කරන ලදී.
බුදුන් සමීපයට මාගේ පැමිණීම යහපත් වූවකි. බෙදා දක්වන ධර්මයන්හි යමක් ශ්‍රේෂ්ඨ ද එය ලබාගත්තෙමි.
අභිඤ්ඤාවන් පරතෙරට ගියෙමි. දිව කන පිරිසිදු කරන ලදී. ත්‍රිවිද්‍යා ලැබූයේ චෙතොපරියඤාණයේ දක්ෂයෙක් වූ සෘද්ධි ලාභියෙක් වෙමි.
මහා ප්‍රාඥ වූ ශාස්තෲන් වහන්සේ විචාරමි. ප්‍රත්‍යක්‍ෂයේම (මේ ආත්ම භාවයේදීම) විචිකිච්ඡාදිය නැතිකර දමා යම් භික්‍ෂුවක් ප්‍රකට වූයේ යසස් ඇත්තේ අග්ගාලව නම් විහාරයෙහි නොදැවෙන සිත් ඇතිව කලුරිය කළේය.
භාග්‍යවතුන් වහන්ස! ඔබවහන්සේ විසින් ඒ බ්‍රාහ්මණයාට ‘නිග්‍රොධකප්ප’ යන නම තබන ලදී. ඒ මම නිවනෙහි පිහිටියෙම්, අරඹන ලද වීර්ය ඇත්තෙම් නමස්කාර කරමින් හැසුරුනෙමි.
ශාක්‍යයන් වහන්ස! භාග්‍යවතුන් වහන්ස! අපි සියල්ලෝම මනාව පිරිවරාගෙන සිටිමු. සමන්තචක්‍ෂූ වහන්සේව දැනගනු කැමැත්තෙමු. ඔබවහන්සේ සියල්ලන්ටම වඩා උත්තරීතර වන්නේය.
භාග්‍යවතුන් වහන්ස! අපගේ සැකය නැතිකරන්න. පිරිනිවියේදැයි අපට කියන්න. සමන්තචක්‍ඛු වූ භාග්‍යවතුන් වහන්ස! යම්සේ දෙවියන් මැද ශක්‍ර දේවේන්ද්‍රයා ප්‍රකාශ කරන්නාක් මෙන් අප මැද වැඩසිට වදාරන සේක්වා!
යම් ඒ අවිජ්ජා ආදිය ප්‍රහාණ නොකිරීම ඇතිකල්හි මෝහ, විචිකිච්ඡා ආදිය ප්‍රහාණ නොවූයේ වේද ඒ සියල්ල තථාගතයන් වහන්සේ වෙත පැමිණ නැතිවෙත්. ඒ නිසා ජනයාට ශාස්තෲන් වහන්සේ පරම ඇසක් වැනිය.
යම් කෙනෙක් වාතයෙන් වළාකුලක් විනාශ කරන්නාක් මෙන් කෙලෙසුන් නොනසාද මුළු ලොවම අන්ධකාරයෙන් වැසුනේ වෙයි. ප්‍රඥා ආලෝකයෙන් යුත් අය පවා නොබබලත්.
පණ්ඩිත පුරුෂයෝ ප්‍රඥා ආලෝකය උපදවත්. බුදුන්වහන්සේ ද පධන් වීර්යයෙන් යුත් එබඳු කෙනෙක් ලෙස හඟිමි. අපිද සියළු ධර්මයන් ඇති පරිදි දන්නා බුදුන් දැනගෙන මෙහි පැමිණියෙමු. ඒ නිසා ශාරිපුත්‍රයන් වහන්ස! නිග්‍රොධ කප්පගේ ගතිය ගැන ඇති තතු පිරිසට හෙළි කරන්න.
භාග්‍යවතුන් වහන්සේ වහා කොටස් වශයෙන් වචනයක් ප්‍රකාශ කරන්න. යම්සේ ස්වර්ණහංසයා ඉදිරියට හිස ඔසවා වහා නාද කරන්නේද එසේ මනාව සකස්වූ ස්වරයෙන් මේ අපි සියල්ලෝම තැන්පත් වූ සිතින් ඔබගේ කූජනය අසමු.
ප්‍රහීණ වූ සියළු ජාතිමරණ ඇති සෝදාහරින ලද සියළු පව් ඇතිව ධර්මය අවබෝධ කරමි. පෘථග්ජනයන්ට කාමකාරයන් නැත. තථාගතයන් වහන්සේලාගේ විමසා බැලීම වනාහි ප්‍රඥාව පෙරටුකොට ගත් ක්‍රියාදාමයකි.
ඔබගේ භාග්‍යවතුන් වහන්සේ මෙය සියළු තන්හි අප්‍රතිහත ප්‍රඥාවෙන් යුතුව පවත්වන ලද විවරණයෙන් යුක්තයි. මෙය මනාව ඉන්ගෙන ගන්නා ලදී. දකින ලදී. මේ අන්‍ය වූද නමස්කාරයකි. භාග්‍යවතුන් වහන්ස! අපව මුලාවට පත්නොකරන්න.
ලෞකික ලෝකෝත්තර වශයෙන් චතුරාර්ය සත්‍ය ධර්මය අවබෝධ කරගෙන, සියළු දතයුතු දේ දන්නේ අපව මුලා නොකරන්න. යම්සේ උෂ්ණ කාලයෙහි උෂ්ණයෙන් පීඩාවට පත්වූවහු ජලයෙන් සතුටුවෙයිද එමෙන් ඇසීම නමැති පිපාසයෙන් පෙළෙන මම සතුටු වෙමි.
කච්චායන තෙමේ අමෝඝ වූයේ නියම අයුරින් බ්‍රහ්ම චර්යාවේ හැසුරුණේය. ඔහු අනුපාදිසේස ලෙස පිරිනිවන්පෑවේද නැතහොත් සඋපාදි සෙස ලෙස පිරිනිවන් පෑවේද එය අසනු කැමැත්තෙමු.
මේ නාමරූපයන්හි ඇති කාමතණ්හා ආදී භේදයන් කප්පායන තෙමේ සිඳ දැම්මේය. (භාග්‍යවතුන් වහන්සේ වදාළහ.) ඔහු අශේෂ වූ ජාති මරණයන්ගෙන් එතරවිය (අනුපාදිසෙස ලෙස පිරිනිවන් පෑවේය) කාරණ පසකින් ශ්‍රේෂ්ඨ වූ භාග්‍යවතුන් වහන්සේ මෙසේ වදාළහ.
භාග්‍යවතුන් වහන්ස! ඔබගේ මේ වචනය අසා සතුටු වෙමි. මාගේ විචාරීම හිස් නොවීය. බ්‍රාහ්මණ තෙම මා රැවටූයේ නැත.
බුද්ධ ශ්‍රාවකයන් වහන්සේ කියන පරිදිම කරන්නෙක් විය. බොහෝ මායාකාරි වූයේ මාරයාගේ දැඩි තණ්හා නමැති දැල කඩාදමන ලදී.
සසරට මුල් වූ කාරණය කප්පිය තෙමේ දුටුවේය. කප්පායණ තෙමේ ලඟාවිය නොහැකි ත්‍රෛභූමික වට්ටදුක වටහා ගත්තේය.
භාග්‍යවතුන් වහන්ස! දෙවියන්ට දෙවි වූ මහාවීර වූ නාගයාගේ ඖරස නාගයා වූ අනුජාත පුත්‍රයාට නමස්කාර කරමි.
මේ ගාථාවන් සංගායනා අවස්ථාවේදී එක්රැස්කොට සංග්‍රහ කරන ලදී. එහි ‘නික්‍ඛනතං වත මං සන්තං’ ආදී ගාථා පස අලුත පැවිදි වූ ආයුෂ්මත් වංගීස තෙරුන් විසින් විහාරයට පැමිණි මනාව අලංකාරයෙන් සැරසුණු කාන්තාවන් දැක උපන්නා වූ රාග ඇත්තේ එය දුරුකරමින් ප්‍රකාශ කළේය.
එහි **නික්‍ඛනතං වත මං සන්තං අගාරස්මානගාරියං** ගිහි ගෙයින් නික්ම අනගාරික වූ පැවිද්ද ලැබූ මා **විතක්කා** යනු කාමවිතර්ක ආදී පව්සිතුවිලි. **උපධාවන්ති** යනු මගේ සිතට ඇතුල් වෙත්. **පගබ්භා** යනු නොසැලකිලිමත් මොහු ගෙයින් නික්ම පැවිදි වූයේ මොහුව නරක් නොකළ යුතුයැයි යනාදි ලෙස ලජ්ජා නැතිව. **කණතො** කලු බැවින්, ලාමක බවෙන් යන අර්ථයි. **ඉමෙ **යනු ඔවුන්ට තමාගේ ප්‍රත්‍යක්‍ෂ බවෙන් කියන ලදී.
අපිරිසිදු ජීවිකාවන් ඇති පිරිවර සිටින මිනිස්සු අපහසු වැඩ ඇති බැවින් ‘උග්ගයෝ’ යැයි කියති. ඔවුන්ගේ දරුවෝ **උග්ගපුත්තා** නම් වේ. **මහිස්සාසා** යනු බොහෝ යසඉසුරු ඇති. **සික්‍ඛිතා** යනු වර්ෂ දොළසක් ගුරුකුලයෙහි ඉගෙනගන්නා ලද ශිල්ප **දළ්හධන්‍විනො** යනු දැඩි දුනු ඇති ‘දළ්හධනු’ යනු දෙදහසක් බලය ඇති යම් ඒ අදින ලද දුනුදියෙහි තබන ලද ලෝහ ශීර්ෂ ආදියෙහි බර ඊයක් පමණ අහසට ඔසවා පොලවෙන් මුදාහරි. **සමන්තාපරිකිරෙය්‍යුං** හාත්පසින් ඊ විදින්නේය. කොපමණද කියාත් කීය. දහසක් යුද්ධයෙහි පරාද වූ දහසක් පමණ දෙනාට මෙය කියන ලදී. ශික්‍ෂණය ලබන ලද පළපුරුදු දැඩි දුනුවායන් වූ මහා සම්පත් ඇති උග්ග පුත්‍රයන් දහසක් පමණ කවදාවත් යුද්ධයෙහි පරාද නොවී, අප්‍රමාදීව පසෙකට වී කණුවකට මුවාවී ඉදින් ඊ වර්ෂා වසින්නේද එබඳු වූ ඊ දහසකින් හාත්පස ඊ වැටෙනවිට ශික්‍ෂණය ලැබූ පුද්ගලයෙක් මුගුරක් ගෙන සියලුම ඊ තමාගේ සිරුරට නොවදින සේ කොට පාලඟ හෙලන්නේ නම් නැත. නමුත් ස්ත්‍රීන් වනාහි රූපාරම්මණ ආදී වශයෙන් ඊතල බස බැගින් එක්වර හෙළත්. මෙසේ හෙලන්නියෝ **එත්තකා භිය්‍යො** යනු මේ ස්ත්‍රීන්ගෙන් බොහෝ ස්ත්‍රීහු ස්ත්‍රී මායම්වලින් භාවභාව විලාශයන්ගෙන් නසන්නාහුය.
**සක්‍ඛිහි මෙසුතං එතං** යනු ඉදිරිපිටදී මා විසින් මෙය අසන ලදී. **නිබ්බානගමනං මග්ගං** යනුවෙන් ලිංග විපර්යාසයෙන් කියන ලදී. (වියරණ) නිර්වාණගාමී මාර්ගය යන අර්ථයි. විදර්ශනාව සඳහා කියන ලදී. **තත්‍ථ මෙ නිරතො මනො** යනු ඒ විදර්ශනා මාර්ගයෙහි මගේ සිත නිරතය.
**එවඤ්චෙමං විහරන්තං** මේ අසුභ ධ්‍යාන භාවනාවෙන් ද විදර්ශනා භාවනාවෙන් ද වාසය කරන මා. **පාපිමා** යනුවෙන් කෙලෙස් මාරයා අමතයි. **තථාමච්චුකරිස්සාමි නමෙ මග්ගම්පි දක්‍ඛසි** යනු යම් මාර්ගය නොදකින්නෙහිද එපරිද්දෙන් මාරයාව පරාජය කරමි.
‘අරතිං’ ආදී ගාථා පස තම සිතෙහි උපන්නා වූ ‘අරති’ ආදිය පහකරන්නහු විසින් කියන ලදී. එහි **අරතිං** යනු අධිකුසල් දහම්හි පන්සල් සෙනසුන් ආදියෙහිත් කලකිරුණු අයගේ. **රතිංච** යනු පස්කම් සැප ගුණයෙහි ඇල්ම. **පහාය** යනු අත්හැරදමා. **සබ්බසො ගෙහසිතංච විතක්කං** යනු කාමසම්පත් හා බැඳි දූදරුවන් භාර්යාවන් හා බැඳුනා වූත් නෑයන් හා සම්බන්ධ සිතිවිලිත් යන මිථ්‍යා විතර්කයන් ඉතිරියක් නැතිව අත්හැර දමා. **වනථං නකරෙය්‍ය කුහිංචි** යනු අධ්‍යාත්මික බාහිර ආදී ප්‍රභේදයෙන් යුත් සියළු වස්තූන් කෙරෙහි ආශා නොකරන්නේය. **නිබ්බනථො අවනථො ස භික්‍ඛු** යනු යමෙක් සර්වප්‍රකාරයෙන්ම තණ්හා නැත්තේද ඒ නිසාම කිසිතැනක ඇල්මක් නැති බැවින් බලාපොරොත්තුවක් නැති ඔහු භික්‍ෂු නම් වේ. සසර බිය මනාව දකින නිසාවෙන් භින්න වූ කෙලෙස් ඇති බැවිනුත් යන අර්ථයි.
**යමිධ පඨවිඤ්ච වෙහාසං රූපගතං ජගතොගධං කිඤ්චි** යනු යමක් මෙහි පොලොවෙහි පිහිටා තිබේද, අහස - අහසෙහි සිටියා වූ දෙව්ලොව ඇසුරු කළා වූ රූපගත වූ රූප හටගත්, වැඩෙන ස්වභාවය ඇති, භවත්‍රයට අයත් සංඛ්‍යාත නම් වූ, **පරිජිය්‍යති සබ්බමනිච්චං** යනු සියලු ආකාරයෙන්ම ජරාවෙන් මැඩගත්තා වූ ඒ නිසාම අනිත්‍ය වූ ඒ නිසාම දුක් වූ එයින්ම අනාත්ම වූ යන ලෙස ත්‍රිලක්‍ෂණය වැඩීම කීය. මේ තෙරුන්ගේ විදර්ශනාව යැයි කියති. **එවං සමෙච්ච චරන්ති මුත්තතා** මෙසේ දැනගෙන විදර්ශනා ප්‍රඥාව සහිත මාර්ග ප්‍රඥාව අවබෝධ කරගෙන, අවබෝධ කරගත් බැවින් පණ්ඩිතව හැසිරෙත්. වාසය කරත්.
**උපධීසු** ස්කන්ධ ආදී උපධීන්හි. **ජනා** යනු අන්ධබාල පෘථග්ජනයා, **ගධිතාසෙ** බැඳුනා වූ සිත් ඇති. මෙහි වනාහි විශේෂයෙන් කාමගුණ උපධීන්හි ආශාව බැහැර කළයුතු යැයි දක්වන්නේ කීය. ‘**දිට්ඨෙ සුතෙ පටිසෙ චමුතෙවා දිට්ඨෙ සුතෙ’** යනු දුටු දෙයෙහිත්, ඇසූ දෙයෙහිත්, රූප ශබ්දාදිය පිළිබඳ යන අර්ථයි. **පටිඝෙ** යනු ගැටීමෙහි, ස්පර්ශයෙහි **මුතෙ** යනු කියා ඉතිරියෙහි එනම් ගන්ධ-රස ආදියෙහි **සාරත්‍ථප්පකාසනීයං** සාරත්‍ථප්ප කාසනීයෙහි ‘පටිඝ’ ශබ්දයෙන් ගන්ධ රස දෙක ගන්නා ලදී. ‘මුත’ යන ශබ්දයෙන් ස්පර්ශය ගන්නා ලදී යැයි කියන ලදී. **ඵත්‍ථ විනොදය ඡන්‍දමනෙජො** මේ දැකීම ආදී පඤ්චකාම ගුණයන්හි ආශාව දුරුකරන්න. එසේ ඇති කල්හි සැමතැන්හිම ආශාවක් නැති කෙනෙක් වන්න. **යොහෙත්‍ථ නලිම්පති මුනි තමාහු** යනු යමෙක් මේ කාමගුණයන්හි තණ්හා වශයෙන් නොඇලේද ඔහු මුනිධර්මයෙහි පිහිටි බැවින් ‘මුනි’ නම් වේයැයි පණ්ඩිතයෝ කියත්. **අථසට්ඨිසිතා** යනුවෙන්ද පාඨයක් ඇති බැවින් ඇතැමෙක් සයවැදෑරුම් ධර්මාරම්මණයන් හා යෙදුනු යන අර්ථය දෙත්. **අට්ඨසට්ඨිසිතා සවිතක්කා** යනුවෙන්ද පාඨයක් ඇත. ටිකක් හෝ අඩුවක්වත් වැඩියක්වත් නැති නියම ගණනටම වන්නේයැයි යන අර්ථද ඇතැමෙක් දෙසැටක් මිථ්‍යාදෘෂ්ටි හා එක්වූ මිථ්‍යා විතර්කය යැයි කියත්. දිට්ඨි ගතිකයෝද සත්තාවාසයන්ට ලඟාවූහ යනාදී අධිච්ච සමුප්පන්නවාදය හැර අනිත් ක්‍රමයකින් සට්ඨිසිතා සවිතක්කා යැයි කියන ලදී. යම්සේ වනාහි තෘෂ්ණා වශයෙන් නොඇලෙන බැවින් භික්‍ෂුව යැයි කියයි. මෙසේ දෘෂ්ටි හා ඇලීම් නැති බැවින් ඇති වූ ප්‍රීතිය දැක්වීමට ‘අථ සට්ඨිසිතා’ ආදිය කියන ලදී. **පුථුජ්ජනතායං අධම්මා නිවිට්ඨා** යනු ඒ මිථ්‍යා විතර්කයන් වනාහි නිත්‍ය වශයෙන් ගැනීම අධර්මයයි. ධර්මයෙන් බැහැර වූ පෘථග්ජන බවෙහි අඳබාලයෝ යෙදී සිටිති. **නච වග්ගගතස්ස කුහිඤ්චි** යනු යම්කිසි වස්තුවක ශාස්වතවාද ආදී මිථ්‍යා දෘෂ්ටිකයෙක් එහි ලැදියෙක් නොවන්නේය. අටුවාවේ වනාහි අථසට්ඨිසිතා සවිතක්කා පුථුජ්ජනතායං අධම්මා නිවිට්ඨා යන පදය උපුටාගෙන ඉක්බිති අරමුණු සය හා එක්වූ මහත් අධර්ම විතර්කයන් මුල්බැසගත් යැයි කියන ලදී. එසේම කොටස්වලට බෙදී යාම් වශයෙන්ද කිසියම් තැනක ඔවුන්ගේ වශයෙන්ද සමහර තැනක කෙලෙස් වර්ගගත වන්නේය කියා හෝ දක්වන ලදී. **නොපන දුට්ඨුල්ලගාහී සභික්‍ඛු** යනු යමෙක් කෙලෙස්වලින් කිලිටි වී ඇති බැවින් අතිශයින් භයානකයි. දරුණු මිථ්‍යාවාද පිළිගන්නා ස්වභාවය ඇත්තෙක් නොවන්න. ඒ භික්‍ෂුව නම් වන්නේය. එසේ දතයුතුයි.
**දබ්බො **දබ්බජාතික පණ්ඩිතයා. **චිරරත්තසමාහිතො** යනු බොහෝ කලක පටන් රැස්වූ එක්වූ **අකුහකො** යනු කුහක බව නැති, කපටි නැති, වංචාකාරී නොවන, **නිපකො** යනු නිපුණ, දක්‍ෂ, **අපිහාලූ** යනු තණ්හා නැති. **සන්තං පදමජ්ඣගමා** යනු නිර්වාණය අවබෝධ කරගත්. මුනි ධර්මයන්ගෙන් යුක්ත වූයේ මුනි නම් වේ. **පරිනිබ්බුතො** යනු අරමුණු කිරීම් වශයෙන් නිවන **පටිච්ච** නිසාවෙන් සඋපාදිසෙස නිර්වාණ ධාතුවෙන් පිරිනිවන්පෑ. **කංඛතිකාලං** යනු දැන් අනුපාදිසෙස නිර්වාණය සඳහා කාලය එළඹෙයි. ඔහුට කළයුතු කිසිවක් නැත. යම්සේ එපරිද්දෙන් වන්නේද එසේ තථා පිළියෙල කර ගනී යන අදහසයි.
‘**මානං පජහස්සු’** (මානය අත්හරින්න) ආදී වූ ගාථා සතර ප්‍රතිභාන ශක්තිය නිසාවෙන් තමා තුළ පවත්නා මානය නැතිකරන්නහු විසින් කියන ලදී. එහි **මානං පජහස්සු** යනු ‘සෙය්‍යමාන’ ආදී වූ විවිධාකාර මානය තුරන් කරන්න. **ගොතම **ගෞතම ගොත්‍ර වූ භාග්‍යවතුන් වහන්සේගේ ශ්‍රාවක බැවින් තමාවද ගොතම ගොත්‍රයට අයත් සේ සිතා අමතයි. **අසෙසං** යනු සියල්ල. **මානපථම්හි සමුච්ඡිතො** මානය අරමුණු කරගෙන සිහි මුළාවට පත්වූයේ. **විප්පටිසාරිනුවාචිරරත්තං** යනු මේ මානය පිළිබඳ කල්පනා කිරීම ඉවත්ව යන කල්හි පෙරාතුවම රහත් වන්නේය. නැතිනම් මා නැසුනේ වන්නේයැයි යනාදී විපිළිසර බවකට පත් නොවූයෙමි.
**මක්‍ඛෙන මක්‍ඛිකා පජා** යනු සුරා ආදිය ගැනීම නිසා තමාව උසස්කර අනුන් හෙළා දැක අනුන්ගේ ගුණ මකා දැමීමේ ලකුණෙන්, මකුබවෙන් වෙලුනු මකු පුද්ගලයා වනාහි යම් යම් සේ අනුන්ගේ ගුණ මකයිද එසේ එසේම තමාගේ ගුණ මතුකරයි. විස්තර කරයි. **මානහතා** යනු මානයෙන් නසන ලද ගුණ ඇති. **නිරයං පපතන්ති** යනු නිරයෙහි උපදිත්.
**මග්ගජිනො** යනු මාර්ගයෙන් දිනන ලද කෙලෙස් ඇති. **කිත්තිඤ්ච සුඛඤ්ච** යනු පණ්ඩිතයන් විසින් ප්‍රශංසා කරන ලද කායික චෛතසික සැප. **අනුභොති** විඳියි. **ධම්මදසො’ති තමාහු තථත්තං. ** ඒ යථා ස්වභාවයට මනාව පිළිපන්, ඇති පරිදි ධර්මය දන්නා යැයි පණ්ඩිතයෝ කීහ.
**අඛිලො** යනු පස්වැදෑරුම් උල් රහිත වූ. **පධානවා** යනු සම්‍යක්ප්‍රධන් වීර්යයෙන් යුක්ත වූ. **විසුද්ධො** යනු නීවරණ සංඛ්‍යාත වූ වලාකුළු ඉවත්ව යාමෙන් පිරිසිදු වූ මනසක් ඇති. **අසෙසං** යනු නව වැදෑරුම් මානය අග්‍රමාර්ගයෙන් තුරන්කොට. **විජ්ජායන්තකරො සමිතාවී** යනු සර්වප්‍රකාරයෙන් සංසිඳ වූ කෙලෙස් ඇත්තේ ත්‍රිවිද්‍යාවෙන් අවසානයට පත්වූ කෙනෙක් වන්න යැයි තමාට අවවාද කරයි.
ඉක්බිති එක්දිනක් ආයුෂ්මත් ආනන්ද තෙරුන් වහන්සේ එක්තරා රාජ්‍යමහාමාත්‍යයකු විසින් දන් පිණිස ආරාධනා කරන ලද්දේ උදේ වරුවේ වංගීස තෙරුන් සමග ඔහුගේ නිවසට ගොස් පනවන ලද අසුනෙහි වැඩසිටියේය. ඉක්බිති ඒ නිවසේ කාන්තාවෝ සියලු අලංකාරයන්ගෙන් සැරසී තෙරුන් වෙත පැමිණ වැඳ පැණ විචාරමින් බණ අසත්. ඉක්බිති ආයුෂ්මත් වංගීස තෙරුන් වහන්සේ අලුත පැවිදි වූ බැවින් අරමුණු ගැනීමට අපොහොසත් බැවින් විෂම වූ අරමුණෙහි රාගය පහළවිය. ඒ ශ්‍රද්ධා සම්පන්න ඍජු ස්වභාව ගති ඇති කුලපුත්‍රයා ‘මගේ මේ රාගය වර්ධනය වී මෙලොව පරලොව දෙකේම යහපත විනාශ කරන්නේ යැයි’ සිතා වැඩසිටි පරිද්දෙන්ම තෙරුන් වහන්සේට තමන්ගේ පුවත හෙළිදරව් කරන්නේ ‘කාමරාගෙන’ යනාදී ගාථාව ප්‍රකාශ කළහ. එහි ඉදින් කෙලෙස් ඇලීමෙන් ඇතිවන දැවීම කයටද වේදනා ගෙනදෙයි. සිතට බාධා කරන්නේ බොහෝ කලක් බාධා කරන්නේ යැයි දක්වන්නට **කාමරාගෙන ඩය්හාමි** (කාමරාගයෙන් දැවෙමි)යි කියා ‘චිත්තං මෙ පරිඩය්හති’ (මගේ සිතද දැවෙයි) කියා කියන ලදී. **නිබ්බාපනං** යනු රාගය නිවන, රාග දැවිල්ල නිවීමට සමත් අවවාදය කරන්න යන අර්ථයි.
**‘සඤ්ඤාය විපරීයෙසා’** ආදි ගාථාව ඔහු විසින් ආරාධනා කරන ලද ආයුෂ්මත් ආනන්ද තෙරුන් විසින් කියන ලදී. **විපරීයෙසා** යනු විපරීත බවෙන්, අසුභ දෙයෙහි සුබයැයි පවත්නා වැරදි ගැනීමෙන්, **නිමිත්තං** යනු කෙලෙස් ජනිත කරවන නිමිත්තක් **පරිවජ්ජෙහි** යනු අත්හරින්න. **සුභං රාගුපසංහිතං** යනු රාගය වඩවන යහපත් අරමුණක් අත්හරින්නේ එය අසුභ ලෙස සලකා අත්හරින්නේය. සියළු තන්හි නොඇලෙන සංඥාවෙන්. ඒ නිසා ඒ කරුණු දෙකම දක්වමින් අසුභය ආදී ගාථාව කීය.
එහි **අසුභාය** යනු අසුභානුපස්සනාවෙන්. **චිත්තං භාවෙහි එකග්ගං සුසමාහිතං** යනු අභ්‍යන්තර සිත් කැළඹීම ඇති බැවින් සිත අරමුණුවල මනාව හික්මවා එක්තැන්කර තබා වඩන්න. පහසු වූ අසුභානුපස්සනාවක් ඔබට කියමි. **සතිකායතාත්‍යත්‍ථු** යනුවෙන් කියන ලදී. ඔබ විසින් කායගතාසති භාවනාව පුරුදු පුහුණු කරන්න යන අර්ථයි. **නිබ්බිදා බහුලො භව** යනු සම්පූර්ණ ආත්මභාවය කෙරෙහි කලකිරීම් බහුල කෙනෙක් වන්න.
**අනිමිත්තං ච භාවෙහි** යනු නිත්‍ය නිමිති ආදීන්ගේ උගුළුවා දැමීමෙන් විශේෂයෙන් අනිත්‍යානුපස්සනාව අනිමිත්ත නම් වේ. එයින් **මානානුසයමුජ්ජහ** යනු එය වඩන්නේ මාර්ග පිළිවෙලින් අග්‍රමාර්ගයෙන් අවබෝධ කරගැනීමෙන් මානය මුලිනුපුටා දමන්න. **මානාභිසමයා** යනු මානයාගේ දැකීම මනාව අවබෝධ වීමෙනුත් ප්‍රහාණය මනාව අවබෝධ වීමෙනුත් **උපසන්තො** යනු රාගාදී සමූහය උපශාන්ත වූ **චරිස්සසි** හැසිරෙන්නෙහිය යන අර්ථයි.
‘**තමෙව වාචං’** යනාදී ගාථා සතර භාග්‍යවතුන් වහන්සේ සුභාෂිත සූත්‍රය දේශනාකළ කල්හි සතුටට පත් තෙරුන් විසින් ඉදිරිපිටදීම භාග්‍යවතුන් වහන්සේට ප්‍රශංසා වශයෙන් කියන ලදී. **යායත්තානං න තාපයෙ** යනු යම් වචනයක් හේතුකොටගෙන තමාගේ සිත විපරීත බවට පත් නොකරන්නේය. බාධා නොකරන්නේය. **පරෙච න විහිංසෙය්‍ය** යනු අන් අය අන් අයගෙන් භේද නොකරන්නේය. පීඩාවට පත් නොකරන්නේය. **සා වෙ වාචා සුභාසිතා** ඒ වචනය ඒකාන්තයෙන්ම සුභාෂිත නම් වේ. ඒ නිසා **තමෙව වාචං භාසෙය්‍ය** (ඒ වචනයම කියන්න) යන්නද යොදනු. මේ ගාථාවෙන් අපිසුනාවාචා (කේලාම් නොකීමේ) ගුණයෙන් බුදුන්ට ප්‍රශංසා කරයි.
**පටිනන්‍දිතා** යනු ඉදිරිපිට නොසිටීමෙන් සතුටු වූවාහු ප්‍රීතියට පත්වූවාහු දැන්ද මත්තෙහිද අසන්නන් විසින් පිළිගනු ලැබේ. **යං අනාදාය** යනු යම් වචනයක් කියන්නේ **පාපානි පරෙසං** යනු අප්‍රිය, අනිටු පරුෂ වචන නොගෙන, අර්ථ ව්‍යඤ්ජන වශයෙන් මිහිරි, ප්‍රිය වචනයට දක්වයි. **තමෙව පියවාචං භාසෙය්‍ය** යනු ඒ ප්‍රිය වචනයම කියන්න. ප්‍රියවචන වශයෙන් ප්‍රශංසා කළේය.
**අමතා** යනු යහපත් බව නිසා අමෘතය වැනි, මෙසේ කියා ඇත. ‘සත්‍යය රසයන් අතර අග්‍ර වන්නේය. නිර්වාණ නමැති අමෘතය ප්‍රත්‍යක්‍ෂ කරන බැවිනුත් අමෘත නම් වේ. **එසධම්මො සනන්තනො** යනු යම් මේ සත්‍ය වචන නම් පැරණි ධර්මතාවයකි. පැරණි අය යම් ඒ බොරුවක් නොකීම ප්‍රගුණ කළහ. ඒ නිසා කියන ලදී. **සච්චෙ අත්‍ථෙච ධම්මෙච ආහුසන්තො පතිට්ඨිතා** යන්නෙහි සත්‍යයෙහි පිහිටි බැවින්ම තමන්ගේද අනුන්ගේද යහපතෙහි පිහිටියේ වෙයි. අර්ථයෙහි පිහිටි බැවින් ධර්මයෙහිද පිහිටියේ වේ යැයි දතයුතුයි. මෙය සත්‍යය පිළිබඳ විශේෂණයකි. මෙසේද කියන ලදී. ‘සත්‍යයෙහි පිහිටියෝ කෙබඳු වූ අර්ථයෙහි හා ධර්මයෙහි පිහිටියාහුද? යමක් අනුන්ට අර්ථ වශයෙන් අනපේක්‍ෂිතද අර්ථය නොනසාද ධර්මයෙන් අනපේක්‍ෂිත බැවින් ධර්මය, ධාර්මික වූම අර්ථයක් සිද්ධ කරයි. මේ ගාථාවෙන් සත්‍ය වචන කීම් වශයෙන් ප්‍රශංසා කළේය. **ඛෙමං** යනු උවදුරු රහිත, නිර්භය වූ කුමන කරුණකින්ද? ඉදින් **නිබ්බාන පත්තියා දුක්‍ඛස්සන්ත** කිරියාය යනු යම්හෙයකින් කෙලෙස් නිවීමකට පමුණුවයිද සසරදුක අවසන් කිරීම සඳහා පවතීද ඒ නිසා ක්‍ෂේම යැයි කියන ලදී. එසේ නැත්නම් **යං බුද්ධො** යම් බුදුවරයෙක් නිවනට පැමිණීමට හෝ දුක් කෙළවර කිරිම සඳහා හෝ දෙවදෑරුම් නිර්වාණ ධාතුන් සඳහා හෝ නිර්භය මාර්ගය ප්‍රකාශ කිරීමෙන් හෝ නිර්භය වචනයක් කියයි. **සා වෙ වාචාන මුත්තමා** ඒ වෙනස සියළු වචනවලට වඩා ශ්‍රේෂ්ඨයැයි මෙසේ මෙහි අර්ථ දතයුතුයි. මේ ගාථාවෙන් සමස්තයක් ලෙස ගත්විට බුදුරජාණන් වහන්සේට ස්තුති පූජා කරන්නේ රහත්බව කුළුගැන්වීමෙන් ප්‍රශංසා කිරීම නිමාවට පත්වෙයි.
‘**ගම්භීරපඤ්ඤො**’ යනාදී ගාථා තුන ආයුෂ්මත් සැරියුත් තෙරුන්ට ප්‍රශංසා වශයෙන් කියන ලදී. එහි **ගම්භීරපඤ්ඤො** යනු ගැඹුරු වූ ස්කන්ධ ආයතන ආදියෙහි පැවැති නිපුණ ප්‍රඥාවෙන් සමන්විත බැවින් ගැඹුරු ප්‍රඥා ඇත්තේනුයි. මෙධා සංඛ්‍යාත වූ (මේධා-ප්‍රඥාව ධර්මොජ ප්‍රඥාවෙන් යුක්ත බැවින්. **මෙධාවී **නම් වේ. මේ දුගතියට මාර්ගයයි. මේ සුගතියට මාර්ගයයි. මේ නිර්වාණයට මාර්ගයයි. මෙසේ මග, නොමග දන්නා බැවින් **මග්ගාමග්ගස්ස කොවිදො** නම් වේ. මහත් වූ ශ්‍රාවක පාරමී ඥානයාගේ මස්තකප්‍රාප්තවීමේ ප්‍රඥාව ලෙස **මහාපඤ්ඤො** වේ. **ධම්මං දෙසෙති භික්‍ඛූතං** මනාව පැවැත්ම, නැවැත්ම සළකමින් භික්‍ෂූන්ට ධර්මය දේශනා කරයි. ඒ දේශනාවගේ පවත්නා ආකාරය දැක්වීමට ‘සංඛිත්තෙන’ (කෙටියෙන්) ආදිය කියන ලදී.
එහි **සංඛිත්තෙනපි **යනු ඇවැත්නි! මේ ආර්යසත්‍යය සතරකි. ඒ සතර මොනවාද? දුක්ඛ ආර්ය සත්‍යය ආදී ඇවැත්නි! මේ ආර්ය සත්‍ය සතරයි. ඇවැත්නි! ඒ නිසා මෙහි ‘මෙය දුකයි’ යන්න යොදා ගත යුතුයි. මෙසේ කෙටියෙන්ද **දෙසෙති** දේශනා කරයි. ඇවැත්නි! දුක්ඛ ආර්ය සත්‍ය නම් කවරේද? ඉපදීම දුකයි.....ආදී ලෙස ඒවාට කොටස්වලට බෙදමින් **විත්‍ථාරෙනපි භාසති** විස්තර ලෙස දේශනා කරයි. ස්කන්ධ ආදී දේශනාවන්හිද මේ ක්‍රමයමය. **සාළකායිව නිග්ඝොසො** යනු යම්සේ මිහිරි අඹගෙඩියක් කා පියාපත් සළා මිහිරි හඬක් නිකුත්කරන සැලළිහිණියාගේ හඬ මෙන් ධර්මය දේශනා කරන්නාගේ මිහිරි හඬක් ඇත. ධර්මසේනාපතීන් වහන්සේගේ වනාහි පිත් ආදියෙන් පීඩාවට පත් නොවූ වචන ඇත්තේය. යකඩයකින් ලෝහතැටියකට පහර දුන්විට මෙන් හඬ නික්මෙයි. **පටිභානං උදීරයි** කියන කැමැති විට මුහුදෙහි රළ මෙන් මතුමත්තෙහි අනන්ත වූ ප්‍රතිභානයක් ඇතිවෙයි.
**තස්ස** යනු ධර්ම සේනාපතීන් වහන්සේගේ, **තං** ධර්මය. **දෙසයන්තස්සසුණන්ති** යමක් නුඹලාට තෙරුන් වහන්සේ දේශනා කරයිද එය ඔබලාට ඇසෙන්නේ යැයි ආදරයෙන් අසත්. **මධුරං** යනු ඉටු. **රජ්ජනීයෙන** සිත්ගන්නා. **ස්වර්ණයෙන** කනට සුවදායක **වග්ගුනා** මටසිලිටි, මනහර. **උදග්ගචිත්තා** යනු මහත්වූ ප්‍රීතියෙන් සතුටට පත් සිතින්, කම්මැලි නැති සිතින්, **මුදිතා** යනු ප්‍රමෝදයට පත්, මහත් ප්‍රීතියට පත්වූ. **ඔධෙන්ති** යනු යොදත්. වෙන දෙයක් කෙරෙහි සිත පිහිටුවාගෙන කන යොමුකරත්.
‘අද පසළොස්වක’ (අජ්ජපණ්ණරසී) ආදී ගාථා සතර පවාරණ සූත්‍රාන්ත දේශනාව සඳහා භාග්‍යවතුන් වහන්සේ මහාසංඝයා පිරිවරාගෙන වැඩසිටිනවා දැක ප්‍රශංසා වශයෙන් කියන ලදී. එහි **පණ්ණරසෙ** යනු යම්කලක භාග්‍යවතුන් වහන්සේ පූර්වාරාමයේ වැඩසිටිමින් සන්ධ්‍යා වේලාවෙහි පැමිණ සිටි පිරිසට කාලයට, අවස්ථාවට යෝග්‍ය ධර්මය දේශනාකොට ජලකොටුවෙහි සිරුර ධෝවනයකොට සුගත්මහ සිවුර ඒකාංශකොට මිගාරමාතු ප්‍රාසාදයෙහි මැද කණුවක් ලඟ පනවන ලද උතුම් ආසනයෙහි වැඩසිට හාත්පසින් සිටියා වූ භික්‍ෂු සංඝයා බලා වදාරා ඒ උපොසථයෙහි පවාරණ දවසෙහි වැඩසිටියේ වෙයි. මේ පසළොස්වක් පොහෝදිනයේ යන අර්ථයි. **විසුද්ධියා** යනු පරිශුද්ධභාවය සඳහා, විශුද්ධි පවාරණය සඳහා. **භික්‍ඛුපඤ්චසතාසමාගතා **පන්සියයක් පමණ භික්‍ෂූන් ශාස්තෲන් වහන්සේ පිරිවරාගෙන සිටි ආකාර වශයෙනුත්, බලාපොරොත්තු වශයෙනුත් එක්රැස්වූ. **තෙචසඤ්ඤොජනබන්‍ධනච්ඡිදා** යනු සංයෝජන සංඛ්‍යාත වූ සිත බැඳතබන කෙලෙස් බිඳදමා සිටියා වූ, එයින්ම **අනීඝා ඛීණපුනබ්භවා ඉසි** යනු කෙලෙස් දුක් නොමැති බැවින් නිදුක් වූ ක්‍ෂය වූ පුනර්භව ඇති බැවින් අසේඛ වූ සීලස්කන්ධ ආදිය සොයා බලන බැවින් ඉසී නම් වේ.
**විජිතසංඝාමං** දිනන ලද කෙලෙස් සංග්‍රාම ඇති බැවින්. **සත්‍ථවාහං** යනු අංග අටකින් යුත් ආර්යමාර්ග නමැති රථයෙහි නංවාගෙන හික්මවිය යුතු සත්ත්වයන්ව උසුලාගෙන යයි. සංසාර නමැති කතරින් එතර කරන නිසා භාග්‍යවතුන් වහන්සේ ගැල් නායකයෙකි. ඒ නිසා කියන ලදී. සහම්පතී බ්‍රහ්මයා වීරයාණෙනි! නැගිටින්න. සංග්‍රාමය ජයගත් තැනැත්ත, සාර්ථවාහකයාණෙනි! ඒ සත්‍ථවාහ බුදුන්. **අනුත්තරං** ශ්‍රාවකයෝ ශාස්තෲන් වහන්සේව ඇසුරු කරත්. **තෙවිජ්ජා මච්චුහාසිනො** යනුවෙන් ත්‍රිවිද්‍යා ලැබූ මාරයා නැතිකළ මෙබඳු ශ්‍රාවකයන් විසින් පිරිවරන ලද **චක්කවත්ති** සක්විති රජ මෙන් **රාජා අමච්චපරිවාරිතො** රජු ඇමතියන් පිරිවරාගෙන ජනපද චාරිකා වශයෙන් **සමන්තා අනුපය්‍යෙති** යනුවෙන් එක්කරනු.
**පලාසො** යනු හිස්. ඇතුළත හරයක් නැති. සිල් නැති යන අර්ථයි. **වන්‍දෙ ආදිච්ච බන්‍ධුනං** යනු සූර්යබන්ධු වූ දසබලධාරි බුදුන් වඳිමියි කියයි.
**පරොසහස්සං** යනාදී ගාථා සතර නිර්වාණය සම්බන්ධ ධර්මකථාවෙන් භික්‍ෂූන්ට ධර්මය දේශනා කරන්නා වූ භාග්‍යවතුන් වහන්සේට ප්‍රශංසා කිරීම් වශයෙන් කියන ලදී. එහි **පරො සහස්සං** යනු අමතර දහසක්. දොළොස් දහසක් භික්‍ෂු සංඝයා අරභයා මෙය කියන ලදී. **අකුතොභයං** නිර්වාණයෙහි කෙසේවත් භයක් නැත. නිර්වාණයට පැමිණියහුට කිසිවකින් භයක් නැත. යන අරුතින් නිර්වාණය ‘අකුතොභය’ නම් වේ.
‘ආගූං නකරොති’ ආදියෙන් කියන ලද කාරණාවලින් භාග්‍යවතුන් වහන්සේ හස්තිරාජයෙකියි කියති. **නාග නාමොසි භගවා** (භාග්‍යවතුන් වහන්සේ ‘නාග’ නම් ඇත්තේ) **ඉසීනං ඉසි සත්තමො** සියළු සෘෂීන්ට උතුම් වූ, ශ්‍රාවක, පසේ බුදු සෘෂීන්ටත් වඩා උතුම් වූ ඍෂිවරයා. විපස්සී බුදුන්ගේ පටන් ඍෂීන්ගෙන් සත්වැනි සෘෂිවරයා. **මහා මෙඝොවා** සතර දිවයින් තුළින් හටගන්නා මහාමේඝයක් මෙන් **හුත්‍වාන** වී.
**දිවාවිහාරා** තනිව සිටින තැනින්. **සාවකො තෙ මහාවීර පාදෙ වන්‍දති වංගීසො** යනු මහාවීරයන් වහන්ස! ඔබවහන්සේගේ ශ්‍රාවක වංගීස පා වඳියි. මේ තෙරුන් රහත්බවට පත්ව තමගේ විශේෂ අවබෝධය ප්‍රකාශ කරන්නේ කියයි.
උම්මග්ගපථං’ (වැරදි මාර්ගය) ආදී වූ ගාථා සතර භාග්‍යවතුන් වහන්සේ විසින් කිසිම වංගීස! මේ ගාථාවන් කලින් කල්පනා කළ ඒවාද, නැතහොත් ස්ථාන වශයෙන් වැටහේදැයි විචාළ සේක. ඒ ගාථාවන් සමාන වශයෙන් අවබෝධ වන බව දක්වමින් කියන ලදී. කුමක් නිසා භාග්‍යවතුන් වහන්සේ ඔහුට මෙසේ වදාළ සේක්ද? සංඝයා අතර කථාබහක් ඇතිවිය. ‘වංගීස තෙරුන් වහන්සේ විසුරුණු ඉඳුරන් ඇත්තේය. පිළිවෙලක් නැත. විචාරීමට යෝග්‍ය නොවේ. සිහිනුවණින් වැඩ නොකරයි. ගාථා බන්ධනය කරන්නේ විසිරීගිය වචනවලින් ඒවා කරන්නේ ඇවිදියි. ඉක්බිති භාග්‍යවතුන් වහන්සේ මේ භික්‍ෂූහු වංගීසි තෙරුන්ගේ ප්‍රතිභා සම්පත්තිය පෙන්නුම් කරන්නේ යයි සිතා ‘කිංනු තෙ වංගීස’ (වංගීස ඔබට කෙසේද?) ආදිය විචාරයි. **උම්මග්ගපථං** යනු නොයෙක් කෙලෙස් ඉස්මතු වන මාර්ග සසරට යොමු වූ මාර්ගයැයි කියන ලදී. **පභිජ්ජඛීලානි** යනු රාගාදී උල්පස සිඳ දමා **චරති** හැසිරෙයි**. තං පස්සථ** යනු එය මෙසේ **අභිභුය්‍ය **සිඳදමා වඩින්නා වූ බුදුන් බලන්න. **බන්‍ධන පමුඤ්චකර** යනු බැඳීම්වලින් මුදන **අසිතං** නිදහස් නොඇලුනු. **භාගසො පටිපජ්ජ** යනු සතිපට්ඨාන ආදී කොටස්වලට ධර්මය බෙදා වෙන්කර **පවිභජ්ජා** කියාද පාඨයක් ඇත. උද්දෙස ආදී කොටස් වශයෙන් බෙදා ධර්මය දේශනා කරයි යන අර්ථයි.
**ඔඝස්ස** යනු කාම ආදී සිව්වැදෑරුම් ඕඝයන්ගේ **අනෙකවිහිතං** සතිපට්ඨානාදී වශයෙන් අනෙකවිධ වූ අටතිස් කම්මට්ඨාන වශයෙන් අනෙකප්‍රකාර අමාව ලබාදෙන. **මග්ගං අක්‍ඛාසි** මාර්ගය ප්‍රකාශ කළේය. **තස්මිඤ්ච අමතෙ අක්‍ඛාතෙ** යනු එහි එයින් කියන ලද අමා ලඟා කරන. **ධම්මදසා** ධර්මය පෙන්වන්නා **ඨිතා අසංහීරා** යනු කිසිවක් විනාශ නොවී පිහිටි. **අතිවිජ්ඣ** අවබෝධ කරගෙන. **සබ්බට්ඨිතීනං** සියලු දෘෂ්ටීන්ට ස්ථාන වූද විඤ්ඤාණයට ස්ථානීය වූද **අතික්කමමද්දා **යනු ඉක්මවා යන්නා වූ නිර්වාණය දුටුවෙමි. **අග්ගං** යනු උතුම් ධර්මයක්, **අග්ගො** කියාද පාඨයක් ඇත. අතිශයින් ප්‍රමුඛ යන අර්ථයි. **දසද්ධානං** යනු පස්වග මහණුන්ට උතුම් ධර්මය, අග හෝ මුලින්. **දෙසසී** දේශනා කළේය යන අර්ථයි.
**තස්මා** යනු යම්හෙයකින් මේ ධර්මය මනාකොට දෙසන ලද්දේ යැයි දන්නහු විසින් ප්‍රමාද නොකළ යුතුයි. ඒ නිසා, **අනුසික්‍ඛෙ** ත්‍රිවිධ ශික්‍ෂාවන් විදර්ශනා පිළිවෙලින්ද මාර්ග පිළිවෙලින්ද හික්මෙන්නේය.
‘බුද්ධානුබුද්ධො’ ආදී වූ ගාථා තුන ආයුෂ්මත් **අඤ්ඤාත කොණ්ඩඤ්ඤ ත්‍ථෙරස්ස** අඤ්ඤාකොණ්ඩඤ්ඤ තෙරුන්ට ප්‍රශංසා වශයෙන් කියන ලදී. එහි **බුද්ධානුබුද්ධො** බුදුවරයන්ගේ අනුබුදුන් වහන්සේ, බුදුවරයන් වහන්සේලා වනාහි පළමුව චතුරාර්ය සත්‍යය අවබෝධ කරගත්හ. පසුව තෙරුන් වහන්සේ සියල්ලන්ටම පළමු (අවබෝධ) කරගත්තේය. ඒ නිසා ‘බුද්ධානුබුද්ධො’ යැයි කියති. ස්ථිර වූ සීලාදි ස්කන්ධයන්ගෙන් යුක්ත බැවින් **ථෙරො** තෙර නම් වේ. ස්ථිරසාර යන අර්ථයි. **තිබ්බනික්කමො** යනු දැඩි වීර්ය ඇති. **සුඛ විහාරානං** පෙනෙන්ට තිබෙන සැප විහරණ**. විවේකානං** තුන්වැදෑරුම් විවේකයන්ට **යං සාවකෙන පත්තබ්බං සබ්බස්ස තං අනුප්පත්තං** යනු යමක් සියලු ශ්‍රාවකයන් විසින් ලබාගත යුතු වන්නේද මොහු විසින් එය ලඟාකර ගන්නා ලදී. **අප්පමත්තස්ස සික්‍ඛතො** අප්‍රමාදීව සිට ශික්‍ෂණය ලබන්නහු විසින්,
**තෙවිජ්ජො චෙතොපරියකොවිදො** අභිඤ්ඤා වශයෙන් සතරක් කියයි. ඉතිරි දෙක නොකියන ලදී. තෙරුන් වහන්සේ වනාහි අභිඤ්ඤා සයම ලබාගත් කෙනෙකි. යම්හෙයකින් තෙරුන් වහන්සේ හිමවත සදත් විලෙන් අවුත් භාග්‍යවතුන් වහන්සේට පරම ගෞරවාදර දක්වා වඳිනු දැක පහන් සිතින් භාග්‍යවතුන් වහන්සේ ඉදිරිපිටදී තෙරුන්ට ප්‍රශංසා වශයෙන් මේ ගාථා කියන ලදී. ඒ නිසා ‘කොණ්ඩඤ්ඤ බුද්ධදායාද කොට ඇත්තේ ශාස්තෲන් වහන්සේගේ පා වඳියි’ කියා කියන ලදී.
**නගස්ස පස්සෙ** ආදී ගාථා තුන රහතන් වහන්සේලා පන්සියනමක් සමග භාග්‍යවතුන් වහන්සේ ‘කාළසිලා’ නම් ස්ථානයේ වැඩසිටින කල්හි ආයුෂ්මත් මහමුගලන් තෙරුන් වහන්සේ ඒ භික්‍ෂූන්ගේ සිත පරීක්‍ෂා කර බලන්නේ උන්වහන්සේලා රහත්පල විමුක්තිය ලබා ඇති බව දුටුවේය. එය දැක ආයුෂ්මත් **වංගීස** තෙරුන් වහන්සේ භාග්‍යවතුන් වහන්සේවද තෙරවරුන් ද පසසමින් ප්‍රකාශ කළේය. එහි **නගස්ස පස්සෙ** යනු ඉසිගිලි පර්වතයේ පසෙක පිහිටි ‘කාළසිලා’ (කලුගල) නම් තැන **ආසිනං** සිටියා වූ,
**චෙතසා **යනු තමන් ලබා ඇති සිත් දැනගැනීමේ නුවණ **චිත්තං තෙසං සමන්‍වෙසන්ති** ඒ ක්‍ෂීණාශ්‍රව භික්‍ෂූන්ගේ සිත් විමසන්නේ **අනුපරියෙති** පිළිවෙලින් සිඳදමයි.
**එවං සබ්බංගසම්පන්නං මුනිං දුක්‍ඛස්ස පාරගු** යැයි කියන ලද ශාස්තෲන් වහන්සේගේ සම්පත්තියෙන් **තෙවිජ්ජා මච්චුහායිනො** කියන ලද ශ්‍රාවක සම්පත්තියෙන්, සියළු අංගයන්ගෙන් යුත්, සමන්විත වූ **මුනිං** යන මේ පදයෙන් ‘මොන’ සංඛ්‍යාත නුවණින් බුදුන්ගේ සියළු ඤෙය මණ්ඩලයම කියන ලදීයැයි අනාවරණ ඥානයෙන් දසබල ඤාණාදිය අඩංගු කරන ලද්දේ වෙයි. එයින් මොහුගේ ඤාණ සම්පත්තිය දක්වයි. **දුක්‍ඛස්සපාරගූ** මෙයින් ප්‍රහාණ සම්පදාවත් ඒ දෙකෙන්ම ශාස්තෲන් වහන්සේගේ ආනුභාව ආදී සඵලතාවයන් **තෙවිජ්ජා මච්චුහායිනො** යනු මේ ශ්‍රාවකයන්ගේ ඤාණ සම්පත්තිය උසස්කොට දැක්වීමෙන් ද නිර්වාණ ධාතුව අවබෝධ කිරීම දැක්වීමෙන්ද යන පද දෙකෙන්ම ශාස්තෲන් වහන්සේගේ ශ්‍රාවක සම්පත්තිය දක්වන ලදී. එසේම එසේ කියන ලද අර්ථය ප්‍රකට කිරීමට දුකින් පරතෙරට ගිය නොයෙක් ආකාරයන්ගෙන් යුත් ගෞතම මුනීන්ද්‍රයන් වහන්සේව ඇසුරු කරත් යැයි කියන ලදී. එහි අනෙකාකාරයෙන් යුක්ත වූ, නොයෙක් ආකාර ගුණයන්ගෙන් සමන්විත යන අර්ථයි.
**‘චන්‍දොයථා’** යනාදී ගාථාවන් චම්පා නගරයෙහි ගග්ගරා පොකුණු තීරයෙහි මහත්වූ භික්‍ෂු සංඝයාද දහස් ගණන් දේව-නාගයන්ද පිරිවරාගෙන තමන්ගේ ශරීර වර්ණයෙන්ද යසසින්ද බබලමින් සිටින භාග්‍යවතුන් වහන්සේ දැක හටගත් සොම්නසින් ප්‍රශස්ත වශයෙන් කියන ලදී. එහි **චන්‍දො යථා විගතවලාහකෙ නභෙ** යනු යම්සේ සරත් කාලයෙහි පහවූ වලාකුළු ඇති වළාකුළු සමාන අනික් මීදුම ආදී කිලිටිවලින් මිදුනු අහසෙහි පූර්ණ චන්ද්‍රයා බබලයි. **වීතමලොව භානුමා** යනු එම වළාකුළු ආදී කිලිටි ඇතිවීමෙන් පහවූ මල ඇති අහසෙහි **භානුමා **සූර්යයා මෙනි. **විරොචති එවම්පි අංගීරස! ත්‍වං** අංගී රසය. එපරිද්දෙන් නුඹද මෙසේ නොයෙක් අංගයන්ගෙන් විහිදෙන ආලෝකයෙන් බබලන තැනැත්ත. නුඹද **මහාමුනි!** මහා මුනීන්ද්‍රයන් වහන්ස! භාග්‍යවතුන් වහන්ස! තමාගේ **යසසා** යසසින් දෙවියන් සහිත ලෝකය ඉක්මවා බබලන සේක.
‘කාවෙය්‍යමත්තා’ ආදී ගාථා දසය රහත්බවට පත්ව තමාගේ ප්‍රතිපත්තිය ප්‍රත්‍යවේක්‍ෂා කොට ශාස්තෲන් වහන්සේ තමාගේ ගුණයන්ද විමසා බලා කියන ලදී. එහි **කාවෙය්‍යමත්තා** යනු කාව්‍යකරණයෙන් මත්වූ බහුමානයට පත්වූ සම්භාවනා ගුණයන්ට පත්වූ **අථද්දසමා** යනු දැක්කෙමු.
**අද්ධානො උදපජ්ජථා** යනු රතනත්‍රය වනාහි ඒකාන්තයෙන් අපට උපකාර පිණිස පහළවිය.
**වචනං** යනු සත්‍යය හා එක්වූ ධර්මකථා. **ඛන්‍ධෙආයතනානි ච ධාතුයොච** පඤ්චස්කන්ධයෙහි ආයතන දොළසත් ධාතු දහඅටත්, මෙතැනදී ස්කන්ධ ආදී කථා කිවයුතුයි. එය **විශුද්ධි මාර්ගයෙහි** විස්තර කරන ලදී. එහි විස්තර කළ අයුරින් දැනගත යුතුයි. **විදිත්‍වාන** යනු රූප ආදී කොටස්වලින්ද අනිත්‍යතා වශයෙන්ද පූර්වභාග වූ ඤාණයෙන්ද දැනගෙන,
**යෙ තෙ සාසනකාරකා** යම් ඒ සත්ත්වයෝ තථාගතයන් වහන්සේලාගේ අනුශාසනාව කරන්නාහ. ඔවුන්ගේ **බහූනං අත්‍ථාය වත උප්පජ්ජන්ති තථාගතා යොනියාමගතද්දසා** නියමයට නියාමගත නම් වේ. යම් ඒ භික්‍ෂු භික්‍ෂුණීහු නිවැරදි නියමයන් දුටුවාහ. අවබෝධ කරගත්හ. **තෙසං අත්‍ථාය වතබොධිං** ඔවුන්ගේ යහපත සඳහා සම්මා සම්බෝධිය **අජ්ඣගමා මුනි භගවා** (භාග්‍යවත් වූ මුනීන්ද්‍රයන් වහන්සේ අවබෝධ කරගත්හ.) යන්නද යෙදිය යුතුය.
**සුදෙසිතා** හික්මවිය යුතු ජනයාගේ අදහස්වලට ගැලපෙන සේ කෙටියෙන් ද විස්තරවද මනාව දේශනා කරන ලදී. ‘**චක්‍ඛුමතා’** යනු ඇස් පසකින් යුත් තමාට හිත කැමති ආර්යමය වූ කළයුතු දේ, ආර්යභාවය ඇතිකරන්නා වූ, ආර්ය වූ භාග්‍යවතුන් වහන්සේගේ සත්‍යයෝ නුයි. **අරියසච්චානි **ආර්ය සත්‍යයන් නම් වේ. ‘**දුක්‍ඛං’** ආදිය ආර්ය සත්‍යයන්ගේ ස්වභාවය දැක්වීමයි. මෙතැන ආර්ය සත්‍ය කථාව කිවයුතුයි. එය සර්වාකාරයෙන්ම විශුද්ධි මාර්ගයෙහි විස්තර කරන ලදින් එහි කියන ලද ආකාරයෙන්ම දතයුතුයි. **එවමෙතෙ තථා** යනු මේ දුක්ඛ ආදී ආර්ය සත්‍ය ධර්මයන් මෙසේ දුක්ඛ ආදී ක්‍රමයන්ගෙන් නොවෙනස්ව එපරිද්දෙන්ම **වුත්තා** කියන ලදී. **දිට්ඨා මෙතෙ යථා තථා** යම්සේ භාග්‍යවතුන් වහන්සේ විසින් දේශනා කරන ලදද එපරිද්දෙන් මා විසින් දකින ලදී. ආර්යමාර්ග ඥානයෙන් අවබෝධ කරගත් බැවින් ඒවායේ **සදත්‍ථා මෙ අනුප්පත්තො** රහත්බව මා විසින් ලබාගන්නා ලදී. එයින්ම භාග්‍යවතුන් වහන්සේගේ අනුශාසනය කරන ලදී. අවවාදයෙහි පිහිටියෙමි.
**ස්වාගතං** **වත මෙ ආසි** මාගේ පැමිණීම යහපතක්ම විය. **මම බුද්ධස්ස සන්තිකෙ** මාගේ සම්බුදුරජාණන් වහන්සේගේ සමීපයෙහි,
**අභිඤ්ඤා පාරමිප්පත්තො** සයවැදෑරුම් අභිඤ්ඤාවන්ගේ උසස්ම තත්ත්වයම අවබෝධකර ගත්තෙමි. මේ පදයෙන් කියන ලද අර්ථයම විස්තර කරන්නට සොතධාතුව පිරිසිදු කරන ලදී. ආදිය කියන ලදී.
**‘පුච්ඡාමි සත්‍ථාරං**’ (බුදුන් විචාරමි) ආදී ගාථා දොළස තමාගේ උපාධ්‍යායන් වහන්සේගේ පිරිනිවන්පෑම විචාරන්නහු විසින් කියන ලදී. ආයුෂ්මත් **නිග්‍රොධ කප්පත්‍ථෙරස්ස** නිග්‍රොධකප්ප තෙරුන් පිරිනිවන්පාන කාලයෙහි ආයුෂ්මත් **වංගීසො** වංගීස තෙරණුවෝ ඉදිරිපිට නොසිටියේය. ඔහු විසින් උන්වහන්සේගේ අත් විකෘතිවීම ආදිය දකින ලදී. පෙර පුරුදු වශයෙන් එබන්දක්ද ආයුෂ්මත් **පිලින්‍දච්ඡන්‍දස්ස** පිලින්‍දච්ඡන්‍ද තෙරුන්ට වසල වාදයෙන් කතාකිරීම වැනි, රහතන් වහන්සේලාටද එබඳු දේ වන්නේමය. මාගේ උපාධ්‍යායන් වහන්සේ පිරිනිවන්පෑවේද නැද්ද යනුවෙන් හටගත් සැක ඇත්තේ ඔහු විසින් බුදුරජාණන් වහන්සේගෙන් අසන ලදී. ඒ නිසා ‘උපාධ්‍යායන් වහන්සේගේ පිරිනිවන්පෑ බව විචාරන්නාහු විසින්’ යැයි කියන ලදී. එහි **සත්‍ථාරං** යනු දිට්ඨධම්මික ආදියෙන් හික්මවිය යුතු ජනයාට අනුශාසනා කරන **අනොමපඤ්ඤං** ‘ඔම’ යනු ස්වල්පයක් ලාමක වූ ලාමක ප්‍රඥාව නොවූයේ අනොමපඤ්ඤං, මහාප්‍රාඥ යන අර්ථයි. **දිට්ඨෙව ධම්මෙ** යනු ප්‍රත්‍යක්‍ෂයෙහි - මේ ආත්ම භාවයේදීම යන අර්ථයි. **විචිකිච්ඡානං** යනු සැක සහිත රූපයන් පිළිබඳ පරිවිතර්කය. **ජෙත්‍වා** සිඳ දමා. **අග්ගාළවෙ** යනු අග්ගාලව චෛත්‍යය නම් වූ විහාරයෙහි **ඤාතො** ප්‍රකට වූ. **යසස්සී **ලාභසත්කාරයෙන් යුක්ත **අභිනිබ්බුතත්තො** උපශාන්ත ස්වභාවය, නොදැවෙන සිත.
**තයා කතං** එබඳු වූ සෙවනැල්ල සහිත **නිග්‍රොධ** නිග්‍රොධ වෘක්‍ෂ මූලයෙහි සිටි බැවින් **නිග්‍රොධකප්ප** යැයි ඔහු විසින් කරන ලද නාමය මෙසේ ඔහු යම්සේ තමා හඳුන්වනු ලබයිද එසේ කියයි. භාග්‍යවතුන් වහන්සේ වනාහි නොහිඳි නිසාම ඔහුට එසේ අමතයි. තවද එහිදී රහත්බවට පැමිණි නිසාවෙනි. **බ්‍රාහ්මණස්ස **යනු ජාතිය ගැන කියයි. ඔහු වනාහි බ්‍රාහ්මණ මහාසාල කුලයෙන් පැවිදි විය. **නමස්සං ආචරිං** යනු නමස්කාර කරමින් හැසුරුණෙමි. **මුත්‍යපෙඛො** යනු නිවනෙහි පිහිටි.
**දළ්හ ධම්මදස්සී** යනුවෙන් බුදුන් අමතයි. නිර්වාණය වනාහි දැඩි, දුෂ්කර ස්වභාවයකි. එය අවබෝධ කරගත් යන අර්ථයෙන්ය. එයද භාග්‍යවතුන් වහන්සේ දැක්කේය. දැක්වීය.
**සක්කා **යනුවෙන්ද භාග්‍යවතුන් වහන්සේට කුලනාමයෙන් අමතයි. **මයම්පිසබ්බෙ** යනු සම්පූර්ණ පිරිස ඇතුළත්කොට තමාව දක්වමින් කියයි. **සමන්තචක්‍ඛු** භාග්‍යවතුන් වහන්සේවම සර්වඥතා ඥානයෙන් අමතයි. **සමවඩ්ඪිතා** මනාව ස්ථිරව පිහිටි, **නො** අපගේ **සවණාය **මේ ප්‍රශ්නය විසඳන ආකාරය ඇසීම සඳහා. **හෙතුං** සොත ධාතුව. **තුවං නො සත්‍ථා ත්‍වමනුත්තරොසි** අපගේ ශාස්තෲ ඔබවහන්සේ සියල්ලන්ට උතුම්ව සිටින්නේය. ස්තුති වශයෙන් කියයි.
**ඡින්‍ද නො විචිකිච්ඡං** විචිකිච්ඡාවට විරුද්ධ ඒ සිතිවිල්ල අපගේ සැකය සිඳ දමන්න. අකුසල විචිකිච්ඡාව සඳහා තෙරුන් වහන්සේ විචිකිච්ඡා නැත්තේමය. **බ්‍රෑහි මෙතං** මට මෙය කියන්න. යමක් මා විසින් ඉල්වන ලදද ‘තං සාවකං සක්ක මයම්පි සබ්බෙ අඤ්ඤාතුමිච්ඡාම’ ශාක්‍යයන් වහන්ස! අපි සියල්ලෝම ඒ ශ්‍රාවකයා ගැන දැනගනු කැමැත්තෙමු යැයි ඉල්වන ලද්දෙමු. ඒ බ්‍රාහ්මණයා **පරිනිබ්බුතං වෙදය භූරිපඤ්ඤ මජ්ඣෙව නො භාස** යනු මහා ප්‍රාඥය! පිරිනිවි ඔබ අපට කියන්න. පිරිනිවි බව දැනගෙන මහා ප්‍රාඥ වූ භාග්‍යවතුන් වහන්ස! අප සියළු දෙනාටම කියන්න. අපි සියල්ලෝම යම්සේ දැනගන්නෙමු. **සක්කොව දෙවානසහස්ස නෙත්තො** දහසක් නෙත් ඇති දෙවියන්ගේ ශක්‍රයා මෙන් මේ වනාහි ස්තුති වචනයක්මය. තවද මෙහි බලාපොරොත්තුව නම් යම්සේ දහසක් නෙත් ඇති ශක්‍රයා දෙවියන් මැද ඔවුන් විසින් මනාව පිළිගන්නා වචන කියයි. එපරිද්දෙන් අප මැද අප විසින් පිළිගන්නා වචනයක් කියන්න.
‘යෙකෙචි’ යන මේ ගාථාවද භාග්‍යවතුන් වහන්සේ වන්දනා කරමින් කියනු කැමැති බව වර්ධනය කරන්නට කියයි. ඒ එහි අර්ථයයි. **යෙකෙචි **යම්කිසි අභිජ්ජා ආදී ගැට - ඒවා නැති කිරීමේදී මෝහ විචිකිච්ඡාව ප්‍රහාණය නොකළ බැවින් **මොගමග්ගා **නම් වේ. **අඤ්ඤාණපක්‍ඛා **නොදන්නා පැති ද **විචිකිච්ඡට්ඨානා** සැකයට තැන්ද කියත, **සබ්බෙ තෙ තථාගතං පත්‍වා** ඒ සියල්ල බුදුන් වෙත පැමිණ බුදුන්ගේ දේශනා බලයෙන් නැතිව යත්. නැසෙත්. කුමක් නිසාද? **චක්‍ඛු හි එතං පරමං නරානං** යම් හෙයකින් තථාගතයන් වහන්සේ සියළු කෙලෙස්ගැට නැතිකිරීමෙන් ප්‍රඥා චක්‍ෂුස ඇතිකිරීමෛන් මනුෂ්‍යයන්ට උතුම් ඇසයයි කියන ලදී.
‘නොචෙ හි ජාතු’ මේ ගාථාව ස්තුති ලෙස ප්‍රකාශ කරන්නේම කියනු කැමැති බව ඇතිකිරීමට කියයි. එහි **ජාතු **යනු ස්ථිරව ‘ම’ යන්න සඳහා වචනයකි. **පුරිසො** යන්න භාග්‍යවතුන් වහන්සේ සඳහා කියන ලදී. **ජොතිමන්තො** ප්‍රඥා නමැති ආලෝකයෙන් යුක්ත, සැරියුත් තෙරුන් ආදීන් මෙසේ කියා ඇත. ඉදින් භාග්‍යවතුන් වහන්සේ, පෙරදිග පැත්ත ආදී ප්‍රභේද ලෙස **වාතො අබ්භසනං** වාතය වැහි වළාකුලක් මෙන් දේශනා වේගයෙන් **කිලෙසෙ** කෙලෙස් නසන්නේය. ඉක්බිති යම්සේ වැහිකළුවෙන් වැසුණු ලෝකය **තමොව** හොති. ඒකාන්ධකාර වෙයි. මෙසේ **සබ්බොපි ලොකො** මුළු ලොවම අඥානකමින් වැසුනේ අන්ධකාර වන්නේය. යමෙක් වනාහි මෙසේ දැන් සැරියුත් තෙරුන් වහන්සේලා මෙන් දිලිසෙමින් බලත්. ඔවුහුද **නප්පභාසෙය්‍යුං** දිළිසෙන්නේ නැත.
‘ධීරාවා’ යන මේ ගාථාවද පෙර ලෙසම කියන ලදී. එහි අර්ථය, **ධීරාච** පණ්ඩිත පුරුෂයෝ **පජ්ජොතකරා භවන්ති** ප්‍රඥා ආලෝකය උපදවත්. **තං** එය ඒ නිසා **අහං තං වීර**! ප්‍රධන් වීර්යයෙන් යුක්ත භාග්‍යවතුන් වහන්ස! **තථෙව මඤ්ඤෙ** ධීර වූ ආලෝකය ඇතිකරවන්නකු ලෙස හඟිමි. අපිද **විපස්සිනං** සියළු ධර්මයන් ඇති අයුරින් බලන්නා වූ භාග්‍යවතුන් වහන්සේව දන්නෙමු. අපිද **විපස්සිනං** සියළු ධර්මයන් ඇති පරිදි දකින්නා වූ භාග්‍යවතුන් වහන්සේව දන්නෝමය. **උපාගමිම්හ** පැමිණියෙමු. ඒ නිසා **පරිසාසු නො ආවිකරොහි කප්පං** පිරිස් මැද නිග්‍රොධකප්ප ගැන අපට හෙළිදරව් කරන්න. ප්‍රකාශ කරන්න.
‘ඛිප්පං’ යනාදී ගාථාවද පෙරලෙසම කියන ලදී. එහි අර්ථය ‘භාග්‍යවතුන් වහන්සේ වහා වචනයක් කොටස් කොටස් වශයෙන් ප්‍රකාශ කරන්න. කලබල නැතිව කොටස් ලෙස මනහර වචනයක් කියන්න. **හංසොව** යම්සේ ස්වර්ණ හංසයා ගොදුරෙන් ඉවත්ව ස්වභාවික විලක් සහිත වනරොදක් දැක හිස උඩට ඔසවා පියාපත් සළා තුටු පහටු සිතින් **සනිකං** හෙමින් කණ්ඩායමට නාදකරයි. වචන පිටකරයි. එපරිද්දෙන් නුඹවහන්සේ හෙමින් නාදකරන්න. මේ මහාපුරුෂ ලක්‍ෂණයට අමතර **බින්‍දුස්සරෙන** මනාව සකස්කරන ලද අපි මේ සියල්ලෝම **උජුගතා** විසිරී නොගිය සිත් ඇතිව ඔබගේ නාදකිරිම අසමු.
‘පහීනජාතිමරණං’ ප්‍රහීණ වූ උපත් හා මරණ ඇති’ මෙයද පෙර ලෙසම කියන ලදී. ඉතිරි නොවේනුයි එය **අසේසං** අසේසයි. සෝවාන්බවට පත් අය මෙන් කිසිවක් ඉතිරි නොකොට **පහීනජාතිමරණං** ප්‍රහීණ වූ ජාති හා මරණ ඇති (කියන ලදී.) **නිග්ගය්හ** මනාව ඉල්ලා බන්‍ධනය කොට **ධොතං** සෝදා හළ සියළු පව්. **පටිවෙදයාමි** කියන්නෙමි. **ධම්මං න කාමකාරො හොති පුථුජ්ජනානං** පෘථග්ජන හික්මවිය යුතු තුන්ආකාර ජනයාට කාමය ඇතිකරන්නෙක් නැත. ඔව්හු යමක් දැනගන්නට හෝ කියන්නට හෝ කැමැතිවෙත්ද එය නොහැකි වෙත්. **සංඛෙය්‍යකාරොව තථාගතානං** තථාගතයන් වහන්සේලාගේ විමසන ආකාරය ප්‍රඥාව පෙරදැරි කරගත් ක්‍රියාදාමයකි. ඔවුහු යමක් දැනගන්නට හෝ කියන්නට කැමැති වෙත්ද එය හැකිවෙත්මය යන අදහසයි.
දැන් ඒ ගණන් කළහැකි ආකාරය ප්‍රකාශ කරන්නේ **‘සම්පන්නවෙය්‍යාකරණං’** (ව්‍යාකරණයෙන් යුක්ත) යනාදී ගාථාව කීය. එහි අර්ථය නම්, ‘එසේම ඔබගේ භාග්‍යවතුන් වහන්සේ මේ මනාව සෘජුව පවත්නා ප්‍රඥාවගේ සියළු තන්හි දූෂිත නොවූ ඍජුව පිහිටි ප්‍රඥාව මනාව කියන ලදී. පවත්වන ලදී. මනාව යෙදුනු ව්‍යාකරණ සහිත විය. **සනතති** මහාමාත්‍යයා තල්ගස් සතක් පමණ අහසට පැන නැගී පිරිනිවන් පාන්නේය. **සුප්පබුද්ධො** සුප්පබුද්ධ ශාක්‍යයා සත්වන දවසෙහි පොළවට එන්නේය. යනාදී ලෙසය. **සමුග්ගහිතං** මනාව ඉගෙනගත් විපරීත නොවී දකින ලද නැවතද මනාව නමස්කාර කොට කීය. මේ නැවතත් පසුව මනාව නමස්කාර කරමි. මේ අනිකෙක්ද මනාව නමස්කාර කළේය. **මා මොහසි ජාතං** අපව වැරදි වචනයෙන් මුලා නොකරන්න. කප්පිගේ ගතිය දන්නෙහිය. **අනොමපඤ්ඤා** මෙයින් බුදුන් අමතයි.
**පරොපරං** මේ ගාථාව වනාහි වෙනත් ක්‍රමයකින් තමන්ව මුලා නොකරන ලෙස ඉල්ලමින් කීය. එහි **පරොපරං** යනු ලෞකික ලෝකෝත්තර වශයෙන් සුන්දර අසුන්දර හා දුර ලඟ හෝ **අරියධම්මං** චතුරාර්ය සත්‍ය ධර්මය. **විදිත්‍වා** අවබෝධ කරගෙන **ජානං** යනු සියළු දතයුතු දේ දන්නේ. **වාචාහි ඛංඛාමි** වචනවලින් සැක සිතමි. යම්සේ **ඝම්මනි** ග්‍රීෂ්ම කාලයේ උණුසුමෙන් පීඩාවට පත් පුද්ගලයෙක් පීඩාවට පත් වූයේ බියවන්නේ **වාරිං** ජලය. එපරිද්දෙන් ඔබගේ වචනය සැකකරමි. **සුතං පවස්ස** යනු ඇසීම් සංඛ්‍යාත වූ වර්ෂාව වස්සවන්න. ගලායාමට සලසන්න. මුදාහරින්න. පවත්වන්න යන අර්ථයි.
දැන් යම්බඳු වූ වචනයක් සැකකරයිද එය ප්‍රකාශ කරන්නේ **‘යදත්‍ථිකං’** යනාදී ගාථාව කීය. එහි **කප්පායනො** කප්පමය ගෞරවයට එසේ කියයි. **යථා විමුත්තො** යනු කිම? අනුපාදිසෙස නිර්වාණ ධාතුවෙන් අසේඛ පුද්ගලයෙක් ලෙසද? එසේ නැත්නම් සඋපාදිසෙස නිර්වාණ ධාතුවෙන් සේඛ පුද්ගලයෙක් ලෙසදැයි විචාළේය. ඉතිරි කොටස මෙහි ප්‍රකටමය.
මෙසේ ගාථා දොළසකින් ඉල්ලා සිටි භාග්‍යවතුන් වහන්සේ එය පැහැදිලි කරමින් ‘**අච්ඡෙජ්ජි**’ ආදිය වදාළහ. එහි **අචෙඡ්ජජි තණ්හං ඉධනාම රූපෙති භගවා තණ්හාය සොතං දීඝරත්තානුසයිතං** යනු මේ නාමරූපයන්හි කාමතණ්හාදි භේදයෙන් යුත් බොහෝකාලයක් ප්‍රහීණ නොවීම නිසා නිදාසිටින තණ්හාව නම් එයට ‘සොතං’ කියාද කියයි. බොහෝකාලයක් නිදාවැටුණු ‘සොත’ නම් වූ නාමරූපයන්හි ඇති තණ්හාව කප්පායනයන් වහන්සේ සිඳ දැම්මේය. **ඉතිභගවා** යනු සංගීතිකාරකයන්ගේ වචනයකි. **අතරි ජාතිං මරණං අසෙසං** හෙතෙම ඒ තණ්හාව සිඳදමා ඉතිරි ජාති මරණයන්ගෙන්ද එතරවිය. අනුපාදිසෙස පරිනිර්වාණය වීයැයි දක්වයි. **ඉච්චබ්‍රවී භගවා පඤ්ච සෙට්ඨො** යනු ආයුෂ්මත් වංගීස තෙරුන් විසින් විචාරණ ලද්දේ භාග්‍යවතුන් වහන්සේ මෙසේ වදාළහ. ශ්‍රද්ධා ආදී ඉන්‍ද්‍රිය පසයෙන් හෝ අනන්‍ය සාධාරණ වූ චක්‍ෂුසසින් හෝ ශ්‍රේෂ්ඨය. එසේ නැත්නම් පඤ්ච සෙට්ඨො නම් ශීලාදී වූ ධර්ම ස්කන්ධයන්ගෙන් හෝ පංච හේතු සම්පදාවලින් ශ්‍රේෂ්ඨය. උත්තමය. ප්‍රවරය යන මෙයද සංගීතිකරුවන්ගේ වචනයි.
මෙසේ කී කල්හි භාග්‍යවතුන් වහන්සේගේ දේශනාවට සතුටු වූ ආයුෂ්මත් **වංගීස **තෙරුන් වහන්සේ **‘ඵස්සුත්‍වා’** (මෙය අසා) ආදී ගාථාවන් කීය. එහි පළමු ගාථාවෙහි **න මං වඤ්චෙසි** යනු යම්හෙයකින් පිරිනිවියේද ඒ නිසා ඔහුගේ පිරිනිවන්පෑම බලාපොරොත්තු වන මා නොරවටන්න. විශ්වාස කළ නොහැකි දේ නොකියන්න. ඉතිරිය ප්‍රකටය.
දෙවෙනි ගාථාවෙහි යම්හෙයකින් පරිනිර්වාණය අපේක්‍ෂාවෙන් සිටියේය. ඒ නිසා ඒ පිළිබඳව කීය. **යථාවාදී යථාකාරී අහු බුද්ධස්ස සාවකො** බුද්ධ ශ්‍රාවකයන් වහන්සේ වනාහි යම්සේ කියයිද එපරිද්දෙන් කරන්නේ විය. **මච්චුනො ජාලං තතං** ත්‍රෛභූමික සසරෙහි විහිදුවා ඇති මාරයාගේ තණ්හා නමැති දැල, **මායාවිනො** බොහෝ මායා දන්නහුගේ **තථා මායාවිනො** කියාද සමහරු කියත්. ඔවුනතුරෙන් යමෙක් නොයෙක් මායාවලින් නොයෙක් වාරයක් පැමිණියහුගේ එබඳු මායාකාරයාගේ යන අදහසයි.
තුන්වන ගාථාවෙහි **ආදිං **යනු මූලකාරණයයි. **උපාදානස්ස** යනු සසරට, සංසාරය දැඩි කර්ම ක්ලේශවලින් දැඩි ලෙස අල්ලාගෙන සිටින බැවින් උපාදානං යැයි කියන ලදී. ඒ උපාදානයාගේ මුල වූ අවිජ්ජා, තණ්හා ආදී ප්‍රභේද වූ කාරණය නුවණැසින් දුටුවේය. කප්ප තෙමේ **කප්පියො** නම් වේ. භාග්‍යවතුන් වහන්සේ මෙසේ කියන්නට වටීයැයි යන අදහසින් කියයි. **අච්චගාවතා** ඉක්ම ගියේය. **මච්චුධෙය්‍යං** මාරයා මෙහි අඩංගුය යන අර්ථයෙන් මච්චුධෙය්‍ය වේ, ත්‍රෛභූමික සසර. සුදුත්තරං **අච්චගාවතා** දැනගෙන කයයි.
දැන් ශාස්තෲන් වහන්සේ කෙරෙහි ඒ තම ගුරුවරයා කෙරෙහි පැහැදී සිතැත්තේ පැහැදුණු ආකාරය සලකා බලන්නේ **තං දෙවදෙවං** යන අවසාන ගාථාව කීය. එහි **තං දෙවදෙවං වන්‍දාමි** යනු සම්මුති දෙව, උප්පත්තිදෙව, විසුද්ධිදෙව යන සියලුම දෙවිවරුන්ට වඩා උතුම් බැවින් දෙවදෙවං නම් වේ. **ද්විපදුත්තම!** භාග්‍යවතුන් වහන්ස! උන්වහන්සේට වඳිමි. හුදෙක් උන්වහන්සේ පමණක් නොවේ. ඉක්බිති ඔබවහන්සේගේ සත්‍යාවබෝධය සමග හටගත්තා වූ **අනුජාතං** මාර පරාජයෙන් හා මහා වීර්ය ඇති බැවින් **මහාවීරං** නම් වේ. වැරදි නොකරයි යන අර්ථයෙන් **නාගං** වේ. ඔබවහන්සේගේ හදවතෙහි උත්සාහය ජනිත වූ බැවින් **ඔරසං පුත්තං** ඖරස පුත්‍ර වූ නිග්‍රොධකප්ප තෙරුන්ද වඳිමි.
මෙසේ මේ සුභූති තෙරුන් ආදිකොට වංගීස තෙරුන් අවසන්කොට දෙසිය හැටහතරක් මහතෙරවරුන් මෙහි පෙළට අඩංගු වෙයි. ඒ සියල්ලෝම යම්සේ සම්මා සම්බුදුරජාණන් වහන්සේගේ ශ්‍රාවක පරීක්‍ෂාවෙන් මතුවී ආ කැමැත්ත ඇති බැවින්, නිදහස් බැවින්, සටන් අවසන් බැවින් යනාදී නම්නතාවයන්ගෙන් ඒකාකාරය. එසේම අසේක බැවින් (හික්මවිය යුතු නොවන) ද ඉවත්කරන ලද බාධා ඇති, සංකීර්ණ වූ වගකීම් ඇති බවය. ලෝකයේ සියළුම දේවලින් වෙන්වූ බවය. දස ආර්යවාසවල වාසය කිරීමේ වාසනා ගුණයෙනුත් එසේම ඔවුහු අංග පසකින් තොරය. අංග සයකින් සමන්විතය. එකම ආරක්‍ෂාවය. චතුර්විධ ආපස්සනාවෙන් අවබෝධ වූ සත්‍යයන් නොකැඩුනු සිතිවිලිවලින් සංසුන් කාය සංඛාරවලින්, නිදහස් සිත් ඇති, නිදහස් ප්‍රඥාව ඇති මෙසේ මේ ආදී **නයෙන එකවිධා** ක්‍රමයෙන් එක්බඳුය.
එහිභික්‍ෂුභාවයෙන් උපසපන් වූ එහිභික්‍ෂුභාවය නොමැතිව උපසපන් වූ යනුවෙන් දෙයාකාරය. එහි **අඤ්ඤාතකොණ්ඩඤ්ඤ** අඤ්ඤාතකොණ්ඩඤ්ඤ ප්‍රමුඛ පස්වග තෙරුන්, **යසත්‍ථෙරො** යස තෙරුන්, ඔහුට උදව් වූ විමල, සුබාහු, පුණ්ණජි, ගවම්පති යැයි සතරදෙනෙක් ඔහුට පිහිට වූ අනිකුත් තිංසවග්ගිය පනස්දෙනා, **උරුවෙලකස්සප **උරුවෙලකස්සප ප්‍රමුඛ දහසක් පැරණි ජටිලයෝ **ද්වෙ අග්ගසාවකා** අගසව් දෙදෙනා වහන්සේ ඔවුන්ගේ පිරිවර වූ දෙසිය පනහක් වූ පරිබ්‍රාජකයෝ, සොර **අංගුලිමාලත්‍ථෙරො** අංගුලිමාල තෙර, යන සියල්ලෝ එක්දහස් තුන්සිය පනහක් වෙත්. ඒ නිසා මෙසේ කියයි.
එක්දහස් තුන්සිය පනහක් වූ මේ මහාප්‍රාඥ වූ තෙරවරු සියල්ලෝම එහිභික්‍ෂුභාවයෙන් පැවිදි වූවෝ වෙත්.
හුදෙක් මොවුහු පමණක් නොවෙත්. අනික් බොහෝදෙන ද වෙත්. ඒ මෙසේය. **සෙලො** සෙල බ්‍රාහ්මණයා හා ඔහුගේ අතවැසි වූ තුන්සියයක් බ්‍රාහ්මණයෝ **මහාකප්පිනො** මහාකප්පින හා ඔහුගේ පිරිවර වූ දහසක් පුරුෂයෝ **සුද්ධොදන** සුද්ධොදන මහරජතුමා විසින් යවන ලද **කපිලවත්‍ථු** කපිලවත්‍ථු වාසී දසදහසක් පුරුෂයෝ, **බාවරිය** බාවරිය බමුණාගේ අතවැසි වූ **අජිතාදයො** අජිත වූ දොළොස්දහසක් පමණ වෙති. කියන ලද අය හැර අන්කෙනෙක් එහිභික්‍ඛුභාවයෙන් උපසම්පදාව ලැබුයේ නැත. ඔවුහු වනාහි සරණාගමන උපසම්පදාව, අවවාද පිළිගැනීමෙන් ලබන උපසම්පදාව, ප්‍රශ්න විසඳීමේ දක්‍ෂතාවයෙන් ලබාගන්නා උපසම්පදා ඤත්තිය සතරවැනිකොට සිදුකරන උපසම්පදාව යන මේ සිව්ආකාරයෙන් ලබන ලද උපසම්පදාය. මුලදී වනාහි එහිභික්‍ෂුභාවයට පැමිණි තෙරවරුය. භාග්‍යවතුන් වහන්සේ ඔවුන්ට පැවිද්ද මෙන් තිසරණ සමාදානයෙන්ම උපසම්පදාවද අනුදැන වදාළේය. මේ සරණගමන උපසම්පදාවයි.
යමක් වනාහි, කස්සප! ඒ නිසා මෙහිදී මෙසේ හික්මිය යුතුයි. තෙරවරුන් කෙරෙහිද නවකයන් කෙරෙහිද මජ්ඣිමයන් කෙරෙහිද තදින්ම හිරිඔතප් දෙක පිහිටිය යුතු වන්නේය. මෙසේද කස්සප! හික්මිය යුතුයි. ඒ නිසා කස්සප මෙසේ හික්මිය යුතුයි. යම්කිසි කුසල් හා සම්බන්ධ කිසියම් ධර්මයක් අසන්නෙම්ද ඒ සියල්ල කෙරෙහි අවධානය යොමුකර මෙනෙහිකර මුළු සිතින් එහි සිත යොදවා කන්යොමා ධර්මය අසන්නෙමි. කස්සප! මෙසේ හික්මිය යුතුය. විශ්වසනීය ලෙස වාග් කායගතාසතිය අත් නොහරින්නේය කියා. කස්සපය! මෙසේ හික්මිය යුතුයි.
මේ අවවාදය පිළිගැනීමෙන් මහා කස්සප තෙරුන්ගේ අනුමත උපසම්පදාවය. මේ අවවාද පිළිගැනීම සමග දෙන උපසම්පදාවයි. යම්විටක භාග්‍යවතුන් වහන්සේ පූර්වාරාමයේ සක්මන් කරද්දී සෝපාකය! උද්ධුමාතක සඤ්ඤාවද? නැතහොත් රූප සඤ්ඤාවද, මේ ධර්මයෝ විවිධය. නොයෙක් අංගවලින් යුක්තය. නැතහොත් එකක්ය. කොටස් වශයෙන් විවිධය. ආදී ක්‍රමයට අසුභ නිමිති පිළිබඳව ප්‍රශ්න විචාළ කල්හි භාග්‍යවතුන් වහන්සේ වෙත පැමිණෙන වර්ෂ හතක් වයසැති **සොපාක** සාමණේරයන් විසින්, භාග්‍යවතුන් වහන්ස! උද්ධුමාතක සඤ්ඤාවෙන් හෝ රූප සඤ්ඤාවෙන් හෝ මේ ධර්මයෝ එක් අර්ථයකි. කොටස් ලෙස විවිධය. යනාදි ලෙසට විසඳූ කල්හි මේ සර්වඥතාඥානය සමග සසඳා මේ ප්‍රශ්න විසඳන ලදි. සතුටු සිත් ඇති භාග්‍යවතුන් වහන්සේ විසින් අනුමත කරන උපසම්පදාවයි. මේ ප්‍රශ්න විසඳීමෙන් දෙනු ලබන උපසම්පදාවයි. ඤත්තිය සිව්වෙනි කොට තබා දෙන උපසම්පදාව ප්‍රකටය.
ඒහිභික්‍ඛුභාව උපසම්පදාව හා එසේ නොවන උපසම්පදාව යැයි ප්‍රභේද දෙකකි. අභිමුඛයේ හා අනභිමුඛයේ යැයිද ප්‍රභේද දෙකකි. යම් ඒ ශාස්තෲන් වහන්සේ ජීවමාන කල්හි ආර්ය ජාතියෙන් උපන්නා වූ ඒ අඤ්ඤාත කොණ්ඩඤ්ඤ ආදීහු සම්මුඛ ශ්‍රාවකයෝ නම් වෙත්. යමෙක් වනාහි බුදුන් පිරිනිවීමෙන් පසුව අවබෝධ කරගත් මාර්ගඵල ඇතත් බුදුන්ගේ ධර්ම ශරීරය ප්‍රත්‍යක්‍ෂයේ ඇතත් බුද්ධ ශරීරය නුදුටු බැවින් පරම්මුඛ (අනභිමුඛ) ශ්‍රාවකයෝ නම් වෙති.
එසේම උභතොභොග විමුත්ත (දෙපසින් මිදුණු) පඤ්ඤා විමුත්ත (ප්‍රඥාව නිසා මිදුණු) යනුවෙන්ද ප්‍රභේද දෙකකි. මෙහි පෙළෙහි සඳහන් ඇත්තන් වනාහි උභතොභොග විමුක්ත අය ලෙස දතයුතුයි. අපදානයෙහි මෙය කියන ලදී.
**විමොක්‍ඛාපිච අට්ඨිමෙ ජළභිඤ්ඤා සච්ඡිකතා** යනුවෙනි.
එපරිද්දෙන් සාපදාන අනපදාන භේදයෙන්ද යුක්තය. පෙර බුදුවරයන්, පසේ බුදුවරයන් වහන්සේලා හා ශ්‍රාවකයන් වහන්සේලා කෙරෙහි පින්කිරීම් වශයෙන් පැවති ශ්‍රාවක පාරමිතා සංඛ්‍යාත අපදානයක් ඇත. ඔවුහු සාපදාන නම් වෙති. යම්සේ වනාහි අපදාන පාලියෙහි සඳහන් තෙරවරු මෙනි. යමෙක්හට එය නැත්තේද ඔවුහු අනපදාන නම් වෙති.
කිම වනාහි සියල්ලෙන් සියල්ල පෙර හේතුවාසනා හේතුවෙන් මිස සත්‍යය අවබෝධයක් ඇතිවන්නේද? ඇති නොවේ. උපනිශ්‍රය සම්පත්තියක් නැත්තහුට ආර්යමාර්ග අවබෝධයක් සිදුනොවේ. එය අතිශයින් දුෂ්කර ලඟාවිය නොහැක්කක් බැවිනි. මෙසේ කියා ඇත. මහණෙනි! කුමක් හඟින්නහුද? කවරක් නම් අතිශයින් දුෂ්කරද? ලඟාවීමට අපහසුද යනාදී ලෙස. ඉදින් කුමක් නිසා මෙසේ කියන ලදද? යමකුට වනාහි එය නැද්ද ඔවුහු අනපදාන නම් වෙතිද? මෙය මෙසේ නොදත යුතුයි. ‘යමෙක් වනාහි සම්පූර්ණයෙන් උපනිශ්‍රය සම්පත්තියෙන් තොරද ඔවුහු අනපදානා’ නම් වෙති. එබඳු අය මෙහිදී අදහස් නොකෙරේ. යම්කෙනෙකුට වනාහි අතිශයින් උසස් තත්ත්වයට ගිය අපදානයක් නැද්ද ඔවුහු මෙහි අනපදානා යැයි කියති. සර්වප්‍රකාරයෙන්ම උපනිශ්‍රය රහිතයෝම නොවෙත්. එසේම මේ සත්ත්වයෝ බුද්ධෝත්පාදයක ආශ්චර්ය වූ නොසිතිය හැකි වූ ගුණ සමුදාය විසිරීගිය බුදුවරුන්ගේ ආනුභාව දකින්නාහු ලෝකයේ හතරෙන් කොටසක් පමණ සැමදාම පැහැදෙන්නාහු බුදුන් කෙරෙහි ශ්‍රද්ධාව ලබත්. එසේම බණ ඇසීමෙන් ශ්‍රාවකයන්ගේ මනා ප්‍රතිපත්ති දැකීමෙන් කවදා හෝ මහාබෝධි සත්ත්වයින් සම්මා සම්බෝධිය සඳහා විවරණ ගැනීමෙන් දැකීමෙන් ඔවුන්ගේ සමීපයෙහි අවවාද අනුශාසනා ලැබීමෙන් සද්ධර්මයෙහි ශ්‍රද්ධාවක් උපදවා ගනිත්. ඔවුහු එහි ලබන ලද ශ්‍රද්ධාව ඉදින් සසරේ හා නිවනේ ආදිනව ආනිශංස දකිත්. මහාරජස් ඇති බැවින්ද නිර්වාණය අවබෝධ නොකළ බැවින්ද අතරින් පතර සසරට පිහිටවන කුසල බීජයක් තම සන්තානයෙහි වගාකර ගනිත්. සප්පුරිසයන් ලැබීමේ වාසනාව නිසා ඒ නිසා කියන ලදී.
ඉදින් මේ භාග්‍යවතුන් වහන්සේගේ සසුන නොලැබී ගියහොත් අනාගතයෙහි උන්වහන්සේ ඉදිරියෙහි හෙන්නෙමු.
යම්සේ මිනිස්සු ගඟකින් එතෙරවන්නාහු අනිත් ඉවුරේ ඇති තොටුපල අත්හැර පහළ ඇති තොටුපලක් ගෙන මහානදිය තරණය කරත්.
එපරිද්දෙන් අපි සැවොම ඉදින් මේ බුදුන්වහන්සේ මගහරින්නෙමු නම් අනාගතයෙහි උන්වහන්සේගේ පාලඟ වැටෙන්නෙමු.
මෙසේ නිවන සඳහා උපන් කුසල් සිත සතසහශ්‍රයක් අධික කොට ඇති අසංඛ්‍ය සතරක් කාලයාගේ අතරෙහි නිර්වාණ අධිගමය සඳහා වාසනා මහිමයක් නැත්තේයැයි කිව නොහැක. පළමුව ප්‍රාර්ථනා වශයෙන් අධිෂ්ඨාන තබාගත යුතුයි.
මෙපරිද්දෙන් මේ අග්‍රශ්‍රාවක දෙනමත්, මහා ශ්‍රාවකයනුත්, ප්‍රකෘති ශ්‍රාවකයනුත් යනුවෙන් තුන් ආකාරය. ඔවුන් අතුරෙන් ආයුෂ්මත් **අඤ්ඤාත කොණ්ඩඤ්ඤ, වප්ප, භද්දිය, මහානාම, අස්සජී, නාළක-යස, විමල-සුබාහු, පුණ්ණජි, ගවම්පති, උරුවෙල කස්සප, නදීකස්සප, ගයාකස්සප, සාරිපුත්ත, මහාමොග්ගල්ලාන, මහාකස්සප, මහාකච්චායන, මහාකොට්ඨික, මහාකප්පින, මහාචුන්‍ද, අනුරුද්ධ, කංඛාරෙවත, ආනන්‍ද, නන්‍දක, භගු, නන්‍ද, කිම්බිල, භද්දිය, රාහුල, සීවලි, උපාලි, දබ්බ, උපසෙන, ඛදිරවනියරෙවත, පුණෙණාමන්තානිපුත්ත, පුණෙණාසුනාපරන්ත, සොණකුටිකණ්ණ, සොණකොළීවීස, රාධ සුභූති, අංගුලිමාල, වක්කලී, කාළුදායී, මහාඋදායී, පිලින්‍දිවච්ඡ, සොභිත, කුමාරකස්සප, රට්ඨපාල, වංගීස, සභිය, සෙල, උපවාණ, මෙඝිය, සාගත, නාගිත, ලකුණ්ටකභද්දිය, පි‍ණ්ඩොලභාරද්වාජ, මහාපන්‍ථක, චූලපන්‍ථක, බක්කුල, කොණ්ඩධාන, දාරුචීරිය, යසොජ, අජිත, තිස්සමෙත්තෙය්‍ය, පුණ්ණක, මෙත්තගු, ධොතක, උපසීව, නන්‍ද, හෙමක, තොදෙය්‍ය, කප්ප, චතුකණ්ණි, භද්‍රාවුධ, උදය, පොසාල, මොඝරාජ, පිංගිය** යන අසූමහා ශ්‍රාවකයන් වහන්සේලාය.
කුමක් නිසා මේ රහතන් වහන්සේලාට පමණක් මහාශ්‍රාවකයැයි කියත්ද? ප්‍රාර්ථනාවේ මහත් බව අනුවය. ඒ නිසාම අග්‍රශ්‍රාවක දෙනමද මහාශ්‍රාවක කොටසට අඩංගු වෙති. උන්වහන්සේලා වනාහි ශ්‍රාවක පාරමීඥානය සාර්ථක කරගැනීම සඳහා ශ්‍රාවකයන් අතර අග්‍ර වූ ධර්මයන් අවබෝධ කරගැනීමෙන් අග්‍රස්ථානයෙහි සිටියා වූද ප්‍රාර්ථනාවන්ගේ මහත්බව සමාන හේතුවෙන් මහා ශ්‍රාවකයෝ යැයි කියති. ප්‍රකෘති ශ්‍රාවකයන්ගෙන් ඉතිරි අය වනාහි කරන ලද මහත්වූ ප්‍රාර්ථනා ඇත්තේය. එසේ උන්වහන්සේලා **පදුමුත්තර** බුදුන්ගේ කාලයෙහි කරන ලද ප්‍රාර්ථනා ඇත්තාහු එයින්ම විශේෂ වශයෙන් අභිඤ්ඤා සමාපත්තිවල වශීප්‍රාප්ත වූවහුගේ විවිධ වූ පටිසම්භිදාවද සියළුම රහතන් වහන්සේලා සීල විශුද්ධි ආදිය සපයා සතර සතිපට්ඨානයන්හි පිහිටි සිත් ඇත්තාහු සප්ත බොජ්ඣංගයන් ඇති පරිදි වඩා මාර්ග පිළිවෙලින් සම්පූර්ණයෙන් කෙලෙස් ක්‍ෂය කර අග්‍රඵලයෙහි පිහිටත්. එසේම යම්සේ ශ්‍රද්ධාවෙන් තොරව දිට්ඨින්ට පත්වූවහුගේ ප්‍රඥාවෙන් තොර බැවින්ද දෙපාර්ශ්වයෙන්ම මිදුනහුගේ පූර්වභාග භාවනා විශේෂය ඒකාන්තයෙන් බලාපොරොත්තුවීම විශේෂයි. මෙසේ විවරණයේ මහත් බැවින්ද පූර්වයෝග මහත් බැවින්ද තමන්ගේ සන්තානයෙහි අතිශය ගුණ විශේෂයක් නිෂ්පාදනය කළ බැවින්ද සීලාදි ගුණයන්ගේ මහත්බව නිසාද මහා ශ්‍රාවක යැයි කියති. ඔවුන් අතර යම් ඒ කෙනෙක් බෝධිපාක්‍ෂික ධර්මයන්හි ප්‍රමුඛභාවයෙන් ධුරබවට පත්වූ සම්මාදිට්ඨි හා සම්මා සමාධීන්ගේ අතිශය කෘත්‍යභාව නිෂ්පත්තිය සඳහා කාරණ වූ විවරණය බර බැවින් මනාව බොහෝ කලක් නිරන්තරයෙන් තැන්පත් වූ මනා ප්‍රතිපත්තියෙන් පිළිවෙලින් ප්‍රඥාවෙහිද සමාධියෙහිද උසස්ම තත්ත්වයට පත්වීම නිසා සුවිශේෂී සියළු ගුණයන්හි අග්‍රභාවයෙහි පිහිටි. ඒ සැරියුත් මුගලන් තෙරුන් වහන්සේලා ඇති කල්හිද මහා ශ්‍රාවක බවෙහි ශ්‍රාවක පාරමිතාවන්ගේ මතුයෙහි සියළු ශ්‍රාවකයන්ට අග්‍රස්ථානයේ සිටි බැවින්, විවරණයේ මහත් බැවින්ද පූර්වයෝග මහත් බැවින්ද අග්‍රශ්‍රාවකයැයි කියත්. යම් ඒ ආර්යශ්‍රාවකයෝ වනාහි අග්‍ර ශ්‍රාවකයන් මෙන්ද මහාශ්‍රාවකයන් මෙන් සීමාවක් නැති බැවින්ද ඉක්බිති නොයෙක් සියදහස් ගණන් වූ ඒ ප්‍රකෘති ශ්‍රාවකයෝ වෙති. මේ පෙළෙහි ඇතුළත් අය වනාහි ගාථා වශයෙන් අඩංගු කළ බැවින් සීමාවක් සහිතය. එසේ නමුත් මහාශ්‍රාවකයන්ගෙනුත් ඇතැමෙක් මේ පෙළෙහි අඩංගු නැත.
මෙසේ තුන්ආකාර වූ ඔවුහු අනිමිත්ත, විමොක්‍ඛ ආදී භේද වශයෙන් ත්‍රිවිධය. විමොක්‍ෂය අවබෝධ කිරිම් වශයෙනුත් ත්‍රිවිධය. මේ ත්‍රිවිධ විමොක්‍ෂයෝ නම් සුඤ්ඤත විමොක්‍ෂය, අනිමිත්ත විමොක්‍ෂය, අප්පණිහිත විමොක්‍ෂය නම් වේ. ඒ විමොක්‍ෂයන්ද සුන්‍යතා ආදී අනිච්චානුපස්සනාවන්ගෙන් අනුපස්සනා තුනකින් අවබෝධ කරගත යුතුයි. ආරම්භයේදී අනිත්‍ය ආදියෙහි යම් කවර හෝ ක්‍රමයකින් විදර්ශනාවට පිවිසීම සිදුවෙයි. යම්කලක වනාහි විදර්ශනාව පිළිබඳ ගැඹුරු අවබෝධ ඥානයෙන් සංස්කාරයන් අනිත්‍ය ලෙස සම්මර්ශනය කිරීමෙන් මාර්ගය නැගීසිටියේ වෙයි. එවිට විදර්ශනාව ඇති කල්හිද රාගනිමිති ආදිය මුලිනුදුරා දැමීමෙහිදී සංස්කාර නිමිත්ත වනාහි විසිරි නොයන්නේ යැයි වෙනසක් නැතිව අනිමිත්ත යන නම නොලබා තමාගේ මාර්ගයට අනිමිත්ත නම දීමට නොහැක්කේ යැයි කිසිවක් අභිධර්මයෙහි අනිමිත්ත විමොක්‍ෂය ඉස්මතු කර පෙන්නා නැත. සූත්‍රාන්තවල වනාහි රාගාදී නිමිති මුලුනුපුටා දැමීමෙන් ලබන්නේ යැයි.
අනිමිත්තයද වඩන්න. මානය නැතිකරන්න. ඒ මානය නැති කිරීමෙන් උපශාන්තව හැසිරෙන්නේය.
ආදියෙන් විපස්සනාව සඳහා අනිමිත්ත විමොක්‍ෂභාවය දක්වයි. ශ්‍රේෂ්ඨ වූ අනිමිත්ත විමොක්‍ෂභාවයද කියන ලදී. යම්විටක නැගීසිටින විදර්ශනාව සඳහා අනේක ක්‍රමවලින් සම්මර්ශනය කිරීමෙන් මාර්ගය මතුවී ආයේ වෙයි. එවිට විදර්ශනාව ආත්ම දෘෂ්ටියෙන් ගලවා ගැනීමෙන් සුඤ්ඤත යන නම ලබයි. එය සුඤ්ඤත විමොක්‍ෂය නම් වෙයි. ඊලග මාර්ගය සුඤ්ඤත විමොක්‍ෂය නම් වෙයි. මේ අග්‍ර මාර්ගයන් වූ තුන්ආකාර විමොක්‍ෂයන්හි මේ තෙරවරුන්ගෙන් ඇතැමෙක් අනිමිත්ත විමොක්‍ෂයෙන් මිදුනෝ වෙත්. ඇතැමෙක් අප්පණිහිත විමොක්‍ෂයෙන්ද සමහරෙක් සුඤ්ඤත විමොක්‍ෂයෙන්ද මිදුනෝ වෙත්. ඒ නිසා කියන ලදී. අනිමිත්ත විමොක්‍ෂ ආදී භේදයෙන් තුන්වැදෑරුම්ය. විමොක්‍ෂය අවබෝධ කිරීම අනුවද තුන් වැදෑරුම්ය.
ප්‍රතිපදා වශයෙන් ප්‍රභේද සතරකි. පටිපදා සතර දුක්ඛ පටිපදා දන්‍ධාභිඤ්ඤා (දුක් ප්‍රතිපදාව, දුර්වල අභිඤ්ඤා) දුක්‍ඛ පටිපදා ඛිප්පාභිඤ්ඤා (දුක් ප්‍රතිපදාව - ක්‍ෂණික අභිඤ්ඤාව) සුඛ පටිපදා දන්‍ධාභිඤ්ඤා (සුව පටිපදාව දුර්වල අභිඤ්ඤාව) සුඛ පටිපදා ඛිප්පාභිඤ්ඤා (සුව පටිපදාව ක්‍ෂණික අභිඤ්ඤාව) එහි රූප, සුඛ ආදියෙහි විදර්ශනාව යෙදීමේදී යමෙක් රූප සුඛයෙන් විදර්ශනාවට පිවිස සතර මහා භූතයන් පිරිවරාගෙන උපාදාන රූපය පිළිගනී. අරූපය පිළිගනී. රූපාරූප දෙකට පිළිගන්නේ වනාහි දුකෙන්, අමාරුවෙන් වෙහෙසට පත්වන්නේ හාත්පසින් අල්ලාගන්නට හැකි වෙයි. ඒ දුක්‍ඛපටිපදා නම් වේ. අල්ලාගත් රූපාරූපයන්ගේ විදර්ශනාව යෙදීමේදී මාර්ගය පහළවීමේ දුර්වලතාවය නිසා දන්‍ධාභිඤ්ඤා නම් වෙයි. යමෙක් රූපාරූප පිළිගෙන නාමරූප පිහිටුවන්නේ දුකෙන්, කරදරයෙන්, පීඩාවට පත්වන්නේ ස්ථිර කර ගනී. එසේ ස්ථිරව නාමරූපයන් පිහිටුවාගත් කල්හි විදර්ශනාව පිළිබඳව පරිවාසව වාසය කරන්නේ බොහෝ කලකින් මාර්ගය උපදවා ගන්නට හැකිවෙයි. ඔහුගේද දුක්‍ඛ පටිපදාව දන්‍ධාභිඤ්ඤා නම් වේ. අනික් තැනැත්තා නාමරූපයන්ද පිහිටුවා ප්‍රත්‍යයන් අල්ලාගන්නේ දුකෙන් අමාරුවෙන් පීඩාවන්නේ අල්ලාගනී. ප්‍රත්‍යයන් අල්ලා ගන්නේ විදර්ශනා පරිවාසයෙන් බොහෝ කලකින් මාර්ගය උපදවා ගනී. මෙසේද දුක්‍ඛ පටිපදාව දන්‍ධාභිඤ්ඤා නම් වේ. අනික් තැනැත්තා ප්‍රත්‍යයන් අල්ලාගෙන ලක්‍ෂණයන් වටහාගන්නේ දුකෙන් අමාරුවෙන් පීඩාවන් වටහාගනී. වටහාගත් ලක්‍ෂණ ඇත්තේ විදර්ශනා පරිවාසයෙන් වාසය කරන්නේ බොහෝ කලකින් මාර්ගය උපදවා ගනී. මෙසේද දුක්‍ඛ පටිපදා දන්‍ධාභිඤ්ඤා නම් වේ. අනික් තැනැත්තා ලක්‍ෂණද අවබෝධ කරගෙන විදර්ශනා ඤාණය තීක්‍ෂණ, ශුර, ප්‍රසන්නතාවයක් දරන කල්හි උපන්නා වූ විදර්ශනාව පිළිබඳ කැමැත්ත අවසන් කොට විදර්ශනා පරිවාසයෙන් වසන්නේ කලකින් මාර්ගය උපදවා ගනී. මෙසේද දුක්‍ඛ පටිපදා දන්‍ධාභිඤ්ඤා නම් වෙයි. මෙසේ කියන ලද ප්‍රතිපදාවන්හි මාර්ගය පහළවීම ඉක්මන්වීම සඳහා දුක්‍ඛපටිපදා ඛිප්පාභිඤ්ඤා නම් වේ. ඒ ප්‍රතිපදාවන්ගේ අපහසුතාවයක් නොමැති බැවින් මාර්ගය පහළවීමේ දුර්වලකමද ඉක්මනද යථා ක්‍රමයෙන් සුඛපටිපදා දන්‍ධාභිඤ්ඤා, සුඛපටිපදා ඛිප්පාභිඤ්ඤා කියාද දතයුතුයි. මේ සතර වැදෑරුම් ප්‍රතිපදාව වශයෙන් අග්‍ර වූ මාර්ගයට පැමිණීම පිණිස තෙරවරුන්ගේ සතර ආකාර බව දැනගත යුතුයි. ප්‍රතිපදාවෙන් තොරව ආර්යමාර්ග අධිගමයක් නැත. අභිධර්මයෙහි මෙසේ ඇත. ‘යම්කලෙක ලෝකෝත්තර ධ්‍යානයක් වඩයිද නෛර්යානික වූ අපචයගාමී වූ (නැවත ඉපදීමට ඇති හැකියාව අඩුකිරිම) -පෙ- දුක්‍ඛපටිපදාව දන්‍ධාභිඤ්ඤාය ආදියෙන් ප්‍රතිපදාව සමගම ආර්ය මාර්ගය කොටස්වලට බෙදන ලදී. එනිසා කියන ලදී. ‘ප්‍රතිපදා විමසීමෙන් සතර ආකාරය’ කියා,
ඉන්‍ද්‍රියාධික විමර්ශනයෙන් පස් ආකාරය. සත්‍යාවබෝධය සඳහා හැකියාව ඇතිකල්හි සමහර තෙරවරු ශ්‍රද්ධාවෙන් උසස්ය. **වක්කලී** තෙරුන් මෙනි. සමහරු වීර්යයෙන් උසස්ය. **සොණකොළිවීස** තෙරුන් මෙනි. ඇතැමෙක් සතියෙන් උසස්ය. **සාගත** තෙරුන් මෙන්. සමහරු සමාධියෙන් උසස්ය. **චූලපන්‍ථක** තෙරුන් මෙන්ය. සමහරු ප්‍රඥාවෙන් උසස්ය. **ආනන්‍ද** තෙරුන් මෙනි. එසේ ඔහුගේ අතිදක්‍ෂතාවය නිසා අර්ථයන් වටහාගැනීමේ කුසලතාවය පිළිබඳ ප්‍රශංසා කරන ලදී. මේ විස්තරය පූර්වභාගයේදී ලබන ලද විශේෂ වශයෙන් කියන ලදී. අග්‍රමාර්ග ක්‍ෂණයෙහි වනාහි ඉතිරි ඉන්‍ද්‍රියයන්ගේ ඒකස්වභාවය බලාපොරොත්තු විය.
එපරිද්දෙන්ම පාරමී ප්‍රාප්ත, පටිසම්භිදා ප්‍රාප්ත, ජ අභිඤ්ඤාප්‍රාප්ත ත්‍රිවිද්‍යාධාරී සුක්‍ඛ විපස්සක වශයෙන් පස් ආකාරය. ශ්‍රාවකයන් අතර ඇතැමෙක් ශ්‍රාවක පාරමිතාව මස්තකප්‍රාප්ත අයය. ආයුෂ්මත් සැරියුත්, මුගලන් දෙදෙනා වහන්සේලා මෙනි. සමහරු අත්‍ථපටිසම්භිදා, ධම්මපටිසම්භිදා, නිරුත්තිපටිසම්භිදා, පටිභාන පටිසම්භිදා යන සතර ආකාර පටිසම්භිදා වශයෙන් පටිසම්භිදා ප්‍රාප්තයෝය. ඇතැමෙක් ඉද්ධිවිධඤාණය ආදී අභිඤ්ඤාවන්ගේ වශයෙන් අභිඤ්ඤා සයක් ලැබුවෝ වෙති. ඇතැමෙක් පෙර විසූ ආත්මභාව දැනගැනීමේ නුවණ ආදී ත්‍රිවිද්‍යාවන්ගේ වශයෙන් ත්‍රිවිද්‍යාලාභීන්ය. යමෙක් වනාහි ක්‍ෂණික සමාධි මාත්‍රයක පිහිටා විදර්ශනාව වඩා අවබෝධ කරගත් අග්‍රමාර්ග ඇත්තාහුය. ඔවුහු මුලදීද අතරින්පතර ද සමාධියෙන් හටගත් ධ්‍යාන අංගයන්ගෙන් විදර්ශනාවගේ අභ්‍යන්තර හටගැනීමක් නොමැති බැවින් වියලීගිය විදර්ශනාව මොවුන්ගේනුයි සුක්‍ඛ විපස්සක නම් වේ. මේ විස්තරයද ශ්‍රාවකයන්ගේ සාධාරණභාවය පරීක්‍ෂා කර බලා කියන ලදී. මෙහි පෙළෙහි ආවා වූ සුක්‍ඛ විපස්සක නොවේ. ඒ නිසා කියා ඇත.
සතර පටිසම්භිදාවනුත් මේ විමොක්‍ෂ අටත් සයක් වූ අභිඤ්ඤාවන්ද අවබෝධ කරගන්නා ලදී. බුදුන්ගේ අවවාදය කරන ලදී ආදියයි.
මෙසේ පාරමී ප්‍රාප්ත වශයෙන් පස් ආකාරය.
අනිමිත්ත වශයෙන් සය ආකාරය. අනිමිත්ත, විමුත්ත ආදීහු.
සද්ධාධුරයෝය. පඤ්ඤාධුර යනු දෙවැන්නයි. එසේම අප්පිහිත, විමුත්ත, පඤ්ඤාවිමුත්ත කියාද දෙයාකාරයි. මෙසේ අනිමිත්ත විමුත්ත ආදී ලෙසින් පරියා විමුක්ති ප්‍රභේදවලට අනුව සත්ආකාරය. සතර ආකාර අරූප සමාපත්තිවල එකිනෙක පාදක කොටගෙන විදර්ශනාව අරඹා රහත් බවට පැමිණි සතර දෙනෙකි. නිරොධ සමාපත්තියෙන් නැගිට රහත්බවට පැමිණියැයි පස්දෙනෙකි. කොටස් දෙකෙන්ම විමුක්තිය ලත් සද්ධාධුර, පඤ්ඤාධුර වශයෙන් දෙකකි. පඤ්ඤා විමුත්ත ද සමග විමුක්ති භේදයෙන් සත්වැදෑරුම්ය.
ධුරප්‍රතිපදා විස්තරය අනුව අටවැදෑරුම්ය. යමෙක් වනාහි දුක්ඛ පටිපදාවෙන් දන්‍ධාභිඤ්ඤා (දුර්වල අභිඤ්ඤා) සඳහා මෙහෙයවයි. හෙතෙම සද්ධාධුර, පඤ්ඤාධුර වශයෙන් දෙයාකාරය. ඉතිරි පටිපදාවලද එසේමය. මෙසේ ධුරපටිපදා අනුව විභාග කිරීමෛන් අටවැදෑරුම්ය.
විමුක්ති භේදයෙන් නව වැදෑරුම්ය. දෙපාර්ශ්වයකින් මිදීම පස්වැදෑරුම්ය. ප්‍රඥා විමුක්ත දෙවර්ගයකි. ප්‍රඥා විමුක්තියද චෙතො විමුක්තියද පරතෙරට ගියා වූ අග්‍රශ්‍රාවක දෙනම මෙසේ නවවිධය.
විමුක්ති වශයෙන් දසවිධය. අරූපාවචර ධ්‍යාන සතරෙහි එකිනෙක පාදක කොටගෙන රහත් බවට පැමිණියෝ සතරකි. සුක්‍ඛ විපස්සක යැයි ප්‍රඥා විමුක්තයෝ පසකි. එසේ කිය ලද්දා වූද දෙපාර්ශ්වයෙන්ම මිදුනා වූද යයි මෙසේ විමුක්ති භේදයෙන් දසවිධය. ඔවුහු කියන ලද පරිදි ධුර භේදයෙන් බෙදනු ලබන්නේ විස්සක් වෙත්. ප්‍රතිපදා භේදයෙන් බෙදනු ලබන්නේ සතළිහක් වෙත්. නැවත ප්‍රතිපදා හා ධුර භේදයෙන් බෙදනවිට අසූවක් වෙත්. ඉක්බිති ඔවුහු සුඤ්ඤත විමුත්ත ආදී ලෙස බෙදනවිට දෙසිය හතළිහක් වෙත්. නැවත ඉන්‍ද්‍රියාධික භේදයෙන් බෙදනවිට එක්දහස් දෙසීයක් වෙත්. මෙසේ තමන්ගේ ගුණ වශයෙන් නොයෙක් ප්‍රභේදවලට බෙදනු ලැබූ කල්හි මාර්ගඵලයන්හි පිහිටියා වූ ආර්ය ශ්‍රාවකයන් අතර යමෙක් ප්‍රතිපත්ති පැවැත්ම ආදියෙහිද මනාව පැහැදිලි කරත්. ‘ඡන්නා මෙකුටිකා’ ආදි ගාථා උදාන ලෙස ප්‍රකාශ කළහ. ඒවාද මෙහි ගාථා ලෙස සංග්‍රහ කර ඇත. ඒ නිසා නිර්වාණය ස්පර්ශකොට සීහනාද කරන්නන්ගේ
