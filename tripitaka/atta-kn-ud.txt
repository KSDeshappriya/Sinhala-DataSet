ඛුද්දක නිකාය
උදාන අටුවාව
ග්‍රන්ථ ආරම්භ කථා
දතයුතු සියලු ධර්ම නමැති සාගරයෙහි පරතෙරට පැමිණි, විචිත්‍ර වූ දේශනා ක්‍රම හා සියුම් ගැඹුරු නුවණ ඇති, සියලු සතුන්ට පිහිටවන මහා කාරුණික බුදුරජාණන් වහන්සේට නමස්කාර කරමි.
විද්‍යාචරණ සම්පන්න වූවාහු, යම් ධර්මයකින් සත්ත්වයා සංසාර නමැති ලෝකයෙන් නිවනට පමුණුවත් ද සම්මා සම්බුදුරජාණන් වහන්සේ විසින් පුදන ලද ඒ උතුම් ධර්මය නමස්කාර කරමි.
සීලාදී ගුණයන්ගෙන් යුක්ත වූ මාර්ගඵල සම්පත් ලැබූ යම් සංඝ රත්නයක් වේ නම් අතිශයින් ම උතුම් පුණ්‍යක්‍ෂේත්‍ර වූ ඒ ආර්ය සංඝරත්නය නමස්කාර කරමි.
මෙසේ රත්නත්‍රය වන්දනා කිරීමෙන් උපදවා ගත් යම් පුණ්‍ය සම්පත්තියක් වේ නම් එම පුණ්‍ය තේජසින් මම සියලු තන්හි නසන ලද අනතුරු ඇත්තෙක් වෙමි.
මහර්ෂි වූ ලොවට හිතැති බුදුරදුන් විසින් සුද්ධ වූ ජීවිතකථා පිළිබඳ යම් උදාන දේශනා කර තිබේ නම් ඒ සියල්ල ධර්මසංග්‍රාහික රහතන් වහන්සේලා විසින් එක් තැනකට එකතු කිරීම සඳහා සංග්‍රහ කරන ලද ධර්මය උදාන නම් වේ.

එය බුදුරජාණන් වහන්සේගේ ධර්ම සංවේගය හා ප්‍රීතිය ප්‍රකට කිරීම සඳහා සොම්නස් සහගත සිතින් දේශනා කරන ලද ගාථාවන්ගෙන් යුක්ත වේ.
ඒ බුදුරජාණන් වහන්සේගේ ගැඹුරු සියුම් නුවණින් විනිවිද ලෙස බලමින් දේශනා කරන ලද බැවින් එම ධර්මය පිළිබඳව මා විසින් කරනු ලබන අත්‍ථි වර්ණනාව අතිශයින් ම දුෂ්කර කාර්යයකි.
යම් ලෙසකින් එම අර්ථ වර්ණනාව සහ ශාස්තෲ ශාසනය උතුම් පූර්වාචාර්යවරුන්ගේ විනිශ්චය නිසාම පවතී නම් එම විනිශ්චයන් පාදක කරගෙන පුරාණ අට්ඨකථා ක්‍රමය හා නිකාය ග්‍රන්ථ පස ඇසුරු කරගෙන

මහා විහාර වාසීන්ගේ ඉගැන්වීම වෙනස් නොකොට අතිශයින්ම පිරිසිදු, අසංකීර්ණ වූ සියුම් අර්ථ විනිශ්චය නැවත නැවතත් දැක්වෙන අර්ථ මැනවින් ඉවත්කොට උදාන පාලියෙහි අර්ථ වර්ණනාව ශක්ති පමණින් කරන්නෙමි.

මෙසේ සද්ධර්මයාගේ චිර පැවැත්ම ප්‍රාර්ථනා කරමින් විස්තර වශයෙන් ප්‍රකාශ කරනු ලබන මෙම අර්ථ කථාව පින්වත්හු මැනවින් පිළිගනිත්වා.
එහි උදාන නම් : කවර අර්ථයකින් උදාන වීද? ප්‍රීති වාක්‍යය ප්‍රකාශ කිරීම අර්ථයෙන් උදාන නම් වේ. ප්‍රීති වාක්‍ය ප්‍රකාශ කිරීම යනු කුමක්ද? සිතෙහි ප්‍රීති වේගයෙන් හටගත් අදහස ප්‍රකාශ කිරීමයි.
යම් සේ තෙල් ආදී මැනිය යුතු වස්තුවක් මැණීම් ගැනීමට නොහැකිව පිටත ගලා යයිද එය ඉතිරි වූ දෙයයි කියනු ලැබේ. යම් වතුරක් විලක නොරැඳී පිට උතුරා යයි ද එය ඕඝ යි (ගලා යන දිය පහරක්) කියනු ලැබේ. එසේම ප්‍රීති වේගයෙන් සිතෙහි හටගත් සිතිවිලි පැතිරී ගොස් හදවත ඇතුලෙහි රැඳෙන්නට නොහැකිව උතුරා යාමෙන් වාග් ද්වාරයෙන් නිකුත්වන ප්‍රකාශ කිරීම් විශේෂය උදානය යි කියනු ලැබේ. ධර්ම සංවේග වශයෙන් ද මේ උදානය ඇතිවේ.
එම උදානය සමහර තැනක ගාථා බන්‍ධන වශයෙන් ද, සමහර තැනක වාක්‍ය වශයෙන් ද පවතී. අර්ථ කථාවන්හි **‘සොමනස්ස ඤාණමයික ගාථා පතිසංයුත්තං’** (සොම්නස් සහගත ඥාන සම්ප්‍රයුක්ත ගාථාවන්ගෙන් යුක්ත වූ) උදාන ලක්‍ෂණ බෙහෙවින් කියන ලදි. ප්‍රීතියෙන් හා සොම්නසින් යුක්ත වූ ගාථා බන්‍ධනයන්ගෙන් යුක්ත උදානය ද බෙහෙවින් කියන ලදි. එයට අමතරව ‘අත්‍ථි භික්ඛවෙතදායතනං යත්‍ථ තෙව පඨවි ත ආපො - තං එසෙවන්තො දුක්ඛස්සාති’, **‘සුඛා කාමාති භූතානි යො දණ්ඩෙන විහිංසතී ති’** (යමෙක් සැප කැමති සත්ත්වයන් දඬුවමින් හිංසාවට ලක් කෙරේද), ‘සචෙ භායථ දුක්ඛස්සාති’ (ඉදින් දුකට බියවන්න), යන මේ ආදී තැන්හි දක්නට ලැබේ.
මෙසේ ඒ මේ උදානය **සබ්බඤ්ඤූ බුද්ධ භාසිතය, පච්චෙක බුද්ධ භාසිතය, සාවක භාසිතය** යි තෙවැදෑරුම් වේ. ඒ අතර පච්චෙකබුද්ධ භාසිතය ‘සබ්බෙසු භූතෙසු නිධාය දණ්ඩං අහෙඨයං අඤ්ඤතරම්පි තෙසං’ ආදී වශයෙන් ඛග්ගවිසාණ සූත්‍රයෙහි සඳහන් වන්නේය. ශ්‍රාවක භාසිත වනාහි -
(මාගේ සියලු රාගය ප්‍රහීණ විය. සියලු ද්වේෂය මැනවින් නසන ලද්දේ ය. මෝහයද වෙසෙසින් නසන ලද්දේය. එබැවින් මම සිසිල් වූවෙමි. නිවුනේ වෙමි)
යන ආදී වශයෙන් ථෙරී ගාථාවන්හිද
‘මම කයෙන් සංවර වීමි. වචනයෙන් ද සංවර වීමි. තෘෂ්ණාව මුල් සහිතවම උදුරා දැමීමි. සිසිල් වීමි. නිවුනා වෙමි’
ආදී වශයෙන් ථෙරී ගාථාවන්හිද සඳහන් වේ. මේ උදානයෝ ඒ ස්ථවිරුන්ගේ හා ස්ථවිරාවන්ගේ උදාන පමණක් නො වෙති. ඔවුන්ගේ සිංහනාදයෝ ද වෙති. ශක්‍ර ආදී දෙවිවරුන් විසින් කියන ලද ‘අහො දානං පරමදානං කස්සපෙ සුප්පතිට්ඨිතං’ යන ආදිය ද ආරාමදණ්ඩ බ්‍රහ්මණාදීන් විසින් හා මනුෂ්‍යයන් විසින් කියන ලද ‘නමො තස්ස භගවතො’ යනාදී ත්‍රිවිධ සංගීතියට ඇතුලත් කරන ලද උදාන ඇත. එම උදාන මෙහි ඇතුලත් නැත. බුදුරජාණන් වහන්සේ විසින් ම දේශනා කරන ලද ජින වචන නම් වූ නව ආාකරයට බෙදා දැක්වූ පර්යාප්ති ධර්මයට අයත් වූ උදානම ධර්මසංග්‍රාහක රහතන් වහන්සේලා විසින් සංග්‍රහ කරන ලද්දේ ද, එම උදානම වර්ණනා කිරීම පිණිස මෙහි ඇතුලත් කරන ලද්දේය.
භාග්‍යවතුන් වහන්සේ විසින් බෝධි රුක්‍ෂ මූලයෙහි දී ‘අනෙකජාති සංසාරං’ ආදී ගාථාවෙන් ප්‍රකාශ කරන ලද උදානගාථාව නොයෙක් දහස් ගණන් සම්මා සම්බුදුරජාණන් වහන්සේලා විසින් අත් නොහරින ලද උදාන ගාථාවකි. එය මෑත කාලයෙහි ධර්ම භාණ්ඩාගාරිකයන් වහන්සේට භාග්‍යවතුන් වහන්සේ විසින් දේශනා කරන ලද බැවින් ධර්මසංග්‍රාහික රහතන් වහන්සේලා විසින් උදාන පාලියෙහි ඇතුලත් නොකොට ධර්මපද පාලියෙහි සංග්‍රහ කරන ලදි. ‘අඤ්ඤාසි වත භො කොණ්ඩඤ්ඤො’ යන උදාන වචනය දස දහසක් ලෝකයන්හි දෙවි මිනිසුන්ට දැන ගැනීමට සමර්ථ වූ මහා ශබ්ද පැතිරීමක් භාග්‍යවතුන් වහන්සේ විසින් කරන ලදි. එය ද ධම්මචක්කප්පවත්තන සූත්‍ර දේශනාව අවසානයේ දී තමන් වහන්සේ විසින් අවබෝධ කරගත් ධර්මයෙහි එක් කොටසක් වූ ආර්ය මාර්ගය ශ්‍රාවකයන් සියලු දෙනාටම ප්‍රථම කොණ්ඩඤ්ඤ තෙරුන් විසින් අවබෝධ කරගත් බැවින් තමන්ගේ උත්සාහයෙහි සාර්ථකභාවය සිහිකිරීම නිසා ප්‍රකාශ කරන ලද්දකි. ප්‍රථම බෝධියෙහි සියලු භික්‍ෂූන්ට මැනවින් ප්‍රතිපත්ති නුවණින් සිහිපත් කිරීම පිණිස හෝතු වූ ‘ආරාධයිංසු වත මං භික්ඛූ එක සමයං’ යන ප්‍රකාශය මෙන් ප්‍රීතිසෝමනස්ස උපදවන ප්‍රකාශ මාත්‍රයක් පමණි. ‘යදා භවෙ පාතුභවන්ති ධම්මා’ ආදි ප්‍රකාශය මෙන් පවතින හෝ නොපවතින ප්‍රකාශන ධර්මසංග්‍රාහකයන් වහන්සේලා විසින් උදාන පාලියෙහි සංග්‍රහ නොකරන ලද බව දතයුතුයි.
ඒ මේ උදානය වනාහි විනය පිටකය සුත්තන්ත පිටකය, අභිධම්ම පිටකය යන තුන් පිටකය අතරින් සුත්තන්ත පිටකයට අයත් වන්නේය. දීඝනිකාය, මජ්ඣිම නිකාය, සංයුත්ත නිකාය, අංගුත්තර නිකාය, ඛුද්දක නිකාය යන නිකායග්‍රන්ථ පස අතරින් ඛුද්දක නිකායට අයත් වේ. සුත්ත, ගෙය්‍ය, වෙය්‍යාකරණ, ගාථා, උදාන, ඉතිවුත්තක, ජාතික, අබ්භුතධම්ම, වෙදල්ල යන නවාංග ශාස්තෲ ශාසනයෙහි උදානය ඇතුලත් වේ.
බුදුරදුන්ගෙන් උදාන අසූදෙකක් ද, භික්‍ෂූන්ගෙන් දෙ දහසක් ද යි මේ ධර්මයෝ අසූහාර දහසක් වෙති.
මෙසේ ධර්ම භාණ්ඩාගාරිකයන් වහන්සේ විසින් ප්‍රකාශ කරන ලද අසූහාර දහසක් ධර්මස්කන්ධයෙහි උදාන පාලිය සංග්‍රහ වී ඇත. බෝධි වර්ගය, මුචලින්ද වර්ගය, නන්ද වර්ගය, මේඝිය වර්ගය, සෝණ වර්ගය, ජච්චන්‍ධ වර්ගය, චුල්ල වර්ගය, පාටලීගාමිය වර්ගය යි වර්ග වශයෙන් අටකි. සූත්‍ර වශයෙන් සූත්‍ර අසූවකි. ගාථා වශයෙන් අනූපසක් උදානගාථා සංග්‍රහ වී ඇත. භාණවාර වශයෙන් සතලිස් පහකි. බෝධි සූත්‍රයෙහි පුච්ඡා අනුසන්ධි වශයෙන් එක් අනුසන්ධියකි. සුප්පාවාසා සූත්‍රයෙහි පච්ඡා අනුසන්ධි දෙකකි. සෙසු තන්හි අනුසන්ධි වශයෙන් එකම අනුසන්ධියකි. අජ්ඣාසය අනුසන්ධි මෙහි නැත. මෙසේ අසූ එකක් අනුසන්ධි සංග්‍රහ වී ඇත. පද වශයෙන් එක්විසි දහස් සියයකි. ගාථා පද වශයෙන් විසිඅට දහස් හාරසිය විසිතුනකි. අක්‍ෂර වශයෙන් හැටහත්දහස් තුන්සිය අසූ දෙකක් වේ. එය මෙසේ කියනු ලැබේ -
ගාථා පද වශයෙන් :
ඒ වර්ග අට අතර බෝධිවර්ගය ප්‍රථම වර්ගයයි. සූත්‍ර අතර බෝධි සූත්‍රය යි. එහි ද ‘මා විසින් මෙසේ අසන ලදි’ **(එවම්මෙ සුතං)** ආදිය ආයුෂ්මත් ආනන්ද හිමියන් විසින් ප්‍රථම සංගීති අවස්ථාවහෙි කියන ලද නිදාන ආදියයි. ප්‍රථම සංගීතියෙහි දී විනය පිටකයෙහි පාලියට නගන ලද එය නිදානය කමට ඇති දක්ෂ බව පැහැදිලි කිරීමේ කථා මාර්ගයයි. එය සුමංගල විලාසිනී දීඝනිකාය අර්ථ කථාවෙහි කියන ලද පරිදි දතයුතුයි.
පළමු බෝධි වර්‍ගය
මෙහි **එවම්මෙසුතං** යන ආදිය නිදානයයි. එහි **එවං** යනු නිපාතයකි. **මෙ** යනු නාමපදයකි. ‘උරුවෙලා යං විහරති’ යන මෙහි **වි** යනු උපසර්ග පදයෙකි. **හරති** යනු ආඛ්‍යාත පදයෙකි. මේ ක්‍රමය අනුව සියලු තන්හි පද විභාගය දතයුතුයි.
අර්ථවශයෙන් ‘එවං’ ශබ්දය උපමා, උපදේශ සතුටුවීම, ගැරහීම, නිදර්ශන කිරීම, අවධාරණය, ප්‍රශ්න කිරීම, ප්‍රමාණ කිරීම ආදී විවිධ අර්ථ ඇති පදයෙකි. **එවං ජාතෙන, මච්චෙන කත්තබ්බං කුසලං බහුං** මේ ආදී තැන්හි උපමාවෙහි ආයේය. **‘එවං තෙ අභික්කමිතබ්බං’** ආදී තැන්හි උපදේශයෙහි ආයේය. **‘එවමෙතං භගවා එවමෙතං සුගතාති’** මෙතැන්හි සතුටු වීමෙහි ආයේය. ‘එවංමෙවං පනායං වස ලී යස්මිං වා තස්මිං වා තස්ස මුණ්ඩකස්ස සමණස්ස වණ්ණං භාසති’ යන ආදී ගර්හා කිරීමෙහි ද, ‘එවම්භන්තෙ ති ඛො තෙ භික්ඛු භගවතො පච්චස්සො සුං’ ආදී තැන්හි වචන පිළිගැනීමෙහි ද, ‘ධම්මං දෙසිතං අජානාමි’ මේ ආදිය ආකාරය ප්‍රකාශ කිරීමෙහි ද, ‘එහි ත්‍වං මාණව, යෙන සමණො ආනන්‍දො තෙනුපසංකමෙය්‍යාසි’ උපසංකමිත්‍වා මම වචනෙන සමණං, ආනන්‍දං අප්පාබාධං අප්පාතබ්බං ලහුට්ඨානං බලං ඵාසුවිහාරං පුච්ඡස්සු, සුභො මානවො තොදෙය්‍යපුත්තො භවන්තං ආනන්‍දං.......... ඵාසු විහාරාය පුච්ඡතීති එවඤ්ච වදෙහි සාධූ කිර භවං ආනන්‍දො යෙන සුභස්ස මාණවස්ස තොදෙය්‍යපුත්තස්ස නිවෙසනං තෙනුපසංකමතු අනුකම්පං උපාදාය’ මේ ආදී තන්හි කරුණු ඉදිරිපත් කිරීමෙහි ද ‘තං කිං මඤ්ඤථ කාලාමා ඉමෙ ධම්මා කුසලාවා අකුසලා -පෙ- එවං නො එත්‍ථ හොති’ යනාදි තන්හි අවධාරණ කිරීමෙහිද, **එවමෙතෙ සුනහාතා සුවිලිත්තා කප්පිතකෙසමස්සු ආමුත්තමාලාභරණ** යන ආදී තන්හි ප්‍රශ්න කිරීමෙහිද [missing trans] **එවංලහුපරිවත්තං එවමායුපරියන්තො** ආදී තන්හි ප්‍රමාණය දැක්වීමෙහි ද,
[missing trans] **එවං ජාතෙන මච්චෙන** ආදිය උපමා සඳහා උදාහරණ වශයෙන් යෙදී ඇත.
[missing trans] යන මෙය උපමා දැක්වීම සඳහා කියන ලද්දේය.
**‘එවං ඉමිනා ආකාරෙන අභික්කමිතබ්බං’** යන ආදිය අවවාද සඳහා කියන ලදි. **‘එවං තෙ අභික්කමිතබ්බං එවං තෙ පටික්කමිතබ්බං**’ යන ආදිය උපදේස සඳහා කියන ලදි.
[missing trans] all the paragraphs below












**එතදග්ගංභික්ඛවෙ මම සාවකානං බහුස්සුතානං යදිදං ආනන්‍දො ගතිමන්තානං සතිමන්තානං ධිතිමන්තානං උපට්ඨාකාහං යදිදං ආනන්‍දො’** යනාදිය අවධාරණ අර්ථයෙහි වේ. [missing trans]
‘මෙ’ ශබ්දය අර්ථ තුනක දැක්වේ. **ගාථාභිගීතම්මෙ අභොජනීයං** යන ආදි තැන්හි මාවිසින් යන අර්ථ ඇත්තේය. **සාධු මෙ භන්තෙ භගවා සංඛිත්තෙන ධම්මං දෙසෙතූ** යන ආදී තන්හි මට යන අර්ථ ඇත්තේය. **ධම්මදායාදා මෙ භික්ඛවෙ** **භවථා’ති **ආදී තන්හි මා විසින් යන අර්ථ ඇත්තේය. මෙහි වනාහි **මයා සුතං, මම සුතං** යන අර්ථ දෙක්හි යෙදේ.

‘සුතං’ යන මේ ශබ්දය උපසර්ග සහිතව ද, රහිතව ද යෙදේ. එය ගමන් කිරීම ප්‍රකට බව, තෙත් බව රැස්කිරීම ආදී නොයෙක් අර්ථ ඇත්තේය.
එහි **සෙනාය පසුතො** යන තැන්හි යන්නේය යන අර්ථයි. **සුතධම්මස්ස පස්සතො** ආදී තැන්හි ප්‍රකට ධර්මය යන අර්ථයි. **අවස්සුතාවස්සුතස්ස** කෙලෙසුන්ගෙන් කිලිටි වූ යන අර්ථ ඇත්තේය. **තුම්හෙහි පුඤ්ඤං පසුතං** ආදී තැන්හි රැස්කරන ලද යන අර්ථ ඇත. **‘යෙඣානපසුතා ධීරා’** ආදී තැන්හි ධ්‍යානයන්හි යෙදුනෝය යන අර්ථ ඇත. ‘**දිට්ඨං සුතං මුතං’** යන තැන්හි අසන ලදි යන අර්ථ ඇත.











**‘එවං මෙ සුතං’** යන සියලු වචනයෙන් ආයුෂ්මත් ආනන්ද ස්ථවිර තෙමේ බුදුන් වදාළ ධර්මය තමා විසින් අදහමින් අසත්පුරුෂ භූමිය ඉක්මවයි. ශ්‍රාවක බව ප්‍රකාශ කරමින් සත්පුරුෂ භූමියට බැස ගනියි. එසේම අසද් ධර්මයෙන් සිත නගා සිටුවයි. සද්ධර්මයෙහි සිත පිහිටුවා ගනියි. හුදෙක් මා විසින් අසන ලද්දේ ඒ බුදුරජාණන් වහන්සේ විසින් දේශනා කරන ලද වචනය යි තමා නිදහස් වෙයි. බුදුරජාණන් වහන්සේ සාක්‍ෂ්‍යකොට ගනියි. බුද්ධ වචනය සිත තුල තැන්පත් කර ගනියි.
මා විසින් ඒ භගවත් චතුර්වෛශාරද්‍ය විශාරද, දසබලධර, ශ්‍රේෂ්ඨභාවයට පත්, සිංහනාද පවත්වන, සියලු සත්ත්වයන්ට උත්තම, ධර්මේශ්වර, ධර්මරාජ, ධර්මාධිපති, සද්ධර්මචරචක්‍රවර්ති සම්මා සම්බුදුරජාණන් වහන්සේගේ ධර්මයෙහි සැකයක්, විමතියක්, නො කළ යුතුයි. මේ ධර්මයෙහි සියලු දෙවි මිනිසුන්ගේ අශ්‍රද්ධාව නැති කරයි. ශ්‍රද්ධාව උපදවයි. එහෙයින් කියන ලදි -
‘එකං’ සංඛ්‍යාව ප්‍රකාශ කිරීමයි. මේ එක ශබ්දය අන්‍යාර්ථ, මිශ්‍රාර්ථ, සහය සංඛ්‍යා ආදී අර්ථයන් යෙදේ. **සස්සතො අත්තාච ලොකොච ඉදමෙව සච්චං මොඝමඤ්ඤන්ති ඉච්චෙකෙ අභිවදන්ති** ආදි තන්හි අන්‍යාර්ථයෙහිද, ‘චෙතසො එකොදිභාවං’ මෙතැන්හි මිශ්‍රාර්ථයෙහි ද, ‘එකොවූපකට්ඨො’ මෙතැන්හි අසහාය අර්ථයෙහිද ‘එකො ච ඛො භික්ඛවෙ ඛණොච සමයොච බ්‍රහ්මචරියවාසාය’ යන තැන්හි සංඛ්‍යාර්ථයෙහිද යෙදේ.
‘එකං සමයං’ එහි සමය ශබ්දය අවිනිශ්චිතාර්ථය හා අනියම් අවස්ථාවක් ප්‍රකාශ කරයි.
එසේම එක්වීමෙහි, අවස්ථාවෙහි කාලයෙහි, සමූහයෙහි, හේතුවෙහි, දෘෂ්ටියෙහි, ප්‍රතිලාභයෙහි, ප්‍රහාණ කිරීමෙහි හා අවබෝධ කිරීමෙහි යෙදේ.
එහෙයින් මේ ශබ්දයාගේ ‘අප්පෙව නාම ස්වෙපි උපසංක මෙය්‍යාම කාලඤ්ච සමයඤ්ච උපාදායා’ යන මේ ආදියෙහි සමවාය හෙවත් රැස්වීම් අර්ථයෙහි යෙදේ. ‘එකොච ඛො භික්ඛවෙ ඛණො ච සමයො ච බ්‍රහ්මචරියවාසාය’ යනාදියෙහි ක්‍ෂණය හෙවත් අවස්ථාව යන අර්ථයද ‘උණ්හසමයො පරිළාහසමයො’ යනාදියෙහි කාලය ද, ‘මහාසමයො පවනස්මිං’ යනාදියෙහි සමූහ අර්ථය ද, ‘සමයොපි ඛො තෙ භද්දාලි අප්පටිවිද්ධො අහොසි භගවා ඛො සාවත්‍ථියං විහරති, භගවාපි මං ජානිස්සති භද්දාලි නාම භික්ඛු සත්‍ථුසාසනෙ සික්ඛාය න පරිපූරකාරීති අයම්පි ඛො තෙ භද්දාලි සමයො අප්පටිවිද්ධො අහොසි’ යනාදියෙහි හේතුව යන අර්ථයද ‘තෙන ඛො සමයෙන උග්ගාහමාතො පරිබ්බාජකො සමණමණ්ඩිකා පුත්තො සමයප්පවාදකෙ තින්‍දුකාවීරෙ එකසාලකෙ මල්ලිකාය ආරාමෙ පටිවසති’ යනාදියෙහි දෘෂ්ටිය යන අර්ථයද ප්‍රකාශ කරයි. එහි වසන්නා වූ තීර්ථකයන් තම තමන්ගේ දෘෂ්ටි සංඛ්‍යාත ධර්මය ප්‍රකාශ කරන බැවින් ඒ පරිව්‍රාජකාරාමය සමයප්පවාදකය යි කියනු ලැබේ.
යනාදිය ප්‍රතිලාභයෙහි එයි. සම්මා මානාභිසමයා ‘අත්තමකාසි, දුක්ඛස්ස’ යනාදියෙහි ප්‍රහාණය යන අර්ථ ද ‘දුක්ඛස්ස පීළනට්ඨො සංඛතට්ඨො සන්තාපට්ඨො විපරිනාමට්ඨො අභිසමයට්ඨො’ ආදි තන්හි ප්‍රතිවෙධ අර්ථය ද ප්‍රකාශ කරයි.

මෙහි වනාහි සමය ශබ්දයාගේ කාලය යන අර්ථය ප්‍රකාශ වේ. එයින් සංවත්සර, සෘතු, මාස, අර්ධමාස, රාත්‍රි, දහවල්, පූර්වාහ්න, මධ්‍යාහ්න, **සායහ්න** ප්‍රථම මධ්‍යම පශ්චිම යාම මුහුර්තාදී කාලභේද වූ සමයන් අතුරෙහි එක් කාලයකැයි දක්වයි.
එහි මේ සංවත්සරාදිය අතුරෙහි යම් සූත්‍රයක් දෙසන ලද්දේ ද ඒ සියල්ල තෙරුන්වහන්සේ විසින් මනාකොට දන්නා ලදි. මනාව නිශ්චය කරන ලදි. යම්හෙයකින් අසුවල් අවුරුද්දෙහි, අසුවල් සෘතුවෙහි, අසුවල් මාසයෙහි, අසුවල් පක්‍ෂයෙහි, අසුවල් රාත්‍රී භාගයෙහි හෝ දිවා භාගයෙහි මා විසින් මෙසේ අසන ලදැයි මෙසේ කී කල්හි සුවසේ දරන්නට හෝ උදෙසන්නට හෝ උදෙසවන්නට හෝ නොහැකිය. බොහෝ දෙයක් කියයුතු අවස්ථාවක එකට පදයකින් එහි සියල්ල ගලපා එහි සමයෙකැයි කීහ.
යම් මේ ගර්භාවක්‍රාන්ති සමය, ජාති සමය, සංවේග සමය, අභිනිෂ්ක්‍රමණ සමය, දුෂ්කරක්‍රියා සමය, මාරවිජය සමය, අභිසම්බෝධි සමය, දිට්ඨධම්මසුඛවිහාර සමය, දෙසනාසමය, පරිනිර්වාණසමය යන මෙබඳු වූ භාග්‍යවතුන් වහන්සේගේ දෙවිමිනිසුන් අතර බෙහෙවින් පළ වූ නොයෙක් කාලප්‍රභේදයෝම සමයෝය. ඒ සමයයන් අතර දේශනා සමය නමින් ප්‍රකාශ වන අවස්ථා ‘එක් සමයෙකැයි’ දක්වයි. ඥාන-කරුණාකෘත්‍ය සමයන් අතර අතරෙහි යම් මේ කරුණාකෘත්‍ය සමයක් වේද, අතෘහිතපරහිත පටිපත්ති සමයන් අතුරෙහි පරහිතපටිපත්ති සමයක් වේද, රැස්වූවන්ට කරණීයද්වය සමයයන් අතුරෙහි ධාර්මික කථා සමයක් වේද, දේශනා ප්‍රතිපත්ති සමයන් අතුරෙහි දේශනා සමයක් වේද ඒ සමයන් අතුරෙහි එක්තරා කාලයක් සඳහා එක් සමයෙකැයි කීහ.
කුමක් හෙයින් වනාහි අභිධර්මයෙහි මෙන් ‘යස්මිං සමයෙ කාමාවචරං කුසලං චිත්තං උප්පන්නං හොති’ යනුවෙන් ද, මෙයින් අන්‍ය වූ සූත්‍ර පදයන්හි ‘යස්මිං සමයෙ භික්ඛු විවිච්චෙව කාමෙහි විවිච්ච අකුසලෙහි ධම්මෙහි’ යනුවෙන් ආධාර විභක්තිය නිර්දේශ කරන ලද්දේද, විනයෙහි ‘තෙන සමයෙහි බුද්ධො භගවා’ යනුවෙන් කරණ විභක්ති වචනයෙන් නිර්දේශ කරන ලද්දේ ද, එසේ නොකොට **එක සමයං** යනුවෙන් අත්‍යන්ත සංයෝගාර්ථයෙහි උපයෝග වචනයෙන් (කර්ම විභක්තියෙන්) නිර්දේශ කරන ලද්දේ ද එහි එසේ වෙනත් අයුරකින් ද අර්ථ සම්භවය වන බැවිනි. ඒ අභිධර්මයෙහි ද මෙයින් අන්‍ය වූ සූත්‍රපදයන්හි ද, අධිකරණ අර්ථයද, භාවයෙන් භාව ලක්‍ෂණාර්ථය ද හටගනී. අධිකරණය වනාහි කාලාර්ථය හා සමූහාර්ථය ඇති සමයයි. එහි කියන ලද ස්පර්ශ ආදී ධර්මයන්ගේ ක්‍ෂණසමවාය හේතුසංඛ්‍යාත වූ සමයාගේ ස්වභාවයෙන් ඔවුන්ගේ ස්වභාවය සැලකේ. එහෙයින් එම අර්ථය ප්‍රකාශ කිරීම සඳහා ආධාර විභක්ති වචනය නිර්දේශ කරන ලදි.
විනයෙහි ද හේතු අර්ථය හා කරණාර්ථය ද සම්භවය වෙයි. යම් ශික්‍ෂාපද ප්‍රඥප්ති සමයක් ශාරිපුත්‍රාදී මහරහතන් වහන්සේලා විසින් වටහාගැනීම දුෂ්කර වන්නේ ද මේ කරුණු හේතුකොට ගෙනය. යම් සමයක භාග්‍යවතුන් වහන්සේ යම් සූත්‍රාන්තයක් දේශනා කළසේක් ද ඒ සමයෙහි නිරන්තරයෙන්ම කරුණා සහගතවම විසූ සේක. එබැවින් එම අර්ථය ප්‍රකාශ කිරීම සඳහා මෙහි කර්ම විභක්ති වචනය නිර්දේශ කරන ලදි. එහෙයින් මෙය කියන ලදි.

ඒ ඒ අර්ථය සලකා අන් තන්හි ආධාර විභක්තියෙන් හා කරණ විභක්තියෙන් ද, මෙහි කර්ම විභක්තියෙන් ද ඒ සමය ශබ්දය කියන ලදි.
(යස්මිං සමයෙහි) යම් සමයෙක් හි කියා හෝ, (තෙන සමයෙන) ඒ සමයෙන් කියා හෝ (තං සමයං) ඒ සමය කියා හෝ ප්‍රකාශ වන්නේ එක් සමයෙක්හි යන අර්ථය යි. පෞරාණිකයෝ පවසති.
**භගවා** යනු ගරු යන අර්ථ ඇත්තේය. ගරු නම් ගුරුවරයාය. භාග්‍යවතුන් වහන්සේ ලෝකයේම ගුරුවරයායි කියති. බුදුරජාණන් වහන්සේ සියලු ගුණයන්ගෙන් යුක්ත වූ හෙයින් සියලු සත්ත්වයන්ට ගුරුවරයා වෙති. එබැවින් භගවත් යි දතයුතුය. පෞරාණිකයන් විසින්ද මෙසේ කියන ලදි.
භගවා යන වචනය උතුම්ය. ශ්‍රේෂ්ඨය යන අර්ථය ප්‍රකාශ කරයි. ගුරු ගෞරවයෙන් යුක්ත වූ හෙයින් ද විශිෂ්ට ශාස්තෘෘ ගුණයෙන් යුක්ත වූ හෙයින් ද භගවා යි කියනු ලැබේ.
තවද:
භාග්‍ය ඇත්තේද, කෙලෙස් භග්න කෙළේ ද, ඓශ්වර්යාදී භග (වාසනා) ධර්මයන්ගෙන් යුක්ත වූයේද, ධර්මය විභාගකොට ප්‍රකාශ කළ සේක්ද, උතුරු මිනිස්දම් භජනය කෙළේද, භවයන්හි වමනය කළ (විනාශ කළ) ගමන් ඇත්තේද, එහෙයින් භගවත් නම් වේ.

මේ ගාථාව වශයෙන් ද මේ පදයාගේ අර්ථය විස්තර වශයෙන් දතයුතුය. එය විශුද්ධි මාර්ගයෙහි බුද්ධානුස්සති නිර්දේශයෙහි කියන ලද්දේමය.
එසේම අතට පත් සක්විති රාජ්‍ය සම්පත්තිය ද, දෙදෙව්ලොව ආධිපත්‍යයට සමාන වූ, චාතුර්මහා ද්වීපික ඓශ්වර්ය සම්පත්තිය සක්විති සම්පත්තිය, සප්ත රත්නයන්ගේ පහළවීම ආදී සියලු සම්පත් තණ පිඩක් මෙන් සලකා ප්‍රතික්‍ෂේප කොට මහාභිනිෂ්ක්‍රමණය කොට සම්‍යක් සම්බුද්ධත්වයට පත්වූ සේක. එහෙයින් එවැනි සැප සම්පත් අත්හළේය යන අරුතින් භගවා නම් වේ. තව ද භානි නම් නැකැත් තරුය. ඔවුන් හා සමානව ගමන් කරන්නේ, පවතින්නේ භගා නම් වේ. සිනෙරු යුගන්ධර, උතුරුකුරු හිමවත්, ආදී ලෝකනිශ්‍රිත සෝභාවන් කල්පයක් පුරා වඩන්නේ ඔවුන් අතුරෙන් භාග්‍යය වමාරන්නේ - සංසාරවාසී සත්ත්වයන් සමතික්‍රමණය කොට ඒ පිළිබඳ ඡන්‍ද රාගය ප්‍රහාණ කළේ යයි මෙසේ වාසනා සම්පත් වමනය කළ හෙයින් භගවා නම් වේ. මේ ආදී ක්‍රමයෙන් භගවා යන පදයේ අර්ථ දතයුතුයි.
**එවං මෙ සුතං** යන වචනයෙන් අසන ලද පරිදි ධර්මය දේශනා කරන්නේ භාග්‍යවතුන් වහන්සේ ගේ ධර්මකාය ප්‍රත්‍යක්‍ෂ කරයි. එයින් ‘මේ බුද්ධ වචනය අතික්කන්තසත්‍ථුක (ශාස්තෲන් වහන්සේගෙන් වෙන් වූවක්) නොවේ. මේ ඔබගේ ශාස්තෲය’යි ශාස්තෲන් වහන්සේ නොදැක්මෙන් උකටලී වූ ජනයා අස්වසාලයි. **‘එකං සමයං භගවා’** යන වචනයෙන් එ් කාලයෙහි භාග්‍යවතුන් වහන්සේගේ අවිද්‍යමානත්වය දක්වන්නේ රූපකාය පරිනිර්වාණය සිහි කරවයි. එබැවින් මෙබඳු උතුම් ධර්මයක් දේශනා කරන්නා වූ වජ්‍ර-මාණික්‍යයකට සමාන රූපකායයක් ඇති ඒ භාග්‍යවතුන් වහන්සේ ද පිරිනිවන් පෑ සේක. එසේනම් අන් කුමක් නිසා ජීවිතයෙහි ආශාව උපදවිය යුත්තේදැයි ජීවිත මදයෙන් මත් වූ ජනයා සංවේගයට පත් කරවයි. සද්ධර්මයෙහි ජනයාගේ උනන්දුව උපදවාලයි.
**‘එවං’** යි ද කියමින් දේශනා සම්පත්තිය නිර්දේශ කරයි. **‘මෙ සුතං’** යනුවෙන් ශ්‍රාවක සම්පත්තිය හා ශ්‍රවණ සම්පත්තිය නිර්දේශ කරයි. එය පටිසම්භිදා ඥානය ලැබීමෙන් පසු කරුණු පසක් හේතුකොට භාග්‍යවතුන් වහන්සේ විසින් එතදග්ග පාලියෙහි තබන ලද ධර්මභාණ්ඩාගාරික භාවය ප්‍රකාශ කිරීමට දක්වන ලද්දකි. **‘එකං සමයං’** කාල සම්පත්තිය හා ශ්‍රවණ සම්පත්තිය නිර්දේශ කරයි. **භගවා **යනු විශිෂ්ට ගුණ ඇති ශ්‍රේෂ්ඨ උත්තමයකුගේ උතුම් බව ප්‍රකාශ කිරීම් වශයෙන් දේසක සම්පත්තිය නිර්දේශ කරයි.
**‘උරුවෙලායං’** යනු මහා වැල්ලයි. මහත් වූ වැලි සමූහයෙක්හි යන අර්ථයි. හෙවත් ‘උරු’ යනු වැල්ලයි. ‘වෙලා’ යනු මර්යදාවයි. හෙවත් සීමාවයි. වැල්ල නො ඉක්මවා පැමිණි වැල්ල උරුවෙලා යි අර්ථය දතයුතුයි.
අතීතයෙහි බුදුරජාණන් වහන්සේලා ඉපදීමට පෙර ඒ පෙදෙසෙහි වාසය කරන තාපසයන්ගේ කාය කර්ම වාග් කර්ම අනුන් අතර ප්‍රකට වේ. මනඃකර්මය ප්‍රකට නොවේ. එබැවින් යමෙක් මිථ්‍යා විතර්කයක් (වැරදි කල්පනාවක්) සිතයිද, හෙතෙම තමා විසින් තමාටම චෝදනා කොට කොළගොටුවකට වැලිරැස්කොට ගෙනවුත් එහි විසුරුවයි. මෙසේ ක්‍රමයෙන් එහි මහා වැලි ගොඩක් ඇතිවිය. ඉක්බිති පශ්චිම ජනතාව එතැන වටකොට චෛත්‍යස්ථාන කළහ. ඒ සඳහා කියන ලදි. **උරුවෙලායං** මහත් වූ වැලිගොඩක් එකතු කළ තැන යන්නයි.
**විහරති** යනු මෙය අවිශේෂයෙන් ඉරියාපථ දිාබ්බ බ්‍රහ්ම අරියවිහාරයන් අතුරෙන් එක්තරා විහරණයක් දැක්වීමයි. මෙහි වනාහි සිටීම, යාම, හිඳීම, නිදීම යන ප්‍රභේද ඇති ඉරියව් අතුරෙන් එක්තරා ඉරියව්වක යෙදීම දැක්වීමයි. ආර්ය විහරණය දැක්වීම යනුයි දතයුතුයි. එක් ඉරියව්වක් වෙනස් කරමින් නො නවත්වා ආත්මභාවය පරිහරණය කරති. පවත්වාගෙන යති. එහෙයින් විහරති යන පදයාගේ අර්ථය ඉරියව් වශයෙන් දතයුතුය. යම්හෙයකින් වනාහි භාග්‍යවතුන් වහන්සේ දිවා විහරණය සත්ත්වයන්ට විවිධ අන්දමින් හිත පිණිස සුව පිණිස පවත්වති.
**නජ්ජා **යනු නාද කරයි. ගලා බසියි යන අර්ථයෙන් නදී නම් වේ. ඒ නදියෙහි පහළ කොටසෙහි යන අර්ථයි. නෙරඤ්ජරාය යනු පවිත්‍ර ජල ඇත්තේය යන අර්ථයි. නෙලංජලා යි කියයුතු තැන ලකාරයට ‘ර’කාර ආදේශ කොට ‘නෙරඤ්ජරාය’ කියන ලදි. මඩ, සෙවල කොල ආදි දෝස රහිත ජලය යනු අර්ථ ඇත්තේය. සමහරෙක් නීලජලාය යි කිය යුතු තැන නෙරඤ්ජරාය යි කියන ලදැයි කියති. එම නදී ඉවුරෙහි යම්තැනක භාග්‍යවතුන් වහන්සේ විසූ සේක් ද එය දක්වන්නට **බොධිරුක්ඛමූලෙ** යි කියන ලදි.
එහි සිවුමග පිළිබඳ නුවණ බෝධි නම්ය. එහි මාර්ග ඥානය බෝධියි කියන ලදි. **‘පප්පොති බෝධිං වරභූරිමෙධසො’** යන තැන් සබ්බඤ්ඤුත ඤාණය කියන ලදි. භාග්‍යවතුන් වහන්සේ මේ දෙවැදෑරුම් බෝධියට මෙහි පැමිණි සේක්නුයි ඒ වෘක්‍ෂයද බෝධිරුක්ඛ යන නම ලැබීය. තවද භාග්‍යවතුන් වහන්සේ සත්තබොජ්ඣංග ධර්මයන් අවබෝධ කළ බැවින් බෝධි නම් වෙති. එම ධර්මයන් අවබෝධ කරමින් මෙහි වැඩසිටි බැවින් එම වෘක්‍ෂය ‘බෝධිරුක්ඛ’ යන නම ලැබීය. **‘මූලෙ’** යනු එම බෝධි වෘක්‍ෂ මූලයෙහි. මේ මූල ශබ්දය ‘මූලානි උද්ධරෙය්‍ය අත්තමසො උසීරනාළ මත්තානිපි’ යන ආදී තන්හි මූල මූලෙහි දක්නට ලැබේ. ‘ලොභො අකුසලං මූල’ යන ආදී තන්හි අසාධාරණ හේතුවෙහි දැක්වේ. මෙහි සමීපාර්ථයෙහි ආයේය. එබැවින් මෙහි බෝධිවෘක්‍ෂ මූල සමීපයෙහි යන අර්ථය දතයුතුය.
**පඨමාභිසම්බුද්ධො** යනු පළමුකොට සම්බුදුබවට පැමිණ, සියල්ලටම ප්‍රථම යන අර්ථයි. මෙපමණකින් උදාන දේසනාව සඳහා නිදානය තබන්නා වූ ධර්ම භාණ්ඩාගාරික ආනන්ද තෙරුන් විසින් කාලය, දේශක, ප්‍රදේශය හා කාරණය විශේෂයෙන් ප්‍රකාශ කරන ලදය.
කුමක් නිසා ධර්ම විනය දෙක සංග්‍රහ කිරීමේදී නිදානය කියන ලද්දේ ද? භාග්‍යවතුන් වහන්සේ විසින් ම ප්‍රකාශ කරන ලද වචනය සංග්‍රහ කළ යුතු නිසාය. කාල, දේසන, වත්‍ථු ආදිය සම්බන්ධ කොට ප්‍රකාශ කරන ලද දේශනා බොහෝකල් පවතින්නේ ය. එහෙයින් ආයුෂ්මත් මහා කාශ්‍යප තෙරුන් විසින් ‘ඇවැත් ආනන්ද, ප්‍රථම කවර ස්ථානයක දේශනා කරන ලදදැයි ඇසූ කල්හි එය විසඳීම පිණිස ධර්මභාණ්ඩාගාරික ආනන්ද තෙරුන් විසින් **‘එවං මෙසුතං’** ආදී වශයෙන් උදානයෙහි නිදානය කියන ලද්දේය.
තවද නිදාන වචනය ශාස්තෲන් වහන්සේගේ සම්පත්තිය ප්‍රකාශ කරන්නේය. භාග්‍යවත් තථාගතයන් වහන්සේගේ ප්‍රථම දේශනා පිළිබඳව පවත්නා සැක දුරුකර ගැනීමට උපකාර වන්නේය. එය එහි පැමිණි පිරිසට තම අදහස අනුව තැනට සුදුසු පරිදි අවබෝධ කරගැනීම පිණිස ධර්මදේශනා පැවැත්වීමකි. මෙහි වනාහි විමුක්ති සුවය ලබාදෙන ප්‍රතීත්‍ය සමුත්‍යාදය සිහිකරවීම සඳහා කරන දේශනාව’යි යොදාගත යුතුයි. එබැවින් **‘සත්‍ථු සම්පත්ති පකාසනත්‍ථං නිදානවචනං’**යි කියන ලදි.
එසේම සාසන සම්පත්තිය ප්‍රකාශ කිරීම ද නිදාන නම් වේ. භාග්‍යවතුන් වහන්සේගේ ඤාණයෙන් හා කරුණාවෙන් පරිපූර්ණ වූ සියලු ක්‍රියාවන්හි නිරත්‍ථික ප්‍රතිපත්තියක් නැත. එහෙයින් තමන්ගේ හා අනුන්ගේ යහපත පිණිස හේතුවන සියලුම කාය වාක් මනඃ කර්ම මෙලොව පරලොව යහපත පිණිස හේතුවන බැවින් උදානය සත්ත්වයන්ට අනුශාසනා කිරීම් අර්ථයෙන් සාසන නම් වේ. කාව්‍ය රචනා නොවේ. ශාස්තෲන් වහන්සේ විසින් රචනා කළ ඒ මේ උදානය කාලය, දේශය, දේශකයා, පිරිස, ප්‍රදේශය ආදිය සමග ඒ ඒ තැන්හි නිදාන වචනයෙන් සුදුසු පරිදි ප්‍රකාශ කරනු ලැබේ. මෙහි වනාහි අභිසම්බෝධි විමුක්ති සුවය විඳීම් වශයෙන් ප්‍රතීත්‍ය සමුත්පාදය සිහිකිරීම යයි යොදාගත යුතුයි. එබැවින් **‘සාසන සම්පත්ති පකාසනත්‍ථනිදානං වචනං’** යි කියන ලදි.
තවද ශාස්තෲන් වහන්සේ ගේ ප්‍රමාණ භාව ප්‍රකාශනයෙන් ශාසනයාගේ ද ප්‍රමාණභාව දැක්වීම සඳහා නිදාන වචනය හේතු වේ. භාග්‍යවතුන් වහන්සේ රාග, දෝස, මෝහ ආදී වූ සියලු කෙලෙසුන් නැසීමෙන් අනන්‍ය අසාධාරණ ඤාණ කරුණා ආදී ගුණ විශේෂයන් ප්‍රකාශ කිරීම පිණිස මෙම නිදාන වචනය ආරම්භ කිරීම් වශයෙන් යොදන ලද්දේය.
එය වනාහි ‘එවං මෙ සුතං’ යි පටන් ගෙන ‘ඉමං උදානං උදානෙසි’ යන තැන දක්වා උදානයාගේ නිදානය දතයුතුය. භාග්‍යවතුන් වහන්සේ මේ උදානය ප්‍රකාශ කළ සේකැයි මුලපටන් බුදුරජාණන් වහන්සේගේ කායික චෛතසික, ප්‍රතිපත්ති ප්‍රකාශ කිරීම පිණිස සංගීතිකාරක රහතන් වහන්සේලා විසින් සංගීති කාලයෙහි ප්‍රකාශ කරන ලද වචනයෝය.
**‘ඉමස්මිං සති ඉදං හොති’** යනු භාග්‍යවතුන් වහන්සේගේ ම වචනයක් වීම සුදුසු ද? ශාස්තෲන් වහන්සේ හැර අනිකෙක් පටිච්ච සමුප්පාදය දේශනා කරන්නට සමර්ථ නොවේ. එයම සත්‍ය වේ. යම් සේ වනාහි භාග්‍යවතුන් වහන්සේ බෝධි වෘක්‍ෂ මූලයෙහි ධර්ම ස්වභාව ප්‍රත්‍යවේක්‍ෂා කිරීම් වශයෙන් ප්‍රතීත්‍ය සමුත්පාදය සිහිකල සේක් ද, එම ධර්මය අවබෝධ කරගැනීමට සුදුසු අයට අවබෝධ කරගැනීම සඳහා පටිච්චසමුප්පාද නමැති සිංහනාදය දේශනා කළහ. භාග්‍යවතුන් වහන්සේ විසින් දේශනා කළ ධර්මසංග්‍රාහක මහතෙරවරු මෙම නිදානය සංග්‍රහ කළහයි එසේ කියන ලද වචනය අවසාන තීරණය යි ගතයුතුය. අනෙක් සූත්‍රවලද මේ ක්‍රමයම අනුගමනය කළ යුතුයි.
මෙහි ද අත්තජ්ඣාසය, පරජ්ඣාසය, පුච්ඡාවසික, අත්‍ථුප්පත්තික යි සූත්‍ර නික්‍ෂේප සතරකි. යම්සේ නොයෙක් සියගණන්, දහස් ගණන් සූත්‍රයෝ වෙත්ද ඒ සියලු සූත්‍ර අත්තජ්ඣාසය ආදී සූත්‍ර නික්‍ෂේප වශයෙන් සිවුවැදරූම් වේ. අත්තජ්ඣාසය, අත්‍ථුප්පත්තිය යන දෙක පරජ්ඣාසය, අත්‍ථුප්පත්තිය යන දෙක පරජ්ඣාසය, පුච්ඡාවසික දෙක සමග සංසර්ග භේදය හටගනී.
මේ එහි වචනාර්ථයයි. **නිකම්පනං** යනු ඇතුලත් කිරීමයි. සූත්‍රයන්ගේ ඇතුලත් කිරීම සූත්‍ර නික්‍ෂේපයයි. සූත්‍ර දේශනාව යන අර්ථයි. තමන්ගේ අධ්‍යාශය අත්තජ්ඣාසය නම් වේ. තමන්ගේ අධ්‍යාසය මෙහි ඇත්තේනුයි හෝ අත්තජ්ඣාස නම් වේ. පරජ්ඣාසය යනු ද මෙසේමය. විචාරීමෙන් හා ප්‍රකාශ කිරීමෙන් යුක්ත වූයේ පුච්ඡාවාස නම් වේ. එම පුච්ඡාවසය මොහුට ඇති නිසා පුච්ඡාවසික නම් වේ. සූත්‍ර දේශනාව සඳහා යම්කිසි කාරණයක් හටගැනීම අත්‍ථුප්පත්ති නම් වේ. එම අත්‍ථුප්පත්තිය මොහුට ඇති නිසා අත්‍ථුප්පත්තික නම් වේ.


මෙහි වනාහි යම් උදාන භාග්‍යවතුන් වහන්සේ විසින් භික්‍ෂූන් හමුවෙහි ප්‍රකාශ කරන ලද ද, ඒවා වචනයෙන් පුරුදුකොට, මනසින් නැවත නැවතත් පරීක්‍ෂාකොට ප්‍රකාශ කරන ලද්දේය. ඒවා නැවත භාණ්ඩාගාරික ආනන්ද තෙරුන්ට ප්‍රකාශ කරන ලද්දේය. භාග්‍යවතුන් වහන්සේ විසින් භික්‍ෂූන් නැති තැනදී ප්‍රකාශ කරන ලද යම් උදාන වේ නම් ඒ සියලු උදාන ද භාණ්ඩාගාරික ආනන්ද තෙරුන්ට පසුව දේශනා කරන ලද්දේය. ඒ සියලුම උදාන ආයුෂ්මත් ආනන්ද ස්ථවිර ධාරණය කොට භික්‍ෂූන්ට ප්‍රකාශ කරන්නේ පසු කාලයෙහි ප්‍රථම සංගීති කාලයෙහි උදාන දේශනාය යි සංග්‍රහයට ඇතුලත් කරන ලදැයි දතුයුතුයි.
**තෙන ඛො පන සමයෙන** යන ආදී තන්හි **තෙන සමයෙන** යනු සප්තමී අර්ථයෙහි කරණ විභක්ති වචනයකි. ඛො පන යනු නිපාතයෝය. එම කාලයෙහි යන අර්ථය කවරනම් කාලයකද? භාග්‍යවතුන් වහන්සේ යම් කාලයක නේරඤ්ජරා නදී ඉවුරෙහි උරුවෙලාවෙහි බෝධිවෘක්‍ෂ මූලයෙහි බුදුවන්නට පෙර වාසය කළ සේක්ද එම කාලයෙහි ය. **සත්තාහං** යන දින සතකි. අත්‍යන්ත සංයෝගයෙහි උපයෝග වචනයකි. යම් ලෙසකින් භාග්‍යවතුන් වහන්සේ සත්දිනක් නිබඳවම අතරමඟ නොනවත්වා ඵලසමාපත්ති සුවයෙන් වාසය කළ සේක් ද, එබැවින් අත්‍යන්ත සංයෝගයෙහි උපයෝග වචනයෙන් කියන ලදි. එකපල්ලංකෙන යනු වෙසක් පුණු පොහෝදින සූර්යයා බැසයාමට පෙර අපරාජිත පර්යංකය වූ වජ්‍රාසනයෙහි වැඩහුන් කාලයෙහි පටන් එක් වරක්වත් නො නැගිට පලක් බැඳගෙන එකම පර්යංකයෙන්
**විමුත්ති සුඛපටිසංවෙදී** විමුක්ති සුවය හා පලසමවත් සුවය විඳිමින් වැඩසිටි සේක යන අර්ථයි. එහි විමුත්ති යනු තදංග, වික්ඛම්භන, සමුච්ඡේද, පටිප්පස්සද්ධි, නිස්සරණ යන විමුක්ති පසයි. දාන පරිත්‍යාග වශයෙන් ඒ ඒ ගුණාංගයන් ගෙන් ද නාම රූප භේදයන් විදර්ශනා වශයෙන් බැලීමෙන් ද සිතෙහි පිරිහීම සඳහා හේතුවන ප්‍රතිපක්‍ෂ ධර්මයන් ප්‍රහානය කිරීමෙන් ඇති විමුක්තිය තදංග විමුක්තිය යි. දන් දීමෙන් මසුරුකමද, සීලයෙන් හා නාමරූපයෙන් වෙන් වෙන් සලකා බැලීමෙන් සක්කාය දෘෂ්ටිය ද, විචිකිච්ඡාවද ආදී නීවරණ ධර්මයන් ප්‍රහීණ කිරීමෙන් ලැබෙන විමුක්තිය **තදංග විමුත්ති** නම් වේ. උපචාර, අර්පණා සමාධියෙන් සිතෙහි පරිහානිය අකුසලයන් වූ කාමච්ඡන්‍දා දී පංචනීවරණයන් හා විතර්ක ආදියද නැවත නූපදිනා අයුරින් දුරුකිරීම **වික්ඛම්භන විමුත්ති** නම් වේ. සතර ආර්ය මාර්ගයන් පුරුදු කිරීමෙන් ඒ ඒ මාර්ගයෙන් ආර්යයන් වහන්සේ ගේ සනාතන ගත සියලු කෙලෙස් සමූහය සම්පූර්ණයෙන් ප්‍රහාණය කිරීම **සමුච්ඡේද විමුත්ති** නම් වේ. ඵලඥානය අවබෝධ කිරීමේ දී ක්ලේශයන් ගේ සංසිඳීම් වශයෙන් ලබන විමුක්තිය **පටිප්පස්සද්ධි විමුත්ති** නම් වේ. සියලු සංඛත ධර්මයන් විනාශ කිරීමෙන් සියලු සංස්කාර ධර්මයන්ගෙන් ලබන විමුක්තිය **නිස්සරණ විමුත්ති** නම් වේ. මෙහි වනාහි නිර්වාණය අරමුණුකොට ඇති ඵල විමුක්තිය අදහස් කරන ලදි. **විමුත්ති සුඛ පටිවෙදී** යි එහෙයින් කියන ලදි.














**අථ** යනු අධිකාරර්ථයෙහි (ප්‍රාර්ථනා කිරීමෙහි) නිපාත පදයෙකි. ඛො යන පද පූරණාර්ථයෙහිය. මෙම විමුක්ති සුඛපටිසංවේදනයෙන් අන්‍ය වූ ප්‍රාර්ථනාවක් දක්වයි. තවද **අථ** පසුව ඉක්බිති යන අර්ථයෙහි ද නිපාත පදයෙකි. ඒ සත් දිනකට පසුව කිය යුත්ත යන අර්ථයද ප්‍රකාශ කරයි. **තස්සසත්තාහස්ස** පර්යංකයෙහි සත් දිනක්, **අච්චයෙන** ගතවීමෙන් **තම්හා සමාධිම්හා** අර්හත්ඵල සමාධියෙන් අනතුරුව මෙහි වනාහි පිළිවෙලින් සත් සතියක් දැක්විය යුතුයයි සමහරෙක් විස්තර කළහ. අපි වනාහි මෙම උදාන පාලියට විරුද්ධ නොවන වර්ණනා කරන්නෙමු. **රත්තියා **යනු මුලු රාත්‍රියම සම්බන්ධ කිරීමෙහි සප්තමී වචනයි. **පඨමං** යනු අත්‍යන්ත සංයෝගයෙහි උපයෝග වචනයි. භාග්‍යවතුන් වහන්සේ ඒ රාත්‍රියෙහි ප්‍රථමයාමය පුරාම ප්‍රතීත්‍ය සමුත්පාදය සිහිකරමින් විසූහ.
**පටිච්ච සමුප්පාදං** යනු ප්‍රතීත්‍ය සමුත්පාද ධර්මයයි. අවිජ්ජා ආදී ප්‍රත්‍ය ධර්මයෝ පටිච්ච සමුප්පාද නම් වේ. එය කෙසේ දැනගත යුතුද? භාග්‍යවතුන් වහන්සේගේ වචනයෙන්, භාග්‍යවතුන් වහන්සේ විසින් ‘ආනන්ද, එහෙයින් මෙහි ජරාමරණයට මේ ජාතියම හේතු වේ. මෙයම නිදාන වේ. මෙයම සමුදය වේ. මෙයම ප්‍රත්‍ය වේ. සංස්කාරයන්ට යම් අවිද්‍යා ආදියක් වේ නම් එයට හේතුව ද්වාදස වේ.
එය දොළොස් වැදෑරුම්ය. ද්වාදස වූ ප්‍රතීත්‍ය සමුත්පාදය යනු එහි වචනාර්ථ යි. ප්‍රත්‍ය සමූහය ඔවුනොවුන් නිසා සමව සංඛාරාදි ප්‍රත්‍යයොත්පහන ධර්මයන් උපදවන හෙයින් පටිච්චසමුප්පාදය යි දේශනා කළහ. තවද හේතු කොටගෙන අවබෝධ කළයුතු බැවින්, අවබෝධ කළයුතු ප්‍රත්‍යයන්ගේ උත්පාදය පටිච්චසමුප්පාද නම් වේ. ඵලයක් උපදවීමට සමත් වූයේ හේතු නම් වේ. අවබෝධ කරගන්නට සුදුසු වූයේ පටිච්ච නම් වේ. මැනවින් තෙමේ ම උපදවානුයි සමුප්පාද නම් වේ. ප්‍රත්‍යයම සමුප්පාද වේනුයි පටිච්චසමුප්පාද නම් වේ.
**අනුලොමං **යනු අවිජ්ජා පච්චයා සංඛාරා ආදී වශයෙන් කියන ලද අවිජ්ජා ආදී ප්‍රත්‍යයාකාර ධර්ම තමන් විසින් අවබෝධ කරගත යුතු බැවින් අනුලොමයි කියනු ලැබේ. හෙවත් මුල පටන් අවසානය දක්වා කියයුතු බැවින් හා පවතින බැවින් අනුලෝමයි කියනු ලැබේ.
**සාධුකං මනසාකාසි** යමෙක් යම් ප්‍රත්‍ය ධර්මයක් යම් ප්‍රත්‍ය ධර්මයකට හේතු ප්‍රත්‍ය වශයෙන් ප්‍රත්‍ය වේද, ඒ ඒ ප්‍රත්‍ය වෙනස් නො කොට, ඉතිරි නො කොට ප්‍රත්‍යවෙක්‍ෂා වශයෙන් සිතෙහි තබා ගත්තේය යන අර්ථය, යම් ලෙසකින් භාග්‍යවතුන් වහන්සේ පටිච්චසමුප්පාද ධර්මයන් අනුලෝම වශයෙන් සිතෙහි තැන්පත් කර ගත්තේ ද, සංක්‍ෂේපයෙන් එය පැහැදිලි කරන්නට **‘ඉති ඉමස්මිං සති ඉදං හොති ඉමස්සුප්පාද ඉදං උප්පජ්ජති’** යි කියන ලදි.
එහි **ඉති** යනු මෙසේ නොයෙක් ආකාරයෙන් යන අර්ථයි. **ඉමස්මිං සති ඉදං හොති** යනු මෙම අවිජ්ජා ආදී ප්‍රත්‍යයන් ඇති කල්හි මේ සංඛාරාදී ඵල ඇති වේ. **ඉමස්සුප්පාදා ඉදං උප්පජ්ජති** යනු මෙම අවිජ්ජා ආදී ප්‍රත්‍යයන්ගේ හටගැනීමෙන් මෙම සංඛාරාදී ඵල උපදී යන අර්ථයි. **ඉමස්මිං අසති ඉදං නහොති ඉමස්මිං නිරොධා ඉදං නිරුජ්ඣති** අවිජ්ජා ආදීන්ගේ අභාවයෙන් සංඛාරාදීන්ගේ අභාවයත් අවිජ්ජා ආදීන්ගේ නිරෝධයත් සංඛාර ආදීන්ගේ නිරෝධයත් වේ. දෙවන තුන්වන සූත්‍රයන්ගෙන් මෙම ප්‍රථම ප්‍රත්‍ය ලක්‍ෂණය දක්වන ලද්දේය. ‘ඉමස්මිං සති එව න අසති. ඉමස්සුප්පාදා එව න අනුප්පාදා අනිරොධා එව න නිරොධා’ යන මෙයින් ප්‍රතීත්‍යසමුත්පාදයේ ඇතුලත නියමය කියන ලදැයි දතයුතුයි. නිරොධොති අවිද්‍යාදීන් ගේ නො ඇලීම් හේතුවෙන් මතු නො උපදවීම නො පැවතීම කියන ලදි. **අවිජ්ජායත්‍ථෙව අසෙසවිරාග නිරොධො** සංඛාර නිරොධො යන ආදිය නිරොධතිරොධිය ද උප්පාදනිරොධී භාවයෙන් කියන ලදි. එබැවින් එය **‘ඉමස්සනිරොධා ඉදං නිරුජ්ඣති’** දක්වන ලදි.






එහි **සතී** යනු මෙම විද්‍යමානාත්ව හේතුකොට ප්‍රත්‍යයභාවය ප්‍රකාශ කරන්නේ ප්‍රතීත්‍යසමුත්පාදයාගේ නොවෙනස්වන බව දක්වයි. **උප්පාදා** යනු උත්පත්තිය ස්වභාවකොට ඇති ඵල උත්පත්තිය මුල්කොට ප්‍රකාශ කරන්නේ ප්‍රතීත්‍යසමුත්පාදයාගේ අනිත්‍ය බව දක්වයි. සති හා අසති. උප්පාදා න නිරොධාති යි හේත්‍වර්ථයෙහි සප්තමී වචනයෙන් දක්වන ලද ප්‍රතීත්‍යසමුත්පාදයාගේ සමුදය ජාති ස්වභාවය දක්වයි.

එහි **යදිදං** යනු නිපාතයෙකි. එය යම් මේ යන අර්ථ ඇත්තේ **අවිජ්ජා පච්චයා** යනු නො විඳිය යුතු කාය දුශ්චරිතාදිය විඳිනුයි **අවිජ්ජා** නමි. විඳිය යුතු කාය සුචරිතාදිය නො විඳීනුයි **අවිජ්ජා** නමි. ධර්මයන්ගේ නොවෙනස්වන ස්වභාවය නොවටහා ගන්නේ **අවිජ්ජා** නමි. කෙළවරක් නැති සසරෙහි භව ආදියෙහි සත්ත්වයන් දුවවානුයි **අවිජ්ජා** නමි. අවිද්‍යමාන වස්තූන් විෂයෙහි දුවයි. විද්‍යමාන වස්තූන් විෂයෙහි නොදුවයි යි **අවිජ්ජා **නමි. විද්‍යාවට විරුද්ධ වූ හෙයින් **අවිජ්ජා** නමි. එය ‘දුක්ඛෙ අඤ්ඤාණං’ ආදී වශයෙන් චතුර්විධ කොට දතයුතුයි. හේතුවක් ඇතිව ඵලයක් වෙයි. උපදියි. පවතියි යන අර්ථයෙන් **පච්චයො** නම් වේ. උපකාර අර්ථයෙන් හෝ පච්චය වේ. අවිද්‍යාවත් ඒ මය. ප්‍රත්‍යයත් ඒමනුයි අවිජ්ජා පච්චය නම් වේ. පිළියෙල කරත්නුයි සංඛාර නම් වේ. එනම් ලෞකික කුශල අකුශල චේතනාවෝ ය. එය පුඤ්ඤාභිසංඛාර අපුඤ්ඤාභිසංස්කාර ආනෙඤ්ජාභිසංඛාර වශයෙන් ත්‍රිිවිධ වේ. මැනවින් දනීනුයි **විඤ්ඤාණ** නම් වේ. එය ලෞකික විපාක විඤ්ඤාණ වශයෙන් දෙතිස්වැදෑරුම් වේ. නැමෙනුයි, අවනත වේනුයි නාම නම් වේ. ඒ වේදනා ආදී ස්කන්ධ තුනයි. විකාරයට, විනාසයට පත් වේනුයි රූප නම් වේ. භූත රූපය සහ චක්ඛු ආදී උපාදාන රූපයෝය. දීර්ඝභාවයට පමුණුවයි. දික්වූ සසර දුකට පමුණුවානුයි **ආයතන** නමි. ස්පර්ශ කෙරේනුයි ඵස්ස නමි. විඳීනුයි **වේදනා** නමි. ඵස්ස වේදනා දෙක ද්වාර වශයෙන් සවැදෑරුම් වේ. විපාක වශයෙන් ගැනීමේදී තිස්හයක් වේ. ආසාවෙන් පීඩාවට පත්වේනුයි **තණ්හා** නම් වේ. එය කාම තණ්හා ආදී වශයෙන් **සංක්‍ෂේපයෙන්** ත්‍රිවිධයි. විස්තර වශයෙන් එක්සිය අටකි. අල්ලා ගනීනුයි **උපාදාන** නමි. එය කාම උපාදාන ආදී වශයෙන් චතුර්විධය. උපදියි, උපදවයි යන අර්ථයෙන් **භව** නම් වේ. එය කම්ම උප්පත්ති භේදයෙන් ද්විධය. ඉපදීම **ජාතියයි.** දිරීම ජරාවයි. මැරෙත්නුයි මරණ නම් වේ. සෝක කිරීම **සෝකයයි**. විලාප කීම **පරිදේව** යයි. ශරීරය පෙළානුයි දුක්ඛ නම් වේ. උත්පාදත ස්ථිති වශයෙන් දෙපරිද්දෙකින් කනීනුයි **දුක්ඛ** නමි. දූෂ්‍ය වූ සිත් ඇති බව **දොමනස්ස** නමි. දැඩි චිත්ත පීඩාව **උපායාස** නමි. සම්භවන්ති යන මේ පදය හුදෙක් ශෝකාදීන් කෙරෙහි පමණක් නොව සියලු සංස්කාරාදී පදයන් කෙරෙහි ද යෙදිය යුතුයි. මෙසේ ‘අවිජ්ජා පච්චයා සංඛාරා සම්භවන්ති’ අවිද්‍යා ප්‍රත්‍යයෙන් සංස්කාරයෝ හටගනිත් යි ප්‍රත්‍යසමුත්පන්න ව්‍යවස්ථාව දක්වන ලද්දේය. සියලු තන්හි ම මෙම ක්‍රමයමයි.
එහි නො දැනීම ලක්‍ෂණකොට ඇත්තේ අවිද්‍යාවයි. සම්ප්‍රයුක්ත ධර්ම හෝ සම්ප්‍රයුක්ත පුද්ගලයා මුලා කිරීම එහි කෘත්‍යය යි. ආලම්බන ස්වභාවය මුලා කිරීම එහි වැටහෙන ආකාරයයි. ආස්‍රව ආසන්න කාරණයයි. සකස් කිරීම ලක්‍ෂණකොට ඇත්තෝ සංස්කාරයෝ ය. රැස් කිරීම එහි කෘත්‍යයයි. චේතනාව වැටහෙන ආකාරයයි. අවිද්‍යාව ආසන්න කාරණයයි.
අරමුණු දැනීම විඤ්ඤාණයේ ලක්‍ෂණයයි. නාමරූපයන්ට පුරෝගාමී වීම එහි කෘත්‍යයයි. පූර්වභවය හා ගැලපීම වැටහෙන ආකාරයයි. සංඛාර ආසන්න කාරණයයි. වස්තු ආලම්බන හෝ ආසන්න කාරණයයි.
අරමුණට නැමෙන ලක්‍ෂණ ඇත්තේ නාමයයි. සිත හා සමග ද ඔවුනොවුන් හා සමගද සම්ප්‍රයෝග කෘත්‍ය ඇත්තේය. වෙන්ව නො පැවතීම වැටහෙන ආකාරයයි. විඤ්ඤාණය ආසන්න කාරණයයි.
කිපීම ලක්‍ෂණකොට ඇත්තේ රූපයයි. විසිරීම කෘත්‍යකොට ඇත්තේය. අව්‍යාකෘත භාවය වැටහෙන ආකාරයයි. විඤ්ඤාණ ආසන්න කාරණයයි.
ගැලපීම හෝ පැතිරීම ලක්‍ෂණකොට ඇත්තේ සළායතනයයි. දර්ශනාදීන්ට කරුණු වීම එහි කෘත්‍යයකි. යථායෝගයෙන් පංචවිඤ්ඤාණ ධාතූන්ට වස්තුද්වාර භාවයෙන් වැටහෙන්නේය. නාමරූප ආසන්න කාරණයයි.
අරමුණු ස්පර්ශ කිරීම ඵස්සයෝ ලක්‍ෂණයයි. අරමුණ සමග ගැටීම කෘත්‍යයයි. වස්තු ආලම්බන විඤ්ඤාණයන්ගේ එක්වීම වැටහෙන කාරණයයි. ෂඩායතන ආසන්න කාරණයයි.
ආරම්මණ රස විඳීම ලක්‍ෂණ ඇත්තේ වේදනාවයි. රූපාදි විෂය රස අනුභවය කෘත්‍යයයි. සුවදුක් වැටහෙන ආකාරයයි. ස්පර්ශය ආසන්න කාරණයයි.
භව දුක්ඛ හේතුව ලක්‍ෂණකොට ඇත්තී තෘෂ්ණාවය. ඒ ඒ ආලම්බන, භූමි, භව ආදීන්හි ඇලීම කෘත්‍යය, තෘප්තියකට නොපැමිණීම වැටහෙන ආකාරයයි. වේදනාව ආසන්න කාරණයයි.
අරමුණ දැඩිව ගන්නා ලක්‍ෂණය ඇත්තේ උපාදානයය. තෘෂ්ණා දෘෂ අභිනිවෙශ වශයෙන් නො හැරීම එහි කෘත්‍යයයි. තෘෂ්ණාව ආසන්න කාරණයයි.
කර්ම කර්මඵල ලක්‍ෂණකොට ඇත්තේ භවයයි. හටගැනීම හා හටගැන්වීම එහි කෘත්‍යයයි. කුශල අකුශල අව්‍යාකෘත වැටහෙන ආකාරයයි. උපාදානය ආසන්න කාරණයයි. මෙසේ අවිජ්ජා ආදීන්ගේ ලක්‍ෂණ දතයුතුයි. මෙහි මේ සංක්‍ෂේප විස්තරයකි. සියලු ආකාරයෙන් විස්තරයක් දැනගැනීමට කැමැත්තහු විසින් සම්මෝහවිනොදනී නම් වූ විභංගට්ඨ කථාවෙන් දැනගත යුතුයි.
**එවං** යනු දක්වන ලද කාරණය දැක්වීමකි. එබැවින් අවිද්‍යා ආදිය ඊශ්වර නිර්මාණ වශයෙන් නො දක්වයි. **එතස්ස** යනු කියන ලද පරිදි මිශ්‍ර නොවූ සියල්ලම පිළිබඳ **දුක්ඛක්ඛ** දුක් සමූහය ජීවත් වන්නවුන්ට සැපයක් නැති බවය. **සමුදයො හොති** උපදියි. හටගනියි.
**එතමත්‍ථං විදිත්‍වා** අවිද්‍යාදි වශයෙන් සංස්කාර මුල්කොට ඇති දුක් සමූහයාගේ යම් මේ හටගැනීමක් වේයයි කියන ලද්දේ ද, සියලු ආකාරයෙන් ඒ අර්ථය (කාරණය) දැනගෙන. **තායං වෙලා යං ඉමං උදානං උදානෙසි.** එම අර්ථය අවබෝධ කල වෙලාවෙහි **ඉමං උදානං උදානෙසි** එම අර්ථය අවබෝධ කළ කල්හි හේතුවේත්, හේතුසම්පන්න ධර්මයේත් වෙසෙසින් දැනගැනීමෙහි උසස් බව ප්‍රකාශ කිරීම පිණිස **යදා භවෙ පාතූ - භවන්ති** යි ආදිකොට ඇති සොමනස්ස සම්ප්‍රයුක්ත ඤාණසමුට්ඨාන උදානය (භාග්‍යවත් බුදුරජාණන් වහන්සේ) ප්‍රකාශ කළහ. සිත් සතුට කරන ප්‍රකාශය නිකුත් කළේයයි කියන ලදි.
යම් කාලයක **භවෙ** යනු කීවේය. **බ්‍යත්තං **ප්‍රකාශ කරන ලදි යන අර්ථ ඇති නිපාතයෙකි. ‘යොධෙථ මාරං පඤ්ඤායුධෙන’ යනු ක්ලේශමාරයා සමග යුද්ධකරන සමයයෙහි යන අර්ථයි. **පාතුභවන්ති** උපදිත්. ධම්මා යනු අනුලෝම ප්‍රත්‍යයාකාරයෙන් අවබෝධ කර ගතයුතු බෝධිපාක්‍ෂික ධර්මයෝය. **පාතුභවන්ති** ප්‍රකාශ කරත්. අවබෝධ කරගැනීම් වශයෙන් ප්‍රකාශ කළ දෙය ප්‍රකට වේ. **ධම්මා** යනු චතුර්විධ ආර්යසත්‍ය ධර්මයෝය. කෙලෙසුන් විනාශ කිරීම් අර්ථයෙන් වීර්යය ආතාප යි කියනු ලැබේ. **ආතාපිනො **සම්‍යක්ප්‍රධාන වීර්ය ඇති අරමුණු හා එහි ස්වභාවය නැවත නැවත සිහිපත් කරමින් ධ්‍යාන වඩන **බ්‍රාහ්මණස්ස** කෙලෙසුන් වැඩූ රහතන් වහන්සේට **අතස්සකංඛා වපයන්ති සබ්බා **ධර්මය අවබෝධ කරගත් ඔහුට ‘කොනුඛො භන්තෙ ඵුසති’ ස්වාමීනි, කවරෙක් වනාහි ස්පර්ශ කෙරේද? භාග්‍යවතුන් වහන්සේ අපට සුදුසු මනෝඥ ප්‍රශ්නයක් ප්‍රකාශ කළහ. ආදී වශයෙන් ද ‘කතමං ඛො භන්තෙ ජරාමරණං, කස්ස ච පනිදං ජරාමරණං’ ස්වාමීනි, ජරාමරණ යනු කුමක්ද? ජරාමරණ කවරකු වේද? භාග්‍යවතුන් වහන්සේ අපට සුදුසු මනෝඥ ප්‍රශ්නයක් ප්‍රකාශ කළහ ආදී වශයෙන් ප්‍රත්‍යයාකාර ධර්මයන්හි සැකයක් කියන ලදි. ප්‍රත්‍යාකාර ධර්මයන් අවබෝධ කර නොගත් බැවින් ‘මම අතීතයෙහි වූයෙම්ද’යි ආදී වශයෙන් සොළොස් වැදෑරුම් සැක ඇති වේ. ඒ සියලු සැක විනාස වේ. පහවේ. නැතිවේ. කුමක් හෙයින්ද? **යතො පජානාසි සහෙතු ධම්මං** යම් ලෙසකින් අවිජ්ජා ආදී හේතු සමග සහේතුක වූ මෙම සංස්කාරාදිය සියලු දුක්ඛක්ඛන්‍ධ ධර්මය දැන ගත්තේය. අවබෝධ කරගත්තේය.
බෝධිපාක්‍ෂික ධර්ම චතුර්විධ ආර්යසත්‍යය කවදා පහළවීද, ප්‍රකාශ කළේද? **විපස්සනාමග්ගඤාණෙසු** එහි විදර්ශනා ඥානසම්ප්‍රයුක්ත වූවෝ සති ආදිය ද විදර්ශනා ඥානයද සුදුසු පරිදි තමන්ගේ අරමුණ වූ සුභසංඥා ආදිය දුරුකරත්. කායානුපස්සනා ආදී වශයෙන් වෙන්ව උපදිත්. මාර්ගක්‍ෂණයෙහි වනාහි නිර්වාණය අරමුණුකොට සමුච්ඡේද වශයෙන් ප්‍රතිපක්‍ෂ ධර්මයන් දුරුකරමින් චතුර්විධ ආර්යසත්‍යයන් කෙරෙහි නො මුලාව සිහියෙන් යුක්තව අවබෝධ කරගැනීම් වශයෙන් එක්වරක් උපදිත්. මෙසේ පළමුකොටම බෝධිපාක්‍ෂික ධර්මයන්ගේ ඉපදීම් වශයෙන් පහළවීම දැනගත යුතුය.


**‘අයම්පි උදානො වුත්තො භගවතා ඉති මෙ සුතං’** යන මේ පාලි පාඨය සමහර පොත්වල දක්නට ලැබේ. එහි **‘අයං’** යන ශබ්දය **‘ඉදම්පි බුද්ධෙ රතනං පණීතං’** **අයම්පි පාරාජිකො හොති’** යන ආදී තැන්වල එකතු කිරීම යන අර්ථය ප්‍රකාශ කරයි. එම පදයෙන් බෙහෙවින්ම එකතුකිරීම කරයි. ‘වුත්තො යන මෙම **වුත්ත ශබ්දය** හිසකෙස් කැපීම වැපිරීම, ජීවන වෘත්තිය, මිදුණුබව, බුද්ධ වචනය, ආරාධනාව, කථාකිරීම ආදී අර්ථයන්හි යෙදේ. එහි වනාහි **‘පොස කාපටිකො මානවො දහරො වුත්තසිරො’** යන ආදී තන්හි හිසකෙස් කැපීමෙහි ආයේය.
යන ආදී තන්හි වැපිරීමෙහිද, ‘පන්නලොමො පදරවුත්තො මිගභූතෙන චෙතසා විහරති’ යන ආදී තන්හි ජීවිත වෘත්තියෙහි ද, ‘පණ්ඩුපලාසො බන්‍ධනා පවුත්තො අභබ්බො හරිතත්තා ය’ යන ආදී තන්හි බන්‍ධනයෙන් මිදුණු බවෙහි ද, ‘ගීතං පවුත්තං සමිහිතං’ යන ආදී තන්හි බුද්ධ වචනයෙහි ද ‘නප්පවත්තිකෙ වුත්තො පාරායණො’ ආදී තන්හි ආරාධනාවෙහි ද, ‘වුත්තං ඛො පනෙතං භවතා ධම්මදායාදා මෙ භික්ඛවෙ භවථ ඛො ආමිසදායාදා යන ආදී තන්හි කථනයෙහි ද දැක්වේ. එබැවින් මේ උදානය ද ප්‍රකාශ කරන ලද්දේය යන අර්ථ ඇත්තේය.
**ඉතිපි එවම්මෙ සුතං** යන පද දෙකෙහි අර්ථය නිදාන වර්ණනාවෙහි සියලු ආකාරයෙන් කියන ලද්දේමය. පූර්වයෙහි එවම්මෙසුතං යි නිදාන වශයෙන් කියන ලද්දේ ය. මෙහි නිගමන වශයෙන් කියන ලදි. කියන ලද වචනයෙහි අර්ථය නැවත කීම නිගමන නම් වේ. මෙසේ සූත්‍රයේ අර්ථ හැදෑරීමෙහි දී එවං ශබ්දයාගේ අර්ථය සමාන බැවින් එවම්මෙසුතං යි මෙහි අර්ථ යෝජනාව විය. මෙසේ කියන ලද වර්ණනාවෙහි අප විසින් ප්‍රකාශ කරන ලද කරුණු කියන ලද ක්‍රමයෙන්ම දතයුතුය.
දෙවැන්නෙහි, පටිලොමං යනු ‘අවිජ්ජා නිරොධා සංඛාරනිරොධො’ යි ආදී වශයෙන් කියන ලද අවිජ්ජා ආදී ප්‍රත්‍යයාකාර ධර්මයන් අනුප්පාද නිරෝධයෙන් විනාශ කරන්නේ තමන් විසින් කළයුතු කාර්යය නොකිරීම් වශයෙන් **පටිලොමො** යි කියනු ලැබේ. පටිලොමං යනු ‘විසමං චන්‍දමසුරියා පරිවත්තන්ති’ යන ආදී තන්හි මෙන් භාවනප්‍රංසක නිර්දේශයෙකි. **ඉමස්මිං අසති ඉදං න හොති** යන මෙහි අවිජ්ජා ආදී ප්‍රත්‍යයන් මාර්ගඥානයෙන් ප්‍රහීණව නැති වූ කල්හි මේ සංඛාර ආදී ඵලය නො උපදී. නො පවතී. **ඉමස්ස නිරොධා ඉදං නිරුජ්ඣති** මේ අවිජ්ජා ආදී ප්‍රත්‍යයන් මාර්ගවිඥානයෙන් නිරෝධය කළ බැවින්, නො උපදින ස්වභාවයට පත්කළ බැවින් මේ සංඛාර ආදී ඵල නිරුද්ධ වේ. නොපවතී යන අර්ථ ඇත්තේය. මෙහි ද ‘ඉමස්මිං සති ඉදං හොති ඉමස්සුප්පාදා ඉදං උප්පජ්ජති’ යන මෙහි මෙය ඇතිකල්හිම උපද මොහුගේ උපදීමෙන් නිරුද්ධ නොවේ යි ඇතුලත නියමයෙන් දක්වන ලද්දේය. ‘ඉමස්මිං අසති යෙවන නසති ඉමස්ස නිරොධා එව න උප්පාදා’ යනු ඇතුලත නියමයෙන් ලක්‍ෂණයෝ දක්වන ලදහයි දතයුතුය. එය ප්‍රථමබෝධි සූත්‍ර වර්ණනාවෙහි කියන ලද ක්‍රමයෙන්ම දතයුතුය.
මෙසේ භාග්‍යවතුන් වහන්සේ යම් පරිදි පටිච්චසමුප්පාදය සිහිකළ සේක්ද, එය සංක්‍ෂේපයෙන් දක්වා පසුව විස්තර වශයෙන් දක්වන්නට ‘අවිජ්ජා නිරොධා සංඛාර නිරොධො’ යනාදිය කියන ලදි. එහි **අවිජ්ජානිරොධා** යනු ආර්ය මාර්ගඥානයෙන් අවිද්‍යාව ඉතිරි නො කොට සම්පූර්ණයෙන් සිදුකළ නිරෝධයයි. අනුශයප්‍රහාණ වශයෙන් ආර්යමාර්ග ඥානයෙන් අවිද්‍යාව සම්පූර්ණයෙන් විනාශකරන ලදය යන අර්ථයි. ඉදින් වනාහි ප්‍රථම ආර්යමාර්ග ඥානයෙන් ප්‍රහීණවන අවිද්‍යාව අතිශයින්ම ඇතුළත ගැටීම් වශයෙන් ප්‍රහීණ වේ. එහෙත් සම්පූර්ණයෙන්ම ප්‍රහීණ නොවේ. අපායගාමී වූ අවිද්‍යාව ප්‍රථම මාර්ග ඥානයෙන්ම ප්‍රහීණ වේ. මෙලොව අනාර්යභූමියෙහි එක් වරක් ඉපදීමට හේතු වූ අවිද්‍යාව පිළිවෙලින් ද්විතීය, තෘතීය, ආර්යමාර්ගයන්ගෙන් ප්‍රහීණ වේ. ඉතිරි අවිද්‍යාව ප්‍රහීණ නොවේ. අර්හත්මාර්ග ඥානයෙන්ම ඉතිරි වූ අවිද්‍යාව ප්‍රහීණ වේ. **සංඛාර නිරොධො** යනු සංස්කාරයන් නැවත නූපදිනා ආකාරයට නිරුද්ධ වීමයි. මෙසේ නිරුද්ධ වූ සංස්කාරයන්ගේ නිරෝධයෙන් විඤ්ඤාණයද විඤ්ඤාණාදීන්ගේ නිරෝධයෙන් නාමරූප ආදියද නිරුද්ධ වේ යයි දක්වන්නට **සංඛාර නිරොධා විඤ්ඤාණ නිරොධො** යන ආදිය දක්වා ‘එවමෙතස්ස කෙවලස්ස දුක්ඛක්ඛන්‍ධස්ස නිරොධො හොති’ යි කියන ලදි. එහි යමක් කිය යුතු නම් ඒ සියල්ල පෙර කියන ලද ක්‍රමයෙන් දතයුතුයි.
තවද මෙහි කිසියම් ලෙසකින් ‘අවිජ්ජා නිරොධා සංඛාර නිරොධෙති සංඛාර නිරොධා විඤ්ඤාණනිරොධොති’ යන මෙපමණකින් සියලු දුක් සමූහයාගේ ඉතිරි නොකොට නිරෝධය කියන ලද්දේය. එසේම යම්සේ අනුලොම් වශයෙන් යම් යම් ප්‍රත්‍යය ධර්මයක් ඇතිකල්හි යම් යම් ප්‍රත්‍යුත්පන්න ධර්ම උපදී. පවතී යන මේ අර්ථය දැක්වීම ‘අවිජ්ජා පච්චයා සංඛාරා -පෙ- සමුදයො හොතී ති’ යි කියන ලදි. මෙසේ ප්‍රතිපක්‍ෂ වශයෙන් ඒ ඒ පච්චය ධර්මයන්ගේ අභාවයෙහි දී ඒ ඒ පච්චුප්පන්න ධර්මය නිරුද්ධ වේ. නො පවතී යන දර්ශනාර්ථය මෙහි ‘අවිජ්ජා නිරොධා සංඛාරනිරොධො සංඛාරනිරොධො විඤ්ඤාණ නිරොධො විඤ්ඤාණ නිරොධො නාමරූප නිරොධො -පෙ- දුක්ඛක්ඛන්‍ධස්ස නිරොධො හොති යි කියන ලදි. අනුලොමයෙහි කාලත්‍රයට අයත් දුක් සමූහයෙහි නිරෝධය දැක්වීමට ද, අනාගතයෙහි ආර්යමාර්ග භාවනාව නැති කල්හි උපදින්නා වූ දුක් සමූහයේ නිරෝධය ආර්යමාර්ග භාවනාවෙන් කැමති වූයේය යන විශේෂය දතයුතුය.
**එතමත්‍ථං විදිත්‍වා** යනු අවිජ්ජා නිරොධ ආදී වශයෙන් යම් මේ සංඛාර ආදී වූ දුක් සමූහයේ නිරෝධය වේය යි කියන ලද්දේ ද සියලු ආකාරයෙන් ඒ කාරණය දැන **ඉමං උදානං උදානෙසි** මේ කාරණය දැනගත් කල්හි ‘අවිජ්ජා නිරොධා සංඛාර නිරොධො’යි මෙසේ ප්‍රකාශ කරන ලද අවිජ්ජා ආදී ප්‍රත්‍යයන්ගේ විනාශය අවබෝධ කරගැනීමේ උතුම් බව ප්‍රකාශ කරන උදානය ප්‍රකාශ කළේය යන අර්ථ ඇත්තේය.
එහි සංක්‍ෂේප අර්ථය මෙසේය. යම්ලෙසකින් අවිජ්ජා ආදී ප්‍රත්‍ය ධර්මයන්ගේ අනුප්පාද නිරෝධ සංඛ්‍යාත වූ ක්‍ෂයභාවය දැනගත්තේය. අවබෝධ කෙළේය. එබැවින් කියන ලද පරිදි කෙලෙස් තවන වීර්යය ඇති, ධ්‍යාන වඩන බ්‍රාහ්මණයාට හෙවත් රහතන්වහන්සේට කියන ලද ප්‍රකාර ඇති බෝධිපාක්‍ෂික ධර්ම හා චතුරාර්ය සත්‍ය ධර්මයෝ පහළ වෙති. උපදිති. ප්‍රකාශයට පත්වෙති. නැතහොත් පච්චයනිරෝධ ධර්මයන් මැනවින් අවබෝධ කර නොගත් බැවින් පෙර කියන ලද සැක උපදින්නේ නම් ඒ සියලු සැක විනාශ වේ. නිරුද්ධ වේ. සෙසු කරුණු පෙර කියන ලද ක්‍රමයෙන් ම දැනගත යුතුයි.
තුන්වැන්නෙහි **අනුලොමපටිලොමං** යනු අනුලෝමයද, පටිලෝමයද යම් සේ කියන ලද පරිදි අනුලෝම වශයෙන් හා පටිලෝම වශයෙන් ද යන අර්ථයි. පෙර ද අනුලෝම පටිලෝම වශයෙන් පටිච්ච සමුප්පාදය සිහිපත් කළ ප්‍රවෘත්තිය සූත්‍ර දෙකෙහි කියන ලද්දේ නොවේද, මෙහි කුමක් හෙයින් නැවතත් දෙ අයුරකින් එම සිහිපත් කිරීමේ ප්‍රවෘත්තිය කියා ද? එය දෙ අයුරකින් තුන්වෙනි වරටත් සිහිපත් කිරීමේ පුවත කිය යුතු නිසාය. දෙයාකාරයකින් කෙසේ නම් සිහිපත් කිරීම පැවැත්වීද, අනුලෝම පටිලෝම වශයෙන් පෙර පසු නොවී එක්විටම පටිච්චසමුප්පාදය සිහිපත් කිරීමට නොහැකිය. එය එක්වර සිහිපත් කිරීම සිදුකෙළේය යි පිළිගත යුතු නැත. වාරයෙන් වාරයට සිහිපත් කෙළේය. භාග්‍යවතුන් වහන්සේ පළමුවෙන් අනුලෝම වශයෙන් පටිච්චසමුප්පාදය සිහිපත් කොට එයට අනුරූප වූ ප්‍රථම උදානය ප්‍රකාශ කළ සේක. දෙවෙනිවර පටිලෝම වශයෙන් සිහිපත්කොට එයට අනුරූප වූ උදානය ප්‍රකාශ කළ සේක. තුන්වෙනි වර එක් වරක් අනුලෝම වශයෙන් ද, අනෙක් වර පටිලෝම වශයෙන් ද සිහිපත් කිරීම් වශයෙන් අනුලෝම පටිලෝම සිහිපත් කළ සේක. **අනුලොම පටිලොමං** යි එබැවින් කියන ලදි. මෙසේ අනුලෝම පටිලෝම වශයෙන් සිහිපත් කිරීමේ ප්‍රගුණ බව හා බලවත් බව ප්‍රකාශ කරන ලද්දේය.
**තත්‍ථෙ අවිජ්ජායත්‍ථෙව** අවිද්‍යාවෙන් ම අසෙස විරාගනිරොධා යනු විරාග සංඛ්‍යාත මාර්ගයෙන් සම්පූර්ණයෙන්ම වූ නිරෝධය අග්‍ර වූ මාර්ගයෙන් ඉතිරි නොකොට නැවත නූපදනා ලෙස කරන ලද ප්‍රහාණය යන අර්ථ ඇත්තේය. **සංඛාර නිරොධොති** යනු සියලු සංස්කාරයන්ගේ ඉතිරි නොකොට නැවත නූපදිනා ලෙස කළ නිරෝධයයි. යට සිට මාර්ගත්‍රයෙන් යම්කිසි සංස්කාර ධර්ම නිරුද්ධ වේද, යම්කිසි සංස්කාර ධර්ම නිරුද්ධ නොවේද, ඒ සියල්ල අර්හත්මාර්ග ඥානයෙන් අවිද්‍යා නිරෝධය ලැබීමෙන් සියලු සංස්කාර ධර්ම නිරුද්ධ වන්නේය.
**එතමත්‍ථං විදිත්‍වා** යනු යම් මේ අවිජ්ජා ආදී වශයෙන් සංස්කාර ආදිය පිළිබඳ දුක් සමූහයේ සමුදය ද, නිරෝධයද, අවිජ්ජා ආදීන්ගේ සමුදය ද නිරෝධය ද වේයයි කියන ලද මේ කාරණය සියලු ආකාරයෙන් දැන **ඉමං උදානං උදානෙසි** යම් ආර්ය මාර්ගයකින් දුක් සමූහයාගේ සමුදය නිරෝධ සංඛ්‍යාත වූ අර්ථය කෘත්‍ය වශයෙන් ද, ආරම්මණක්‍රියා වශයෙන් ද අවබෝධ කෙළේ, එම ආර්ය මාර්ගයාගේ ආනුභාවය ප්‍රකාශ කරන උදානය ප්‍රකාශ කෙළේය.
මේ එහි සංක්‍ෂේප අර්ථයයි - ‘කෙලෙස් තවන වීර්යය ඇති, ධ්‍යාන වඩන, දුරුකළ කෙලෙස් ඇති බ්‍රාහ්මනි නම් වූ රහතන් වහන්සේට යම්කලෙක බෝධිපාක්‍ෂික ධර්මයන් හේතුකොට ගෙන යම් ආර්ය මාර්ගයකින් චතුරාර්ය ධර්මයෝ පහළ වෙත්ද, එම ආර්යමාර්ගයෙන් **විධූපයං තිට්ඨති මාරසෙනං** යනු ‘කාමා තෙ පඨමා සෙනා’ ආදී ක්‍රමයට කියන ලද මාරසේනාව විනාශ කරමින් සිටී. කෙසේද යත්? **සුරියොව ඔභාසයමන්තළික්ඛං** යම්සේ සූර්යයා උඩට නැග තමන්ගේ ආලෝකයෙන් අහස බබලවමින් අන්ධකාරය විනාශ කරමින් සිටින්නේ යම්සේද, එසේම ඒ ඛීණාශ්‍රව වූ රහතන්වහන්සේ එම බෝධිපාක්‍ෂික ධර්මයන් හා සිවු මගින් චතුරාර්ය සත්‍ය ධර්මයන් අවබෝධ කරමින් ක්ලේශ මාරසේනාව විනාශ කරමින් සිටිතියි
මෙසේ භාග්‍යවතුන් වහන්සේ විසින් පළමුවර පච්චයාකාර ධර්මයන් (පටිච්ච සමුප්පාදය) දැනීමෙන් ද, දෙවෙනිවර ප්‍රත්‍යක්‍ෂ කර ගැනීමෙන්ද, තුන්වෙනි වර අර්හත් මාර්ගඥානය අවබෝධ කරගැනීමේ ආනුභාවයෙන් මෙම උදාන තුන තුන් යාමයෙහි ප්‍රකාශ කරන ලද්දේය. කවර රාත්‍රියකද? සම්මා සම්බුදුබව ලැබීමෙන් පසු සත්වෙනි රාත්‍රියෙහිය. භාග්‍යවතුන් වහන්සේ වෙසක් පුණු පොහෝදින රාත්‍රියෙහි ප්‍රථම යාමයෙහි පූර්වේනිවාසඥානය සිහිකොට මධ්‍යම යාමයෙහි දිබ්බචක්ඛු ඥානය පිරිසිදු කරගෙන, පශ්චිම යාමයෙහි ප්‍රතීත්‍යසමුත්පාද ධර්මයෙහි ඥානය යොදවා නානා නය සහිත ත්‍රෛභූමික සංස්කාර ධර්මයන් විමසා බලා දැන් අරුණ නගින්නේ යයි සම්මා සම්බෝධියට පැමිණියේය. සර්වඥතා ඥානය අවබෝධ කරද්දීම අරුණ නැංගේය. ඉක්බිති එම පර්යංකයෙන්ම බෝධිවෘක්‍ෂ මූලයෙහි සත්දිනක් ගතකොට සත්වැනි රාත්‍රියෙහි ත්‍රිවිධ යාමයන්හි කියූ ක්‍රමයට පටිච්චසමුප්පාදය සිහිපත්කොට ඉක්බිති මේ උදාන ප්‍රකාශ කළ සේක.
**ඛන්‍ධකයෙහි** වනාහි තුන් වාරයකදී පටිච්චසමුප්පාදය අනුලෝම පටිලෝම වශයෙන් සිහිපත් කෙළේයයි සඳහන් වන බැවින් **ඛන්‍ධකට්ඨකථායං** තුන් යාමයෙහි මෙසේ සිහිපත් කොට ප්‍රත්‍යාකාර ප්‍රත්‍යවේක්‍ෂණ වශයෙන් ප්‍රථම වශයෙන් උදානයද, නිර්වාණය ප්‍රත්‍යවේක්‍ෂණ දෙවන උදානයද, මාර්ග ප්‍රත්‍යවේක්‍ෂණ වශයෙන් තුන්වන උදානයදැයි මෙසේ මේ උදාන ප්‍රකාශ කෙළේ යයි කියන ලදි. එයද විරුද්ධ නොවේ. භාග්‍යවතුන් වහන්සේ වනාහි රත්නඝරයෙහි විසූ සතිය හැර අනෙක් සති හයෙහි අතරින් අතර ධර්මය ප්‍රත්‍යවේක්‍ෂා කොට බෙහෙවින් ම විමුක්ති සුවය විඳිමින් වැඩ විසූහ. රත්නඝරයෙහි විසූ සතියෙහි වනාහි අභිධර්මය නැවත නැවත සිහිපත් කරමින් විසූහ.
සිවුවැනි උදානයෙහි **අජපාල නිග්‍රොධෙ** යනු, එළුවන් රකින්නෝ එහි ගොස් නුගරුක් සෙවනෙහි හිඳිති. එහෙයින් අජපාල නිග්‍රොධයි නාමය ඇතිවිය. ඇතැමෙක් වේදය සජ්ඣායනා කරන්නට අසමර්ථ වූ මහලු බමුණෝ එහි ප්‍රාකාර පරික්‍ෂේප වලින් යුක්ත වූ නිවෙස් සාදාගෙන සියල්ලෝම එහි විසූ බැවින් ‘අජපාල නිග්‍රොධ’ යන නාමය වීය යි කියති. එහි මේ වචනාර්ථයි. **න ජපන්තී ති** (ජප නොකරත් නුයි) අජපා නම් වේ. මන්ත්‍ර සජ්ඣායනා නොකරන්නෝය යි අර්ථයි. ‘අජපා’ අය ඇලෙන රුචි කරන නිවාස මෙහි ඇති නිසා අජපාල යි සමහරු කියති. යම්ලෙසකින් මධ්‍යාහ්න සමයෙහි ඒ රුක වෙත පැමිණි එළුවන් තමන්ගේ සෙවනැල්ලෙන් පාලනය කරයිද, රකියි ද, එබැවින් අජපාල නම් නාමය ආරෝපණය විය යි වෙනත් කෙනෙක් කියති. සියලු තන්හි මේ නම මෙසේ ව්‍යවහාර වේ. ඒ වෘක්‍ෂය සමීපයෙහි අජපාල නිග්‍රොධෙ යනු සමීපාර්ථයෙහි සප්තමී වචනයකි.
**විමුත්ත සුඛපටිසංවෙදී** එම වෘක්‍ෂ මූලයෙහිම ධර්මය සිහිකරමින් විමුක්තිසුවය විඳිමින් වැඩහුන්හ. බෝධිවෘක්‍ෂයට නැගෙනහිර දිසාවෙහි මේ වෘක්‍ෂය පිහිටියේය. මෙය පර්යංක සතියට අතර සතියක් නොවේ. භාග්‍යවතුන් වහන්සේ පර්යංක සතියට පසු තවත් සති තුනක් බෝධි වෘක්‍ෂය සමීපයෙහිම වාසය කළහ.
එහි අනුපිළිවෙල කතාව මෙසේය - භාග්‍යවතුන් වහන්සේ සම්මා සම්බෝධියට පැමිණ එකම පර්යංකයෙන්ම වැඩහුන් කල්හි ‘කිමෙක්ද, භාග්‍යවතුන් වහන්සේ නො නැගිටිති. බුද්ධත්වය ලැබීමට අවශ්‍ය තවත් කරුණු ඇත්තේදැ’යි සමහර දෙවිවරුන්ට සැකයක් ඇතිවිය. ඉක්බිති භාග්‍යවතුන් වහන්සේ අටවෙනි දවසෙහි සමාපත්තියෙන් නැගිට දෙවියන්ගේ සැකය දැන ඒ සැකය නැතිකිරීම පිණිස අහසට පැන නැගී යමක ප්‍රාතිහාර්යය දක්වා ඔවුන්ගේ සැකය නැතිකොට නැගෙනහිරට හා උතුරු දෙසට අතර වූ ඊසාන පෙදෙසෙහි සිට සතර අසංඛෙය්‍ය ලක්‍ෂයක් කල්පයන්හි රැස්කරන ලද පාරමිතා ධර්මයන්ගේ **පුඤ්ඤාධිගමනී** බවත්, ඵලසමාපත්වලට පැමිණීමත්, පර්යංකයත්, බෝධිවෘක්‍ෂයත් ඇසිපිය හෙලීම් නැති ඇස්වලින් බලමින් සත්දිනක් ගතකළහ. ඒ ස්ථානය අනිමිස චෛත්‍ය නම් විය. ඉක්බිති පර්යංකය පිහිටි තැනට සමීපව පෙරදිගට හා බටහිරට අතර රත්න සක්මනෙහි සක්මන් කරමින් සතියක් ගත කළහ. ඒ ස්ථානය **රතනචංකම** නම් විය. ඉක්බිති බටහිර පෙදෙසෙහි දෙවිවරු **රත්නගෘහය** මැවූහ. එහි පර්යංකයෙන් වැඩහිඳ අභිධර්ම පිටකය විශේෂයෙන් අනන්තනය ඇති සියලු පට්ඨාන ධර්මය විමසමින් සතියක් ගත කළහ. ඒ ස්ථානය **රත්නඝර චෛත්‍යය** යි නම් විය. මෙසේ බෝධිවෘක්‍ෂය සමීපයෙහිම සති සතරක් ගතකොට පස්වන සතියෙහි බෝධිවෘක්‍ෂ සමීපයෙන් අජපාල නිග්‍රොධ වෘක්‍ෂය වෙත පැමිණ එම වෘක්‍ෂය මූලයෙහි පර්යංකයෙන් වැඩ සිටියහ.
**තම්හා සමාධිම්හා වුට්ඨාසි** යනු යම්කිසි කාල පරිච්ඡේදයක් එහි වැඩසිට නැගී සිටියහ. භාග්‍යවතුන් වහන්සේ එහි නැගී සිටි කල්හි බ්‍රාහ්මණයෙක් පැමිණ ප්‍රශ්නයක් විචාළේය. එහෙයින් **අථකො අඤ්ඤතරො** ආදිය කියන ලදි. එහි **අඤ්ඤතරො** යනු නාමගෝත්‍ර වශයෙන් නො හඳුනන අප්‍රකට එකෙකි. **හුහුංකජාතිකො** යනු හෙතෙම වනාහි දුටුදෙයින් ශුභාශුභ ඇතැයි සිතන දැඩි මානයක් ඇත්තෙකි. මාන වශයෙන් හා ක්‍රෝධ වශයෙන් සියල්ල විමසනු ස්වභාව ඇතිව බලමින් පිළිකුල් කරමින් හුං හුං කියමින් හැසිරෙන්නෙකි. එබැවින් ‘හුහුංකජාතිකො’ කියනු ලැබේ. **හුහුංකජාතිකො** යි පාඨයක් ද ඇත. බ්‍රාහ්මණො යනු උපතින් බමුණෙකි.
**යෙන භගවා** යනු යම් දිසාවක භාග්‍යවතුන් වහන්සේ වැඩසිටි සේක්. සප්තමී අර්ථයෙහි කරණ වචනයෙකි. යම් දිසාවකින් භාග්‍යවතුන් වහන්සේ වැඩමවිය යුතු නම් එම දිසාවෙන් වැඩමවූහ. හෙවත් ‘යෙන’ යනු හේත්‍වර්ථයෙහි කරණ වචනයෙකි. යම් කාරණයක් නිසා භාග්‍යවතුන් වහන්සේ වෙත දෙවිමිනිසුන් පැමිණිය යුතුනම් එම කාරණය නිසා පැමිණියේය යන අර්ථයි. කවර කරුණක් නිසාද? නන්වැදෑරුම් වූ රෝදුක් පීඩාවන්ගෙන් පෙළෙන රෝගී වූ මහජනයා මහත් ආනුභාව ඇති වෛද්‍යවරයෙකු වෙත රෝගයන්ට ප්‍රතිකාර ලබාගැනීම සඳහා පැමිණෙන්නාක් මෙන්, නන්වැදෑරුම් කෙලෙස් ලෙඩවලින් පෙළෙන රෝගී වූ දෙවි මිනිස්සු කෙලෙස් ලෙඩවලට ප්‍රතිකාර ලබා ගැනීම සඳහාත්, ධර්මශ්‍රවණය, ප්‍රශ්න ඇසීම ආදී කරුණු සඳහාත් භාග්‍යවතුන් වහන්සේ වෙත පැමිණිය යුතුය. මේ බ්‍රාහ්මණයා ද තමන්ගේ සැක දුරුකරගැනීම සඳහා පැමිණියේය.
**උපසංකමිත්‍වා** යනු සමීපයට පැමිණියේය යන අර්ථයි. **සම්මොදි** මනාව සතුටු විය. භාග්‍යවතුන් වහන්සේගේ වචනයෙන් සතුටු විය. භාග්‍යවතුන් වහන්සේ විසින් **‘කච්චි භොතො ඛමනීයං, කච්චි යාපනීයං’** ආදී වශයෙන් පිළිසඳරින් සතුට ඇතිවිය. **සම්මොදනීයං** සතුටු වීමට සුදුසු වූ. කථං කතා සල්ලාපය. **සාරණීයං** සිහිකටයුතු සත්පුරුෂයන් විසින් පැවැත්විය යුතු. **වීතිසාරෙත්‍වා** අවසන් කොට. **එකමන්තං** භාව නපුංසක නිර්දේසයකි. එක් ස්ථානයෙකි. බෙහෙවින්ම සමීප වූ කල්හි නිසද්‍ය දෝෂ භය දුරුකොට එක් පෙදෙසක යන අර්ථයි. **එතදවොච** එය දැන් කීවේය.
[missing trans] ‘භො වාදිනාම සොහොති සචෙ හොති සකිඤ්චනො’ යි එසේ කියන ලදි. **ගොතමාති** භාග්‍යවතුන් වහන්සේට ගෝත්‍රයෙන් ආමන්ත්‍රණය කරයි. කෙසේ නම් මේ බ්‍රාහ්මණයා මේ අවස්ථාවෙහි භාග්‍යවතුන් වහන්සේගේ ගෝත්‍රය දැනගත්තේද? එය මේ අවස්ථාවෙහි පමණක් නොවේ. සය මසක් ප්‍රධන් වීර්යය කරන සමයෙහි උපස්ථායක පස්වග මහනුන් සමග හැසිරෙන කල්හිත් ඊට පසු ඒ ව්‍රතය අත්හැර උරුවෙලාවෙහි සේනානි ගම හුදකලාව පිඬු පිණිස හැසිරෙන කල්හිත් මේ බමුණා විසින් භාග්‍යවතුන් වහන්සේ දැක ඇත. කතාබහ ද කර ඇත. එබැවින් එම බමුණා පෙර පස්වග මහණුන් විසින් භාග්‍යවතුන් වහන්සේගේ ගෝත්‍රය සිහි කරමින් ‘ගොතම’ යි ඇමතීම අසා ඇත. එතැන් පටන් ශ්‍රමණ ගෞතමයන්’යි භාග්‍යවතුන් වහන්සේ චන්ද්‍රයා මෙන්, සූර්යයා මෙන් ප්‍රකට වූහ. ප්‍රසිද්ධ වූහ.
**බ්‍රාහ්මණකරණා** යෙනු බ්‍රාහ්මණභාවය කරත්නුයි බ්‍රාහ්මණකාරණා නම් වේ. **කිත්තාවතා** යනු යම් ධර්ම සමූහයකින් බ්‍රාහ්මණයෙක් වේද, එම ධර්මයන්ගේ ප්‍රමාණය විමසයි. **කතමෙ ච පනාති** එහි ස්වරූපය විමසයි.
**එතමත්‍ථං විදිත්‍වා** ඔහු විසින් ඇසූ ප්‍රශ්නයේ සියල්ල දැන. **තායං වේලායං ඉමං උදානං උදානෙසි** ඒ බමුණාට ධර්මය දේශනා නොකළහ. කුමක් නිසාද? ධර්මදේශනාවට සවන් නො දෙන බැවිනි. එසේ වුවත් මේ ගාථාව අසා ඒ බමුණාට සත්‍ය අවබෝධ නොවීය. මෙසේ මේ උපක ආජීවකයාට බුද්ධගුණ ප්‍රකාශිත ධම්මචක්ක සූත්‍රය දේශනා කිරීමට පෙර භාග්‍යවතුන් වහන්සේ විසින් දේශනා කරන ලද කොටස ඇසූ තපස්සුභල්ලිකයන්ට දෙසරණ ලැබීම මෙන් වාසන සම්පතම උපන්නේය. ශෛක්‍ෂභාවය (රහත්මග හැර ඉතිරි මාර්ගවල) හෝ ධර්මය අවබෝධ වීමක් නොවීය. මේ වනාහි ධර්ම ස්වභාවයයි.
එහි **යො බ්‍රාහ්මණො** යනු යමෙක් බැහැර කරණ ලද පාපධර්ම ඇති බැවින් බ්‍රාහ්මණ වන්නේය. දකින ලද දෙය මංගල වශයෙන් නො සලකන හුහුංකාර ආදී පාපධර්මයන්ගෙන් යුක්ත වූයේ හුදෙක් උපතින්ම පමණක් බ්‍රහ්ම බව පිළිගනීද ඒ බ්‍රාහ්මණයා බැහැර කරන ලද පාපධර්ම ඇති බැවින් හුහුංකාරය ප්‍රහාණය කළ බැවින් **නිහුහුංකා** නම් වේ. රාගාදී කසට ප්‍රහීණ කළ බැවින් **නික්කසාවො** නම් වේ. භාවනාවට නැමුනු සිත් ඇති බැවින් යතත්තො නම් වේ. සතර මාර්ගඥාන නම් වෙදයන්ට ඇතුළත් වූ සංස්කාර ධර්මයන්ගේ අවසානය වූ නිර්මාණය වේදයන්ගේ අන්තය වූ බැවින් **වෙදන්තගු** නම් වේ. මාර්ග බ්‍රහ්ම චර්යාවෙහි විසූ **බැවින් වූසිතබ්‍රහ්මචරියො ධම්මෙන බ්‍රහ්මවාදං** වදෙය්‍ය මම බ්‍රාහ්මණයෙකැයි යන ප්‍රකාශය කරන්නේය. සකල සත්ත්වලෝකයෙහි කිසියම් තැනෙක එකම අරමුණක වත් රාග දෝස මෝහ සිතිවිල්ලක් හෝ මනුෂ්‍යයන් පිළිබඳව හා දෘෂ්ටිය පිළිබඳ කිලෙස් අරමුණු නැති බැවින් **උස්සදානත්‍ථි** නම් වේ. ඉතිරි නොකොට සම්පූර්ණයෙන්ම ප්‍රහීණ කෙළේය යන අර්ථයි.
පස්වෙනි සූත්‍රයෙහි **සාවත්‍ථියං** යනු එනම් නගරයෙහි ඒ නගරය වනාහි සවත්‍ථ නම් සෘෂිවරයකුගේ වාසය කළ තැන මවන ලද බැවින් **සාවත්‍ථි** යි කියනු ලැබේ. යම් සේ ‘කාකන්දි මාකන්දි’ යි මෙසේ හුදෙක් පවසන්නේ අක්‍ෂර සමූහයක් පමණකි. අර්ථකථා ආචාර්යවරු මනුෂ්‍යයන්ට අවශ්‍ය උපභෝග පරිභෝග සියලු දෙය මෙය මෙහි ඇති නිසා ‘සාවත්‍ථි’ කියති. වෙළෙන්දන් කිමෙක්ද? මෙහි බඩු ඇත්තේ දැයි ඇසූ කල්හි සියලු දේ ඇත යන ප්‍රකාශය නිසා සාවත්‍ථි නම් විය.
සියලු කල්හි සියලු උපකරණ සැවැත්නුවර රැස්කොට ඇත. එබැවින් සියලු දෙය නිමිති කරගෙන ‘සාවත්‍ථි’ යි කියනු ලැබේ.
ඒ සැවැත්නුවර සමීපාර්ථයෙහි සත්තමී වචනයි. **ජෙතවනෙ** යනු තමන්ගේ සතුරන් දිනා යි ජෙත නම් වේ. රජු විසින් සතුරු ජනයා දිනූ කල්හි ආරම්භ වූ බැවින් **ජෙතො** නම් වේ. මංගල සම්මත වූ වචනයෙන් මේ නම තබන ලද බැවින් **ජෙතතා **නම් වේ. උපදීනුයි වන නම් වේ. තමන්ගේ සම්පත්තියෙන් සත්ත්වයන්ගේ ආදරය තමන් කෙරෙහි උපදවයි යන අර්ථයි. කැමැති වේනුයි **වන** නම් වේ. විවිධ මල් සුවඳින් සතුටට පත් කෝකිල ආදී පක්‍ෂීන්ගේ නාදයෙන් ද, මඳ සුළඟන් සෙලවෙන ගස් හා වැල් අතුර නමැති අත්වලින් ‘එන්න මා පරිභෝග කරන්න’ යි ප්‍රාණීන්ගෙන් ඉල්ලයි යන අර්ථ ඇත. ජේත කුමාරයාගේ වනය ජේතවනය විය. එය වනාහි ජේත රජකුමරු විසින් ආරම්භ කොට සංවර්ධනය කොට පාලනය කරන ලද්දේය. ඒ රජ කුමරුම එහි අයිතිකාරයා විය. එබැවින් **ජෙතවන** යි කියනු ලැබේ.
එම ජේතවනයෙහි **අනාථ පිණ්ඩිකස්ස ආරාමෙ** යනු මවුපියන් විසින් තබන ලද නම සුදත්ත නම් විය. ඒ මහා සිටු සියලු සම්පත්වලින් සමෘද්ධිමත්ව පහවූ මසුරු මල ඇත්තේ කරුණාදී ගුණයන්ගෙන් යුක්තව නිරන්තරයෙන් අසරණ අයට ආහාර දෙයි. එබැවින් අනාථපිණ්ඩික යි කියනු ලැබේ. සත්ත්වයන්ගේ, විශේෂයෙන් පැවිද්දන්ගේ සිත් සතුටු කෙරේනුයි ආරාම නම් වේ. මල්පල ආදී සෝභාවෙන් ද, බෙහෙවින් දුරක් නොවූ, ළඟත් නොවූ පස්වැදෑරුම් සේනාසන අංගයන්ගෙන් යුක්ත වූ එහි ඒ ඒ තැන්වලින් පැමිණ සතුටු වෙත්. බෙහෙවින් සතුටු වෙති. නො කලකිරී වාසය කරති යන අර්ථ ඇත්තේය.
එම ජේතවනාරාමය අනේපිඬු සිටාණන් විසින් ජේත නම් රාජකුමාරයාගෙන් දසඅට කෝටියක් රන් කහවණු දී මිලදී ගෙන දසඅට කෝටියක් රන් කහවණු වැයකොට සෙනසුන් කරවා, දස අට කෝටියක් රන් කහවණු වැයකොට විහාර පූජා කිරීමේ උත්සවය නිමකොට මෙසේ කහවණු පනස් සතරකෝටියක් වැයකොට බුද්ධප්‍රමුඛ සංඝරත්නයට පූජා කරන ලදි. එබැවින් අනාථපිණ්ඩිකස්ස ආරාමය යි කියනු ලැබේ. එහි ‘ජෙතවනෙ’ යනු පුරාණ අයිතිකාරයා ප්‍රකාශ කිරීම යි. ‘අනාථ පිණ්ඩිකස්ස ආරාමෙ’ යනු පශ්චිම අයිතිකාරයා ප්‍රකාශ කිරීමයි.
එහි පළමුකොට සැවැත්නුවර ජේතවනයෙහි භාග්‍යවතුන් වහන්සේ වාසය කරතියි නො කිය යුතුයි. එසේම ජේතවනයෙහි සැවැත්නුවර වාසය කරතියි නොකිය යුතුයි. ස්ථාන දෙකක එකවිට වාසය කළ නො හැකිය. එබැවින් සැවැත්නුවර සමීපයෙහි ජේතවන විහාරයෙහි වාසය කරතියි කිය යුතුයි.
‘ආයස්මා සාරිපුත්තො’ ආදී තන්හි **ආයස්මා** යනු ප්‍රිය වචනයකි. ‘ච’ ශබ්දය එකතු කිරීම සඳහාය. රූපසාරී නම් බ්‍රාහ්මණියගේ පුත්‍රයා **සාරිපුත්තො** නම් වේ. **මහා මොග්ගල්ලා** නො යනු මහන්තො මොග්ගල්ලානො, මහා මොග්ගල්ලාන නම් විය. ගුණ විශේෂ පූජා වචනයකි. **රෙවතො** ඛදරිවනෙ වාසි රේවතය, කංඛා රේවත නොවේ. භාග්‍යවතුන් වහන්සේ එක් දවසක රක්තවර්ණ තිරයකින් වටකරන ලද්දාක් මෙන්, ස්වර්ණ ප්‍රාසාදයක් පබළු ධජවලින් වටකරන ලද්දාක් මෙන් නවදහසක් හංසයන් විසින් පිරිවරාගත් හංස රාජයකු මෙන් අසූහාර දහසක් සේනාව විසින් පිරිවරාගත් චක්‍රවර්ති රාජයකු මෙන් මහා සංඝයා විසින් පිරිවර කර ලැබුවාහු අහස මැද චන්ද්‍රයා ඔසවා තබන්නාක් මෙන් සිවු පිරිස මැද ධර්මදේශනා කරමින් හුන්නාහු වෙති. එසමයෙහි මේ අග්‍රශ්‍රාවකයන් දෙදෙන භාග්‍යවතුන් වහන්සේ ගේ සිරිපා වන්දනාව පිණිස එහි පැමිණියහ.
**භික්ඛු ආමන්තෙසි** යනු තමන් පිරිවරාගෙන සිටි ඒ භික්‍ෂූන්ට එන්නා වූ දෙදෙනා පෙන්වා ප්‍රකාශ කළහ. භාග්‍යවතුන් වහන්සේ සීල, සමාධි, ප්‍රඥා ආදී ගුණයන්ගෙන් යුක්ත වූ, ශ්‍රේෂ්ඨ සන්සුන් බවෙන් උතුම්ම ආකල්ප සම්පත්තියෙන් යුක්තව, තමන් වෙත පැමිණෙන ඒ ආයුෂ්මතුන් දෙදෙන දැක ප්‍රසන්න සිත ඇත්තාහු ඔවුන්ගේ විශේෂ ගුණයන් වර්ණනා කිරීම පිණිස භික්‍ෂූන් ඇමතූ සේක. **එතෙ භික්ඛවෙ බ්‍රාහ්මණා ආගච්ඡන්ති, එතෙ භික්ඛවෙ බ්‍රාහ්මණා ආගච්ඡන්ති** යි ප්‍රසාද වශයෙන් හා ප්‍රශංසා වශයෙන් මේ එක වාක්‍යය දෙවරක් කීම සුදුසුය. **එවං මුත්තෙ ති** මෙසේ භාග්‍යවතුන් වහන්සේ විසින් ඒ ආයුෂ්මතුන් බ්‍රාහ්මණයි කී කල්හි **අඤ්ඤතරො** නම් ගොත්වලින් අප්‍රකට අයය. එම පිරිසෙහි හුන් එක් භික්‍ෂුවක් **බ්‍රාහ්මණ ජාතික** නම් බ්‍රාහ්මණ කුලයෙහි උපන්නෙකි. හෙතෙම මහත් වස්තු ඇත්තෙක් වෙයි. බ්‍රාහ්මණ මහාසාර කුලයෙන් පැවිදි වූ ඔහුට මෙබඳු අදහසක් ඇති විය. ‘මේ බ්‍රාහ්මණයෝ උභයකුල පාරිසුද්ධව උපන්නෝය. බ්‍රාහ්මණ ඉගැන්වීම් ද අවසන් කර ඇත. භාග්‍යවතුන් වහන්සේ ද මේ ආයුෂ්මතුන් දෙදෙන බ්‍රාහ්මණයෝය යි ප්‍රකාශ කරති. මම භාග්‍යවතුන් වහන්සේගෙන් බ්‍රාහ්මණ ලක්‍ෂණ කවරේදැයි අසන්නේ නම් යෙහෙකැයි සිතුවේය. මේ කරුණ නිසාම භාග්‍යවතුන් වහන්සේ ඒ තෙරවරුන් බ්‍රාහ්මණයෝ යයි වදාළහ. **බ්‍රහ්මං අණතීති බ්‍රාහ්මණො** වේද මන්ත්‍ර සජ්ඣායනා කෙරේ බ්‍රහ්ම නම් වේ. **බ්‍රාහ්මණො** යනු උපතින් බ්‍රාහ්මණයන්ට කියන නමෙකි. ආර්යයෝ වනාහි පවු දුරු කළ බැවින් බ්‍රාහ්මණ නම් වෙති. එබැවින් ‘බාහිතපාපත්තා බ්‍රාහ්මණො **සමචරියාය** සමණොති වුච්චති’ යි කියන ලදි.
**එතමත්‍ථං විදිත්‍වා** යනු බ්‍රාහ්මණ ශබ්දයාගේ පරමාර්ථ වශයෙන් ඇති සකල අර්ථය දැන **ඉමං උදානං** පරමාර්ථ වශයෙන් බ්‍රහ්මභාවය ප්‍රකට කිරීම සඳහා මේ උදානය ප්‍රකාශ කළහ.
එහි **බාහිත්‍වා** යනු තමන්ගේ සන්තානයෙන් බැහැරකොට, සමුච්ඡේද ප්‍රහාණ වශයෙන් දුරුකොට යන අර්ථයි. **පාපකෙ ධම්මෙ** යනු ලාමක පහත් ධර්ම, දුශ්චරිත වශයෙන් ත්‍රිවිධ දුශ්චරිත, අකුශල සිත් වශයෙන් දොළොසකි. අකුශල කර්මපථ වශයෙන් සියලුම අකුශල ධර්ම **යෙ චරන්ති සදා සතා** යනු යම් කෙනෙක් සිහිය මහත් බවට පැමිණි බැවින් සියලු කල්හි රූපාදි අරමුණු සයෙහි සිහියෙන් යුක්තව වසන බැවින් සතිමන්තව සිවු ඉරියව්වල හැසිරෙත්ද, එබැවින් **යෙ චරන්ති සදා සතො** නම් වේ. මෙහි සති ශබ්දය ගැනීමෙන් විමසීම් සහිත නුවණ ගන්නා ලදැයි දැනගත යුතුයි. **ඛීන සංයෝජනා** යනු සතර ආර්යමාර්ග නුවණින් දශවිධ සංයෝජනයන් සම්පූර්ණයෙන් ප්‍රහීණ කළාහුය යන අර්ථය.
**බුද්ධා **යනු චතුරාර්යසත්‍ය ධර්මයන් අවබෝධ කළ බුදුවරුය. ඔවුහු වනාහි සාවක බුද්ධ, පච්චේක බුද්ධ, සම්මා සම්බුද්ධ යි ත්‍රිවිධ වෙති. ඔවුන් අතර මෙහි ශ්‍රාවක බුද්ධ අදහස් කෙරේ. **තෙච ලොකස්මිං බ්‍රාහ්මණා** යනු ඔවුහු ශ්‍රේෂ්ඨ අර්ථයෙන් බ්‍රාහ්මණ සංඛ්‍යාත ධර්මයෙන් ආර්ය ජාතියෙහි උපන්නෝ, බ්‍රාහ්මණ නම් වූ භාග්‍යවතුන් වහන්සේගේ ඖරස පුත්‍රයෝය. සත්ත්වලෝකයෙහි පර්මාර්ථ වශයෙන් බ්‍රාහ්මණ නම් වෙති. ජාතිගෝත්‍ර වශයෙන් හෝ ජටා දැරීම නිසා හෝ බ්‍රාහ්මණ නොවෙති. මෙම සූත්‍ර දෙකෙහි අර්හත් ඵලයට පැමිණි පසු ව බ්‍රාහ්මණ ධර්ම කියන ලදි.
සයවැනි සූත්‍රයෙහි **රාජගහෙ** යනු මෙනම් නගරයෙහි මහාබන්‍ධාතු, මහා ගෝවින්ද ආදී රජවරුන් විසින් අයිති කරගත් බැවින් රාජගහ යි කියනු ලැබේ. සතුරු රජවරුන්ට යටත්කර ගැනීමට අපහසු බැවින් හා තවත් ආකාරයෙන් ද වර්ණනා කරති. මේ නගරය බුද්ධ කාලයෙහි හා චක්‍රවර්ති කාලයෙහි නගරයක් වෙයි. අනෙක් කාලයන්හි යක්‍ෂයන් විසින් අයිති කරගන්නා බැවින් ශූන්‍ය වේ. **වෙළුවනෙ කලන්‍දක නිවාපෙ** වෙළුවන යනු එම විහාරයේ නාමයයි. එය වනාහි දහඅට රියනක් උස ප්‍රාකාරයකින් වටකරන ලද්දේය. භාග්‍යවතුන් වහන්සේට වාසය කිරීමට සුදුසු පරිදි මහත් වූ ගඳකිළියකින් ද තවත් ප්‍රාසාද කුටි ලෙන් මණ්ඩප සක්මන් මළු, දොරකවුළු, නානතොටු ආදියෙන් ද යුක්ත විය. පිටත නිල් පැහැයෙන් බබලන සිත්කළු හුණ පඳුරුවලින් යුක්ත විය. එබැවින් **වෙළුවන** යි කියනු ලැබේ. ලෙහෙණුන්ට වාසස්ථාන වූ බැවින් කලන්‍දක නිවාප නම් විය.
පෙර එක්තරා රජකෙනෙක් උයන්කෙළි සඳහා මෙහි පැමිණියේ සුරාමදයෙන් මත්ව දහවල නිදා ගත්තේය. ඔහුගේ පිරිවර ජනයාද රජු නිදන්නේය යි එහි මල්පලවලට ආසාවෙන් ඔබ මොබ හැසිරෙන්නේය. එකල්හි සුරාගඳ නිසා එක් කළු නයෙක් රුක් සිදුරකින් නික්ම රජු ඉදිරියට එන්නේය. එය දුටු රුක් දෙවියෙක් රජුට ජීවිතය දෙන්නෙමියි ලෙහෙනෙකුගේ වේසයෙන් එහි ගොස් රජුගේ කණ ළඟ ශබ්ද කෙළේය. රජු අවදි විය. කළු නයා නැවතුනේය. රජු එය දැක මේ ලෙහෙනා විසින් මට ජීවිතය දෙන ලදැයි එහි තැන් තැන්වල ලෙහෙනුන්ට වාසස්ථාන ඉදි කෙළේය. මෙය අභය භූමියක් ලෙස ප්‍රකාශ කෙළේය. එතැන් පටන් කලන්දක නිවාප යි ප්‍රසිද්ධ විය. කලන්දක යනු ලෙහෙනුන්ට නමකි.
**මහා කස්සපොති** මහත් වූ ශීලස්කන්ධයකින් යුක්ත වූ බැවින් මහා කස්සප විය. තවද කුමාර කස්සප තෙරුන් නිසා මේ ස්ථවිර මහාකස්සපයි කියති. **පිප්ඵලීගුහායං** එම ගුහාවෙහි දොරටුව සමීපයෙහි එක් පිලිල ගසක් විය. එබැවින් එය පිප්ඵලී ගුහාවයි ප්‍රකට විය. එම පිප්ඵලී ගුහාවෙහි ආබාධිකො ආබාධයක් ඔහුට ඇත්තේනුයි අබාධික නම් වේ. **දුක්ඛිතොති** කායික දුකක් හටගත් නිසා දුක්ඛිත විය. **බාළ්හගිලානො ති** බොහෝ වූ ගිලන් බව. එම ගිලන් බව සිහිනුවණින් යුක්තව ඉවසයි. මේ පුවත දැන බුදුරජාණන් වහන්සේ එහි ගොස් බොජ්ඣංග පිරිත දේශනා කළහ. එම සූත්‍ර දේශනාවෙන් කාශ්‍යප තෙරුන්ගේ ඒ ආබාධය සන්සිඳුනේය. බොජ්ඣංග සූත්‍රයෙහි එය කියන ලදි.
‘එ සමයෙහි ආයුෂ්මත් මහා කාශ්‍යප රහතන් වහන්සේ ආබාධිතව, කායික දුකෙන් යුක්තව දැඩි ලෙස ගිලන්ව පිප්ඵලී ගුහාවෙහි වාසය කරති. එකල්හි භාග්‍යවතුන් වහන්සේ පස්වරු විවේක සුවයෙන් නැගිට මහා කාශ්‍යප තෙරුන් වාසය කරන ස්ථානයට පැමිණ පැනවූ අසුනෙහි වැඩ හුන්හ. එසේ වැඩහුන් භාග්‍යවතුන් වහන්සේ ආයුෂ්මත් මහාකාශ්‍යප ස්ථවිරයන් වහන්සේට මෙසේ වදාළසේක. ‘කිමෙක්ද? කාශ්‍යපය, ඔබට ඉවසිය හැකිද? කිම යැපිය හැකිද? හෙවත් ඔබගේ ශරීරය පවත්වා ගන්නට හැකිද? කිමෙක් ද? දුක්වේදනා අඩු වේද? වැඩිවීමක් නැද්ද? දුක් වේදනාවන්ගෙන් කෙළවරක් පෙනේද? වැඩිවීමක් නොපෙනේද? ‘ස්වාමීනි භාග්‍යවතුන් වහන්ස, මට ඉවසිය නොහැකියි. දුක් වේදනා වැඩිවනු මිස අඩුවීමක් නො පෙනේය’යි.
‘කාශ්‍යප ය, මේ සප්තබෝධ්‍යංග ධර්ම මා විසින් මැනවින් කියන ලද්දේය. වඩන ලද්දේය. නැවත නැවත පුරුදු කරන ලද්දේය. ඒ ධර්ම චතුස්සත්‍ය ධර්මයන් විශිෂ්ටඥානයෙන් දැනගැනීම පිණිස, අවබෝධය පිණිස, නිවන් පිණිස පවතී. ඒ බොධ්‍යංග ධර්ම සත කවරේද?
‘කාශ්‍යපය, සති සම්බොජ්ඣංගය මා විසින් මැනවින් කියන ලදි. වඩන ලදි. නැවත නැවත පුරුදු කරන ලදි. එය චතුස්සත්‍ය ධර්මයන් විශිෂ්ට ඥානයෙන් දැනගැනීම පිණිස, අවබෝධය පිණිස, නිවන් පිණිස පවතී.....
කාශ්‍යපය, උපෙක්ඛා සම්බොජ්ඣංගය මා විසින් මැනවින් කියන ලදි. වඩන ලදි. නැවත නැවත පුරුදු කරන ලදි. එය චතුස්සත්‍ය ධර්මයන් විශිෂ්ට ඥානයෙන් දැනගැනීම පිණිස, අවබෝධය පිණිස, නිවන් පිණිස පවතී. කාශ්‍යපය, මේ සප්ත බෝධ්‍යංග ධර්ම මා විසින් මැනවින් කියන ලදි. වැඩි වශයෙන් පුරුදු කරන ලදි. නැවත නැවතත් පුරුදු කරන ලදි. ඒ ධර්ම විශිෂ්ට ඥානයෙන් චතුස්සත්‍ය අවබෝධ කර ගැනීම පිණිස, නිවන් පිණිස පවතී.’ ‘භාග්‍යවතුන් වහන්ස, බෝධ්‍යංග ධර්ම ඒකාන්තයෙන් මැනව. සුගතයන් වහන්ස, බෝධ්‍යංග ධර්ම ඒකාන්තයෙන් මැනවි’ යි. කාශ්‍යප ස්ථවිරයන් වහන්සේ සැල කළහ.
එයට සතුටු වූ ආයුෂ්මත් මහා කස්සප ස්ථවිරයන් වහන්සේ භාග්‍යවතුන් වහන්සේගේ දේශනාවට වෙසෙසින් සතුටු වූහ. මහා කාශ්‍යප ස්ථවිරයන් වහන්සේ එම ආබාධයෙන් සුවපත් වූහ. එම ආබාධය අවසන් විය.
එහෙයින් කියන ලදි - ඉක්බිති ආයුෂ්මත් මහා කාශ්‍යප ස්ථවිරයන් වහන්සේ පසුකලෙක එම ආබාධයෙන් සුවපත් වූහ.
**එතදහොසීති** පෙර ගිලන් දවස්වල එකට විසූ භික්‍ෂූන් විසින් ළඟට ගෙනවුත් පිළිගැන්වූ පිණ්ඩපාතය වළඳා විහාරයෙහිම විසීය. ඉක්බිති එම ආබාධයෙන් සුවපත්ව නැගී සිටි උන්වහන්සේට ‘මම රජගහනුවර පිඬු පිණිස පිවිසෙන්නෙම් නම් ඉතා යෙහෙකැයි’ යන කල්පනාව ඇතිවයි. **පඤ්චමත්තානි දෙවතා සතානි** යනු සක්දෙවිරදුන්ගේ පිරිවර වූ පරෙවියන්ට මෙන් පා ඇති දෙවඟනෝ **උස්සුක්කං ආපන්නානි හොන්ති** යනු මහාකාශ්‍යප රහතන් වහන්සේට පිණ්ඩපාතය දෙන්නෙමුයි පන්සියයක් පිණ්ඩපාත සකස්කොට රන්බඳුන්වලින් ගෙනවුත් අතරමග සිට ස්වාමීනි, මේ පිණ්ඩපාත පිළිගන්න. අපට සංග්‍රහ කරන්නැයි කියමින් පිණ්ඩපාත දීමෙහි යෙදී පැහැදී සිටියෝය. එහෙයින් කියන ලදි. **ආයස්මතො මහා කස්සපස්ස පිණ්ඩපාත පටිලාභය යි**.
සක්දෙව් රජු කාශ්‍යප තෙරුන් වහන්සේගේ අදහස දැන ‘යන්න නුඹලා ආර්ය වූ මහා කස්සප තෙරුන් වහන්සේට පිණ්ඩපාතය දී තමන්ට පිහිටක් කරගන්න’යි ඒ අප්සරාවන් පිටත් කරවීය. ඔහුට මෙබඳු අදහසක් ඇතිවිය. ‘මේ සියලු අප්සරාවන් ගියපසු කිසියම් එක අප්සරාවකගේ පිණිස පවතින්නේය. ස්ථවිරයන් වහන්සේ පිණ්ඩපාතය ප්‍රතික්‍ෂේප කළහ. ‘ස්වාමීනි, මාගේ පිණ්ඩපාතය ගන්න. මාගේ පිණ්ඩපාතය ගන්න’යි කියමින් අප්සරාවෝ සිටියහ. ‘යන්න තෙපි කළ පින් ඇති, මහා වස්තු ඇත්තෝය. මම දුප්පත් අයට සංග්‍රහ කරන්නෙමි’ ‘ස්වාමීනි, අප නො නසන්න. අපට සංග්‍රහ කරන්න’යි අප්සරාවෝ කීහ. නැවතත් කාශ්‍යප තෙරුන් ප්‍රතික්‍ෂේප කළ නමුත් අප්සරාවන් ඉවත්ව යන්නට අකමැති වූ විට කාශ්‍යප ස්ථවිරයන් වහන්සේ ‘තෙපි තමන්ගේ ප්‍රමාණය නො දන්නාහුය. ඉවතට යන්න යි අසුරක් ගැසූහ. ඒ දෙවඟනෝ තෙරුන්ගේ අසුරු හඬ අසා තැති ගත්තෝ එහි සිටින්නට නො හැකිව පලා ගොස් දෙව්ලොවටම ගියහ. එහෙයින් කියන ලදි. **පඤ්චමත්තානි දෙවසතානි පටික්ඛිපිත්‍වා** යි
**පුබ්බණ්හසමයං** යනු පෙරවරු එක් කාලයක **නිවාසෙත්‍වා** යනු දැඩි ලෙස වාසය කොට **පත්තචීවරමාදාය** යනු සිවුරු පොරවා පාත්‍රය අතින් ගෙන, **පිණ්ඩාය පාවිසි** පිඬු පිණිස පිවිසියේය. **දළිද්දවිසිඛා **යනු දුප්පත් මිනිසුන් වාසය කරන වීථිය. **කපනවිසිඛා** යනු අසරණ දිළිඳු මිනිසුන් වාසය කරන වීථිය. **පෙසකාර විසිඛා** රෙදි වියන්නන් වාසය කරන වීථිය. **අද්දසා ඛො භගවා** භාග්‍යවතුන් වහන්සේ දුටහ. කුමක් දුටුසේක්ද? ආබාධයෙන් සුවපත් වූ මාගේ පුත්‍ර කාශ්‍යප කුමක් කරන්නේදැයි ආවර්ජනා කරමින් වෙළුවන විහාරයෙහි වැඩසිටි භාග්‍යවතුන් වහන්සේ දිවැසින් මෙසේ දුටුවෝය.
**එතමත්‍ථං විදිත්‍වා** යනු ආයුෂ්මත් මහා කාශ්‍යප තෙරුන් විසින් පන්සියයක් අප්සරාවන් විසින් ළඟට ගෙන එන ලද නොයෙක් සුප්වලින් හා නොයෙක් ව්‍යඤ්ජනවලින් යුක්ත වූ දිව්‍ය පිණ්ඩපාතය ප්‍රතික්‍ෂේප කොට දුප්පත් ජනතාවට අනුග්‍රහ ප්‍රතිපත්තියක් කියන ලද්දේද මේ කාරණය දැන **ඉමං උදානං** යනු උතුම් වූ අප්පිච්ඡතා ගුණය ප්‍රකාශ කිරීමට හා රහතන් වහන්සේලාගේ භාව අනුභාව ගුණය ප්‍රකාශ කරන උදානය ප්‍රකාශ කෙළේය.
එහි **ආනඤ්ඤපොසීති** අනිකකු පෝෂණය කෙරේනුයි අඤ්ඤපොසි නමි. න අඤ්ඤපොසි, අනඤ්ඤපොසි - අනිකකු පෝෂණය නොකෙරේනුයි අනඤ්ඤපෝසි නමි. තමන් විසින් පෝෂණය කළයුතු, අනිකකු නැති බැවින්, දෙවැන්නකු නැති බැවින් අදුතිය නම් වූයේ එකපෝසීති යන අර්ථ ඇත්තේය. ඒ තෙරුන්ගේ ස්ව කැමැත්තෙන් හැසිරීම දක්වයි. ස්ථවිර තෙමේ වනාහි කය පරිහරණය කරන සිවුරෙන්ද, කුස පරිහරණය කරන පිණ්ඩපාතයෙන් ද තමා පමණක් පෝෂණය කරන්නේ පරම අල්පේච්ඡව වාසය කරයි. ඤාතිමිත්‍රාදීන් අතර අන් කිසිවකු පෝෂණය නො කරයි. කිසිවක් කෙරෙහි නො ඇලෙන බැවින් හෙවත් පෝෂණය කළයුතු අනිකකු නැති බැවින් අනඤ්ඤපෝසී නම් වේ. යම් භික්‍ෂුවක් එකම ප්‍රත්‍යදායකුගේ සිවුපසය පිළිගන්නේ නම් හෙතෙම අනඤ්ඤපෝසි නම් නොවේ. ස්ථවිරයන් වහන්සේ වනාහි ‘යථාපි භමරො පුප්ඵං’ යන ගාථාවෙන් කියන ලද ක්‍රමයට ඇවිදීමේ ශක්තිය නිසා පිඬු පිණිස හැසිරෙන්නේ කුලයන්හි නිත්‍යයෙන්ම අලුත් කෙනෙකු වී මිශ්‍ර බතින් යැපෙති’ එය වනාහි භාග්‍යවතුන් වහන්සේ චන්ද්‍ර උපමා පටිපදාවෙන් වර්ණනා කළහ.
**අඤ්ඤතං** යනු විශේෂයෙන් දැන ගැනීමය. යම් ඒ කියන ලද ගුණයන්ගෙන් ශාන්ත වූ බැවින් ද අනුන් විසින් පෝෂණය නො කරන බැවින් ද, අල්පේච්ඡ ගුණයෙන් හා ලද දෙයින් සතුටුවීමේ ගුණයෙන් ද විශේෂයෙන් දන්නා ලද්දේය. ප්‍රකට වූයේය. **දන්තං** යනු සවැදෑරුම් ඉඳුරන් සපුරා උතුම් ලෙස දමනය කළ **සාරෙ පතිට්ඨිතං** යනු විමුක්ති නම් නිර්වාණ සාගරයෙහි සිටි, අශෛක්‍ෂ ශීලස්කන්ධාදි සාරයෙහි පිහිටි, **ඛීණාසවං වත්ත දොසං **කාමාදි චතුර්විධ ආස්‍රවයන් ඉතිරි නො කොට ප්‍රහීණ කළ බැවින් ඛීණාසවං නමි. එසේම කාමාදි ආස්‍රවයන් සියලු අයුරින් විනාශ කළ බැවින් වන්ත දොස නම් වේ. **තමහං බ්‍රෑමි බ්‍රාහ්මණ** යනු කියන ලද පරිදි ගුණයන්ගෙන් යුක්ත වූ පරමාර්ථ බ්‍රාහ්මණයා මම බ්‍රාහ්මණය යි කියමි. මෙහි පෙර කියන ලද පරිදිම බුද්ධ දේශනාව නන් අයුරින් දත යුතුය.
සත්වැන්නෙහි පාවායං යනු මේ නම ඇති මල්ල රජවරුන්ගේ නගරයෙහි **අජපාලකෙ චෙතියෙ** යනු අජකලාපක නම් යක්‍ෂයා විසින් අරක්ගත් බැවින් අජකලාපක නම් යක්‍ෂයා විසින් අරක්ගත් බැවින් අජකලාපක නම් වූ මනුෂ්‍යයන්ගේ සිත් ගත් ස්ථානයකි. ඒ යක්‍ෂයා වනාහි එලුවන් සමූහ වශයෙන් බැඳ බලි පූජා කරයි. එහෙයින් අජකලාපක යි ප්‍රකට විය. ඇතැමෙක් සතුන් බලිපූජාව සඳහා එහි ගෙනවිත් එලුවන්ගේ හඬ හා සමානව ශබ්ද නගා බලිපූජා කරති. ඔවුහු එයින් සතුටු වෙති. එහෙයින් අජකලාපක යි කියනු ලැබේ. ඒ යක්‍ෂයා වනාහි ආනුභාව සම්පන්නය. නපුරුය. ඵරුසය. ඒ ස්ථාන‌යෙහි වසන්නේය. එබැවින් එම ස්ථානයට මිනිස්සු පූජා පවත්වති. වරින්වර බලි පූජා ද කරති. එබැවින් ‘අජකලාපකෙ චෙතියෙ’ යි කියන ලදි. **අජකලාපකස්ස යක්ඛස්ස භවනෙ** යනු ඒ යක්‍ෂයාගේ විමානයයි.
එකල්හි වනාහි ශාස්තෲන් වහන්සේ ඒ යක්‍ෂයා දමනයකරනු කැමැතිව සවස් කාලයෙහි හුදෙකලාව පාසිවුරු ගෙන අජකලාපක යක්‍ෂයාගේ භවනයෙහි දොරටුව වෙත ගොස් එහි සිටි දොරටුපාලයාගෙන් එහි පිවිසීමට අවසර පැතූහ. ‘ස්වාමීනි, ඒ අජකලාපක යක්‍ෂයා නපුරුය. ශ්‍රමණයෙකැයි බ්‍රාහ්මණයෙකැයි ගෞරව නොකරයි. එබැවින් ඔබවහන්සේ ම සුදුසු දෙයක් සිතා බලන්න. මා විසින් මෙය ඔහුට නොදැන්වීම අයුක්තකි යි එකෙණෙහිම වාත වේගයෙන් යක්‍ෂ සමාගමට ගිය අජකලාපක යක්‍ෂයා වෙත ගියේය. ශාස්තෲන් වහන්සේ භවන ඇතුලට පිවිස අජ කලාපක යක්‍ෂයා හිඳින මණ්ඩපයෙහි පනවන ලද අසුනෙහි වැඩහුන්හ. එකල්හි යක්‍ෂයාගේ අන්තඃපුර ස්ත්‍රීහු ශාස්තෲන් වහ්නසේ වෙත පැමිණ වැඳ එකත්පසෙක සිටියහ. ශාස්තෲන් වහන්සේ ඔවුන්ට කාලීන ධර්ම කථාවක් ප්‍රකාශ කළහ. එහෙයින් **පාවායං විහරති අජකලාපකෙ චෙතියෙ අජකලාපකස්ස යක්ඛස්ස භවනෙ** යි කියන ලදි.
එකල්හි සාතාගිර හේමවත යන යක්‍ෂයන් දෙදෙන අජ කලාපක යක්‍ෂයාගේ භවනය උඩින් යන්නෝ තමන්ගේ ගමනට බාධා වූ බැවින් කුමක් නිසා මෙසේ වීදැයි කල්පනා කරන්නෝ අජකලාපයක්‍ෂ භවනයෙහි වැඩවසන ශාස්තෲන් වහන්සේ දැක එහි ගොස් භාග්‍යවතුන් වහන්සේ වැඳ ‘ස්වාමීනි, අපි යක්‍ෂ සමාගමට යන්නෙමු’යි ප්‍රකාශකොට බුදුරදුන් ප්‍රදක්‍ෂිණාකොට ගියහ. යක්‍ෂ රැස්වීමෙිහ සිටි අජකලාප යක්‍ෂයා දැක ‘ඇවැත්නි, අජකලාපක, ඔබට මහත් ලාභයකි. ඔබගේ භවනයෙහි දෙවියන් සහිත ලෝකයෙහි අග්‍ර පුද්ගල වූ භාග්‍යවතුන් වහන්සේ වැඩ වෙසෙති. එහි පැමිණ භාග්‍යවතුන් වහන්සේ ඇසුරු කරන්න. ධර්මයද අසන්නැ’යි තමන්ගේ සතුට ප්‍රකාශ කළහ. හෙතෙම ඔවුන්ගේ කතාව අසා මොවුහු ඒ මුඩු ශ්‍රමණයා භවනයෙහි හුන් බව ප්‍රකාශ කරතියි ක්‍රෝධයෙන් මඩනා ලද්දේ ‘අද ඒ ශ්‍රමණයා සමග මාගේ යුද්ධයක් වන්නේ’ යයි සිතා යක්‍ෂ සමාගමෙන් නැගිට දකුණු පය ඔසවා සැට යොදුනක් පමණ වූ පර්වතය පෑගුවේය. ඒ පර්වතය දෙකඩ විය. ඉතිරි කථාව පිළිබඳව යමක් මෙහි කියයුතු නම් ඒ සියල්ල ආලවක සූත්‍ර වර්ණනාවෙහි සඳහන් පරිදි දතයුතුය
අජකලාපක සමාගමය ආලවක සමාගමය හා සමාන වේ. යක්‍ෂයාගේ ප්‍රශ්න කිරීමත්, එය විසඳීමත් හා යක්‍ෂ භවනයෙන් තුන්වරක් නික්මීමත්, ප්‍රවේශ වීමත් එය හා සමාන වේ. අජකලාපකයා එන අතරම ‘මේ ශ්‍රමණයා පලවා හරින්නෙමියි චණ්ඩ මාරුතය පටන් වර්ෂා නවයක් වස්වා හිංසා කළත් එයින් භාග්‍යවතුන් වහන්සේගේ ශරීරයෙහි ස්වල්පමාත්‍ර සෙලවීමක් කරන්නට නොහැකිව නානාවිධ ආයුධ ගත් අත් ඇතිව සිටි භයානක රූප ඇති අමනුෂ්‍යයන් මවා ඔවුන් සමග භාග්‍යවතුන් වහන්සේ වෙත පැමිණ හැසිරෙමින් මුලු රැයක් විවිධ විප්‍රකාර කළත් භාග්‍යවතුන් වහන්සේගේ කෙස් අගක් පමණකුදු වැඩහුන් තැනින් සොලවන්නට නොහැකි විය. ‘මේ ශ්‍රමණයා මාගෙන් නොඅසා මාගේ භවනයට ඇතුල් වී හිඳියි’ යි ක්‍රෝධයෙන් දැවෙයි. භාග්‍යවතුන් වහන්සේ ඔහුගේ සිතිවිලි දැක යම් ලෙසකින් මේ චණ්ඩ වූ යක්‍ෂයාගේ නාසයෙහි පිට බිඳෙන්නේ නම් හෙතෙම බෙහෙවින්ම නපුරු වන්නේය. යක්‍ෂයා මා මෙහි හුන්කල්හි හිත නපුරු කරගනියි. එබැවින් මෙතැනින් ඉවතට යන්නේ නම් ඉතා යෙහෙකැයි භවනයෙන් නික්ම එලිමහන් තැන වැඩ සිටියේය. **තෙන ඛො පන සමයෙන භගවා රතතන්‍ධකාරතිමිසායං අබ්භොකාසෙ නිසින්නො හොතී’ති** යි එහෙයින් කියන ලදි.
එහි **‘රත්තන්‍ධකාර තිමිසායං’** යන රාත්‍රියෙහි බලවත් අන්‍ධකාරයෙහි, ඇසට නොපෙනෙන බලවත් අන්‍ධකාරයක් යන අර්ථයි. අංග හතරකින් යුත් අන්‍ධකාරයක් එකල්හි තිබුණේය යන අර්ථයි. ඉක්බිති මේ ශබ්දයකින් මේ ශ්‍රමණයා තැතිගන්වා එලවා දමන්නෙමි යි භාග්‍යවතුන් වහන්සේ ළඟට ගොස් ‘අක්කුලො’ ආදී ශබ්දයන්ගෙන් බියජනක තත්ත්වයක් ඇති කළේය. **අථකො අජකලාපකො** ආදිය එහෙයින් කියන ලදි. එහි ‘භයං’ යනු තැති ගැනීමයි. **ඡම්භිතත්තං** යනු සිරුර වෙව්ලන ස්වභාවයයි. ‘ලොමහංසං’ යනු ලොම්දැහැ ගැනීමයි. පද තුනෙන් බියට පත්වීම දක්වයි. **උපසංකමී** ති කුමක් අදහස් කරගෙන සමීපයට ගියේද යත්, මුලදී ස්වකීය භවනයෙහි සිටි භාග්‍යවතුන් වහන්සේට කිසිම විපතක් කරන්නට නොහැකි විය. දැන් භවනයෙන් පිට සිටින භාග්‍යවතුන් වහන්සේ බියට පත්කොට එලවා දමන්නට හැකියයි සිතමින් බුදුන් සමීපයට පැමිණියේය. මේ යක්‍ෂයා තමන්ගේ භවනය වීරභූමියක් ලෙස සලකයි. එහි සිටි බැවින් මේ ශ්‍රමණයා බයට පත් නොවේ යි කල්පනා කරයි.
**තික්ඛත්තැං අක්කුලො පක්කුලොති අක්කුල පක්කුලිකං අකාසි** යනු තුන්වරක් බියට පත්කිරීම සඳහා මෙවන් ශබ්දයක් කෙළේය. එකල්හි මේ යක්‍ෂයා මහමෙර ඔසවා පොළොවට පෙරලන්නාක් මෙන් ද, හෙන දහසක් එකට ගැටීමක් මෙන් ද, එකම තැනකට එකතුව දිසා හස්තීන් නිකුත් කරන ගර්ජනාවක් මෙන්ද, කේසර සිංහයන්ගේ ඝෝෂාව මෙන්ද, යක්‍ෂයන්ගේ ‘හුංකාර’ ශබ්දය මෙන්ද, භූතයන්ගේ මහ සිනාවක් මෙන්ද, අසුරයන්ගේ අත්පොළසන් හඬ මෙන් ද, ශක්‍රදෙවියන්ගේ වජ්‍රායුධයෙන් නිකුත්කරන මහා ශබ්දය මෙන්ද, පෘථග්ජන ජනතාවගේ හදවත පලන්නාක් වැනි ක්‍රෝධයෙන් යුක්ත වූ මහා ගර්ජනාවක් තුන්වරක් කෙළේය. මේ ගර්ජනාවෙන් මේ ශ්‍රමණයා බියට පත්කොට එලවන්නෙමි යි කළ මේ ඝෝෂාවෙන් පර්වතයෝ එකටෙක ගැටුනෝය. විශාල වනස්පති වෘක්‍ෂ පටන් සියලුම ගස් ලියගොමුවල කොළ ගෙඩි මල් සියල්ල බිම වැටුනෝය. යොදුන් තුන්දහසක් පුළුල් වූ හිමාලය පර්වත රාජයාද කම්පනයට පත්විය. බූමාටු දෙවියන් පටන් සියලු දෙවියන්ටද, අනෙක් අපා දෙපා සිවුපා සියලු සතුන්ට මහපොළොව කම්පාවෙන්නාක් මෙන් මහත් බියජනක ශබ්දයක් ඇතිවිය. මුලු දඹදිව මහත් වූ කෝලාහලයක් ඇතිවිය. භාග්‍යවතුන් වහන්සේ එම ශබ්දය කවරක්දැයි නොසිතමින් වැඩහුන්හ. ‘මේ ඝෝෂාවන්ගෙන් කිසිවකුටවත් අනතුරක් නොවේවා’යි අධිෂ්ඨාන කළහ.
[missing trans]
**එසො තෙ සමණ පිසාචො** යනු එම්බා ශ්‍රමණය, නුඹ ළඟට පිසාචයෙක් පැමිණියේ යයි මහත් වූ භෛරව රූපයක් මවා යක්‍ෂයා කියයි.
**එතමත්‍ථං විදිත්‍වා** මේ යක්‍ෂයා විසින් කයෙන් හා වචනයෙන් කරන විප්‍රකාරයද, එයින් තම මැඩ පැවැත්වීමට නොහැකිවීම සඳහා හේතු වූ ලෝක සත්ත්වයා කෙරෙහි ඇති මහා කරුණාව සියලු ආකාරයෙන් දැන **තායං වෙලායං** ඒ විප්‍රකාර කරන වෙලාවෙහි **ඉමං උදානං** භාග්‍යවතුන් වහන්සේ මේ උදානය පහළ කළ සේක.
එහි **යදා සකෙසු ධම්මෙසු** යම්කලෙක ස්වකීය ආත්මභාව සංඛ්‍යාත පංචඋපාදානස්කන්ධ ධර්මයන්හි, ‘පාරඥ’ යනු සම්පූර්ණ ලෙස අවබෝධ කරගැනීමෙන් පරතෙරට ගිය ඒ උපාදානස්කන්ධයන්ගේ ඇතිවීමට හේතුව, ඒවා පවත්නා ආකාරය නිරුද්ධවීම හා නිරෝධගාමිනී ප්‍රතිපදාවද හා ප්‍රහාණයද අවබෝධ කරගැනීම වශයෙන් පරතෙරට ගිය **හොති බ්‍රාහ්මණො** යනු සියලු ආකාරයෙන් කෙලෙසුන් නැසූ බැවින් බ්‍රාහ්මණ නම් වෙයි. සියලු අයුරින් ස්වකීය ආත්මභාවය පිළිබඳව අවබෝධය ලබා චතුස්සත්‍ය ධර්මය අවබෝධ කළ බැවින් බ්‍රාහ්මණ නම් වෙයි. ‘**ඉමස්මිං යෙව බ්‍යාමමත්තෙ කලෙබරෙ සසඤ්ඤී සමනකෙ ලොකඤ්ච ලොකසමුදයඤ්ච පඤ්ඤාපෙමි’** යි එහෙයින් කියන ලදි. තවද **සකෙසු ධම්මෙසු** යනු තමන්ගේ ධර්මයන්හි, තමන්ගේ ධර්ම නම් දියුණුව කැමති පුද්ගලයාගේ සීලාදී ධර්මයෝය. සීල සමාධි ප්‍රඥා විමුක්ති ආදී කෙලෙසුන් දුරුකිරීමෙන් පාරිශුද්ධිය (නිවන්සුව) ලබාදෙන ධර්මයෝය. අනර්ථය ලබාදෙන ක්ලේශධර්ම නොවේ. **පාරගූ** යනු එම සීලාදී ධර්ම සම්පූර්ණ කිරීමෙන් පරතෙරට, නිවනට ගියේය.
සීලං ලෞකික, ලෝකෝත්තර වශයෙන් දෙකකි. ලෞකික සීලය නම් පූර්වභාග සීලයයි. එය සංක්‍ෂේප වශයෙන් ප්‍රාතිමෝක්‍ෂ සංවර ආදී වශයෙන් චතුර්විධ වේ. විස්තර වශයෙන් නොයෙක් භේද ඇත. ලෝකෝත්තර සීලය මාර්ග, ඵල වශයෙන් දෙකකි. සීලය මෙන් සමාධිය ප්‍රඥාවද ලෞකික ලෝකෝත්තර වශයෙන් දෙකකි. ලෞකික සමාධිය නම් උපචාර සහිත අෂ්ට සමාපත්තිය, ලෝකෝත්තර සමාධිය නම් මාර්ග සතරකින් යුක්ත වූ සමාධියයි. ප්‍රඥාව ලෞකික, සුතමය, චින්තාමය, භාවනාමය සාසව වශයෙන් භේද ඇත. ලෝකෝත්තර ප්‍රඥාව නම් මාර්ග ඵලවලින් යුක්ත වීමය. විමුක්ති ප්‍රඥාව නම් ඵල විමුක්තිය හා නිර්වාණයයි. එබැවින් එය ලෝකෝත්තර විමුක්තියයි. ඥාන දර්ශනය ලෞකික වේ. එය එකුන්විසි වැදෑරුම් ප්‍රත්‍යවේක්‍ෂා නුවණින් ලැබේ. මෙසේ ශීලාදී ධර්මයන් තමන්ගේ සන්තානයෙහි අර්හත් සමාධියට පැමිණීමෙන් සම්පූර්ණයෙන් උපදවාගෙන පරතෙරට ගියේ වන්නේය.
[missing trans]
**හොති බ්‍රාහ්මණොති** හොති බ්‍රාහ්මණො යනු එකල්හි පාපධර්මයන් විනාශ කළ බැවින් පරමාර්ථ වශයෙන් පරමාර්ථබ්‍රහ්ම නම් වේ. **අථ එතං විසාචන්‍දච පක්කුලඤ්චාති වත්තතීති** යනු කියන ලද පරිදි පරතෙරට ගිය මනසක් ඇති බැවින් අජකලාපක තා විසින් දක්වන ලද අක්කුල පක්කුල ආදිය ඉක්මවා සිටියි. මැඩපවත්වයි.
[missing trans] ඉක්බිති අජකලාපක යක්‍ෂයා තමා විසින් කරන ලද බියජනක දෙයින් හා හිංසා පීඩාවන්ගෙන් වැඩක් නොවූ බව හා බුදුරදුන්ගේ නොසෙල්වන බව කම්පා නොවන බව දැක ඒකාන්තයෙන් මෙය ආශ්චර්යකියි ප්‍රසන්න සිතින් ශ්‍රද්ධාව තමා කෙරෙහි පහළ වූ බව ප්‍රකාශ කරමින් බුදුරදුන්ගෙන් උපාසක භාවය ආයාචනා කෙළේය.
අටවැනි සූත්‍රයෙහි **සංගාමජි **යනු ඔහුගේ නාමයයි. මොහු සැවැත්නුවර සම්පත් ඇති මහා ධනවතකුගේ පුත්‍රයා ය. ඔහු වැඩිවියට පත්වූ පසු මව්පියන් විසින් සුදුසු බිරිඳක් කැඳවා වස්තුව පවරා විවාහය කරවන ලද්දේය. සැවැත්නුවර පෙරවරු දන්දී සිල්සමාදන්ව සිට සවස සුදුරෙදි හැඳ සුදු උතුරු සළුවලින් සැරසී සුවඳ මල් ගෙන ධර්මශ්‍රවණය සඳහා දෙව්රම් වෙහෙරට යන උපාසකයන් දැක ‘කොහි යන්නහුදැ’යි අසා ධර්මශ්‍රවණයට දෙව්රම් වෙහෙරට යන බව දැන ඔහු ද ‘මම ද එන්නෙමි’යි දෙව්රම් වෙහෙරට ගියේය. එසමයෙහි භාග්‍යවතුන් වහන්සේ රන් ගුහාවක සිංහනාද කරන කේශර සිංහරාජයකු මෙන් සද්ධර්ම මණ්ඩපයෙහි පනවන ලද අසුනෙහි වැඩහිඳ සිවුපිරිස මැද ධර්මය දේශනා කරති.
එකල්හි උපාසකයෝ භාග්‍යවතුන් වහන්සේ වැඳ එකත්පසක හුන්හ. සංගාමජි කුලපුත්‍රයා එම පිරිස් කෙළවර ධර්මය අසමින් සිටියේය. භාග්‍යවතුන් වහන්සේ අනුපුබ්බී කථාව පවත්වා චතුරාර්ය සත්‍ය ධර්මය දේශනා කළහ. දේශනාව අවසානයෙහි දහස් ගණනක් පිරිසට ධර්මාවබෝධය විය. සංගාමජි කුලපුත්‍රයා සෝවාන්ඵලයට පත්ව පිරිස නැගීසිට ගියකල්හි භාග්‍යවතුන් වහන්සේ වෙත පැමිණ වැඳ ‘ස්වාමීනි භාග්‍යවතුන් වහන්ස, මා පැවිදි කරනු මැනවැ’යි පැවිද්ද ඉල්ලුවේය. ‘ඔබ මවුපියන්ගෙන් පැවිද්ද සඳහා අනුමතය ලබාගත්තෙහිද?’ ‘ස්වාමීනි, මම අනුමතය නොගත්තෙමි. ‘සංගාමජි, තථාගතයන් වහන්සේලා මවුපියන්ගෙන් අනුමතය නොගත් පුත්‍රයකු පැවිදි නොකරති. ‘ස්වාමීනි, මම එසේ කරන්නෙමි. මවුපියන්ගෙන් අනුමතය ලබාගන්නෙමි’යි භාග්‍යවතුන් වහන්සේ වැඳ පැදකුණු කොට ගොස් මවුපියන් වෙත පැමිණ ‘මෑණියනි, පියාණෙනි, මට පැවිදි වීමට අවසර දෙන්නැ’යි කීයේය. එතැන්සිාට රට්ඨපාල සූත්‍රයෙහි සඳහන් වන පරිදි දතයුතුය.
ඉක්බිති හෙතෙම ‘පැවිදිව මවුපියන් දකින්නට එන්නෙමි’යි පොරොන්දුවක් දී මවුපියන්ගෙන් අනුමතය ලැබ භාග්‍යවතුන් වහන්සේ වෙත පැමිණ පැවිද්ද ඉල්වීය. භාග්‍යවතුන් වහන්සේ සමීපයෙහි පැවිද්ද හා උපසම්පදාව ද ලැබීය. පැවිදිව නොබෝ කලකින් හෙතෙම ඉතිරි මාර්ගඵල ලැබීම සඳහා උත්සාහ කරන්නේ එක්තරා ආරණ්‍යවාසයක වස් වසා ෂඩ් අභිඥාලාභීව, වස් පවාරනකොට භාග්‍යවතුන් වහන්සේ දැකීමටත්, මව්පියන්ට දුන් පොරොන්දුවෙන් මිදීම සඳහාත්, සැවැත්නුවරට ගියේය. එහෙයින් **‘තෙන ඛො පන සමයෙන ආයස්මා සංගාමජි සාවත්‍ථිං අනුප්පත්තො හොති’** යි කියන ලදි.
ඒ ආයුෂ්මත් තෙමේ දුර ගමක පිඬු සිඟා වළඳා පස්වරු දෙව්රම් වෙහෙරට පිවිස භාග්‍යවතුන් වහන්සේ වෙත පැමිණ කරන ලද පිළිසඳර ඇත්තේ අනෙක් කාරණය ප්‍රකාශ කොට භාග්‍යවතුන් වහන්සේ වැඳ පැදකුණු කොට නික්ම එක්තරා රුක්මුලක දහවල් කාලය ගත කෙළේය. ඉක්බිති ඔහුගේ මවුපියෝ ද ඥාති මිත්‍රයෝද ඔහුගේ පැමිණීම ආස සංගාමජි තෙර මෙහි පැමිණියේය යි සතුටු සිත් ඇතිව වහ වහා වෙහෙරට ගොස් සොයන්නෝ එහි හුන් ඔහු දැක සමීපයට ගොස් පිළිසඳර කොට දරුවන් නැති වස්තුව රජවරු අරගෙන නොයාම පිණිස, දායාද අල්වා නොගැනීම පිණිස දරුව එන්න, පැවිද්දෙන් ප්‍රයෝජන නැත. ගිහි බවට පත්වන්නැයි ඉල්ලා සිටියහ. එය අසා ස්ථවිර තෙමේ මොවුහු මට කාමවස්තූන්ගෙන් ප්‍රයෝජන නැති බව නොදනිති. අසූචි දරන්නන් මෙන් අසූචි සංඛ්‍යාත කම්සැපෙහි ඇලීම කැමති වෙති. මොවුන් ධර්මකථාවෙහි යොමු කරන්නට නො හැකිය යි නො ඇසෙන්නාක් හුන්නේය. ඔවුහු නොයෙක් අයුරින් ඉල්ලා සිටියත් තමන්ගේ ඉල්ලීම නො පිළිගන්නා බව දැක නිවසට පැමිණ ‘අපි නොයෙක් ආකාරයෙන් අයැද සිටියත් ඔහුගේ කැමැත්ත නොලබා පැමිණියෙමු. සොඳුර, යන්න ඔබගේ සැමියාට දරුවා පෙන්වා යාඥා කොට කැමැති කරවා ගන්නැයි ඔහුගේ භාර්යාව පිරිවර සමග පිටත් කළහ. ඔහු ඇතිවුනු ආසාව නිසා පැවිදි විය යි සිතා ඇය එය පිළිගෙන දරුවාද රැගෙන මහත් පිරිවර සමග දෙව්රම් වෙහෙරට ගියාය. **‘අස්සොච ඛො ආයස්මතො සංගාමජිස්සා’** ආදිය එහෙයින් කියන ලදී.
එහි **පුරාණදූතියිකා** යනු පෙර ගිහිකල සිටි භාර්යාවයි. අය්යො යනු ආර්යපුත්‍රය යි කිය යුතු වුවත් පැවිද්දන්ට සුදුසු පරිදි අය්‍යො යි කියයි. **කිර** යනු වනාහි යන අර්ථ ඇත්තේය. **ඛුද්ද පුත්තාම්හි සමණ පොස මං** යනු කුඩා පුතා ද මා ද පෝෂණය කරන්න. තිබුණු ආසාව නිසා මා අත්හැර පැවිදි වූවෙහිය. ඔබ වැනි කුඩා පුතා ද මා ද අත්හැර මහණදම් පිරීම යුතු නැත. එබැවින් ශ්‍රමණයන් වහන්ස, පුතාද මා ද ආහාරපාන හා වස්ත්‍රවලින් පෝෂණය කරන්න. ආයුෂ්මත් සංගාමජි තෙර ඇස් ඇර නොබලයි. කිසිවක් කතා නොකරයි. **එවං වුත්තෙ ආයස්මා සංගාමජි තුණ්හී අහොසියි** යි කීයේ එහෙයිනි.
ඇය තුන්වරක් එසේම කියා නිශ්ශබ්දව සිටින බව දැක පුරුෂයෝ වනාහි භාර්යාවන් කෙරෙහි අපේක්‍ෂාව නොදැක්වූවත් දරුවන් කෙරෙහි අපේක්‍ෂා සහිත වෙති. දරු සෙනෙහස පියාගේ ඇටමිදුළු විදගෙන යයි. එබැවින් දරු සෙනෙහසින් මාගේ වසඟයට පත්කරගන්නෙමියි සිතා ඇය පුතා තෙරුන්ගේ උකුලෙහි තබා එකත්පසින් බැහැරව ‘ශ්‍රමණය මොහු ඔබගේ පුත්‍රයාය. ඔහු පෝෂණය කරන්නැ’යි **‘එසො තෙ සමණ පුත්තො පොසන්ත ති’** කියා ටික දුරක් ගියාය. ඇයට ශ්‍රමණයන් වහන්සේගේ තේජසින් ඉදිරියෙහි සිටින්නට නොහැකි වූවාය. ස්ථවිරයන් වහන්සේද දරුවා දෙස නොබලති. දරුවා සමග කතා නොකරති. ඉක්බිති ඒ ස්ත්‍රියද නුදුරෙහි සිට මුහුණ හරවා බලන්නී තෙරුන්ගේ ඒ ආකාරය දැක ආපසු හැරී මේ ශ්‍රමණයාට පුත්‍රයාගෙන් ප්‍රයෝජනයක් නැතැයි දරුවා අරගෙන ගියාය. **අථ ඛො ආයස්මතො සංගමජීස්ස පුරාණදුතීයිකා** යි එහෙයින් කියන ලදි.
එහි **පුත්තෙනපි** යනු මේ ශ්‍රමණයා තමන්ගේ ඖරස පුත්‍රයා කෙරෙහිද ආදරයක් නැත. අනෙක් දරුවන් කෙරෙහි කියනුම කවරේද? යන අදහසයි. **දිබ්බෙන** යනු මෙහි දෙව්ලොව වූයේ දිබ්බ නම් වේ. දෙවියන්ට වනාහි යහපත් ක්‍රියා නිසා උපන් පිත් සෙම් ලේ අපවිත්‍ර නොවූ දුරසිටම බැලිය හැකි දිව්‍යමය වූ චක්‍ෂුප්‍රසාද ඇත. මෙයද චතුර්ථ ධ්‍යාන සමාධිය නිසා උපන් අභිඥා ඇසකි. එය දිව්‍යමය ඇසට සමාන බැවින් දිබ්බ නම් වේ. **විසුද්ධෙන** යනු නීවරණ ආදී කෙලෙස් නැති කිරීමෙන් අතිශය පවිත්‍රභාවයට පත් යන අර්ථයි. අතික්කන්තමානුසකෙන යනු මනුෂ්‍ය විෂය ඉක්ම වූ යන අර්ථයි. **ඉමං එවරූපං විප්පකාරං** යනු මෙම විප්‍රකාරය පැවිද්දන්ට නොසුදුසුය. ඇකයෙහි දරුවකු තැබීම නො සුදුසු ක්‍රියාවකි.
**එතමත්‍ථං** යනු මෙය ආයුෂ්මත් සංගාමජි තෙරුන්ට අඹුදරුවන් ආදී සියලු දෙය කෙරෙහි අපේක්‍ෂාවක් නැති බව සියලු අයුරින් දැන යන අර්ථයි. ඉමං උදානං යනු එම තෙරුන්ගේ ඉටු අනිටු සියලු දෙය කෙරෙහි කම්පා නොවන බව ප්‍රකාශ උදානයක් පහළ කෙළේය යන අර්ථයි. එහි **ආයන්තිං** යනු එන්නීය. පැරණි අදහස් කෙරේ.
**නාභිනන්‍දති** මා දකින්නට ආවා යයි සතුටු නොවෙයි. **පක්කමන්ති** **මෝතෝ** මා දැක අසතුටෙන් යන. **නසෝමති** සිත් තැවුලකට පත් නොවේ. යම් කරුණකින් වනාහි ස්ථවිර තෙමේ මෙසේ නො සතුටු වෙයිද එය දැක්වීමට **සංගා සංගාමජිං මුත්තං** යි සියලු ඇලීම්වලින් මිදුනේය යි කියන ලදි. එහි **සංගා** යනු රාග-දෝස-මෝහ-මාන, දිට්ඨි යන පස්වැදෑරුම් ඇලීම්වලින් සමුච්ඡේද පටිප්පසද්ධි විමුක්තීන්ගෙන් මිදුණු සංගාමජී භික්‍ෂුව **තමහං බ්‍රහ්මි බ්‍රාහ්මණං** යනු තාදී ගුණයට පත් ඒ ක්‍ෂීණාශ්‍රව යන සියලු පව් දුරුකළ බැවින් බ්‍රාහ්මණ යි කියමි.
නව වැන්නෙහි **ගයාය** යනු, මෙහි ගයා නමින් ගමක්ද තොටුපලක්ද ඇත. ගයා ගමට නුදුරුතැන්හි වාසය කරන බැවින් බුදුරජාණන් වහන්සේ ගයාවෙහි වාසය කරතියි කියති. ගයා තොටුපලට හා ගයා ගමට සමීපයෙහි එක් පොකුණක් ද ගඟක් ද ඇත. ලෞකික මහජනයා ඒ ස්ථාන දෙකම පව් සෝදා හරින්නේය යි විශ්වාස කරති. **ගයාසීසෙ** ඇත් හිසක් හා සමාන පර්වත මුදුනෙහි, එහි ගයාසීස නමින් එක් පර්වතයක් ඇත. යම් තැනෙක ඇත් හිසක් හා සමාන පර්වත මුදුනෙහි දහසක් භික්‍ෂූන්ට විසීමට පහසුකම් ඇත්තේද, එහි භාග්‍යවතුන් වහන්සේ වාසය කරති. එබැවින් **ගයායං විහරති ගයාසසෙ** යි කියන ලදි.
**ජටිල** තාපසයෝය. ඔවුන් ජටා දරණ බැවින් ජටිලා යි කියන ලදි. **අන්තරට්ඨ කෙ හිමපාතසමයෙ** හේමන්ත සෘතුවට ඇතුලත් නවම් (පෙබරවාරි) මස අවසානයෙහි දින සතරක් හා මැදින් (මාර්තු) මස මුල දින හතරක් යන හිම වැටෙන සමයෙහි ගයාවෙහි **උම්මුජ්ජන්ති** දියෙහි ගිලී මතුවෙති. සමහරෙක් තිත්‍ථි සම්මත වූ එහි ප්‍රථමයෙන් සියලු ශරීරයම දියෙහි ගිල්වා දියෙන් මතු වෙති. නැගිටිති. පිහිනති. නිම්මුජ්ජන්ති හිස සහිතව දියෙහි ගිලෙති. **උම්මුජ්ජ නිම්මුජ්ජම්පි කරොන්ති** නැවත නැවතත් දියෙහි ගිලීම මතුවීම කරති.
‘එක්වරක් පමණක් දියෙහි ගිලීමෙන් පාප ශුද්ධිය (ආත්ම ශුද්ධිය) වේ’යයි දෘෂ්ටි ගත් සමහරු එසේ ගිලීම් කොට යති. ගිලීම මතුවීම අතරෙහි වෙනසක් නැතැයි සමහරු දියෙන් මතුවීමෙන්ම පාපශුද්ධිය මේයයි එක්වරක් පමණක් දියෙන් මතුවී ගිලීමද කර ඉවත්ව යති. සමහරු තීර්ථයෙහි ගිලීමෙන් පමණක්ම පාපශුද්ධිය වේයයි ගිලී හුස්ම ගැනීම හා පිටකිරීම නවත්වා පර්වතයෙන් වැටුනාක් මෙන් ජීවිතක්‍ෂයට පත්වෙති. [missing trans] **බහුම්පි** ඔවුන්ගේ බොහෝ බව දැක්වීම පිණිස දියෙහි ගිලීම පළමුකොට කියන ලදි. **ජටිලාති **බොහෝ බව නිසා කියන ලදි. හිස මුඩුකළ බ්‍රාහ්මණයෝ ද උදක ශුද්ධිය සඳහා වරින්වර එසේ කරති.
**ඕසිඤ්චන්ති** ගයා තීර්ථයෙහි ජලය අතින් ගෙන තමන්ගේ හිසෙහි හා ශරීරයෙහි වත්කර ගනිති. සමහරරෙක් කලවලින් වතුර ගෙන ඉවුරෙහි සිට එසේ කරගනිති. **අග්ගි ජුහන්ති** සමහරෙක් ගයා ගං ඉවුරෙහි මලුව පිළියෙල කොට දර කෙසෙල් ආදිය පූජාවස්තු ගෙනවුත් ගිනිපූජා කොට යාග කරති. විශේෂයෙන් වඩාත් යාග කරති. ගයා ගං ඉවුරෙහි දියෙහි ගිලීම් ආදියෙන්, ගිනි පූජා කිරීමෙන් පව්මල ශුද්ධියත් පව් අවසන් කිරීමෙන් සංසාර ශුද්ධියම වේ යයි මෙසේ දෘෂ්ටි ගත්තෝය.
දියෙහි ගිලීම් ආදිය මෙහි නිදසුනක් වශයෙන් කියන ලදැයි දතයුතුය. ඔවුන් අතර ජලයෙහි වාසය කරති. සහරෙක් ජලයට වඳිති. සමහරෙක් ඒ ජලයෙහි සිාට සඳ හිරු දෙදෙනා නැවත නැවත පැමිණෙතියි දහස්වාරයක් ස්තෝත්‍ර ජපකරති. සමහරෙක් ‘දෙවිය එන්න’යි සිහිමුළා වී ජපකරමින් සිනාසෙති. සමහරෙක් ගෞරවයෙන් උපස්ථාන කරති. මෙසේ කරමින් සමහරෙක් එතෙර වෙති. සමහරෙක් එතෙරවී පසුව නැවතත් ගඟට පැමිණෙති. සමහරෙක් දියෙහි සිට වීණා වාදනය කරති. මෙසේ නොයෙක් විකාර කරමින්ම ජලයෙහි ගිලීම්, මතුවීම් කරති. මෙසේ කලබල පවතින කල්හි පර්වත මුදුනෙහි වැඩසිටි බුදුරජාණන් වහන්සේ ඔවුන්ගේ මහා ඝෝෂාව අසා එය කුමක්දැයි බලන්නාහු එම විකාර ක්‍රියා දුටහ. එබැවින් **අද්දසා ඛො භගවා** -පෙ- ඉමිනා සුද්ධි යි කියන ලදි.
**එතමත්‍ථං විදිත්‍වා** යනු ජලයට බැසීම් ආදී අශුද්ධි මාර්ගය ශුද්ධි මාර්ගය යි පිළිගැනීම හා ඔවුන්ගේ නොදැනීම නිසා සත්‍ය ආදී ශුද්ධි මාර්ගය අවබෝධ කර නොගැනීම සියලු ආකාරයෙන් දැන **ඉමං උදානං** උදක ශුද්ධියෙන් අශුද්ධ මාර්ගය ඇතිවන බව හා ශුද්ධ මාර්ගය ප්‍රකාශ කිරීමට මෙම උදානය ප්‍රකාශ කෙළේය.
එහි **න උදකෙන සුචිහොති** මෙහි උදකෙන උදකම්මූජ්ජනා යන තන්හි පසුපද ලෝපයෙන් උදකං යි කියන ලදි. රූප භවෝ රූපං යන තැන මෙහි ජලයෙන් පව්මල සෝදා පිරිසිදු වූ සත්ත්වයෙක් නැත. කවර හෙයින් ද **බහ්වෙත්‍ථ ත්හායති ජනො** යම් ලෙසකින් දියෙහි ගිලීම් මතුවීම් ආදියෙන් කියන ලද පරිදි පාපසුද්ධියක් වේ නම් මව් නැසීම ආදී පාපකර්ම කළ අයද. ගව මීගව ආදීහුද යටත් පිරිසෙයින් මත්ස්‍ය හා කැස්බෑවෝද දියෙහි නෑම කරති. ඒ සියලු දෙනාගේම පාපශුද්ධිය විය යුතු නොවේද, එය නොවන්නේය. කවර හෙයින්ද යත්? නෑම කරන්නාගේ පව්වලට විරුද්ධ නොවන බැවිනි. යමක් විනාශ කරන්නේ නම් හෙතෙම ඔහුට විරුද්ධ වන්නේය. අන්‍ධකාරයට ආලෝකයත්, අවිද්‍යාවට විද්‍යාවත් මෙනි. නෑම කරන්නාට පාපය විරුද්ධ නොවේ. එබැවින් ජලයෙන් පිරිසිදු නොවේය යන මෙය පිළිගත යුතුය.
යම්ලෙසකින් පිරිසිදු වේ නම් එය ප්‍රකාශ කරන්නට **යම්හි සච්චඤ්ච** ආදිය කීයේය. මෙහි **යම්හි** යනු යම් පුද්ගලයකු කෙරෙහි **සච්චන්ති** වාග් සත්‍යය හා විරති සත්‍යයි. නොහොත් ඥාන සත්‍යය හා පරමාර්ථ සත්‍යයයි. **ධම්මො** ආර්යමාර්ග ධර්මය හා ජලධර්මයයි. ඒ සියල්ලම යම් පුද්ගලයෙකු කෙරෙහි පිහිටා නම් සො සුචි සොච බ්‍රාහ්මණො ඒ ආර්ය පුද්ගලයා විශේෂයෙන් ක්‍ෂීණාශ්‍රවයන් වහන්සේ. අතිශයින්ම පිරිසිදු වූ හෙතෙම සුචී ච බ්‍රාහ්මණද වන්නේය. කුමක් හෙයින්ද යත් මෙහි සත්‍ය ධර්ම වශයෙන් වෙන් වෙන් කොට අවබෝධ කරගත් බැවිනි. සත්‍යයෙන් බොහෝ උපකාර ඇත්තේය. එබැවින් **‘සච්චං භවෙ සාදුතරං’ සච්චෙන අත්‍ථෙ ධම්මෙච ආහු සන්තො පතිට්ඨිතා’ ‘සච්චෙ ඨිතා සමණ බ්‍රාහ්මණා’** ආදී නොයෙක් සූත්‍ර දේශනාවන්ගෙන් සත්‍යගුණ ප්‍රකාශ කරන ලද්දේය. සත්‍ය නො කියන්නා ‘එකං ධම්මං අතීතස්ස මුසාවාදිස්ස ජන්තුතො’ ‘අභූතවාදී නිරයං උපෙතී’ ආදී දේශනාවන්ගෙන් විස්තර කරන ලදි.
දසවෙනි සූත්‍රයෙහි **බාහියො** යනු ඔහුගේ නාමයයි. **දාරුචීරියො** යනු ලීපොතුවලින් සෑදූ වස්ත්‍රය. **සුප්පාරකෙති** එනම් වරාය අසල වසයි. මේ බාහිර කවරක්ද? දාරුචීරිය වූයේ කෙසේද? සුප්පාරක වරායං (පටුනට) කෙසේ පැමිණියේද?
එහි පිළිවෙල කතාව මෙසේය - මෙයට පෙර කල්ප සිය දහසකට පෙර පදුමුත්තර බුදුරජාණන් වහන්සේ කාලයෙහි හංසවතී නුවර දසබලයන් වහන්සේගේ ධර්මදේශනාව අසන එක් කුලපුත්‍රයෙක් ශාස්තෲන් වහන්සේ එක් භික්‍ෂුවක් වහා ධර්මය අවබෝධ කරගන්නා භික්‍ෂූන් අතර අග්‍රස්ථානයෙහි තබන බව දැක, මේ භික්‍ෂුව මහා වාසනාවන්තයෙකි. යම් භික්‍ෂුවක් ශාස්තෲන් වහන්සේ විසින් අග්‍ර ස්ථානයෙහි තබනු ලැබේ නම් ඒකාන්තයෙන් මම ද මෙබඳු සම්මා සම්බුදුවරයකුගේ ශාසනයෙහි පැවිදිව ශාස්තෲන් වහන්සේ විසින් මේ සමානව අග්‍රස්ථානයෙහි තැබිය යුත්තෙක් වන්නේ නම් මට වාසනාවන්තයෙක් වන්නෙමියි මේ භික්‍ෂුව මෙන් ඒ තනතුර පතා එයට සුදුසු වූ බෝධිකාරක කර්ම කොට, දිවි ඇති තෙක් පින් කොට සුගතිගාමීව දිව්‍ය මනුෂ්‍ය ලෝකයන්හි සැරිසරන්නේ කාශ්‍යප බුදුන්ගේ සසුනෙහි පැවිදිව පිරිපුන් සිල් ඇතිව මහණදම් පුරන්නේ ජීවිතක්‍ෂයට පත්ව දෙව්ලොව උපන්නේය. හෙතෙම බුදුවරු දෙනමක් අතර කාලයක් දෙව්ලොව වසා මේ බුදුරජාණන් වහන්සේගේ කාලයෙහි බාහිර රටේ කුලගෙයක උපන්නේය. බාහිය රටෙහි උපන් බැවින් ‘බාහියො’ යි ඔහු හැඳින්වූහ. හෙතෙම වයසට පැමිණ වෙළඳාම පිණිස බොහෝ බඩුවලින් නැවක් පුරවා මුහුදට පිවිස සත්වරක් නොයෙක් රටවලට ගොස් දියුණුව ලබා තමන්ගේ නගරයට පැමිණියේය.
අටවෙනි වාරයෙහි වනාහි ස්වර්ණභූමියට යන්නෙමියි පුරවන ලද භාණ්ඩ ඇතිව නැව් නැංගේය. නැව මහා සමුද්‍රයෙහි ගිලී තමන් කැමති දේශයට නො පැමිණම මුහුද මැද බිඳී එහි සිටි මහජනයා මසුන් කැසබුවන් විසින් කන ලද්දේය. බාහිය වනාහි නැවෙහි ලෑල්ලක් ගෙන පිහිනන්නේ රළපහර නිසා ටිකෙන් ටික වේගයෙන් පිහිනා සත්වැනි දවසෙහි සුප්පාරක නම් පටුන් පෙදෙසට (වරායට) පැමිණියේය. හෙතෙම ඇඳීමට වස්ත්‍රයක් නැතිව උපන් ස්වරූපයෙන්ම (නිරුවත්ව) සමුද්‍ර තීරයෙහි හොත්තේ වෙහෙස දුරුකොට සුලු සැනසිල්ලක් නැගිට ලජ්ජාවෙන් පඳුරු අතරට පිවිස විලි වසාගෙන ඇඳීමට කිසිවක් නොදැක වරා ඉති කඩා ගස් පට්ටාවලින් වෙලා අඳින වස්ත්‍රයක් මෙන් ඇන්දේය. සමහරු ලී පතුරු විද ගස් පට්ටාවලින් අමුණා අඳින වස්ත්‍රයක් මෙන් කොට ඇන්දේය යි කියති. මෙසේ සියලු කල්හිම ලී පතුරුවලින් සෑදූ වස්ත්‍ර දැරූ හෙයින් **දාරුචීරියො **යි ද පූර්වනාමය වශයෙන් බාහියො යිද ප්‍රකට විය.
එක් කබලක් අතින් ගෙන සුප්පාරක පටුනෙහි පිඬු පිණිස හැසිරෙන ඔහු දැක මිනිස්සු ‘දෙවියන් සහිත ලෝකයෙහි රහත්හු වෙති. මොහුද එවන්නෙකු විය යුතුයි. කිමෙක්ද, මේ ආර්යයා දෙනු ලබන වස්ත්‍ර ගන්නේද, නැතිනම් අල්පේච්ඡබාවය නිසා නො ගන්නේ ද’යි විමසමින් නොයෙක් දිසාවන්ගෙන් ගෙන අවුත් වස්ත්‍ර පිළිගැන්වූහ. ‘ඉදින් මම මේ ආකාරයට නො පැමිණියේම නම් මේ අය මා කෙරෙහි නොපහදින්නෝය. මම මේ වස්ත්‍ර ප්‍රතික්‍ෂේප කොට මේ ආකාරයෙන්ම වාසය කරන්නෙම් නම් මෙසේ මට ලාභ සත්කාර උපදින්නේයයි සිතුවේය. හෙතෙම මෙසේ සිතා කුහක බවෙහි පිහිටා වස්ත්‍ර පිළි නොගත්තේය. මිනිස්සු ආශ්චර්යයෙකි. මේ ආර්යයා ඒකාන්තයෙන් අල්පේච්ඡයෙකි. බෙහෙවින් සතුටට පැමිණ පැහැදුන සිතින් මහත් වූ සත්කාර සම්මාන කළහ.
හෙතෙමේ ද දන් වළඳා නුදුරු තන්හි ඇති දේව ආයතනයකට ගියේය. මහජනයාද ඔහු සමගම ගොස් ඒ දේව ආයතනය සංස්කරණය කොට දුන්නේය. හෙතෙම ‘මොවුහු මාගේ ලී පතුරු දැරීම් පමණෙහි පැහැදී මෙසේ විවිධ සත්කාර සම්මාන කරති. මොවුන් මා ඉතා උසස් පිළිවෙතින් සිටිතියි සිතන බැවින් සැහැල්ලු පිරිකර ඇතිව අල්පේච්ඡවම විසුවේය. ඔවුන් විසින් රහත් කෙනෙකැයි පිළිගන්නා බැවින් තමන් රහතෙකැයි සිතුවේය. මතු මතුත් ඔහුට උපන් සත්කාර බොහෝ විය. මහත් වූ ප්‍රත්‍යලාභය සිදුවිය. එහෙයින් **තෙන ඛො පන සමයෙන බාහියො දාරුචීරියො සුප්පාරකෙ පටිවසති සමුද්දතීරෙ සක්කතො ගරුකතොති** ආදිය කියන ලදි.
එහි **සක්කතො** යනු සකස්ව ආදරයෙන් උපස්ථාන කරමින් සත්කාර කිරීම **ගරුකතො** යනු විශේෂ ගුණ ඇත්තේ යයි ගරු කිරීම. **මානිතො** යනු සිතින් ශ්‍රද්ධාවෙන් ගරුකිරීම. **පූජිතො** යනු මල්සුවඳ ආදියෙන් පූජා කිරීම. **අප තොති** වෙසෙසින් ප්‍රසන්න සිතින් අග්‍රදාන ආසන පිළියෙල කිරීම් වශයෙන් පූජා කිරීම ලාභිචීවර -පෙ- පරික්ඛාරානං යනු මතු මතුත් පුදන ලබන ප්‍රණීත වූ සිවුරු හා සිවුපසය ලැබීම
තවත් විස්තර කිරීමක් ඇත. **සක්තතො** සත්කාර කරන ලද්දේ. **ගරුකතො** ගෞරව ලබන්නේ. **මානිතො** බෙහෙවින් ගරු කරනු ලබන්නේ. **පූජිතො** සිවුපසයෙන් පුදන ලද්දේ. **අපචිතො** ගෞරව කරනු ලබ න්නේ. ඔවුහු බාහියට මේ සියල්ල කළහ. ‘බාහියො දාරුචීරියො සුප්පාරකෙ පටිවසති’යි එහෙයින් කියන ලදි. මෙහි සිවුරක් පිළිනොගන්නා හෙතෙම ‘ස්වාමීනි, එන්න මේ වස්ත්‍රය පිළිගන්න පිළිගැන්වීමට සිවුරක් ලැබුවේය යි කියන ලද්දේ [missing trans]
**රහොගතස්ස** රහස්‍යභාවයට ගිය **පටිසල්ලීනස්ස** එක් වූ ඔහුට බොහෝ මිනිසුන් විසින් අරහා යයි කියනු ලබන එහුට දැන් කියනු ලබන ආකාරයෙන් **චෙතසො පරිවිතක්කො උදපාදි** සිතෙහි මිථ්‍යා සංකල්පයක් උපන්නේය. කෙසේද යත්? ‘ලෝකයෙහි යම් රහත්හු හෝ අර්හත් මාර්ගයට පිළිපන්නෝ වෙත් නම් මමද ඔවුන් අතර එක්තරා කෙනෙකි. යම් කෙනෙක් මේ සත්ත්ව ලෝකයෙහි කෙලෙස් නසන ලද බැවින්ද, පූජාසත්කාර ආදිය සුදුසු වන බැවින්ද, කෙලෙස් නැසීමෙන් අර්හත් මාර්ගයට පිළිපන්නාහු නම් ඔවුන් අතර මම ද එක්තරා එකෙකි යන අදහසයි.
**පුරාණ සාලොහිතාති** පෙර භවයෙක ලෙයින් බැඳුනු නෑකම් ඇති එකට මහණදම් කළ දෙවියෙකි. පුරාණ සාලොහිතා යනු පෙර එක් භවයෙක ලෙයින් නෑකම් ඇති මවක වූ එක් දෙවියෙකැයි කියති. එම අර්ථ කථාව ප්‍රතික්‍ෂේප කොට කලින් කියන ලද අදහසම ගත යුතුයි.
පෙර කාශ්‍යප දසබලයන් වහන්සේගේ සාසනයෙහි මහණදමින් පසුබැස සිටින සාමණේර ආදීන්ගේ විප්‍රකාරය දැක සංවේගයට පැමිණි භික්‍ෂූන් සත්දෙනෙක් ශාසනය අතුරුදහන් වන්නට පෙර තමන්ට පිහිටක් කරගන්නෙමු යි ස්වර්ණ චෛත්‍යය වැඳ ආරණ්‍යයට පිවිස එක් පර්වතයක් දැක ‘ජීවිතයට ආශාව ඇත්තෝ නවතිත්වා. ආශාව නැත්තෝ මේ පර්වතයට නගිත්වා’යි කියා ඉනිමඟක් බැඳ සියල්ලෝ ඒ පර්වතයට නැග ඉණිමග පහතට හෙලා මහණදම් කළහ. ඔවුන් අතර වැඩිමහල් ස්ථවිර එක් රැයක් ඉක්මෙනවිටම අර්හත් බව ලැබීය. හෙතෙම උතුරුකුරු දිවයිනෙන් පිණ්ඩපාතය ගෙනවුත් ‘ඇවැත්නි මෙයින් පිණ්ඩපාතය වළඳන්නැ’යි කීවේය. ඒ භික්‍ෂූහු ‘ස්වාමීනි, ඔබවහන්සේ තමන්ගේ ආනුභාවෙන් මෙසේ කළාහුය. අපිද ඔබවහන්සේ මෙන් විශේෂාධිගමයක් උපදවන්නෙමු. තමන්ම ගෙනවුත් වළඳන්නෙමු යි කැමති නොවූහ. ඉක්බිති දෙවෙනි දිනයෙහි දෙවන ස්ථවිර අනාගාමි ඵලයට පැමිණියේය. හෙතෙමේද එසේම පිණ්ඩපාතය ගෙන එහි ගොස් අනෙක් අයට ආරාධනා කෙළේය. ඔවුහු එසේම ප්‍රතික්‍ෂේප කළහ. ඔවුන් අතර අර්හත්ඵලයට පත්වූ තැනැත්තා පිරිනිවන් පෑවේය. අනාගාමි වූ තැනැත්තා ශුද්ධාවාස බ්‍රහ්මලෝකයෙහි උපන්නේය. ඉතිරි පස්දෙනා උත්සාහ කළත් විශේෂාධිගමයක් ලබා ගැනීමට නොහැකිවූහ. එයට අපොහොසත් වූ එහිම වැස දෙව්ලොව ඉපිද එක් බුද්ධාන්තර කාලයක් දෙව්ලොව සැරිසරා මේ බුදුරජාණන් වහන්සේගේ කාලයෙහි දෙව්ලොවින් චුතව ඒ ඒ කුලගෙවල්වල උපන්හ. ඔවුන් එක් තැනැත්තෙක් කුමාරකස්සප විය. එකෙක් දබ්බමල්ලපුත්ත විය. එකෙක් සභිය පරිව්‍රාජක විය. එකෙක් බාහිරදාරුචීරිය විය. ඔවුන් අතර යමෙක් අනාගාමි බ්‍රහ්මලෝකයෙහි උපන්නේද ඔහු සඳහා **පුරාණ සාලොහිතා දෙවතා** යි කියන ලදි. දෙවපුත්ත ද ද්වෙධීතා මෙන් දෙවො එව දෙවතා යි කියන ලදි. **අථඛො අඤ්ඤතරා දෙවතා** යි ආදි තැන්වල මෙනි. මෙහි වනාහි බ්‍රහ්මදේවතා අදහස් කරන ලදි.
ඉක්බිති ඒ බ්‍රහ්මයා එහි උපන් මොහොතෙහිම තමාගේ බ්‍රහ්ම සම්පත්තිය දැක පැමිණි තැන විමසන්නේ සත්දෙනා පර්වතයට නැග මහණදම් පිරීමද, ඔවුන් අතර එක් තැනැත්තකු ගේ පිරිනිවන් පෑමද, අනාගාමි ඵලයට පැමිණ තමා එහි උපන් බවද සිහිවිය. හෙතෙම ඉතිරි පස්දෙනා කොහිදැයි ආවර්ජනා කරන්නේ කාමාවචර දෙව්ලොව ඔවුන් උපන් බව දැන මේ කාලයෙහි කුමක් කරත්දැයි විමසන්නේ ඔවුන්ගේ තත්ත්වය දුටුවේය. මේ කාලයෙහි ඔවුන්ගේ තත්ත්වය කෙසේදැයි විමසන්නේ බාහිය සුප්පාරක පටුන ඇසුරු කරමින් දාරුචීරධාරිව කුහකකමින් දිවි ගතකරන බව දැක මොහු මා සමග පෙර ඉණිමගක් බැඳ පර්වතයට නැග මහණදම් කරන්නේ ඉතා සැහැල්ලු පැවතුම්වලින් යුක්තව ජීවිත ආසාව දුරුකර රහතන් වහන්සේ විසින් ගෙනෙන ලද පිණ්ඩපාතය නොවළඳා දැන් ගෞරව බලාපොරොත්තුවෙන් නොලද අර්හත් බවක් ප්‍රකාශකොට ලාභ සත්කාර බලාපොරොත්තුවෙමින් හැසිරෙයි. දසබලයන් වහන්සේ උපන් බව නොදනියි. ඒකාන්තයෙන් මොහු සංවේදී බවට පත්කොට බුදුන් උපන් බව දන්වන්නෙමි යි සිතීය. එකෙණෙහිම බඹලොවින් බැස රාත්‍රී කාලයෙහි සුප්පාරක පටුනෙහි දාරුචීරියගේ ඉදිරියෙහි පහළ විය. බාහිය තමන්ගේ වසනතැන මහත්වූ ආලෝකය දැක මේ කිමෙක්දැයි පිටතට නික්ම බලන්නේ අහසෙහි සිටි මහා බ්‍රහ්මයකු දැක ඇඳිලි බැඳ ඔබ කවරෙක්දැයි විචාළේය. ඉක්බිති ඔහුට ඒ බ්‍රහ්මයා ‘මම ඔබගේ පැරණි යහලුවෙකි. එදා අනාගාමී ඵලයට පැමිණ බඹලොව ඉපදුනෙමි. නුඹ වනාහි කිසියම්ම අධිගමයක් උපදවාගන්නට නොහැකිව පෘථජ්ජන කලුරිය කොට සැරිසරන්නේ දැන් තීර්ථක වේසධාරීව රහත් නොවී අර්හත් යයි ලබ්ධියක් ගෙන හැසිරෙන්නේය යැයි දැන ආවෙමි. බාහිය නුඹ රහතෙක් නොවේ. පාපසහගත ඒ දෘෂ්ටිය අත්හරින්න. ඔබට බොහෝ කලක් අහිතක් දුකක් නොවේවා. සම්මා සම්බුදුවරයන් වහන්සේ ලොව උපන්හ. ඒ භාග්‍යවතුන් වහන්සේ අර්හත් වෙති. යන්න ඒ භාග්‍යවතුන් වහන්සේ ඇසුරු කරන්නයි කීයේය. එහෙයින් **අථකො බාහියස්ස දාරුචීරියස්ස පුරාණ සාලොහිතා දෙවතා** ආදිය එහෙයින් කියන ලදි.
එහි **අනුකම්පිකා** අනුග්‍රහ දැක්වීමට කැමති, අධික කරුණාව ඇති. **අත්‍ථකාමා** හිත කැමති, අධික මෛත්‍රිය ඇති. ප්‍රථම පදයෙන් බාහියගේ දුක් නැති කිරීමට කැමති බව ඒ දෙවියා විසින් දක්වන ලදි. පදයෙන් හිතවත් උපකාර කිරීමට කැමති බව දක්වයි. **චෙතසා** තමන්ගේ සිතින් **චෙතො පරිවිතක්කං** ඔහුගේ සිතෙහි ස්වභාවය. **අඤ්ඤය** දැන. **තෙනුපසංකමි.** බලවත් පුරුෂයෙක් හකුලන ලද අත දික් කරන්නේ යම්සේද, දික් කළ අත හකුලන්නේ යම්සේ ද එසේම බඹලොවින් චුතව බාහියගේ ඉදිරියෙහි පෙනී සිටියේය. **යෙ ඛො කෙචිලොකෙ අරහන්තො වා** ආදිය මිථ්‍යාකල්පනාව ඇති බාහිය බඩුත් සමග සොරකු අල්ලා ගන්නාක් මෙන් **නෙව ඛො ත්‍වං බාහිය අරහාති** මෙයින් බාහියගේ අසෛක්‍ෂභාවය ප්‍රතික්‍ෂේප කරයි. **නපි අරහන්තමග්ගං වා සමාපතෙන** ඔහු ආර්ය නොවන දක්වයි. **සාපි තෙ පටිපදා නත්‍ථි යායත්‍වං අරහා වා අස්ස අරහන්තමග්ග වො සමාපතෙනා ති** මෙයින් ඔහුගේ කල්‍යාණ පෘථජ්ජන භාවය ද ප්‍රතික්‍ෂේප කරයි.

ඉක්බිති බාහිය අහසෙහි සිට කථා කරන මහා බ්‍රහ්මයා දැක ‘මම රහත් නොවී රහත් යැයි සිතුවෙමි. මා බරපතල කර්මයක් කරන ලදි. මා හට අර්හත් මාර්ග ප්‍රතිපදාවක් වත් නැතැයි ඔහු කියයි. ලෝකයෙහි කිසියම් රහත් කෙනෙක් සිටිත්දැයි ඇසුවේය.
**ලොකෙ** අවකාශ ලෝකයෙහි සියලු දඹදිව අසවල් තැන අර්හත් කෙනෙක් හෝ අර්හත් මගට පිළිපන් කෙනෙක් හෝ දැන් වාසය කරත් නම් අපි ඔවුන් වෙත පැමිණ ඔවුන්ගේ අවවාදයෙහි පිහිටා සසර දුකින් මිදෙන්නෙමු යි සිතුවේය. **උත්තරෙසු** සුප්පාරක පට්ටනෙහි පූර්ව උත්තර දිසා භාගයයි.
**අරහං** කෙලෙස් දුරුකළ බැවින් අරහං නම් වේ. හෙතෙම සියලු කෙලෙසුන් මිදුනේය. මාර්ග ඥානයෙන් වාසනා සහිත කෙලෙස් අරයන් (දැඩි) ඉතිරි නොකොට ආර්ය මාර්ගයෙන් නසන ලද බැවින් විනාස කළ බැවින් අරහං නම් වේ. අවිද්‍යාවෙන් හා භව තෘෂ්ණාවෙන් නිපදවන පුඤ්ඤාදි අභිසංඛාර නමැති අරද, ජරා මරණ නමැති නිම්වළල්ල ද, ආස්‍රව සමුදයෙන් නිපන් අලවංගුවෙන් විද ත්‍රිවිධලෝකය නමැති රථයෙහි මැනවින් යොදන ලද බොහෝ කාලයක් පවතින සංසාර චක්‍රය බෝධි මණ්ඩපයෙහි වීර්ය නමැති පාවලින් සීල නමැති පොළවෙහි පිහිටා ශ්‍රද්ධා නමැති හස්තයෙන් කර්මක්‍ෂය කර ඤාණ නමැති පොරව ගෙන සියලු අර (දැමි) නැසූ බැවින්, විනාස කළ බැවින් අරහං නම් වේ. භාග්‍යවතුන් වහන්සේ වනාහි දෙවියන් සහිත සියලු ලෝකයෙහි අග්‍ර දක්‍ෂිණාර්භ වන බැවින් මහත් වූ චීවරාදී ප්‍රත්‍යයන් හා විශේෂ පූජා ලැබීමට සුදුසු වූ බැවින් අරහං නම් වෙති. රහසක් නැති බැවින්ද අරහං නම් වෙති. තථාගතයන් වහන්සේ සියලු ආකාරයෙන් විනාස කළ රාගාදි කෙලේස ඇති බැවින්ද පාප ක්ලේශයන් පුරුදු නොකරන ලද බැවින්ද රහසින්වත් පව් නොකරන ලද බැවින්ද අරහං යි කියනු ලැබේ.
මැනවින් තමන් විසින්ම සියලු ධර්මයන් අවබෝධ කරගත් බැවින් **සම්මා සම්බුද්ධ** නම් වෙති. අවබෝධ කළයුතු ධර්ම අවබෝධ කළ බැවින්ද, විශේෂයෙන් දතයුතු ධර්ම විශේෂයෙන් දත් බැවින් ද පහකළ යුතු ධර්ම පහකළ බැවින් ද, සාක්‍ෂාත් කළයුතු ධර්ම සාක්‍ෂාත් කළ බැවින් ද වැඩිය යුතු ධර්ම වැඩීමෙන් අවබෝධ කළ සේක. එහෙයින් කියන ලදි -
තවද කුශල ධර්මයෙහි අනවද්‍ය සැප විපාක වශයෙන් ද, අකුශල ධර්මයෙහි සාවද්‍ය දුක් විපාක වශයෙන් ද මෙහි අර්ථය තේරුම්ගත යුතුයි. මෙසේ විපරීත නොවූ ස්වයම්භූ ඥානයෙන් සියලු ආකාරයෙන් සියලු ධර්මයන් මැනවින් අවබෝධ කරගත් බැවින් සම්මා සම්බුද්ධ නම් වෙති. මේ සංක්‍ෂේප විස්තරයකි. වැඩි විස්තර විශුද්ධි මාර්ගයෙහි සඳහන් වන පරිදි දතයුතුයි. **අරහන්තාය** අග්‍රඵල ප්‍රතිලාභය පිණිස. **ධම්මං දෙසෙති** ආදි කල්‍යාණ ආදි ගුණ විශේෂයන්ගෙන් යුක්ත වූ ශීලාදි ප්‍රතිපදා ධර්ම හා සමථ විදර්ශනා ධර්ම හික්මිය යුත්තන්ගේ අදහස අනුව උගන්වති. දේශනා කරති.
**සංවෙදිතො** පින්වත, මට එ්කාන්තයෙන් නින්දා වේවා. පෘථජ්ජනභාවයෙන් සිටින මම නොරහත්ව සිටින්නේ අර්හත්යයි සිතීමි. සම්මා සම්බුදුරජුන් ලෝකයෙහි ඉපිද ධර්මය දේශනා කරන බව නොදත්තෙමි. ‘මේ ජීවිතය දැනගැනීමට අපහසුය. මරණය දැනගැනීමට අපහසුයයි සංවේගයට පැමිණියේ දේවතාවගේ වචනයෙන් කලකිරීමට පත් මනසක් ඇත්තේය යන අර්ථයි. **තාවදෙව** එකෙණෙහිම. **සුප්පාරකා පක්කාමි** බුද්ධ යි වචනය ඇසීමෙන් උපන් බුදුන් අරමුණ ගත් ප්‍රීතියෙන් හා සංවේගයෙන් චෝදනා කරනු ල බන සිත් ඇත්තේ සුප්පාරක පටුනෙන් සැවැත්නුවරට ගියේ **සබ්බත්‍ථ එකරත්ති පරිවාසෙන** සියලුම මාර්ගය එක් රැයක් ගතකිරීමෙන් පැමිණියේය. සුප්පාරක පටුනේ සිට සැවැත්නුවරට එක්සිය විසියොදුනක් ඇත. එපමණ වූ මාර්ගය එක් රැයක් ගතකිරීමෙන් ගියේය. යම් කලෙක සුප්පාරක පටුනෙන් නික්මුනේද එදිනම සැවැත්නුවරට පැමිණියේය.
මෙතෙම මෙසේ ගියේ කෙසේද? දේවතානුභාවයෙන් හා බුද්ධානුභාවයෙන් යි කියති. සියලුමග එක් රැයක් ගත කිරීමෙන් යි කියන ලද බැවින් මාර්ගයෙහි එක්සිය විසි යොදුනක් ඇති බැවින් අතරමග ගම්නියම්ගම් රාජධානිවල ඒ ඒ තැන වාසය කරමින් දෙවෙනි දවසෙහි අරුණ නැගෙනවිට එක් රැයක් ගතවීමෙන් සැවැත් නුවරට පැමිණියේය යන අදහස ප්‍රකාශ වේ. හෙතෙම එක් රැයක් පමණකින් ඒ සියලු මාර්ගයෙහි වාසය කොට දෙවෙනි දවසෙහි පෙරවරු සැවැත්නුවරට පැමිණියේය.
භාග්‍යවතුන් වහන්සේද බාහියගේ පැමිණීම දැන පළමුකොටම ඔහුගේ සද්ධා ආදී ඉන්ද්‍රියයෝ සුලු කාලයකින් සම්පූර්ණ බවට පත්වෙතියි ඔහුගේ ඉන්ද්‍රියයන් සම්පූර්ණ වනතුරු **මහා භික්‍ෂු සංඝයා** සමග ඒ වේලාවෙහි සැවැත්නුවර පිඬු පිණිස වැඩියහ. බාහියද අලුයම ආහාර ගෙන කායික වෙහෙස දුරුකර ගැනීමට සිටිනවිට එළිමහනෙහි සක්මන් කරමින් සිටි බොහෝ භික්‍ෂූන් දැක ‘භාග්‍යවතුන් වහන්සේ දැන් කොහිදැ’යි ඇසුවේය. භික්‍ෂූහු භාග්‍යවතුන් වහන්සේ පිඬු පිණිස සැවැත් නුවරට වැඩිසේකැයි කියා නුඹ කොහි සිට ආවෙහිදැයි ඇසූහ. සුප්පාරක පටුනේ සිට ආවෙමි. දුරසිට ආවෙහිය. හිඳින්න. පළමුකොට මා දොවා වේලා ටික වේලාවක් විවේක ගන්න. ශාස්තෲන් වහන්සේ වැඩම වූ කල්හි දකින්න. ස්වාමීනි, මම මාගේ ජීවිතයට අනතුරක් වේදැයි නොදනිමි. මම එක් රැයකින්ම කිසිම තැනක වැඩි වේලාවක් නොසිට විසියොදුන් සියයක් මග ගෙවා ආවෙමි. ශාස්තෲන් වහන්සේ දැකීමෙන් පසුවම විවේක ගන්නෙමි යි කියා ඉක්මන් ස්වභාව ඇත්තේ සැවැත් නුවරට පිවිස උපමා කළ නොහැකි බුද්ධශ්‍රී සම්පත්තියෙන් හා අලංකාරයෙන් බබලමින් වඩමවන භාග්‍යවතුන් වහන්සේ දුටුවේය. **තෙන ඛො පන සමයෙන සම්බහුලා භික්ඛු අබ්බොකාසෙ චංකමන්ති. අථ ඛො බාහියො දාරුචීරියො යෙන තෙ භික්ඛු තෙනුපසංකමි** යනාදිය එහෙයින් කියන ලදි.
එහි **ක්වං** යනු කොහිද යන අර්ථයි. **නූති** යනු සංශයාර්ථයි. **ඛොති** යනු පද පූර්ණාර්ථයි. කවර පෙදෙසකද යන අර්ථ ඇත්තේය. දස්සනකාම මහානි යනු දකිනු කැමැත්තෝ වෙමු. අපි වනාහි ඇස් අන්‍ධ වූවෙකු මෙන්ද, කන් බිහිරෙකු මෙන් ද, යහපත් වචනයක් කතා කරන්නට නොහැකි ගොලුවෙකු මෙන්ද, අත්පා විකල වූ කෙනෙකු මෙන්ද, දිළින්දකු මෙන්ද, කාන්තාර මගට පිළිපන්නකු මෙන්ද, මහා සමුද්‍රයෙහි බිඳුන නැවක් මහා ඉවුරක් දකින්නකු මෙන්ද බුදුන් වෙත යන්නට කැමැත්තෙමු. **තරමානරූපොති** යනු ඉක්මන්සුළු බවය.
**පාසාදිකං** යනු දෙතිස්මහා පුරුෂ ලක්‍ෂණ, අසූ අනූව්‍යඤ්ජන, බ්‍යාමප්‍රභාව, කේතුමාලාලංකාරය, ආදියෙන් සර්වප්‍රකාරයෙන් පහදවන සුළු, ස්වකීය ශරීර සොභා සම්පත්තියෙන් රූපකාය බැලීමට කැමති මහජනයාට ප්‍රසාදය උපදවන සුළු, **පසාදනීයං** යනු දසබල චතුර් වෛශාරද්‍ය ඤාණය, ෂඩ් අසාධාරණ ඤාණ, දහඅටක් වූ ආවේණික ධර්ම ගුණ පටන් අප්‍රමාණ වූ ගුණ සමූහයන්ගෙන් යුක්ත වූ ධර්මකාය සම්පත්තියෙන් මහජනයාට ප්‍රසාදය ඇතිකරවන සුළු, **සන්තින්‍ද්‍රියං** යනු චක්‍ෂු ආදී පංචේන්‍ද්‍රියන් රාගය පහකොට ඇති ප්‍රසන්න වූ පංචේන්‍ද්‍රියෝය. **සන්තමාසනං** යනු සවැනි මනස් ඉන්‍ද්‍රිය සංසුන් කරගත් බැවින් සංසිඳුනා වූ මනසක් ඇති. **උත්තම** දමථ, සමථ, **මනුප්පන්නංති** යනු ලෝකෝත්තර ප්‍රඥා විමුක්තියෙන් හා චේතෝ විමුක්ති සංඛ්‍යාත උතුම් දැමුනු සංසිඳුනු මනසක් ඇති බවය. **දන්තං** යනු සුපරිසුද්ධ කාය සංවරයෙන් හා කුක්කුච්ච අභාවයෙන් කම්පා නොවන සුළු කයින් දැමුනු, ගුත්තං යනු වෙසෙසින් පිරිසිදු වචී සමාචාර ඇති බැවින්ද නිරර්ථක වචන නැති බැවින් ද යන දෙවිධියෙන්ම සංවර වූ, යතින්‍ද්‍රියානි යනු අතිශයින් පිරිසිදු මනස් ඇති, ආර්ය ඉරියව්වලින් යුක්ත වීමෙන් සසංඛාර ධර්මයන් අභාවයට පත්කල බැවින්ද **යතින්‍ද්‍රියං** නමි. **නාගං** යනු ඡන්ද ආදී වශයෙන් රාගාදී විවිධ කෙලෙසුන් නැවත තමන් වෙත නොපැමිණීම නිසාත්, පුනර්භවයක් නැති නිසාත් නාග නම් වේ. **පාසාදිතං** යනු මෙම ධර්ම කයින් **සන්තින්‍ද්‍රියං** යනු ආදී සියලු ප්‍රමාණයන්ගෙන් බබළයි. එහෙයින් ලෝකයෙහි සියලු සත්ත්වයන්ට භාග්‍යවතුන් වහන්සේගේ තත්ත්වය ප්‍රකාශ කරන ලද්දේ යැයි දතයුතුයි.
මෙසේ අතුරු වීථියකට පැමිණ වඩමවන භාග්‍යවතුන් වහන්සේ දැක, මා විසින් සම්මා සම්බුදුරජාණන් වහන්සේ දකිනු ලැබීමෙන් බොහෝ වාසනාව ලැබුවේයැයි සතුටු සිත් ඇත්තේ පස්වනක් ප්‍රීතියෙන් නිරතුරුව සතුටු වූයේ නිශ්චල ඇස් ඇත්තේ දුටුතැන සිට නැමුනා වූ ශරීර ඇතිව භාග්‍යවතුන් වහන්සේගේ ශරීර ප්‍රභාව මැදට පැමිණ එහි ගිලෙමින් භාග්‍යවතුන් වහන්සේ වෙත පැමිණ පසඟ පිහිටුවා වැඳ භාග්‍යවතුන් වහන්සේගේ පා අතගාමින්, ඉඹිමින් ස්වාමීනි භාග්‍යවතුන් වහන්ස, මට ධර්මය දේශනා කරන්න යැයි කීවේය. **‘භගවතො පාදෙ සිරසා නිපතිත්‍වා, භගවන්තං එතදවොච දෙසෙතු මෙ භන්තෙ භගවා ධම්මං දෙසෙතු සුගතො ධම්මං යං මමස්ස දීඝරත්තං හිතාය, සුඛාය’** යි එහෙයින් කියන ලදි.
දීපංකර පාද මූලයේ පටන් බෝධි මණ්ඩපය දක්වා සමතිංසත් පාරමී ධර්ම සම්පූර්ණ කිරීමෙන්ද, යහපත් ප්‍රතිපත්තීන් ද ඤාකත්‍ථ චරියා, ලෝකත්‍ථචරියා, බුද්ධත්‍ථචරියා යන චරියාවන්ගේ අවසානයට පැමිණ සියලු ලෝකයට හිතසුව පිණිස හැසිරෙමින් ශාස්වත, උච්ඡේදවාදයන් හා කම්සැපද, අත්තකිලමථානුයෝගය යන මේ සියලු අන්තයන් වෙත නොපැමිණ නිරුත්තර වූ බොධ්‍යංග භාවනා සංඛ්‍යාත වූ මජ්ඣිමා පටිපදාවෙන් ආර්ය සත්‍ය ධර්මයන් අවබෝධකර ගැනීමෙන් සියලු සත්ත්වයන් කෙරෙහි මහා කරුණාවෙන් ධර්මය දේශනා කළ බැවින් සුගත නම් වේ.






**යං මමස්ස දීඝරත්තං හිතාය සුඛායාති** යමක් මට බොහෝ කාලයක් හිතපිණිස පවතින්නේය. **අකාලො ඛො තාව භාහියානි** යනු ධර්ම දේශනාව පිණිස මේ කාලය නොවේ. කිමෙක්ද? භාග්‍යවතුන් වහන්සේගේ සියලු සතුන් කෙරෙහි හිතවත් ප්‍රතිපත්තියෙන් අකාලය යැයි යමක් ඇද්ද? යම්ලෙසකින් භාග්‍යවතුන් වහන්සේ කාලවාදී කියනු ලැබේද මෙහි කාලය නම් හික්මිය යුතු පුද්ගලයන්ගේ ඉන්‍ද්‍රියයන් මුහුකුරා ගිය කාලය අදහස් කරයි. යම්ලෙසකින් එකල්හි බාහියට තමන්ගේ ඉඳුරන් මුහුකුරා ගිය බව දැකීමට නොහැකි බැවින් භාග්‍යවතුන් වහන්සේ එය නොකියා, ඇතුල් වීථියෙහි සිටි බව ප්‍රකාශ කරමින් කීයෝය. **ජීවිතන්තරායාති** යනු ජීවිතයට අන්තරායකර ධර්ම තිබේද? නැත්තේදැයි කියනු කැමැත්තේ සම්භව වශයෙන් ජීවිත අන්තරාය යැයි කීහ. එසේම නොයෙක් හේතූන් නිසා ජීවිතයට විවිධ අනතුරු සිද්ධවන බවය.
කළයුත්ත අදම කළයුතුයි. මරණය හෙට වේයැයි කවරෙක් දන්නේද? අපට මහාසේන නම් මාරයා සමග අල්ලස් දීමෙන් ගැලවීමක් නැත.
කුමක් හෙයින් මොහුට ප්‍රථමයෙන් ජීවිත අනතුරක් වන්නේද? නො නිමි දක්‍ෂතා ඇති බැවිනි. සමහරු තවත් දෙවියකුගෙන් ජීවිතයට අනතුරක් ඇති බව ඇසූ බැවිනැයි කියති. අවසාන භව උත්පත්තිය නිසා ඔහුගේ හේතු සම්පත් ප්‍රකාශ කිරීම සඳහා මෙසේ ප්‍රකාශ කළ බව කියති. නොපැමිණි අර්හත් බව ඇති ඔවුන්ගේ ජීවිත ක්‍ෂය නොවේ. භාග්‍යවතුන් වහන්සේ ධර්මය දේශනා කරන්නට කැමැත්ත තියෙද්දීත් දෙවරක් ප්‍රතික්‍ෂේප කෙළේ කුමක් නිසාද? මා දුටු මොහොතේ සිට මොහුගේ මුළු සිරුර නිරතුරුවම ප්‍රීතියෙන් පිරී ගියේ බලවත් ප්‍රීති වේගයක් ඇතිවිය. එබැවින් ධර්මය අසා ධර්මය අවබෝධ කරගන්නට නොහැකි වන්නේය. ඔහු මැදහත් බවට පත්වනතුරු සිටීවා. විසියොදුන් සියයක් මග ගෙවා පැමිණි බැවින් ඔහුගේ කයෙහි බලවත් වෙහෙසක් ඇත. එබැවින් හෙතෙම එම වෙහෙස සංසිඳවා ගනීවා යි දෙවරක් ප්‍රතික්‍ෂේප කෙළේය. සමහරු ධර්මශ්‍රවණයෙහි ඇලීම ඇති කිරීම සඳහා මෙසේ කළහයි කියති. තුන්වැනි වර ආරාධනා කරන ලද්දේ ඔහුගේ මැදහත් බවත්, වෙහෙස සංසිඳුණු බවත් ඇති ඔහුට ජීවිත අනතුරක් දැක දැන් ධර්මය දේශනා කිරීමට කාලයයි සිතා **තස්මාතිහ** ආදියෙන් ධර්මදේශනාව ආරම්භ කළහ.
යම්හෙයකින් උත්සාහවත් ව බෙහෙවින් මට ආරාධනා කෙළේය. ජීවිත අනතුරක් ඇති බව නොදැක එසේ කියයි. ඔහු ඉන්‍ද්‍රියයෝ ද මුහුකුරා ගොස් ඇත. එහෙයිනි **තිහ** යනු නිපාතයකි. **එවං** මෙසේ කියන ලද ආකාරයෙන්.
**සික්ඛිතබ්බං** අධිශීල ශික්‍ෂා ආදී ත්‍රිවිධ ශික්‍ෂාවන්ගෙන් හික්මීම කළයුතුයි ප්‍රකාශ කරමින් **දිට්ඨෙ දිට්ඨමත්තං භවිස්සති** ආදිය ප්‍රකාශ කළහ.
එහි **දිට්ඨෙ දිට්ඨමත්තං** යනු රූපායතනයන් දැනගන්නා සිතින් (චක්ඛු විඤ්ඤාණයෙන්) දැකීම් පමණෙකි. යම් සේ චක්ඛුද්වාරික විඤ්ඤාණයෙන් මාගේ දැකීම් පමණක් වන්නේය යි හික්මිය යුතුය. හෙවත් දැකීමෙහි දැකීම පමණක්ම චක්ඛුවිඤ්ඤාණයෙන් දැනගන්නේය. **මත්තං** යනු ප්‍රමාණයයි. චක්ඛු විඤ්ඤාණයෙන් පමණක්ම හිත පවතින්නේය යන අර්ථයි. යම්සේ තමාට පෙනුණු රූපයෙහි චක්ඛු විඤ්ඤාණය නොඇලෙයි. නොගැටෙයි. (දොම්නස් සහගත වෙයි) මුලා නොවෙයි. මෙසේ රාගාදිය නැති චක්ඛු විඤ්ඤාණය පමණකින් ජවන්සිත් වන්නේය.
හෙවත් දකිනලද්ද නම් චක්ඛු විඤ්ඤාණයෙන් දකින ලද රූපයයි. එසේම උපන් සම්පටිච්ඡන සන්තීරණ **වො** යන සිත් තුන යම්ලෙසකින් නොඇලේද, දොම්නස් නොවේද (නො ගැටේද) මුලා නොවේදැයි තමන්ට පෙනෙන සම්පටිච්ඡන ආදි සිත්වලින් ජවන් සිත් උපදවන්නෙම් නම් මම ඒ ප්‍රමාණය ඉක්මවා ඇලීම් ආදිය උපදින්නට ඉඩ නොදෙන්නෙමි යි යන අර්ථය. සුත මුත දෙකෙහි ද මේ ක්‍රමයයි. **මුත** යනු එය අරමුණු කරගත් විඤ්ඤාණය සමග ගන්‍ධරස පොට්ඨබ්බ යන ආයතනයෙන් දතයුතුයි. **විඤ්ඤාතෙ විඤ්ඤාතමත්තං** යන මෙහි විඤ්ඤාත නම් මනෝද්වාරා ආවර්ජනයෙන් දැනගන්නා ලද ආරම්මණයයි. එබැවින් **විඤ්ඤාතෙ විඤ්ඤාතමත්තං** යනු මේ ආවර්ජනයෙන් නො ඇලේ ද, නො ගැටේද, මුලා නොවේද මෙසේ ඒවා උපදින්නට නොදී ආවර්ජනා මාත්‍රයෙන් සිත තබාගන්නෙමි යි යන අර්ථයි. **එවං හි තෙ බාහිය සික්ඛිතබ්බං** මෙසේ මේ ප්‍රතිපදාවෙන් ත්‍රිවිධ ශික්‍ෂාවන් අනුපිළිවෙලින් හික්මිය යුතුය.
මෙසේ භාග්‍යවතුන් වහන්සේ බාහියගේ සිතෙහි කැමැත්ත පරිදි විඤ්ඤාණකාය සය සමග ආරම්මණ වශයෙන් බෙදුණු විදර්ශනා විෂයෙහි දිට්ඨ ආදී කොටස් සතර බෙදා එහි වෙසෙසින් දැනගැනීම් සංඛ්‍යාත තීරණ පරිඤ්ඤාව දක්වති. කෙසේද? මෙහි රූපායතනය දක්නා ලද බැවින් දිට්ඨ නම් වේ. චක්ඛු විඤ්ඤාණය ද්වාර විඤ්ඤාණයත් සමග දක්නා ලද බැවිනි. ඒ දෙකම පැමිණි කල්හි තත්වූ පරිදි මෙහි කරන්නෙක් හෝ කරවන්නෙක් නැත. යමක් ඇතිවී නැතිවේ නම් එය අනිත්‍යයයි. ඉපදීමෙන් හා විනාශ වීමෙන් ඇතිවන පීඩාව දුක්ඛයයි. තමා යටතෙහි නො පැවතීම අනාත්මයයි. එහි පණ්ඩිතයකුට ඇලීම් ආදිය කොහිද? යන අර්ථ මෙයින් අදහස් කෙරේ.
දැන් අසන ලද ඤාණ තීරණයන්හි පිහිටි එහුට පසුව ප්‍රහාණ පරිඤ්ඤාව දැක්වීමට **යතො ඛො තෙ බාහිය** ආදිය කියන ලදි. එහි යතො යම්කලෙක, එහෙයින් තෙ නුඹගේ. තෙන දිට්ඨාපටිබද්ධ වූ රාගාදි කෙලෙස්වලින් මෙය කියන ලදි. බාහිය යම්කලෙක යම් කරුණක් නිසා දිට්ඨ ආදියෙහි මා කියන ලද පරිදි පිළිපදින ඔබට වැරදි අවබෝධය නිසා දැකීම් පමණක්ම වන්නේ ද එකල්හි එම කාරණයෙන්ම දැකීම් පමණකින් රාගාදිය ප්‍රහාණ වන්නේය. ඇලීමක් හෝ දොම්නස් සහගත වීමක් හෝ මුලාවක් හෝ නොවන්නේය. **තතො ත්‍වං බාහිය නතත්‍ථ** යම්කලෙක නුඹ ඒ රාගයෙන් ඇල්නේ, **ද්වේෂයෙන්** දූෂ්‍ය වූයේ මෝහයෙන් මුලා වූයේ නොවන්නෙහි ද එකල්හි නුඹ දිට්ඨ ආදිය නො ගන්නෙහිය. එම දිට්ඨ සුත මුත විඤ්ඤාත යන අවස්ථාවන්හි ‘එය මාගේය. ඒ මම වෙමි. මෙය මාගේ ආත්මයයි. තණ්හා මාන දිට්ඨීන්ගෙන් ඇලුනෙක් නො ව්නනේය. මෙ පමණකින් ප්‍රහාණ පරිඥාව මුදුන් පමුණුවා ක්‍ෂීණාශ්‍රව භූමිය දක්වන ලද්දේය.
**තතො ත්‍වං බාහිය තෙවිධ න හූරං න උභය මන්තරෙන** යම්කලෙක නුඹ ඒ රාගාදියෙන් පටිබද්ධ නො වන්නෙහි ද එකල්හි නුඹ මෙලොව පරලොව දෙක්හි නොව උපදින්නෙහිය. **එසවන්තො දුක්ඛස්ස** යනු කෙලෙස් දුකෙහි හා සසර දුකෙහි අවසාන අවස්ථාවයි. යම් කෙනෙක් ‘උභයමන්තරෙන’ යන පදය ගෙන අන්තරා භවය අනුමත කරති. එය ඔවුන්ගේ මිථ්‍යාවයි. අන්තරා භවයක් ඇතිවීම අභිධර්මයෙහි ප්‍රතික්‍ෂේප කරන ලද්දේමය. අන්තරා යන වචනය කල්පනා කිරීමක් පමණකි. මෙලොව පරලොව අතර අන් ස්වරූපයක් නැත.
යම්කෙනෙක් අන්තරාපරිනිබ්බායි සම්භවෙසි යන මේ සූත්‍ර පදයන්ගේ අර්ථය නුනුවණින් ගෙන අන්තරා භවයක් ඇතැයි කියති. යම්ලෙසකින් අවිහ ආදි ඒ ඒ බ්‍රහ්මලෝකයන්හි ආයු ප්‍රමාණය නො ඉක්මවා ඒ අතර අර්හත්මාර්ගය අවබෝධ කරගැනීමෙන්, කෙලෙස් නැසීමෙන් පිරිනිවන් පාන්නේය යනු අන්තරාපරිනිබ්බායි නම් වේ. ඉපදීමක් සොයත්නුයි සම්භවෙසි නම් වේ. ප්‍රහීණ නොකළ භව සංයෝජන ඇති බැවින් ශෛක්‍ෂයෝ ද, පෘථජ්ජනයෝ ද, සම්භවෙසි නම් වෙති. අණ්ඩජ ජලාබුජ සත්ත්වයෝ යම්තාක් කාලයක් අණ්ඩකෝෂය හා වස්තිකෝෂය නොබිඳ, සිටිත් ද ඒ තාක් සම්භවෙසී නම් වෙති. පළමුකොට සම්භවෙසී නම් වූ ඔවුහු අණ්ඩකෝෂයෙන් හා වස්තිකෝෂයෙන් පිටතට නික්මෙත්ද ඔව්හු භූත නම් වෙති. සංසදෙජ, ඕපපාතික සත්ත්වයෝ ප්‍රථම චිත්ත ක්‍ෂණයෙහි සම්භවෙසී නම් වෙති. **ද්විතීය** චිත්ත ක්‍ෂණයෙහි පටන් භූත නම් වෙති. යම් ඉරිායව්වකින් උපදිත් ද, අන් ඉරියව්වකට පැමිණෙනතුරු සම්භවෙසී නම් වේ. ඉක්බිති භූතයෝ නම් වෙති. එබැවින් නැතැයි ප්‍රතික්‍ෂෙප කළ යුතුය.

**ඉධ** යනු කාම භවයයි. **හුරං** යනු අරූප භවයයි. මේ දෙක අතර රූපභවය කියන ලදි. සමහරු **ඉධ** යනු **අජත්තික** ආයතන ද **හූරං** යනු බාහිර ආයතනද කියති. ඒ දෙක අතර චිත්ත චෛතසිකයෝය. ඉධ යනු ප්‍රත්‍ය ධර්මයෝය. **හුරං** යනු ප්‍රත්‍යය උප්පන්න ධර්මයෝය. (හේතු ධර්මයෝය) ඒ දෙක අතර ප්‍රඥප්ති ධර්මයෝ යයි කියති. ඒ සියල්ල අර්ථකථාවන්හි නැත. මෙසේ පළමුකොට ‘දිට්ඨෙ දිට්ඨමත්තං භවිස්සති’ ආදියෙන් දිට්ඨ ආදි වශයෙන් සිවු වැදෑරුම් ත්‍රෛභූමික ධර්මයෝ අදහස් කරති. එහි සුඛ නිත්‍ය **අත්ත හපරිවජ්ජන** වශයෙන් දුක්ඛ අනිත්‍ය අනත්ත විදර්ශනා කියන ලදි. අවම වශයෙන් විසුද්ධීන් සමග සංක්‍ෂේපයෙන් විපස්සනාව කියන ලද්දීය. **තතො ත්‍වං බාහිය න තෙන **මෙයින් රාගාදීන්ගේ සමුච්ඡේද සංඛ්‍යාත අර්හත් මාර්ගයයි. **තතො ත්‍වං බාහිය න තත්‍ථ** මෙයින් අර්හත් ඵලය ප්‍රකාශ කරයි. **නෙ විධාති** ආදියෙන් **අනුපා** නිර්වාණ ධාතුව කියන ලදැයි දතයුතුයි. එහෙයින් කියන ලදි. අථකො **බාහියස්ස -පෙ- ආසවෙහි චිත්තං විමුච්චති** යි.
මේ සංක්‍ෂිප්ත පද සහිත දේශනාවෙන්, **තාවදෙව** ඒ මොහොතෙහිම, **අනුපාදය** නොගෙන **ආසවෙහි** භවාග්‍රය දක්වා පවත්නා බැවින් බොහෝ කාලයක් පල්වීම නිසා සුරා ආසව හා සමානවන බැවින් ආසව යන නම් ලැබූ කාම රාග ආදියෙන් **විමුච්චි** සමුච්ඡේද විමුක්තියෙන් හා පටිප්පස්සද්ධි විමුක්තියෙන් මිදුනේය. අත්හැරියේය. හෙතෙම ශාස්තෲන් වහන්සේගේ ධර්මදේශනාව අසමින් මෙසේ සිල් පවිත්‍ර කරගෙන සුදුසු පරිදි ලැබූ චිත්ත සමාධිය නිසා විදර්ශනාව වඩා වහා ධර්මය අවබෝධ කරගෙන එකෙණෙහිම සියලු ආස්‍රවයන් විනාශ කොට සිවුපිළිසිඹියා, නුවණ සමග අර්හත් මාර්ගයට පැමිණියේය. හෙතෙම සංසාර ස්‍රොතය විනාශකොට සසරගමන අවසන් කෙළේ අවසාන දේහධාරීව එකුන් විසිවැදෑරුම් ප්‍රත්‍යවේක්‍ෂාව නමැති ධර්මයෙන් උනන්දු කරනු ලබන්නේ භාග්‍යවතුන් වහන්සේගෙන් පැවිද්ද ඉල්වීය. භාග්‍යවතුන් වහන්සේ ‘නුඹගේ පාසිවුරු සම්පූර්ණදැ’යි විමසූවිට සම්පූර්ණ නැතැයි හෙතෙම කීයේය. එවිට එසේ නම් පාසිවුරු සොයාගන්නැයි කියා භාග්‍යවතුන් වහන්සේ වැඩි සේක. **අථ ඛො භගවා -පෙ- පක්කාමි** යි එහෙයින් කියන ලදි.
හෙතෙම වනාහි කාශ්‍යප බුදුරජාණන් වහන්සේගේ ශාසනයෙහි අවුරුදු විසිදහසක් මහණදම් පුරන්නේ භික්‍ෂුව විසින් තමන් ලබන සිවුපසය සුදුසු පරිදි කිසිවකුටත් දන් නොදී තමා පමණක් පරිභෝග කිරීම සුදුසුයයි එකම භික්‍ෂුවකටවත් පාත්‍රයෙකින් හෝ සිවුරකින් සංග්‍රහ නො කෙළේය. එය හේතුකොට ගෙන ඔහුට ඒහි භික්‍ෂු උපසම්පදාව ලැබීමට වාසනාවක් නොවීය. සමහරු ‘හෙතෙම පෙර බුද්ධ ශූන්‍ය ලෝකයෙහි සොරෙක්ව ඉපිද දුනුකලාප සකස්කර ගෙන වනයෙහි සොරකම් කරන්නේ එක් පසේබුදුවරයකු දැක පාසිවුරු ලෝභයෙන් ඒ පසේබුදුරදුට ඊයෙන් විද පාසිවුරු ගත්තේය. එය හේතුකොටගෙන ඔහුට සෘද්ධියෙන් පාසිවුරු නො ලැබුනේ යයි කියති. ශාස්තෲන් වහන්සේ එය දැන ඒහිභික්‍ෂු භාවයෙන් පැවිද්ද නුදුන්හ. පාසිවුරු සෙවීමට යන ඔහුට එක් දෙනක් වේගයෙන් කඩා පැන පහරදී ජීවිතක්‍ෂයට පත් කළාය. එය මෙසේ කියන ලදි. **අථ ඛො අචිරපක්කන්තස්ස භගවතො බාහියං දාරුචීරියං ගාවි** **තරුණවච්ඡා අධිපතිඛා ජීවිතා වොරොපෙසි**
එහි **අචිරපක්කන්තස්ස** භාග්‍යවතුන් වහන්සේ වැඩමවා සුලු වේලාවකින් අධිපතිත්‍වා යටත් කරගෙන **ජීවිතා වොරොපෙසි** පෙර ආත්මභාවයක ලද ඝාතනය නිසා දුටු මොහොතෙහිම වෛර සිත උපදවා අගින් පහරදී මරණයට පත්කළාය.
ශාස්තෲන් වහන්සේ පිඬු පිණිස හැසිර දන් වළඳා බොහෝ භික්‍ෂූන් සමග නුවරින් නික්ම බාහියගේ ශරීරය කුණුගොඩක තිබෙනු දැක භික්‍ෂූන් අමතා ‘මහණෙනි, එක් ගෙදරකින් ඇඳක් ගෙන්වාගෙන මේ ශරීරය නුවරින් බැහැරකොට දවා ස්ථූපයක් කරන්න’යි භික්‍ෂූන්ට නියම කළ සේක. භික්‍ෂූහු එසේ කළහ. ඉක්බිති විහාරයට ගොස් ශාස්තෲන් වහන්සේ වෙත පැමිණ තමන් කළ කාර්යය දන්වා ඔහුගේ පරලොව ගැන විමසූහ. භාග්‍යවතුන් වහන්සේ ඔවුන්ට බාහිය පිරිනිවන්පෑ බව ප්‍රකාශ කෙළේය. භික්‍ෂූහු ‘ස්වාමීනි, ඔබවහන්සේ බාහියදාරුචීරිය අර්හත් බවට පැමිණියේ යයි කියන්නාහුය. හෙතෙම කවදා අර්හත් බවට පත්වූයේදැ’යි ඇසූහ. ‘මාගේ ධර්මය ඇසූ කල්හිය’ යි කී කල්හි ‘ඔබවහන්සේ කවදා ඔහුට ධර්මය දේශනා කරන ලද්දේ ද’යි ඇසූහ. පිඬු පිණිස හැසිරුණු අදම ඇතුල් වීථියකදීය. ‘අප්‍රමත්ත වූ හෙතෙම ස්වාමීනි. ඔබවහන්සේ ඇතුල් වීථියක සිට දේශනා කරන ලද ධර්මය අසා ඒ මොහොතෙහිම අර්හත්ඵලය ලබාගත්තේය කීහ. මහණෙනි කිමෙක්ද? මාගේ ධර්මය ස්වල්ප වේද, බොහෝ වේදැයි කල්පනා කරව්ද? අනර්ථ සහිත වූ බොහෝ ගාථා දහසක් වේද ඒවා උතුම් නොවේ. අර්ථ නිශ්‍රිත වූ එකම ගාථා පදයක් වේ නම් එය උතුම් බව ප්‍රකාශ කරමින්
ධර්මපදයෙහි සඳහන් මේ ගාථාව දේශනාකොට හුදෙක් පිරිනිවන්පෑමෙන් පමණක් නොව මහණෙනි, වහා ධර්මය අවබෝධ කරගන්නා මාගේ ශ්‍රාවක භික්‍ෂූන් අතර මේ බාහිය අග්‍ර වේ යයි අග්‍රස්ථානයෙහි තැබූහ. **අථඛො භගවා සාවත්‍ථියං පිණ්ඩාය චරිත්‍වා -පෙ- පරිනිබ්බුතො භික්ඛවෙ බාහියො දාරුචීරියොති,** ඒ සඳහා මෙසේ කියන ලදි.
එහි **පච්චාභත්තං** යනු දන් වැළඳීමෙන් පසු පිණ්ඩපාතය සෙවීමෙන් වැලකුණි. පද දෙකින්ම කරන ලද ආහාරකිස ඇත්තේයැයි කියන ලදි. නීහරිත්‍වා යනු නුවරින් බැහැරගෙන ගොස් **ඣාපෙථ **යනු ගිනි දල්වව්. ථූපඤ්චස්ස කරොථ යනු මේ බාහියගේ ශරීරධාතූන් ගෙන චෛත්‍යයක්ද කරව්. එයට හේතු මෙසේ කීය. **සබ්‍රහ්මචාරීවො භික්ඛවෙ කාලකතො** මහණෙනි, ඔබලාගේ සබ්‍රහ්මචාරීවරයෙක් කළුරිය කළේය. එහි අර්ථය මෙසේය. නුඹලා ශ්‍රේෂ්ඨ සංඛ්‍යාත උතුම් අධිශීල ආදී ප්‍රතිපත්ති ධර්මයක් මෙලොවදීම අවබෝධ කරගත්තේ ද, නුඹලා විසින්ද ඒ හා සමාන උතුම් බ්‍රහ්මචරියාවෙහි හැසිරිය යුතුය. එබැවින් ඔහු ඇඳක තබා බැහැර කරව්, ස්ථූපයක්ද කරව්.
**‘තස්ස කා ගති’** යනු ඔහුගේ නැවත ඉපදීම කෙසේද? පස්වැදෑරුම් ගති අතර ඔහුගේ ගතිය කුමක්ද? ‘ගති’ යනු උප්පත්තියයි. ආර්ය පෘථග්ජනයාගේ ගති තුනක් නිමාවිය යනු අර්ථයි. **අභිසම්පරායොති** යනු පරලොව භව උප්පත්තියයි. යම්ලෙසකින් ඔහුට ථූෂ කාරණයක් නැත්තේද පිරිනිවීම දක්වා ප්‍රකාශකරන ලද්දේය. යම් භික්‍ෂූහු එපමණකින් බාහියගේ අර්හත් බව නොදන්නා බැවින් ඒ භික්‍ෂූහු බාහියගේ ගතිය කවරක්දැයි විමසූහ. ප්‍රකට කරගැනීම සඳහා භාග්‍යවතුන් වහන්සේගෙන් විමසූහ.
**‘පණ්ඩිතොති’** යනු රහත් බව අවබෝධ කරගත් බැවිනි. සත්‍යවාදී බවට ඔහු පිළිපන්නේය. **‘ධම්මස්සාති’** ලෝකෝත්තර ධර්මයට **අනුධම්මන්ති** යනු සීල විසුද්ධාදි ප්‍රතිපදා ධර්මයයි. හෙවත් **ධම්මස්සාති** නිර්වාණය ධර්මයට අනුරූප වූ ආර්යමාර්ග ඵල ධර්මයයි. **පරිනිබ්බුතො භික්ඛවෙ බාහියො දාරුචීරියොති**
**එතමත්ථං විදිත්වා** යනු මේ බාහිය තෙරුන් අනුපාධිශේෂ නිර්වාණ ධාතුවෙන් පිරිනිවුණ බව, පිරිනිවන්පෑ ක්‍ෂීණාශ්‍රවයන්ගේ ගතිය පෘථග්ජනයන් විසින් අවබෝධ කළ නොහැකි බව සියලු ආකාරයෙන් දැන, **ඉමං උදානං** මේ උදානය ප්‍රකාශ කළ සේක.
**තත්‍ථ** යනු එම නිර්වාණ ධාතුවෙහි, යම් නිර්වාණධාතුවක ආපෝ ධාතුව, පෘථිවි ධාතුව, තේජෝ ධාතුව, වායෝ ධාතුව යන සතරමහා භූතයෝ නොපිහිටත්ද එහි තාරකාවෝ නොදිලෙත්ද, සූර්යා චන්ද්‍රයා ද නොදිලේද, එහි අන්‍ධකාරය නැත්තේද, එම නිවන මෞණ නම් වූ චතුරාර්ය සත්‍ය අවබෝධයෙන් අර්හත් මාර්ග ඥානය යම්කලෙක තමාම නිර්වාණය අවබෝධ කළේද එකල්හි රූප ලෝක ප්‍රතිසන්ධියෙන් ද, අරූපලෝක ප්‍රතිසන්ධියෙන් ද සුවදුක් සංඛ්‍යාත කාමලෝක ප්‍රතිසන්ධියෙන්ද මිදෙන්නේය. මෙසේ සියලු සසර දුකින් ඒකාන්තයෙන්ම මිදේයැයි දේශනා කළ භාග්‍යවතුන් වහන්සේ මාගේ පුත්‍ර වූ බාහියට මෙබඳු වූ නිර්වාණ ගතිය ලැබුනේයැයි ප්‍රකාශ කළ සේක.

මුචලින්ද වර්ගය
මුචලින්ද වග්ගයේ ප්‍රථම සූත්‍රයෙහි **මුචලින්ද මූලේ** මෙහි මුචලින්ද නම් මිදෙල්ල ගසය. එය නිචූලයිද කියනු ලැබේ. ඒ ගස සමීපයෙහි, සමහරු මුචලයිද කියනු ලැබේ. එය වනයෙහි ජ්‍යෙෂ්ඨ ගසක් බැවින් මුචලින්ද වූයේ යැයි කියනු ලැබේ. **මහා** **අකාලමෙඝො** යනු වර්ෂා කාලය නොපැමිණි කල්හි ඇතිවුන මහා වර්ෂාවකි. එය ගිම්හාන සෘතුවෙහි අවසාන මාසයෙහි මුලු සක්වලම පුරමින් හටගත්තේය. සත්තා භවද්දලිකා යනු එය උපන්කල්හි හත් දවසක් නොකඩවා වැසි වැටුණේය. ඒ වර්ෂාවද ජලය හා මිශ්‍ර වූ ශීතල වාතයෙන් යුක්ත වූයේය. මුචලින්ද නම් නාරජු, එම ගස සමීපයේ පොකුණෙහි යට නාග භවනයක් ඇත. එහි උපන් මහානුභාව සම්පන්න නාගරාජයෙකි. **සකභවනාති** තමන්ගේ නාගභවනයෙන් **සත්තක්ඛත්තුංභොගෙහි පරික්ඛිපිත්‍වා** යනු සත්වරක් තමාගේ ශරීරයෙන් භාග්‍යවතුන් වහන්සේගේ ශරීරය වටකොට **උපරි මුද්ධනි මහන්තං ඵණං විහච්ච** යනු හිස මුදුනෙහි පෙණය තබා, භාග්‍යවතුන් වහන්සේගේ හිස මුදුන් පෙදෙසට මත්තෙහි තමන්ගේ මහත් වූ පෙණය දිගහැර තබා. **ඵණං කරිත්‍වා** යිද පාඨයක් ඇත. එයද ඉහත කී අර්ථයමය.
භාග්‍යවතුන් වහන්සේ මාගේ භවන සමීපයෙහි ගසක් මුල වැඩවසති. දැන් හත් දවසක් වසින වැස්ස ඇත. එබැවින් බුදුරදුනට වාසයට සුදුසු ස්ථානයක් ලැබුනොත් යහපතැයි ඒ නාගරාජයාට අදහස ඇතිවිය. ඔහුට සත්රුවන්වලින් තැනූ ප්‍රාසාදයක් නිර්මාණය කරන්නට හැකිවූයේ නමුත් එසේ කළ කල්හි සිරුරෙන් ගතයුතු ප්‍රයෝජනය නොගත්තේ වන්නේය. දසබලයන් වහන්සේට කයින් වතාවතක් කරන්නෙමි යි මහත් වූ ශරීරයක් මවාගෙන ශාස්තෲන් වහන්සේ හත්වරක් දරණින් වටකොට හිසමත පෙණය තබා සිටියේය. දරණ ඇතුලත ලෝහමහා ප්‍රාසාදයක බඩු ගබඩාවක් පමණ විය යි අන්‍ධට්ඨ කථාවෙහි කියන ලදි. ශාස්තෲන් වහන්සේ කැමති කැමති ඉරියව්වකින් වාසය කරත්වා යනු නා රජුගේ අදහස විය. භාග්‍යවතුන් වහන්සේ හිඳගෙනම සත්දවස ගතකළහ. **මා භගවන්තං සීතං** භාග්‍යවතුන් වහන්සේට සීතලක් නොවේවා. හෙතෙම සීතද, උෂ්ණයද, මැසිමදුරුවන්ගෙන් වන හිරිහැර ද වැළැක්වීම සඳහා එසේ කෙළේය.
සත් දවසක් වැසි වසිනවිට උෂ්ණයක් නැත. එහෙත් වරින්වර වැස්ස නවතිනවිට උෂ්ණය ඇතිවන්නේය. එවිට උෂ්ණය නොවේවායි අදහස් කළ බව සිතිය යුතුය යි සමහරු කියති.
**විද්ධං** විනාස වූ වැසි වලා දුරුවූයේය යන අර්ථයි. **විගතවලාහකං** පහවූ වැසිවලාවන්. **දෙව** අහස, **විදිත්‍වා** දැන් සීත ආදී උවදුරු නැතැයි දැන. **විනිවෙඨෙත්‍වා** පහව ගොස් **සකවණ්ණං** තමන්ගේ නාගරූපය. **පටිසංහරිත්‍වා **අතුරුදහන්කොට **මානවක වණ්ණං** කුමාර රූපය,
**එතමත්‍ථං** මේ කාරණය සියලු ආකාරයෙන් දැන **ඉමං උදානං** මෙම විවේක සුවයේ උසස් බව ප්‍රකාශ කරන උදානය පහළ කළ සේක.
**තත්‍ථ සුඛො විවෙකො** නිර්වාණ සංඛ්‍යාත උපධි විවේකය සැපය, තුට්ඨස්ස සතර මාර්ගඥානයෙන් සතුටු වූ **සුතධම්මස්ස** ප්‍රකාශ කරන ලද නිවන් දහම් ඇති. **පස්සතො** ඒ විවේකය තමන්ගේ වීර්යයෙන් ලබාගත් නුවණැසින් බලන්නහුට. **අබ්‍යාපජ්ජං නො** - කිපෙන ස්වභාවය මෙයින් මෛත්‍රී පූර්වභාගය දක්වන ලදි. **පාණ භූතෙසු සංයමො** සත්ත්වයන් කෙරෙහි හික්මුණු බව, අවිහිංසා බව සැපය යන අර්ථයි. මෙයින් කරුණා පූර්වභාගය දක්වන ලද
**සුඛා විරාගතා ලොකෙ** ලෝකයෙහි කාමයන්ගේ යම් ඉක්මවීමක් වේද, ඒ වීතරාගය සැපය වේ. මෙයින් අනාගාමී මාර්ගය කියන ලදි. **අස්මිමානස්ස යො විනයො** මෙයින් අර්හත් බව වනාහි අස්මිමානයාගේ සම්පූර්ණ විනාස කිරීමයි කියනු ලැබේ. මෙය හැර අනෙක් සැපයක් නැත. **එවං වෙ පරමං සුඛං** යි එහෙයින් කියන ලදි. මෙයින් අර්හත් බවේ උතුම් බව වේ.
දෙවන සූත්‍රයෙහි සම්බහුලානං යනු විනය පිටකයට අනුව තුන්දෙනෙක් සම්බහුලා යි කියති. එයින් මතු සංඝ නම් වේ. සූත්‍රාන්ත දේශනාව අනුවද තුන්දෙනෙක්මයි කියති. මෙහි සූත්‍රාන්ත පරියාය වශයෙන් සම්බහුල යි කියති. **උපට්ඨාන සාලායං** ධර්මසභා මණ්ඩපයෙහි ධර්මදේශනාව පිණිස වැඩමවූ තථාගතයන් වහන්සේට භික්‍ෂූන් විසින් උපස්ථාන කරන ස්ථානය බැවින් උපට්ඨානසාලාය යි කියනු ලැබේ. තවද යම් ස්ථානයක භික්‍ෂූහු විනය විභාග කරත් ද, ධර්මය දේශනා කරත්ද, සාකච්ඡා පවත්වත් ද, නොයෙක් ආකාරයෙන් රැස්වෙත්ද, එම සාලාව ද මණ්ඩපයද උපට්ඨාන සාලාව යි කියනු ලැබේ. එහෙත් බුද්ධාසනය නිබඳවම පනවන ලද්දේය. මෙය බුදුරදුන් ජීවමාන කාලයෙහි භික්‍ෂූන්ගේ චාරිත්‍රයක් විය. **සන්නිසින්නාතං** හිඳීම සඳහා පැමිණි අයට, **සන්නිපතිතානං** ඒ ඒ ස්ථානවලින් පැමිණි පිරිසට, හෙවත් බුද්ධාසනය ඉදිරියෙන් තබා බුදුරදුන් හමුවෙහි මෙන් ආදර ගෞරවයෙන් යුක්තව සකස්ව රැස්ව සිටි අයට, **අයං** යනු මේ කාලය ප්‍රකාශ කරයි. අන්තරාකථා යනු කමටහන් සිහිකිරීම, අවවාද කිරීම, ප්‍රකට කිරීම් ආදි කථාවන්ගෙන් එක්තරා කථාවක්.
**ඉමෙසං වින්නං රාජුනං** වෙන්කර දැක්වීමේ සම්බන්ධ විභක්තියයි. **මහද්ධන්තරොවා** පොළො සාරා ලැබුනු සප්තරතන සංඛ්‍යාත මහා ධනය මොහුට ඇති බැවින් මහද්ධන නම් විය. ධනවතුන් දෙදෙනෙකු අතර මෙතෙම බෙහෙවින් මහත්ධන ඇති බැවින් මහද්ධන නම් විය. නිබඳව වියදම් කිරීම සඳහා මොහුට බොහෝ වස්තුව ඇති බැවින් **මහාභොග** නම් විය. දිනපතා ලැබෙන විශාල ආදායමක් ඇති බැවින් **මහාකොස** නම් විය. වජ්‍ර, මහානීල, ඉන්‍ද්‍රනීල, මරකත, වෛදූර්ය, පද්මරාග, පුෂ්පරාග, කක්කෙත්ත, ඵුලාක, විමල, ලොහතක්ඛ, එළික, පබළු, ජෝතිරංග, ගොමුත්තක, ගොමෙදක, සෞගන්‍ධික, මුතු, සංඛ, අඤ්ජනමූල, රාජවට්ට, අමතංසුක, ප්‍රියක, බ්‍රහ්මමණීයි සූවිස්සක් රත්නයෝ **වර්ණ** නම් වෙති. සත්වැදෑරුම් ලෝහවලින් තැනූ කහවනු **සාරා** නම් වේ. ඇඳ ඇතිරිලි පාපිසි ආදිය **වෙග්ගු** නම් වේ. සඳුන් අගරු කොකුම්, තුවරලා, කපුරු ආදිය ගුම්බා නම් වේ. එහි මුලින් දැක්වූ ආදී ශබ්දයෙන් හැල්වී මුං මෑ ආදී පූර්වදිග දේශයෙහි හා අවරදිග දේශයෙහි ධාන්‍යවර්ග ආදිකොට සත්ත්වයන්ගේ උපභෝග පරිභෝග වස්තු වේ නම් ඒ සියල්ල ඇතුලත් වේ. දිනන ලද රාජධානි ඇති බැවින් **මහාවිජිත** නම් වේ. මහත් වූ ඇත් අස් වාහන ඇති බැවින් ද **මහාවිජිත** නම් වේ. මහත් වූ සේනාබලය ඇති බැවින් මහාබල නම් වේ. තමන් කැමති දේ ලබාගැනීම නමැති පූර්ව පුණ්‍යකර්ම සම්පත්තිය ඇති බැවින් **මහිද්ධික** නම් වේ.

දානාදි සතර සංග්‍රහ වස්තුවෙන් ජනතාව සතුටු කෙරේනුයි **රාජා** නම් වේ. මගධ රාජ්‍යයට අධිපති වූයේ **මාගධ** නම් මහත් වූ සේනාවන්ගෙන් යුක්ත වූ බැවින් ද සෝනිය ගෝත්‍ර ඇති බැවින්ද **සේනියෝ** නමි. **බිම්බි** නම් රත්රන් ය. රන්වන් පාට ඇති බැවින් **බිම්බිසාර** නම් වේ. සමහරු මේ නාමය රජුට පමණක් යෙදේයයි කියති. පසමිතුරු සේනාවන් ජයගත් බැවින් **පසේනදි** නම් වේ. කොසොල් රටට අධිපති වූයේ **කෝසල** නම් **විප්පකතා** යනු අවසන් නොකළ කථාය. ඒ භික්‍ෂූන්ගේ අනතුරු කථාවක් දක්වන ලදය.
**සායණ්හ සමයං**, සවස එක් වේලාවක, **පටිසල්ලානාවුට්ඨිතො** ඒ ඒ රූපාදී අරමුණුවලින් සිත ආරක්ෂා කරගැනීම සඳහා පටිසල්ලානයි කියන ලද කාය, චිත්ත විවේකයෙන් නැගී සිටියේය. භාග්‍යවතුන් වහන්සේ පෙරවරු භික්‍ෂු සංඝයා සමග සැවැත්නුවර වැඩමවා පහසුවෙන් ලද පිණ්ඩපාතය භික්‍ෂූන් සමග වළඳා, භික්‍ෂූන් සමග සැවැත්නුවරින් නික්ම විහාරයට පිවිස ගන්‍ධකුටියේ ඉදිරියෙහි සිට වත්පිළිවෙත් කළ භික්‍ෂූන්ට සුදුසු පරිදි අවවාද දී ඔවුන් අරණ්‍ය වෘක්‍ෂමූලයන්හි දහවල් කාලය ගත කිරීමට ගියපසු ගන්‍ධකුටියට වැඩමවා ඵලසමවත් සුවයෙන් දහවල් කාලය ගතකොට සුදුසු කල්හි සමවතින් නැගිට ‘මාගේ නැවත පැමිණීම බලාපොරොත්තුවෙන් මුලුමහත් විහාරය පුරා දැන් මාගේ ධර්මදේශනාවට සවන්දීම පිණිස සිටින බැවින් ධර්මසභා මණ්ඩලයට යාමට රන් ගුහාවකින් නික්මෙන කේසර සිංහරාජයකු මෙන් හා උතුම් ගඳකිළියෙන් නික්ම රංචුව වෙත යන උතුම් ඇත් රජකු මෙන්ද, මනෝඥ වික්‍රම ගමන් ඇත්තේ අසූවක් කුඩා පුරුෂ ලක්‍ෂණයන්ගෙන් හා මහාපුරුෂ ලක්‍ෂණ දෙතිසකින් බබලමින්, ව්‍යාමප්‍රභාවෙන් හාත්පස අලංකාර කරමින්, අලංකාර කේතුමාලාවෙන් බබලමින්, නීල, පීත, ලෝහිත, ඕදාත, මාඤ්ජෙෂ්ඨ, ප්‍රභාෂ්වර වශයෙන් ෂඩ්වර්ණ බුදුරැස් විහිදුවමින්, සිතිය නොහැකි ආනුභාවයෙන්, උපමා රහිත බුද්ධලීලාවෙන් යුක්තව, රූපකාය සම්පත්තියෙන් සියලු විහාරය ඒකාලෝක කොට උපස්ථාන ශාලාවට වැඩි සේක. එහෙයින් කියන ලදි. **අථඛො භගවා -පෙ- තෙනුපසංකමි** යි.
මෙසේ පැමිණ වතාවත් කොට නිශ්ශබ්දව හුන් ඒ භික්‍ෂූන් දැක, මා කතා නොකරන විට මේ භික්‍ෂූහු බුද්ධ ගෞරවයෙන් කල්පයක් වුවද කතා නොකරන්නාහ යි කතාව ආරම්භ කිරීම සඳහා **කායානුත්‍ථ භික්ඛවෙ** ආදිය කීහ. එහි **කායානුත්‍ථ** යනු කවර කථාවකින් සිටියහු ද යනුයි.
**කුලපුත්තානු** : ජාති ආචාර කුලපුත්‍රයන්ගේ **සද්ධා** ශ්‍රද්ධාවෙන්, කර්මඵල විශ්වාසය හා රත්නත්‍රය කෙරෙහි ඇති විශ්වාසයෙන්, **අගාරස්මා** ගිහිගෙයින්, **අනගාරියං** පැවිද්ද **පබ්බජිතානං** පැවිද්දට පැමිණි, **යං** ක්‍රියාපදය වෙනුවෙන්, මහණෙනි, ඔබලා රජුන්ගේ දඬුවමක් නිසා, සොරුන්ගේ දඬුවමක් නිසා, ණයකින් බේරීම සඳහා හෝ ජීවත්වීම සඳහා පැවිදි වූවෝ නොවෙති. ශ්‍රද්ධාවෙන් ගිහිගෙයින් නික්ම මාගේ ආසනයෙහි පැවිදි වූ ඔබලා දැන් මෙබඳු රජුන් පිළිබඳ හෝ තිරිසන් කථා හෝ කරන්නාහු නම් එය සුදුසු නැත.
මෙසේ රැස්වූ පැවිද්දන්ට නුසුදුසු කථා ප්‍රතික්‍ෂේප කොට ඔවුන්ට ප්‍රතිපත්තිය නියම කරන සේක් **සන්නිපතිතානං වො භික්ඛවෙ ද්වයං කරණීයං ධම්මී වා කථා අරියො වා තුණ්හීභාවො** මහණෙනි, රැස් වූ ඔබලා කළයුතු දෙකක් ඇත. එනම් දැහැමි කතාවක් කිරීම හෝ උතුම් නිශ්ශබ්දව සිටීම යන දෙකයි.



**එතමත්‍ථං විදිත්‍වා** යනු එම භික්‍ෂූන් විසින් දක්වන ලද කාමසම්පත්තීන්ට වඩා ධ්‍යාන ආදී සම්පත් අතිශයින්ම ශාන්ත බවත්, අතිශයින් ප්‍රණීත බවත් යන මේ කාරණය සියලු අයුරින් දැන. **ඉමං උදානං** මෙම උතුම් සැප විහරණය පිළිබඳ උදානය ප්‍රකාශ කළහ.
එහි **යඤ්චි කාමසුඛං ලොකෙති** යනු ලෝක ශබ්දය, ස්කන්ධ ලෝකය, ආයතන ලෝකය, ධාතු ලෝකය, සංස්කාර ධර්මයන් සඳහා යෙදෙන්නේය.
ආදී තන්හි අවකාශයෙහි ආයේය. ‘අද්දසා ඛො භගවා බුද්ධචක්ඛුනා ලොකං ඔලොකෙන්තො’ යන ආදී තන්හි සත්ත්වලෝකය ප්‍රකාශ වේ. මෙහි වනාහි සත්ත්වලෝකය හා අවකාශ ලෝකය ද ප්‍රකාශ වේ. එබැවින් අවීචියෙහි පටන් රූප බ්‍රහ්මලෝකය දක්වා ගතයුතුයි. **යඤ්චිදං දිවියං සුඛං **යනු මේ දිව්‍යවිහාර වශයෙන් ලැබිය යුතු රූපාවචර සමාපත්ති සැපයයි. **තණ්හක්ඛය සුඛස්ස** යන යම් සැපතකට පැමිණ තෘෂ්ණාව ප්‍රහීණ වේද ඒ නිවන්සුව අරමුණු කොට තෘෂ්ණාව පටිප්පස්සම්හන වශයෙන් ලබන ඵලසමාපත්ති සැපය තණ්හක්ඛය සුඛ නම් වේ. එම තණ්හක්ඛය සැපෙහි
**සොළසිං** දහසයක් සම්පූර්ණ වීම මෙහි කෙටි තේරුමයි. සක්විති සැපතේ සිට සියලු මිනිස්ලොව සැපද, නාගසුපර්ණ ආදී ලෝකයන්හි නාගාදීන් විසින් අනුභව කළයුතු සැප ද, චාතුම්මහාරාජිකාදි සදෙව්ලොව සයවැදෑරුම් කම්සැපද යනු එකොළොස් වැදෑරුම් කම්සැපද, යම් මේ රූපාරූප භවයන්හි දිව්‍ය සැපද, යන සියලු සැප තෘෂ්ණාව ක්‍ෂය කිරීම නිසා ලැබෙන ඵලසමාපත්ති සැපය කියන ලදි.







තුන්වෙනි සූත්‍රයෙහි **කූටාරකා** යනු දරුවෝය. **අන්තරාච සාවත්‍ථිං අන්තරාච ජෙතවනං** තන්හි අන්තරා ශබ්දය ‘තදන්තරං කො ජානෙය්‍ය අඤ්ඤත්‍ර තථාගතා’ යි ද ජනා සංගම්ම මන්තෙති මඤ්ච ත්වඤ්ච කිමන්තරං’ යන ආදී තන්හි කාරණයෙහි සඳහන් වේ. ‘අද්දසා මං භන්තෙ අඤ්ඤතරා ඉත්‍ථි විජ්ජන්තරිකාය භාජනං ධොවන්ති’ යන ආදී තන්හි වේලාවෙහි ද ‘යස්සන්තරතො න සත්ති කොපා’ ආදී තන්හි සිත යන අර්ථයෙහි ද ‘අපිමායං තපොදා ද්වින්නං මහානිරයානං අන්තරිකාය ආගච්ඡති’ යන තන්හි අවකාශයෙහි ද සඳහන් වේ. එබැවින් සැවැත් නුවරටද, ජේතවනයට ද අතරෙහි යි අර්ථගත යුතුයි.
**අහි දණ්ඩෙන හනන්තී** යනු බිලයෙන් නික්ම ගොදුරු සොයා යන බඩගින්නෙන් සිටි කළු නයෙකු ලුහුබැඳ දඬුවලින් පහරදෙති. එකල්හි සැවැත්නුවර පිඬු පිණිස හැසිරෙන බුදුරජාණන් වහන්සේ අතරමග ඒ දරුවන් දැක ‘දරුවෙනි, කුමක් නිසා මේ නයාට දණ්ඩෙන් පහර දෙවුදැ’යි අසා ‘ස්වාමීනි දෂ්ඨ කිරීමේ බියෙන්’ යි කී කල්හි ‘මොවුහු තමන්ට සැප කරන්නෝය. අහෝ අවිද්‍යාවෙන් මුලාකරන ලද මුන්ගේ දක්‍ෂකමෙකියි ධර්මසංවේගය උපදවූයේය. එසේ ධර්ම සංවේගයෙන් උදානය පහළ කළ සේක. එහෙයින් **අථ ඛො භගවා** ආදිය දැක්වීය.
**එතමත්‍ථං විදිත්‍වා** යනු ‘මේ දරුවෝ තමන්ගේ සැප පිණිස අනුන්ට දුක් දෙන්නෝ පරමාර්ථ සුවයක් නොලබන්නාහයි යන මේ කරුණ දැන අනුන්ට වැරදි ලෙස පිළිපැද සැප සොයන්නට මතු දුක් ලැබෙන බවත්, යහපත් ලෙස පිළිපදින්නන්ට ඒකාන්තයෙන් සැප ලැබෙන බවත් දේශනාකොට අනුන්ට හිංසා කිරීමෙන් වැලකී ඒකාන්තයෙන්ම සැප ලැබිය යුතු බවත් බුදුරජාණන් වහන්සේ මේ උදානය පහළ කළ සේක.
එහි **සුඛකාමාති **ඒකාන්තයෙන්ම සැප කැමති තමන්ට සැප බලාපොරොත්තු වෙති. **භූතානි** යනු ප්‍රාණීහුය. **දණ්ඩෙන** යනු දේශනා මාත්‍රයකි. දණ්ඩකින් හෝ ගල්කැටවලින් හේ ආයුධයකින් හෝ අත්වලින් හෝ පහරදීම, යමෙක් සැප කැමති මේ සියලු සතුන්ට ජාතිවාදයෙන් බැණීම් සංඛ්‍යාත වාග්දණ්ඩයෙන් හෝ අත් මුගුරු ආයුධ ආදියෙන් පෙළීම්, තැලීම්, කැපීම් ආදී වශයෙන් ශරීර දණ්ඩනයෙන් හෝ කහවණු සියයක් දහසක් තබාගැනීම් වශයෙන් ධන දණ්ඩනයෙන් හෝ යන මේ දණ්ඩනවලින් මෙම දණ්ඩන අතරින් යම්කිසි දණ්ඩනයකින් **විහිංසති** වෙහෙසට පත්කරයි. දුකට පත්කරයි. **අත්තනො සුඛ මෙසානො පෙච්ච සො න ලභතෙ සුඛං** ඒ පුද්ගලයා තමන්ගේ සැප සොයන්නෙ, ප්‍රාර්ථනා කරන්නේ පරලොව මිනිස් සැප දිව්‍ය සැප, නිවන් සැප යන ත්‍රිවිධ සුඛයම නොලබයි. ඒකාන්තයෙන් එම හිංසා කිරීම් නිසා දුකම ලබා යනු මෙයින් අදහස් වේ.
**පෙච්ච සො ලභතෙ සුඛං** මෛත්‍රියෙන් යුක්ත වූ මම සැප කැමැත්තේ දුක් පිළිකෙව් කෙළේ මෙසේ සියල්ලෝම සිතත්වායි කියන ලද පරිදි කිසියම් හිංසාවකින් සියලු සත්ත්වයන්ට හිංසා නොකරයි. ඒ පුද්ගලයා පරලොව මිනිසකු වූයේ මිනිස් සැපද, දෙවියකු වූයේ දිව්‍ය සැපද, ඒ සැප දෙක ඉක්මවා නිවන්සැපද ලබයි යනු ප්‍රකාශකිරීම සඳහා **ලභතෙ** යි කියන ලදි.
සිව්වෙනි සූත්‍රයෙහි **තෙන ඛො පන සමයෙන භගවා සක්කතො හොති **යනු කල්ප ලක්‍ෂයකට පෙර සතර අසංඛෙය්‍ය තුල පුරන ලද පුණ්‍යසම්භාර ධර්ම නිසා ලද විපාක හේතුවෙන් මෙයින් මතු මට අවසරයක් නැතැයි වැඩි වැඩියෙන් උපන් සත්කාර ආදියෙන් භාග්‍යවතුන් වහන්සේ පුදන ලද්දාහ. සියලු දිසාවන්හිම මහා වර්ෂා දෙකක් ඇතිවී මහා ගංවතුරක් මෙන් සියලු පාරමී ධර්ම එකම ආත්මභාවයක දක්වන්නෙමුයි එක්වුනාක් මෙන් භාග්‍යවතුන් වහන්සේට ලාභසත්කාර මහා ගංවතුරක් පහළ විය. ඉක්බිති ආහාරපාන වස්ත්‍ර යාන වාහන, මල් ගඳවිලවුන් ආදිය ගත් ඇති ක්‍ෂත්‍රියයෝ ‘බුදුරජාණන් වහන්සේ කොහිද? භාග්‍යවතුන් වහන්සේ කොහිද? දේව දේවයන් වහන්සේ කොහිද? ශ්‍රේෂ්ඨ මනුෂ්‍යයා කොහිද? පුරුෂ සිංහයා කොහිද? යි භාග්‍යවතුන් වහන්සේ සොයති. ගැල් සියයකින් සිවුපසය ගෙනවුත් බුදුන් හමුවීමට ඉඩක් නොලබමින් හාත්පස ගව්වක් පමණ එකට වැටී සිටිති. සමහරෙක් අනුව යති. ඒ සියල්ල ඛන්‍ධක ග්‍රන්ථයෙහි ඒ ඒ සූත්‍රවල සඳහන් වන පරිදි දතයුතුයි.
**යථාච ඛො චුන්‍ද එතරහි සංඝා වා ගණාවා ලොකෙ උප්පන්නා නාහං චුන්‍ද එතරහි අඤ්ඤං එකසංඝ සමනුපස්සාමි එවං ලාභග්ගයසග්ගප්පත්තා යථරිව චුන්‍ද භික්ඛසංඝො** යි දේශනා පරිදි
භාග්‍යවතුන් වහන්සේට හා භික්‍ෂු සංඝයාට උපන් ඒ මේ ලාභසත්කාරය එකතු වී මහා ගංගා දෙකක මහා ජලකඳ දෙකක් මෙන් අප්‍රමාණ විය. එහෙයින් කියන ලදි. **තෙන ඛො පන සමයෙන භගවා සක්කතො හොති -පෙ- පරික්ඛාරානං භික්ඛුසංඝොපි සක්කතො -පෙ- පරික්ඛාරානං** යි කී පරිදි
තීර්ථකයෝ වනාහි පූර්වයෙහි පින් නොකළ බැවින් ද, දුෂ්ප්‍රතිපත්ති නිසාද, සකස් නොවූවෝ ගරු බුහුමන් නොලැබුවෝ බුද්ධෝත්පාදයෙන් පසු ලාභයන්ගෙන් පිරිහුනෝ හිරු උදාවෙන් පසු කණාමැදිරියන් මෙන් ආලෝකයක් නැතිව, තේජසක් නැතිව, පිරිහුනු ලාභසත්කාර ඇත්තෝ වූහ. ඔවුහු භාග්‍යවතුන් වහන්සේට හා සංඝයාට ලැබුණු එබඳු ලාභසත්කාර නො ඉවසමින් ඊර්ෂ්‍යාවට පත්වූ ඔවුහු මෙසේ ඵරුසවචනයෙන් බැණ පලවා හරින්නෙමුයි උසුලු විසුලු පාමින් ඒ ඒ තැන භික්‍ෂූන්ට ආක්‍රොෂ පරිභව කරමින් හැසුරුනෝය. එහෙයින් කියන ලදි. **අඤ්ඤතිත්‍ථියා පන පරිබ්බාජකා භගවතො සක්කාරං අසහමානා භික්ඛුසංඝස්ස ගාමෙ ච අරඤ්ඤෙ ච භික්ඛු දිසා අසබ්භාහි ඵරුසාහි වාචාහි අක්කොසන්ති පරිභාසන්ති රොසෙන්ති විහෙසෙන්තීති**
එහි **අසබ්භාහි** යනු සභාවට නුසුදුසු වූ, සභාවෙහි යහපත් ජනයා අතර කියන්නට නුසුදුසු නොමනා වචනයෝය. **ඵරුසාහි** යනු කර්කශ ලෝභ සහගත වචනයෝය. **අක්කොසන්ති** ජාති ආදී දස ආක්‍රෝශ වස්තුවෙන් ගටා බනිත්. **පරිභාසන්ති **කෝලාහල කිරීම් වශයෙන් බිය උපදවමින් තර්ජනය කරති. **රොසෙන්ති** අනුන්ගේ දෝෂයක් වේ නම් එය නැවත නැවත මතුකරමින් කතා කරති. **විහෙසෙන්ති** වෙහෙසට පත් කරවති. නොයෙක් ආකාරයෙන් අපහසුවට පත් කරති.
කුමක් නිසා මොවුහු සියලු දෙනාගේ ම පැහැදීම ඇති භාග්‍යවතුන් වහන්සේ කෙරෙහි හා භික්‍ෂු සංඝයා කෙරෙහි වෛර කෙරෙමින් ආක්‍රොශ ආදියෙන් දොස් කීවෝ ද? භාග්‍යවතුන් වහන්සේට ලැබෙන ප්‍රණීත ලාභසත්කාර නිසා පලුදු කරගත් සිත් ඇත්තෝ පොළොව සාරමින් වෙහෙසෙන්නාක් මෙන්, පලුද්දක් නැති වජ්‍රමාණික්‍යයෙහි පලුද්දක් උපදවන්නාක් මෙන් සුන්දරිකා නම් පරිබ්‍රාජිකාවක් කැඳවා ඇය ලවා ශාස්තෲන් වහන්සේ ගේ හා භික්‍ෂූන්ගේ නුගුණ කියවා ආක්‍රොෂ ආදිය සිදුකළහ. එම සුන්දරිකා කතාව පසුව සුන්දරිකා සූත්‍රයෙහි සඳහන් වේ. එබැවින් මෙහි ලා යමක් කිය යුතු නම් එය එහිදීම වර්ණනා කරන්නෙමු.
භික්‍ෂූහු භාග්‍යවතුන් වහන්සේ වෙත පැමිණ ඒ පුවත සැළ කළහ. එහෙයින් කියන ලදි. **අථඛො සම්බහුලා භික්ඛු යෙන භගවා තෙනුපසංකමිංසු -පෙ- විහෙසෙන්තීති.** එහි අර්ථය කලින් කියන ලද්දේය.
**එතමත්‍ථං විදිත්‍වා** මෙම ඊර්ෂයාවෙන් පෙළුණු තීර්ථකයන්ගේ නොමනා පැවැත්ම සියලු ආකාරයෙන් දැන, **ඉමං උදානං** ඊර්ෂ්‍යාවෙන් පෙළුණු ඒ තීර්ථකයන්ගේ විප්‍රකාර කෙරෙහි ප්‍රසන්න සිතින්ද, අනුන් විසින් කළ පුද පූජාවන්ගේ අනුභාවයෙන් ද ප්‍රකාශ කිරීම සඳහා මේ උදානය ප්‍රකාශ කළ සේක.
**තත්‍ථ ගාමෙ අරඤ්ඤෙ සුඛදුක්ඛ පුට්ඨොති **ගමෙහි හෝ වනයෙහි හෝ යම්කිසි සැපයකින් හෝ දුකකින් පෝෂිතව සැපදුක් අනුභව කරන්නවුන්ගේ සිවුපසයෙන් යුක්ත වූ **නෙවත්තතො නො පරතො දහෙත** මම සැපවත් වෙමි. මම දුක්ඛිත වමෙි. මාගේ සැපය, මාගේ දුකය, අන්‍යයා විසින්ද මට සුවදුක් උපදවන ලද්දේය. ඒ සුවදුක් තමන්ටද නැත. අනුන්ටද නැත. කුමක් නිසාද? මේ පංචස්කන්ධයෙහි මම ය කියා හෝ මාගේ ය කියා හෝ අනුන්ගේ කියා හෝ කිසිම දැකිය යුත්තක් නැත. හුදෙක් සංස්කාරයෝම හේතූන් පරිදි ඉපදී ක්‍ෂණයක් ක්‍ෂණයක් පාසා විනාශ වෙති. මෙහි දේශනාවට හේතුව සැපදුක් ග්‍රහණයි. සියලු ලෝකධර්මයට අනුව අර්ථය දතයුතුයි.
මෙහි ඔහුට තමාගේ හා අන්‍යයාගේ රහත් බවට කරුණු දක්වයි. **ඵුසන්ති ඵස්සා උපධිං පටිච්ච** මේ සුඛවේදනීය වූ ද දුක්ඛ වේදනීය වූද ස්පර්ශයෝ පංච ස්කන්ධ සංඛ්‍යාත උපධිය (නැවත නැවත ඉපදීම) නිසා එම පංචස්කන්ධය ඇතිකල්හි තමාට හැකි පමණින් එම විෂයය ස්පර්ශ කෙරෙති. අදුක්ඛමසුඛ වේදනාව ශාන්ත ස්වභාවය නිසා සැපයේම සංග්‍රහයට පත්වේ යයි දෙවැදෑරුම් වේ. ස්පර්ශ වශයෙන්ම මේ අර්ථ වර්ණනාව කරන ලදි.
යම්ලෙසකින් ඒ ස්පර්ශයෝ ස්පර්ශ කෙරෙත්ද එය දැක්වීම පිණිස **නිරුපධිං කෙන ඵුසෙය්‍යුං ඵස්සා** යනු කියන ලදි. සියලු ආකාරයෙන් ස්කන්ධයන්ගේ උත්පත්තිය නැති කල්හි කවර කරුණකින් ඔවුහු ස්පර්ශයෝ ස්පර්ශ කෙරෙත්ද? එයට කාරණයක් නැත. ඉදින් වනාහි තෙපි ආක්‍රොශ ආදි වශයෙන් උපදින සැපදුක් කැමති නොවව් නම් සියලු අයුරෙන් උපධීන්ගේ අභාවය ඇති කල්හිත් යෝග කරව් යි අනුපාදිසෙස නිර්වාණ ධාතුව පිළිබඳව ගාථාව අවසන් කෙළේය. මෙසේ මෙම උදානයෙන් වට්ට විවට්ට පිළිබඳ විස්තරය කියන ලදි.
පංචම සූත්‍රයෙහි **ඉච්ඡානංගලකො** යනු ඉච්ඡා නංගල නම් කොසොල් රට එක් බ්‍රාහ්මණ ගමෙකි. එම ගම වාසය කරන නිසා හෝ එහි උපන් නසා හෝ ඉච්ඡානංගලක නම් වේ. තුන්සරණය යාමෙන් භාග්‍යවතුන් වහන්සේ සමීපයෙහි උපාසක බව ලබාගත් උපාසක තෙමේ පන්සිල් සමාදන් වූයේ බුද්ධමාමක, ධම්මමාමක, සංඝමාමක වේ. **කෙනචිදෙව කරණීයෙනාති** තබන ලද ණයක් නිදහස්කොට කිසියම් දෙවියකු විසින් කළයුතු බැවින්න **තීරෙත්‍වා** නිමවා, මේ උපාසකයා පෙර නිතර භාග්‍යවතුන් වහන්සේ වෙත පැමිණ ආශ්‍රය කරයි. හෙතෙම කිසියම් කාලයක් කාර්යබහුල වීම නිසා බුදුරජාණන් වහන්සේ හමුවන්නට නොගියේය. භාග්‍යවතුන් වහන්සේ ඒ නිසා මෙසේ ප්‍රකාශ කළහ. **චිරස්සං ඛො ත්‍වං උපාසක ඉමං පරියාය - මකාසි යදිදං ඉධාගමනායාති**
එහි **චිරස්සං** බොහෝ කලකින් **පරියායං** වාරයක්, **යදිදන්ති** යනු නිපාතයකි. චිරපටිකාහං මම බොහෝ කාලයක සිට, බොහෝ කාලයක සිට සමීපයට පැමිණෙන්නට, **කෙහිචි කෙහිචීති** ඇතැමෙකු විසින්, ඇතැමෙකු විසින් හෙවත් යම් අය විසින් ඔවුන් විසින් බුදුන් කෙරෙහි ආදරයක් දක්වනු ලැබේ. ශාස්තෲන් වහන්සේ කෙරෙහි වෙසෙසින් පැහැදුණු අයට හෝ ශාස්තෲන් වහන්සේ ගේ දැකීමෙන් හෝ ධර්මශ්‍රවණයෙන් ලද ආදරයත් අන්තැනක ඇති නොවේ. කිච්චකරණීයෙහි අවශ්‍යයෙන් කළයුතු කටයුතු කුඩා හෝ ලොකු කළයුතුය. **ව්‍යාවටො** උත්සාවත් වූයේ.
**එතමත්‍ථං විදිත්‍වා** බුදුන්ගේ පහළවීම දුර්ලභ කල්හි හා මිනිසත් බව දුර්ලභ කල්හි සත්ත්වයන්ගේ කෙලෙස් ඇති බැවින් කුසලයට අනතුරක් වේ. කිසිම කෙලෙසක් නැත්තහුට යන මේ කාරණය සියලු අයුරින් දැන **ඉමං උදානං** මේ උදානය ප්‍රකාශ කෙළේය.
**තත්‍ථ සුඛං වත තස්ස න හොති කිඤ්චීති** යම් පුද්ගලයෙකුට කිසියම් රූපාදී වස්තුවක් මෙය මාගේය යි තෘෂ්ණාවෙන් අල්වා ගැනීම් වශයෙන් න හොති නැත. විද්‍යමාන නොවේ. එම පුද්ගලයාට ඒකාන්තයෙන්ම සැපයකි. ‘න හොසී’ යි ද පාඨයක් ඇත. එහි අතීත කාල වශයෙන් අර්ථය දතයුතුය. සමහරෙක් ‘න හොති කිඤ්චි’ යන පදයෙන් රාගාදී ක්ලේශයක් යමකුට නැත්තේ යයි අර්ථ ප්‍රකාශ කරති. එය සුදුසු නැත. යම් පුද්ගලයෙකුට කිසියම් ස්වල්ප වූ ද උවදුරු ලබා දෙන රාගාදී ක්ලේශයක් නැති බැවින් ඒකාන්තයෙන් සැපයකි යි අර්ථ ඇත්තේය. ඉදින් රාගාදී කෙලෙස් නැත්තේ කවරකු හටද? ඒ සංස්කාර ධර්මයන් අවබෝධ ඇත්තහුටය. යමෙක් සිවුමග පිළිබඳ වූ සොළොස්වැදෑරුම් කටයුතු අවසන්කොට ඇත්තේ ද හෙතෙම සංස්කාර ධර්මයන් පිළිබඳ කටයුතු අවසන්කොට ඇත්තේය. ඒ නිසා ප්‍රතිවේධය අවබෝධ කළ බැවින් බහුශ්‍රැත නම් වේ.
භාග්‍යවතුන් වහන්සේ මෙසේ කෙලෙස් ප්‍රහීණ කළ බැව්හි අනුසස් දක්වා කෙලෙස් ප්‍රහීණ නොකළ බැව්හි ආදීනව දැක්වීමට **සකිඤ්චනං පස්ස** යන මේ ආදිය වදාළහ. එහි අදහස මෙසේය. රාගාදී කෙලෙස් ඇතිවිට ඒ කෙලෙස් ඇතිබව නොදන්නහුට කාමය වස්තූන් සෙවීම, රැකීම හේතුවෙන් මමය, මාගේය යි ගැනීම නිසා විපතට පත් පුද්ගලයා බලන්න යි ධර්ම සංවේගයට පත් ශාස්තෲන් වහන්සේ තමන්ගේ හැඟීම ප්‍රකාශ කරති. **ජනො ජනස්මිං පටිබද්ධ රූපො** තෙමේ අනෙක් පුරුෂයකු සමානය යි තෘෂ්ණා වශයෙන් ඇලුණු සිත් ඇති බැවින් වැනසෙහි. විපතට පත්වෙයි. ‘පටිබද්ධචිත්තො’ පාඨයක් ඇත. එහි අර්ථය මෙයමය.
මේ ආදී සූත්‍ර දේශනාවන්ගෙන් පැහැදිලි කළ යුතුය.
සවැන්නෙහි **අඤ්ඤතරස්ස පරිබ්බාජකස්ස** එක් කෙළෙඹි පරිබ්‍රාජකයකුගේ දහරා තරුණී **මාණවිකා** බ්‍රාහ්මණ දියණියකට ව්‍යවහාර කරන නමකි. **පජාපතී** භාර්යාව, **ගබ්භනී** දරුවකු ලැබීමට ආසන්න ස්ත්‍රියක්. **විජඤ්ඤා** අද ද හෙටදැයි දරුවකු ලැබීමට ආසන්න කාලය වේ. මේ බමුණා වනාහි ශක්තිමත් රූපයකින් යුක්ත විය. එබැවින් බිරිඳක සමග වූ ඔහුට පරිව්‍රාජක වහරින් හඳුන්වති. ඔහුගේ භාර්යාවද බ්‍රාහ්මණ කුලයෙහි වූ ඔහුට බ්‍රාහ්මණයි අමතයි. **තෙලං **තල්තෙල්ය. තල් තෙල් මිශ්‍ර වූ යම් යම් ඖෂධ වර්ග දරුවකු වදන කල්හි ප්‍රසව වේදනාවට ප්‍රතිකාර වශයෙන් අවශ්‍ය බැවින් ඒ ගිතෙල් තල්තෙල් ආදිය ගෙන්වනු මැනවැයි නියම කරයි. **යං මෙ විජාතාය භවිස්සති** යම් තල තෙලක් මා දරුවකු ලබන කල්හි එය පහසුවීම සඳහා වන්නේය. පරිබ්බාජිකාය යි පාඨයක් ද ඇත. **කුතො** කවර තැනකින් යම් ගෙදරකින් හෝ මිත්‍ර ගෙදරකින් හෝ තෙල් ආදිය ගෙන එන්නෙම් නම් එබඳු තැනක් මට නැත. **තෙලං ආහරාමි** දැනට සමීපයෙහි ඇති තැනකින් තෙල් ගෙන එන්නෙමි. ශ්‍රමණයෙකුට හෝ බ්‍රාහ්මණයෙකුට හෝ ගිතෙල් හා තලතෙල් කැමති තාක් බොන්නට දෙනු ලැබේ. **නො නහරිතුං** භාජනයකින් හෝ අතින් බැහැර ගෙන යන්නට දෙනු නොලැබේ. **උග්ගරිත්‍වා** වමනය කොට හෝ දෙන්නෙම් නම් යෙහෙකැයි සිතුවේය. ඔහුට මෙසේ අදහසක් ඇතිවිය. මම රජුගේ කෝෂ්ඨාගාරයට ගොස් ඒ තෙල් කැමති තාක් බී එකෙණෙහිම ගෙදර පැමිණ එක් බඳුනක් තබා එහි වමනය කොට උදුනක් සකස් කොට ඒ තෙල් පිත හා සෙම නිසා අපවිත්‍ර වී ඇත්නම් ගින්නෙන් ඒවා පුලුස්සා දමමි.
**උද්ධං කාතුං** වමන වශයෙන් බැහැර කරන්නට, **න පන අධොවා ති **විරේක වශයෙන් බැහැර කරන්නට නො හැකි වෙයි. හෙතෙම අධික වූ පිත තමන්ට මුඛයෙන් ඉවත් කිරීමට උත්සාහ ගත් නමුත් එය අසාර්ථක වී විරේක කිරීමෙන්ද පහ කිරීමට අසමත් වූ බැවින් හුදෙක්ම දුක් වේදනාවන්ගෙන් පෙළෙයි. ඔබමොබ පෙරළෙයි. **දුක්ඛාහි** දුක් ඇත්තහු විසින් **තිප්පාහි** තියුණු, **කක්ඛලාහි කර්කශ** කටුකාහි අතිශයින් දරුණු වූ **ආවට්ටතීති** එකම තැනෙක නොසිට තමන්ගේ ශරීරය ඔබ මොබ පෙරළෙයි. **පරිවට්ටතීති** හාත්පස පෙරළෙයි.
**එතමත්‍ථං විදිත්‍වා** මේ කරුණු සියලු අයුරින් දැන මේ උදානය පහළ කළ සේක.
එහි **සුඛිනොවත** ඒකාන්තයෙන් සැපවත් වූ සත්පුරුෂයෝය. ඔවුහු කවරහුද? **යෙ අකිඤ්චනා** යම් කෙනෙක් රාගාදී කෙලෙස් නැත්තෝ ද ඔවුහු අකිඤ්චන නම් වෙති. **වෙදගුනො හි ජනා අකිඤ්චනා** යම් කෙනෙක් ආර්යමාර්ග සංඛ්‍යාත වූ වේදය අවබෝධ කළ බැවින් නිවනට පැමිණියහ. වේදගූ නම් ඒ ආර්යයෝ ක්‍ෂීණාශ්‍රව පුද්ගලයෝය. අප්‍රමාණ රාගාදී කෙලෙසුන් අග්‍ර වූ අර්හත් මාර්ගයෙන් විනාශ කළ බැවින් **අකිඤ්චනා** නම් වෙති. රාගාදී කෙලෙස් නැති කල්හි අල්වා ගැනීම් වශයෙන් කෙලෙස් හටගන්නේද? මෙසේ ගාථාවෙහි මුල් කොටසින් රහත් බව ප්‍රශංසා කොට පසුකොටසින් අන්‍ධ (බාල) පෘථග්ජනයන් නින්දාවට ලක් කරමින් **‘සකිඤ්චනං පස්සාති’ **ආදිය ප්‍රකාශ කළහ. එය පෙර සූත්‍රයෙහි කී පරිදිම මෙසේ මේ ගාථාවෙන්ද සසර දුක හා නිවන කියන ලද්දේය.
සත්වැන්නෙහි **එකපුත්තො** යනු එකම පුත්‍රයෙකි. ඔහු ද අනුකම්පාව ලැබිය යුතු වූ එකම පුත්‍රයෙකි. ප්‍රියකළ යුතු බැවින් පියො නම් වේ. සිත සතුටු කළ නිසා මනාප නම් වේ. ශරීර ශෝභාවෙන් දැකුම්කළු බවින් හෝ දර්ශනීය බවින් පියො නම් වේ. සීලාචාර පැවැත්මෙන් හා කලණ දහම් ඇති බැවින් මනාපො නම් වේ. කාලය ගෙවෙන බැවින් කාලය නමි. මරණයයි. ඒ මරණයට පැමිණි බැවින් **කාලංකතො** කාලය නමැති මාරයා විසින් ග්‍රහණයට ගත් බැවින් නටුයේ නොදැකීමට පැමිණියේ **කලංකතො** කළුරිය කළේය. මළේය යන අර්ථයි.
**සම්බහුලා උපාසකා** සැවැත්නුවර වාසී බොහෝ උපාසකවරු මියගිය උපාසක පුත්‍රයාගේ මරණය නිසා සොවින් තැවෙමින් සොහොන දක්වා පසුපසින් ගොස්, මෘත ශරීරයට කළයුතු දේ කරවා අවසන්කොට නැවැත්වීමෙන් පසුව ජලය ගෙනැවිත් නහා වස්ත්‍ර හැඳ තෙත වස්ත්‍ර පිටින්ම එක නිවසකට ගොස්, එක් උතුරු සළුවක් කොට, ඒ උපාසකයා පෙරටු කරගනිමින් ශෝකය දුරුකරගැනීම සඳහා ශාස්තෲන් වහන්සේ සමීපයෙන් ධර්මය අසමුයි භාග්‍යවතුන් වහන්සේ වෙත පැමිණියහ. එහෙයින් කියන ලදි. **අල්ලකෙසා** ආදිය. එහි **අල්ලකෙසා** යනු තෙත් ඉසකෙස් සහිත.
එහි **අල්ලවත්‍ථා** ජලයෙන් තෙමුණු වස්ත්‍ර ඇතිව, **දිවා දිවස්සා** එදවස දහවල් කල, මධ්‍යාහ්න කාලය යන අර්ථයි. යම්හෙයකින් යමක් දැනගෙනම තථාගතයන් වහන්සේ විචාරත්. සමහර කෙනෙක් දැනගෙන නො විචාරති. කල් දැන විචාරති. කල් දැන නො විචාරති. එහෙයින් දැනගෙනම කථාව ආරම්භ කිරීම සඳහා විමසන භාග්‍යවතුන් වහන්සේ **කින්නුතුම්හෙ උපාසකා** උපාසකයෙනි, කිමෙක්දැයි විචාළ සේක. එහි අදහස මෙසේය. උපාසකයෙනි, තෙපි අනෙක් දවස්වල මා වෙතට එන්නේ, සුදු වස්ත්‍ර හැඳ පෙරවා සවස් කාලයේ එන්නෝ වෙති. අද වනාහි තෙත හිසකෙස් ඇතිව තෙත වස්ත්‍ර හැඳ දෙවෙන් දාවල මධ්‍යාහ්න කාලයේ පැමිණියාහුය. එයට හේතුව කුමක්ද? **තෙන මයන්ති **ඒ පුත්‍රයා ගේ වියෝගයෙන් ඇති වූ සිත් තැවුලෙන් දැඩි සේ ශෝකයෙන් මැඩපවත්වන ලද අපි එසේ මෙහි පැමිණියෙමු.
**එතමත්‍ථං විදිත්‍වා** යනු ප්‍රියවස්තුවක් නිසා හටගත් දුක්ඛ දෝමනස්ස ආදියෙහි ප්‍රියවස්තුවක් කෙරෙහි හටගත් මේ කාරණය අවබෝධ කරගෙන ඒ කාරණය ප්‍රකාශ කිරීම සඳහා මේ උදාන ප්‍රකාශය වදාළහ.
එහි **පියරූපා සාතගථිතාසෙ** යනු ප්‍රිය ස්වභාව ඇති රූපස්කන්ධාදීන් කෙරෙහි සුඛ වේදනාවෙන් හටගත් පිළිසිඳ සිත් ඇත්තෝ යන අර්ථයයි. **සෙති** යනු නිපාත මාත්‍රයකි. **පියරූපා** යනු චක්ඛු ආදී ඉන්‍ද්‍රියයෝ ද, අඹුදරුවෝ ද වෙති. එය මෙසේ කියන ලදි. ‘කිඤ්චි ලොකෙ පියරූපං සාතරූපං -පෙ- ධම්මතණ්හා ලොකෙ පියරූපං සාත රූපන්ති’
කෙත් වත් රන් රිදී ගව මහිෂ අශ්වයන් දැසි දසුන් හා තම නෑයන් කෙරෙහි බහුල වශයෙන් නැවත නැවත බැඳුණු සත්ත්වයෝ ලොල් වෙයි.
එහෙයින් පියරූපයන් ආශ්වාදනයේ ගිජුවුනු සිහිවිකල් බවට පත් එහි ඇලුනු යන අර්ථයි. එම පියරූප ඇති සත්ත්වයෝ කවරහුද? ඔවුන් මෙසේ දක්වයි. **දෙවකායා පුථුමනුස්සා** යනු චාතුර්මහා රාජිකාදි බොහෝ දේව සමූහයා ද, දඹදිව් වැසි බොහෝ මිනිස්සු ද, **අඝාවිනො** යනු කායික මානසික දුකෙන් දුකට පත් පරිජුන්නා රෝගාදී විපත්වලින් යොවුන් බව ඔවුන්ගේ එම ස්වභාවය ප්‍රකාශ කරනු පිණිස **අඝාවුතො පරිජුන්නා **යන්න කියන ලදි. ඔවුන්ට ද පෙර කර්මානුකූලව වැඩුණු මහළු බව ද, මානසික රෝග ද වශයෙන් දුක් ආදිය හටගැනීම වූයේ යයි දැනගත්තේය. **මච්ඡුරාජස්ස වසං ගච්ඡන්තී** ප්‍රියවස්තු විෂයෙහි ඇති තෘෂ්ණාව ප්‍රහීන නොකළ බැවින් නැවත නැවත මව්කුස පිළිසිඳ ගැනීම් ආදිය සිහිකිරීම් මෘත්‍යුරාජ සංඛ්‍යාත වූ මරණයේ වසඟයට පැමිණෙන්නේ ය.
මෙසේ සංසාර දුක ප්‍රකාශකොට අනතුරුව, **යෙ වෙ දිවා** ආදී වශයෙන් නිවන දක්වන්නේ ය. **යෙ වෙ දිවා ච රත්තො ච අප්පමත්තා** එහි යම් කෙනෙක් දිවා රාත්‍රී දෙක්හි අප්‍රමාදී වූවෝ ය. දවස සක්මනෙන් ද, හිඳීමෙන් ද, කෙලෙස් ආවරණයන්ගෙන් සිත පිරිසිදු කෙරේනුයි කියන ලද පරිදි දිවා චතුරාර්ය සත්‍ය භාවනාව වෙසෙසින් සම්පූර්ණකොට ආර්ය මාර්ගයට එළඹීමෙන් ප්‍රිය රූප, ප්‍රිය උපදවන ප්‍රිය දේ, චක්ඛු ආදී ප්‍රිය වස්තු පිළිබඳව දැඩි ආසාව දුරු කරයි. **තෙ වෙ ඛණන්ති අසමූලං මච්චුනො ආමිසා දුරතිවත්තන්ති** ඒ ආර්ය පුද්ගලයෝ සියලු සසර දුක් මුලින් උදුරා මෘත්‍යු නමැති මරණ දුක නොදෙන බැවින් ආමිසය ද එයින් බැහැර වූ කිසිදු මහණ බමුණු ආදීන් විසින් නැවැත්වීමට අපොහොසත් වන්නේද, එබැවින් හා අන්තිම වශයෙන් අවිද්‍යාව හා තණ්හාව ආර්ය මාර්ගය නමැති උදැල්ලෙන් සාරති. ස්වල්ප මාත්‍රයක්වත් ඉතිරි නොකොට මුලින්ම සිඳිත් යන අර්ථයි. මේ එහිම අර්ථයයි.
නොපමා බව නිවනට මගයි. පමාව මරණයට සසර නැවත නැවත ඉපදෙමින් මරණයට පත්වීමට මගයි. නොපමා වූවෝ නො මියෙත්. පමාවූවෝ මළාක් වැනියහ.
ආදී සූත්‍ර පදයන්හි විස්තර කරන ලද්දේය.
අටවැනි සූත්‍රයේ **කුණ්ඩියායං** යනු මේ නම් ඇති කෝලියයන්ගේ නගරයයි. **කුණ්ඩධාන වනෙ** ඒ නගරය අසල කුණ්ඩධාන නම් වූ වනයක් අතීතයේ විය.
ඒ වනලැහැබේ ඈත අතීතයේ කුණ්ඩ නම් වූ එක් යක්‍ෂයෙක් වාසය කළේය. සහල් කුඩුවලින් මිශ්‍ර වූ රොටිවලින් කරන පූජාවන්ගෙන් ඒ යක්‍ෂයා සතුටු වෙයි. එසේ පූජාවන් පැවැත්වූ හෙයින් මේ වනලැහැබ කුණ්ඩධාන නමින් හැඳින්වීය. එම වන පෙදෙසට නුදුරුව ඊට පසු කාලයක කෝලිය රජවරු එහි නගරයක් කරවූහ. එම නගරයද මෙම හඳුන්වාදීම පරිදිම කුණ්ඩියා නාමයෙන් හඳුන්වන ලදි. ඒ වනලැහැබෙහි කෝලිය රජවරු භාග්‍යවතුන් වහන්සේ සහිත භික්‍ෂු සංඝයාට වාසය පිණිස විහාරයක් ඉදිකළාහුය. එයද කුණ්ඩධාන වන නමින්ම ප්‍රකට විය. ජනපද චාරිකාවෙහි හැසිරෙන භාග්‍යවතුන් වහන්සේ පිළිවෙලින් එම විහාරයට පැමිණ එහි වාසය කළහ. එහෙයින් **එකං සමයං භගවා කුණ්ඩියායං විහරති කුණ්ඩධාන වනෙ** යන්න කියන ලදි.
**සුප්පවාසා **යනු ඒ උපාසිකාවගේ නමයි. **කෝලිය ධීතා** යනු කෝලිය රාජ කුමාරිකාවකි. භාග්‍යවතුන් වහන්සේගේ අග්‍ර උපස්ථායිකාව වූ ඇය ප්‍රණීතව දන් දෙන්නා වූ ශ්‍රාවිකාවන් අතර ඒතදග්ග ධුරයෙහි තබන ලද සෝතාපන්න ආර්ය ශ්‍රාවිකාවකි. භාග්‍යවතුන් වහන්සේලා යම් සුදුසු ඛාදනීය භෝජනීය දෙයක් හෝ ඖෂධයක් හෝ වෙනයම් දෙයක් හෝ, අන්‍ය වූ පුරුෂයන් විසින් ගෙනැවිත් සැපය දෙයක් වීනම් ඒ සියල්ල තමන්ම තමන්ගේ නුවණින් සොයා බලා මැනවින් සම්පාදනය කොට බුදුරදුන්ට පිළිගන්වයි. තව ද දිනපතා අටසියයකට සහබත් ද, තමන්ගේම ධනයෙන් සකස්කොට පුද්ගලික බත් දෙයි. යම්කිසි භික්‍ෂුවක් හෝ භික්‍ෂුණියක් ඒ ගෙදරට පිඬුසිඟා වැඩියකල්හි හිස් අතින් නොයයි. මෙසේ නිතරම දෙන්න කැමැත්ත ඇති අති පිරිසිදු පින් කිරීමෙහි ඇළුණු ආයාචනයට සුදුසු දන් දීමේ සංවිධානයට ම ඇලුණ තැනැත්තියකි. ඇයගේ කුසෙහි පෙර බුදුවරුන්ගේ හමුයෙහි විවරණ ලැබ, පශ්චිම භවික, ශ්‍රාවක බෝධිසත්ත්වයෙක් පිළිසිඳ ගත්තේය. ඕ තොමෝ කිසියම් පාපකර්මයක් නිසා ‘සත්වසක් හා දස් දවසක් මූලගර්භ’ වූවාය.
එහි **සත්තවස්සානි** යනු සත් වසරය. අත්‍යන්තර සංයෝගයෙහි සප්තමී චනයි. **ගබ්භං ධාරෙති** ගැබ උසුලයි. ගර්භනී වූවා යන අදහසයි. සත් වසරක්. **මූළගබ්භා** යනු සත් වසරක් නොසන්සුන් ගැබ ඇත්තීය. ගැබ මෝරා දරුවා ලැබෙන කාලය කර්මජ වාතයෙන් සොලවා පෙරලා හරවන ලද්දේ, පා උඩට ගොස් ඔලුව පහලට වී යෝනි මුඛයෙහි කිසිතැනක නොලැගී, පිටතට නික්මෙයි. ප්‍රසූත නො කරන අවස්ථාවේ යෝනි මාර්ගය වසාගෙන, හරහට නොවීය. ස්වාභාවිකවම යෝනි මාර්ගය වැසේ. කර්මජ වාතයෙන් සුදුසු පරිදි ඔබ මොබ පෙරලීම වෙයි. එය ‘මූලගර්භය’යි කියති. ඇයටද මේ අයුරින් සත්දිනක් ‘විලිරුදාව’ විය.
මේ ගැබෙහි වූයේ සීවලී ස්ථවිරයෝය. ඇයට කෙසේනම් සත් වසක් ගැබ දැරීමේ දුක ද, සත්දවසක් විලිරුදා පැහැරීමේ දුක ද ඇතිවූ මේ මව සෝවාන් වූ ආර්යශ්‍රාවිකාවියකි. එසේ වූ ඇයට මේ දුක් ඇතිවීමේ හේතුව මෙසේ කියනු ලැබේ. පෙර බරණැස් නුවර කසී රජු රජකරන අවදියේ එක් කොසොල් රජකෙනෙක් මහත් බලසේනාවක් සමග ගොස් බරණැස් නුවර ගෙන ඒ රජු මරා ඔහුගේ අගමෙහෙසිය තමන්ගේ අගමෙහෙසිය බවට පත්කළාය. බරණැස් රජුගේ පුතා පියා මරණ කල්හි, කුරුබිල්දොරින් පලාගොස් තමන්ගේ නෑ මිත්‍ර හිතවතුන් එක්රැස්කොට අනුක්‍රමයෙන් බලසෙනග සංවිධානය කොට බරණැසට ඇවිත් නුදුරෙහි කඳවුරු බැඳ ‘රජය හෝ දෙව යුද්ධ හෝ කරව’ කියා ඒ රජුට හසුන්පත් යැවීය. රජ කුමරුගේ මව හස්න අසා යුද්ධයෙන් වැඩෙක් නැත. සියලු දිශාවන්ගෙන් ඇතුල්වීම වළක්වා බරණැස් නුවර වටකරව. ඉක්බිති දර, දිය, ආහාර නැතිවීමෙන් ක්ලාන්ත වන නුවරවැස්සෝ යුද්ධයෙන් තොරව රජු අල්ලාගෙන දක්වන්නේ යයි හසුන්පතක් යැවීය. හෙතෙම මවගේ අනුශාසනය අසා සතර මහවාසල් රකිමින් සත්වසක් නගරය වටකරගෙන සිටියේය. නුවර මිනිස්සු සුලු දොරවලින් නික්මී, දර ජලය ආහාර ගෙන සියලු කෘත්‍යයන් කරති.
ඉක්බිති රජකුමරුගේ මව මගේ පුතා බාලයෙකි. ඔහු උපාය නො දනී. යව, සත් දවසක් නගරයේ සියලු කුඩා දොරවල්ද වසා මුරකාවල් යොදවන්නැයි කියවයි පුතාට රහස් පණිවුඩයක් යැව්වාය. හෙතෙම මවගේ අනුශාසනය අසා එසේ කළේය. නගරයෙන් නික්මීමට නොලබන්නෝ, (කෑම් බීම් නැති වූ රටවැස්සෝ) සත්වෙනි දවසේ ඒ රජුගේ හිස කපා රජකුමරුට දුන්නාහ. කුමාරයා නුවරට පිවිස රාජ්‍යය භාරගත්තේය. ඔහු එදා සත්වසක් නගර දොරටු වසා තැබීමේ අකුසල කර්මයෙන් සත්වසක් ලෝකුඹු නරකය හා සමාන වූ මව්කුසෙහි විසීය. ඉතිරි හත්දවසක් කුඩා දොරටුද වසා තැබීමේ හේතුවෙන් විළිරුදාවෙන් වේදනා විඳීමට පැමිණියේය. සත් දවසක් නගරය අවහිර කර අල්ලා ගැනීමෙහි විපාක වශයෙන් ලෝකුඹු නිරයෙහි වාසය කර සත් දවසක් ගැබ් මුළා බවට පැමිණියේ යයි ජාතකට්ඨ කතාවෙහි කියන ලදි. යම් හෙයකින් හෙතෙම පදුමුත්තර සම්බුදු පාමුලදී “ලාභීන් අතර අග්‍ර වන්නෙම්” යයි ප්‍රාර්ථනය කළේද, යම් හෙයකින් විපස්සී බුදුරදුන්ගේ කාලයෙහි නුවරුන් සමග උක්සකුරු හා දීකිරි දී ප්‍රාර්ථනයක් කළේද ඒ අනුහසින් ලාභීන් අතර අග්‍ර වූයේය. සුප්පවාසා තොමෝද “දරුව නගරය අවහිර කර අල්ලා ගනුව” යි මෙහෙය වූ බැවින් අවුරුදු හතක් ගැබ පරිහරණය කර සත්දිනක් මුළා වූ ගැබ් ඇත්තී වූවාය. මෙසේ ඒ මවු පුත්‍ර දෙදනෙ තමාගේ ක්‍රියාවට අනුරූප වූ මෙවැනි දුක් වින්දාහුය.
**තීහි විතක්කෙහි** යනු තෙරුවන්හි ගුණානුස්මරණය හා බැඳුනු තෙවැදෑරුම් සිතුවිලි වලින්, **අධිවාසෙති** යනු මුළා වූ ගැබ් ඇති බැවින් උපන් දුක උසුලයි යනුයි. ඇය භාග්‍යවතුන් වහන්සේගේ සම්‍යක් සම්බුද්ධත්වය ද ආර්ය සංඝයාගේ මනා වූ පිළිවෙතට පිළිපන් බව ද නිර්වාණයෙහි දුක් දුරලන බව ද සිහි කරන්නී තමා වෙත උපන් දුක මෙනෙහි නොකිරීමෙන් ම මැඩපවත්වා ඉවසයි. එහෙයින් “තීහි විතක්කෙහි අධිවාසෙති” යනුවෙන් කියන ලදි.
**සම්මා සම්බුද්ධො වත** යි ආදිය ඒ කල්පනාවන්ගේ පැවති ආකාරය දැක්වීමයි. එහි අර්ථය (මෙසේය) උන්වහන්සේ පිනැති බව ආදී වූ කරුණින් “භගවා” නම් වූ සේක. ලෝකනාථයන් වහන්සේ සියළු ධර්මයන් නොවෙනස් ලෙස මුළුමනින් තෙමේම අවබෝධ කළේනුයි “බුද්ධ” නම් වූ සේක. ඒ භාග්‍යවතුන් වහන්සේ මෙසමයෙහි මා විසින් අනුභව කරනු ලබන්නා වූ මෙවැනි දුකකට ද මෙබඳු වූ අන් සියළු සසර ද දුකහිද සන්සිඳුවීම පිණිස ද වෙසෙසින් නිරුපධිසේස පරිනිර්වාණය පිණිසද ධර්මය දේශනා කරයි. විපරිත නොවූ ධර්මය දේශනා කරන හෙයින් ශාස්තෲ නම් වන සේක. සම්මා සම්බුද්ධත්වයත් සමග කියන ලද ගුණයන්ගෙන් යුක්ත වූ ඒ භාග්‍යවතුන් වහන්සේගේ ධර්මශ්‍රවණාවසානයෙහි (භික්‍ෂුත්‍වය) උපන් හෙයින්ද, සීලයෙන් මනා දෘෂ්ටියෙන් හා ශ්‍රමණ බැවින් ස්ථිර වූ හෙයින් ද “ශ්‍රාවකසංඝ” යයි ලබන ලද නම් ඇති අෂ්ඨාර්ය පුද්ගල සංඝ සමූහයා ඒකාන්තයෙන් “සුපටිපන්න” වේ. පුදුමයකි! මනා වූ පිළිවෙතට පිළිපන් යම් ආර්ය සමූහයෙක් වේ ද උන්වහන්සේ මෙබඳු වූ සසර දුක ප්‍රහාණය කිරීම පිණිස නිරුපධිසේස නිරෝධය සඳහා වූ නොනවතින ප්‍රතිපදාවට පිළිපන් සේක. ඒකාන්තයෙන් මනා වූ සැපයකි. පුදුමයකි! යම් නිවනෙක්හි මෙබඳු සසර දුක් නොලැබේද ඒ සියළු සංස්කාරයන් බැහැර කළ නිර්වාණය ඒකාන්තයෙන්ම යහපත් වූ සැපයකි. මෙහිදු “පටිපජ්ජමානාපි පටිපන්නා” යයි ප්‍රතිපදාවෙහි නොනවතින බැවින් කියන ලදි. තවද “උප්පන්න” ශබ්දය මෙන් “පටිපන්න” ශබ්දය ද වර්තමාන අර්ථයේ යැයි දතයුත්තේය.
**සාමිකං** යනු සිය සැමියා වූ කොළිය රාජපුත්‍රයාය. **ආමන්තෙසි** යනු කීවේය. **“මම වචනෙන භගවතො පාදෙ සිරසා වන්‍දාහි”** යනු මගේ වචනයෙන් සක් ලකුණින් හෙබියා වූ පිපි පියුමෙහි සිරියෙන් යුත් බුදුරදුන්ගේ පාදයන් ඔබගේ සිරසින් වඳුව. උත්තමංගයෙන් (හිස නමා) නමස්කාර කරව යන අර්ථයි. **අප්පාබාධං** යනු මුලදී රෝගයකැයි සමාන නොවූ වේදනාව කියනු ලැබේ. මෙම වේදනාව එක් පසෙක ඉපිද ද සියළු සිරුර යකඩ පටියකින් වෙළා දැමුවක් මෙන් හැඟේ. **ආතංකො** යනු දුක්බර ජීවිතයක් ඇති කරන රෝගයයි. නැතහොත් (දුකසේ) යැපිය යුතු රෝගයයි. **ආතංකො** වෙනත් ආබාධයක්. සුළු වූ රෝගය ආතංක නම් වේ. බලවත් වූයේ ආබාධ නම් වේ. අභ්‍යන්තරයේ හටගත් රෝගය ආබාධයයි ද පිටත හටගත් රෝගය ආතංක යයිද ඇතමෙක් කියත් ඒ දෙවැදෑරුම් වූ රෝගයන්ගේ නොමැති බව විමසුව යයි කියයි. ගිලන් වූවහුට නැගී සිටීම නම් බැරෑරුම් වූවක් වෙයි. ශරීර ශක්තිය නොවෙයි. එහෙයින් ගිලන් රහිත බව නිසා ඇතිවන සැහැල්ලු පැවැත්ම සංඛ්‍යාත සිරුරේ සැහැල්ලු බවද කාය ශක්තියද විමසුව යයි කියයි. **ඵාසුවිහාරං** යනු සිටීම, හිඳීම සැතපීම හා ගමන් කිරීම සංඛ්‍යාත වූ සතර ඉරියව් පැවැත්මෙහි ද සැප විහරණය විමසුව යනුයි. ඉක්බිති ඔහු විමසූ ආකාරය දක්වන්නී **සුප්පවාසා භන්තෙ** ආදිය කීවේය. **එවඤ්ච වදෙහි** යනු දැන් පැවසිය යුතු අයුර දක්වයි
**පරමං** යනු වදන් පිළිගැනුමයි. ඔහු විසින් මැනව ස්වාමීනි යම් සේ කියන ලදද එලෙස පිළිපදිමි යයි දක්වයි. **කොලියපුත්තො** යනු සුප්පවාසාවගේ සැමියා වූ කෝලිය රාජ පුත්‍රයාය. සුඛිනි හොතු යනු දෙවියන් සහිත ලෝකයෙහි දක්‍ෂිණර්හ උතුමන් අතර ප්‍රමුඛ වූ ශාස්තෲන් වහන්සේ සුප්පාවාස විසින් යවන ලද වැඳුම පිළිගෙන, අනතුරුව තමන් වහන්සේ ගේ මෛත්‍රී සහගත විහරණය ප්‍රකාශ කරන්නා වූ, බුදුරදුන් විසින් පුරුදු කරන ලද සුඛ විහරණය ඇයට සාධාරණ කොට වදාරා නැවත ඇයගේ පුතුටද, විපත් මුල් කොට ඇති ගැබට හෝ දුකට පත්වීම බැහැර කිරීම මුල් කොට ඇති සුඛ විහරණය දක්වන සේක් ‘සුවපත් වූවා. නිරෝගි වූවා. නිරෝගි පුතෙකු වදාවා’ යි වදාළ සේක.
**සහවචනා** යනු භාග්‍යවතුන් වහන්සේගේ ප්‍රකාශයත් සමගම, යම් කලෙක භාග්‍යවතුන් වහන්සේ එසේ වදාළ සේක් ද එකල්හිම එම කටයුත්තද නිමාවට පැමිණියේය. ශාස්තෲන් වහන්සේ එම කර්මයාගේ ගෙවී ගිය බව බලා එසේ කළ සේක. ඇතැමෙක් මෙසේ ද කියත් ඉදින් තථාගතයන් වහන්සේ එසේ නොකියන්නේද ඉන් පසුවද කිසියම් කාලයක් ඒ දුක ඇය ලුහුබඳින්නේය. යම් හෙයකින් භාග්‍යවතුන් වහන්සේ විසින් “සුවපත් වූවා නිරෝගී වූවා නිරෝගි වූ පුතෙකු වදාවායි කියන ලද්ද එහෙයින් ඒ වචනයට සම වූ කල්හිම ඒ ගැබ වියවුල් බව හැර පහසුවෙන්ම පිටතට නික්මුණි. මෙසේ ඒ මවු පුතුන්ට සැපත විය. බුදුවරුන්ගේ බුද්ධමහිමය නොසිතිය හැකිය. යම් සේ පටාචාරාව විසින් ප්‍රියයන්ගෙන් වෙන්වීමෙන් හටගත් ශෝකයෙන් උමතු බවට පැමිණ.
“මගේ දරු දෙදෙනා කළුරිය කළෝය. සැමියා මාවතෙහිදී මළේය. මවද පියාද සොහොයුරාද එකම සෑයක දැවෙත්” යයි.
කියා උපන් ස්වරූපයෙන් (නිරුවතින්) හැසිරෙන්නියට “සොහොයුරිය සිහි එළවව”යි යන භාග්‍යවතුන් වහන්සේගේ වචනය සමගම උමතු බව සංසිඳුනි. එසේම සුප්පියා උවැසිය තමාම තමාගේ කලවායෙහි කරන ලද මහත් වූ තුවාලය කරණකොට නැගී සිටින්නට නොහැකි වන්නී යහන මත හුන්නී “පැමිණ වඳුව” යයි යන වචනය සමගම තුවාලය ප්‍රකෘතිමත් (සුවපත්) වූ කල්හි තෙමේම භාග්‍යවතුන් වහන්සේ වැන්දේ යැයි මෙවැනි ප්‍රවෘත්තීන් මෙහි ගෙන හැරදැක්විය යුතුය යනුයි.
**එවං භන්තෙ** යනු ස්වාමීනි යම් සේ භාග්‍යවතුන් වහන්සේ පුතු සහිත වූ ඇයගේ නීරෝගී බව බලාපොරොත්තු වන්නේ “සුවපත් වූවා නිරෝගී වූවා නිරෝගී පුතෙකු වදාවා යි වදාළ සේක් ද එය එසේමය කිසිදිනෙක භාග්‍යවත් වූ බුදුරදුන්ගේ වචනයේ වෙනස් බවක් නොවන්නේය යන අදහසයි. ඇතමෙක් වූ කලි ස්වාමීනි මෙසේ වේවායි! කියත් අනිකක් හෝ වේවායි වචනයට අර්ථය ගෙන වර්ණනා කරත්. **අභිනන්‍දිත්‍වා** යනු භාග්‍යවතුන් වහන්සේ විසින් කොවුල් හඬ මෙන් මිහිරි වූ බ්‍රහ්ම ස්වරයෙන් එම වචනයන් වදාරන කල්හි සතුටු සොම්නස් බව ලැබීමෙහි යොමුවීමෙන් සතුටු වී **අනුමොදිත්‍වා** යනු එයින් අනතුරුවද අනුව සතුටු වීම උපදවා සිතින් හෝ සතුටු වී වචනයෙන් අනුමෝදන්ව වාක්සම්පත්තියෙන් හෝ සතුටු වූ අර්ථ සම්පත්තියෙන් අනුමෝදන් වී **සකං ඝරං පච්චායාසි** යනු තමාගේ නිවෙස්නට පෙරළා ගියේය. යමෙක් වනාහි “යෙන සකංඝරං” යනුවෙන් ද කියත් ද ඔවුන්ගේ (ප්‍රකාශනයෙහි ලා) ඉදින් යං-තං යන ශබ්දයන් ගේ සම්බන්ධය නිසා “තෙන” යන පදයද කියන ලද්දේම වෙයි. එසේ වුවද “පටියායිත්‍වා” යන අනෙක් වචනයද යෙදිය යුත්තේ වෙයි.
**විජාතා** යනු වදන ලද්දීය. ප්‍රසූත කරන ලද්දීය යන අර්ථයි. **අච්ඡරියං** යනු අන්‍ධයාගේ කඳු නැගීම මෙන් නිතර නොවන්නේ නුයි ආශ්චර්ය වේ. මෙ වූ කලී ශබ්දය පිළිවෙලයි. අට්ඨකථාවන්හි වූ කලී “අච්ඡරා යොග්ගං” යයි කියන ලදි. අසුරුසනක් ගැසීමට සුදුසු යයි යන අර්ථයි. **වත** යනු අවධාරණයෙහි වේ. පුදුමයකි ආශ්චර්යජනකය යන අර්ථයි. **“භො”** යනු දැහැමි ඇමතීමයි. නොවූ විරූවෙනැයි **අබ්භූතං** වේ.
**තථාගතස්ස** යනු කරුණු අටකින් භාග්‍යවතුන් වහන්සේ තථාගත වේ. එසේ පැමිණියේනුයි තථාගත වේ. එසේ ගියේනුයි තථාගත වේ. ඇති ලකුණු පරිදි පැමිණියේනුයි තථාගත වේ. සත්‍ය වූ ධර්මයන් තතු පරිදි අවබෝධ කළේනුයි තථාගත වේ. ඇත්ත ඇති පරිදි දුටු හෙයින් තථාගත වේ. සත්‍යය ප්‍රකාශ කරන හෙයින් තථාගත වේ. තත් වූ පරිදි කටයුතු කරන හෙයින් තථාගත වේ. අභිභවනාර්ථයෙන් තථාගත වේ.
භාග්‍යවතුන් වහන්සේ කෙසේ නම් “එසේ පැමිණියේනුයි” තථාගත වේද? සියළු ලෝවැසියන්ගේ හිතසුව පිණිස උත්සාහී බවට පත් පෙර බුදුවරු යම් සේ පැමිණියහද? කිම කියන ලද්දේ වෙයි? යම් ප්‍රාර්ථනාවකින් ඒ භාග්‍යවතුන් වහන්සේලා පැමිණියාහුද අෂ්ට ගුණයන්ගෙන් සමන්විත වූ ඒ ප්‍රාර්ථනාවෙන් මේ භාග්‍යවතුන් වහන්සේ ද පැමිණි සේක. ඒ භාග්‍යවතුන් වහන්සේලා යම් පරිදි දාන - සීල නෛෂ්ක්‍රම්‍ය ප්‍රඥා - වීර්ය ක්‍ෂාන්ති සත්‍ය අධිෂ්ඨානය මෛත්‍රී උපේක්‍ෂා යන පාරමිතාවන් දස පාරමිතා දස උපපාරමිතා දස පරමත්‍ථ පාරමිතා යැයි සමතිසක් පාරමිතාවන් පුරා පංච මහා පරිත්‍යාගයන් පරිත්‍යාග කර පෙර ආත්මභාවයන්හි පුරුදු කරන ලද ධර්මස්කන්‍ධයන්ගේ අධිගතාර්ථ චර්යාවන්ද පූරණය කර බුද්ධිචර්යාවෙහි කෙළවරට පත්ව ආවාහුද මේ භාග්‍යවතුන් වහන්සේද එසේ පැමිණි සේක. යම් සේ ඒ භාග්‍යවතුන් වහන්සේලා ද සතර සතිපට්ඨානයන් -පෙ- ආර්ය අෂ්ටාංගික මාර්ගය වඩා වර්ධනය කර ආවාහුය. එසේ මේ භාග්‍යවතුන් වහන්සේද පැමිණි සේක. එසේ පැමිණියේනුයි තථාගත වන සේක.
කෙසේ නම් “එසේ ගියේනුයි” තථාගත වන්නේ ද? යම් යම් පරිද්දකින් දැන් උපන්නේ ද ඒ භාග්‍යවතුන් වහන්සේලා ද සිය පාදයන්ගෙන් පොළොවෙහි පිහිටා උතුරට අභිමුඛව සත් පියවරක් ගියාහු ශ්වේතඡත්‍රයන් දරනු ලබන කල්හි සියළු දිසාවන් බැලුවාහුය. ශ්‍රේෂ්ඨ වූ වචනයක් ප්‍රකාශ කළාහුය. ලොව තමාගේ ජ්‍යෙෂ්ඨ බව, ශ්‍රේෂ්ඨ බව ප්‍රකාශ කරන්නා වූද මුන් වහන්සේලා ගේ ගමන තත් වූ පරිදි විය. නන් වැදෑරුම් වූ විශිෂ්ඨ අධිගමනයන්ට පූර්වන නිමිත්ත හෙයින්ම නොවෙනස් වූයේද වේ. යම් පරිද්දකින් මේ භාග්‍යවතුන් වහන්සේ ගියේ ද උන්වහන්සේගේ ඒ ගමන ද එසේම විය. ඒ විශිෂ්ඨ අධිගමයන්ට පූර්ව නිමිත්ත වන හෙයින් නොවෙනස් විය. මෙසේ “එසේ ගියේනුයි” තථාගත වේ.
ඒ භාග්‍යවතුන් වහන්සේලා යම් පරිද්දකින් නෛෂ්ක්‍රම්‍යයෙන් කාමච්ඡන්‍දය දුරුකර අව්‍යාපාදයෙන් ව්‍යාපාදයද ආලෝක සඤ්ඤාවෙන් ථීනමිද්ධයද අවික්‍ෂිප්ත බැවින් උද්ධච්ච කුක්කුච්චය ද ධර්මව්‍යවස්ථානයෙන් විචිකිච්ඡාවද දුරුකර ගියාහුද සර්වඥතාඥානයෙන් අවිද්‍යාව දෙපළු කොට (වසනා) ප්‍රමුදිත බැවින් අරතිය දුරු කර අට්ඨ සමාපත්තීන්ගෙන්ද අටළොස් මහා විපස්සනාවන්ගෙන් ද සිව්වැදෑරුම් ආර්ය මාර්ගයෙන්ද ඒ ඒ දෙයට ප්‍රතිපක්‍ෂ වූ දේ (ධර්මතාවය) දුරු කර ගියාහුය. මෙසේ මේ භාග්‍යවතුන් වහන්සේද ගිය සේක. මෙසේ “එසේ ගියේනුයි” තථාගත වේ.
කෙසේ නම් “ඇති ලකුණු පරිදි පැමිණියේ නුයි” තථාගත වේද? පෘථුවී ධාතුවෙහි කර්කශ ලක්‍ෂණය වේ. ආපෝ ධාතුවෙහි වැගිරෙන ලක්‍ෂණය වේ. තේජෝ ධාතුවෙහි උණුසුම් සහගත ලක්‍ෂණය වේ. වායෝ ධාතුවෙහි පිම්බවීමෙහි ලක්‍ෂණය වේ. ආකාස ධාතුවෙහි ස්පර්ශ කළ නොහෙන ලක්‍ෂණය වේ. රූපයෙහි වෙනස් වීමේ ලක්‍ෂණය වේ. වේදනාවෙහි විඳීමේ ලක්‍ෂණය වේ. සංඥාවෙහි හඳුනා ගැනීමේ ලක්‍ෂණය වේ. සංස්කාරයන්හි සකස්කිරීමේ ලක්‍ෂණය වේ. විඤ්ඤාණයෙහි දැන ගැනීමේ ලක්‍ෂණය වේ යයි මෙසේ ස්කන්‍ධ පංචයේද දොළොස් ආයතනයන්ගේ ද අටළොස් ධාතූන්ගේ ද දෙවිස්සක් ඉන්ද්‍රියන්ගේ ද සත්‍ය සතරේද දොළොස් වැදෑරුම් වූ ප්‍රතීත්‍ය සමුප්පාදයේද සතර සතිපට්ඨානයේ ද සතර සම්‍යක් ප්‍රදානයේ ද සතර සෘද්ධිපාදයේ ද පංච බලයන්ගේ ද සප්ත බෝධ්‍යංගයේ ද ආර්ය අෂ්ටාංගික මාර්ගයේද සප්ත විශුද්ධියේ ද අමාවට බැසගත් නිර්වාණයේදැයි මෙසේ ඒ ඒ ධර්මයාගේ යම් ස්වභාව - කෘත්‍ය - ලක්‍ෂණයක් වේද ඒ නොවෙනස් වූ ලක්‍ෂණය ප්‍රඥා ස්වභාවයෙන් ලබන ලද්දේය. නොවරදවා පත් වූයේය. අවබෝධ කළේනුයි තථාගතයන් වහන්සේ මෙසේ “ඇති ලකුණු පරිදි පැමිණියේනුයි” වේ. තථාගත වේ.
සත්‍ය වූ ධර්මයන් ඇති පරිදි අවබෝධ කළේනුයි තථාගත වන සේක් නම් කෙසේ ද තථ ධර්මයෝ නම් චතුරාර්ය සත්‍යයෝය. යම් පරිද්දකින් කියන ලද ද මහණෙනි, සත්‍ය වූත් අසත්‍ය නොවූත් වෙනස් නොවන්නා වූත් ධර්මයෝ සතර දෙනෙකි. කවර සතරක්ද? මහණෙනි, මෙය දුක යයි යන මේ කරුණු සත්‍ය වූවකි. මෙය අසත්‍ය නොවූවකි. මෙය වෙනස් නොවූවකි යනු විස්තරයයි. භාග්‍යවතුන් වහන්සේ ඒවා අවබෝධ කරන ලදි. එහෙයින් සත්‍ය වූ ධර්මයන් අවබෝධ කළ හෙයින් තථාගත නම් වේ.
තවද ජරා මරණයෙන් ජාතිය හේතුකොටගෙන ඇති හෙයින් හටගත්, රැස් වූ අනර්ථ ඇත්තේය. සත්‍ය වූයේය. අසත්‍ය නොවූවේය. නොවෙනස් වූයේය. -පෙ- සංස්කාරයන් අවිද්‍යාව හේතුකොටගෙන ඇති හෙයින් හටගත් රැස් වූ අර්ථ ඇත්තේය. සත්‍ය වූයේ ය. අසත්‍ය නොවූයේ ය. නොවෙනස් වූයේ ය. එසේම අවිද්‍යාව සංස්කාරයන් හේතුකොටගෙන ඇත්තේය. -පෙ- ජාතිය ජරා මරණ ප්‍රත්‍ය කොට ඇත්තේය. සත්‍ය වූයේය. අසත්‍ය නොවූයේය. නොවෙනස් වූයේය. ඒ සියල්ල භාග්‍යවතුන් වහන්සේ අවබෝධ කළ සේක. එහෙයින් සත්‍ය වූ ධර්මයන් අවබෝධ කල හෙයින් තථාගත වේ. මෙහි අවබෝධ කළේ යන අර්ථ ඇත්තේ ගත ශබ්දයයි. මෙසේ සත්‍ය වූ ධර්මයන් තත් වූ පරිදි අවබෝධ කළේනුයි තථාගත වේ.
සත්‍යය දුටු බැවින් කෙසේ නම් තථාගත වේද? දෙවියන් සහිත වූ -පෙ- දෙවි මිනිසුන් සහිත වූ ප්‍රජාවගේ අප්‍රමාණ ලෝක ධාතූන්හි අප්‍රමාණ සත්‍වයන්ගේ ඇස නම් වූ දොරටුවෙහි අභිමුඛයට පැමිණෙන්නා වූ රූපාරම්මණ ඇතිද භාග්‍යවතුන් වහන්සේ ඒ සියල්ල හැම පරිද්දෙන් දනී. දකී. මෙසේ දන්නා වූ දක්නා වූ උන්වහන්සේ විසින් (ඒවා) ප්‍රිය අප්‍රිය වශයෙන් හෝ දැකීම් - ඇසීම් - ස්පර්ශ කිරීම් - දැනීම් යන තන්හි ලබනු ලබන පද වශයෙන් හෝ ඒ රූපය කවරේද? රූපායතනය කවරේද යම් රූපයක් සතර මහාභූතයන් ඇසුරු කොට ඇති වර්ණයන්ගේ බැබලීම් නිදසුන් සහිතව ගැටීම් සහිතව නිල් පැහැය ඇත්තෙක. කහ පැහැය ඇත්තෙක ආදී ක්‍රමයෙන් නොයෙක් නම් වලින් තෙලෙස් වාරයෙන් හෝ දෙපනස් ක්‍රමයෙන් හෝ පවත්නේ එයට වෙයි වෙනස් නොවෙයි. මේ පිළිවෙල සෝත (කණ) නම් වූ දොරටුව ආදී දොරටුවල අභිමුඛයට පැමිණෙන්නා වූ ශබ්ද ආදීන් කෙරෙහි, භාග්‍යවතුන් වහන්සේ විසින් මෙසේ වදාරන ලදි -
“මහණෙනි, යමක් දෙවියන් සහිත ලෝකයා විසින් -පෙ- දෙවි මිනිසුන් විසින් දක්නා ලද ද අසන ලද ස්පර්ශ කරන ලද ද පැමිණෙන ලද ද සොයන ලද ද මනසින් හැසිරෙන ලද ද එය මම දනිමි. එය මම අවබෝධ කරන ලදිමි. එය තථාගතයන් වහන්සේ විසින් දන්නා ලදි. තථාගතයන් වහන්සේ විසින් වටහා ගන්නා ලදි” යයි.
මෙසේ සත්‍යය දක්නා ලද බැවින් තථාගත වේ. එහි සත්‍යය දක්නා අර්ථයෙහි තථාගත වෙයි. -පෙ- පදයාගේ හමුව දතයුතුයි.
ඇත්ත ඇති පරිදි ප්‍රකාශ කරන හෙයින් කෙසේ නම් තථාගත වන සේක් ද? යම් රාත්‍රියකදී භාග්‍යවතුන් වහන්සේ නිරුත්තර වූ සම්මා සම්බුද්ධත්වය අවබෝධ කරන ලදද? යම් රාත්‍රියක දී නිරුපධිසේස පරිනිර්වාණ ධාතුවෙන් පිරිනිවන්පාන ලදද මේ අතර පන්සාළිස් වසරක් පමණ වූ කාලයෙහි භාග්‍යවතුන් වහන්සේ විසින් **සුත්ත ගෙය්‍ය** ආදී යමක් දේශනා කරන ලදද ප්‍රකාශ කරන ලදද ඒ සියල්ල පිරිසිදුය පිරිපුන්ය. රාග - මද ආදිය මැඩලන්නේය. එක හා සමානය. සත්‍යය. අසත්‍ය නොවේ. එහෙයින් කියන ලදි.
චුන්දය යම් රාත්‍රියක තථාගතයන් වහන්සේ නිරුත්තර සම්මා සම්බුද්ධත්වය අවබෝධ කරන ලද ද යම් රාත්‍රියක නිරුපධිසේස පරිනිර්වාණයෙන් පිරිනිවන්පානා සේක් ද මේ අතරදී යමක් දේශනා කරයි ද ප්‍රකාශ කරයි ද දක්වයි ද ඒ සියල්ල එසේම වේ. වෙනස් නොවේ. එහෙයින් තථාගත යයි කියනු ලැබෙයි.
මෙහි “ගත” ශබ්දය ප්‍රකාශන අර්ථය ඇත්තේ වේ. මෙසේ ඇත්ත ඇති පරිදි දේශනා කරන හෙයින් තථාගත වේ.
තවද ප්‍රකාශ කරනුයේ ආගදො වේ වචනය යන අර්ථයි. එම අර්ථය ඇති කල්හි ඒ සියල්ල ඇති පරිද්දෙන් නොවෙනස්ව විපරීත නොවී පැමිණියේ මෙතැන්ට යැයි අර්ථයෙන් “ද” කාරයට “ත” කාරය ආදේශ කර “තථාගත” වෙයි. මෙහි පද සිද්ධිය මෙසේ දත යුතුයි.
එසේ කරන හෙයින් කෙසේ නම් තථාගත වේද? භාග්‍යවතුන් වහන්සේ වූ කලී වචනයෙහි කය තවරයි. කයෙහි වචනය තවරයි. එහෙයින් යම් සේ කියයි ද එසේ කරයි. යම් සේ කරයිද එසේ කියයි ද වේ. මෙසේ වූ උන්වහන්සේ ගේ වචනය යම් පරිදි වේද කයද එසේ පැවතියේය යන අර්ථයි. කය යම් පරිදි ද වචනයද එසේ ගියේනුයි තථාගත වේ. එහෙයින් කියන ලදි.
“මහණෙනි, තථාගතයන් වහන්සේ යමක් ප්‍රකාශ කරන්නේද එසේ කරන්නේ වෙයි. යම් සේ කරන්නේද එසේ කියන්නේ වෙයි. මෙසේ යථාවාදී තථාකාරීද යථාකාරී තථාවාදී ද වෙයි. එහෙයින් ‘තථාගත’ යයි කියනු ලැබේ යනුයි.
මෙසේ “එසේ කරන හෙයින් තථාගත” වේ.
අභිභවනාර්ථයෙන් කෙසේ නම් තථාගත වේද? යම් හෙයකින් මත්තෙහි භවාග්‍රයෙහි සිට යටින් අවීචිය කෙළවර කර සරසට සියළු ලෝකධාතූන්හි සියළු සත්ත්වයන් සීලයෙන්ද සමාධියෙන් ද ප්‍රඥාවෙන් ද විමුක්තියෙන්ද විමුක්ති ඥාන දර්ශනයෙන්ද යටපත් කරයි ද උන්වහන්සේ පිළිබඳව කිරීම් හෝ මිනීම් හෝ නොමැත. (සමාන නැත) තවද අසමානය. පමණ කළ නොහැක. නිරුත්තරය. දෙවියන්ට දෙවිය. ශක්‍රයන්ට මහා ශක්‍රයෙකි. බ්‍රහ්මයන්ට මහා බ්‍රහ්මයෙකි. සියළු සත්ත්වයන්ට උතුමෙකි. එහෙයින් තථාගත වේ. එහෙයින් කියන ලදි.
“මහණෙනි, තථාගතයන් වහන්සේ දෙවිායන් සහිත ලෝකයෙහි -පෙ- මිනිසුන් අතර මැඩ පවත්වන්නෙකි. නොමැඩුනෙකි. අන් තැනක නොදැකිය හැක්කෙකි. ලොවම තමා වසඟයෙහි පවත්වන්නෙකි. එහෙයින් තථාගත යයි කියනු ලැබේ යනුයි.
මේ එහි පද සිද්ධියයි. දේශනා විලාසයද පින් මහිමයද බෙහෙතක් මෙනි. එහෙයින් උන්වහන්සේ මහ තෙදැති වෛද්‍යවරයකු මෙන් දිව්‍යමය ඖෂධයෙන් සර්පයන් දමනය කරන්නාක් මෙන් සියළු අන්‍ය මතවාදීන්ද දෙවියන් සහිත ලෝකයාද මැඩපවත්වයි. මෙසේ සියළු ලෝකයා මුළුමනින්ම මැඩ පවත්වන හෙයින් කියන ලද පරිදි වූ දේශනා විලාශයෙන් ම හටගත්තා වූද පින් මහිමයෙන් හටගත්තා වූද බෙහෙත මුන්වහන්සේට වූයේනුයි වේ. “ද” කාරයට “ත” කාරය ආදේශ කර “තථාගත” යයි දතයුතුය. මෙසේ අභිභවනාර්ථයෙන් තථාගත වේ.
තවද එසේ ගියේනුයි තථාගත වේ. එහිදී තථාගතයන් වහන්සේ සියළු ලෝකය විනිශ්චය කිරීමේ විශේෂ නුවණින් අවබෝධ කළේනුයි තථාගත වේ. තථාගතයන් වහන්සේ ලොව හටගැනීම ප්‍රහාණය කිරීමේ විශේෂ නුවණින් ඉක්ම වූයේනුයි තථාගත වේ. තථාගතයන් වහන්සේ ලෝක නිරෝධය ප්‍රත්‍යක්‍ෂ කිරීමේ නුවණින් අවබෝධ කළේනුයි තථාගත වේ. තථාගතයන් වහන්සේ ලෝක නිරෝධගාමිනී පටිපදාවට පැමිණියේනුයි තථාගත වේ. භාග්‍යවතුන් වහන්සේ විසින් මෙය කියන ලදි.
“මහණෙනි, තථාගතයන් වහන්සේ විසින් ලෝකය අවබෝධ කරන ලදි. තථාගතයන් වහන්සේ ලෝකයා හා නොයෙදුනේය. මහණෙනි, තථාගතයන් වහන්සේ විසින් ලොව හට ගැනීම අවබෝධ කරන ලද්දේය. තථාගතයන් වහන්සේ ලෝක සමුදය ප්‍රහීණය කරන ලදි. මහණෙනි, තථාගතයන් වහන්සේ විසින් ලෝක නිරෝධය අවබෝධ කරන ලද්දේය. තථාගතයන් වහන්සේ ලෝක නිරෝධය සාක්ෂාත් කරන ලදි. මහණෙනි තථාගතයන් වහන්සේ විසින් ලෝක නිරෝධගාමිනී පටිපදාව අවබෝධ කරන ලදි. තථාගතයන් වහන්සේ ලෝකනිරෝධගාමිනී පටිපදාව වඩන ලදි. මහණෙනි, යමක් දෙවියන් සහිත ලෝකයාගේ -පෙ- ඒ සියල්ල තථාගතයන් වහන්සේ විසින් අවබෝධ කරන ලදි. එහෙයින් තථාගත යයි කියනු ලැබේ යනුයි.
වෙනත් වූ කාරණා අටකින්ද භාග්‍යවතුන් වහන්සේ තථාගත නම් වන සේක. ඇති පරිදි ආවේ නුයි. තථාගත වේ. ඇති පරිදි ගියේ නුයි. තථාගත වේ. තථ වූ ධර්‍මයන් අවබෝධ කළේ නුයි තථාගත වේ. එසේ අවබෝධ කළේනුයි තථාගත වේ. එසේ වූයේ නුයි තථාගත වේ. එසේ පැවතියේ නුයි තථාගත වේ. තථ ධර්‍මයන් ගෙන් පැමිණියේ නුයි තථාගත වේ. එසේ ගිය හෙයින් තථාගත වේ.
කෙසේ ඇති පරිදි ආවේනුයි තථාගත වේද? යම් සේ සුමේධ තාපස නම් වූ භාග්‍යවතුන් විසින් දීපංකර බුදුරදුන්ගේ පාමුලදී
“මිනිසත් බව, ලිංග සම්පත්තිය, වාසනා ගුණය, ශාස්තෲ දැක්ම, පැවිද්ද, ගුණ සම්පත්තිය, ප්‍රාර්ථනය හා කැමැත්ත ඇති බව යන අටවැදෑරුම් ධර්මයන් ගේ එකතුවෙන් ප්‍රාර්ථනාව සමෘද්ධ වේ” යනුයි.
මෙසේ කියන ලද අටවැදෑරුම් ගුණයන්ගෙන් යුක්ත වූ ප්‍රාර්ථනය සම්පාදන කරන්නාහු විසින් ලොව තරණය කළ මම දෙවියන් සහිත ලෝකයා තරණය කරවන්නෙමි. මිදුනෙම් මුදවන්නෙමි. දමනය වූවෙම් දමනය කරවන්නෙමි. සන්සිඳුනෙම්, සන්සිඳුවන්නෙමි. අස්වැසුනෙමි. අස්වසවන්නෙමි. පිරිනිවුනෙම්. පිරිනිවන් පාවන්නෙමි. අවබෝධ කළෙමි අවබෝධ කරවන්නෙමි යි මහා ප්‍රතිඥාවක් පවත්වන ලදි. මෙසේ කියන ලදි.
වීර්යවන්ත පුරුෂයෙකු ලෙස හුදෙකලාව සසර තරණය කිරීමෙන් මට කවර ප්‍රයෝජනයක් ද? සර්වඥතාඥානයට පත් වී දෙවියන් සහිත ලෝකයා තරණය කරවන්නෙමි.
වීර්යවන්ත පුරුෂයෙකු ලෙස මවිසින් මේ ප්‍රාර්ථනයෙන් සර්වඥතාඥානයට පත් වී බොහෝ ජනයා තරණය කරමි.
සසර නමැති සැඩ පහර සිඳ තුන් භවය පිළිබඳ ආශාව වනසා ධර්මය නමැති නැවට නැග දෙවියන් සහිත ලෝ වැස්සන් තරණය කරවන්නෙමි.
මෙහිලා අප්‍රසිද්ධ වේශයෙන් ධර්මය අවබෝධ කිරීමෙන් කවර ප්‍රයෝජනයක්ද? සර්වඥතා ඥානයට පත් වී දෙවියන් සහිත ලෝකයෙහි බුදුවන්නෙමි.
සියළු බුද්ධකාරක ධර්ම ම සමූහයට හේතූන් සොයා බැලීම ගැනීමට කාරණයන් වූ ඒ මේ ප්‍රතිඥාව නොවලහන්නා වූ ලෝකනායක වූ බෝසත් තෙමේ යම්හෙයකින් මහා කල්ප ලක්‍ෂයක් අධික වූ අසංඛ්‍ය කල්ප සතරක් මනාව නිරන්තරයෙන් මුළුමනින් දාන පාරමිතා ආදී සමතිසක් පාරමිතාවන් පුරා අවයව පරිත්‍යාගය කිරීම් ආදී මහා පරිත්‍යාගයන් පරිත්‍යාග කර සත්‍ය අධිෂ්ඨානාදී සතර අධිෂ්ඨානයන් වඩා පුණ්‍යමය ඤාණ සම්භාරය සම්පූර්ණ කර පුබ්බයෝග පුබ්බචර්යා ධර්මාඣාන ඤාතාර්ථචර්යාවන් උපරිමයට ගෙන බුද්ධිමය චර්යාව පරම නිමාවට පමුණුවා නිරුත්තර වූ සම්මා සම්බුද්ධත්වය අවබෝධ කළේය. මෙසේ උන් වහන්සේගේ මෙම ප්‍රතිඥාව එලෙසම වීය. නොවෙනස් විය. ඒ ප්‍රාර්ථනාවේ අස්ලොමක් පමණද වෙනසක් නොමැත. ඒ එසේමැයි දීපංකර බුදුරජ, කොණ්ඩඤ්ඤ කස්සප -පෙ- කාශ්‍යප භාග්‍යවතුන් වහන්සේ යැයි මේ සූවිසි බුදුවරු පිළිවෙලින් උපන්නාහු බුදුවන්නේ යයි ප්‍රකාශ කළාහුය. මෙසේ සූවිසි බුදුවරුන්ගේ සමීපයෙහි ලබන ලද වියරණ ඇත්තේ කරන ලද ප්‍රාර්ථනා ඇති බෝධිසත්ත්වයන් විසින් ඒ මේ යමක් ලද යුත්තේද ඒ ප්‍රතිඵල ලැබම පැමිණියේ නුයි, කියන ලද පරිදි වූ මහා ප්‍රතිඥාවෙන් බුද්ධත්‍වයට පැමිණියේ අවබෝධ කළේනුයි මෙසේ ඇති පරිදි ආවේනුයි තථාගත වේ.
ඇති පරිදි ගියේනුයි කෙසේ නම් තථාගත වේද? යම් සේ ලෝකනාථයන් වහන්සේ මහා කරුණාවෙන් බලන්නේ මහත් වූ දුක් ගැහැටට පිළිපන් සත්ත්ව සමූහයා දැක ඔහුට අන් කිසි පිළිසරණක් නැත. මේ සසර දුකින් මිදුනු මම ද ම ඔහුවද මුදවන්නෙමිය උත්සාහී සිත් ඇත්තේ මහත් වූ ප්‍රාර්ථනා කළේය. එසේ කර ප්‍රාර්ථනය යම් සේද (එසේ) සියළු ලෝවැස්සන් වෙත හිතසුව සම්පාදනය සඳහා උත්සාහී බවට පැමිණියේ තමාගේ ජීවිතය පිළිබඳ අපේක්‍ෂාව අත් හරනා ලද්දේ අන්‍යයන්ගේ සවන් මඟට පැමිණි පමණින්ද සිත්හි තැති ගැන්ම උපදවන්නා වූ අතිශයින් දුෂ්කර වූ දුෂ්කර චර්යාවන් සම්පූර්ණ කරන්නේ (එහි හැසිරෙන්නේ), යම් සේ මහා බෝධියට ප්‍රතිපක්‍ෂ වූ පිරිහෙලන සුළු වූ කෙලෙස් බර වූ සසර පැවැත්මට හේතු වූ (සාධක) නොවේද, තවද මතුමත්තේ අධිගමය ලබා දෙන සුළු වූයේද වෙයිද එසේ පිළිපදිනු ලබන්නේ පිළිවෙලින් සියළු බෝධිසම්භාර ධර්මයන් සම්පූර්ණ කර බුද්ධත්වයට පත් වූයේය. ඉන් අනතුරුවද ඒ මහා කරුණාවෙන්ම මෙහෙයවන ලද සිත් ඇත්තේ විවේකයෙහි ඇල්ම කෙළවර කර ඇති ශාන්ත වූ විමුක්ති සුවය අතහැර අඥාන ජනයන් බොහෝ කොට ඇති ලෝකයෙහි ඔවුන් විසින් එළඹවනු ලබන විකාරයන් ගණන් නොගෙන හික්මවිය යුතු ජනයා හික්මවීමෙන් බුද්ධ කාර්යය මුළුමනින්ම නිමවිය. එහිලා සත්ත්වයන් පිළිබඳව භාග්‍යවතුන් වහන්සේගේ මහා කරුණාවෙහි යම් සමව බැස ගැනීමේ ස්වභාවයක් වේද එය පිටතට ප්‍රකාශ වේ. බුද්ධත්වයට පත් ලෝකනාථයන්ගේ සත්ත්වයා පිළිබඳ යම් සේ මහා කරුණාවක් වේද මෙසේ බෝසතුන් වූවහුගේ ද මහා ප්‍රාර්ථනා භූමියන්හිද සියළු තැන සැමදා එක හා සමාන වේ. එසේම ඒ මහා කරුණාව වෙනස් නොවේ. අන් පරිදි නොවේ. එහෙයින් තුන් වැදෑරුම් අවස්ථාවන්හිදී සියළු සත්‍වයන් කෙරෙහි සමාන වූ ඇති පරිදි වූ මහා කරුණාවෙන් සියළු ලෝ වැස්සන්ගේ හිතසුව පිණිස ගියේය. පිළිපන්නේ යයි තථාගත වේ.
කෙසේ නම් තත් පරිදි වූ ධර්මයන් අවබෝධ කළේනුයි තථාගත වේද? තථ නම් වනුයේ ආර්යමාර්ග ඤාණයන්ය. ඒවා වූ කලී මෙය දුකය, මෙය දුකට හේතුවය, මෙය දුක්ඛ නිරෝධය ය, මේ දුක්ඛ නිරෝධගාමිනී ප්‍රතිපදාව යැයි මෙසේ සියළු දතයුතු ධර්ම සමූහයන්ගේ පැවැත්ම, නැවැත්ම හා ඒ දෙකට හේතු වූ සිව්සස්හි, දුක්ඛ ආර්ය සත්‍යයේ පීලනාර්ථය. හේතූන් නිසා හටගත් අර්ථය තාපනාර්ථය විපරිනාමාර්ථය ද සමුදය ආර්ය සත්‍යයේ රැස් කිරීමේ අර්ථය හේත්වර්ථය. සංයෝගාර්ථය පළිබෝධාර්ථය ද නිරෝධ සත්‍යයේ නිස්සරණාර්ථය විවේකාර්ථය හේතූන් නිසා නොහටගත් අර්ථය අමෘතාර්ථයද මාර්ග සත්‍යයේ නෛර්යාණිකර්ථය හේත්‍වර්ථය දර්ශනාවර්ථය අධිපති අර්ථයදැයි මේ අයුරින් ඒ හා බැඳුන කොටස්වල තත් වූ පරිදි අවබෝධය, බැඳීම් සහිත කෙලෙස් හි මුලින් උපුටා දැමීමෙන් ලබන ලද, එහිලා නුමුලාව අවබෝධ කිරීම් සංඛ්‍යාත විපරීත නොවූ අයුරින් පැවැති ධර්මයන්ගේ ස්වභාවය ස්වකීය කෘත්‍යය ලක්‍ෂණය යන මොහුගේ නොමුලාවෙන් තත් වූද අවිතථ වූද නොවෙනස් වූද යම් ධර්මයෝ වෙත්ද ඒවා භාග්‍යවතුන් වහන්සේ අනිකෙකුගෙන් අවබෝධ කොට නොව තෙමේම අවබෝධ කරන ලදි. එහෙයින් තත් වූ ධර්මයන් අවබෝධ කළේනුයි තථාගත වේ.
යම් සේ මාර්ග ඤාණයන් වේද ඒවා මෙසේ භාග්‍යවතුන් වහන්සේ විසින් තෙකල්හි නොනට ඤාණයන් වේද සිව් වැදෑරුම් පටිසම්භිදා ඤාණයන් ද සිවු වැදෑරුම් විසාරද ඤාණයන් ද පස් වැදෑරුම් ගති සීමාවන් පිළිබඳ ඤාණයන් ද සවැදෑරුම් අසාධාරණ ඤාණයන් ද සප්ත බෝධ්‍යංගයන් වැඩීමේ ඤාණයන් ද අටවැදෑරුම් මාර්ගාංග වැඩීමේ ඤාණයන්ද නව වැදෑරුම් මාර්ග අනුපූර්ව සමාපත්ති ඤාණයන්ද දසබල ඤාණයන් ද “තථ” භාවයෙහි ලා දත යුතුය.
මේ එහි විවරණයයි. යම්කිසි අප්‍රමාණ වූ ලෝක ධාතූන්හි අප්‍රමාණ වූ සත්‍වයන්ගේ පහත් ආදී වූ භේදයන්ගෙන් බිඳුනා වූ අතීත ස්කන්‍ධ ආයතන ධාතූන්හි ස්වභාව කෘත්‍යයන් අවස්ථා විශේෂයන්, ස්කන්‍ධයන් හා බැඳුනා වූ නාම - ගෝත්‍රයන් දතයුත්තේ ද, ඉන්‍ද්‍රියබද්ධ නොවූ ඉතා සියුම් බිත්තියෙන් එපිට පටන් ඉතා දුර දේශයන් හිද රූප ධර්මයන්හිද ඒ ඒ ප්‍රත්‍ය විශේෂයන් සමග හේතූන් නිසා උපන්නා වූ වර්ණය පෙනීම ගන්‍ධය රසය ස්පර්ශය ආදී විශේෂ වේද ඒ සියළු තන්හිම අත්තලයෙහි තබන ලද නෙල්ලි ගෙඩියක මෙන් ප්‍රත්‍යක්‍ෂයෙන් නොගැටුන ඤාණය භාග්‍යවතුන් වහන්සේගේ පවතී. අනාගත-වර්තමානයෙහිදී එසේම වේ යයි මෙසේ තුන් කල්හි නොගැටුන ඤාණයන් නම්වේ. යම් පරිද්දකින් කියන ලද්දේය.
භාග්‍යවත් වූ බුදුරදුන්ගේ අතීතයෙහි වූ අප්පටිහත ඤාණය. භාග්‍යවත් වූ බුදුරදුන්ගේ අනාගතයෙහි වූ අප්පටිහත ඤාණයයි. භාග්‍යවත් බුදුරදුන්ගේ වර්තමානයේ වූ අප්පටිහත ඤාණයයි.
ඒ මේවා ඒ ඒ තන්හි වූ ධර්මයන්ගේ ස්වභාවය ස්වකීය කෘත්‍යය ලක්‍ෂණය යන මේවායේ වෙනස් නොවූයෙන් තථ වූද අවිපරිත වූද නොවෙනස් වූද වේ. ඒවා භාග්‍යවතුන් වහන්සේ ස්වයම්භූඤාණයෙන් අවබෝධ කෙරේනුයි මෙසේ තත්පරිදි වූ ධර්මයන්ගේ අවබෝධ කළේනුයි තථාගත වේ.
එසේම අත්‍ථ පටිසම්භිදා ධම්ම පටිසම්භිදා නිරුත්ති පටිසම්භිදා පටිභාග පටිසම්භිදා යයි පටිසම්භිදා ඤාණයෝ සතරක් වෙත්. එහි විවිධ වූ අර්ථයේ සැලකීම ප්‍රකට කිරීම වෙනස් කිරීම යන මෙයට සමාර්ථ වූ අර්ථ ප්‍රභේදගත ඤාණය අත්‍ථ පටිසම්භිදාව වේ. ධර්ම ප්‍රභේදයන්ගේ සැලකීම ප්‍රකට කිරීෟම වෙන් කිරීම යන මෙයට සමර්ථ වූ ඤාණය ධර්මපටිසම්භිදාව වේ. නිරුක්ති (පදසිද්ධිය) ප්‍රභේදයේ සැලකීම ප්‍රකට කිරීම වෙන් කිරීම යන මෙහි සමර්ථ වූ පද සිද්ධි ප්‍රකාශයෙහි වූ ඤාණය නිරුත්ති පටිසම්භිදා ඤාණය වේ. වැටහීම් ප්‍රභේදයේ සැලකීම ප්‍රකට කිරීම වෙන් කිරීම යන මෙහි සමර්ථ වූ වැටහීමේ ප්‍රභේදගත වූ ඤාණය පටිභාන පටිසම්භිදා ඤාණය වේ. මෙය කියන ලද්දේ වෙයි.
අර්ථයන්හි ඤාණය අත්‍ථපටිසම්භිදා ඤාණය වේ. ධර්මයෙහි ඤාණය ධර්ම පටිසම්භිදා ඤාණය වේ. අර්ථ - ධර්ම - නිරුත්ති යන මෙය ප්‍රකාශනයෙහි ඤාණය නිරුත්ති පටිසම්භිදා ඤාණය වේ. වැටහීම් ඤාණයන්හි ඤාණය පටිභාන පටිසම්භිදා ඤාණය වේ.
මෙහිද හේතූන් අනුසාරයෙන් පැමිණවිය යුතු හෙයින් ද අවබෝධ කටයුතු හෙයින්ද කෙටියෙන් හේතු - ඵලය යන අර්ථය නම් වේ. කොටස් වශයෙන් වනාහි හේතුවෙන් උපන් යමක් වේද එයද නිවාණය ද ප්‍රකාශිත අර්ථයද, විපාකයද ක්‍රියාවදැයි මේ ධර්මයෝ පස් දෙන “අර්ථය” වේ. ඒ අර්ථය සලකණු ලබන්නාහුට එම අර්ථයෙහි වෙන් වෙන් කොටස් හා බැඳුන ඤාණය අර්ථ පටිසම්භිදා නම් වේ. ධර්මය යනු කෙටියෙන් හේතුවයි. එය වූ කලී යම් හෙයකින් ඒ ඒ අර්ථය ප්‍රකාශ කෙරේද පවත්වයිද පමුණුවයිද එහෙයින් ධර්මය යයි කියනු ලබයි. ප්‍රභේද වශයෙන් වනාහි ඵලයක් උපදවන්නා වූ යම්කිසි හේතුවක් වේද එයද, ආර්ය මාර්ගයද ප්‍රකාශිත ධර්මයද, කුසලයද, අකුසලය දැයි මේ පස් වැදෑරුම් ධර්මයෝය. ඒ ධර්මය සලකනු ලබන්නහුට ඒ ධර්මයෙහි වෙන් වෙන් කොටස්ගත වූ ඤාණය ධම්මපටිසම්භිදා ඤාණය වේ. මෙයද කියන ලද්දේ වෙයි.
දුක පිළිබඳ ඤාණය අත්‍ථපටිසම්භිදා ඤාණය වේ. දුක ඇතිවීමට හේතුවෙහි ඤාණය ධම්මපටිසම්භිදා ඤාණය වේ. දුක දුරලීමෙහි ඤාණය අත්‍ථපටිසම්භිදා ඤාණය වේ. දුක්ඛ නිරෝධගාමිණී ප්‍රතිපදාවෙහි ඤාණය ධම්මපටිසම්භිදා ඤාණය වේ යනුයි.
තවද හේතුවෙහි ඤාණය ධම්ම පටිසම්භිදාව වේ. හේතු ඵලයෙහි ඤාණය අත්‍ථ පටිසම්භිදා ඤාණය වේ. යම් ධර්මයෝ තුමු හටගත්තෝ ද සිදුවූවෝ ද උපන්නෝ ද නිපන්නෝ ද පහළ වූවෝද වෙත් නම් මේ ධර්මයන් පිළිබඳ ඤාණය අත්‍ථපටිසම්භිදා ඤාණය වේ. යම් හේතුවකින් ඒ ධර්මයෝ හටගත්තෝද සිදුවූවෝ ද උපන්නෝද. නිපන්නෝද පහළ වූවෝ ද වෙත් නම් ඒ ධර්මයන් පිළිබඳ ඤාණය ධම්ම පටිසම්භිදා ඤාණය වේ. ජරා මරණ පිළිබඳ ඤාණය අත්‍ථපටිසම්භිදා ඤාණය වේ. ජරාමරණ ඇතිවීමට හේතුව පිළිබඳ ඤාණය ධම්ම පටිසම්භිදා ඤාණය වේ. ජරා මරණ දුරු කිරීමේ ඤාණය අත්‍ථ පටිසම්භිදා ඤාණය වේ. ජරා මරණ දුරු කිරීමෙහි ප්‍රතිපදා ඤාණය ධම්ම පටිසම්භිදා ඤාණය වේ. ජාතියෙහි භවයෙහි උපාදානයෙහි තෘෂ්ණාවෙහි වේදනාවෙහි ස්පර්ශයෙහි ෂට් ආයතනයෙහි නාම රූප දෙකෙහි විඤ්ඤාණයෙහි සංස්කාරයන්හි ඤාණය අත්‍ථ පටිසම්භිදා ඤාණය වේ. සංස්කාරයන් ඇතිවීම පිළිබඳ ඤාණය ධම්ම පටිසම්භිදා ඤාණය වේ. සංස්කාරයන් දුරුකිරීමෙහි ඤාණය අත්‍ථපටිසම්භිදා ඤාණය වේ. සංස්කාරයන් දුරු කිරීමේ ප්‍රතිපදාවෙහි ඤාණය ධම්මපටිසම්භිදා ඤාණය වේ.
මහණෙනි, මේ ශාසනයෙහි භික්‍ෂුව සූත්‍ර-ගාථා -පෙ- වේදල්ල නම් වූ ධර්මය දනීද මෙය ධම්මපටිසම්භිදා ඤාණය වේ. හෙතෙම ඒ ඒ ධර්මයාගේ ප්‍රකාශිත අර්ථය දනීද මෙය මේ ධර්මයේ ප්‍රකාශිත අර්ථයයි. මේ මේ ධර්මයේ අර්ථයයි දනීද මෙය අත්‍ථපටිසම්භිදා ඤාණය වේ.
කුසල ධර්මයෝ නම් කවරහුද? යම් කලෙක්හි කාමාවචර කුසල් සිතක් උපන්නේ වේද සොම්නස් සහගත ඤාණ සම්ප්‍රයුක්ත රූපාරම්මණයක් හෝ -පෙ- ධර්මාරම්මණයක් හෝ උපන්නේ වේද යමක් යමක් හෝ අරභයා එකල්හි ස්පර්ශයක් වේද -පෙ- චංචල රහිත බවක් වේද මේ ධර්මයෝ කුසල්යැයි මේ ධර්මයන්හි ඤාණය ධම්ම පටිසම්භිදා ඤාණය වේ. ඔවුන්ගේ විපාකය පිළිබඳ ඤාණය අත්‍ථපටිසම්භිදා ඤාණය වේ. මේ ආදිය විස්තර වේ.
යම් හෙයකින් මේ අර්ථයෙහිද ධර්මයෙහිද ස්වභාව නිරුක්තිය සමීපාර්ථ ව්‍යවහාරය ප්‍රකාශනය යන යමක් වේද ඒ ස්වභාවය නිරුක්තිය සමීපාර්ථ ව්‍යවහාරය හා ප්‍රකාශනයෙහිලා සියලු සත්ත්වයන්ගේ මුල් භාෂාව වූ මාගධියෙහි මේ ස්වභාවය නිරුක්තිය යැයි වෙන් වෙන් වූ ඤාණය නිරුත්ති පටිසම්භිදා ඤාණය වේ. යට කියන ලද ඒ ඤාණයන්හි අරමුණු කාර්ය වශයෙන් හෝ විස්තර වශයෙන් පැවති ඒ සියළුම ඤාණය අරමුණු කොට නැවත විමසා බලන්නහුට ඒ ඤාණයෙහිලා වෙන් වෙන් පරිදි වූ නුවණ පටිසම්භිදා ඤාණය වේ. මෙසේ මේ සිව් වැදෑරුම් පටිසම්භිදා ඤාණයන් භාග්‍යවතුන් වහන්සේ විසින් තෙමේම අවබෝධ කරගත්තේ වේ. අර්ථ ධර්ම ආදී වූ ඒ ඒ තමා විෂයෙහි නොගැලපීම් වශයෙන් හෝ නොවෙනස් ආකාරයෙන් පැවතීම් වශයෙන් සත්‍ය වූයේ වෙයි. නොවෙනස් වූයේ වෙයි. අන් අයුරක් නොවූයේ වෙයි. මෙසේද භාග්‍යවතුන් වහන්සේ තත් පරිදි ව ධර්මයන් අවබෝධ කළේනුයි තථාගත වේ.
එසේම ඤෙය්‍ය(දතයුතු) යයි යම් කිසිවක් වේද භාග්‍යවතුන් වහන්සේ විසින් ඒ සියල්ල දන්නා ලදි. දක්නා ලදි. අවබෝධ කරන ලදි. තෙමේම අවබෝධ කරගන්නා ලදි. ඒ එසේමැයි අවබෝධ කටයුතු ධර්මයෝ අවබෝධ කටයුතු ලෙස අවබෝධ කරන ලද්දාහ. පිරිසිඳ දතයුතු ධර්මයෝ පිරිසිඳ දතයුතු ලෙස ද ප්‍රහාණය කටයුතු ධර්මයෝ ප්‍රහාණය කළයුතු ලෙසද ප්‍රත්‍යක්‍ෂ කටයුතු ධර්මයෝ ප්‍රත්‍යක්‍ෂ කළයුතු ලෙසද වැඩිය යුතු ධර්මයෝ වැඩිය යුතු ලෙසද අවබෝධ කරන ලද්දාහ. යම්හෙයකින් උන්වහන්සේට කවර හෝ ශ්‍රමණයෙක් හෝ බ්‍රාහ්මණයෙක් හෝ දෙවියෙක් හෝ මාරයෙක් හෝ බ්‍රහ්මයෙක් හෝ “මෙනම් වූ ඒ ධර්මයෝ අවබෝධ නොකරන ලදහයි” දැහැමිව (සෘජුව) අභියෝග කරන්නට සමර්ථයෙක් නැත.
යම් කිසිවක් ප්‍රහීණය කළ යුත්තේ නම් ඒ සියල්ල බෝධිමූලයෙහිදීම ප්‍රහාණය කරන ලදි. නොඋපදින ස්වභාවය ඇත්තේ වීය. උන්වහන්සේට ප්‍රහාණය කළ යුතු දේ ප්‍රහාණය කිරීම සඳහා මත්තෙහි කළ යුත්තක් නැත. ඒ එසේමැයි. උන්වහන්සේ විසින් ලෝභ-දෝස-මෝහ විපිළිසර මනස්කාරයන් - ලජ්ජා නැති බව බිය නැති බව කායික මානසික අලස බව (ථීන-මිද්ධ) ක්‍රෝධය බද්ධ වෛරය, මකු බව, අනුන්ගේ දොස් දැකීම ඊර්ෂ්‍යාව - මසුරු බව - මායාව - කපටි බව - තද බව එකටෙක කිරීම - මානය අතිමානය මදය - ප්‍රමාදය. ත්‍රිවිධ අකුසල මූලය. දුශ්චරිතය විසම සංඥාව කිළිටි සහගත විතර්කය. ප්‍රමාදයට හේතු වන කෙලෙස් සෙවීම. තෘෂ්ණාව. සිව් වැදෑරුම් විපරිත සෙවීම. ආශ්‍රවය ග්‍රන්‍ථය. ඕඝය. යෝගය. ගැටය තෘෂ්ණා උපාදානය. පස් වැදෑරුම් අභිනන්‍දනය නිවාරණය. චෛතසික හුල් සිතෙහි බැඳීම්. සවැදෑරුම් විවාද මූලයන්. සත් වැදෑරුම් අනුසයන් අටවැදෑරුම් මිථ්‍යා බව නව වැදෑරුම් ආඝාත වස්තූන් තෘෂ්ණා මූලයන් දස අකුසල කර්ම පථයන් එක් විසි අනේසනයන් දෙසැටක් දුෂ්ටීන් අටසියයක් තෘෂ්ණා විචරිත ආදී ප්‍රභේද ඇති එක්දහස් පන්සියයක් කෙලෙස් වාසනා ගුණයද සමග ප්‍රහාණය කරන ලදි. මුලිනුපුටන ලදි. නසන ලදි. යම්හෙයකින් උන්වහන්සේට කිසියම් ශ්‍රමණයෙක් හෝ -පෙ- බ්‍රාහ්මණයෙක් හෝ මෙනම් වූ ක්ලේශයෝ ප්‍රහාණය නොකරන ලද්දෝ යයි දැහැමිව (සෘජුව) අභියෝග කරන්නට සමර්ථයෙක් නම් නැත.
භාග්‍යවතුන් වහන්සේ විසින් යම් මේ කර්ම- විපාක- කෙලෙස් උපවාද- ආඥා විතර්ක ආදී ප්‍රභේදගත වූ යමක් වේද ඒවා සේවනය කිරීමෙන් ඒකාන්තයෙන් අන්තරාය පිණිස යෝග්‍ය වන්නේ යයි දේශනා කරන ලද ද යම්හෙයකින් කිසියම් ශ්‍රමණයෙක් හෝ -පෙ- බ්‍රහ්මයෙක් හෝ ඒවා ඇසුරු කිරීමෙන් ඒකාන්තයෙන් අන්තරාය පිණිස යෝග්‍ය නොවන්නේ යයි අභියෝග කරන්නට සමර්ථයෙක් නැත.
යම්සේ භාග්‍යවතුන් වනහන්සේ විසින් සාංසාරික දුක් මුළුමනින්ම දුරලීම සඳහා ආර්ය මාර්ගය පෙරටු කර ඇති සීල සමාධි ප්‍රඥාවන්ගේ සංග්‍රහයක් කොටස් වශයෙන් සතක් වූ සත්තිස් ප්‍රභේදගත වූ නෛර්යාණික ධර්මයක් දේශනා කරන ලදද ඒ ධර්‍මය ඒකාන්තයෙන්ම නෛර්යාණික මාර්ගයට පිළිපන්නහුට සසර දුකින් මිදීම පිණිස වේ. යම් හෙයකින් ඒ ධර්මය කිසියම් ශ්‍රමණයෙක් හෝ -පෙ- බ්‍රාහ්මණයෙක් හෝ නෛර්යාණික ධර්මයයි. දේශිත වූ එයට නෛර්යාණික නොවේයයි දැහැමිව (සෘජුව) අභියෝග කරන්නට සමර්ථයෙක් නැත. මෙය කියන ලද්දේමැයි “විශේෂ ඥානයෙන් සියල්ල අවබෝධ කළ සම්මා සම්බුදුරදුන් විසින් මෙම ධර්මයේ අවබෝධ කරන නොලද්දෝ යයි කිව නොහැක යනු විස්තරය වේ. මෙය මෙසේ යයි තමාගේ දැනීම ප්‍රහාණය කිරීම් දේශනා විශේෂයෙන් අව්‍යාජ ස්වභාවයෙන් අවබෝධ කිරීමෙන් නොවෙනස් ආකාරයෙන් පැවති භාග්‍යවතුන් වහන්සේගේ චතුර් වෛසාරද ඤාණයන් අව්‍යාජ වේ. වෙනස් වන්නේ නොවේ. මෙසේද තත් වූ ධර්මයන් අවබෝධ කෙරේනුයි භාග්‍යවතුන් වහන්සේ තථාගත වේ.
නිරය ගතිය, තිරිසන් ගතිය ප්‍රේත ගතිය මිනිස් ගතිය දේව ගතියයි ගති (උපදනා තැන්) පසෙකි. ඒවා අතර සංජීව ආදී වූ අටමහා නිරයෝය. කුක්කුල ආදී වූ උසස්ද නිරයෝය. ලෝකාන්තරික නිරයෝය මේ සියල්ලම ඒකාන්තයෙන් දුක් ඇති හෙයින් සැප රහිත අර්ථයෙන් නිරයෝ වෙති. මොහුගේ කර්මය යම් පරිදි ද එසේ යා යුතු හෙයින් “ගති” නම් වන්නේනුයි නිරය ගති වේ. අබ්බුද ආදී අසූවක් නරකයෝ ද මේවායෙහිම ලා ඇතුලත් වූවෝ වෙති. තිමි නම් මත්ස්‍යයෝ ද කුඩා ප්‍රාණීහුද උරග පක්‍ෂි බලු සිවල් ආදීහු හරහට ඇවිදින හෙයින් තිරිසන්නු නම් වෙති. බඩ සය පවස ඇත්තා වූ පරදත්තූපජීවි නිජ්ඣාම තණ්හිත ආදිහු දුක් බහුල බැවින් ප්‍රකට සුවයෙන් පහව ගියෝ බැහැර වූවෝ ප්‍රේතයෝ වෙති. එබඳු ස්වභාව ඇත්තේනුයි “ප්‍රේතගති” වේ. කාලකඤ්ජිකා ආදී වූ අසුරයෝද මෙහිලා ඇතුලත් වූවෝ වෙති. කුඩා දිවයින් වාසීන් සමග දඹදිව ආදී වූ සිව්මහා දිවයින් වැස්සෝ අපාධිගත වූවන් වඩා මනසින් උසස් හෙයින් මිනිස්සු නම් වෙති. එම ස්වභාව ඇත්තේනුයි මනුස්ස ගති වේ. චතුර්මහාරාජිකයෙහි පටන් නේවසඤ්ඤානාසඤ්ඤායතන ගාමින් දක්වා මොවුහු සූවිසි දිව්‍ය සමූහයෝ වෙති. තමාගේ සෘද්ධිමහිමයෙන් ක්‍රීඩා කෙරෙත් සෙල්ලම් කෙරෙත් බැබළෙත්නුයි “දේව” වෙති. එම ස්වභාවය ඇත්තේනුයි “දේවගති” වේ.
ඒ මේ ගතීහු යම් හෙයකින් ඒ ඒ කර්මයන්ගෙන් හටගත් උප්පත්ති භව විශේෂයක් වේද ඒ ඒ විපාක ස්කන්‍ධයන්ගෙන් කළ හෙයින් රූපී වේ. එහි මේ නම් වූ ගතිය මේ නම් වූ කර්මයෙන් හට ගනී. ඒ කර්මයාගේ විශේෂය හේතු විශේෂයන්ගෙන් මෙසේ යැයි විපාක වශයෙන් වෙන් වූ හෙයින් මේ ගතීන්හි මේ සත්‍වසමූහයෝ මෙසේ විපාක වශයෙන් වෙන් වූවාහුයයි. තමා පිළිබඳව මෙන් හේතු - ඵල - කොටස් පිරිසිඳීම් (සීමාකොට වෙන් කිරීම) වශයෙන් මුළුමනින්ම භාග්‍යවතුන් වහන්සේගේ ඤාණය පවතී. එහෙයින් භාග්‍යවතුන් වහන්සේ මෙසේ වදාළහ.
ශාරිපුත්‍රයෙනි. මේ ගතීහු පහක් වෙති. කවර නම් පහක්ද? නිරය- තිරිසන්- යෝනිය ප්‍රේත විෂයය. මිනිස් - දේව යනු වෙති. ශාරිපුත්‍රයෙනි, මම නිරයද දනිමි. නිරයගාමී මාර්ගයද දනිමි. නිරයගාමී ප්‍රතිපදාවද දනිමි. යම් පරිදි පිළිපන්නේ කය බිඳී මරණයෙන් පසු සැප රහිත වූ දුගති සංඛ්‍යාත විපත්තිකර වූ අපායෙහි උපදී ද එයද දනිමි ආදී වශයෙනි.
භාග්‍යවතුන් වහන්සේගේ ඒ මේ ඤාණයෝ ඒ ඒ විෂයෙහි නොවෙනස් ආකාරයෙන් පවතින හෙයින් අසත්‍ය නොවන හෙයින් සත්‍ය වූයේ වෙයි. අසත්‍ය වූයේ නොවෙයි. නොවෙනස් වූයේ වෙයි. මෙසේද භාග්‍යවතුන් වහන්සේ තථ වූ ධර්මයන් අවබෝධ කළේනුයි තථාගත වේ.
එසේම සත්ත්වයන්ගේ ශ්‍රද්ධාදියෙහි යෙදීම් අඩු වැඩි බැව් අවබෝධයෙන් ස්වල්ප වූ රජස් (කෙලෙස්) ඇති බව හා බොහෝ රජස් ඇති බැව් මෙසෙසින් සැලකීම් සංඛ්‍යාත යම් නුවණක් වීද පනස් අයුරකින් පැවති එය භාග්‍යවතුන් වහන්සේගේ “ඉන්‍ද්‍රිය පරොපරියත්ත ඤාණ” යයි මෙසේ කියන ලදි. “ශ්‍රද්ධා සහිත පුද්ගලයා අල්පරජස්ක” වේ. ශ්‍රද්ධා රහිත පුද්ගලයා මහා රජස්ක වේ යනු විස්තරයයි.
යම්හෙයකින් මේ පුද්ගල තෙමේ අල්ප වූ රජස් ඇත්තේ ශාස්වතදෘෂ්ටි ඇත්තේය. මෙතෙම උච්ඡේද දෘෂ්ටි ඇත්තේය. මෙතෙමේ පිළිවෙලින් ක්‍ෂාන්තියෙහි පිිහිටියේය. මෙතෙමේ සත්‍ය ඤාණයෙහි පිහිටියේය. මෙතෙමේ කාමී හැඟීම් ඇත්තේය. නික්මීමේ හැඟීම් ආදිය නැත්තේය. මෙතෙම නික්මීමේ හැඟීම් ඇත්තේය. කාමී හැඟීම් ආදිය නැත්තේය ආදී වශයෙන් ද, මොහුගේ කාමරාග අතිශයින් බලවත් විය. කෝපය එසේ නොවීය. මොහුගේ කෝපය අතිශයින්ම බලවත් විය. කාම රාගය එසේ නොවෙයි ආදී වශයෙන් ද මොහුගේ පුණ්‍යාභිසංස්කාරයෝ අධිකයහ. අපුණ්‍යාභි සංස්කාරයෝ එසේ නොවේ. ආනෙඤ්ජාභි සංස්කාරයෝද එසේ නොවේ. මොහුගේ අපුණ්‍යාභි සංස්කාරයෝ අධිකයහ. පුණ්‍යාභිසංස්කාරයෝ එසේ නොවේ. ආනෙඤ්ජාභි සංස්කාරයෝද එසේ නොවේ. මොහුගේ ආනෙඤ්ජාභි සංස්කාරයෝද අධිකයහ. පුණ්‍යාභිසංස්කාරයෝ එසේ නොවේ. අපුණ්‍යාභිසංස්කාරයෝ එසේ නොවේ. මොහුගේ කාය සුචරිතය අධිකය. මොහුගේ වචී සුචරිතය අධිකය. මොහුගේ මනෝ සුචරිතය අධිකය. මෙතෙම උසස් අධිෂ්ඨාන ඇත්තෙකි. මෙතෙම පහත් අධිෂ්ඨාන ඇත්තෙකි. මෙතෙම කර්මාවාරණයෙන් යුත් අයෙකි. මෙතෙම ක්ලේශාවරණයෙන් යුත් අයෙකි. විපාකාවරණයෙන් යුත් අයෙක් නොවේ. මෙතෙම කර්මාවරණයෙන් යුත් අයෙක් නොවේ. ක්ලේශාවරණයෙන් යුත් අයෙක් නොවේ. විපාකාවරණයෙන් ද යුත් අයෙක් නොවේ ආදී වශයෙන් ද සත්ත්වයන්ගේ සිතේ පවත්නා ස්වභාවයෙන් තත් වූ පරිදි පැහැදිලි කිරීමෙහි පැවති භාග්‍යවතුන් වහන්සේගේ ආසයානුසය ඤාණය වේ.
“මෙහිලා තථාගතයන් වහන්සේ සත්ත්වයන්ගේ සිතේ පැවැත්ම දනී. සිතේ පවත්නා අප්‍රකට ස්වභාවයන් දනී. චරිතය දනී. අධිෂ්ඨානයද දනී. භව්‍ය අභව්‍ය සත්ත්වයන් දනී යයි ආදිය යමක් මුල්කොට කියන ලද්ද (ඒ මේ ඤාණය වේ)
උඩ, යට, පෙර, පසු ශරීරයන්ගෙන් දකුණු - වම් ඇස කන නැහැය උරහිස අත්පස පාදයන්ගෙන් ඇඟිලි අතරතින් රෝම කූපයන්ගෙන් ද ගිනි කඳ දිය දහරා පැවැත්වීම් සංඛ්‍යාත අනිකෙකුට සාධාරණ නොවූ විවිධ වූ සෘද්ධිමය මවාපෑම් සිදු කරන්නා වූ භාග්‍යවතුන් වහන්සේගේ යම් යමක මහා පාටිහාරිය ඤාණය වේ.
“මෙහිලා තථාගතයන් වහන්සේ ශ්‍රාවකයන්ට සාධාරණ නොවූ උඩු ශරීරයෙන් ගිනි කඳක් පවත්වයි. යට කයින් දිය දහරාවක් පවත්වයි. යට කයින් ගිනි කඳක් පවත්වයි. උඩ කයින් ජල දහරාවක් පවත්වයි යයි ආදී යමක් මුල් කොට කියන ලදද (ඒ මේ ඤාණය වේ).
රාග ආදි වූ ද ජාති ආදී වූ නොයෙක් දුක්ඛයන්ගෙන් උවදුරට පත් සත්ත්ව සමූහයා ඉන් බැහැර කිරීම් වශයෙන් නොයෙක් අයුරින් පැවති, භාග්‍යවතුන් වහන්සේගේ මහා කරුණාවට බැස ගැන්මට හේතු වූ යම් මහා කරුණා සමාපත්ති ඤාණයක් වේ. යම් පරිද්දකින් කියන ලදද? -
තථාගතයන් වහන්සේ මහා කරුණා සමාපත්ති ඤාණය කවරීද? විවිධාකාරයෙන් බලන්නා වූ භාග්‍යවත් බුදුරජාණන් වහන්සේලාගේ මහා කරුණා ඤාණය සත්ත්වයන් වෙත බැස ගනීද ලොව හා එක්ව විසීම ගිනි ගන්නකැයි දක්නා වූ භාග්‍යවත් බුදුරදුන් වහන්සේලාගේ මහා කරුණා ඤාණය සත්ත්වයන් වෙත බැස ගනීද උත්සාහී වූ ඉදිරියට යන නොමගට පිළිපන් ලෝකයා සදාකාලික නොවන්නේ ඉදිරියට පමුණුවන්නේ වේ. රැකවරණ රහිත වූ ලෝකයා ආත්ම ප්‍රභූත්වයෙන් තොර වූයේ වේ. ලෝකයා සරණ රහිතය. ලෝකයා සියල්ල හැර යා යුතුය. ලෝකයා අසම්පූර්ණය. අතෘප්තිමත්ය. තෘෂ්ණාවෙහි දාසයෙක් වූයේ යැයි දක්නා වූ භාග්‍යවත් බුදුරජාණන් වහන්සේලාගේ මහා කරුණා ඤාණය සත්ත්වයන් වෙත බැසගනීද
රැකවරණ රහිත වූ ලොව වාසය කිරීම පිහිටක් නැත්තේය. අසරණය අසරණ වූයේය. නොසන්සුන් වූ ලෝක සන්සිඳුනේ නොවේ. පීඩා සහිතය. ලොව වාසය කිරීම බොහෝ හී වලින් විදුනා ලද්දේය. අවිද්‍යාව නමැති ආවරණයෙන් වැසී ගත්තේය. කෙලෙස් නමැති මැදිරියෙහි බහාලන ලද්දේය. අවිද්‍යාවෙන් පැමිණියේය. ලෝක වාසය අන්ධ වූයේය. වෙලන ලද්දේය. නූල් රුසක් මෙන් අවුල් වූයේය. මුජු (බට වැනි තෘණ වර්ගයක්) සැවැන්න මෙන් වූයේය. සැප රහිත වූ නපුරු පැවැත්ම ඇති පහතට හෙලන්නා වූ සසර නොඉක්ම වන්නේයයි දක්නා වූ (බුදුරජාණන් වහන්සේලාගේ යම් ඤාණයක් පවතීද) (ලෝවැසි තෙමේ) අවිද්‍යාවෙන් අපිරිසිදු වූයේය. කෙලෙස්වලින් මඩ වූයේය. රාග දෝස මෝහ නමැති ගැටවලින් ගැට ගැසුනේය.
තෘෂ්ණාව නමැති බැඳීම් වලින් සන්නද්ධ වූයේය. තෘෂ්ණා නමැති දැලෙන් වෙලනා ලද්දේය. තෘෂ්ණා නමැති දිය පහරින් උසුලන්නේය. තෘෂ්ණාව නමැති සංයෝජනයන්ගෙන් යුක්ත වූයේය. තෘෂ්ණාව නැමති අනුසයන්ගෙන් විසුරුවන ලද්දේය. තෘෂ්ණාව නැමති තැවිලියෙන් තවයි. තෘෂ්ණා නැමති දැවීමෙන් දවනු ලබයි.
දෘෂ්ටි නැමති බැඳීම්වලින් බැඳුනේය. අෂ්ටි නැමති දැලෙන් වෙළනා ලද්දේය. දෘෂ්ටි නැමති දිය පහරින් උසුලන ලද්දේය. දෘෂ්ටි නැමති සංයෝජනයන්ගෙන් යුක්ත වූයේය. දෘෂ්ටි නැමති අනුසයන්ගෙන් විසුරුවන ලද්දේය. දෘෂ්ටි නැමති තැවිලියෙන් තවයි. දෘෂ්ටි නැමති දැවීමෙන් දවනු ලබයි.
(ලෝ වැසි තෙමේ) ජාතියෙන් විසුරුවන ලද්දේය. ජරාවෙන් විසුරුවන ලද්දේය. ව්‍යාධියෙන් මඬනා ලද්දේය. මරණයෙන් පහර දෙන ලද්දේය. දුකෙහි පිහිටන ලද්දේය.
තෘෂ්ණාවෙන් එල්ලන ලද්දේය. ජරා නැමති පවුරෙන් වටකරන ලද්දේය. මරණය නැමති පුඩුවෙන් වට කරන ලද්දේය. මහත් වූ බැම්මකින් බඳනා ලද්දේය. රාග මෝහ මාන දිට්ඨි කෙලෙස් දුශ්චරිත නම් වූ බැමිවලින් බඳනා ලද්දේය. මහත් වූ ගැහැටට පිළිපන්නේය. මහත් වූ පීඩාවෙන් පීඩාවට පත් වූයේය. මහත් වූ ප්‍රපාතයෙහි වැටුණේය. මහත් වූ කතරකට පිළිපන්නේය.
ලොව වාසය කිරීම මහත් වූ පීඩාවකට පිවිසීමකි. මඩනා ලද්දේ වෙයි. ලොව විසීම රාග නැමති ගින්නෙන් ද දෝසය නැමති ගින්නෙන් ද මෝහය නැමති ගින්නෙන් ද ඉපදීමෙන් ජරාවට පත් වීමෙන් මරණයන්ගෙන් සෝකයන්ගෙන් වැලපීම්වලින් දුකෙන් දෝමනස්සයන්ගෙන් උපායාසයන්ගෙන් උවදුරට පත් වූයේ වෙයි. ලොව වාසය කිරීම නිරතුරුවම පිළිසරණක් නැත්තේ දඬුවමට පත් වූයේ පැවති පීඩා ඇත්තේ වද බැඳීම්වලින් බඳනා ලද්දේ එළඹ සිටි නැසීම් ඇත්තේය. ලොව වාසය කිරීම අසරණ වූයේ අතිශයින් කරුණාව ලද යුතු බවට පත් වූයේ දුකින් මැඩලූයේ බොහෝ කලක් පීඩාවට පත් වූයේ අතිශයින් පීඩාවට පත් වූයේ නිරතුරුව පවසින් පීඩාවට පත් වූයේ
අන්‍ධ වූයේ ඇස් නැති වූයේ නසන ලද නෙත් ඇත්තේ නායකයෙක් නැත්තේ නොමගට පිළිපන්නේ වරදවාගත් මාර්ග ඇත්තේ මහත් වූ සැඩ පහරට පැමිණුනේ
දෘෂ්ටි ගතින් මෙහෙයවන ලද්දේ ත්‍රිවිධ දුෂ්චරිතයෙන් නොමගට පිළිපන්නේ සිව්වැදෑරුම් යෝගයන්ගෙන් යොදවන ලද්දේ සිව්වැදෑරුම් ගැටවලින් ගැටලන ලද්දේ සතර උපාදානයන්ගෙන් ගනු ලබයි. පස් වැදෑරුම් ගතීන්ට නැගුනේ පස්කම් ගුණයන්ගෙන් ඇලෙයි. නීවරණ පහෙන් මඬනා ලද්දේ සවැදෑරුම් විවාද මූලයන්ගෙන් වාද කරයි. සවැදෑරුම් තෘෂ්ණා කායයන්ගෙන් ඇලෙයි. සවැදෑරුම් දෘෂ්ටීන්ගෙන් මඬනා ලද්දේ සත්වැදෑරුම් රාගාදී අනුසයන්ගෙන් විසුරුවන ලද්දේ සත්වැදෑරුම් සංයෝජනයන්ගෙන් යුක්ත වයේ සත්වැදෑරුම් මානයන්ගෙන් උදම් වූයේ අෂ්ට ලෝක ධර්මයන්ගෙන් පෙරළෙයි. අටවැදෑරුම් මිථ්‍යාවන්ගෙන් පමුණුවනු ලබයි. අටවැදෑරුම් පුරුෂ දෝෂයන්ගෙන් දූෂණය වේ. නව වැදෑරුම් ආඝාත වස්තූන්ගෙන් ක්‍රෝධ සහගත වූයේ නවවැදෑරුම් මානයන්ගෙන් උඩඟු වූයේ නව වැදෑරුම් තෘෂ්ණාමූලික ධර්මයන්ගෙන් ඇලෙයි. දසවැදෑරුම් ක්ලේශ වස්තූන්ගෙන් කිලිටි වෙයි. දස කුසල කර්මපථයන්ගෙන් යුක්ත වූයේ දස සංයෝජනයන්ගෙන් යුක්ත වූයේ දස මිථ්‍යාවන්ගෙන් යුක්ත වූයේ දස මිථ්‍යාවන්ගෙන් මෙහෙයවන ලද්දේ දස වස්තුක මිථ්‍යා දෘෂ්ටියෙන් යුක්ත වූයේ අටසියයක් තෘෂ්ණාන ප්‍රපංචයන්ගෙන් ප්‍රමාදී වූයේ දෙසැටක් දුෂ්ටීන්ගෙන් මඩනා ලෝකවාසී තෙමේ මඩනා ලද්දේ යයි දක්නා වූ භාග්‍යවත් බුදුරදුන් වහන්සේලාගේ මහා කරුණා ඤාණය සත්ත්වයන් කෙරෙහි බැසගනී.
මම සතර තරණය කරන ලද්දේ වෙමි. ලෝකයා තරණය කළේ නොවෙමි. මම මිදුනේ වෙමි. ලෝකයා නොමිදුනේ වෙයි. මම දැමුනේ වෙමි. ලෝකයා දැමුනේ නොවෙයි. මම සන්සිඳුනේ වෙයි. ලෝකයා සන්සිඳුනේ නොවෙයි. මම සැනසුනේ වෙමි. ලෝකයා නොසැනසුනේ වෙයි. මම පිරිනිවියේ වෙමි. ලෝකයා නොපිරිනිවියේ වෙයි. සසර තරණය කළ මම ලෝකයා තරණය කරවීමට පොහොසත් වෙමි. මිදුනා වූ මම මුදවන්නටද දැමුනා වූ මම දමනය කරන්නටද සන්සිඳුනා වූ මම සන්සිඳුවන්නටද සැනසුනා වූ මම සනසවන්නටද පිරිනිවියා වූ මම අන්‍යයන් පිරිනිවන්නටද පොහොසත් වෙමියි දක්නා වූ භාග්‍යවත් බුදුරජාණන් වහන්සේලා මහා කරුණා ඤාණය සත්ත්වයන් කෙරෙහි බැස ගනී යයි
මෙසේ අනූ එක් ආකාරයෙන් බෙදීම කරන ලදි.
භාග්‍යවතුන් වහන්සේට යම්තාක් ධර්ම ධාතූන් පිළිබඳ යම් පමණ දතයුතුද සංස්කෘත අසංස්කෘත ආදී සියල්ල පිළිබඳව උනුන් ගැන අපේක්‍ෂා රහිතව හැම පරිද්දෙන් අවබෝධ කිරීමට සමර්ථ වූ කැමති වූ පමණකින් පිළිබඳ පැවැත්ම දක්නා වූ අනිකෙකුට සාධාරණ නොවූ යම් ඤාණයක් වේද (එය) හැම පරිද්දෙන්ම මුළුමනින් සංස්කෘත අසංස්කෘත යයි පිළිගැන්මට ලක් වූ යමක් වේද ඒ සත්‍යාවබෝධයෙන් ලබා ගත් සර්වඥතා ඥානය වේ. එහි ඇවිරීමක් නොමැති හෙයින් නිසඟව පැවැත්මට හේතුකොටගෙන අනාවරණ ඤාණය යයි කියනු ලබයි. එකක්ම වූ එම ඤාණය විෂයගතව පැවතීමේ යොමුවෙන් අන්‍යයන් හා සාධාරණ නොවන බව දැක්වීම් වශයෙන් දෙයාකාරයෙන්ම දක්වන ලදි. අන්පරිද්දකින් සර්වඥතා ඤාණය හා අනාවරණ ඤාණය යන මේවායේ අසාධාරණ බවද සියළු විෂයගත බවද පැමිණේ නම් එහි සුදුසු නොවේ. එසේ වුවද මේ යෙදීමෙහි, පෙළ මෙසේ වේ මැයි -
සියළු සංස්කෘත අසංස්කෘතයන් මුළුමනින්ම දනීනුයි සර්වඥතා ඤාණය වේ. එහි බාධාවක් නැත්තේනුයි අනාවරණ ඤාණය වේ. ඉක්මුණා වූ සියල්ල දනීනුයි සර්වඥතා ඤාණය වේ. එහි බාධාවක් නැත්තේ නුයි අනාවරණ ඤාණය වේ. අනාගතයෙහි හා වර්තමානයෙහි සියල්ල දනීනුයි සර්වඥතා ඤාණය වේ. එහි බාධාවක් නැත්තේනුයි අනාවරණ ඤාණය වේ. යනු විස්තරය වේ.
මෙසේ භාග්‍යවතුන් වහන්සේගේ අසාධාරණ ඤාණ සය නොවෙනස් ආකාරයෙන් පැවැත්මෙන් යම් සේ සිය විෂයය නොගැලපෙන පරිදි නොවදාරන හෙයින් සත්‍ය වේ අසත්‍ය නොවේ - නොවෙනස් වේ. මෙසේ ද භාග්‍යවතුන් වහන්සේ සත්‍ය වූ ධර්මයන් අවබෝධ කළේනුයි තථාගත වේ.
එසේම
“මහණෙනි, මේ බෝධ්‍යංගයෝ සතක් වෙති. සති සම්බෝධි අංගය ධම්මවිචය සම්බෝධ්‍යංගය වීරිය සම්බෝධ්‍යංගය, පීති සම්බෝධ්‍යංගය, පස්සද්ධි සම්බෝධ්‍යංගය, සමාධි සම්බෝධ්‍යංගය, උපේක්‍ෂා සම්බෝධ්‍යංගය යනුවෙනි. මේ ආකාරයෙන් - ලෝකෝත්තර මාර්ග ක්‍ෂණයෙහි උපදිනු ලබන සැඟවුනු - ප්‍රකට වුන පිහිටීම් ඇති රැස් කිරීම් යන ස්වභාවයන්ගෙන් යුත් කාමසුඛල්ලිකානුයෝගය. අත්තකිලමථානු යෝගය. උච්ඡේද ශාස්වත යන දෘෂ්ටීන් හා ආශා කිරීම් ආදී නොයෙක් උපද්‍රවයන්ට විරුද්ධ වූ සති ආදී වශයෙන් කොටස් වූ යම් මේ ධර්ම සමූහයක් වේද? ආර්‍ය්‍යශ්‍රාවක තෙමේ යමක් කරණ කොටගෙන සත්‍ය අවබෝධ කෙරේද කෙලෙස් නින්දෙන් නැගී සිටීද චතුරාර්ය සත්‍යය අවබේධ කෙරේද නිවනම හෝ ප්‍රත්‍යක්‍ෂ කෙරේද ඒ ධර්ම සමූහයා තොමෝ බෝධි යයි කියනු ලැබේ. ඒ බෝධියෙහි අංගයෝනුයි “බොජ්ඣංග” වෙති. ආර්ය ශ්‍රාවකයා හෝ යට කියන ලද ධර්ම සමූහය කරණකොටගෙන අවබෝධ කෙරේනුයි “බෝධි” යයි කියනු ලැබේ. ඒ බෝධියේ අංගයන් යනුවෙන්ද “බොජ්ඣංග” නම් වේ. මෙසේ සාමාන්‍ය ලක්‍ෂණ වශයෙන් වැටහීමේ ලක්‍ෂණ සතිබෝධ්‍යංග වේ. විමසීම් ලක්‍ෂණය ධම්ම විචය බෝධ්‍යංගය වේ. උත්සාහී ලක්‍ෂණය විරිය බෝධ්‍යංගය වේ. පැතිරී සිටීමේ ලක්‍ෂණය ප්‍රීති බෝධ්‍යංගය වේ. සන්සිඳීමේ ලක්‍ෂණය පස්සද්ධි බෝධ්‍යංගය වේ. නොසසල ලක්‍ෂණය සමාධි බෝධ්‍යංගය වේ. නුවණින් සලකා බැලීමේ ලක්‍ෂණය උපේක්‍ෂා බෝධ්‍යංගය වේ. යනුවෙනි. විශේෂ ලක්‍ෂණ වශයෙන්,
එහි ලා සති සම්බෝධ්‍යංග නම් කවරීද? මේ ශාසනයෙහි භික්‍ෂුව සිහි ඇත්තේ වෙයි. උසස්ම නුවණැති බවින් යුක්ත වූයේ වෙයි. කලකට පෙර කළ දෙයද කලකට පෙර කී දෙයද සිහි කරන්නේ වෙයි. නැවත සිහි කරන්නේ වෙයි. ආදී ක්‍රමයෙන් සප්ත බෝධ්‍යංගයන් එකිනෙක සහය ලෙස එක් ඇසිල්ලක්හිදී පැවැත්මට දැකීම වශයෙන් වේ. එහි සති සම්බෝධ්‍යංගය කවරීද? ආධ්‍යාත්මික ධර්මයන්හි සිහිය ඇත. බාහිර ධර්මයන්හි සිහිය ඇතැයි ආදී ක්‍රමයෙන් ඔවුන්ගේ ගෝචර විෂයය සැලකීමෙන් පැවැත්ම දැකීමෙන් වේ. එහි සති සම්බෝධ්‍යංගය කවරීද? මේ ශාසනයෙහි භික්‍ෂුව විවේකය ඇසුරු කළ විරාගය ඇසුරු කළ නිරෝධය ඇසුරු කළ අත් හැරීමට මුහුකුරා යෑම කොට ඇති සති සම්බෝධ්‍යංගය වඩයි. ආදී වශයෙන් භාවනා විධිය දැකීමෙන් වේ. එහි සප්ත බෝධ්‍යංගයෝ කවරහුද? මේ ශාසනයෙහි භික්‍ෂුව යම් සමයයෙක්හි ලෝකෝත්තර ධ්‍යාන වඩයිද -පෙ- එකල්හි සප්ත බෝධ්‍යංගයෝ වෙති. සති සම්බෝධ්‍යංගය -පෙ- උපේක්‍ෂා සම්බෝධ්‍යංගය යනුවෙනි. එහි සති සම්බෝධ්‍යංගය කවරීද? යම් සිහියක් -පෙ- අනුස්සතියක් ආදී වශයෙන් සානු දහසක් පිළිවෙලින් යයි. මෙසේ නන් අයුරින් පැවති, භාග්‍යවතුන් වහන්සේගේ සම්බෝධ්‍යංගයන් ප්‍රකට කරවන ඤාණයන් ඒ ඒ අරුත් අසත්‍ය නොවන පරිදි දක්වන හෙයින් සත්‍ය වූයේ අසත්‍ය නොවූයේ නොවෙනස් වූයේ වෙයි. භාග්‍යවතුන් වහන්සේ මෙසේ සත්‍ය වූ ධර්මයන් අවබෝධ කළේනුයි තථාගත නම් වේ.
එසේම
‘එහි දුක්ඛනිරෝධගාමිනී ප්‍රතිපදා ආර්ය සත්‍යය’ කවරීද? මේ ආර්ය අෂ්ටාංගික මාර්ගය - කෙසේද? සම්‍යක් දෘෂ්ටිය -පෙ- සම්‍යක් සමාධිය යනුවෙනි. මේ අයුරින් සියළු කෙලෙස්වලින් මුළුමනින්ම උතුම් බවට පමුණුවන හෙයින් ද උතුම් වූ මාර්ගඵලයන් ලබා දෙන හෙයින්ද ආර්ය නම් වේ. අටවැදෑරුම් හෙයින් ද නිවන් අවබෝධ කිරීමට ඒකාන්ත කරුණු හෙයින්ද අංග අටකින් යුක්ත වේ. කෙලෙස් නසමින් යයි. නිවන් කැමැත්තන් විසින් අනුගමනය කරයි. තෙමේම නිවන සොයයිනුයි මාර්ගය වේ. මෙසේ සාමාන්‍ය ලක්‍ෂණ වශයෙන් වේ. මනාව දක්නා ලක්‍ෂණ ඇත්තී සම්මා දිට්ඨි වේ. ඇතුලට බැස ගැනීම් ලක්‍ෂණ ඇත්තී සම්මා සංකප්ප වේ. මනාව අල්ලා ගැනීම් ලක්‍ෂණ ඇත්තී සම්මා වාචා වේ. මනාව ඉපදවීම් ලක්‍ෂණ ඇත්තේ සම්මා කම්මන්ත වේ. මනාව කෙලෙසුන් දුරු කරන ලක්‍ෂණ ඇත්තේ සම්මා ආජීව වේ. මනාව ඔසවා තැබීම් (උත්සාහී) ලක්‍ෂණ ඇත්තේ සම්මා වායාම වේ. මනාව වැටහීම් ලක්‍ෂණ ඇත්තේ සම්මා සති වේ. මනාව නොසසල බව ලක්‍ෂණ කොට ඇත්තේ සම්මා සමාධියයි. විශේෂ ලක්‍ෂණ වශයෙන් වේ. සම්මා දිට්ඨිය තෙමේ තමාට සතුරා අන් කෙලෙස් සමග මිථ්‍යා දෘෂ්ටිය දුරු කරයි. නිවන අරමුණු කරයි. එය (නිවන) වසන්නා වූ මෝහය නැසීමෙන් නුමුළාව ඒ නිවන හා බැඳුන ධර්මයන් ද දකී. එසේම සම්මා සංකප්ප ආදීහුද මිථ්‍යා සංකප්ප ආදීන් දුරු කරත්. නිවනද අරමුණු කරත්. එකට උපන් ධර්මයන්ගේ මනාව අරමුණට යොමු කිරීම, අල්වා ගැනීම, හට ගැනීම, පිරිසිදු කිරීම, උපකාරී වීම, සමීපව සිටීම, මනාව අල්ලා ගැනීමේ ආදිය ද කරත්නුයි මෙසේ කෘත්‍ය වශයෙන් වේ. සම්මා දිට්ඨිය මුල් අවස්ථාවේ දී විවිධ අවස්ථාවෙන් වෙන් වෙන්ව දුක් අරමුණු කොට මාර්ග අවස්ථාවේ දී එක් ඇසිල්ලෙන් නිවනට අරමුණු කොට කෘත්‍ය වශයෙන් දුකෙහි ඤාණයයි ආදී සතර නාමයන් ලබයි. සම්මා සංකප්ප ආදීන් ද මුල් අවස්ථාවෙහි විවිධ අවස්ථාවෙන් විවිධ අරමුණු ලබයි. මාර්ග අවස්ථාවේදී එක් ඇසිල්ලෙන් එක් අරමුණු ලබයි.
ඒවා අතර සම්මා සංකප්පය නෙක්ඛම්ම සංකප්ප ආදී වූ ත්‍රිවිධ නාමයන් ලබයි. සම්මා වාචා ආදීන් මුල් අවස්ථාවේ දී බොරු කීමෙන් වැලකීම් ආදී කොටස් ඇති විරතීන්ද සිතුවිලිද වී මාර්ග අවස්ථාවෙහි විරති සිතුවිල්ලම වේ. සම්මා වායාම - සති දෙක කෘත්‍ය වශයෙන් සම්‍යක් ප්‍රධාන - සතිපට්ඨාන වශයෙන් සතරක් සතරක් නම් ලබත්. සම්මා සමාධිය වනාහි මාර්ග ක්‍ෂණයෙහිද ප්‍රථම ධ්‍යානාදී වශයෙන් වෙන් වෙන් වන්නේම යයි මෙසේ මුල් අවස්ථා පසු අවස්ථාවන්හිදී පැවති කොටස් වශයෙන් දී ‘මහණෙනි, භික්‍ෂුව මෙහිදී විවේකය ඇසුරු කළ සම්මා දිට්ඨිය වඩයි’ යි ආදී වශයෙන් භාවනා වශයෙන් “එහි අෂ්ටාංගික මාර්ගය කවරීද?” මෙහිදී භික්‍සුව යම්කලෙක -පෙ- දුක් සහිත ප්‍රතිපදා ඇති, ලාමක වූ අභිඤ්ඤායි ලෝකෝත්තර ධ්‍යානය වඩයිද එකල්හි සම්මා දිට්ඨි, සම්මා සංකප්පයි අෂ්ටාංගික මාර්ගය වේ. ආදී වශයෙන් අසූහතර දහසක් ක්‍රම විශේෂයන්ගෙන් වේ යයි. මෙසේ නොයෙක් ආකාරයෙන් භාග්‍යවතුන් වහන්සේගේ ආර්ය මාර්ගය දනවන ඤාණයන් අර්ථය මුවහ නොකරන හෙයින් සියල්ල සත්‍ය වූයේ වෙයි. අසත්‍ය වූයේ නොවෙයි. නෙවෙනස් වූයේ වෙයි. මෙසේ ද භාග්‍යවතුන් වහන්සේ සත්‍ය වූ ධර්මයන් අවබෝධ කළේනුයි තථාගත වේ.
එසේම ප්‍රථම ධ්‍යාන සමාපත්තියෙන් නිරෝධ සමාපත්තිය යි මොවුන්ගේ අනුපිළිවෙලින් විස්තර කළයුතු අර්ථයෙන් ද සමවැදිය යුතු අර්ථයෙන් ද අනුපිළිවෙලින් විසිය යුතු සමාපත්තීන්හි පිළියෙල කිරීම ප්‍රත්‍යවේක්‍ෂා කිරීම් ආදී වශයෙන් සුදුසු පරිදි යෙදීම් වශයෙන් ද පැවති භාග්‍යවතුන් වහන්සේගේ ඤාණයන් ඒ අර්ථසිද්ධිය පිණිස සත්‍ය වේ. අසත්‍ය නොවේ. නොවෙනස් වේ. එසේම “මෙය මොහුට සුදුසුය. මෙය නුසුදුසු යයි” ඒ ඒ ඵලයේ කරුණු නොකරනු දැනීමද, ඒ ඒ සත්ත්වයන්ගේ අතීත ආදී වූ කොටස්වලට වෙන් වූ කර්මයන්ගෙන් යුක්ත වූවහුගේ ඒ ඒ විපාකයන් මුළුමනින්ම දැනීමද රැස් කිරීමේ අවස්ථාවෙහිදීම ඒ ඒ සත්ත්වයා පිළිබඳව මේ නිරයගාමී ප්‍රතිපදාවයි. මේ නිවන්ගාමී ප්‍රතිපදාවයි තත් වූ පරිදි ආශ්‍රම සහිත ආශ්‍රම රහිත වූවන්ගේ කර්ම විභාගයන් දැනීමද, ස්කන්‍ධ-ආයතනයන්ගේ අල්ලාගත්, අල්ලා නොගත් ආදී නොයෙක් ස්වභාවය ද විවිධ ස්වභාවය ද ඒ ලෝකයේ මෙනම් ධාතූන්ගේ අධික බව නිසා මේ ධර්ම සමූහයෙහි මේ විශේෂය උපදී යි ආදී වශයෙන් ධාතූන්ගේ විවිධත්වය ඇති පරිදි දැනීමද, මුළුමනින්ම සත්ත්වයන්ගේ ලාමක ආදී වූ අදහස් අධිෂ්ඨාන දැනීමද, ශ්‍රද්ධාදී ඉන්‍ද්‍රියයන්ගේ තියුණු-මෘදු බව දැනීම ද කිළිටි ආදී වශයෙන් ධ්‍යාන - මිදීම් ආදී විශේෂයන් දැනීමද සත්ත්වයන්ගේ අප්‍රමාණ ජාතීන්හි ඒ හා බැඳුනු බැඳීම් සමග මුළුමනින්ම පෙර විසූ ස්කන්ධයන්ගේ පරම්පරාව දැනීම ද, පහත් බව ආදී වූ විස්තරයන් සහිතව මරණය හා ප්‍රතිසන්ධිය ගැන දැනීමද, මේ දුකයයි ආදී වශයෙන් යට කියන ලද පරිද්දෙන්ම චතුරාර්ය සත්‍ය දැනීමද නොවෙනස් වූයේය. භාග්‍යවතුන් වහන්සේගේ මේ දසබල ඤාණයන් නොවරදවා තෙමේම විෂය වශයෙන් අවබෝධ කිරීමෙන්ද එසේම අපේක්‍ෂිත අර්ථ සාධනයෙන් ද තත් වූ පරිදි පැවැත්මෙන්ද සත්‍ය වූයේය. අසත්‍ය නොවූයේ ය. නොවෙනස් වූයේ ය. මෙසේ කියන ලද්දේමැයි -
මෙහිලා තථාගතයන් වහන්සේ සුදුසු දෙය සුදුසු වශයෙන්ද නුසුදුසු දෙය නුසුදුසු වශයෙන්ද දනී යනු වෙයි.
මෙසේද භාග්‍යවතුන් වහන්සේ සත්‍ය වූ ධර්මයන් අවබෝධ කළේනුයි තථාගත වේ.
යම් පරිදි මොවුන්ගේ අවබෝධ කිරීම් වශයෙන් මෙසේ කියන ලද සතිපට්ඨාන - සම්‍යක් ප්‍රධානයන් ප්‍රකට කිරීමේ ඤාණයන් ආදීන්ගේ අනන්ත අප්‍රමාණ කොටස් ඇති. අනිකෙකුට සාධාරණ නොවූ ප්‍රඥා විශේෂයන්ගේ වශයෙන් භාග්‍යවතුන් වහන්සේ නිවැරදි වූ ඤාණයන් ලබන ලද්දේ අවබෝධ කරන ලද්දේනුයි තථාගත වේ. මෙසේද තථාගතයන් වහන්සේ සත්‍ය වූ ධර්මයන් අවබෝධ කළේනුයි තථාගත වේ.
කෙසේ නම් ‘එසේ ගියේනුයි තථාගත’ වේද? භාග්‍යවතුන් වහන්සේගේ යම් ඒ ඉපදීම වීද බුදුවීම වීද ධර්ම-විනය පැනවීම වීද අනුපාදිසේස පරිනිර්වාණය වීද එසේම කියන ලද්දේ වෙයි. ලෝකනාථයන් වහන්සේ විසින් යම් කරුණක් පතන ලද ද යමක් පවත්වන ලද ද ඒ කරුණ ඒකාන්තයෙන් සමෘද්ධ වීමෙන් අසත්‍ය නොවීමෙන් නොවෙනස් ප්‍රතිඵල පැවැත්මෙන් සත්‍ය වීය. අසත්‍ය නොවීය. නොවෙනස් වීය. එසේමැයි. මේ භාග්‍යවතුන් වහන්සේ බෝධිසත්ත්ව වූයේම බුද්ධත්වයට පදනම් වූ සමතිස් පාරමී පිරීම් ආදී කොට ඇති බුද්ධත්වය සඳහා වන හේතූන් හැම පරිද්දෙන් සම්පූර්ණ කර තුසිත පුරයෙහි සිටිායේම බුද්ධ කෝලාහලය අසා එකට එකතු වූ දස දහසක් සක්වල දෙවියන් විසින් එළඹ.
‘මහා වීරය, මේ ඔබට කාලයයි. මව්කුස උපදින්න. දෙවියන් සහිත ලෝකයා සසරින් එතර කරවන්නේ නිවන් පදවිය අවබෝධ කරන්න’ යයි
අයදින ලද්දේ උපන් පෙර නිමිති ඇත්තේ පස්මහබැලුම් බලා දැන් මම මිනිස් ජාතියෙහි ඉපිද බුදුවන්නෙමියි ඇසල පොහෝ දින ශාක්‍ය කුලයට අයත් මහාමායා දේවියගේ කුසෙහි පිළිසිඳගෙන දසමසක් දෙව් මිනිසුන් විසින් මහත් වූ රැකවරණයෙන් ආරක්ෂා කරනු ලබන්නේ වෙසක් පොහෝදින අළුයම විශිෂ්ට වූ උපතට පැමිණුනි.
එතුමාගේ උපන් ඇසිල්ලෙහි පිළිසිඳ ගැනීමේ අවස්ථාවෙහිදී මෙන් දෙතිසක් පෙරනිමිති පහළ වීය. මේ දස දහසක් ලෝකධාතුව කම්පා විය. මොනවට ප්‍රකම්පා විය. වෙව්ලීය. දස දහසක් සක්වල අපමණ ආලෝකයක් පැතිරුනි. ඔහුගේ එම ඓශ්වර්යය දකිනු කැමැත්තාහු මෙන් අන්ධයෝ ඇස් ලැබූහ. බීරෝ ශබ්ද ඇසූහ. ගොලුවෝ මනාව කථා කළහ. කුදු ඇත්තෝ සෘජු ශරීර ඇත්තෝ වූහ. කොරු පයින් ගමනය ලදහ. බැමිගත වූ සියළු සත්ත්වයෝ දම්වැල් බැමි ආදියෙන් මිදුනාහුය. සියළු නිරයන්හි ගිනි නිවුනි. ප්‍රේත ලෝකයන්හි සා-පවස් සන්සිඳුනි. තිරිසනුන්ට බියක් නොවීය. සියලු සත්ත්වයන්ගේ රාගය සන්සිඳුනි. සියළු සත්ත්වයෝ ප්‍රිය තෙපුල් ඇත්තෝ වූහ. මිහිරි ලෙස අශ්වයෝ හේසාරව කළහ. ඇත්තු ගර්ජනා කළහ. සියළු තූර්ය භාණ්ඩ සිය නාදයන් විදීය. නොගැටුනා වූම අත් ආදීන්ගේ පැළඳි නොගැටුනා වූම ආභරණයෝ මිහිරි ලෙස නාද කළහ. සියළු දිසාවෝ ඉතා ප්‍රසන්න වූහ. සත්ත්වයන්ට සැප එළවමින් මෘදු සීතල වායුව හැමීය. අකාල වර්ෂාවක් වැස්සේය. පොළොවෙන් ද ජලය මතු වී විසිරී ගලා ගියේය. පක්‍ෂීහු අහස් ගටන අත්හළහ. නදීහු නොගලා යමින් සිටියහ. මහ මුහුදෙහි ජලය මිහිරි විය. කිළිටින් මිදුන සූර්යයා පෙනෙන කල්හිම අහස්ගත සියළු තාරකාවෝ බැබලුනාහ. අරූපාවචර දෙවියන් හැර සියළු දෙවියෝ ද සියළු නිරිසත්තුද දක්නා ලබන රූප ඇත්තෝ වූහ. ගස් පර්වත කවුළු ගල් ආදීහු ආවරණ රහිත වූවාහුය. සත්ත්වයන්ගේ චුති උත්පත්ති නොවීය. සියළු අප්‍රසන්න ගන්ධය අභිබවා දිව්‍යමය සුවඳ හැමීය. ඵල දරන්නා වූ සියළු වෘක්‍ෂයෝ ඵල දරන්නෝ වූහ. මහමුහුද සියළු තැන පැතුරුන පස් පැහැයෙන් යුත් පියුමින් වැසුන තලාවක් විය. ජලයේ හටගන්නා වූද පොළොවේ හටගන්නා වූද සියළු මල් පිපිණි. වෘක්‍ෂයන්හි කඳමල්ද හාඛාවන්හි අතුමල්ද වැල්වල වැල්මල්ද පිපුණි. පොළොවෙහි ගල්තලාවන් බිඳ මතුමත්තෙහි සතක් සතක් වී දඬු පියුම් නම් පියුම් නික්මුණි. අහසෙහි එල්බෙන පියුම් උපනි. හාත්පස මල් වැස්සක් වැස්සේය. අහසෙහි දිව්‍යමය තූර්යයෝ වාදනය වූහ. සියළු දසදහසක් සක්වල කැටිකර විසුරුවා හළ මල් ගුලාවක් මෙන් කැටිකොට බඳනා ලද මල්කළඹක් මෙන් අලංකාරකොට සරසනලද මලසුනක් මෙන්ද එකට බැඳුන මල්මාලා ඇත්තී සැලෙන වල්විදුනාවක් වැනි වූවා මල් සුවඳින් හා සුවඳදුම් සුවඳින් සුවඳ කවන ලද්දී සෞභාග්‍යයෙන් අතිශයින් අගතැන් පැමිණියා වූවාය. ඒ පූර්වනිමිති මත්තෙහි අවබෝධ කටයුතු බොහෝ විශේෂ අධිගමයන්ට පෙරනිමිති වූයේම විය. මෙසේ නොයෙක් ආශ්චර්යයන් පහළවීමෙන් හොබනා වූ මේ උතුම් උපතක් වීද යමක් පිණිස මෙතුමා විසින් සම්බුද්ධත්වය පතන ලද ද ඒ සම්බුද්ධත්වයේ ඒකාන්ත සිදුවීම එසේම විය. වෙනස් නොවීය. අන් අයුරකින් නොවීය.
එසේම බුදුන් විසින් හික්මවිය යුතු අවබෝධ කටයුතු යම් ඤාති පිරිසක් වීද ඒ සියල්ලෝම භාග්‍යවතුන් වහන්සේ විසින් මුළුමනින්ම තෙමේම හික්මවන ලදහ. ශ්‍රාවකයන් විසින් හික්මවිය යුතු වූද ඒ ධර්මය විසින් හික්මවිය යුතු වූද යම් අයෙක් වූවාහුද ශ්‍රාවකාදීන් විසින් හික්මවන ලද ඔවුහු හික්මීමට යත්. පමුණුවනු ලබත් වෙයි. භාග්‍යවතුන් වහන්සේ විසින් යමක් සඳහා සම්බුද්ධත්වය ප්‍රාර්ථනය කරන ලදද ඒ අරමුණ සඳහා ඒකාන්තයෙන් සිදුවිය යුතු සම්බුද්ධත්වය එසේම විය. වෙනස් නොවීය. අන් අයුරකින් නොවීය.
තවද යම් යම් ඤෙය්‍ය (දතයුතු) ධර්මයක් පිළිබඳව යම් යම් ස්වභාවයක් අවබෝධ කටයුතුද ඒ ඒ කරුණ අත්ලෙහි තබන ලද නෙල්ලිගෙඩියක් මෙන් ආවර්ජනා ප්‍රතිබද්ධ වූ සිය නුවණින් නොවෙනස්ව මුළුමනින්ම භාග්‍යවතුන් විසින් අවබෝධ කරන ලද්දේනුයි මෙසේද සම්බුද්ධත්වය එසේ වීය. වෙනස් නොවීය. අන් පරිද්දකින් නොවීය.
එසේම ඒ ධර්මයන්ගේ එසේ දේශනා කළයුතු ආකාරයද ඒ සත්ත්වයන්ගේ සිතේ ස්වභාවය සිතේ අප්‍රකට ස්වභාවය චරිතය අධිෂ්ඨානය යන මේවා මනාව බලා ධර්මානුකූල බව නොහැර ප්‍රඥප්තිමය වූ ව්‍යවහාරය නොඉක්මවන්නා වූද හිංසනය වූ පරිදි අදහස වූ පරිදි ධර්මානුකූල පරිදි අනුශාසනා කරන්නා වූද භාග්‍යවතුන් වහන්සේ විසින් හික්මිය යුත්තෝ හික්මවන ලදහ. ආර්යභූමියට පැමිණවිය යුත්තෝද ධර්ම, විනය පැනවීමෙන් උන්වහන්සේගේ අර්ථ සිද්ධියෙන් ද තත්වූ පරිදි පැවැත්මෙන් ද එසේම වීය. වෙනස් නොවීය. අන් පරිදි නොවීය.
එසේම භාග්‍යවතුන් වහන්සේ විසින් යම් ඒ (බුද්ධත්වයට) පැමිණෙන ලදද පඨවී ආදී වූද ස්පර්ශ-වේදනාදී වූද රූපී-අරූපී ස්වභාවයන්ගේ මිදෙන ලද ද බිඳීයාම ආදී ස්වභාවය නොමැති හෙයින් ලෝක සත්ත්ව ස්වභාවය ඉක්මවන ලද ද අවිද්‍යා අඳුරින් මෙන් වූ හෙයින් කිසිවෙකු විසින් බැබළවිය නොයුතු වූ ලෝක ස්වභාවයන් නොමැති හෙයින්ම ගති ආදිය ස්වභාවයන් රහිත වූ ප්‍රතිෂ්ඨා රහිත වූ අරමුණු රහිත වූ අමෘතමහා නිර්වාණ ධාතුව ස්කන්ධ සංඛ්‍යාත වූ අල්වා ගැනීම් මදකුදු නොමැති හෙයින් අනුපාදිසේසයයි කියනු ලැබේ.
‘මහණෙනි, එබඳු ආයතනයක් ඇත. යම්තැනක පඨවි ධාතුව නැත්ද ආපෝ ධාතුව නැත්ද තේජෝ ධාතුව නැත්ද වායෝ ධාතුව නැත්ද ආකාසානඤ්චායතනය නොවේද විඤ්ඤාණඤ්චායතනය නොවේද? ආකිඤ්චඤ්ඤායතනය නොවේද නේවසඤ්ඤානාසඤ්ඤායතනය නොවේද, මෙලොව නොවේද, පරලොව නොවේද, සඳ-හිරු දෙදෙන නොවේද යයි යමක් අරබයා දේශනා කරන ලද ද මහණෙනි මම එය පැමිණීම යයි නොකියමි. යෑම යයි නොකියමි. පැවැත්ම යයි නොකියමි. චුතියයයි නොකියමි. උපත යයි නොකියමි. ප්‍රතිෂ්ඨාව යයි නොකියමි. මෙය නොපවත්නා වූ අරමුණු රහිත වූයේම වෙයි. මෙයම දුකෙහි කෙළවර වේ.
එය සියළු උපාදානස්කන්ධයන්ගේ නැතිවීමයි. සියළු සංස්කාරයන්ගේ සන්සිඳීමයි. සියළු උපධීන්ගේ දුරුකිරීමයි. සියළු දුක්ඛයන්ගේ සන්සිඳුවීමයි. සියළු ආශාවන්ගේ නැසීමයි. සියළු සසර පැවැත්මේ සිඳ දැමීමයි. අතිශයින් ශාන්ති ලක්‍ෂණ ඇත්තේ වේ යයි යට කියන ලද ස්වභාවය කිසිවිටෙක අසත්‍ය නොවන හෙයින් එසේ වූයේ වෙයි. වෙනස් වූයේ නොවෙයි. අන් පරිදි වූයේ නොවෙයි. මෙසේ මේ අභිජාති ආදිය එසේ වටහාගන්නා ලදි. එළඹෙන ලදි. අවබෝධ කරන ලදි. පැමිණෙන ලදි. පත්වන ලදීනුයි තථාගත වේ. මෙසේ භාග්‍යවතුන් වහන්සේ එසේ ගියේනුයි තථාගත වේ.
කෙසේ නම් එසේ වූයේනුයි තථාගත වේද? පෙර සම්බුදුවරු යම් පරිදි වූවාහුද මේ භාග්‍යවතුන් වහන්සේද එපරිදිමයයි. කවරක් කියන ලද ද? යම් පරිද්දකින් ඒ භාග්‍යවතුන් වහන්සේලා මාර්ග සීලයෙන් ද ඵල සීල සීලයෙන් ද සියළු ලෞකික ලෝකෝත්තර ශීලයෙන් ද මාර්ග සමාධියෙන් ද ඵල සමාධියෙන් ද මාර්ග ප්‍රඥාවෙන් ද ඵල ප්‍රඥාවෙන් ද සියළුම ලෞකික - ලෝකෝත්තර ප්‍රඥාවෙන් ද දිනපතා පරිහරණය කළයුතු කෝටි සූවිසි ලක්‍ෂයක් සමාපත්ති විහරණයන්ගෙන්ද තාවකාලික මිදීමෙන්ද යටපත් කිරීමේ මිදීමෙන් ද මුළුමනින් සිඳලීමේ විමුක්තියෙන් ද සන්සිඳුන විමුක්තියෙන් ද නිදහස් වීමේ විමුක්තියෙන් ද (මිදුනේ යයි) කෙටියෙන් ද විස්තර වශයෙන් අනන්ත අප්‍රමාණ කොටස්වලින් යුත් නොසිතිය හැකි ආනුභාවයෙන් ද සියළු සර්වඥතා ගුණයන්ගෙන්ද මේ අපගේ භාග්‍යවතුන් වහන්සේ එබඳු වූ සේක. පෙර සියළු සම්මා සම්බුදුවරුන්ගේ ආයුෂ විවිධත්වය සිරුරේ ප්‍රමාණයෙහි විවිධත්වය කුලය පිළිබඳ විවිධත්වය, දුෂ්කර ක්‍රියා පිළිබඳ විවිධත්වය බුදුරැස් පිළිබඳ විවිධත්වය යයි මේ පස්වැදෑරුම් විවිධත්වයෙන් විවිධ වේ. සීල විශුද්ධි ආදී විශුද්ධීන් පිළිබඳව විවිධත්වයක් නොමැත්තේය. සමථ, විපස්සනා ප්‍රතිපත්තියෙහි තමා විසින් අවබෝධ කළ ගුණයන්හි කිසියම් වෙන් කිරීමක් ඇත. තවද ඒ භාග්‍යවත් බුදුවරු මැදින් බිඳින ලද රුවනක් මෙන් එකිනෙක වෙනසක් නැත්තාහ. එහෙයින් පෙර සම්මා සම්බුදුවරු යම් පරිදිද මේ භාග්‍යවතුන් වහන්සේ ද එපරිදි යයි තථාගත වේ. මෙසේ එපරිදි වේනුයි තථාගත වේ. මෙහි ‘ගත’ ශබ්දය ‘ආකාර’ යන අර්ථ ඇත්තේය. එසේමැයි. ලෞකික වූවාහු ආකාරයන්ගෙන් යුත් ‘ගත’ ශබ්දයන් ප්‍රකාරාර්ථයෙහි ප්‍රකාශ කෙරෙත්.
කෙසේ නම් ‘එසේ පැවැත්තේ’ නුයි තථාගත වේද? අනිකෙකුට සාධාරණ නොවූ සෘද්ධි මහිමයෙන් යුක්ත හෙයින් ද අර්ථ පටිසම්භිදා ආදීන්ගේ උසස් පාරමීන්ට පැමිණීමෙන් අනාවරණ ඤාණය ලැබීමෙන් ද භාග්‍යවතුන් වහන්සේගේ කායික පැවැත්ම ආදීන්ගේ කිසිතැනක හැපීමක් නැති හෙයින් කැමති පරිදි පැමිණීම් - යෑම් ද කායික වාචසික පැවැත්මද මොහුට ඇත්තේනුයි තථාගත වේ. මෙසේ ‘එසේ පැවැත්තේ’ නුයි තථාගත වේ.
කෙසේ නම් සත්‍ය වූ ධර්මයන්ගෙන් පැමිණියේනුයි තථාගත වේද? බුද්ධත්වය සම්පූර්ණන කිරීමෙහිදී ඊට විරුද්ධ පැවතීම් සංඛ්‍යාත ‘අනථ’ ධර්මයන් මුන්වහන්සේට නැත්තේනුයි තථ ධර්මයන්ගෙන් පැමිණියේ වෙයි. එය මෙහි ලා තථ භාවය වේ. ආශ්චර්යමත් දාන පාරමී ආදීන්හි නොවෙනස් බව, ආදීනව, ආනිසංස ප්‍රත්‍යවේක්‍ෂාව ආදී ක්‍රමයෙන් පැවති ඤාණයන්ගෙන් තථාගතයන් වහන්සේ පැමිණියේ වෙයි.
තවද ක්ලේශ-අභිසංස්කාර-ප්‍රවෘත්ති සංඛ්‍යාත වූ හෝ ස්කන්ධ ප්‍රවෘත්ති සංඛ්‍යාත වූම හෝ පස්වැදෑරුම් ගතීන්හි ගිය බවක් හෝ යන බවක් මොහුට නැතැයිනුයි ආගත වේ. සෝපධිසේස - නිරුපධිසේස නිර්වාණයට පැමිණීම පිණිස සත්‍ය වූ ආර්යමාර්ග ඤාණයන්ගෙන් තෙමේම පැමිණි බව වේ. මෙසේ භාග්‍යවතුන් වහන්සේ සත්‍ය වූ ධර්මයන්ගෙන් පැමිණියේනුයි තථාගත වේ.
කෙසේ නම් එසේ ගිය බැවින් තථාගත වේද? එසේ ගිය බැවින් යනු තථාගතයන් වහන්සේට සත් භාවයෙන් ප්‍රයෝජන ඇති බැවින් යන අර්ථයි. මේ තථාගත තෙමේ කවරෙක්ද? යමක් ඇති නිසා භාග්‍යවතුන් වහන්සේ තථාගත යයි කියනු ලැබේද? සද්ධර්මයයි. ආර්යමාර්ගය වූ කලී යම් පරිද්දකින් එකට බැඳී පවත්නා වූ සමථ - විදර්ශනා බලයෙන් මුළුමනින් ක්ලේශපාක්‍ෂික ධර්මයන් නසන්නාහු විසින් මුළුමනින් ප්‍රහාණය කිරීමෙන් අවබෝධ කටයුතු හෙයින් තථාගත වේ. ඵල ධර්මය යනු යම් පරිද්දකින් තමාගේ මාර්ගානුරූපී ලෙස සංසිඳුවීම් - ප්‍රහාණය කිරීම් වශයෙන් අවබෝධ කටයුතු හෙයින් තථාගත බව පැවතියේය යනුයි. යම්බඳු වූ නිර්වාණ ධර්මය ප්‍රඥාවෙන් අවබෝධ කරන ලද ද සියළු සසර දුක් සංසිඳුවීම පිණිස සපිරේද බුදුවරුන් විසින් එසේ ගියේය. අවබෝධ කරන ලද්දේය යයි තථාගත වේ. යම් සේ පෙර බුදුවරුන් විසින් පර්යාප්ති ධර්මය ද සූත්‍ර-ගාථා ආදී වශයෙන් පවත්වන ලද ද මුල යහපත් වූ පරිදි දේශනා කිරීම් වශයෙන් හික්මවිය යුත්තන්ගේ සිතේ ස්වභාවයන්ට සුදුසු ලෙස පවත්වන ලද ද එසේ අපගේ භාග්‍යවතුන් වහන්සේ විසින්ද පවත්වන ලදැයි තථාගත වේ. අවබෝධ කරන ලදි. දේශනා කරන ලදි. පවත්වන ලදි යයි තථාගත වේ. යම්පරිදි භාග්‍යවතුන් වහන්සේ විසින් දේශනා කරන ලද ද එසේ භාග්‍යවතුන් වහන්සේගේ ශ්‍රාවකයන් විසින් අවබෝධ කරන ලදි. වටහා ගන්නා ලදි යයි තථාගත වේ. මෙසේ සියළුම සද්ධර්මය තථාගත වේ. එහෙයින් දෙවියන්ට ප්‍රධාන වූ ශක්‍ර තෙමේ මෙසේ කීය. “දෙව් මිනිසුන් විසින් පුදන ලද්දා වූ තථාගත ධර්මය නමස්කාර කරමු. යහපතක් වේවා” යි යනුවෙනි. ඒ මේ දෙය ඇත්තේනුයි භාග්‍යවතුන් වහන්සේ තථාගත වේ.
යම්සේ ධර්මයද මෙසේ ආර්ය සංඝයාද, යම් පරිදි තමාගේ හිත පිණිස ද අනුන්ගේ හිත පිණිස ද පිළිපන්නවුන් විසින් අතිශයින් පිරිසිදු වූ පූර්වභාගී සමථ විදර්ශනා ප්‍රතිපදාව පෙරටු කර ඒ ඒ මාර්ගයෙන් යායුතු තැනට එසේම ගියේනුයි තථාගත වේ. යම් පරිදි භාග්‍යවතුන් වහන්සේ විසින් සත්‍යය. පටිච්ච සමුප්පාදය ආදිය දේශනා කරන ලද ද එසේ අවබෝධ කළ හෙයින් ද එසේ දේශනාකළ හෙයින් ද තථාගත වේ. එහෙයිාන් ශක්‍ර දෙව්රජු කියන ලදි. දෙව්මිනිසුන් විසින් පුදන ලද තථාගත සංඝයා නමස්කාර කරමු. යහපතක් වේවා යනුයි. ඒ ආර්ය සංඝයා මුන්වහන්සේට ශ්‍රාවක වූයේනුයි භාග්‍යවතුන් වහන්සේ තථාගත වේ. මෙසේ එලෙස ගිය බැවින්ම තථාගත වේ.
මෙයද තථාගතයන් වහන්සේගේ තථාගත බව දැක්වීමෙහි පිවිසීම් පමණමැයි. සර්වප්‍රකාරයෙන් වූ කලී තථාගතයන් වහන්සේම තථාගතයන් වහන්සේගේ තථාගත භාවය වර්ණනා කරන්නේය. මේ තථාගත පදවිය මහත් වූවකි. මහත් වූ ස්වභාව ඇත්තෙකි. මහත් වූ විෂයයකි. ඒ අප්‍රමාද පදයාගේ මෙනි. ත්‍රිපිටක බුද්ධ වචනයද සුදුසු පරිදි අරුත් දැකීමේ අදහසින් පටන්ගන්නා වූ ධර්මකථික තෙමේ නොතෙටෙහි පිළිපන්නේ යයි කිවයුතුයි.
එහිලා මෙය කියනු ලබයි.
‘ලොවැ සර්වඥ බවට පත් මහර්ෂී වූ පෙර මුනිවරු යම් පරිද්දකින් මෙහි පැමිණියාහු ද මේ ශාක්‍ය මුනීන්ද්‍රයන් වහන්සේද එසේ පැමිණියේය. එහෙයින් පසැස් ඇත්තා වූ බුදුරදුන් තථාගත යයි කියනු ලැබෙයි.
පෙර බුදුවරු සමාධි නුවණින් කාමාදී කිළිටි මුළුමනින් දුරුකර යම් පරිද්දකින් පැමිණියාහුද ප්‍රභාවත් වූ ශාක්‍ය මුනීන්ද්‍රයන් වහන්සේද එසේ පැමිණියේය. එහෙයින් තථාගත යයි දන්නා ලදි.
මේ ජිනෙන්‍ද්‍රියන් වහන්සේ සත්‍ය වූ ධර්මයද ධාතු ආයතන ආදී ලක්‍ෂණය ද සත්‍යය ඒ හා සමාන ආකාරයද යන අයුරින් ස්වයම්භූ ඥානයෙන් එක්තැන් වූ සේක. (එහෙයින්) ශාක්‍ය මුනීන්ද්‍රයන් වහන්සේ තථාගත යයි කියනු ලැබේ.
සමන්ත චක්‍ෂු වූ බුදුරදුන් විසින් තත් වූ පරිදි වූ සත්‍යයන්ද එසේම ප්‍රතීත්‍ය සමුත්පාදයද මුළුමනින්ම අනිකෙකු විසින් අවබෝධ කළ නොහැකි අයුරින් ප්‍රකාශ කරන ලදි. එහෙයින් එසේ අවබෝධ කළ ජිනයන් වහන්සේ තථාගත වන සේක.
නොයෙක් කොටස්වලින් යුත් (විවිධ වූ) ලෝකධාතූන්හි රූප-ආයතනාදීන්ට ගොදුරු වූ විසිතුරු ප්‍රභේදයන්හි සත්‍ය වූම දැක්මක් ජිනයන් වහන්සේට විය. සියල්ල දක්නා වූ භාග්‍යවතුන් වහන්සේ එහෙයින් තථාගත වේ.
ධර්මය යම් පරිද්දකින් වීද ඒ සත්‍ය වූවම දේශනා කරයි. ඊට ගැලපෙන පරිදිම තමාගේ කටයුතු කරයි. සිය ගුණයන්ගෙන් ලෝකය මැඩපවත්වා සිටී. එහෙයින්ද ලෝකනායකයන් වහන්සේ තථාගත වන සේක.
(එසේම) සත්‍ය වූ ධර්මයන් මුළුමනින් සත්‍ය ලෙස අවබෝධ කර ලොව හටගැනීම පිළිබඳව දේශනා කළේය. ලොව ඉක්මවීය. ප්‍රත්‍යක්‍ෂයෙන්ම නිවීමට ගියේය. තථාගත තෙමේ ආර්යමාර්ගය අනුව ගියේය.
සත්‍ය වූ ධර්මයන් මුළුමනින්ම සත්‍ය ලෙස ප්‍රතිඥා කර ලෝකයාට හිත පිණිස යම්හෙයකින් පැමිණියේද ඒ නාථයන් වහන්සේ හැමකල්හි කරුණාවෙන් පිළිපන්නේය. එහෙයින් ද බුදුරදුන් තථාගත වේ.
යම් හෙයකින් විෂයාවබෝධයෙන් සත්‍ය වූ ඤාණයන් එක්තැන් වීද එසේම විශිෂ්ට වූ උපතේ පටන් ඒ කරුණු සම්පාදනය කිරීමෙන් බුදුරදුන් තථාගත වේ.
ඒ පෙර බුදුවරු යම් පරිදි වූවාහුද මේ බුදුරදුන්ද එසේ වීය. යම් අභිලාසයන් වීද එයද එසේ විය. පැවැත්ම දේශනය හා චිත්ත ස්වභාවයෙන්ද එසේ වීය. එහෙයින් අග්‍ර පුද්ගල වූ බුදුරදුන් තථාගත යයි කියනු ලැබේ.
මෙතෙමේ පූර්වයෙහි බෝධිසම්භාරයන් (පාරමිතා) අවුලට පත් කරමින් ගියේ නොවෙයි. අනාථනාථ වූ සසර කෙළවර දක්නා වූ මුන්වහන්සේට සසර ගමනක්ද නැත. එනිසා යථානුකූලව පැමිණියේ එහෙයින් තථාගත වේ.
ධර්මධර වූ මහර්ෂී වූ තථාගතයන් වහන්සේ යම් පරිද්දකින් හළයුතු කෙලෙස් මල ප්‍රහාණය කෙරේද ආර්ය මාර්ගාමී වූ ශාස්තෲන් හා එක්වූ හෙයින් ද තථාගත වේ යනුයි.
**මහද්ධිකතා** යනු උතුම් වූ සිත් වසඟ භාවයෙන් ද සෘද්ධිවිධයන්හි යෙදීමෙන් ධර්මානුභාවයෙන් අන් බවක් නිපදවනු සමත් වූ සංඛ්‍යාත වූ මහත් වූ සෘද්ධියෙන් යුක්ත වන හෙයින් මහිද්ධිකතා යනු වේ. බොහෝ කලක් පටන් ඇති වූ ඉතා අධික දුරක සිට සතුරු වූ අපේක්‍ෂිතාර්ථ සාධනයට හේතු වූ මහත් කාන්ති ඇති පින් තෙදින් යුක්ත වූ බව ඇති හෙයින් **මහානුභාවතා** වේ. **යත්‍ර** යනු ආශ්චර්යය, ප්‍රශංසාව කුහුල සිනහව ප්‍රසාදය යන අර්ථයන්හි නිපාතයයි. එයින් යුක්ත හෙයිනි. **විජායිස්සති** යනු අනාගත කාලික වචනයකි. අර්ථය වූ කලී අතීත කාලයෙහිම වේ. මේ මෙහි අර්ථයයි. යම්බඳු වූ මෝ සුප්පාවාසා තොමෝ එලෙස දුකෙහි ගිලුනී. අපහසුවට පත් වූවා භාග්‍යවතුන් වහන්සේගේ වචනයට සමාන කල්හිම සුවපත්ව නිරෝගී වූවා නිරෝගී පුතෙකු වැදුවාය යනුයි. **අත්තමනො** යනු සිය සිතයි. භාග්‍යවතුන් වහන්සේ කෙරෙහි ප්‍රසාදයෙන් කෙලෙස් රහිත සිත් ඇත්තේ යන අර්ථයයි. කෙලෙස්වලින් මෙහෙයවන ලද සිත තමා විෂයෙහි නොපවත්වන හෙයින් සතුටු සිත් ඇත්තේ යි. එලෙස සිටින්නට නොහැක යනුයි. තවද **අත්තමනො** යනු ප්‍රීති සොම්නස් බැවින් ගන්නා ලද සිත් ඇත්තේ**. පමුදිතො** යනු සතුටින් යුක්ත වූයේ. **පීති සොමනස්ස ජාතො** යනු හටගත්තා වූ බලවත් ප්‍රීති සොම්නස් ඇත්තේ. **අථ** යනු පසුව අනතුරුව කිහිප දිනක් ඇවෑමෙන් **සත්ත භත්තානි** යනු සත්දවසක් හි දිය යුතු බත්. **ස්වාතනාය** යනු හෙට දවසේ පිං පිණිස. හෙට බුද්ධප්‍රමුඛ සංඝයාට දන්දීම් වශයෙන් ද ඇසුරු කිරීම් වශයෙන් ද යම් පිනක් වන්නේ ද ඒ සඳහා.
‘අනතුරුව භාග්‍යවතුන් වහන්සේ ආයුෂ්මත් මහ මුගලන් තෙරුන් ඇමතීය.’ යනුවෙනි. කුමක් හෙයින් ඇමතීද යත්, සුප්පවාසාවගේ සැමියාගේ ප්‍රසාදය රැකීම සඳහායි. සුප්පවාසාවගේ ප්‍රසාදය රැකීම සඳහා නොවේ. සුප්පවාසාව වූ කලී නොසැලෙන ප්‍රසාද ඇත්තීම වේ. උපාසකයාගේ ප්‍රසාදය රැකීම මහමුගලන් තෙරුන්ට භාරය. එහෙයින් කීය. ‘මෙතෙම ඔබගේ උපස්ථායකැ’යි යනුවෙනි. එහි **තුය්හෙසො** යනු තුය්හං එසො යන විසන්ධිය වේ. **තිණ්ණං ධම්මානං පාටිභොගො** යනු මගේ සම්පත් (භෝගයන්) ආදී වූ ත්‍රිවිධ කරුණුවල හානි නොවීම පිණිස විනාශ නොවීම පිණිස ආර්ය වූ මහමුගලන් තෙරුන් **යදි පටිභාගො** ඉදින් ඇප වූයේ සත් දිනක් නොඉක්මවා මට දන්දීමට හැකියයි ඉදින් ආර්යයන් වහන්සේ විසින් දන්නා ලදි යයි දක්වයි. තෙරුන්වහන්සේ ද එදිනයන්හි ඔහුගේ භෝගයන්ට ද ජීවිතයටද උපද්‍රව රහිත බව දැක මෙසේ වදාළ සේක. ඇවැත්නි, භෝගයන්ටද ජීවිතයටදැයි යන ඔවුන්ගේ කරුණු දෙකට ඇප වෙමි යනුවෙනි. ශ්‍රද්ධා තොමෝ ඔහුගේ සිත හා බැඳුනේ යයි ඔහුටම භාර කරමින් ‘ශ්‍රද්ධාව කරණ කොටගෙන ඔබම ඇප වවයි වදාළ සේක. තවද දක්නා ලද සත්‍ය ඇති ඒ උපාසක තෙමේ ඔහුගේ ශ්‍රද්ධාවෙහි වෙනස් බවක් නැත යනුයි එසේම කියන ලදි. ඒ කරුණින් භාග්‍යවතුන් වහන්සේ විසින් පසුවද ඔබ එබඳු වූවෙක් කරන්නෙහි යයි දක්වව යයි කියන ලදි. උපාසක තෙමේ ද ශාස්තෲන් වහන්සේ කෙරෙහිද තෙරුන් කෙරෙහිද ගෞරවයෙන් ඒ සුප්පවාසාවගේ පිනින් යහපත කැමති වන්නේ කෝලිධීතා වූ සුප්පවාසා සත්දිනක් දන් දීම කෙරේවා. මම පසුව කරන්නෙමියි අනුදත්තේය.
**තඤ්ච දාරකං** යනු උපන්දින පටන් එකොළොස් දිනයක් නොඉක්මවා ඉන්පසු සත්දිනක් බුද්ධප්‍රමුඛ භික්‍ෂු සමූහයා වළඳවා සත්වන දිනයෙහි සත්අවුරුදු වයස් ඇති ඒ දරුවා භාග්‍යවතුන් වහන්සේවද භික්‍ෂු සංඝයාද වැන්දවීය. **සත්තවස්සානි **යනු අවුරුදු සතක්. මෙය අත්‍යන්ත සංයොග වශයෙන් යෙදූ වචනයකි. **ලොහිත කුම්භියං වුත්‍ථාති **යනු මව්කුසෙහි තමාගේ ගැබ තුළ වාසය කිරීමේ දුක අරබයා කියයි. **අඤ්ඤානි පි එවරූපානි සත්ත පුත්තානි **යනු අඤ්ඤෙපි එව රූපෙ සත්ත පුත්තෙ (මෙබඳු වූ අන් පුතුන් සත් දෙනෙකු) යයි කිවයුතු තන්හි ලිංග විපර්යාසයෙන් කියන ලදි. **එවරූපානි** යනු මෙසේ ගැබ් දැරීම් වශයෙන් සත් අවුරුදු සත්දිනක් මුළා වූ ගැබ් ඇති බැවින් මහත් වූ දුකට පත් කරවා උපදවන්නා වූ පුත්‍රයන් යන අර්ථයයි. මෙයින් ස්ත්‍රීන්ගේ ලොල්බව නිසා පුත්‍රයන් ලැබීමෙන් අතෘප්තිමත් බව යයි දක්වයි.
**එතමත්‍ථං විදිත්‍වා** යනු මේ සත්දිනක් අධික කොට ඇති සත් අවුරුද්දක් ගැබ් දැරීම් ආදී වශයෙන් පැවති මහත් වූ දුක එක්වරම දැක පුත්‍රයන්ට ලොල් කිරීම් වශයෙන් යට කියන ලද කරුණ දැන. **ඉමං උදානං** යනු චිත්තසුඛයෙහි මත්වූවෙක් මනෝඥ ආකාරයෙන් ප්‍රමාදී පුද්ගලයෙකු රවටන්නාක් මෙන් රවටා තෘෂ්ණා-ආලය ප්‍රහාණය කරන්නා වූ ආකාරය දක්වන්නා වූ මේ ප්‍රීිති වාක්‍යය ප්‍රකාශ කළේය.
එහි **අඝාතං **යනු අමිහිරි, සුන්දර නොවන, මනෝඥ නොවන, **ඝාතරූපෙන** යනු මනෝඥ (ප්‍රිය) ස්වභාවයෙන්. පිය රූපෙන යනු ප්‍රිය කළයුතු බැවිාන් - සුඛස්ස රූපෙන යනු සැප සහිත බැවින් මෙය කියන ලද්දේ වෙයි. යම්හෙයකින් සැප රහිත වූ අප්‍රිය වූ දුක හා සමාන වූ සංසාරගත සියළු සංස්කාර සමූහය ප්‍රහාණය නොකිරීම හා වෙනස් වීමේ ස්වභාවය නිසා නුනුවණින් මෙනෙහි කිරීමෙන් මනෝඥ මෙන් ප්‍රිය වූ ප්‍රිය පහස් ඇත්තක් මෙන් වටහාගන්නා වූ, සිහියෙන් තොර බැවින් මත් වූ පුද්ගලයා ඉක්මවා පවතී. මැඩ පවත්වයි. වසාගෙන පැතිරෙයි. එහෙයින් මේ සුප්පවාසාවටද නැවත මෙබඳු සැප රහිත අමනෝඥ වූ දුක, සැප ආදියට සුදුසු වූ පුත්‍ර සංඛ්‍යාත වස්තු සුඛයෙන් වසා පැතිරෙයි.
නවවැන්නෙහි **පුබ්බාරාමෙ** යනු අනුරාධපුරයේ පෙරදිග කොටසෙහි උතුම් දේවියගේ විහාරය හා සමාන තැන්හි කරවන ලද්දා වූ සැවැත් නුවර පිහිටි ආරාමයෙහි. **මිගාර මාතු පාසාදෙ** යනු
මේ එහි අනුපිළිවෙල කථාවයි. අතීතයෙහි කල්ප සියයක් පමණ කාලයෙහි එක් උපාසිකාවක් පදුමුත්තර බුදුන් අන් එක් උවැසියක් තමාගේ අග්‍ර උපස්ථායිකා තනතුරෙහි තබනු දැක භාග්‍යවතුන් වහන්සේට ආරාධනා කර බුද්ධ ප්‍රමුඛ ලක්‍ෂයක් භික්‍ෂූන්ට දන් දී බුුදුරදුන්ට වැදහෙව අයුරක් කොට අනාගතයෙහි ඔබවහන්සේ වැනි බුදුවරයෙකුගේ අග්‍ර උපස්ථායිකාව වන්නේ නම් යයි ප්‍රාර්ථනා කළාය. ඕ තොමෝ කල්ප ලක්‍ෂයක් දෙවියන් අතරද මිනිසුන් අතර ද සැරි සරා අපගේ භාග්‍යවතුන් වහන්සේගේ කාලයෙහි භද්දිය නගරයෙහි මෙණ්ඩක සිටුගේ පුත් වූ ධනංජය සිටුගේ නිවසෙහි සුමනා දේවියගේ කුසෙහි පිළිසිඳ ගත්තාය. උපන් පසු ඇයට විසාඛා යයි නම් කළාහුය. යම්දිනෙක බුදුරදුන් භද්දිය නගරයට වැඩි සේක් ද එකල්හි ඇය දැරියන් පන්සියයක් සමග භාග්‍යවතුන් වහන්සේට පෙර ගමන් කොට පළමු දැකීමෙන් සෝවාන් වූවාය.
පසුකාලයෙහි සැවැත් නුවර මිගාර සිටු පුත්‍රයා වූ පූර්ණවර්ධන කුමාරයාගේ ගෙට ගියාය. එහිදී ඇගේ මාමණ්ඩිය වූ මිගාර සිටු තෙමේ තමාට කළ උපකාර වශයෙන් මව් තනතුරෙහි තැබුවාය. එහෙයින් මිගාර මාතා යයි කියනු ලැබේ. තමාගේ මහාලතා ප්‍රසාදන නම් ආභරණය විකුණා නවකෝටියකින් භාග්‍යවතුන් වහන්සේට ද භික්‍ෂු සංඝයාටද වාසය පිණිස කිරියක් පමණ භූමි භාගයෙහි මතු මහලෙහි කාමර පන්සීයක, යට මහලෙහි කාමර පන්සියයකැයි කාමර දහසකින් යුත් ප්‍රාසාදයක් කරවීය. එහෙයින් ‘මිගාර මාතු පාසාදෙ” යයි කියන ලදි.
**කොචි දෙව අත්‍ථො** යනු කිසියම් ප්‍රයෝජනයක්. **රඤ්ඤෙ** යනු රජ බිසව කෙරෙහි. **පටිබද්ධො** යනු ඇළුනේ. විශාඛාවගේ නෑ නිවසකින් මැණික් මුතු ආදියෙන් කරන ලද එබඳු උපකරණක් ඇයට පඬුරු පිණිස එවන ලදි. එය නුවර දොර අභියසට පත් වූ විට අයබදු කරුවෝ එය පිළිබඳ බදු ගනු ලබන්නෝ එයට සුදුසු පරිදි නොගෙන වැඩිමනක් ගත්තාහුය. ඒ අසා විශාකා තොමෝ රජුට ඒ බව දන්වනු කැමැත්තී සුදුසු පිරිවර සමගින් රජ මැදුරට ගියාය. එකෙණෙහි රජු මල්ලිකා දේවිය සමග අන්තඃපුරයට ගියේ වෙයි. විශාඛාව අවකාශයක් නොලබන්නී දැන් ලබන්නෙමියි ආහාර ගනු ලබන වේලාවද ඉක්මවා සිඳුන බත් ඇත්තී වී ගියාය. මෙසේ දෙතුන් දිනක් ගොස් නමුත් අවකාශයක් නොලද්දීමය. මෙසේ රජු වෙත නොදන්වන ලද්දේ ද ඒ කරුණු විමසීමට අවකාශ ඇති කිරීමෙන් “යථා අධිප්පායං න තීරෙති” යයි කියන ලදි. එහි **යථා අධිප්පායං** යනු අභිලාශයට ගැලපෙන අයුරින් න තීරෙති යනු නො නිමවයි. රජු අයත් අයබදු පමණක් රජුට දී ඉතිරිය විසඳාලන්නට මහෝපාසිකාවගේ අදහස විය. ඇය රජ විසින් නොදක්නා ලද සෙයින් තීරණය නොවිය යනුයි. භන්‍ද යනු අත්හැරීම් අර්ථයෙහි නිපාතයකි. දිවා දිවස්ස යනු දවසෙහි දහවල්ය. මධ්‍යාහ්න වේලාවෙහි යන අර්ථයි. කිසියම් කළයුත්තක් නිසා දවසෙහි දහවල් කාලයෙහි දෙතුන් දිනක් එළඹියෙමි. භාග්‍යවතුන් වහන්සේ වෙතම එළඹී මම දැකීමෙන් වන උතුම් පින ආදිය ලැබීම වැනි කරුණු හෙයින් අරුත් සහිත යයි (දක්වන්නීම) ස්වාමීනි; මම මෙම වේලාවෙහි මෙහි පැමිණියා වෙමියි මෙම කරුණ දක්වන්නී වූ මහා උපාසිකා තොමෝ **ඉධ මෙ භන්තෙ** ආදිය කීවාය.
**එතමත්‍ථං** යනු මෙසේ අනුන් අයත් වූ අධිෂ්ඨානය සමෘද්ධ වීම සංඛ්‍යාත ප්‍රයෝජනය දැන **ඉමං උදානං** යනු මෙම අනුන් අයත් වූ පැවැත්ම ඇති අය පිළිබඳ ආදීනවයන් හා ආනිසංසයන් දක්වන්නා වූ ප්‍රීති වාක්‍යය ප්‍රකාශ කළේය.
එහි **සබ්බං පරවසං දුක්‍ඛං** යනු යම්කිසි අභිවෘද්ධියක් ප්‍රයෝජනයක් අනුන් පිළිබඳවද අනුන් අයත් ද එය තමාගේ කැමැත්තෙන් නිපදවන්නට නොහැකි නිසා **දුක්‍ඛං** දුක් එළවන්නේ වේ යයි අර්ථයි. **සබ්බං ඉස්සරියං සුඛං** යනු ඓශ්චර්යය ලෞකික හා ලෝකෝත්තර යයි දෙයාකාරය. එහි රජ ඉසුරු ආදියද ලෞකික ධ්‍යාන අභිඥා ඉපදවීම වූ සිතේ ඉසුරුමත් බවද ලෞකික ඓශ්චර්යය වේ. මාර්ග ඵලාධිගමය නිරෝධ සංඛ්‍යාත ඉසුරුමත් බව ලෝකෝත්තර ඓශ්චර්යය වේ. මේවා අතර සක්විති බව අවසන් කොට ඇති මිනිසුන් අතර වූ යම් ඉසුරුමත් බවක් වේද ශක්‍ර ආදීන්ගේ ඒ ඒ දේව සමූහයා අතර අධිපති බවට හේතු වූ ඉසුරුමත් බවක් වේද, ඒ දෙක ඉදින් කර්මයේ මහිමයෙන් කැමති පරිදි ලද යුතු සැපයට හේතු වූ හෙයින් සැපයක් වේ. වෙනස්වීම් සංඛ්‍යාත දුක් ඇති හෙයින් හැම පරිද්දෙන්ම දුකක්ම වේ. අනිත්‍ය බව අවසන් කොට ඇති හෙයින් ලෞකික ධ්‍යාන ඉපදවීම සංඛ්‍යාත සිතේ ඉසුරුමත් බවද එසේමය. ලෝක ධර්මයන්ගෙන් කම්පා නොවන හෙයින්ද නොවෙනස් වන ස්වභාව ඇති හෙයින්ද නිරෝධ ඓශ්වර්යය ඒකාන්ත සැපය වේ. මේ සියළු තන්හි අපරාධීන බැවින් යම් සිතේ සුවයක් ලබයිද එය අරමුණු කොට ශාස්තෲන් වහන්සේ “සබ්බං ඉස්සරියං සුඛං” යයි වදාළ සේක.
**සාධාරණෙ විභඤ්ඤන්ති** යන මෙය “සබ්බං පරවසං දුක්ඛං” යන මේ පදයට අරුත් විස්තරයයි. මේ මෙහි අර්ථය වේ. පොදු වූ ප්‍රයෝජනයක් සිද්ධ කටයුතු තන්හිදී ඔහුගේ පරාධීන බව නිසා අභිලාශ වූ පරිදි නොනිපදවන හෙයින් මෙම සත්‍වයෝ නසනු ලබත් විනාශයට පැමිණෙත් වෙහෙසෙත්. **යෝගහී දුරතික්කමා** යනු යම් හෙයකින් කාම යෝග භව යෝග දිට්ඨි යෝග හා අවිද්‍යා යෝගයන් දීර්ඝ කාලයක් භාවිතා කළාහු රැස් නොකරන ලද කුසල සම්භාරයන්ගෙන් දුරුකරන්නට නොහැකි හෙයින් ඉක්මවන්නට නොහැකි වන්නාහූ, මොවුන් අතර දිට්ඨියෝගය පළමු මාර්ගයෙන් දුරු කළ යුතුය. කාම යෝගය තෙවන මාර්ගයෙන් දුරු කළ යුතුය. අන්‍යයන් අවසන් මාර්ගයෙන් දුරු කළ යුතුය. මෙසේ ආර්යමාර්ගයෙන් අවබෝධ කිරීම අපහසු හෙයින් මේ යෝගයෝ දුරු කිරීම අපහසු වෙත්. එහෙයින් කාම යෝග ආදී වශයෙන් කැමති දෑ නොලැබීමේ හේතුවෙන් සත්ත්වයෝ නැසෙත්. පොදු නොවූ චිත්ත ඓශ්චර්යයත් නිරෝධ ඓශ්චර්යයත් ඇතිකල්හි කිසි විටෙක විනාශයක (සිතේ කරදරයක) හටගැනීමක් නොවේ යයි යන අදහස වේ.
තවද **සබ්බං පරවසං** යනු තමාගේ අනිකෙකු හා බැඳුන හේතුවෙන් යම් පැවැත්මක් වේද ඒ සියල්ල අනිත්‍ය ස්වභාවය ඇති හෙයින් එය දුකක් වේ. “යමක් අනිත්‍යද එය දුක යයි” කියන ලදි. **සබ්බං ඉස්සරියං** යනු සියළු සංස්කෘත ධර්මයන් නිස්සරණය කිරීම් නමැති ඓශ්වර්යයට තැන් වූ හෙයින් “ඉස්සරි” යයි ලබන ලද නම් ඇති නිවන ඒ උපාධිසේස ආදී වූ කොටස් ඇති සියළු සැප ‘නිවන පරම සුවයයැ’යි කියන ලදි. **සාධාරණෙ** යනු මෙසේ දුක - සැප වෙන් කළ කල්හි මේ සත්ත්වයෝ බොහෝ කොට පොදු වූ දුක් ගෙන දෙන කාරණයෙහි ගැලී නැසෙත්. **යොගාහි දුරතික්කමා** යනු යම්හෙයකින් ඔවුහු සියළු තන්හි ගිලීමට හේතු වූ කාමාදී යෝගයෝ ඉක්මවිය නොහැක්කෝ වෙති. විශාඛාවනි, එහෙයින් ඔබද අනුන් අයත් වූ ප්‍රයෝජනය ප්‍රාර්ථනා කර (එය) නොලබන්නී නැසෙන්නෙහි යයි යන අදහස යයි.
දසවැන්නෙහි **අනුපියායං** යනු මෙනම් වූ නගරයෙහි. **අම්බවනෙ** යනු ඒ නගරය නුදුරෙහි මල්ල රජුන්ගේ එක් අඹ වනයක් විය. එහි මල්ල රජුන් විසින් විහාරයක් කරන ලදි. එය අඹවනය යයි කියනු ලබයි. අනුපිය අඹ වනය ගොදුරු කොට භාග්‍යවතුන් වහන්සේ එහි වාසය කරයි. එහෙයින් “අනුපියායං විහරති අම්බවනෙ” යයි කියන ලදි. **භද්දියො** යනු ඒ තෙරුන්ගේ නමයි. **කාලිගොධාය පුත්තො** යනු කාලිගෝධා නම් වූ ශාක්‍යයන් අතර යම් ශාක්‍ය රාජ දේවියක් වූවාද ඕ ආර්‍ය්‍ය ශ්‍රාවිකා වූවා ලබන ලද මාර්ගඵල ඇත්තී දන්නා ලද සසුන් ඇත්තීද වූවාය. මේ ඇයගේ පුත්‍රයායි. ඔහුගේ පැවිදි වූ අයුරු ඛන්‍ධකයෙහි පැමිණියේම වේ. හෙතෙම පැවිදි වී විදර්ශනා උපදවා නොබෝ කලකින්ම ෂට් අභිඥාලාභී වූයේය. කෙලෙස් ධුතාංග සමාදන් වී පවතී. භාග්‍යවතුන් වහන්සේ විසින් ද “මහණෙනි මාගේ ශ්‍රාවක වූ උසස් කුල ඇති භික්‍ෂූන් අතර යම් මේ කාලිගෝධාවගේ පුත් වූ භද්තිය තෙරුන් අග්‍රයයි අසූ මහා ශ්‍රාවකයන් අතර උසස් කුල ඇති බැව්හි අග්‍රස්ථානයේ තබන ලදි.
**සුඤ්ඤාගාරගතො** යනු ගමද ගම සමීපයද සෙසු වනයද හැර යයි කියන ලදි. වනයද ගස් මුලද හැර වෙනත් පර්වත - ගල් ගුහා ආදී වූ පැවිද්දන්ට සුදුසු වාසස්ථානය ජනයාගෙන් වන ගැහැට නොමැති හෙයින් මෙහි ශූන්‍යාගාරයයි අදහස් කරන ලදි. තවද වැදි - ගොවි ආදීන්ගේ ශබ්දයන් නොමැති හෙයින් විවේකී වූ යම්කිසි ගෙයක්ද ශූන්‍යාගාරය යයි දත යුතුය. එවැනි ශූන්‍යාගාරයකට ගියේ. **අභික්ඛණං** යනු බහුලය. **උදානං උදානෙති** යනු ආයුෂ්මත් උන්වහන්සේ වනයෙහි දිවා විහරණයට එළඹියේද රාත්‍රී කාලයෙහි විසීමට එළඹියේද බොහෝසෙයින් ඵල සමාපත්ති සුවයෙන්ද නිරෝධ සමාපත්ති සුවයෙන් ද ගෙවයි. එහෙයින් ඒ සුවය අරභයා පෙර තමා විඳින ලද බිය සහිත දැවීම් සහිත රජ සැප පිළිකුල් කොට. **අහො සුඛං අහො සුඛං** යයි සොමනසින් යුත් නුවණැති බැවින් යුතුව හටගත් ප්‍රීති වාක්‍යය ප්‍රකාශ කරයි.
**සුත්‍වාන තෙසං එතදහොසි** යනු ඒ බොහෝ භික්‍ෂූන්ට ඒ උදම් අනන්නා වූ ආයුෂ්මත් භද්දිය තෙරුන්ගේ “අහෝ සැපයකි අහෝ සැපයක්” යි යන ප්‍රීති වාක්‍යය අසා ඒකාන්තයෙන් නොඇලී බඹසර හැසිරෙයි යයි මෙසේ සිතුවිල්ලක් විය. ඒ පුහුදුන් භික්‍ෂූහු ඒ ආයුෂ්මතුන් වහන්සේගේ විවේක සුවය අරබයා කළ ප්‍රීති වාක්‍යයකැයි නොදන්නාහු මෙසේ සිතූහ. එහෙයින් “නිස්සංසයං” (සැක රහිතව) ආදිය කියන ලදි. **නිස්සංසයං** යනු සැක රහිතව ඒකාන්තයෙන් යන අර්ථයි. “යම්හෙයකින් හෙතෙම පළමුව ගිහිගෙයි වූයේම යන පෙල කියා අනුභව කළේය යන වචන වශයෙන් ඇතැම්හු අරුත් විස්තර කරති. සෙස්සෝ “යං සා” යනුවෙන්ද කියත්. **“යං ස පුබ්බෙ අගාරිය භූතස්ස”** යනු පෙළ වේ. එහි **යංසා** යනු යමක් වීද? සන්‍ධි වීම් වශයෙන් “අ” කාරය හා “ස” කාරය ලෝපය වේ. “එවං ස තෙ පුප්ඵං සා උප්පජ්ජි” යන තන්හි මෙනි. එහි අර්ථය: ආයුෂ්මත් භද්දිය තෙරුන්ට පැවිද්දෙන් පෙර ගිහිගෙයි වූවාහුගේ යම් රාජ සැපයක් අනුභව කරන ලද්දේ වී නම්. **සො තමනුස්සරමානො** යනු හෙතෙම දැන් ඒ සැපය උකටලී වීම් වශයෙන් සිහිකරමින්.
**තෙ භික්‍ඛු භගවන්තං එතදවොචුං** යනු උසස් කර ප්‍රකාශ කිරීමේ ස්වභාවයෙන් යුත් ඒ බොහෝ භික්‍ෂූහු උන්වහන්සේට අනුග්‍රහ කිරීමේ අදහසින් භාග්‍යවතුන් වහන්සේට මෙසේ කීවාහුය. දොස් පැවරීම් වශයෙන් නොවේ. **අඤ්ඤතරං** යනු නම් ගොත් වශයෙන් ප්‍රසිද්ධ නැති එක් භික්‍ෂුවක්. **ආමන්තෙසි** යනු ඒ භික්‍ෂූන් හඟවනු කැමැත්තේ ඇනවීය එවං යනු වචන පිළිගැනීමෙහි මැනවයි යන අර්ථය, නැවත “එවං” යනු ප්‍රතිඥා කළ ඇසිල්ලෙහි. **අහෝ සුඛං අහො සුඛන්ති ඉමං උදානං උදානෙසි** යනු ඒ භික්‍ෂූහු යම් සේ කියත්ද එය එසේම යයි තමාගේ ප්‍රීති වාක්‍ය ප්‍රකාශය පිළිගනී. **කිම්පන ත්‍වං** භද්දිය යනු භාග්‍යවතුන් වහන්සේ කිමැයි විමසයි. කිම ඔහුගේ සිත නොදන්නේ ද? අප නොදනී. ඔහු ලවාම ඒ කරුණ කියවා ඒ භික්‍ෂූන් දැනුවත් කරන්නට විමසයි. මෙය කියන ලදි. දන්නා වූම තථාගතයන් වහන්සේලා (ඒ ඒ කරුණු පිළිබඳව) විමසත්. දන්නා වූම තථාගතයන් වහන්සේලා නොවිමසත් යයි ආදී වශයෙනි. **අත්‍ථවසං** යනු කාරණයයි.
**අන්තෙපුරෙ **යනු කාන්තාවන් වාසය කරන නිවසට ආවරණ ස්ථාන වූ රජගෙදර ඇතුලත රජ යම් තැනක ස්නානය අනුභව කිරීම නිදීම ආදිය කරයිද? **රක්ඛා සුසං විහිතා** යනු රැකවරණයෙහි නිරත පුරුෂයන් විසින් රාත්‍රී කාලයෙහිද හාත්පස යෝධයෝ තබන ලදහ. **බහි අන්තෙ පුරෙ** යනු ආර්ථික කටයුතු සඳහා වූ ස්ථානයන් ආදී වූ ඇතුළත නගරයෙන් පිටත වූ රජ නිවසෙහි. **එවං රක්ඛිතො ගොපිතො සන්තො** යනු මෙසේ රජ ගෙදර රාජධානියෙහිද රාජ්‍ය දේශයෙහි ද ඇතුළත හා පිටත බොහෝ තන්හි බොහෝ කොට සිය ගණනින් මනාව තබන ලද රැකවල් ඇත්තේ මගේම විස රහිත බව පිණිස මගේම පහසු විහරණය පිණිස ආරක්‍ෂා කරන ලද්දේ ගෝපණය කරන ලද්දේම ආදී පදයන් එකිනෙක වෙන් වූ වචන වේ. **භීතො** යනු අන්‍ය රාජ්‍යයන්ගෙන් බියපත් වන්නේ. **උබ්බිගො** යනු මුළු රාජ්‍යයෙහිද ස්වභාවයෙන්ම තැති ගැනීම් උපදවන සුළු බිය සංවේගයන්ගෙන් තැතිගන්වන ලද්දේ සසල කරන ලද්දේ මනාව තබන ලද රැකවරණ ඇති හෙයින් **උස්සංකී** යනු රජුන් විසින් නිරතුරුව අවිශ්වාසයෙන් යුක්ත විය යුතුය යන ප්‍රකාශයන් සියළු තන්හි අවිශ්වාස වශයෙන් ඔවුනොවුන්ගේ කාරණා කටයුතුවල හේතූන් සැක කරනුයේ. **උත්‍රාසි** යනු සමීපව හැසිරෙන්නන් විසිනුදු නොදන්නා වූවටම මට කිසි දිනෙක අනර්ථයක් වන්නේයයි උපන්නා වූ, සිරුරු කම්පා උපදවීමට සමත් තිගැස්මෙන් තැති ගත්තේය. උත්‍රසේතා යනුවෙන්ද කියත්, **විහාසිං** යනු මෙබඳු වී වාසය කළෙමි.
**එතරහි** යනු දැන් පැවිදි වූ කලෙහි සිට. එකො හුදෙකළා වූයේ එයින් විවේකස්ථානය දන්වයි. අභීතො යනාදී පදයන් පෙර කී පරිදි අරුත් දත යුතුය. භය ආදියට හේතු වූ පිරිවරද එයට නිමිති වූ කෙලෙස්වලද නොවීමෙන්ම අභීත ආදිය වේ. මෙයින් චිත්ත විවේකය දක්වයි. **අප්පොස්සුක්කො **යනු සිරුර රැකීමෙහි නිරුත්සාහී වූයේ **පන්නලොමො** යනු ලොමු ඩැහැ ගැනීම් උපද්දනා වූ තැති ගැනීම් නොමැති හෙයින් නොනගින ලද ලොව් ඇත්තේ. පදයන් දෙකින්ම ස්වෛරී විහරණය දක්වයි. **පරද වුත්තො** යනු අනුන් විසින් දෙන ලද සිවුරු ආදියෙන් පවතිනුයේ. මෙපරිද්දෙන් හැම ලෙස තෘෂ්ණා රහිත බව දැක්වීම් වශයෙන් වෙනත් බිය ඇති කරන හේතුන් රහිත බව දක්වයි. **මිගභූතෙන චෙතසා** යනු විශ්වසනීය වාසය කිරීම් ඇති හෙයින් මුවකුගේ මෙන් උපන් සිත් ඇතිව. මුවා වනාහි මිනිසුන් රහිත වනයෙහි වසනුයේ විශ්වාසයෙන් යුතුව සිටී. හිදී. හොවී. යම් තැනක කැමති පරිදි යයිද නොගැටුන හැසිරීම් ඇත්තේද මමද එසේ වාසය කරමි යයි දක්වයි. පසේ බුදුරජ විසින් මෙය කියන ලදි -
වනයෙහි වසන්නා වූ නොබැඳුන මුවෙක් යම් සේ ගොදුරු පිණිස යම් තැනක යයි ද එලෙස නුවණැති මිනිසා ස්වෛරී බව අපේක්‍ෂා කරනුයේ කඟවේණෙකු මෙන් හුදෙකලාව හැසිරෙන්නේය.
**ඉදං ඛො අහං භන්තෙ අත්‍ථවසං** යනු භාග්‍යවතුන් වහන්සේ දැන් මා පිළිබඳව යම් මේ උතුම් විවේක සුවය වූ ඵල සමාපත්ති සුවයක් වේද මේ වූම කරුණ දකිනුයේ අහෝ සුඛං අහෝ සුඛං යන ප්‍රීති වාක්‍ය ප්‍රකාශ කළේය.
**එතමත්‍ථං** යනු භද්දිය තෙරුන්ගේ මෙම පෘථග්ජන විෂයය ඉක්ම වූ විවේක සුවය සංඛ්‍යාත වූ කරුණ සියළු ආකාරයෙන් දැන. **ඉමං උදානං** යනු මේ හේතු සහිත වූ බිය ශෝක පහවීම් මහිමය දක්වන්නා වූ ප්‍රීති වාක්‍යය ප්‍රකාශ කළේය.
එහි **යස්සන්තරතො නසන්ති** **කොපා** යනු යම් ආර්ය පුද්ගලයකුගේ ඇතුලතෙහි සිය සිතෙහි සිත කිළිටි කරන චිත්ත කෝපයෙන් හෝ රාගාදී ආඝාත වස්තූන් ආදියට කරුණු වූ වශයෙන් කොටස් වූ නොයෙක් ප්‍රභේදයන්ගෙන් යුත් කෝපයෝ **න සන්ති** මාර්ගඥානයෙන් ප්‍රහීණ කළ හෙයින් විද්‍යමාන නොවෙත්. මෙම අන්තර ශබ්දය කිසියම් මාද ඔබද කීම ඒ අරුතදැයි ආදී කාරණයන්හි පෙනේ. “අන්ත රට්ඨකෙ හිමපාත සමයේ” යන තන්හි මැද යන අරුත්හි වේ. “අන්තරාච ජෙතවනං අන්තරාච සාවත්‍ථිං” යයි ආදි තන්හි අවකාශාර්ථයෙහි වේ. “භයමන්තරතොජාතං” යන ආදියෙහි සිතෙහි යන අර්ථයෙහි වේ. මෙහිද සිතෙහි යන අර්ථයෙහි දත යුතුය.
**ඉති භවභතඤ්ච වීතිවත්තො** යනු යම් හෙයකින් භව යනු සම්පත්තියයි. අභව යනු විපත්තියයි. එසේම භව යනු අභිවෘද්ධියයි. අභව යනු හානියයි. භව යනු ශාස්වත (සදාකාලික) බවයි. අභව යනු උච්ඡේදයයි. භව යනු පිනයි. අභව යනු පවයි. භව යනු සුගතියයි. අභව යනු දුගතියයි. භව යනු කුඩා බවයි. අභව යනු මහත් බවයි. එහෙයින් එය සම්පත්-විපත්, අභිවෘද්ධි-හානි, ශාස්වත-උච්ඡේද, පුඤ්ඤ-පාප, සුගති-දුගති, කුඩා-මහත් වශයෙන් වූ උප්පත්ති භව වශයෙන් නන් වැදෑරුම් වූ භව-අභව බව කියයි. ආර්ය මාර්ග සතරින් යම් හට ගැනීමක් වේද ඒ ඒ ක්‍රමයෙන් එසේ යයි භව අභව බවද ඉක්මවන ලද්දේ. අතික්‍රමණය කරන ලද්දේ වෙයි. අරුත් වශයෙන් විභක්ති නියම කළ යුතුයි. **තං විගත භයං** යනු යට කියන ලද පරිදි වූ ගුණයන්ගෙන් සමන්විත වූ මෙබඳු ක්‍ෂීණාශ්‍රවයා චිත්ත කෝපයන් නොමැති හෙයින් මෙසේ භව - අභව ඉක්මවීමේ හේතුවෙන්ද බියට හේතූන් පහවීමෙන් විගත භය වේ. විවේක සුවයෙන්ද අග්‍රඵල සුවයෙන් ද සුවපත් වේ. පහ වූ බිය ඇති හෙයින්මය. අසොකං. දෙවා නානානුභන්ති දස්සනාය යනු අවබෝධ කරන ලද මාර්ගයන් හැර සියළු උත්පත්ති දෙවියෝ උත්සාහ කරනු ලබන්නෝද නමුත් සිත් හසර දැකීම් වශයෙන් දස්සනාය. දැකීමට **නානුභවන්ති** නොහැකි වෙත්. අපොහොසත් වෙත්. මිනිසුන් පිළිබඳ කියනුම කවරේද ශෛක්‍ෂයෝද පෘථග්ජනයන් මෙන් රහතුන්ගේ සිත් පැවැත්ම නොදනිත්.
නන්ද වර්ගය
නන්ද වර්ගයෙහි පළමු සූත්‍රයෙහි **අඤ්ඤතරො භික්ඛූ** නම් වශයෙන් අප්‍රකට වූ එක්තරා ක්‍ෂීණාශ්‍රව භික්‍ෂුවක් කියවේ. හෙතෙමේ වනාහි රජගහනුවර කුලපුත්‍රයෙකි. හෙතෙම මුගලන් තෙරුන් විසින් දෙසන ලද බණ අසා සංවේගයට පත්වූයේ, සසර දොස් දැක ‘ශාස්තෲන් වහන්සේ සමීපයේ පැවිදි වී සිව්සස් කමටහන් ගෙන නොබෝ කලකින්ම විදසුන් වඩා අර්හත්වයට පත්විය. ඔහුට පසුකලකදී දුක් වූ ආබාධයක් හටගත්තේය. හෙතෙම ප්‍රත්‍යවේක්‍ෂා කිරීමෙන් ඉවසමින් වාසය කරයි. ක්‍ෂීණාශ්‍රවයන්ට චෛතසික දුකක් නම් නැත. කායික දුක පමණක් පවතී. උන්වහන්සේ එක් දවසක් භාග්‍යවතුන් වහන්සේ ධර්මදේශනා කරන කල්හි ඊට නුදුරෙන් එක්තැනක සිට දුක් ඉවසමින් පර්යංකයෙන් හුන්නේය. ඒ සඳහා ‘භගවතො අවිදූරෙ නිසින්නො හොති’ යනුවෙන් කියන ලදි.
එහි **පල්ලංකං** යනු ඌරුබද්ධ ආසනයයි. **ආභුජිත්‍වා** බැඳ, **උජුකායං පණිධාය** සම්පූර්ණ ශරීරය සෘජුව තබාගනිමින්, පිටෙහි දහඅටක් වූ කොඳුඇට එකට එක සම්බන්ධ වන අයුරින් සිිටින්නහුගේ සම් මස් නහර ගමන් නො කරයි. **පුරාණ කම්මං විපාකජං** පෙර කරන ලද කර්මයාගේ විපාක වශයෙන් සුව දුක් වශයෙන් ඇතිවන්නා වූ මේ ආබාධ කම්ම සමුට්ඨාන ආබාධ නම් වේ. උපක්‍රමයෙන් හට ගත් ඒවා හෝ සෘතු විපර්යාසයෙන් හටගත් ආබාධ ප්‍රතික්‍ෂේප කරයි. **දුක්ඛං** පෘථග්ජනයන් කෙරෙහි ඔරොත්තු නොදෙන වේදනාවයි. **තිප්පං** තියුණු, මැඩපැවැත්විය නොහැකි බලවත්. ඛරං රළු ගොරෝසු, කටුකං අමිහිරි, **අධිවාසෙන්තො** ඉවසන්නේ, සහනය පවත්නේ,
**සතො සම්පජානො** වේදනා දුරුකිරීම් වශයෙන්, සිහිනුවණින් යුක්ත වන්නේ, සති සම්පජඤ්ඤය වැඩීම ගැන සිතයි. අනිත්‍යය, අනිෂ්ට ආරම්මණ වශයෙන් සිතන්නේ, ඒකාන්ත වශයෙන් ඉපදීම හා බිඳීම, ඇතිවීම හා නැතිවීම, වේදනාවෙන් මිදීම, නිරෝධය වේදනාවේ අනිත්‍යතාවය සලකමින් සිහියෙන් යුක්තව, කළ යුතු දේ පිළිබඳව සිහිය ඇතිව, සියලුම කාය වේදනාවන් සිහියෙන් දරාගනිමින් විඳ ගනිමින්, තමන් විසින්ම අවබෝධ කරගනිමින් ප්‍රඥාවෙන් පෘථුල බවට යමින් එළඹ සිටි සිහියෙන් යුක්තව කායික වේදනාව තුනී කරයි. **අවිහඤ්ඤමානො** මහණෙනි, බහුශ්‍රැත නොවූ පෘථග්ජන වූ සමහරු දුක් වේදනාවන්ගෙන් යුක්ත වූයේ ශෝකවෙති. ක්ලාන්ත වෙති. හඬා වැළපෙති. විලාප දෙති. හඬති. මුළාවට පත්වෙති. කියන ලද පරිදි අන්ධ පෘථග්ජනයන් මෙන් වෙනසකට පත් නොවෙමින් හුදෙක් කර්ම විපාකයෙන් ඇති වූවක්ම බව සලකමින් ඉවසමින් සමාපත්තියට සමවදිමින් සිටී. අද්දසා ආයුෂ්මත් තෙමේ ඉවසමින් ක්‍ෂාන්තියෙන් එසේ සිටින බව දුටුයේය.
**එතමත්‍ථං** මෙවැනි රෝගයකට වෙදකම්වලින් සහනයක් නොලැබෙන බව අවබෝධ කරගනිමින්ම, ක්‍ෂීණාශ්‍රවයන්ගේ ලෝකධර්මය පිළිබඳව උපක්‍රම රහිත බවම ආදී සියලු කාරණා තේරුම් ගත් බව දැන මේ උදාන වාක්‍යය පහළ කළේය. ‘ඉමං සංඛතං ධම්මානං - යෙහි කෙහි ච දුක්ඛ ධම්මෙහි අවිඝාතපත්ති විභාවනං’
එහි **සබ්බ කම්ම ජහස්සානි** සියලු කර්මයන් ප්‍රහීණ කිරීම, උසස් මාර්ගය උපදින කාලයේ පටන් සියලු කුසලා කුසල කර්මයන් ප්‍රහීණ කිරීමට අසමර්ථ භාවය පහකොට, යම්සේ ආර්ය මාර්ග ඤාණය ඉපිදවීමෙන් සියලු කර්මයන් ක්‍ෂය කිරීමේ අර්හත්භාවයම කියයි. **භික්ඛුනො** ක්ලේශයන් බිඳ දැමූ බැවින් භික්‍ෂු වේ. **ධුනමානස්ස පුරෙකතං රජං** අර්හත්වයට පෙර පැවතියා වූ රාග රජස් යයි නම් ලත් දුක් විපාක කර්ම විපාක ගෙන දෙන සිය්ලල විද්ධ්වංසනය කරමින්, අර්හත්වයට පත්වීමෙන් පසුව සාවද්‍ය ක්‍රියාවන්ගෙන් හටගැනීමක් නො මැති නිසාවෙන් භව මූලය තණ්හාව මුළුමනින්ම සිඳ දැමීමේ ක්‍රියාව පමණක්ම වේ.
**අමමස්සා** රූපාදී කිසිවෙක්හි මම ය මාගේය යන මමංකාර රහිත වන නිසාම වෙදුන් විසින් ශරීරය පිළිදැගුම් කිරීම් ආදිය නිරර්ථකයයි උදාසීන භාවයෙන් සලකයි. **ඨිතස්ස** සතර ඕඝයන් තරණයකොට නිර්වාණය නමැති ගොඩබිමෙහි සිටියහුට, ප්‍රතිසන්ධි ග්‍රහණයක් නොමැත්තහුට, ක්‍ෂීණාශ්‍රව සංඛ්‍යාත වූ ආර්ය ධර්මයන්හි පිහිටියහුට සසරේ දිවීමක් නම් නැත. **තාදිනො** ප්‍රතිකූල දෙයෙහි අප්‍රතිකූල සංඥාවෙන් වාසය කරයි ආදී වශයෙන් කියන ලද පස්වැදෑරුම් ආර්ය සෘද්ධියෙන් අෂ්ට ලෝක ධර්මයෙහි කම්පනය වීමක් නැත්තේ ය. **අත්‍ථොනත්‍ථි ජනංලපෙතවෙ** තමන්ට බෙහෙත් කරවන්නැයි ජනයන් ලවා කීමෙහි කියවීමෙහි ප්‍රයෝජනයක් නැත. ශරීරයාගේ නිරපේක්‍ෂ භාවයම සිතයි. ඉදුණු කොලයක් වැටෙන්නාක් මෙන් තමාමැ කය බිඳී යෙත්වායි ක්‍ෂීණාශ්‍රවයන්ගේ අදහස වේ.
[missing trans]
යම්කිසි නිමිත්තක් දක්වා ආරාධනා වශයෙන් සිටීමට ක්‍ෂීණාශ්‍රවයන්ට අවශ්‍යතාවයක් නැත. ඒ වූ කලී විච්ඡා ජීවීන්ට අවශ්‍යතාවයයි. ස්ථවිරයන් වහන්සේ තමාගේ රෝගයට වෙදුන් ලවා චිකිත්සා කර්ම කරවීමේ අදහසක් නොමැති බවත්, භාග්‍යවතුන්ට නුදුරේම සිටින්නෙමියි සිතමින් ඔහුගේ කාරණය අදහස ප්‍රකාශ කළේය.
දෙවැන්නෙහි **නන්‍දො** යනු ඔහුගේ නාමයයි. ඔහු වනාහි චක්‍රවර්ති රාජ ලක්‍ෂණයන්ගෙන් යුක්ත හෙයින් මව්පියවරු, පිරිවර ජනයා, සියලු නෑ පිරිවර සතුටු කරවමින් උපන් හෙයින් නන්ද යන නාමය ලැබීය. **භගවතො භාතා** යනු භාග්‍යවතුන් වහන්සේගේ එක් පිය පුත්‍රතාවයෙන් සහෝදරත්වයයි. භාග්‍යවතුන් වහන්සේට සහෝදරයෝ නූපදිත්. එහෙයින් **මාතුච්ඡා පුත්තොයි** යූසේයි. සුලු මව් පුතු යන අර්ථයි. මහා ප්‍රජාපතී ගෝතමියගේ පුතු, **අනභිරතො** යනු නො ඇලුනේ. **බ්‍රහ්මචරියං** යනු උසස්, ශ්‍රේෂ්ඨ උතුම් චර්යාව, එක් අස්නක හිඳ අනුභවය, එක් සයනයක නිද්‍රාව, මෛථුනයෙන් වැළැක්ම, **සන්‍ධාරෙතුං** යනු, ප්‍රථම සිතෙහි පටන් අවසන් සිත තෙක් මනාව සම්පූර්ණ කරන්ට, පවත්වන්ට, මෙහි දෙවන බ්‍රහ්මචරිය පදයෙන් මාර්ග බ්‍රහ්ම චර්යාවගේ ද සංග්‍රහය දතයුතුය. **සික්ඛං පච්චක්ඛාය** යනු උපසම්පදා ප්‍රාප්තියෙහි දී භික්‍ෂුත්වය සමග සමාදන් වන ලද ඉපදවිය යුතු බැවින් නොනිමි සිව් වැදෑරුම් වූ ද ශික්‍ෂාව ප්‍රතික්‍ෂේප කොට, අත්හැර යන අර්ථයි. **හීනාය** යනු ගිහිබව සඳහා, **ආවත්තිස්සාමි** යනු පෙරළෙන්නෙමි.
කවර හෙයින් මොහු මෙසේ සැලකරන ලද්දෙහිද? මේ මෙහි අනුපිළිවෙල කථාවයි. පවත්වන ලද උතුම් දම්සක් ඇති බුදුරදහු, රජගහ නුවරට ගොස් වේළුවනයෙහි වැඩ වාසය කරනුයේ ‘මට පුතු ගෙනවුත් පෙන්වුව මැනවැයි සුදොවුන් යැවූ, ලක්‍ෂයක් පිරිවර සහිත දස දූතයින්, පිරිවර සහිතව අර්හත්වයට පත් කල්හි, සියල්ලන්ට පසුව ගොස් අර්හත්වයට පත්, කාලුදායි තෙරුන් විසින් යාමට සුදුසු කල්හි දැන, මග වැනුම් වනා, උපන් බිමට යාම සඳහා ආයාචනා කරන ලදුයේ, විසිදහසක් රහතුන් පිරිවරන ලදුයේ, කිඹුල්වත් නුවරට ගොස් ඥාතීන්ගේ එකතුවීමෙහිදී වූ පොකුරු වැස්ස, මාතෘකා කොට, වෙසතුරු දා දෙසා, දෙවන දින පිඬු පිණිස පිවිසියේ, **‘උත්තිට්ඨෙ නප්ප මජ්ජෙය්‍ය’** යන ගාථාවෙන් පියතුමා සෝවාන් ඵලයෙහි පිහිටුවා, නිවෙස්නට ගොස් **‘ධම්මංචරෙ’** යන ගාථාවෙන් මහා ප්‍රජාපතී ගෝතමිය සෝවාන් ඵලයෙහි ද, රජු සකෘදාගාමී ඵලයෙහිද පිහිටවූ සේක.
බත්කිස අවසනැ, රාහුල මව් ගුණකථනය ඇසිරිකොටැ, සඳකිඳුරු ජාතකය දෙසා, තෙවන දිනැ, නන්ද කුමරුගේ, අබිසෙස් ගෘහ ප්‍රවේශ, විවාහ මංගල්‍යයන් පවත්නා කල්හි පිඬු පිණිස පිවිසැ, නන්ද කුමරුගේ අතට පාත්‍රය දී, මගුල්දම් දෙසා, හුනස්නෙන් නැගිට ආපසු වඩිනුයේ, කුමරුගේ අතින් පාත්‍රය නොගත් සේක. ඔහුට බුදුරදුන් කෙරෙහි පැවැති ගෞරවයෙන් ස්වාමීනි, ඔබගේ පාත්‍රය ගනුමැනවැයි කියන්ට නොහැකි විය. මෙසේද සිතීය. තරප්පු මුදුනෙහිදී පාත්‍රය ගන්නේය. බුදුරදහු එතැන්හිදී නොගත්තේය. අනෙකා තරප්පු ආරම්භක ස්ථානයෙහිදී ගන්නේයයි සිතීය. බුදුරදහු එතැන්හිදීද නොගත්තේය. අනෙකා රාජාංගනයේදී ගන්නේ යයි සිතීය. බුදුරදහු එතැන්හිදීද නොගති. කුමරු නවතිනු කැමැතියේ, නොකැමැත්තෙන් යනුයේ, ගෞරවය හේතුයෙන්, පාත්‍රය ගනු මැනවැයි කියන්ට නොහැකි වේ. මෙහිදී ගන්නේය. මෙහිදී මෙහිදී ගන්නේ යයි සිතමින් යේ.
එකෙණෙහි ආර්යාවනි, බුදුරදහු නන්ද රජුන් ගෙන යේ. ඔහු ඔබගෙන් වෙන් කරන්නේ යයි ජනපද කල්‍යාණියට නිවැසියෝ කීහ. ඕ දියබිඳු වැගිරෙන, අඩක් පණා ගැසූ කෙස්වලින් යුක්තව, වේගයෙන් පහයට නැග, සීමැදුරු කවුළුවෙහි සිට, ආර්යපුත්‍රය, ඉක්මන් කොට එනු මැනවැයි කීවාය. ඇයගේ එම වචනය ඔහුගේ හෘදයෙහි හරස්ව වැටුනාක් මෙන් සිටියේය. බුදුරදහු ද ඔහුගේ අතින් පාත්‍රය නොගෙනම ඔහු විහාරයට ගෙන ගොස්, නන්ද, පැවිදි වන්නෙහිදැයි වදාළේය. හෙතෙම බුද්ධ ගෞරවයෙන් පැවිදි නොවන්නෙමියි නොකියා, එසේය පැවිදි වන්නෙමියි කීය. බුදුරදහු, එසේ නම් නන්ද පැවිදි කරව් යයි කපිලවස්තු පුරයට ගොස් තෙවන දින ඔහු පැවිදි කරවීය. සත්වන දින, මව විසින් සරසා, ශ්‍රමණය මට දායාද දෙවයි කියා යවන ලද, තමා සමග පැමිණි රාහුල කුමරු පැවිදි කරවීය. දෙවන දින මහා ධර්මපාල ජාතකය දේශනාකොට, රජු අනාගාමී ඵලයෙහි පිහිටුවීය.
මෙසේ බුදුරදහු, මහා ප්‍රජාපතිය සෝවාන් ඵලයෙහිද, පියරජු ත්‍රිවිධ ඵලයන්හිද, පිිහිටුවා භික්‍ෂු සංඝයා පිරිවරන ලදුයේ, නැවත රජගහ නුවරට ගොස්, ඉක්බිති අනේපිඬු සිටුහු විසින් සැවතට පැමිණීම සඳහා ගන්නා ලද ප්‍රතිඥා ඇතියේ දෙව්රම් වෙහෙර නිමි කල්හි එහි ගොස් වාසය කළ සේක. මෙසේ බුදුරදහු, දෙව්රම වාසය කරන කල්හි, ආයුෂ්මත් නන්ද භික්‍ෂුව, තම නොකැමැත්තෙන් පැවිදි වූ හෙයින්, කාමයන්හි ආදීනව නොදක්නේ ජනපද කල්‍යාණිය විසින් කියන ලද වචන සිහිකරනුයේ, කළකිරුණේ, භික්‍ෂූන්ට තම නොඇල්ම සැල කළේය. එහෙයින් කියන ලදි. **තෙන ඛො පන සමයෙන ආයස්මා නන්‍දො -පෙ- හීනායාවත්තිස්සාමීති** ‘එකල්හි වනාහි ආයුෂ්මත් නන්ද භික්‍ෂුව ගිහි බවට පරිවර්තනය වන්නෙමියි,
කවර හෙයින්, භාග්‍යවතුන් වහන්සේ ඔහු මෙසේ පැවිදි කරන ලද්දේ ද? ප්‍රථමයෙන්ම ආදීනව දක්වා, ඔහු කාමයන්ගෙන් වෙන් කරන්ට නොහැක. පැවිදි කරවා උපායෙන් ඉන් වෙන්කොට මතු විශේෂතා උපදවන්නෙමියි, මතු මාර්ග ඵලාධිගමලාභීන් හික්මවීමෙහි හික්මවිය යුතු ජනයන් හික්මවීමෙහි දක්ෂ වූ ශාස්තෲන් වහන්සේ මෙසේ ඔහු ප්‍රථමයෙන් පැවිදි කරවූ සේක.
**සාකියානි** යනු සෑදූ, **ජනපද කල්‍යාණි** යනු ෂට් ශරීර දෝෂ රහිත, පස් කලණින් යුත්, රුවින් උතුම් දනව්හි කලණ, ඕ අති දීර්ඝ (උස්) නුවූයේ, ඉතා නූස්ව (මිටි) නුවූයේ, අතිශය කෘශ නුවූයේ, අතිශය ස්ථුල නුවූයේ, අතිශය කළු නුවූයේ, අතිශය සුදු නුවූයේ, මිනිස් වර්ණ ඉක්ම ගියේ, නොපත් දිව්‍ය වර්ණ වූවාය. එහෙයින් ෂට් ශරීර දෝෂ රහිත, සිවි, මස්, නිය, ඇට, වයස් යන මෙම පංච කල්‍යාණයන්ගෙන් යුක්ත වූවාය.
එහි තම ශරීරාලෝකයෙන් දස දොළොස් රියන් තැන් ආලෝකමත් කරයි. පියඟු (තණහාල්) හා සම වූයේ හෝ ස්වර්ණ සම වූයේ හෝ වේ. මේ මැයගේ සිවි කළණතාවයයි. මුව කෙළවරකොට ඇති මැයගේ සිව් අත්පා ලාකඩ රසයෙන් ලාකඩ රසයෙන් පිරියම් කරන ලද්දක් මෙන් ද, රත්පබලු රත් කම්බිලියක් හා සමාන වෙති. මේ මැයගේ මංස කල්‍යාණතාවයයි. විසි නිය මාංශයෙන් නොමුත් තන්හි ලාක්‍ෂා රසයෙන් පිරී ගියාක් මෙන්ද, මුත් තන්හි ක්‍ෂීර ධාරාවක් මෙන් වෙති. මේ මැයගේ නිය කලණතාවයයි. එකිනෙක මනා ස්පර්ශිත දෙතිස් දත් පිරිසිදු පබලු පෙළක් මෙන්ද, දියමන්ති පෙළක් මෙන්ද වැටහෙති. මේ මැයගේ අස්ථි කල්‍යාණතාවයයි. එකසිය විසි වර්ෂ වයස් ප්‍රමාණ වූයේ නමුත්, සොළොස් වයස් සොළොස් වර්ෂ වයස් සමාන වූයේ මෙන් හම රැළි නොවැටුණේ, මේ මැයගේ වයස් කල්‍යාණතාවයයි. මෙබඳු ස්වභාව ලක්‍ෂණයන්ගෙන් යුක්ත වූවා මනා පැහැපත් පෙනුමෙන් යුක්ත වේ. එහෙයින් ජනපද කල්‍යාණියයි යූ.සේයි.
**ඝරා නික්ඛමන්තස්ස** යනු අනාදරයෙහි ෂෂ්ඨි වචනයි. ගෘහයෙන් නික්මෙන්නහුගේ යන අර්ථයි. සරා නික්ඛමන්තංයිද කියවත්. **උපඩ්ඪුල්ලිඛිතෙහි කෙසෙහි** යනු මෙසේ වූයේය යන ලක්‍ෂණයෙහි කරණ වචනයි. පීරීම අඩාල කළ කේෂයන්ගෙන් උපලක්‍ෂිතාවයයි අර්ථයි. අඩ්ඪුල්ලිඛිතෙහි යයි ද කියවති. **උල්ලිඛිතං** යනු නයි පෙණයක් මෙන් සෑදූ උපකරණයන්ගෙන් කෙසේ මනාසේ පිහිටුවීමයි. අද්ධුකා විධානංයි ද කියවති. **අපලොකෙත්‍වා **යනු ආදර රස විසුරුවීම හඟවන අඩ ඇසින් සම්බන්ධ කරන්නාක් මෙන් බලා. **මං භන්තෙ** යනු පෙරද මා හට යයි කියා කලකිරීමෙන් අවුල් වූ සිත් බැවින් නැවත මා හට එය කිවුයයි කීය. **තුවටං** යනු සීඝ්‍ර, **තමනුස්සරමානො** යනු ඒ ඇයගේ වචනය. ඒ ඇයගේ ආකාර සහිත වූ හෝ වචනය සිහි කරනුයේ
භාග්‍යවතුන් වහන්සේ ඔහුගේ වචනය අසා “උපායෙන් ඔහුගේ රාගය සන්සිඳුවන්නෙමි”යි සෘද්ධි බලයෙන් ඔහු තව්තිසා භවනයට ගෙන යනුයේ අතරමග දැවුණු කෙතක, දැවුණු කණුවක් මත්තෙහි හුන් සිඳුණු කන් නාසා නගුට හිත එක් පුළුටු වැඳිරියක් පෙන්වා පසුව තව්තිසා භවනය පෙන්විය. පෙළෙහි වනාහි එකෙණෙහිම ශාස්තෲන් වහන්සේ තව්තිසා භවනයට වැඩම කළාක් මෙන් යූ.සේයි. ගමනේදී වූ තොරතුරු නොකියා, තව්තිසා භවනය පිළිබඳ පමණක් යූ.සේයි. වඩනා වූ භාග්‍යවතුන් වහන්සේ ආයුෂ්මත් නන්දට අතරමග එම පලුටු වැඳිරිය පෙන්වීය. එසේනම් අත් දිගු කිරීම් වක් කිරීම් ආදිය කවර හෙයින් දැක්වීද? එය අතුරුදහන් වීම දැක්වීමට යයි ගතයුතුය. මෙසේ ශාස්තෲන් වහන්සේ, ඔහු තව්තිසා භවනට ගෙන ගොස්, සක්දෙව් රදුන්ට උවටැන් සඳහා පැමිණි පරෙවි පා බඳු පන්සියයක් පමණ වූ දෙවඟනෝ, තමන් වහන්සේ වැඳ සිටියාහු පෙන්වා, එම පන්සියයක් පමණ වූ දිව්‍යප්සරාවන්ගේ රූප සම්පත්තිය, ඇසිරිකොට ජනපද කල්‍යාණියගේ විශේෂතාව විචාළ සේක. එහෙයින්, **අථඛො භගවා ආයස්මන්තං නන්‍දං බාහාය ගහෙත්‍වා -පෙ- කකුට පාදානි’**යි යූ.සේයි.
එහි **බාහාය ගහෙත්‍වා** යනු, අතෙහි අල්වා ගත්තාක් මෙන්, භාග්‍යවතුන් වහන්සේ එකල්හි එවැනි සෘද්ධි සැකසීමක් සම්පාදනය කළ සේක. ආයුෂ්මත් නන්දයා අත් ගෙනැ භාග්‍යවතුන් වහන්සේ ගෙන යන්නාක් මෙන් විය. භාග්‍යවතුන් වහන්සේ විසින් එම ආයුෂ්මතුන්ට දෙව්ලෝ දැක්වීම ඔහුගේ කැමැත්තෙන්ම හෝ වන්නේය. ලෝක විවරණ සෘද්ධික ලෑමෙන්, හුන් අයුරින්ම ඔහුට එම දිව්‍යලෝකය පෙන්වන්නේය. ඔහු හෝ සෘද්ධියෙන් එහි යවන්නේය. ඔහුට දිව්‍යාත්ම භාවයෙන්, මනුෂ්‍යාත්ම භාවයෙන් යම් නිහීන පිළිකුල් භාවයක් වේද? ඔහුට එය සුවසේ ග්‍රහණය සඳහා අතරතුර, එම වැඳිරිය පෙන්වනු කැමැතියේ, දෙව්ලෝ සෞභාග්‍යය ධන සම්පත්තීන්හි කිඳා බස්වා පෙන්වනු කැමැත්තේ විය. එහෙයින් ඔහු අතින් ගෙන එහි පැමිණවීය. මෙසේ ඔහුට බ්‍රහ්මචර්ය වාසයෙහි ඇල්ම වන්නේය.
**කකුටපාදානි** යනු රක්තවර්ණ හෙයින් පරෙවි පාද සම පාද, ඈලා සියල්ලෝම කාශ්‍යප බුදුරජුන්ගේ ශ්‍රාවකයින්ට පා ගල්වන තෙල් දානයෙන් එබඳු සියුම් පා වූහ. **පස්සසි නො** යනු දක්නහුද? **අභිරූපතරා **යනු අති විශිෂ්ට රූපත් බවින්, **දස්සනීය තරා** යනු මුලු දවසම බලනවුන්ට අතෘප්තිකරණාර්ථයෙන් අතිශයින් දැකිය යුතු, **පාසාදික තරා** යනු සියලු අවයව බැබලීමෙන් හාත්පස ප්‍රසාද එළවන සුළු,
කවර හෙයින් භාග්‍යවතුන් වහන්සේ රාගයෙන් තෙත් වූ සිතැති ආයුෂ්මත් නන්ද තෙරුන් ලවා අප්සරාවන් බලවන ලද්දේද යත්, ඔහුගේ කෙලෙස් සුවසේ අත්හැරීමටය. යම්සේ වනාහි දක්‍ෂ වෙදැදුරු උත්සන්න දොසැති පුඟුලෙකුට ප්‍රතිකාර කරනුයේ, තෙල්, අරිෂ්ඨාදියෙන් පළමුව දොස් සංසිඳුවා පසුව, වමන විරේචනයන්ගෙන් මනාව දොස් ඉවත් කරවයි. මෙසේ හික්මවිය යුතු අය දමනයෙහි දක්ෂ භාග්‍යවතුන් වහන්සේ, කෙලෙස් උත්සන්න වූ ආයුෂ්මත් නන්දට දිව්‍යාප්සරාවන් පෙන්වා කෙලෙස් සංසිඳවිය. ආර්ය මාර්ග නමැති බෙහෙදින්, සේස රහිතව බැහැර කරනු කැමැතියේ යයි දතයුතුය.
**පලුට්ඨ මක්කටී** යනු දැවී ගිය අඟපසඟ ඇති වැඳිරිය. **එවමෙව ඛො** යනු ස්වාමීනි, මෙම පන්සියයක් පමණ දිව්‍යප්සරාවන් හා සැසඳීමෙහිදී ජනපද කල්‍යාණිය ඔබ විසින් මා හට පෙන්වන ලද, සිඳුණු කන් නාසා ඇති දැවී ගිය වැඳිරිය හා සමානය**. පඤ්චන්නං** **අච්ඡරා සතානං** යනු ද්විතියාර්ථයෙහි ෂෂ්ඨියි. පන්සියයක් අප්සරාවන් යන අර්ථයි. අවයව සම්බන්ධයෙහි හෝ එය ෂෂ්ඨියි. එම පන්සියයක් පමණ රූ පසුව සමානකොට යන අර්ථයි. උපනිධාය යනු සමීපයෙහි තබා සමාන කොට යන අර්ථයි. සඛ්ඛං යනු ගණනයි. **කලභාගං **යනු කලාවෙන් භාගය, එකක් සොළොස් කොටසක් කොට, ඉන් එක් කොටසක් ගෙන, සොළොස් අයුරකට වෙන්කොට ගත් කල්හි එහි යම් එක් එක් කොටසක් වේද? එය කල භාගයයි. අදහස් කරන ලදි. එම කල භාගය තරම්වත් ප්‍රමාණයකට නොඑළඹේ යයි කියයි. **උපනිධිං** යනු මෙයට මෙය සමානයැයි උපමා භාවයෙන් ගෙන සමීපයෙහි තැබීමද,
යමක් සඳහා නොඇලුනේ එම බ්‍රහ්මචර්යයෙහි හැසිරුණේ යයි පෙර කියන ලද්ද ප්‍රකටය. එය ස්පර්ශ නොකොට, එහි ඇල්ම, ආදරය හට ගැන්වීම සඳහා නන්දයෙනි, සස්නෙහි සිත් අලව, නන්දයෙනි සස්නෙහි සිත් අලව යනුවෙන් ආමෙණ්ඩිත වශයෙන් (දෙවරක් කීම්) යූ.සේයි. **අහං තෙ පාටිභොගො** යනු කවර හෙයින් භාග්‍යවතුන් වහන්සේ, ඔහුගේ බ්‍රහ්මචර්ය වාසය කැමැති වනුයේ, අබ්‍රහ්මචර්ය වාසයට ඇපයට එළැඹියේද? මොහුගේ යම් අරමුණෙක්හි ඇල්ම දැඩිව වැටේද? එම ආගන්තුක අරමුණෙහි පොළඹවා පහසුවෙන් අත්හැරවීමට හැකිවේයයි ඇපයට එළැඹි සේක. පිළිවෙල කථායෙහි ස්වර්ග කථාව මෙම අර්ථයට නිදර්ශනයකි.
**අස්සොසුං** යනු කෙසේ ඇසූහුද? භාග්‍යවතුන් වහන්සේ වනාහි, එකල්හි ආයුෂ්මත් නන්දයන් වත් දක්වා තමා දිවා වාසස්ථානයට ගිය කල්හි, උවටැනට පැමිණි භික්‍ෂූන්ට එපවත් කියා, යම්සේ නම්, දක්ෂ පුරුෂයෙක් මැඩුණු ඇණයක් අනෙක් ඇණයකින් පිටතට ගෙන නැවත එය අත් ආදියෙන් සොලවා ඉවත් කෙරේද? එපරිද්දෙන්ම පුරුදු කරන ලද විෂයයෙහි පැවැති එහුගේ රාගය ආගන්තුක විෂයයෙන් ඉවත්කොට නැවත එම බ්‍රහ්මචර්ය මාර්ගයට හේතුකොට ඉවත් කරනු කැමැතියේ, මහණෙනි, එව් නුඹලා නන්ද භික්‍ෂුවට බැළයෙක, විකුණා ගන්නා ලද්දෙක යන වචනයෙන් ද ව්‍යවහාර කරව් යයි අණ කළ සේක. මෙසේ භික්‍ෂූහු ඇසූහ. සමහරු වනාහි, භාග්‍යවතුන් වහන්සේ, යම්සේ එම භික්‍ෂූහු එම කරුණ දැනගනිත්වායි එයට සුදුසු (එබඳු) සෘද්ධි ප්‍රාතිහාර්යයක් සම්පාදනය කෙළේය.
**භතක වාදෙන** යනු බැළයෙක යන වචනයෙන්, යමෙක් වනාහි කුළියට කටයුතු කරයිද? ඔහු කුලී කරුයයි කියයි. මේ ආයුෂ් තෙමේද. අප්සරාවන්ගේ එක්වීම හේතුකොට බඹසර සරනුයේ බැළයෙක් මෙන් වේයයි භතක වාදයෙන් යයි යූ.සේයි. **උපක්කිතකවාදෙන** යනු යමෙක් කහවණු ආදීන්ගෙන් යම් යම් දේ මිලදී ගනීද? එහු මිලදී ගන්නා යයි කියනු ලැබේ. මේ ආයුෂ්මත් තෙමේ ද, අප්සරාවන්ගේ හේතුයෙන් තම බ්‍රහ්මචර්යය මිලට ගනියි. එහෙයින් උපක්කිතක යැයි කියයි. හෙවත් බුදුරද අණින් අප්සරා සම්භෝග සංඛ්‍යාත කුළියට, බ්‍රහ්මචර්ය වාස සංඛ්‍යාත ජීවිතය පවත්වනුයේ, එම කුළියෙන් යැපීමෙහි ලා භාග්‍යවතුන් වහන්සේ විසින් පෝෂණය කරනු ලබන්නාක් මෙන් වේයයි භතකයැයි යූ.සේයි. අප්සරා සම්භෝග සංඛ්‍යාත විකිණීම ගතයුත්තක් කොට, භාග්‍යවතුන් වහන්සේගේ අණෙහි සිටිනුයේ, එම විකිණීමෙන් භාග්‍යවතුන් වහන්සේ විසින් මිලට ගන්නා ලද්දක් මෙන් වේයයි යූ.සේයි.
**අට්ටියමානො** යනු පෙළනු ලබනුයේ, දුක්වනු ලබනුයේ, **හරායමානො** යනු ලජ්ජාවනු ලබනුයේ, **පිගුච්ඡමානො** යනු පිළිකුලෙන් ගරනුයේ, **එකො** යනු (මිත්‍රයෙකු නොමැති) හුදෙකලාව, **වූපකට්ඨො** යනු වස්තු කාමයන්ගෙන් ද ක්ලේශ කාමයන්ගෙන් ද කයින් ද සිතින් ද ඉවත් වූයේ, **අප්පමත්තො** යනු කමටහන්හි සිහිය අත් නොහරිනුයේ, **ආතාපී** යනු කායික චෛතසික වීර්යය නමැති අව්වෙන් තවන්නා වූ, කෙලෙස් තවයිනුයි ආතාපයි. වීර්යයයි. **පහිතත්තො** යනු ශරීරයෙහිද ජීවිතයෙහි ද, අනපේක්‍ෂතායෙන්, යොමුකරන ලදුයේ, අත්හළ ආත්මභාව ආශා ඇතියේ, නිවරොහි යොමුකරන ලද සිතැතියේ, **නචිරස්සෙව** යනු කමටහන් ආරම්භයෙහි සිට නොබෝ කලෙකින්, **යස්සත්‍ථාය** යනු යමක් සඳහා, කුල පුත්තා යනු ජාති, ආචාර වශයෙන් කුලපුත්‍රයෝ දෙවැදෑරුම්ය. මේ දෙ අයුරින්ම වන කුල පුත්‍රයෝ, **සම්මදෙව** යනු හේතුයෙන්ද, කරුණින්ද, **අගාරස්මා** යනු ගෘහයෙන්, **අනගාරියං** යනු පැවිද්දයි. කෘෂි, වණික් ආදී කර්මයන්ගෙන් ගෘහයට යහපත ගෙන දේනුයි අගාරිය නමැ. එය මෙහි නැත්තේනුයි පැවිද්ද අනගාරිය යැයි කියයි. **පබ්බජන්ති** යනු එළඹෙත්. **තදනුත්තරං** යනු ඒ නිරුත්තර වූ, **බ්‍රහ්මචරිය පරියොසානං** යනු මාර්ග බ්‍රහ්මචර්යාවගේ අවසානය වූ අර්හත් ඵලයයි. එම අර්ථය සඳහා කුල පුත්හු මෙ සස්නෙහි පැවිදි වෙත්. **දිට්ඨෙව ධම්මෙ** යනු එම අත්බැව්හිම, **සයං අභිඤ්ඤා සච්ඡිකත්‍වා** යනු තමා විසින්ම ප්‍රඥාවෙන් ප්‍රත්‍යක්‍ෂ කොට, අන් හේතුවකින් දැනයයි අර්ථයි. **උපසම්පජ්ජ** **විහාසි** යනු පැමිණ, සම්පාදනය කොට හෝ වාසය කළේය. මෙසේ වාසය කරනුයේ ද ‘ඛීණා ජාති -පෙ- අබ්භඤ්ඤාසි යි. මෙයින් මොහුගේ ප්‍රත්‍යවේක්‍ෂණ භූමිය දක්වන ලදි.
එහි **ඛීණා ජාති** යනු ඔහුගේ අතීත ජාති ක්‍ෂයවීමක් අදහස් නොකෙරේ. කල් ඇතිවම ක්‍ෂය වී ඇති හෙයිනි. අනාගත ජාතිද නොවේ. අතීතයෙහිද, වර්තමානයෙහිද නොපැමිණි හෙයින්මය. වර්තමානයද නොවේ. විද්‍යමාන හෙයිනි. මාර්ගයාගේ අභාවිත හෙයින් යම් ඒක චතු පංචවෝකාර භවයන්හි, ඒක චතු, පංචස්කන්ධ ප්‍රභේද ජාතීන් උපදින්නේය. ඒවා මාර්ගයාගේ වඩනා ලද හෙයින් නූපදනා ස්වභාවයට පැමිණීමෙන් ක්‍ෂය වේ. හෙතෙම මාර්ග භාවනාවෙන් ප්‍රහීණ ක්ලේශයන් ප්‍රත්‍යවේක්‍ෂා කොට, කෙලෙස් අභාවයෙන්, විද්‍යමාන වූද කර්මය මත්තෙහි ප්‍රතිසන්ධි රහිත වේයයි දැනීමෙන් **අබ්භඤ්ඤාසියි, වුසිතං** යනු වසන ලදි. මනාව වසන ලදි. නිමවන ලදැයි අර්ථයි. **බ්‍රහ්මචරියං **යනු මාර්ග බ්‍රහ්මචර්යාව, පෘථග්ජන කල්‍යාණකයා සමග සප්ත ශෛක්‍ෂයෝ බ්‍රහ්මචර්ය වාසය කෙරෙත් නමැ. ක්‍ෂීණාශ්‍රවයෝ වසන ලද වාසය ඇත්තාහු වෙති. එහෙයින් හෙතෙම තම බ්‍රහ්මචර්ය වාසය ප්‍රත්‍යවේක්‍ෂා කරනුයේ බ්‍රහ්මචර්ය වසන ලදැයි දැනගති. **කතං කරණීයං** යන සිව්සස්හි, සිව් මාර්ගයන්ගෙන්, විශේෂ දැනීම-ප්‍රහාණ, සාක්‍ෂාත්, භාවනා වශයෙන් සොළොස් ආකාර කිස නිමවන ලදි. පෘථග්ජන කල්‍යාණකාදීහුද එම කෘත්‍යය කරත් නමැ. ක්‍ෂීණාශ්‍රවයෝ කළ කෘත්‍යයෝය. එහෙයින් හෙතෙම තමා විසින් කළයුත්ත ප්‍රත්‍යවේක්‍ෂා කරනුයේ, ‘කතං කරණීයංයි දැනගති. **නාපරං ඉත්‍ථත්තාය** යනු නැවත රහත්බව පිණිස මෙසේ සොළොස් කිස වැඩීමෙන් හෝ කෙලෙස් ක්‍ෂය කිරීමෙන් හෝ මාර්ග භාවනාවගේ කෘත්‍යයක් මට නැතැයි දැනගති. **නාපරං ඉත්‍ථත්තායා** යනු රහත් බවින්, මෙයින්, මේ ආකාර වර්තමාන ස්කන්ධ පැවැත්මෙන්, අනෙක් ස්කන්ධ (පැවැත්මක්) පරම්පරාවක් මට නැත. මෙම පංචස්කන්ධ විශේෂ ඥානයෙන් අවබෝධ කරන ලද්දේ, මුල් සිඳි රුකක් මෙන් සිටිත්. ඒවා අවසන් සිත් නිරුද්ධ වීමෙන් දැඩිසේ ගැනීම් රහිතව ගින්නක් මෙන් නිවීයන්නාහ. නොපනවන ලද භාවයට යන්නාහු යයි දැනගති. **අඤ්ඤතරො** යනු (තනි වූ) එක්තරා, අරහං යනු භාග්‍යවතුන් වහන්සේගේ අර්හත් ශ්‍රාවකයින් අතර, අභ්‍යන්තර එක් මහා ශ්‍රාවකයෙක් විය යනු අර්ථයි.
**අඤ්ඤතරා දෙවතා** යනු මාර්ගඵලාවබෝධ කළ එක් බ්‍රහ්ම දේවතා කෙනෙක්, ඕ තෙමේ අශෛක්‍ෂ්‍ය හෙයින් අශෛක්‍ෂ්‍ය විෂය දති. ශෛක්‍ෂ්‍යයෝ ඒ ඒ ශෛක්‍ෂ්‍ය විෂයයද, පෘථග්ජනයෝද තම පෘථග්ජන විෂයයම දනිති. **අභික්කන්තාය රත්තියා** යනු රැය ගෙවීගිය කල්හි, මැදියම යයි අර්ථයි. **අභික්කන්ත වණ්ණා** යනු ඉතා විශිෂ්ට ශරීර වර්ණයෙන්, **කෙවලකප්පං** යනු ශේෂ රහිත හාත්පසින්, **ඔභාසෙත්‍වා** යනු තම පැහැයෙන් සඳ හිරු මෙන් දෙව්රම ඒකාලෝක කොට, **තෙනූපසංකමි** යනු ආයුෂ්මත් නන්දගේ අර්හත්ව ප්‍රාප්තිය දැන, ප්‍රීති සොම්නස් හට ගත්තේ, එය භාග්‍යවතුන් වහන්සේට දන්වන්නෙමියි එළැඹියේය.
**ආසවානං ඛයා** යනු මෙහි වැගිරෙත්නුයි ආසවයි. චක්‍ෂු ද්වාරාදීන්හි පවතිත් යයි අර්ථයි. නොහොත් ගොත්‍රභූ දක්වා භවාග්‍රය දක්වා ගලත්නුයි ආසවයි. එම ධර්මයන්ද එම අවකාශයද, ඇතුලත් කොට පවතිත් යයි අර්ථයි. බොහෝකලක් පැසීම් අර්ථයෙන් ධාන්‍ය වර්ගවලින් පෙරූ මත්පැන් ආදී ආසවයන් මෙනැයි ආසවායි. ‘මහණෙනි, අවිද්‍යාවගේ පූර්ව කෙළවර නොපෙනේ’ යනාදී වචනයන්ගෙන් ඒවායි බොහෝ කලක් පැසවීම් ස්වභාවය දතයුතුය. නොහොත් දික් වූ සසර දුක ගලා යෙත්. මනාව ගලායෙත්නුයි ආසවයි. මෙහි පළමු අර්ථය කෙලෙසුන් කෙරෙහි යෙදේ. පශ්චිම වචනය කර්මයෙහි ද යෙදේ. හුදෙක් කර්ම ක්ලේශයෝම ආසවයෝ නොවෙත්. තවද, නොයෙක් ආකාර උපද්‍රවයෝ ද ආසවයි. එසේම, ‘චුන්දය මම මේ භවයටම අයත් වූ ආශ්‍රවයන්ගේ සංවරය සඳහා ධර්මය දේශනා නොකරමි යන මෙහි විවාදයන්ට මුල් වූ කෙලෙස් ආසවයයි ආවේය.
යමක් කරණකොට දිව්‍යෝත්පත්තිය අන් තැනක ඉපදීමට යෝග්‍යව සිටින්නාගේ ස්වභාවය පක්‍ෂියෙක් හෝ වන්නේද? යමක් කරණකොට යක්‍ෂාත්මයට, මනුෂ්‍යාත්මයට, බිජුවටින් ඉපදීමට හේතුවේද? ඔබගේ එම ආශ්‍රවයෝ ක්‍ෂීණයහ. විධ්වංශනය කරන ලදහ. විනාශ කරන ලදහ.
මෙහි ත්‍රෛභූමික කර්මය අවශේෂ අකුසල ධර්ම ආසවයැයි දක්වයි. ‘දිට්ඨ ධම්මිකානං ආසවානං සංවරාය සම්පරායිකානං ආසවානං පටිඝාතාය’ යන්නෙහි අනුන් නැසීම, විපිළිසර, වධ බන්ධනාදීහු ද, අපා දුකට හේතු වූ නොයෙක් ආකාර උපද්‍රව,
එම ආශ්‍රව **විනයෙහි** ‘දිට්ඨ ධම්මිකානං ආසවානං සංවරයා, සම්පරායිකානං ආසවනා පටිඝාතාය’යි දෙවැදෑරුම්ව දක්වයි. සළායතනයෙහි ‘තයො මෙ ආවුසො ආසවා කාමාසවො භවාසවො, අවිජ්ජාසවො’යි තෙවැදෑරුම්ව දක්වයි. අන්‍ය සූත්‍රාන්තයන්හිද එසේය. **අභිධර්මයෙහි** ඒවාම දෘෂ්ටි ආස්‍රවය සමග සිව් වැදෑරුම්ව දක්වයි. **නිවෙදික පර්යායයෙහි** ‘අත්‍ථි භික්ඛවෙ ආසවා නිරය ගාමිනියා’ යනාදි ක්‍රමයෙන් පස්වැදෑරුම්ව දක්වයි. ෂට්ක නිපාතයෙහි ‘අත්‍ථි භික්ඛවෙ ආසවා සංවරා පහාතබ්බා’ යනාදි ක්‍රමයෙන් ෂට් ආකාරයකින් දක්වයි. **සබ්බාසව පර්යායයෙහි** එ්වා දර්ශනයෙන් පහකළ යුතු කෙලෙසුන් සමග සත් අයුරෙකිාන් දක්වයි. මෙහි වනාහි අභිධර්ම ක්‍රමයෙන් සතර ආශ්‍රවයන් දතයුත්තාහ.
**ඛයා** යන මෙහි වනාහි ‘යො ආසවානං ඛයො භෙදො පරිභෙදො’ ආදීන්හි ආශ්‍රවයන්ගේ බිඳ දැමීම ආශ්‍රව ක්‍ෂයයැයි යූ.සේයි. ‘ජානතො අහං භික්ඛවෙ පස්සතො ආසවානං ඛයං වදාමි’ ආදීන්හි ආශ්‍රවයන්ගේ මත්තෙහි නො ඉපැත්ම ආශ්‍රවක්‍ෂය යැයි යූ.සේයි.
සෘජු මග අනුව හැසිරෙන, ශික්‍ෂාවන්හි හික්මෙනහුට ක්‍ෂයයෙහි ප්‍රථම ඥානයද, අනතුරුව ඉන් අන්‍ය ඒවාද වේ.
ආදීන්හි මාර්ගය ආශ්‍රවක්‍ෂය යැයි යූ.සේයි. ‘ආසවක්ඛයා සමණො හොති’ ආදීන්හි ඵලයයි.
නිතර දොස් සොයන හැඟීමෙන් යුතු, අන් වරද දකින, ඔහුට ආශ්‍රව වැඩෙත්. හෙතෙම ආශ්‍රවක්‍ෂයයෙන් බොහෝ දුරය ආදීන්හි නිවන දක්වයි.
මෙහි වනාහි ආශ්‍රවයන්ගේ අත්‍යන්ත ක්‍ෂය හෝ නොඉපැත්ම හෝ මාර්ගය හෝ ආශ්‍රවයන්ගේ ක්‍ෂය යැයි යූ.සේයි.
**අනාසවං** යනු සංසිඳීම් වශයෙන් සර්වාකාරයෙන් ප්‍රහීණාසවතාවයයි. **චෙතො විමුත්ති** යනු අර්හත්ඵල සමාධියයි. **පඤ්ඤා විමුත්ති** යනු අර්හත් ඵල ප්‍රඥාවයි. දෙවදන් මාර්ගයෙහි මෙන් ඵලයෙහිද, සමථ විදර්ශනාවන්ගේ එකට වෙළී පවත්නා ස්වභාවය දැක්වීම සඳහායි. **ඤාණං** යනු සර්වඥතා ඤාණයයි. දේවතාවාගේ වචනය අතරතුරදීම, එසේ වීදැයි ආවර්ජනා කරන්නා වූ භාග්‍යවතුන් වහන්සේටද, නන්දයා විසින් අර්හත්වය සාක්‍ෂාත් කරන ලදැයි ප්‍රත්‍යවේක්‍ෂා ඥානය හටගනී. ඒ ආයුෂ්මත් තෙමේ යහලු භික්‍ෂූන් විසින් කවටකම් කරනු ලබනුයේ ඒකාන්තයෙන් මා විසින් බැරෑරුම් කාර්යයක් කරන ලදි. යම්බඳු මම මෙසේ ස්වාක්ඛාත ධර්ම විනයයෙහි පැවිදිව අප්සරාවන්ගේ ප්‍රතිලාභය සඳහා ශාස්තෲන් වහන්සේ ඇපකරුවකු කළෙමියි උපන් සංවේග ඇතියේ හිරි ඔතප් පිහිටුවා, උත්සාහ කරනුයේ, ව්‍යායාම කරනුයේ අර්හත්වයට පත්ව, මම භාග්‍යවතුන් වහන්සේ එම ඇපයෙන් මුදවන්නේ ඉතා යෙහෙකැයි සිතීය. හෙතෙම භාග්‍යවතුන් වහන්සේ කරා එළඹ තම අදහස ශාස්තෲන් වහන්සේට සැල කළේය. එහෙයින්, **අථඛො ආයස්මා නන්‍දො -පෙ- එතස්මා පටිස්සවායි** යූ.සේයි. එහි පටිස්සවා යනු ඇප පොරොන්දුව, අප්සරාවන්ගේ ප්‍රතිලාභය සඳහා මම ඇපවෙමියි යන පොරොන්දුවෙන්,
ඉක්බිති භාග්‍යවතුන් වහන්සේ නුඹ විසින් අර්හත්වයෙන් සතුටට පත්වූයේ යයි යන එම කරුණ මා විසින් දැනගන්නා ලදි. දෙවිවරුද මට සැළකොට සිටියේය. එහෙයින් මම ඔබගේ අර්හත්ව ප්‍රාප්තිය සමගම මුදන ලද හෙයින් දැන් මිදවිය යුතුය. ඇප නොවෙමි. එහෙයින් ‘යදෙව ඛො තෙ නන්‍ද’ යනාදිය යූ.සේයි. එහි **යදෙව** යනු යම් කලෙක්හිම, **තෙ** යනු නුඹගේ **මුත්තො** යනු මනාව මිදුනේ, මෙය යූ.සේයි. යම්කලෙක්හි නුඹගේ සිත ආශ්‍රවයන්ගෙන් මිදුනේද? එයට අනතුරුවම මම එම ඇපයෙන් මිදුනේ වෙමි.
එම ආයුෂ්මත් තෙමේද විදර්ශනා කාලයෙහිම, ඉන්‍ද්‍රිය අසංවරය නිසා ඉදින් මෙසේ මම මෙම විප්‍රකාරයට පැමිණියේ වෙමි. එයටම මනාව නිග්‍රහ කරන්නෙමියි උත්සාහවත් වූයේ, බලවත් හිරි ඔතප් ඇත්තේ, එහි කෘතාධිකාර ඇති හෙයින් ඉන්‍ද්‍රිය සංවරයෙහි උසස්ම කෙළවරට ගියේය. යූ.සේයි.
ඉදින් මහණෙනි, නන්දට පෙරදිග දිසාව දර්ශනය කළයුතු වේද? සිතින් එක අරමුණක පිහිටුවා නන්ද පෙරදිග දිසාව බලයි. මෙසේ මා හට පෙරදිග දිසාව බලනකල්හි අභිධ්‍යා, දොම්නස් ආදී පාපී අකුසල ධර්ම අනුව ලුහුබඳීද, මෙසේ ඔහු එහි විමසන නුවණින් යුක්ත වූයේ වේ.
මහණෙනි, ඉදින් නන්දට පැසුළුදිග -පෙ- උතුරුදිග - දකුණුදිග - උඩ - යට අනුදිසාවන් බැලිය යුතු වේද? සියල්ල සිතින් එක් අරමුණක පිහිටුවා එම අනුදිසාව බලයි. මෙසේ මාගේ -පෙ- විමසන නුවණින් යුක්ත වූයේ වේ.
එහෙයින්ම එම ආයුෂ්මතුන් ශාස්තෲන් වහන්සේ විසින් ‘මහණෙනි, ඉන්‍ද්‍රියයන්හි රක්නා ලද ද්වාරයන් ඇති මාගේ ශ්‍රාවක භික්‍ෂූන් අතර, යම් මේ නන්දයෙක් වේද ඔහුම අග්‍රයැයි ඒතදග්‍රයෙහි තැබීය.
**එතමත්‍ථං විදිත්‍වා** යනු ආයුෂ්මත් නන්දගේ සියලු ආශ්‍රවයන් ක්‍ෂයකොට සුව ආදීන්හි මධ්‍යස්ථතා ආදී ස්වභාවයන්ට පත්වීම් සංඛ්‍යාත අර්ථය සර්වාකාරයෙන් දැන. **ඉමං උදානං** යනු එම අර්ථය පැහැදිලි කිරීමට මෙම ප්‍රීති වාක්‍යය ප්‍රකාශ කළ සේක.
එහි **යස්ස නිත්තිණ්ණෙ පංඛො** යනු යම් ආර්ය පුද්ගලයෙකු විසින් ආර්ය මාර්ග නමැති ඒදණ්ඩෙන් සියලු දෘෂ්ටි මඩ වගුර ද, සසර නමැති මඩ වගුර ද තරණය කොට නිර්වාණය නමැති පරතෙරට යාමෙන් එතෙර වූයේ වේද? **මද්දිතො කාම කණ්ටකො** යනු යමෙකු විසින් සන්තානය විදින හෙයින්, කාම කටුවයැයි ලද නම් ඇති සියලු කෙලෙස් කාමය. සියලු කාම නමැති කාම කටුව, මාර්ග ඥාන නමැති දණ්ඩෙන්, මඬනා ලද්දේ, බිඳින ලද්දේ ශේෂ රහිතව ප්‍රහීණ කරන ලද්දේ වේ. **මොහක්ඛයං අනුප්පත්තො** යනු මෙසේ වූ, දුක්ඛාදීන්ට විෂය වූ, සියලු මෝහයාගේ ක්‍ෂය කිරීමෙන්, මෝහක්‍ෂයයට පැමිණියේ, අර්හත් ඵලයටද, නිර්වාණයටද පැමිණියේ, **සුඛ දුක්ඛෙසු න වෙධති සභික්ඛු** යනු එම බුන් කෙලෙස් ඇති භික්‍ෂුව, ප්‍රිය අරමුණු එකතුවීමෙන් උපන් සුවයන්හිද අනිටු අරමුණු එකතුවීමෙන් උපන් දුක්ඛයන්හිද නොසැලේ. කම්පා නොවේ. ඒ හේතුයෙන් ඊට ගරු කිරීමකට නොපැමිණේ. සුව, දුක්හි යනු දේශනා මාත්‍රයයි. සියලු ලෝක ධර්මයන්හි නොසැලේ යයි දතයුතුය.
තෙවැන්නෙහි **යසොජ පමුඛානි** යන මෙහි යසොජ යනු එම තෙරුන්ගේ නාමයයි. ඔහු පූර්වාංගම කොට, පැවිදි වූ හෙයින් ද, හැසිරෙන හෙයින් ද එම පන්සියයක් භික්‍ෂූහු යසොජ ප්‍රමුඛ යැයි යූ.සේයි.
ඔවුන්ගේ මේ පූර්වයෝගයයි. අතීතයෙහි කාශ්‍යප දශබලධාරීන් වහන්සේගේ සස්නෙහි එක්තරා ආරණ්‍යයක භික්‍ෂුවක්, ආරණ්‍යයෙහි ගල මතුපිට කරන ලද, කොළ සෙවිලි ඇති කුටියක (කුඩාගෙයක) වාසය කරයි. එසමයෙහි පන්සියයක් සොරහු ගම් පැහැරීම් ආදිය කොට සොරකමින් ජීවත් වන්නාහු, සොරකමක් කොට, දනව් වැසි මිනිසුන් විසින් ලුහුබඳින ලද්දාහු. ඉන් බේරීම සඳහා පැනයන්නාහු, අරණ්‍යයට පිවිස, එහි ගතයුතු කිසිවක් හෝ පිළිසරණක් හෝ නොදක්නාහු එම භික්‍ෂුව, නුදුරෙහි ගලමත හුන්නහු දැක වැඳ එපවත් කියා, ස්වාමීනි, අපහට පිහිටවුව මැනැවැයි ආයාචනා කළහ. තෙරහු ඔබලාට සීලය හා සම පිළිසරණක් නැත. සියල්ලෝ පන්සිල් සමාදන් වවු යයි කීය. ඔවුහු මැනවැයි පිළිගෙන සිල් සමාදන් වූහ. තෙරහු නුඹලා දැන් සීලයෙහි පිහිටියාහු. තව දිවි නැසෙන කල්හිද, මනස දූෂණය නොකරව් යැයි කියත් උපමා ක්‍රමය කීයේය. ඔව්හු මැනවැයි පිළිගත්හ. ඉක්බිති ඒ දනව් වැස්සෝ, එහි පැමිණියාහු, ඔබිනොබ සොයන්නාහු, එම සොරුන් දැක සියල්ලෝ ජීවිතයෙන් තොර කළහ. ඔව්හු එම දනව් වැස්සන් කෙරෙහි සිත් දූෂ්‍ය කිරීම් මාත්‍රයකුදු නොකොට නොකඩසිල් ඇත්තාහු කළුරියකොට කාමාවචර දෙවියන් කෙරෙහි උපන්හ.
ඔවුනතර දෙටු සොර තෙමේ සසර ඔබිනොබ සරන්නාහු, එක් බුද්ධාන්තරයක් දෙව්ලොව කල්යවා, අප භාග්‍යවතුන්ගේ කාලයෙහි දෙව්ලොවින් සැව, දෙටු දෙව්පිත් සැවැත්නුවර දොරැ කෙවුල්ගමෙහි, පන්සියයක් කුලදෙටු කෙවුලාගේ පිත්ව උපනි. ඔහුට යසෝජ යැයි නම් කළහ. අනෙක් අයද සෙසු කෙවුලන්ගේ පුත්‍රයෝ වී උපන්හ. ඔව්හු පෙර එකට වාසය කිරීමෙන් සියල්ලෝම යහලුවන් වී වැලිකෙළියෙහි පටන් ක්‍රීඩා කරන්නාහු පිළිවෙලින් වියපත් වූහ. යසෝජ ඔවුනතර ප්‍රධානියා විය. එම සියල්ලෝම එකතු වී දැල්ගෙන, ගංගා විල් ආදීන්හි මසුන් ඇල්ලීම (බැඳීම) සඳහා හැසිරෙත්.
එකල්හි එක් දිනක, අචිරවතී නදියෙහි දැල හෙලූ කල්හි රන්වන් මත්ස්‍යයෙක් දැල තුලට පිවිසියේය. එය දැක සියලුම කෙවුලෝ, අපගේ පුත්‍රයෝ මසුන් බඳනාහු රන්වන් මත්ස්‍යයෙකු බැන්දාහයි තුටු පහටු වූහ. ඉක්බිති එම පන්සියයක් යහලුවෝ, මත්ස්‍යයා නැවත බහා නැව ඔසවාගෙන ගොස් රජුට දැක්වූහ. රජු එය දැක භාග්‍යවතුන් වහන්සේ, එම මත්ස්‍යයාගේ පැහැපත් වීමේ හේතුව දන්නේයයි මත්ස්‍යයා අල්වාගෙන ගොස් භාග්‍යවතුන් වහන්සේට දැක්වීය. ශාස්තෲන් වහන්සේ මේ මත්ස්‍යයා කාශ්‍යප සම්බුදුරජාණන් වහන්සේගේ සස්නෙහි සස්න පිරිහීගෙන යන කාලසීමාවෙහි පැවිදිව, වැරදි මගට පිවිස ඒ අනුව කටයුතු කරනුයේ සස්න පිරිහෙවා නිරයෙහි උපන්නේ, එක් බුද්ධාන්තරයක් නිරයෙහි පැසී, ඉන් චුතව, අචිරවතී නදියෙහි මත්ස්‍යයෙක්ව උපන්නේ යයි වදාරා, ඔහුගේ මව්, නැගනියද, නිරයෙහි උපන් බවද, ඔහුගේ සොයුරු තෙරුන්ගේ පිරිනිවි බවද ඔහු ලවාම කියවා, මෙය අර්ථෝත්පත්ති කොට කපිල සූත්‍රයද දේශනා කළ සේක.
ශාස්තෲන් වහන්සේගේ දේශනාව ශ්‍රවණයකොට, එම පන්සියයක් කෙවුල් පුත්හු සංවේගප්‍රාප්තව, බුදුරදුන්ගේ සමීපයෙහි පැවිදිව උපසම්පදා ප්‍රාප්තව විවේක වාසයෙහි වසන්නාහු භාග්‍යවතුන් වහන්සේගේ දැක්ම පිණිස ගියහ. එහෙයින් **තෙන ඛොපන සමයෙන යසොජ පමුඛානි පංචමත්තානි භික්ඛු සතානි** ආදිය යූ.සේයි.
එහි **තෙධා** යනු ඔව්හු මෙහි, **නෙවාසිකෙහි** යනු හැමදා වාසය කරන අය සමග, **පටිසම්මොදමානා** යනු නේවාසික භික්‍ෂූන් විසින්, ඇවැත්නි, ඉවසීම (රුචි වීම) කෙසේද? ආදි ක්‍රමයෙන් පිළිසඳර වශයෙන් සතුටුවන කථාවෙන් ‘ඇවැත්නි, එසේය රුචිවෙමියි ආදියෙන් නැවත සතුටුවෙමින් ඔවුන් සමග සමව පැවැති සතුටුවීමයි. **සෙනාසනානි පඤ්ඤාපය** මානා යනු ආචාර්ය උපාධ්‍යයාදීන්ටද තමන්ටද ලබාගන්නා ස්ථාන විමසා, එම නේවාසිකයින් විසින්, ඔවුන්ට මෙය ඔබගේ ගුරුවරයාටය, මෙය ඔබගේ උපාධ්‍යායාටය, මෙය ලැබේයයි සෙනසුන් සංවිධානකොට තමාම එහි ගොස්, දොරකවුළු විවරකොට ඇඳ පුටු පැදුරු ආදී සියල්ල බැහැරකොට, ගසාදමා, නිසිතන්හි තැබීම් ආදී වශයෙන්, පනවනු ලබන්නාහුද,
__පා සිවුරු තැන්පත් කරන්නාහු__, ස්වාමීනි මේ මාගේ පාත්‍රය, මේ සිවුර, මේ තලිය මේ දියකලය, මේ මාගේ සැරයටිය තබනු මැනවැයි මෙසේ ශ්‍රමණ පරිෂ්කාර මනාසේ රකින්නාහු, **උච්චා සද්දා මහා සද්දා** යනු උඩට උස්ව නැගීම් අර්ථයෙන් උස්හඬ ඇතියේ යම් ආකාර වූ ඔවුන්ගේ උස්හඬ, අ කාරයට ආකාර කොට හාත්පස පැතිරීම් අර්ථයෙන් මහත් වූ ශබ්දයක් යම් කෙනෙකුන්ගේද එවන් මහා ශබ්ද, **කෙවට්ටා මඤ්ඤෙ මච්ඡ විලොපෙ** යනු මසුන් පැහැර ගැන්මෙහි කෙවුලන් මෙනි. යම්සේ නම් කෙවුළෝ දියෙහි පෙරළෙන හෙයින්ද, මසුන් ග්‍රහණය සඳහා ක්‍රියාකරන හෙයින්ද කෙවුළන් යයි ලද නම් ඇති මත්ස්‍ය බන්ධකයෝ, මත්ස්‍ය ග්‍රහණය සඳහා ජලයෙහි දැල බාන මසුන් පිවිසියේද, නොපිවිසියේද ගන්නා ලදද, නොගන්නා ලදදැයි ආදී වශයෙන් උස්හඬ මහා හඬ වෙති. යම්සේ නම් ඔවුහු මත්ස්‍ය පැස් ආදිය තබන ලද තන්හි මහජනයා ගොස්, මට එක් මත්ස්‍යයෙක් දෙනු. මට එක් මත්ස්‍ය වැලක් (එකට ඇමුණූ) දෙනු. අසවලාට විශාල මත්ස්‍යයෙකි. මට කුඩා එකෙකි ආදිය කියා පැහැර ගැනීමෙහිදී ඒවා වැළැක්වීම් වශයෙන් උස්හඬ මහ හඬ වෙති. එම භික්‍ෂූහු එසේයයි දක්වයි. තෙනෙතෙ යනු එම ඔව්හු **කින්නු** යනු කුමකටද? කවර හෙයින්දැයි යන අර්ථයි. **තෙ මෙ** යනු ඒ මොව්හු, **පනාමෙමි** යනු බැහැර කරමින් (නෙරපමි) **තෙ** යනු එම නුඹලා, **න වො මම සන්තිකෙ වත්‍ථබ්බං** යනු නුඹලා විසින් මාගේ සමීපයෙහි නොවිසිය යුතුය. යම් බඳු වූ නුඹලා මා වැනි බුදු කෙනෙකුන්ගේ වාසස්ථානයට පැමිණ, මෙසේ මහා ශබ්ද කරව්ද, තම ස්වභාවයෙන් වසන්නාහු කිනම් යෝග්‍ය දෙයක් කරන්නහුද? නුඹලා වැන්නවුන්ට මාගේ සමීපයෙහි කෘත්‍යයක් නම් නැතැයි දක්වයි. මෙසේ භාග්‍යවතුන් වහන්සේ විසින් නෙරපූ කල්හි ඔවුන් අතර, එක් භික්‍ෂුවක් හෝ භාග්‍යවතුන් වහන්ස, ඔබවහන්සේ මහ හඬ මාත්‍රයකින් අප බැහැර කරහුද හෝ අන්‍ය වූ කිසි පිළිවදනක් නොකියා බුද්ධ ගෞරවයෙන් සියල්ලෝ භාග්‍යවතුන් වහන්සේගේ වචනය පිළිගන්නාහු එසේය ස්වාමීනියි කියා නික්මුණහ. ඔවුන්ට මෙවන් අදහසක් විය. අපි ශාස්තෲන් වහන්සේ දකින්නෙමු. ධර්මය අසන්නෙමු. ශාස්තෲන් වහන්සේ සමීපයෙහි වාසය කරන්නෙමුයි පැමිණියාහු, මෙබඳු ගරු කටයුතු ශාස්තෲන් වහන්සේගේ සමීපයට අවුත් මහා ශබ්ද කළෙමු. මෙය අපගේම දෝෂයයි. එහෙයින් අප බැහැරකරන ලද්දෝ වෙමු. එහෙයින් ශාස්තෲන් වහන්සේගේ සමීපයෙහි වසන්ට, හාත්පස ප්‍රසාදවහ ස්වර්ණ වර්ණ ශරීරය දක්නට, මධුරස්වරයෙන් දේශනා කරන ලද ධර්මය ශ්‍රවණය කරන්ට නොලද්දෙමු. ඔව්හු බලවත් දොම්නස් හටගත්තෝව නික්මුණහ.
**සංඝාමෙවො** යනු සුරක්‍ෂිත කොට, **වජ්ජි** යනු මෙබඳු නම් ඇති දනව්ව, වජ්ජි නමැති ජනපදයෙහි රාජ කුමාරවරු, ඔවුන්ගේ වාසස්ථානය, එක් ජනපදයක් වුව, අධ්‍යාහාර වශයෙන් එහෙයින් වජ්ජීසු යැයි යූ.සේයි. **වග්ගුමුදා** යනු මෙවන් නාමයෙන් යුත් ලෝකයාගේ පුණ්‍ය සම්මත එක් නදියක්, වත්තමුදා යැයි ද පාඨයකි. **අත්‍ථකාමෙන** යනු කිසි ප්‍රයෝජනයක් අපේක්‍ෂා නොකොට, අර්ථ සිද්ධියම කැමැත්තෙන්, **හිතෙසිනා** යනු වැඩ කැමැත්තහු විසින්, කිමෙක්ද මාගේ ශ්‍රාවකයෝ සසර වෘත්ත දුකින් මිදෙන්නාහු නම් යෙහෙකැයි එම අර්ථ සංඛ්‍යාත අර්ථයෙහි හෝ එයට හේතු වූ යහපත සොයනසුළු ස්වභාවයෙන්, එයින්ම තමාගේ ශරීර විනාශය ගණන් නොගෙන දුර පෙදෙස්හි වූවන්ද එවුන්ගේ සමීපයට ගොස් හික්මවන්නේය. අනුකම්පා කරන හෙයින් **අනුකම්පකෙන** එම අනුකම්පාවම හේතුකොට අප නෙරපන ලද්දෝ වෙමු. තමාගේ වතාවත් ආදිය අපේක්‍ෂාවෙන් නොවේ. යමෙක් උස්හඬ කිරීම් මාත්‍රයෙකින්ම නෙරපත්ද, එවන් ධර්මයට ගරු කරන භාග්‍යවත් බුදුවරු මනා ප්‍රතිපත්තියෙන්ම පිදිය යුත්තාහ. එහෙයින් **හන්‍ද මයං ආවුසො තථා විහාරං කප්පෙම** යනු හැමතැන සිහියෙන් හා විමසන නුවණින් යුක්තව නිදොස් ස්ථිර ප්‍රතිපදාව පුරන්නාහු, ගන්නා ලද පරිදි, එය මස්තකප්‍රාප්ත කරන්නාහු, සිව් ඉරියව් විවරණ කරමින් වාසය කරමු. **යථා නො විහරතං** යනු යම්සේ අප වාසය කරන කල්හි, භගවා **අත්තමනො අස්ස** යනු මනා ප්‍රතිපත්ති පූජාවෙන් සිත් ගන්නා ලද්දේ වන්නේ යයි අර්ථයි.
**තෙනෙවන්තරවස්සෙන** යනු එම වස් සමය ඇතුලතදීම, මහා පවාරණය නො ඉක්මවාම, **සබ්බෙව තිස්සො විජ්ජා සච්ඡාකංසු** යනු සියලුම එම පන්සියයක් භික්‍ෂූහු පූර්වේනිවාසානුස්මෘති ඥානය, දිව්‍ය චක්‍ෂු ඥානය, ආශ්‍රවක්‍ෂයකර ඥානය යන මෙම ත්‍රයයද, පෙර විසූ කඳපිළිවෙල වසන, මෝහස්කන්ධාදීන්ගේ විනිවිද දක්නා අර්ථයෙන් දැක්වෙන විද්‍යාව තම තමා විසින් ප්‍රත්‍යක්‍ෂ කළහ. ලෞකිකාභිඥාවන්හි මෙම අභිඥා ද්වයය, ආශ්‍රවක්‍ෂයකර ඥානයට බොහෝ උපකාරයහ. දිව්‍යශ්‍රොත්‍ර, චෙතොපරිය, ඉද්ධිවිධ යන ඤාණයන් එසේ නොවේ යයි දැක්වීම සඳහා, ත්‍රිවිද්‍යාවම එම භික්‍ෂූන්ගේ අධිගම දැක්වීම් වශයෙන් උදුරා දක්වන ලදි. එසේම වේරඤ්ජ සූත්‍රයෙහි භාග්‍යවතුන් වහන්සේ වේරඤ්ජ බ්‍රාහ්මණයාට තමාගේ අධිගමයන් දක්වනුයේ, ත්‍රිවිද්‍යාවම දැක්වූ සේක. දිව්‍යශ්‍රොත්‍ර ඥානාදීෟන්ගේ අවිද්‍යමානතාවය නිසා නොවේ. එසේම එම භික්‍ෂූන්ගේ විද්‍යමාන වූද දිව්‍යශ්‍රොත්‍ර ඥානාදිය උදුරා නොදක්වන ලදහ. එම භික්‍ෂූහු ෂඩභිඥාලාභීහුය. **වග්ගුමුදාය නදියා තීරෙ අන්තරහිතා මහාවනෙ කූටාගාර සාලාය භගවතො සම්මුඛෙ පාතුරහෙසුං** යනු එම භික්‍ෂූන්ගේ සෘද්ධි භාවිතය කියයි.
**යථාභිරන්තං** යනු සිත්සේ බුදුවරුන්ට වනාහි එක් ස්ථානයක වැඩවාසය කරන්නාහු, සෙවන හා දිය විපතක් හෝ අපහසු සෙනසුන් හෝ මනුෂ්‍යයින්ගේ අශ්‍රද්ධාදී භාවයන්ට එළඹ නොඇල්මක් නම් නැත. ඒවාහි සම්ප්‍රාප්තියෙන් පහසුවෙන් වාසය කරමුයි දීර්ඝකාලීන විහරණයක්ද නොමැත. යම්තැනක භාග්‍යවතුන් වහන්සේ වාසය කරන කල්හි මිනිස්සු තිසරණයන්හි හෝ පිහිටත්ද, සිල් හෝ සමාදන් වෙත්ද, පැවිදි වෙත්ද? සෝවාන් ආදී මාර්ගයන්ට පැමිණෙත්ද? ශෘස්තෲන් වහන්සේ එබඳු සම්පත් ඇතිකල්හි ඔවුන්ට පිහිටවීම සඳහා වාසය කරති. එය නොමැති කල්හි ඉවත්ව යයි. එකල්හි සැවැත්නුවර කළයුතු බුද්ධ කෘත්‍යයක් නොවීය. එහෙයින්, **අථඛො භගවා සාවත්‍ථියං යථාභිරන්තං විහරිත්‍වා යෙන වෙසාලි තෙන චාරිකං පක්කාමි** යි යූ.සේයි.
**චාරිකං චරමානො** යනු දීර්ඝ ගමනක් යනුයේ, භාග්‍යවතුන් වහන්සේගේ එම චාරිකා ඉක්මන් චාරිකා, ඉක්මන් නොවූ චාරිකා වශයෙන් දෙවැදෑරුම් වේ. එහි දුර ප්‍රදේශයක වූ ද අවබෝධ කළ හැකි පුද්ගලයෙකු දැක, ඔහුට අවබෝධ කරවීම සඳහා ඉක්මන්කොට යාම තුරිත චාරිකා නමැ. එය මහා කාශ්‍යප තෙරුන්ට පෙර ගමන් යාම් ආදීන්හි දතයුත්තාහ. යම්කලෙක්හි වනාහි ගම් නියම්ගම් රාජධානි පිළිවෙලින් දිනපතා, යොදුනක් දෙයොදුනක් වශයෙන්, පිණ්ඩපාත චර්යාදියෙන් ලෝකයාට අනුග්‍රහ කරමින් වඩීද? මෙය අතුරිතචාරිකා නමි. මෙයම මෙහි අදහස් කරන ලදි. **තදවසරි** යනු එයින් පැමිණියේය. එයට හෝ පැමිණියේය. එසේ පැමිණියේය. පිවිසියේය යන අර්ථයි.
**තත්‍ර** යනු එහි **සුදං** යනු නිපාත මාත්‍රයකි. **වෙසාලියං** යනු තෙවරක් විශාල කරන ලද හෙයින් වෙසාලි ලද නම් ඇති ලිච්ඡවි රජවරුන්ගේ නගරයෙහි, **මහා වනෙ** යනු මහවනය නම් ඉබේ හටගත්, රෝපණය නොකළ සීමා නොමැති විශාල වනාන්තරයයි. කිඹුල්වත් නුවර හාත්පස ඇති මහ වනය, හිමවත සමග ඒකාබද්ධව, සීමා රහිතව මහා සමුද්‍රය ගටා සිටී. සීමා රහිත මහත් වූ වනයනුයි **මහාවනං** යි. **කූටාගාර සාලායං** යනු එම මහ වනයෙහි භාග්‍යවතුන් වහන්සේ උදෙසා කළ ආරාමයෙහි, කුළුගෙය ඇතුලත්කොට, හංස වටු වැස්මෙන් කරන ලද සර්වාකාර පරිපූර්ණ භාග්‍යවත් බුදුරජාණන් වහන්සේට කරවන ලද ගඳකිළිය කූටාගාර ශාලා නමි. එම කූටාගාර ශාලායෙහි වග්ගුමුදාතිරියානං යනු වග්ගු මුදාතීර වාසීන්ගේ, **චෙතසා චෙතො පරිච්ච මනසිකරිත්‍වා** යනු තම සිතින් ඔවුන්ගේ සිත පිරිසිඳ මෙනෙහි කොට අන් සිත් දන්නා නුවණින් හෝ සර්වඥතා ඥානයෙන් හෝ ඔවුන් විසින් අවබෝධ කරන ලද, විශේෂාධිගමයන් දැන යන අර්ථයි.
**ආලොක ජාතාවිය** යනු හටගත් ආලෝකයක් මෙනි. අනෙක එයට පර්යාය වචනයකි. සඳ හිරු දහසකින් ආලෝකමත් වූ මෙනැයි අර්ථයි. එම සයොජ ප්‍රමුඛ පන්සියයක් භික්‍ෂූහු සර්වාකාරයෙන් අවිද්‍යා අඳුර විනාශ කිරීමෙන් ආලෝකමත් වූවාහු, බැබලීම් සහිත වූවාහු වෙසෙත්. එහෙයින් භාග්‍යවතුන් වහන්සේ ඔවුන් සිටි දිශාවට **ආලොක ජාතා විය මෙ ආනනද එසාදිසා** යනාදියෙන් ගුණ වර්ණනා කිරීම් පෙන්වීම් වශයෙන් එම භික්‍ෂූහු ප්‍රශංසා කරයි. එහෙයින් **යස්සං දිසායං වග්ගු මුදාතිරියා භික්ඛු විහරන්ති** යි යූ.සේයි. අප්පටිකූලා යනු නො පිළිකුල්ය. මනාපය. සිත් ඇදගන්නා සුළු යයි අර්ථයි. යම් පෙදෙසක සීලාදී ගුණ යුත් මහර්ෂිවරු වෙසෙත්ද? එය කිසිසේත්, උස් ඉවුරු ඇති, පහත් ඉවුරු ඇති විෂම දුර්ගයක ආකාර ඇත්තේද, එතෙකුදු වුවත් එම පෙදෙස මනෝඥය රමණීයමය යූ.සේයි.
ගමෙහි හෝ නොහොත් අරණ්‍යයෙහි හෝ පහත්බිම්හි හෝ ගොඩබිම්හි හෝ යන යම්තැනක රහත්හු වෙසෙත්ද? එම භූමිය සිත් අලවන සුළුය.
**පහිණෙය්‍යාසි** යනු පිටත්කර යවන්නෙහි **සත්‍ථා ආයස්මන්තාතානං දස්සන කාමො** යනු එම භික්‍ෂූන්ගේ සමීපයට පණිවුඩකරුවකු යවන ආකාරයකි. මෙසේ භාග්‍යවතුන් වහන්සේ, යම් අර්ථයක් සඳහා එම භික්‍ෂූන් නෙරපා හැරියේද එම කරුණ මස්තකප්‍රාප්ත වූ බව දැක, ආරබ්ධ වීර්යයෙන් යුතු එම භික්‍ෂූන්ගේ දක්නා කැමැත්ත තෙරුන්ට දැනුම් දුන්නේය. බුදුරදුන්ට මෙබඳු සිතක් විය. මම උස්හඬ මහහඬ කිරීමෙහිලා මොවුන් නෙරපන්නෙමි. එකල්හි ඔව්හු කසයෙන් පහරණු ලැබූ, යහපත් ආජානේය අශ්වයකු මෙන්, ඉන් චුතව සංවේගප්‍රාප්තව, මසිත් ගැනීම උදෙසා අරණට පිවිස උත්සාහ කරනුයේ, ව්‍යායාම කරනුයේ වහාම අර්හත්වය සාක්‍ෂාත් කරන්නාහ. දැන් ඔවුහු අග්‍රඵල ප්‍රාප්ත වූවහු දැක, එම අර්හත්ව ප්‍රාප්තියෙහිලා සතුටු සිතැතියේ, ඔවුන්ගේ දර්ශනය අපේක්‍ෂාකොට මෙසේ ධර්ම භාණ්ඩාගාරිකට අණ කළ සේක.
**සො භික්ඛු** ආනන්ද තෙරුන් විසින් එසේ අණ කළ ෂඩභිඥාලාභී එක් භික්‍ෂුවක්, **පමුඛෙ** යනු හමුයෙහි, **ආනෙඤ්ජ සමාදිනා** යනු චතුර්ථධ්‍යාන පාදක අග්‍රඵල සමාධියෙන්, අරූපධ්‍යාන පාදකයෙන් යැයිද කියති. **ආනඤ්ජෙන සමාධිනා** යිද පාඨයි. කවර හෙයින් භාග්‍යවතුන් වහන්සේ එම භික්‍ෂූන්ගේ පැමිණීම දැන, පිළිසඳර නොකොට සමවතටම සමවැදිනිද? තමාගේ සමවත දැන ඔවුන්ටද සමවැදීම සඳහා, පෙර නෙරපන ලද ඔවුන්ට දැන් තමා සමග සම එක්වීම දැක්ම සඳහා නොවේ. වාග් භේදයෙන් තොරව උසස් බව දැක්වීමටද, රහත්බව ප්‍රකාශ කිරීම දැක්වීම සඳහාද වේ. සමහරු, පෙර නෙරපන ලද, දැන් තමන්ගේ සමීපයට පැමිණියවුන්ට, ඉතා උතුම් සුව ඉපදවීමෙන් අන්‍යයන් හා සාධාරණ නොවූ පිළිසඳරක් කිරීම සඳහා යයි කීහු. එම ආයුෂ්මත්හුද භාග්‍යවතුන් වහන්සේගේ අදහස දැන එම සමවතටම සමවැදුනහ. එහෙයින් **කතමෙන නුඛො භගවා විහාරෙන ඒතරහි විහරති** යි ආදිය යූ.සේයි.
මෙහිද රූපාවචර චතුර්ථ ධ්‍යානය කුසීතතාදි උවදුරු ස්වභාවයන්ගේ ඉතා දුර බව කරන හෙයින් (දුරුකරන හෙයින්) සෘද්ධියට මූලික හේතු වූ, නො නැමෙන ආදී සොළොස් ආකාර පිරිසිදු කරන ධර්මයන්ගෙන් යුක්ත හෙයින්, කම්පා නොවන ස්වභාවයට පත්වූ තෙමේ, කම්පා නොවන අර්ථයෙන් ආනෙඤ්ජයයි කියයි. යූ.සේයි.
පහතට නොනැමුණු සිත කුසීතකම්හි කම්පා නොවේනම් ආනෙඤ්ජංයි. ඉහළ නොනැගි සිත උද්ධච්චයෙහි කම්පා නොවේනුයි ආනෙඤ්ජංයි. නොඇලුනු සිත ව්‍යාපාදයෙහි කම්පා නොවේනුයි ආනෙඤ්ජංයි. තෘෂ්ණා දෘෂ්ටි විරහිත සිත වැරදි දෘෂ්ටියෙහි කම්පා නොවේනුයි ආනෙඤ්ජංයි. කාමයන් හා සම්බන්ධ නුවූ සිත ඡන්‍දරාගයෙහි කම්පා නොවේනුයි ආනෙඤ්ජංයි. මිදුණු සිත කාමරාගයෙහි කම්පා නොවේනුයි ආනෙඤ්ජංයි. වෙන්වූ සිත ක්ලේශයන්හි කම්පා නොවේනුයි ආනෙඤ්ජංයි. කෙලෙස් සීමා ඉක්මවූ සිත කෙලෙස් සීමාවන්හි කම්පා නොවේනුයි ආනෙඤ්ජංයි. ඒකත්වයට ගිය සිත නානාප්‍රකාර ක්ලේශයන්හි කම්පා නොවේනුයි ආනෙඤ්ජංයි. ශ්‍රද්ධාවෙන් දැඩිව අල්වාගත් සිත අශ්‍රද්ධායෙහි කම්පා නොවේනුයි ආනෙඤ්ජංයි. වීර්යයෙන් අල්වාගත් සිත කුසීතතාවයෙහි කම්පා නොවේනුයි ආනෙඤ්ජංයි. සිහියෙන් දැඩිව අල්වාගත් සිත ප්‍රමාදයෙහි කම්පා නොවේනුයි ආනෙඤ්ජංයි. සිහියෙන් දැඩිසේ අල්වාගත් සිත නොසන්සුන් බැව්හි කම්පා නොවේනුයි ආනෙඤ්ජංයි. ප්‍රඥාවෙන් දැඩිසේ අල්වාගත් සිත අවිද්‍යාවෙහි කම්පා නොවේනුයි ආනෙඤ්ජංයි. ප්‍රඥා ලෝකයෙන් ආලෝකමත් සිත අවිද්‍යාන්‍ධකාරයෙහි කම්පා නොවේනුයි ආනෙඤ්ජංයි
[missing trans] රූප විරාග වශයෙන් පැවැති, අරමුණු විභාග වශයෙන් සිව් වැදෑරුම් වූ රූපාවචර චතුර්ථ ධ්‍යානයද, අරූපාවචර ධ්‍යානයද යන එම පස්වැදෑරුම් ධ්‍යානයන්ට ආනෙඤ්ජයයි වහරයි. එම ධ්‍යානයන් අතර යම්කිසිවක් පාදකකොට, සමවන් අර්හත්ඵල සමාධිය ආනෙඤ්ජ සමාධිය යයි පෞරාණිකයෝ කීහ.
**අභික්කන්තාය** යනු ඉක්මගිය කල්හි, **නික්ඛන්තෙ** යනු නික්මුණු කල්හි, පහවූ කල්හි යන අර්ථයි. **තුණ්හී අහොසි** යනු භාග්‍යවතුන් වහන්සේ ආර්ය නිශ්ශබ්දතාවයෙන් නිශ්ශබ්ද වූයේය. **උද්ධතෙ අරුණෙ** යනු අරුණ නැගි කල්හි, අරුණ නම් නැගෙනහිර දිශායෙන් සූර්යෝදයට ප්‍රථමයෙන් නැගි ආලෝකයයි. **නන්‍දිමුඛියා** යනු රැය ගෙවී අරුණ උදා වූ හෙයින්, සූර්යාලෝකයෙන් දිවි ගෙවන සත්ත්වයින් අරුණාලෝකයෙන් සතුටු කරවන ආකාරයෙන් රැය හටගත් කල්හි, බැබලෙන කල්හි යන අර්ථයි.
**තම්හා සමාධිම්හා වුට්ඨහිත්‍වා** යනු පිරිසිඳි පරිදි එම ආනෙඤ්ජ සමාධියෙන් ද, අර්හත් ඵල සමවතින් ද නැගිට, **සචෙ ඛො ත්‍වං ආනන්‍ද ජානෙය්‍යාසි** යනු භාග්‍යවතුන් වහන්සේ, මෙම භික්‍ෂූහු මෙතෙක් කල් මෙනම් සමවත් සුවයෙන් කල් යවත් යයි ඉදින් ආනන්ද නුඹ දන්නෙහිද? **එත්තකම්පි න නප්පටිභාසෙය්‍යාසි** යනු ලෞකික පිළිසඳර සඳහා යම් ආකාර වූ මෙම, ස්වාමීනි, ඔබ විසින් රැය ඉක්ම ගියේ යයි ආදී ක්‍රමයෙන් තෙවරක් වැටහීම එළවන ලදි. එපමණ වූ දෙයක් ද ඔබට නො වැටහෙන්නේ ය. ආනන්දය, යම්බඳු වූ නුඹ ශෛක්‍ෂ්‍ය, අශෛක්‍ෂ්‍ය සමවත් විහරණ නොදන්නෙහිය. එහෙයින් මවිසින් මෙම භික්‍ෂූන්ට ලෞකික පිළිසඳර කථා කරන්ට උත්සාහවත් භාවයට පැමිණියෙමි. මම වනාහි මෙම භික්‍ෂූන් සමග ලෝකෝත්තර පිළිසඳර කථාවෙන් තුන්යම් රැය කල්ගත කළෙමියි දක්වන්නේ, **අහඤ්ච ආනන්‍ද ඉමානිච පඤ්ච භික්ඛු සතානි සබ්බෙව ආනඤ්ජ සමාධිනා නිසීදිම්හ** යන්න භාග්‍යවතුන් වහන්සේ වදාළහ.
**එතමත්‍ථං විදිත්‍වා** යනු එම භික්‍ෂූන්ගේ තමා සමව ආනෙඤ්ජ සමාධියට සමවැදීමේ සමර්ථතා සංඛ්‍යාත වසීභාවය සර්වාකාරයෙන් දැන **ඉමං උදානං** එම භික්‍ෂූන්ගේ ශේෂ රහිත රාගාදී ප්‍රහාණ මනාව සිදුවීම් ආදී ස්වභාවය දැක්වීම සඳහා මෙම ප්‍රීති වාක්‍යය වදාළේය.
එහි **යස්සජිතො කාම කණ්ටකො** යනු කුසල් පස විඳින අර්ථයෙන් කටුවක් වූ ක්ලේශකාමය යම් ආර්ය පුද්ගලයෙකු විසින් ශේෂ රහිතව දිනන ලදද? ප්‍රහීණ කරන ලදද? එයින් ඔහුගේ සංයෝජනයන්ගේ අභාවය දක්වයි ගාමකණ්ටකයැයි ද පාඨයි. එහි අර්ථය සියලු වස්තු කාමය ගමෙහි කටුවක් මෙන් සිටියේ වේ. **යස්ස ජිතො** යනු ඔහුගේ ජය ඒ හා බැඳි ඡන්ද රාග ප්‍රහාණයෙන්ම දතයුතුය. එයින් ඔවුන්ගේ අනාගාමි මාර්ගය යූ.සේයි. **අක්කොසොච ජිතො** ඒ හා සම්බන්ධවයි. **වධොච බන්‍ධනඤ්ච** යනු මෙහිද එම ක්‍රමයමැයි. එහි ආක්‍රෝශ ජයෙන් වාග් දුශ්චරිත අභාවයයි. අනෙකෙන් කාය දුශ්චරිත අභාවය දක්වන ලදි. එයින් එයට හේතු වූ, ව්‍යාපාදයාගේ ශේෂ රහිත ප්‍රහාණයෙන් තෙවන මාර්ගය යූ.සේයි. නොහොත් ආක්‍රෝශාදී ජය වචනයෙන් තෙවන මාර්ගය යූ.සේයි. ආක්‍රෝශාදීන්ගේ අත්‍යන්ත සමනය එහි ප්‍රකාශ කරන ලදුයේ වේ. දෙ අයුරින්ම ඒවාහි විරුද්ධතා ස්වභාවය දක්වයි. **පබ්බතො විය සොයිතො අනෙජො** යනු එජා යනු සැලෙන කෙලෙස් උවදුරයි. සැලෙන කෙලෙසුන්ගේ හේතූන්ද, සෙසු කෙලෙසුන්ගේද අභාවයෙන් අනෙජයි. අනෙජ හෙයින්ම, සියලු කෙලෙසුන්ගෙන්ද අන්‍ය මිසදිටු වාද නමැති වාතයන්ගෙන්ද, කම්පා නොවන ස්වභාවයෙන් සිටියේ තනි කළුගල් පර්වතයක් හා සමානය. **සුඛ දුක්ඛෙසු න වෙධති සභික්ඛු** යනු ඒ බුන් කෙලෙස් ඇති භික්‍ෂුව, සුව දුක් නිමිතිකොට කම්පා නොවේ යයි, යට කියන ලද අයුරින්ම අර්ථය දතයුතුය. මෙසේ භාග්‍යවතුන් වහන්සේ එම පන්සියයක් භික්‍ෂූන්ගේ අර්හත්වාධිගමයෙන් සුවදුක්හි නොසැලෙන ස්වභාව හටගැන්ම එක්තැන් කොට ඒක පුද්ගලාධිෂ්ඨාන උදානය උදන් ඇනූ සේක.
සිව්වැන්නෙහි **පරිමුඛං සතිං උපට්ඨපෙත්‍වා** යනු අරමුණට අභිමුඛව සිහිය තබා, මුව සමීපයෙහි කොට, එසේම විභංගයෙහි,
මෙම සිහිය නාසිකාග්‍රයෙහි හෝ මුව නිමිත්තෙහි හෝ එළඹ සිටියාහු මනාව එළඹ සිටියාහු වේ. එහෙයින් **පරිමුඛං සතිං උපට්ඨපෙත්‍වායි** කියයි.
නොහොත් **පරි** යනු හාත්පසින් අල්වා ගන්නා යන අර්ථයි. **මුඛං** යනු ගෙන යන අර්ථයි. සති යනු වැටහීම් අර්ථයි. එහෙයින් **පරිමුඛං සතිං** යයි කියයි. මෙහි පටිසම්භිදායෙහි කියන ලද අයුරින් අර්ථය දතයුතුය. එහි මේ කෙටි අර්ථයයි. හාත්පසින් අල්වාගෙන සිහිය ගෙන යාම නිය්‍යාණං යනු සිහියෙන් බැසගත යුතු අරමුණ දතයුතුය. මෙහි පළමු හා අවසන් අර්ථය සියල්ල එකට එකතු කිරීම් වශයෙනි. අනෙක සමවතින්, පූර්වභාගයෙහි එක් අරමුණක සිත පිහිටුවීම් වශයෙන් දතයුතුය. එය සිහිය යන මාතෘකාවෙන් යූ.සේයි. සති යන්න යමෙක් කායගතා සතිය පරිභෝග කෙරෙත්ද යනාදී තන්හි මෙනි. එම ධ්‍යානය යනු කිමෙක්ද? රූපාවචර චතුර්ථ ධ්‍යානය පාදක කොට සමවන් අර්හත්ඵල ධ්‍යානයයි. කෙසේ වනාහි එය දතයුතුද? කම්පා නොවන සමාධි යෝගයෙන් තෙරුන්ගේ කිසියම් විශේෂතා සහිත නිශ්චල භාවයද, කම්පා නොවන ස්වභාවයද, පර්වත උපමාවකින් ප්‍රකාශ කරන්නා වූ භාග්‍යවතුන් වහන්සේ, මෙම උදානය වදාළ සේකැයි ගාථාවෙන්ම මෙම අර්ථය හැඟේ. මෙම හිඳගැනීම සත්‍යාවබෝධය සඳහා නොවේ. තවද මෙය ඉහාත්ම සුව විහරණය සඳහායි. **සූකර බත** (ඌරන් හෑරූ) ලෙණෙහිදී තම බෑනා වූ දීඝනඛ පිරිවැජියාට භාග්‍යවතුන් වහන්සේ ධර්මය දේශනා කරන කල්හි මේ මහ තෙරහු චතුරාර්ය සත්‍යය ප්‍රතිවේධ කෘත්‍යය කල් ඇතිවම මස්තක ප්‍රාප්ත කළේය.
**එතමත්‍ථං** යනු තෙරුන්ගේ අකම්ප්‍ය සමාධි යෝගයෙන්, රහත් භාවයට පැමිණීමෙහිද, කිසියම් කම්පා නොවන ස්වභාව සංඛ්‍යාත කරුණ සර්වාකාරයෙන් දැන එම කරුණ පැහැදිලි කිරීමට මෙම ප්‍රීති වාක්‍යය වදාළ සේක.
එහි **යථාපි පබ්බතො සෙලො** යනු යම්සේ එකට තද වූ තනි සෙල්මුවා ගල් පර්වතයක් පස් සහිත හෝ විවිධ දෑ (වැලි, මඩ ආදී) මිශ්‍රිත පර්වතයක් නොවේයයි අර්ථයි. **අචලො සුප්පතිට්ඨිතො** යනු මුල් කොටස මනාව පිිහිටියේ, ප්‍රකෘති වාතයන්ගෙන්, සෙලවිය නොහැකියේ, කම්පා නොවනුයේ වේ. **එවං මොහක්ඛයා භික්ඛු පබ්බතොව නවෙධති** යනු මෝහයාගේ සේස රහිත ප්‍රහාණයෙන්, මෝහ මූලික වූ, සියලු ප්‍රහීණතාවයට පත් දක්ෂ භික්‍ෂුව, යම්සේ එම පර්වතය ප්‍රකෘති වාතයන්ගෙන් නොසැලේද, කම්පා නොවේද, එසේම අටලෝ දහමින් නොසැලේ. කම්පා නොවේ. නිර්වාණයද, අර්හත්වයද මෝහක්‍ෂයයි කියයි. එහෙයින් මෝහක්‍ෂයයට හේතු වූ නිර්වාණයද අර්හත්වයද අවබෝධ කළ හෙයින් සිව් අරි සස්හි මනාව පිහිටියේ, සමවතට අසම්ප්‍රාප්ත කාලයෙහිද කියන ලද ආකාර ඇති පර්වතය මෙන් කිසිවකින් නොසැලේ. සමවතට සමවන් කාලයෙහි කියනුම කවරේද යන අදහසයි.
පස්වැන්නෙහි, **කායගතා සතියා** යනු කය අනුව බැලීම් වශයෙන් කය අනුව ගිය, කය අරමුණු කොට පැවැති සිහියෙන්, මෙය මෙසේ වූයේය යන ලක්‍ෂණයෙහි කරණ විභක්තියි. **අජ්ඣත්තං** යනු මෙහි අධ්‍යාත්මය නම් ස්වකීය අධ්‍යාත්මයයි. එහෙයින් තමා කෙරෙහි ආත්ම සන්තානයෙහි යන අර්ථයි. නොහොත් කමටහනට හේතු වූ කෙස් ආදී දෙතිස් කොටස් සමූහය මෙහි කය යැයි අදහස් කරන ලදි. එහෙයින් අජ්ඣත්තං යන පදයට ගෝචරාධ්‍යාත්මයැයි අර්ථය දතයුතුය. **සුප්පතිට්ඨිතො** යනු ස්වකීය ආධ්‍යාත්ම වූ හෝ ගෝචරධ්‍යාත්ම වූ හෝ ශරීරයෙහි මනාව එළඹ සිටි හෙයින්, මේ කවරනම් සිහියක් යම් අධ්‍යාත්මයක මනාව එළඹ සිටියේ යයි කියන ලද්දේද? ඒ මේ භාග්‍යවතුන් වහන්සේ, මෙම කයෙහි කෙස්, ලොම් ඇත යනාදී ක්‍රමයෙන් ආධ්‍යාත්මික කෙස් ආදී වූ දෙතිස් ආකාර කය යූ.සේයි. එහි පිළිකුල් වශයෙන් මෙනෙහි කිරීම පවත්වන්නහුට, උපචාර අර්පණා වශයෙන් එළඹ සිටි සිහියක් වේද, එය කායගතා සතියයි කියයි. යම් ආකාර වූ ආනාපාන සිව් ඉරියව් සති සම්ප්‍රජාන්‍යයන්ගේ වශයෙන්, උද්ධුමාතක විනීලක වශයෙන්ද, මෙනෙහි කිරීම පවත්වන්නහුට, සුදුසු පරිදි, උපචාර අර්පණා වශයෙන් කයෙහි එළඹ සිටි සිහියක් වේද, එය කායගතා සතියයි කියයි. මෙහි වනාහි අධ්‍යාත්මික කායගතා සතියද, පෘථුවි ආදී සිව් ධාතූහුද සසම්භාර සංක්‍ෂේපාදී සතර අතරින් යම්කිසි එකකින් එක් ආකාරයකින් විභාගකොට, ඒවාහි අනිත්‍යාදි ලක්‍ෂණ සැලකීම් වශයෙන් එළඹ සිටි විදර්ශනා සම්ප්‍රයුක්ත සිහිය කායගතා සතියයි අදහස් කරන ලදි. තෙරුන් වහන්සේ වනාහි එසේ විදර්ශනා කොට තම ඵල සමවතට සමවැද හුන්නේය. මෙහිද ගාථාවෙන් මෙම අර්ථය දතයුතු හෙයින් ‘නචායං නිසජ්ජාං ආදිය කියන ලද ක්‍රම අනුසාරයෙන් යෙදිය යුතුය.
**එතමත්‍ථං** යනු තෙරුන්ගේ එම සිව් ධාතු වෙන් වෙන්ව අවබෝධ කිරීම් අයුරින් කායානුපස්සනා සතිපට්ඨානයෙන් විදර්ශනාවට බැස ඵල සමවත් සමවැදීම් සංඛ්‍යාත අර්ථය දැන, **ඉමං උදානං** යනු මෙම සතිපට්ඨාන භාවනාවෙන් නිර්වාණාධිගමය දක්වන ප්‍රීති වාක්‍යය වදාළ සේක.
එහි **සති කායගතා උපට්ඨිතා** යනු පෙර කියන ලද ලක්‍ෂණ ඇති සිහිය, ශ්‍රද්ධාව පූර්වාංගම සමාධි, වීර්ය ප්‍රඥාවන් සුදුසු පරිදි, කෘත්‍ය නිෂ්පාදනයෙන් විරුද්ධ ධර්මයන් ප්‍රහාණ භාවය පැමිණි හෙයින්, විරුද්ධ ධර්මයන් ප්‍රහීණ වූවාහු එයින්ම, තීක්‍ෂණ හා ප්‍රකට වූද, කියන ලද ආකාර ඇති ශරීරයාගේ ග්‍රහණ වශයෙන් ද, එක් අර්ථයක එක්තැන් කිරීම් වශයෙන්ද, නොවෙනස් ස්වභාවය සලකන්නාහු එළඹ සිටියේ වේ. එයින් කාය සංඛ්‍යාත සිව් ධාතූන්ගේ ද එය ආශ්‍රිත උපාදාය රූපයන්ගේද සැලකීම් වශයෙන් ප්‍රත්‍යයන් විභාගකොට ඉන් මත්තෙහි ඒවාහි, අනිත්‍යාදි ලක්‍ෂණ සැලකීම් වශයෙන් පැවැති ඥාන පරම්පරාව අනුව පැමිණි සිහිය දක්වයි. සති ශීර්ෂයෙන් හෝ ඒ හා සම්ප්‍රයුක්ත විශේෂ දැනුම් ත්‍රයයට ඇතුලත් ඥාන පරම්පරාව දක්වයි. **ඡසු ඵස්සායතනෙසු සංවුතො** යනු කියන ලද ආකාරයෙන් කයෙහි එළඹ සිටි සිහියෙන් යුක්ත වූයේ චක්‍ෂුරාදීන්හි ස්පර්ශයට හේතු වූ ෂට් ද්වාරයන්හි කායානුපස්සනාවගේ නොවඩනා ලද හෙයින් ඉපැත්මට නුසුදුසු වූ අභිධ්‍යාදීන්ගේ, එය වඩනා ලද හෙයින් පැවැත්මට හේතු වලකනුයේ ඒවා වසනුයේ එහි සංවර වූයේ යයි කියයි. එයින් ඥාන සංවරය දක්වයි.
**සත්තං භික්ඛු සමාහිතො** යනු ඒ භික්‍ෂුව මෙසේ එළඹ සිටි සිහි ඇත්තේ, හැමතැන සංවර වූයේ පැතිර සිටි හෙයින් අරමුණෙහි සිත අත්නොහැර අනිත්‍යාදි වශයෙන් විමසා බලනුයේ විදර්ශනාවෙන් විමසා බලා, ඥානය තීක්‍ෂණ වූ කල්හි දක්ෂතාවය උසුලනුයේ, විදර්ශනා සමාධියෙන් පළමුව නිරතුරුව නිරන්තරයෙන් තැන්පත් වූයේ, අනුලෝම ඥානයට අනතුරුව, ගොත්‍රභූ ඥාන දර්ශනයෙහි පටන් **ජඤ්ඤා නිබ්බාන මත්තනො** යනු අන්‍ය පෘථග්ජනයින්ට සිහිනෙනුදු අගෝචර හෙයින්, ආර්යයන්ට වනාහි ඒ ඒ පුද්ගලයාට ආවේනික හෙයින්, ආත්ම සමාන හෙයින්, ආත්මයයි ලද ව්‍යවහාර ඇති මාර්ගඵල ඥානයෙහි උත්කෘෂ්ඨතාවයෙන් ඒකාන්ත සුව එලවන අසඛ්ඛත ධාතු සංඛ්‍යාත නිර්වාණය තමාගේ යයි යූ.සේයි. එම නිර්වාණය දැනගන්නේය. මාර්ග ඵල ඥානයන්ගෙන් ප්‍රතිවේධ කරන්නේය. සාක්‍ෂාත් කරන්නේ යන අර්ථයි. එයින් ආර්යයන්ගේ නිර්වාණයෙහි මිදීම් ස්වභාවය පෙන්වයි. ආර්යයෝ වනාහි සමාධි සිත පැවැති කාලයෙහිද, ඒකාන්තයෙන් ම නිර්වාණයෙහි නිම්නතාවයෙන්, නම්‍රතාවයෙන්, ප්‍රවණතාවයෙන් වෙසෙත්. මෙහිද යමෙකුට කායගතා සතිය එළඹ සිටියේද, ඒ භික්‍ෂුව ෂට් ස්පර්ශායතනයන්හි සංවර වූයේ, එයින්ම නිතර සමාධියට පත්වූයේ තමාගේ ප්‍රත්‍යක්‍ෂ කිරීමෙන් නිර්වාණය තම සන්තානයෙහි විද්‍යමාන වේයයි දැනගන්නේය. මෙසේ ගාථා පදයන්ගේ සම්බන්ධය දතයුතුය. මෙසේ කායානුපස්සනා සතිපට්ඨාන ද්වාරයෙන් අර්හත්වය තෙක් එම භික්‍ෂුව නික්ම යාමේ මාර්ගය ධර්මරාජයාණන් වහන්සේ පෙන්වයි.
අනෙක් ක්‍රමයක්, **සති කායගතා උපට්ඨිතා** යනු එයින් කායානුපස්සනා සතිපට්ඨානය පෙන්වයි. **ඡසු ඵස්සායතනෙසු සංවුතො** යනු ස්පර්ශය උත්පත්ති ස්ථානය හේතුව වූයේ ඔවුන්ට නුයි ඵස්සායතනයි. එම ස්පර්ශායතනයන්හි, ස්පර්ශ හේතු වූ, ස්පර්ශ ප්‍රත්‍යයෙන් නිපන් ෂට් චක්‍ෂු ස්පර්ශාදි, විඳිනු ලබන දෑහි තෘෂ්ණාදීන්ගේ නොපැවැත්මෙන් සංවර වූයේ, එයින් වේදනානුපස්සනා සතිපට්ඨානය පෙන්වයි. **සත්තං භික්ඛු සමාහිතො** යනු නිතර, හැමදා, නිරන්තරයෙන් වික්‍ෂෙප අභාවයෙන් සිතේ එකඟතාවයට පත් භික්‍ෂුව, එම සමාධිය සර්වාකාරයෙන් සතිපට්ඨාන භාවනාවගේ මස්තකප්‍රාප්තියෙන් වේ. විමසා බලනුයේ, අතීතාදී භේද භින්න වූ, පංච උපාදානස්කන්ධයන්හි සේස රහිතව අල්වාගෙන විමසා බලයි යයි එයින් සෙසු සතිපට්ඨානයන් පෙන්වයි. **ජඤ්ඤා නිබ්බාන මත්තනො** යනු මෙසේ සතර සතිපට්ඨාන භාවනාව මස්තකප්‍රාප්ත කොට සිටියේ බුන් කෙසේ ඇති භික්‍ෂුව තම කෙලෙස් නිවීම ප්‍රත්‍යවේක්‍ෂණ ඥානයෙන් තෙමේම දැන ගන්නේ යයි අර්ථයි.
නොහොත් **සති කායගතා උපට්ඨිතා** යනු තමාගේ ද අන්‍යයන්ගේද ශරීරයාගේ තත් වූ පරිද්දෙන්, පිරිසිඳ දැනීම දැක්වීමෙන් තෙරුන්ගේ සිහියෙහි විශාලත්වයට පැමිණීම දක්වන ලදි. **ඡසු ඵස්සායතනෙසු සංවුතො **යනු චක්‍ෂුරාදි ෂට් ද්වාරයන්හි සීමාව ඉක්මවා ගිය සංවරය දැක්වීමෙන්, සන්සුන් විහරනාදී වශයෙන් තෙරුන්ගේ විමසුම් නුවණ ප්‍රකට කිරීමද, ප්‍රඥාවගේ විශාලත්වයට පත්වීමද දක්වන ලදි. **සත්තං භික්ඛු සමාහිතො** යනු සමවත්හි යෙදීමේ බහුලතාවය දැක්වීමෙන් අනුපූර්ව විහාර සමාපත්තීහු දක්වන ලදහ. මෙවන් ආකාර වූ භික්‍ෂුව **ජඤ්ඤා නිබ්බාණ මත්තනො** යනු කරන ලද කෘත්‍යයන් ඇති බැවින් මත්තෙහි කළයුත්තක් නොමැති හෙයින්, හුදෙක් තමාගේ ස්කන්ධයන් පැවැත්මේ හේතුව ඉතිරිව නොමැති නිර්වාණයම දැනගන්නේය. ඔහුට අනෙක් සිතිය යුත්තක් නැතැයි යන අදහසයි.
සයවැන්නෙහි **පිළින්‍දිවච්ඡො** යනු පිලින්‍දි යන නාමයයි. වච්ඡ යනු ගොත්‍ර වශයෙන් තෙරුන් හඳුනති. වසලවාදෙන සමුදාචරති යනු එනු වසලය, ඉවත්ව යනු වසලය ආදි වශයෙන් භික්‍ෂූන් වසල වාදයෙන් වහරයි. අමතයි. **සම්බහූලා භික්ඛු** යනු බොහෝ භික්‍ෂූහු, ඔව්හු එසේ හැසිරෙන තෙරුන් දැක රහත්භාවයට පත්ව සිටියේ වී නමුත් පහ නුවූ පෙර අත්බැව්හි පුරුද්ද හෙයින් මෙසේ කථා කරයි යයි නොදන්නාහු මෙම තෙරහු ද්වේෂ සහගත සිතින් හැසිරේයයි සිතා, උසස්කොට කථා කරවීමේ අදහසින් ඔහු එම තත්ත්වයෙන් නැගිටුවීමට (වැළැක්වීමට) සැළකොට සිටියහ. එහෙයින් **ආයස්මා භන්තෙ පිලින්‍දිවච්ඡො භික්ඛු **වසල වාදෙන සමුදාචරති’යි යූ.සේයි. මෙම භික්‍ෂුව රහත්භාවයට පත්වූවෙකැයි හඳුනති. මෙම භික්‍ෂුව මෙසේ ඵරුෂ වචනයෙන් හැසිරේයයි පෙර පුරුද්දට අනුව එසේ හැසිරෙන්නා වූ මොහු කෙරෙහි උතුරු මිනිස්දම් නුවූයේද, ඔහුගේ ආර්යභාවය නොදන්නා වූ, නොපිළිගන්නා වූ භික්‍ෂූහු ඔහු පහත්කොට සලකන හැඟීමෙන් යුක්තව භාග්‍යවතුන් වහන්සේට එම කරුණ දැන්වූහයි සමහරු කීහ. භාග්‍යවතුන් වහන්සේ තෙරුන්ගේ නිර්ද්වේෂභාවය ප්‍රකාශ කරනු කැමැතියේ, එක් භික්‍ෂුවක් ලවා ඔහු කැඳවා, ඔහු ඉදිරිපිට පෙර පුරුදු කිරීම් වශයෙන් මොහු එසේ හැසිරේ. ඵරුෂ වචන පැවසීමේ අදහසින් නොවේ යයි වදාළ සේක. එහෙයින් **අථඛො භගවා අඤ්ඤතරං භික්ඛුං ආමන්තෙසි** ආදිය යූ.සේයි.
එහි **පුබ්බෙ නිවාසං මනසිකරිත්‍වා** යනු ශාස්තෲන් වහන්සේ, වච්ඡයෙනි, තොප වසලවාදයෙන් භික්‍ෂූන් අමතයි යනු සැබෑදැයි තෙරුන් විචාරා ඔහු විසින් ස්වාමීනි එසේයයි කී කල්හි, මෙම වච්ඡයා ක්ලේශයන්ට වසඟව සිටි පුරුද්දෙන් වසල වාදය අත් නොහරී. කිමෙක්ද අතීත ආත්මභාවයන්හිද, බ්‍රාහ්මණ ජාතිකයෙක් වූයේදැයි ආවර්ජනා කරනුයේ පූර්වේනිවාසානුස්මෘති ඥානයෙන් හෝ සර්වඥතා ඥානයෙන් ඔහුගේ පෙර විසූ අතීත ජාතීන්හි, වාසය කළ ස්කන්ධ පරම්පරාව මෙනෙහිකොට **මනසිකරිත්‍වා** යනු අත්තල තබන ලද නෙල්ලිගෙඩියක් මෙන් ප්‍රත්‍යක්‍ෂ කිරීම් වශයෙන් තමා විසින් මෙනෙහි කොට, **භික්ඛු ආමන්තෙසි** යනු එම භික්‍ෂූන්ට හැඟවීමට ආමන්ත්‍රණය කළේය. වදාළේය. එහෙයින් **මා ඛො තුම්හෙ භික්ඛවෙ** යනාදිය යූ.සේයි.
එහි **මා** යනු ප්‍රතිෂේධාර්ථයෙහි නිපාතයි. තස්ස උජ්ඣායිත්‍ථ යැයි මෙයින් සම්බන්ධයි. ‘මා උජ්ඣායිත්‍ථ යනු පහත් තත්ත්වයෙහිලා නොසිතව් - නොබලව් යයි අර්ථයි. **වච්ඡස්ස භික්ඛුනො** යනු පහත් කොට සැලකීම ඊර්ෂ්‍යා කිරීම, වච්ඡ භික්‍ෂුවට යැයි සම්ප්‍රදානයි. දැන් ඔහු පහත්කොට නොසැලකිය යුතු හේතු දක්වනුයේ **න භික්ඛවෙ වච්ඡො දොසන්තරො භික්ඛු වසලවාදෙන සමුදාචරතියි** වදාළ සේක. එහි අර්ථය මහණෙනි, මෙම වච්ඡ තෙමේ ද්වේෂ සහගතව ද්වේෂ සිතැතිව, ද්වේෂයෙන් ව්‍යාපාදයෙන් දූෂිත සිත් ඇතිව භික්‍ෂූහු වසලවාදයෙන් නොහැසිරේ. මාර්ගාධිගමයෙන්ම ඔහුගේ ව්‍යාපාදය මුලිනුපුටා දැමීය. මෙසේ ද්වේෂ ස්වභාව විරහිත වූයේද ඔහුගේ එසේ හැසිරීමට පෙර අත්බැව්හි සිදුවූ කරුණු ගෙනහැර දක්වනුයේ **වච්ඡස්ස භික්ඛවෙ** යනාදිය වදාළහ.
එහි **අබ්බොකිණ්ණානී** යනු ක්‍ෂත්‍රිය ආදි ජාති අතරෙහි අමිශ්‍රව අතරක් නොමැතිව, **පඤ්ච ජාතිසතානි බ්‍රාහ්මණකුලෙ පච්චා ජාතානි **යනු වච්ඡයාගේ සියලුම ඒ උපත් පන්සියයක්ම පිළිවෙලින් බ්‍රාහ්මණ කුලයෙහිම උපන්නාහු වූහ යි අර්ථයි. **සො තස්ස වසලවාදො දීඝරත්තං සමුදාචිණ්ණො** යනු යමක් වත්මනැ ක්‍ෂීණාශ්‍රව වූයේ වී නමුත් පවත්වාගෙන යයිද, වච්ඡ භික්‍ෂුවගේ එම වසලවාදය, මෙම ජාතියෙහි පටන් උඩට ආරෝහන වශයෙන් ගත් කල්හි පන්සියයක් පමණ උපත්හි බ්‍රාහ්මණ ජාතිකත්වයෙන් පුරුදු කරන ලද්දේ, නිතර පවත්වන ලද්දේ විය. බ්‍රාහ්මණයෝ වනාහි උපතින් සිදු වූ මානයෙන්, මානයෙන් තද වූවාහු අන්‍යයා වසලවාදයෙන් කතා කෙරෙති. මනාසේ පුරුදු කරන ලදැයිද කියවති. අර්ථය එයමය. **තෙන** යනු ඔහු විසින් දීර්ඝ කාලයක් එසේ පුරුදු කරන ලද බැවින්, එයින් ඔහුගේ එසේ හැසිරීමට හේතුව පෙර පුරුද්ද යයි දක්වයි. මෙම පෙර පුරුද්ද නම් කිම? යම් ආකාර වූ කෙලෙස් රහිත පුද්ගලයාගේ ද, සන්තානයෙහි අප්‍රහීණ කෙලෙසුන්ගේ හැසිරීම් හා සමාන හැසිරීමට හේතු වූ, අනාදිමත් කාලයක පටන් භාවිතා කරන ලද, කෙලෙසුන් විසින් ගෙන එන ලද දක්ෂතා මාත්‍රයක් වේද, එබඳු ස්වභාවය අධිෂ්ඨානය යැයි කියති. එය වනාහි අභිනීහාර සම්පත්තියෙන් දතයුතු වැළැක්වීම් ප්‍රහාණ වශයෙන් යම්තැනෙක්හි කෙලෙස් ප්‍රහීණ වූයේ ද, එහි භාග්‍යවතුන් වහන්සේගේ සන්තානයෙහි නොමැත. යම්තැනක වනාහි කෙලෙස් ප්‍රහීණ නොවීද? එහිලා ශ්‍රාවකයින්ගේ ද, පසේ බුදුවරුන්ගේ ද සන්තානයෙහි ඇත. එහෙයින් තථාගතයන් වහන්සේම අනාවරණ ඥාන දර්ශනයෙන් යුක්තය.
**එතමත්‍ථං විදිත්‍වා** යනු ඒ ආයුෂ්මත් පිලින්දිවච්ඡයන්ගේ වසලයයි කථාවෙන් හැසිරීම ඇති කල්හිද ද්වේෂ සහගත සිත්හි අභාව සංඛ්‍යාත කරුණ දැන **ඉමං උදානං** යනු ඔහුගේ අග්‍රඵල අධිගම දැක්වීම් වශයෙන් මෙම ප්‍රීති වාක්‍යය වදාළ සේක.
එහි **යම්හි න මායා වසති න මානො** යනු යම් ආර්ය පුද්ගලයෙක් කෙරෙහි විද්‍යමාන දොස් වැසීම් ලක්‍ෂණ කොට ඇත. **මායා** යනු ශ්‍රේෂ්ඨයෙක් වෙමියි ආදී ක්‍රමයෙන් දැඩි ග්‍රහණ වශයෙන් පැවැති ඉහළ නැගීම ලක්‍ෂණ කොට ඇත. මානොපි න වසති යනු මාර්ගාධිගමයෙන් මනාව නසන ලද හෙයින් නොපවතියි. නූපදියි. **සොඛීණ ලොභො අමමො නිරාසො** යනු යම් රාගාදී ආකාර වශයෙන් පැවැති අරමුණු ගැනීම් ලක්‍ෂණ කොට ඇති ලෝභය සර්වාකාරයෙන් පහවූ හෙයින් **වීතලොභො **යි එම රූපාදී කිසිතැනෙක්හි මමය, මාගේය යන හැඟීම් තොර කිරීමෙන් **අමමො** යි දැඩිව අල්වා ගැනීම් රහිත වූයේ, අනාගතයේ වූද භව ආදීන්ගේ අපේක්‍ෂා විරහිත හෙයින්ද **නිරාසොයි. පනුන්නකොධො** යනු කිපීම ලක්‍ෂණකොට ඇති ක්‍රෝධය අනාගාමී මාර්ගයෙන් සර්වාකාරයෙන් ප්‍රහීණ හෙයින් පනුන්නකොධොයි. විනාශ කරන ලද ක්‍රෝධය. **අභිනිබ්බුතත්තො** යනු, යමෙක් මෙසේ මායා, මාන, ලෝභ, ක්‍රෝධාදීන්ගේ විනාශ කිරීමෙන් ඒ හා යෙදුන සියලු කෙලෙස් පක්‍ෂය මනාව ප්‍රහීණ කළ හෙයින් සර්වප්‍රකාරයෙන් ක්ලේශ පරිනිර්වාණයෙන් මනාව නිවුණු සිතැත්තේ සිසිල් වූයේ. **සො බ්‍රාහ්මණො සො සමණො ස භික්ඛු** යනු මෙබඳු එම ක්‍ෂීණාශ්‍රව තෙමේ සර්වප්‍රකාරයෙන් යටපත් කළ පාප හෙයින් **බ්‍රාහ්මණොයි** ඔහුම සමනය කළ පාප බැවින් ද, සමාන චර්යා හෙයින් ද **සමණොයි** ඔහුම සර්වාකාරයෙන් බුන් කෙලෙස් හෙයින් **භික්ඛු** නමැ. මහණෙනි, මේ ආකාර වූද එම වච්ඡ තෙමේ කෙසේ ද්වේෂ සහගත සිතැතිව කිසි කාය කර්මාදියක් පවත්වන්නේද, හුදෙක් පෙර පුරුද්ද අප්‍රහීණ හෙයින් වසලවාදයෙන් නිතර අනෙක් අය අමතයි.
සත්වැන්නෙහි, **සත්තාහං එක පල්ලංකෙන නිසින්නො හොති අඤ්ඤතරං සමාධිං සමාපජ්ජිත්‍වා **යනු මෙහිලා සමහරු අර්හත්ඵල සමාධිය මෙහි එක්තරා සමාධිය යැයි අදහස් කරන ලදැයි කීහ. ඒ ආයුෂ්මත් තෙමේ ඉහාත්ම සුව විහරණය සඳහා බහුලව සමවතට සමවදියි. සත්දිනක් වුව ඵල සමවතින් කල්ගෙවීමට හැකියාව ඇත. එසේම භාග්‍යවතුන් වහන්සේ විසින්
‘මහණෙනි, මම කාමයන්ගෙන් වෙන්වම - අකුසල ධර්මයන්ගෙන් වෙන්ව යම්තාක් කලක් විසීමට කැමති වෙම්ද ඒතාක් කල් ඒ අයුරින් වාසය කරමි. මහණෙනි, කාශ්‍යපද කාමයන්ගෙන් වෙන්වම -පෙ- වාසය කරයි
යනාදී ක්‍රමයෙන් නව අනුපූර්ව විහාර, ෂට් අභිඥා ප්‍රභේද වූ උතුරු මිනිස්දම්හි කාශ්‍යපද තමා හා සම සම ස්ථානයෙහි තබන ලදි. මෙහි මෙපමණක්ම නොව තෙරහු යමක ප්‍රාතිහාර්යයද කරන්නේ යයි කිවයුතුය. ධ්‍යානාදීන්හි ලා ශ්‍රාවක සාධාරණත්වය අදහස් කළ හෙයිනි.
**අඤ්ඤතරං සමාධිං සමාපජ්ජිත්‍වා** නිරෝධයට සමවැද යයි පෞරාණිකයෝ කීහ. කෙසේ වනාහි නිරෝධ සමාපත්තිය සමාධියයැ යූ.සේද යත්, එකඟ කිරීම් අර්ථයෙන්, මෙම එකඟ කිරීම් අර්ථය කවරක්ද? මනාව පිහිටුවිය යුතු හෙයිනි. සමථ බල විදර්ශනා බල යන මෙම බල ද්වයයෙන් යුක්ත වූයේ විරුද්ධ ධර්මයන්ගෙන් අකම්ප්‍ය වූයේ බලප්‍රාප්ත වූයේ වේ. අනිත්‍ය, දුක්ඛ, අනාත්ම, නිබ්බිදා, විරාග-නිරෝධ, පටිනිස්සග්ග, විවට්ටානුපස්සනා, සිව්මග ඥානයන් සිව්ඵල ඥානයන් යන මෙම සොළොස් ඥානයන්ගේ වශයෙන් සොළොස් ඥාන චර්යාවන්ගෙන්, ප්‍රථමධ්‍යාන සමාධි ආදී අෂ්ට සමාධීන් එකක් සේ සලකා ගන්නා ලදි. ඒවාහි උපචාර සමාධියදැයි මෙම නව සමාධීන්ගේ වශයෙන් නව සමාධි චර්යාවන්ගෙන්ද, කාය සංස්කාර, වචී සංස්කාර, චිත්ත සංස්කාරදැයි යන, මෙම ත්‍රිවිධ සංස්කාරයන්ගේ ඒ ඒ තන්හි සන්සිඳීමෙන් එසේ වසනු කැමැති කියන ලද තන්හි වසීභාවප්‍රාප්ත රහත් හෝ අනාගාමී පුද්ගලයෙකු විසින් අදහස් කරන ලද කාලය අනුව, චිත්ත චෛතසික පරම්පරාවගේ මනාකොට නොපැවැත්ම පිහිටුවිය යුතු හෙයින් එය එසේ නිශ්චල කළ යුතු හෙයින් මෙහි එක්තැන් කිරීම් යන අර්ථයි. එහෙයින් මෙම විහරණය අවික්‍ෂෙපාර්ථයෙන් සමාධි යැයි යූ.සේයි. එහෙයින් මෙයට සමවත් අර්ථයද කියන ලදැයි දතයුතුය. මෙම නිරෝධ සමාපත්තිය සඳහා පටිසම්භිදා මාර්ගයෙහි -
ද්වි බලයන්ගෙන් යුතු, ත්‍රිවිධ සංස්කාරයන්ගේ සංසිඳීමෙහි, සොළොස් ඥාන චර්යාවන්ගෙන් ද, නව සමාධි චර්යාවන්ගෙන් ද, වසීභාවයෙන් වන සංඥා නිරෝධ සමාපත්තියෙහි ඥානය කෙසේදැයි?
විචාරා, ද්වි බලකිනැයිද, සමථබල, විදර්ශනා බල යන එම ද්විබලයන්ගේ විස්තරය විශුද්ධි මාර්ගයෙහි නිරෝධ සමාපත්ති කථාවෙහි වර්ණනා කරන ලද්දේමය. කවර හෙයින් මෙම තෙරහු ඵලසමවතට සමනොවැද, නිරෝධ සමවතට සමවැදිනිද? සත්ත්වයින් කෙරෙහි අනුකම්පාවෙනි. මෙම මහ තෙරහු සියලුම සමාපත්තීන් පරිභෝග කරයි. සත්වානුග්‍රහයෙන් නිතර නිරෝධයට සමවදියි. එයට සමවැද නැගිටියහුට කරන ලද ස්වල්ප වූද සත්කාරය, විශේෂයෙන් මහත්ඵල මහානිසංස වේ.
**වුට්ඨාසි** යනු අර්හත්ඵල සිතෙහි පැවැත්මෙන් නැගිටියේය. නිරෝධයට සමවන් රහත් තෙමේ අර්හත් ඵලය ද අනාගාමී තෙමේ අනාගාමි ඵලයට, ඉපදවීමෙන් නැගිටියේ නම් වේ.
**තෙන ඛොපන සමයෙන සක්කො දෙවානමින්‍දො ආයස්මතො මහා කස්සපස්ස පිණ්ඩපාතං දාතුකාමෙන** යනු කෙසේ ඔහුට දෙනු කැමැත්ත හටගතිද යත්, යම් ඒ පන්සියයක් පමණ දේවතාවෝයි කියන ලද ඈලා සක්දෙව් රජහුගේ පරෙවි පා වැනි පා ඇති සේවිකාවන් අමතා මෙසේ කීය. මහා කාශ්‍යප ආර්යයන් වහන්සේ පෙරවරුයේ පිඬු පිණිස රජගහ නුවරට පිවිසේ. යව් තෙරුන්ට දන් දෙව් යයි සක්දෙව් රජ විසින් පිටත්කර හරින ලද්දේ, එළඹ දිව්‍ය ආහාර පූජාකරනු කැමැතිව සිටියාහු තෙරුන් විසින් ප්‍රතික්‍ෂේප කරන ලදුයේ දෙව්ලොවටම ගියහ. දැන් පළමු ප්‍රතික්‍ෂේය සිතා කවර කලෙක හෝ ගන්නේ යයි සමවතින් නැගිටි තෙරුන්ට දෙනු කැමැතියේ ශක්‍රයාට නොදන්වා තෙමේම අවුත් දිව බොදුන් එළවන්නියෝ, පළමු ක්‍රමයෙන්ම තෙරුන් විසින් ප්‍රතික්‍ෂිප්ත වූයේ දෙව්ලොව ගියෝය. ශක්‍රයා විසින් කොහි ගියහුදැයි පිළිවිසියේ එකරුණ සැළකොට, නුඹලා විසින් තෙරුන්ට පිණ්ඩපාතය දෙන ලදදැයි ශක්‍රයා විසින් විචාල කල්හි බාරගන්ට අකමැති වීයයිද, කුමක් කියන ලද්දෙහිද, දේවයිනි දුගියන්ට සංග්‍රහ කරන්නෙමියි වදාළේය. නුඹලා කවරාකාරයකින් ගියාහුද? දේවයිනි, මේ අයුරින්මය. ශක්‍ර තෙමේ නුඹලා වැනියවුන් තෙරුන්ට පිණ්ඩපාතය කුමක් සඳහා දෙන්නාහුදැයි තෙමේ දෙනු කැමැත්තේ, ජරාවෙන් දිරූ කැඩුණු දත් ඇති ඉදුනු කෙස් ඇති, මහල් රෙදි වියන්නෙකු වී සුජා නම් අසුර දියණියද බඳු වූම මැහැලියක් කොට එක් පෙහෙකම් වීදියක් මවා, නූල් දිගහරිමින් සිටියේය. සුජාතාවෝ තසරය පුරවයි. එහෙයින් **තෙන ඛොපන සමයෙන සක්කො දෙවානමින්‍දො -පෙ- තසරං පූරෙති** යි යූ.සේයි.
එහි **තන්තං විනාති** යනු දිගු කළ හුය කටින්නාක් මෙන්, **තසරං පූරෙති** යනු යනු හරස් දණ්ඩ වඩන්නාක් මෙන්. **යෙන සක්කස්ස දෙවානමින්‍දස්ස නිවෙසනං තෙනුපසංකමි** යනු තෙරුන් වහන්සේ හැඳ පෙරෙවැ පා සිවුරු ගෙන දුගී ජනයාට සංග්‍රහ කරන්නෙමියි නගරාභිමුඛවැ වැඩම කරනුයේ නගරයෙන් පිටත ශක්‍රයා විසින් මවන ලද පේෂකාර වීථියට බැස බලනුයේ, දිරා හැලුණු, ගැලවී එල්ලෙන දිරාගිය සාලාවක් දුටු සේක. එහිද එම අඹුසැමියන් කියන ලද ආකාර ඇති නූල් කැටීමේ ක්‍රියාව කරනවුන් දැක, මොව්හු මහලු කල්හිද කර්මාන්ත කරති. මෙම නගරයෙහි මොවුන්ට වඩා අන්ත දුප්පතුන් නැතැයි හඟිමි. මොවුන් විසින් දෙන ලද, පලාකොළ මාත්‍රයක් වුව ගෙන මොවුන්ට සංග්‍රහ කරන්නෙමියි සිතීය. තෙරහු ඔවුන්ගේ ගෘහාභිමුඛව වැඩම කළ සේක. ශක්‍රතෙම එසේ එන්නහු දැක, සොඳුර මාගේ ආර්යයන් වහන්සේ මෙතැනින් එයි. නුඹ ඔහු නොදක්නාක් මෙන් නිශ්ශබ්ද වී හිඳුව. දුටු කෙණෙහිම පිණ්ඩපාතය දෙන්නෙමුයි සුජාට කීය. තෙරුන් වැඩමකොට ගෙයි දොරකඩ සිටියේය. ඔව්හුද නොදක්නාහු මෙන් තම කටයුත්තම කරන්නාහු ටික වේලාවක් ගත කළහ. ඉක්බිති ශක්‍ර තෙමේ ගෙයි දොරකඩ සිටියේ එක් තෙර කෙනෙකු මෙන් අයෙකි. පළමුව කවරහුදැයි සලකා බලවයි කීය. ස්වාමීනි, ඔබ ගොස් සලකා බලනු මැනවැයි කීවාය. හෙතෙම ගෙයින් නික්ම, තෙරුන් පසඟ පිහිටුවා වැඳ, දෙඅත්වලින්, දණහිස්හි එල්ලී කෙඳිරිගාමින් නැගිට ආර්යයන් වහන්සේ කවර තෙරහු කෙනෙක් දෝහෝයි මඳක් පසුබැස, මාගේ ඇස් දුම් දමන්නා සේ වැටහේයයි කියා නළලෙහි අත තබා උඩ බලා, අහෝ දුකකි. අපගේ ආර්ය මහා කාශ්‍යප තෙරහු බොහෝ කලෙකින් මාගේ කුටි දොරට පැමිණියේය. ගෙයි කිසිවක් ඇත්දැයි විචාළේය. සුජාතාව මඳක් ආකූල වූවාක් මෙන් අඟවා ස්වාමීනි, ඇතැයි පිළිවදන් දිනි. ශක්‍රතෙමේ ස්වාමීනි රූක්‍ෂ හෝ ප්‍රණීතයැයි වෙනසක් නොසිකා අපට සංග්‍රහ කරනු මැනවැයි පාත්‍රය ගත්තේය. තෙරුන්වහන්සේ පාත්‍රය දෙනුයේ, ජරාජීර්ණ වූ මෙම දුගී ජනයාටම මා විසින් සංග්‍රහ කළයුතුයයි සිතූ සේක. හෙතෙම ඇතුලට පිවිස, මුට්ටි බත නම් වූ බත් මුට්ටියෙන් බත් ගෙන පාත්‍රය පුරවා තෙරුන්ගේ අතෙහි තැබීය. එහෙයින් **අද්දසා ඛො සක්කො දෙවානමින්‍දො -පෙ- අදාසි** යූ.සේයි.
එහි **ඝටියා** යනු බත් මුට්ටියෙන්, මුට්ටි බතයැයි ද පාඨයි. මුට්ටි බත නම් දෙවියන්ගේ කිසියම් ආහාර විශේෂයකැයි එයට අර්ථ කියති. **උද්ධරිත්‍වා** යනු කිසියම් බඳුනෙකින් උදුරා, නොයෙක් ව්‍යඤ්ජන සහිත එම ආහාරයම පාත්‍රයෙහි බහා, තෙරුන්ගේ හස්තයෙහි තබන කලැ, දිළින්දන්ට ලැබෙන රූක්‍ෂාගාරයක් මෙන් පෙනුනහ. තැබූ කෙණෙහි වනාහි තමාගේ දිව්‍ය ස්වභාවයෙන්ම වීය. **අනෙක සූපො** යනු මං මෑ ඇට ආදී ව්‍යංජනයන්ගෙන්ද, කැවිලි වර්ගයන්ගෙන්ද යුත් නොයෙක් ආකාර ව්‍යඤ්ජන, **අනෙකබ්‍යඤ්ජනො** යනු නොයෙක් ආකාර සම්බල්, සලාද, බැදුම් ආදිය. **අනෙක සූපරස බ්‍යඤ්ජනො** යනු නොයෙක් මුං මෑ ඇට වැනි ව්‍යඤ්ජනයන්ගෙන්ද, සම්බල්, සලාද ආදියෙන්ද, (වැල්මී ආදී) මිහිරි මුල් රසයන්ගෙන්ද මිශ්‍ර රසයන්ගෙන්ද උසස් ව්‍යඤ්ජනය නොයෙක් අග්‍රරස මැල්ලුම් හා ව්‍යඤ්ජනයන්ගෙන් යන අර්ථයි.
එම පිණ්ඩපාතය තෙරුන්ගේ අත්තල තැබූ කල්හි මුළු රජගහ නුවර එම ආහාරයෙහි පැවති දිව්‍ය සුවඳින් පැතිර ගියේය. ඉක්බිති තෙරහු, මේ මිනිසා අල්පේශාක්‍ය අයෙකි. පිණ්ඩපාත භෝජනය ඉතාමත් ප්‍රණීතය. එය සක්දෙව් රජුගේ බොදුනක් වැන්න. මෙතෙම කවරෙක්දෝහෝයි සිතීය. ඉක්බිති ඔහු සක්දෙව් රදයයි දැන, කෝසිය ඔබ දුප්පතුන්ගේ සම්පත් පැහැර ගැනීමෙන් බැරෑරුම් ක්‍රියාවක් කරන ලදි. අද මට දනක් දී කිසියම් දුගියෙක් සිටු තනතුරක් ලබන්නේ යයි වදාළේය. ස්වාමීනි, මට වඩා අතිශය පරිපීඩිත දුගියෙක් කවරෙක්ද? දිව්‍ය රාජ්‍යශ්‍රී අනුභව කරන නුඹ කෙසේ දුගියෙක් වන්නෙහිද? ස්වාමීනි, එය එසේනම් මා විසින් අබුද්ධෝත්පාද කාලයෙහි යහපත් ක්‍රියා කරන ලද්දේ වෙමි. බුද්ධෝත්පාදය පවත්නා කල්හි පුණ්‍යක්‍රියා කොට, චූලරථ, මහාරථ, අනෙකවර්ණ යන මේ තෙදෙව් පිත් මාගේ සමීපස්ථායීවැ උපන්නාහු අතිශය තෙදවත්හ. මම ඒ දෙව් පිත්හු නැකැත් කෙළින්නෙමුයි සේවකයන් ගෙන ඇතුල් වීථියට බට කල්හි පැනගොස් ගෙට පිවිසෙන්නෙමි. ඔවුන්ගේ සිරුරින් නික්මෙන තෙද මාගේ සිරුර මැඩගෙන පැතිරී යයි. මාගේ සිරුරෙහි තෙද, ඔවුන්ගේ සිරුරු මැඩගෙන නොපැතිරේ. ස්වාමීනි, මට වඩා අතිශය දුගියෙක් කවරේද? එවැනි තත්ත්වයක් පැවතියේ වී නමුත් මෙතැන් පටන්, මෙබඳු වංචනික ක්‍රියා මාර්ග තුලින් මට දන් නොදෙවව. වංචනික ක්‍රියා මාර්ග තුලින් දන් දුන් කල්හි මට කුසලයක් තිබේද, නොතිබේද? ඇවැත්නි තිබේ. ස්වාමීනි, එවැනි තත්ත්වයක් තුළ කුසල් කිරීම නම් මට භාරයැයි කියා තෙරුන් වැඳ සුජාව රැගෙන තෙරුන් ප්‍රදක්‍ෂිණා කොට අහසට පැන නැග විස්මයෙකි. කසුප් තෙරුන් කෙරෙහි සුපිහිටි දනෙකි. උතුම් දනෙකියි තෙවරක් උදන් ඇනීය. එහෙයින් **අථඛො ආයස්මතො මහා කස්සපස්ස එතදහොසි** ආදිය යූ.සේයි.
එහි **කොසියා** යනු සක්දෙවිඳු ගොත්‍රයෙන් ආමන්ත්‍රණය කරයි. **පුඤ්ඤෙන අත්‍ථො** යනු පිනෙන් ප්‍රයෝජන තිබේයයි වදන් ශේෂයයි. **වෙහාසං අබ්භුග්ගනත්‍වා** යනු පෘථුවියෙන් අහසට මනාව නැග **ආකාසෙ අන්තලික්ඛෙ** යනු අහසම සමානාර්ථ ශබ්දයෙන් අන්තලික්ඛයැයි කියති. නොහොත් අන්තලික්ඛ සංඛ්‍යාත අහසෙහි කසිණය උගුලුවාලූ අහසෙහි නොවේයයි වෙන්කොට කියයි. **අහො දානං** යන මෙහි අහො යනු ආශ්චර්යයාර්ථයෙහි නිපාතයි. සක්දෙවිඳු නිරෝධ සමවතින් නැගී සිටි මහා කාශ්‍යප ආර්යයන් වහන්සේට, සකස්කොට සියතින් ගෞරව කොට ඉවත නොදමා සුදුසු කල්හි අනුන් නොගටා සම්‍යග් දෘෂ්ටිය පෙරටුකොට, එබඳු අයුරින් මෙම මහා දිව්‍ය භෝජන දානය දිනි. එහෙයින් ක්‍ෂේත්‍ර සම්පත්තිය දිය යුතු දෑහි සම්පත්තිය චිත්ත සම්පත්තිය යන මේ ත්‍රිවිධාකාර සම්පත්ති (සඵලතා) වන්ගෙන් යුක්ත හෙයින් මාගේ දානය ඒකාන්තයෙන් සියලු කරුණුවලින් සම්පූර්ණව පවත්වන ලදැයි ආශ්චර්ය, අද්භූත සිත් හටගත්තේ, එකල්හි තමාගේ හෘදයාභ්‍යන්තරගත වූ ප්‍රීතිය හා සොම්නස වගුරුවනුයේ ආශ්චර්ය දානයකැයි කියා, එම දානයෙහි කියන ලද ක්‍රමය අනුව උතුම් දානභාවයද, ක්‍ෂේත්‍ර සම්පත්තියට පත් බවද ප්‍රකාශ කරනුයේ **පරමදානං කස්සපෙ සුප්පතිට්ඨිතං** යයි උදන් ඇනීය.
භාග්‍යවතුන් වහන්සේ විහාරයෙහි සිටියේම මෙසේ උදන් අනන්නා වූ සක්දෙවිඳුන්ගේ ශබ්දය දිවකණින් අසා, මහණෙනි, සක්දෙවිඳු උදන් අනා අහසින් යන්නහු බලව් යයි භික්‍ෂූන්ට වදාරා, ඔවුන් විසින් ස්වාමීනි, ඔහු විසින් කුමක් කරන ලදදැයි විචාරන ලදුයේ, මාගේ පුත්‍ර කාශ්‍යපට වංචාකොට දනක් දිනි. එයින් තුටු සිතැතිව උදන් ඇනීයයි වදාළේය. එහෙයින් **අස්සොසි ඛො භගවා දිබ්බාය සොතධාතුයා** ආදිය යූ.සේයි.
එහි **දිබ්බාය සොත ධාතුයා** යනු දිව්‍ය සමාන හෙයින් දිබ්බයි. දෙවියන්ට වනාහි සූසිරි කමින් නිපන් හෙයින්, පිත්, සෙම්, රුහිරාදියෙන් බාධා රහිත මෙන්ම කිලුටෙන් මිදුන හෙයින්, දුර පෙදෙස්හි පවත්වා වූද අරමුණු ගන්ට සමත් දිව්‍ය ප්‍රසාද ශ්‍රොතධාතුව වේ. භාග්‍යවතුන් වහන්සේගේ මෙම දිව්‍ය ශ්‍රෝත ධාතුවද වීර්ය භාවනා බලයෙන් නිපන් හෙයින් ඥානමය ශ්‍රොත්‍ර ධාතුව එවැනිම යයි දිව්‍ය සමාන හෙයින් දිබ්බයි. තවද දිව්‍ය විහරණ වශයෙන් ලද හෙයින් තමාද දිව්‍ය විහරණ සන්නිශ්‍රිත හෙයින් දිබ්බයි. ශ්‍රවණාර්ථයෙන් ස්වභාව දැරීම් අර්ථයෙන්ද ශ්‍රොත්‍ර ධාතුයි. ශ්‍රොත්‍ර ධාතුවගේ කෘත්‍යය කිරීමෙන් ශ්‍රොත්‍ර ධාතු මෙනැවි ශ්‍රොත්‍රධාතුයි. එම දිව්‍ය ශ්‍රොත්‍ර ධාතුයෙන්, **විසුද්ධාය **යනු පිරිසිදු කිලිටි රහිත **අතික්කන්ත මානුසකාය **යනු මිනිස් සීමාව ඉක්මවා, ශබ්ද ශ්‍රවණයෙහිලා මානුසික මාංශ ශ්‍රොත්‍ර ධාතුව ඉක්මවා සිටි,
**එතමත්‍ථං විදිත්‍වා** යනු මනා ප්‍රතිපත්තියෙන් ගුණ විශේෂයන්හි පිහිටි උසස් පුරිෂයන් දෙවිවරුද, මිනිස්සුද ඇල්ම හටගත්තාහු අතිශයින් ප්‍රිය කෙරෙත් යයි මෙම කරුණ දැන, එම කරුණ දැක්වීමට මෙම උදන් ඇනූ සේක.
එහි පිණ්ඩපාතිකංග සංඛ්‍යාත ධුතංගය සමාදන්ව එහි, සම්පූර්ණ කිරීමෙන් **පිණ්ඩපාතිකස්ස** යනු වේ. මෙම ගාථාව ආයුෂ්මත් මහ කසුප් තෙරුන් නිමිතිකොට වදාරණ ලද්දේ නොවේද? තෙරුන් වහන්සේද සියලු ධුතවාදයන්ගේ අග්‍ර තෙළෙස් ධුතාංගධාරියෙකි. හෙතෙම කවර හෙයින් එකම ධුතාංගයකින් ගුණ වණන ලද්දේ වේද? අර්ථෝත්පත්ති වශයෙන් මෙම නිර්දේශයයි. නොහොත් එය දේශනා මාත්‍රයකි. මෙම දේශනා ශීර්ෂයෙන් මොහුගේ සියලු ධුතංග යූ.සේයි. නොහොත් ‘යථාපි භමරො පුප්ඵං යනාදී ගාථාවෙන් යූ.සෙයින් අතිශය අල්පේච්ඡතා බැවින්ද, කුල කරුණාව බැවින්ද ඔහුගේ සියලු පිණ්ඩපාතික වත කඩනොකොට එහි අතිශයින් පැවැති ප්‍රතිපත්තියගේ ප්‍රකාශ කිරීම සඳහා **පිණ්ඩපාතිකස්සයි** යූ.සේයි. පිණ්ඩපාතිකයාට ප්‍රිය කරත් යන පදය අපේක්‍ෂාකොට සම්ප්‍රදාන වචනයි. එය ද්විතීයාර්ථයෙහි දතයුතුය. **අත්තභරස්ස** යනු අල්ප වූයේ ද, සුලභ වූයේ ද, නිරවද්‍ය වූයේදැයි මෙසේ කියන ලද, අල්ප-නිරවද්‍ය-සුලභ ස්වභාව ඇති සිව්පසයන්ගෙන් තමා පුස්නහුට, අනඤ්ඤපොසිනො යනු ආමිෂ සංග්‍රහයෙන් අන්‍ය ශිෂ්‍යාදීන් පුස්නට, අනුත්සාහී බැවින් අනුන් නොපුස්නා, පද ද්වයයෙන්ම ශරීරාක්‍ෂක සිවුරෙන්ද, කුස ආරක්ෂා කරන පිණ්ඩපාතයෙන්ද හැසිරෙන හෙයින්, සැහැල්ලු පැවතුම් පහසු පෝෂණය - උතුම් අල්පේච්ඡ සන්තුෂ්ටිතතා පෙන්වයි. නොහොත් **අත්තභරස්ස** යනු ඒකවචන භාවිතයේ කැමැත්තෙන් යුක්ත වූයේ, ආත්මභාව සංඛ්‍යාත හුදෙකලා වූව මේ ආත්මය පෝෂණය කරයි. මින් මත්තෙහි අනෙකක් නැතැයි අත්තභර නමැ. එහෙයින්ම තමා විසින් අන්‍ය පෝෂණය කළයුතු අයෙකුගේ අභාව හෙයින් අනඤ්ඤපොසියි. අන්‍යයා නොපුස්නා එම ආත්ම පුස්නහුට, පද ද්වයයෙන්ම ක්‍ෂීණාශ්‍රව භාවයෙන් මත්තෙහි නොගැනීම් අර්ථය දක්වයි.
**දෙවාපිහ -පෙ- සතිමතො** යනු එම අග්‍ර ඵලාධිගමයෙන් සියලු කෙලෙස්දාහ දැඩි දාහයන්ගේ සංසිඳීමෙන්, යටහපත් වීමෙන් සන්සුන් සිහියෙහි මහත් බවට පැමිණීමෙන්, නිතිකල්, සිහියෙන් යුක්තව ක්‍රියා කරනුයේ එම සිහි ඇති භාවයෙන්, එයින්ම ප්‍රිය හා අප්‍රිය අරමුණුවල මධ්‍යස්ථ ලක්‍ෂණාප්‍රාප්ත ක්‍ෂීණාශ්‍රවයන් වහන්සේට ශක්‍රාදී දෙවිවරු ප්‍රිය කරති. ප්‍රාර්ථනා කෙරෙති. ඔහුගේ සීලාදී ගුණ විශේෂයන්හි ගරුබුහුමන් උපදවන්නාහු ආදර උපදවති. මිනිසුන් ගැන කියනුම කවරේද?
අටවැන්නෙහි **පච්ඡාභත්තං** යනු උදෑසනම අනුභව කළ, ඒකාසනිකංග - ඛලු පච්ඡාභත්තිකයින්ට මධ්‍යාහ්නය තුළද පසු බතමැයි. මෙහි වනාහි සාමාන්‍ය ආහාර අනුභවයෙන් පසු, පසුබතයැයි දතයුතුය. **පිණ්ඩපාත පටික්කන්තානං** යනු පිණ්ඩපාතයෙන් පෙරළා පැමිණි පිණ්ඩපාතය සොයා බත් කිස නිමවීම් වශයෙන් ඉන් නැවතුනවුන්ගේ, **කරෙරි මණ්ඩල මාලෙ** යන මෙහි කරෙරි යනු ලුණුවරණ වෘක්‍ෂයට නමකි. එය ගඳකිළි මණ්ඩපයත් ශාලාවත් අතරත වේ. එහෙයින් ගඳකිළියද කරෙරියි. කුඩා කුටිය යැයි කියයි. මණ්ඩපයද, ශාලාවද කරෙරි මණ්ඩල මාලයැයි කියයි. එහෙයින් ලුණුවරණ වෘක්‍ෂයට නුදුරෙහි කළ හිඳින ශාලා සංඛ්‍යාත මණ්ඩලමාලයෙහි, තෘණ හා කොළවලින් වසන ලද නොතෙමන ස්ථානය මණ්ඩල මාලයැයි කියති. කෝඹු ආදියෙන් කළ ලතා මණ්ඩපයද මණ්ඩල මාලයැයි අනෙකෙක් කියති.
**කාලෙන කාලං** යනු කලින් කලැ - අතරින් පතර, ඒ ඒ කාලයෙහි යැයි අර්ථයි. මනාපිකෙ යනු මන වඩන, ප්‍රිය රූපයන්හි, ප්‍රිය වූ මනෝඥ රූපයෙහි යන අර්ථයි. ප්‍රිය අප්‍රියභාවය පුද්ගල වශයෙන්ද, ද්වාර වශයෙන්ද ගතයුතුය. ඇතැමෙකුට මනෝඥ කැමැති දෑ, ඇතැමෙකුට අමනෝඥ වේ. ඇතැමෙකුට අමනෝඥ අකැමැති දෑ ඇතැමෙකුට මනෝඥ වේ. එසේම එක් ද්වාරයකට (ඉන්‍ද්‍රියයකට) මනෝඥ දෑ අනෙක් ඉන්‍ද්‍රියයට අමනෝඥ වේ. මෙහි විපාක වශයෙන් ද විනිශ්චය දතයුතුය. කුසල විපාකය ඒකාන්තයෙන් මනෝඥය. අකුසල විපාකය අනිෂ්ටමය. **චක්ඛුනා රූපෙ පස්සිතුං** යනු ගමට පිඬු පිණිස පිවිසියේ උපාසකයින් විසින් ගෙට ප්‍රවේශ කරවා, පූජා සත්කාර කිරීම සඳහා එළවන ලද, ආසන වියන් ආදීන්හි, නොයෙක් ආකාර සිත් අලවන වීම්වලින් බබලන වර්ණ සංඛ්‍යාත ඇල්ම කළයුතු, අන්‍ය වූද, සවිඤ්ඤාණක රූපයන් කෙරෙහි ද, චක්‍ෂුද්වාරික විඤ්ඤාණයන්ගෙන් දක්නට, **සද්දෙ** යනු එසේම ධනවත් ජනයන්ගේ ගෙට පිවිසියේ ඔවුන් විසින් යොදන ලද ගීත හා වාදනය කළ ශබ්දයන් ශ්‍රවණය කිරීමට, **ගන්‍ධෙ** යනු එසේම ඔවුන් විසින් පූජා සත්කාර වශයෙන් එළවන ලද, පුෂ්ප දුම් ආදී සුවඳ ආඝ්‍රාණය කරන්ට, රසෙ යනු ඔවුන් විසින් දෙන ලද ආහාර පරිභෝග කිරීමෙන් නොයෙක් ආකාර අග්‍රරසයන් රසවිඳින්ට, **පොට්ඨබ්බෙ** යනු මහානර්ඝ පසතුරුණු සහිත ආසනයන්හි හිඳිනා කල්හි ස්පර්ශයන් ස්පර්ශ කරන්ට, මෙසේ පංචද්වාරික ඉෂ්ටාරම්මණ ප්‍රතිලාභයන් වර්ණනාකොට, දැන් මනෝද්වාරික ඉෂ්ටාරම්මණ ප්‍රතිලාභය දක්වන්ට **සක්කතො** යනාදිය යූ.සේයි. එය යට යූ.සේමය.
කිමෙක්ද, පිණ්ඩපාතයේ නොයෙදෙනවුන්ට මෙම ක්‍රමය නොලැබේද? ලැබේ. ඔවුන්ටද, ආරාධනා කෙට දෙනු ලබන දන්නා සලාක බත් ආදී කාර්යයක් සඳහා ගමට ගියකල්හි, මහත් සම්පත්තියෙන් යුතු උපාසකාදීහු එසේ සත්කාර සම්මාන කෙරෙත්මය. එය වනාහි අනියතය. පිණ්ඩපාතිකයන්ට වනාහි එකල්හි නිත්‍යයමය. එහි පූජා සත්කාර කරනු ලබන්නාහු දැක, සත්කාර ගරුත්වයෙන්, සසරින් නිදහස් වීමේ මාර්ගයෙන් බැහැරව සිට නුනුවණින් මෙනෙහි කිරීම් වශයෙන් එම භික්‍ෂූහු මෙසේ කීහ. ‘හන්‍දාවුසො මයං පිණ්ඩපාතික හොම’ ආදිය
එහි **හන්‍ද** යනු අත්හැරීම් අර්ථයෙහි නිපාතයි. ලච්ඡාම යනු ලබන්නෙමු. **තෙනුපසංකමි** යනු සුවඳැති ගඳකිළියෙහි වැඩහුන් සේක්, ඔවුන්ගේ එම එකට එකතු වී කථා කිරීම අසා, මෙම භික්‍ෂූහු මා වැනි වූ බුදු කෙනෙකුන්ගේ සස්නෙහි පැවිදිව මා සමග එක විහාරයෙහි වාසය කරන්නාහුද මෙසේ නුනුවණින් මෙනෙහි කිරීම් වශයෙන් කථා පවත්වති. කෙලෙස් තුනී කිරීමෙහි ක්‍රියාවල නොපවතිත්. එබැවින් ඔව්හු එයින් බැහැර කරවා කෙලෙස් තුනී කිරීමෙහි විහරණයන්හි යොදවන්නෙමියි රවුම් ශාලාවට එළැඹියේය. සෙස්ස යට කියන ලද ක්‍රමයමය.
**එතමත්‍ථං විදිත්‍වා** යනු අල්පේච්ඡතා, සන්තුෂ්ටිතා, සල්ලෙඛතා වශයෙන් කෙලෙස් කම්පා කරන්ට, තෘෂ්ණාව වියලවන්ට පිළිපන්නේ යයි පිණ්ඩපාතිකයාට දෙවියෝද ප්‍රිය කරත්. ඔහුගේ ප්‍රතිපත්තියෙහිලා ඇල්ම හටගත්තාහු ප්‍රිය කෙරෙත්. මෙයින් අන් ක්‍රමයක් නැතැයි මෙම කරුණ දැන එම අරුත දැක්වීමට මෙම උදන් ඇනූ සේක.
එහි **නො චෙ සද්දසිලොක නිස්සිතො** යනු විශ්මයකි. ආර්යයන් වහන්සේ අල්පේච්ඡය. ලද දෙයින් සතුටු වන්නෙකි. උතුම් කෙලෙස් තුනී කිරීම් කාර්යයෙහි නියුක්තව සිටී යයි අන්‍යයන් විසින් කීර්ති ඝෝෂා ශබ්ද සංඛ්‍යාත ශ්ලෝක තෘෂ්ණා නිශ්‍රිත නොවේයයි අර්ථයි. **සද්දො** යනු හමුයෙහි ගුණ කියන ස්තුති ඝෝෂාව. **සිලොකො** යනු තමා ඉදිරියෙහි නැති තැන ප්‍රශංසාව, පැතිරුණ කීර්තිය. සෙස්ස අතරත සූත්‍රයෙහි යූ.සේයි.
නවවැන්නෙහි **කොනුඛො ආවුසො සිප්පං ජානාති** යනු ඇවැත්නි, අප මෙහි රැස්වූ කල්හි ජීවත්වීම නිමිතිකොට උගතයුතු හෙයින් ශිල්පයැයි ලද නම් ඇති යම්කිසි ජීවන මාර්ගයක් කවරෙක් දනීද? **කො කිං සිප්පං සික්ඛි** යනු කවරෙක් දීර්ඝ කාලයක් ශිල්ප ආචාර්ය කුලයක් ආශ්‍රයකොට, දැනීම් ලැබීම් වශයෙන්ද, ප්‍රයෝග වශයෙන්ද, අශ්ව හස්ති ශිල්පයක් උගත්තේද, **කතර සිප්පං සිප්පානං අග්ගං** යනු සියලු ශිල්පයන් අතර ගෘහත්වතාවය සඳහාද මහත්ඵල සඳහා ද, නිදුකින් සිදුවීම සඳහාද කවර ශිල්පයෙක් උතුම්ද? යමක් ඇසිරිකොට සුවසේ ජීවත්විය හැකියයි අදහසයි. **තත්‍ථෙකච්චෙ** යනු එම භික්‍ෂූන් අතර ඇතැම් භික්‍ෂූහු හස්ති ශිල්ප ගුරු කුලයෙන් පැවිදි වූවාහු වෙත්ද? **තෙ එව මාහංසු** ඔව්හු මෙසේ කීහ. මින් මත්තෙහිද එකච්චෙ යයි සඳහන් තන්හි එම ක්‍රමයමය. **හත්‍ථි සිප්පං** යනු හස්තීන්ගේ පරීක්‍ෂා කිරීම, දමනය-හැසිරවීම, රෝග ප්‍රතිකාරාදි ප්‍රභේද ඇති කටයුතු කළයුතුය. ඒ උදෙසා පැවැති සියලුම ශිල්ප මෙහි හස්ති ශිල්පය යැයි අදහස් කරන ලදි. **අස්සසිප්පං** යන මෙහිද එම ක්‍රමයමැයි. **රථසිප්පං** රථ ශිල්පය වනාහි ගොනුන් විසින් ඇදගෙන යනු ලබන රථයන්හි දමනය හැසිරවීම අණකිරීම් ආදී වශයෙන්ද, රථ නිමැවුම් වශයෙන්ද දතයුතුය. **ධනු සිප්පං** යනු දුන් ශිල්පය. එය ධනුර්වේදයයි කියයි. ථරුසිප්පං, සෙසු ආයුධ ශිල්ප. **මුද්දාසිප්පං** යනු හස්තමුද්‍රා ශිල්පයයි. **ගණනසිප්පං** හිඩැස් නොමැති ගණන් කිරීමේ ශිල්පය, **සංඛානසිප්පං** යනු එකතුකිරීම් අඩුකිරීම් වශයෙන් පිඩු වශයෙන් ගණන් කිරීමේ ශිල්පයයි. එය යමෙකුට ප්‍රගුණ වේද, ඔහු වෘක්‍ෂයක් දැක මෙම වෘක්‍ෂයෙහි මෙපමණ කොල සංඛ්‍යාවක් ඇතැයි කියන්ට දනියි. **ලෙඛා සිප්පං** යනු නොයෙක් ආකාරයන්ගෙන් අකුරු ලිවීමේ ශිල්පයයි. නුවණ හෝ වේ. **කාවෙය්‍ය සිප්පං** යනු තම සිතීම් වශයෙන් හෝ අන්‍යයාගෙන් ලද ශ්‍රවණය වශයෙන් හෝ මෙහි මේ අර්ථයයි. මෙසේ යොදන්නෙමියි මෙසේ අර්ථ වශයෙන් හෝ කිසියම් කළයුත්තක් දැක එයට සමාන කළයුත්තක් කරන්නෙමියි ස්ථානෝත්පත්තික වැටහීම් වශයෙන් හෝ චින්තා, කවි ආදී සිව් කවීන්ගේ කළයුතු කරුණු ශිල්පයයි. භාග්‍යවතුන් වහන්සේ විසින්
‘මහණෙනි, මේ චින්තා කවි, සුතකවි, අත්‍ථකවි, පටිභාග කවියයි පණ්ඩිතයෝ සතරදෙනෙකියි යූ.සේයි.
**ලොකායත සිප්පං** යනු ඇට සුදු බැවින් කපුටා සුදුය. කණකෙකිණි රතුය. ලේ රතුබැවිනි යන මේ ආදී ක්‍රමයෙන් පැවැති පරලෝ නිවන් ප්‍රතික්‍ෂේප කරන විතණ්ඩ ශිල්ප ශාස්ත්‍රයයි. **ඛත්ත විජ්ජා සිප්පං **යනු අංගෙය්‍ය, මාසුරක්ඛාදී රාජ්‍ය පරිපාලන විද්‍යා නීති ශාස්ත්‍ර ශිල්පයයි. මේවා වනාහි දොළොස්මහා ශිල්ප නම් වේ. එහෙයින්ම ඒ ඒ තන්හි ‘ශිල්පයන්ගේ අග්‍ර යයි කීය.
**එතමත්‍ථං විදිත්‍වා** යනු එම සියලුම ශිල්පායතනයන්ගේ දැනුම ජීවත්වීම සඳහා බවත්, සසර වෘත දුකින් නොමිදිය හැකි බවත්, සීලාදීන්ගේම සුපරිශුද්ධතාවයෙන් සසර දුකින් නිදහස්විය හැකි බවත් ඉන් යුක්ත වූයේම භික්‍ෂුභාවය හැම අතින් අවබෝධ කොට අභිවෘද්ධිය සලසාගත යුතුයයි යන එම කරුණ පැහැදිලි කිරීමට මෙම උදන් ඇනූ සේක.
එහි **අසිප්පජීවී** යනු සිව් තෘෂ්ණා උපාදානයන්ගේ නැසීම්, යටපත් කිරීම් වශයෙන්, ප්‍රත්‍යය පිළිබඳ ආශාවගේ වියලවන ලද හෙයින් යම්කිසි ශිල්පයක් ආශ්‍රයකොට ජීවත්වීම නොකෙරේනුයි **අසිප්පජීවියි** එයින් ආජීව පාරිශුද්ධි ශීලය දක්වයි. **ලහු** යනු අල්ප කෘත්‍යතාවයෙන්ද, පැහැදිලි පැවතුම් ඇති හෙයින් ද ලහුයි. බොහෝ බඩුබාහිරාදිය නොමැති බවයි. එයින් සිව් පසයෙන් සතුටුවීම ඉටුකරන පහසුවෙන් පෝෂණය කළහැකි බව පෙන්වයි. **අත්‍ථකාමො** යනු දෙවියන් සහිත ලෝකයාගේ අභිවෘද්ධියම ආශා කෙරේ. කැමැති වේනුයි අත්‍ථකාමොයි. ඉන් සත්ත්වයින්ගේ අවැඩ දුරුකිරීම ප්‍රකාශ කරන ලද හෙයින් ප්‍රාතිමෝක්‍ෂ සංවර සීලය දක්වයි. ප්‍රාණඝාතාදී අනර්ථ වැලැක්වීම මනාව දක්වන හෙයින්. **යතින්‍ද්‍රියො** යනු චක්‍ෂුරාදී ෂට් ඉන්‍ද්‍රියයන්ගේ අභිධ්‍යාදිය නොපැවැත්මෙන් සංයමයෙන් යුත් ඉන්‍ද්‍රිය ඇති. එයින් ඉන්‍ද්‍රිය සංවර සීලය යූ.සේයි. **සබ්බධි විප්පමුත්තො** යනු මෙසේ සුපිරිසිදු සීලයෙන් යුත් සිව්පසයෙහි සන්තෝෂයෙහි පිහිටියේ, ප්‍රත්‍යය සහිත නාමරූප විමසා බලා අනිත්‍යාදී වශයෙන් සංස්කාරයන් විමසා බලනුයේ විදර්ශනාවට නංවා ඉන් මත්තෙහි පිළිවෙලින් පැවැති සිව් ආර්ය මාර්ගයන්ගෙන් සංයෝජනයන්ගේ ප්‍රහීණතාවයට පත්හෙයින්, භවාදීන්හි හැමතැන මනාව මිදුනේය.
**අනෙකසාරී අමමො නිරාසො** යනු එසේ හැමතැන මිදුනු හෙයින්ම ඕක යයි කියනු ලබන ෂට් ආයතනයන්හිද, තෘෂ්ණා හැසිරීමගේ අභාවයෙන් අනෙකසාරියි. රූපාදී කිසිතැනෙක්හි මමය මාගේය යන හැඟීම් අභාව හෙයින් අවමොය. සියල්ලෙන් සියල්ල බලාපොරොත්තු නොමැති හෙයින් **නිරාසොයි. හිත්‍වා මානං එකචරො සභික්ඛු** යනු මේ ආකාර වූද හෙතෙම අර්හත් මාර්ග ප්‍රාප්ති සම කාලයෙහිම සේසරහිත මානය හැර, දුරුකොට මෙම භික්‍ෂූහු මෙන් ගණ සංගණිකාරාමතාවය නොකොට, විවේක කැමැත්තෙන් තෘෂ්ණා රහිත සහායකගේ විරහයෙන්ද, සියලු ඉරියව්හි හුදෙකලාව හැසිරෙනුයේ සියලු ආකාරයෙන් බුන් කෙලෙස් බැවින් පරමාර්ථ වශයෙන් භික්‍ෂු නමැ. මෙහිද ‘අසිප්පජීවි’ යනාදියෙන් ලෞකික ගුණ කියන ලදි. ‘සබ්බධි විප්පමුත්තො’ යනාදියෙන් ලෝකෝත්තර ගුණ කියන ලදි. එහි අසිප්පජීවි යන ආදි ධර්මය විභවයෙහි සිටියහුටමය. ශිල්පය නිසා මිථ්‍යා ආජීවයෙන් ජීවිකා කරන්නහුට නොවේ. එහෙයින් ශිල්පයන්හි සාර ග්‍රහණය අත්හැර අධිසීලාදීන්හිම නුඹලා විසින් හික්මිය යුතුයයි දක්වයි.
දසවැන්නෙහි **බුද්ධ චක්ඛුනා** යනු මෙහි ආසයානුසය ඤාණය හා ඉන්‍ද්‍රිය පරොපරියත්ත ඤාණය බුදු ඇස නමැයි. දෙසූ පරිදි -
‘භාග්‍යවතුන් වහන්සේ බුදු ඇසින් ලෝකය බලනුයේ අල්පරජස්ක, මහා රජස්ක, තීක්‍ෂණ ඉන්‍ද්‍රියයන් ඇති මෘදු ඉන්‍ද්‍රියයන් ඇති සත්ත්වයින් දුටු සේක යනාදියයි.
**ලොකං** යනු අවකාශ ලෝකය, සංස්කාර ලෝකය, සත්ත්ව ලෝකය යැයි ලෝකත්‍රයයකි. එහි
යම් පමණ පෙදෙසක් සඳ හිරු කැරකෙමින් ගමන් කරත්ද? බැබලීමෙන් දිසා කම්පිත වේද? මෙහි ඔබගේ වසඟය ලෝකය තුල දහස් ආකාරයකින් පවතී.
ආදීන්හි අවකාශලෝකය යූ.සේයි. එක් ලෝකයකි. සියලු සත්ත්වයෝ ආහාරයෙන් පවතින්නාහ. ලෝක ද්වයයකි. නාමය හා රූපයයි. ලෝකත්‍රයයකි. ත්‍රිවිධ වේදනාවෝ සිව්ලෝකයකි. සිව් ආහාර පංච ලෝකයකි. පංච උපාදාන ස්කන්ධ - ෂට් ලෝකයකි. ෂට් ආධ්‍යාත්මික ආයතන සප්ත ලෝකයකි. සප්ත විඤ්ඤාණාස්ථිති. අෂ්ඨ ලෝකයකි. අටලෝදම් නව ලෝකයකි. නව සත්තාවාස දස ලෝකයකි. දස ආයතන දස ලෝකයකි. දොළොස් ආයතන දොලොස් ලෝකයකි. අටලොස් ධාතූහුය යනාදීන්හි සංස්කාර ලෝකයයි. ‘සස්සතො ලොකො අසස්සතො ලොකො යනාදීන්හි සත්ත්වලෝකය යූ.සේයි. මෙහි සත්ත්වලෝකය දතයුතුය.
එහි ලෝකයට අයත් වූයේනුයි විසිතුරු ආකාරයෙන් දිස්වේනුයි චක්‍රවාට සංඛ්‍යාත ලෝකය ඔකාස ලෝකයි. සංස්කාර විනාශ වේ. පලුදු වේනුයි ලෝකයි. මෙහි පින් පව් හා එහි විපාක ලෝකයට අයත් වේනුයි සත්ත්ව ලෝකයයි. ඒවා අතර, භාග්‍යවතුන් වහන්සේ මහා කරුණාවෙන් අනුකම්පා කරනුයේ, සසර දුකින් මුදවනු කැමැත්තේ සත්ත්වලෝකය බැලූ සේක. කවර සත්දිනක් ඇවෑමෙන් බැලූ සේක්ද? පළමු සත්දිනයාගේය. භාග්‍යවතුන් වහන්සේ වනාහි පළමු සප්තාහයේ කෙළවර පසුයම අවසානයෙහි, **යදාහවෙ පාතු භවන්ති ධම්මා - ආතාපිනො ඣායතො බ්‍රාහ්මණස්ස** **විධූපයං තිට්ඨති මාරසෙනං - සුරියොව ඔභාසය මන්තලික්ඛෙ** “යම්කලෙක්හි කෙලෙස් තවන වීර්ය ඇති ධ්‍යාන වඩන බ්‍රාහ්මණයාට, චතුරාර්ය සත්‍ය ධර්මයන් ස්ව සන්තානයෙහි පහළ වෙත්ද, එකල්හි ඔහු අහස ආලෝකමත් කරන සූර්යයා මෙන්, කෙලෙස් මරසෙනග විනාශ කරමින් සිටී” යයි මෙම ආර්යමාර්ග ආනුභාව දක්වන උදන් අනා, මම පළමුව මෙසේ තරණයට දුෂ්කර, සසර මහ සැඩපහර, මෙම දම්නැවෙන් එතෙරවැ, නිවන් පරතෙර සිටියේ, එබැවින් දැන් ලෝකයාද එතෙර කරවන්නෙමියි ලෝකවාසීහු කවරාකාරදැයි ලෝවැස්සා බැලීමි. ඒ සඳහා, **අථඛො භගවා තස්ස සත්තාහස්ස අච්චයෙන තම්හා සමාධිම්හා වුට්ඨහිත්‍වා බුද්ධ චක්ඛුනා ලොකං වොලොකෙසියි **යූ.සේයි.
එහි **වොලොකෙසි** යනු විවිධාකාරයන්ගෙන් ලෝකය බැලූ සේක. අත්තල තැබූ, නෙල්ලි ගෙඩියක් මෙන් තම ඤාණයෙන් ප්‍රත්‍යක්‍ෂ කළ සේක. **අනෙකෙහි සන්තාපෙහි** ආදිය බැලූ ආකාරය දැක්වීමයි. **අනෙකෙහි සන්තාපෙහි** යනු නොයෙක් ආකාරයන්ගෙන් දුක වනාහි තැවීම්, පීඩා කිරීම් අර්ථයෙන් සන්තාපයයි කියයි. දෙසූ පරිදි දුකෙහි පීඩා කිරීම් අර්ථය, ප්‍රත්‍යයකින් හටගත් අර්ථය තැවීම් අර්ථය වෙනස්වීම් අර්ථය යයි සතරාකාරයකි. එයද, දුක්ඛ දුක්ඛාදි වශයෙන්ද, ජාති ආදී වශයෙන්ද නොයෙක් ආකාරය එහෙයින් **අනෙකෙහි සන්තාපෙහියි** යූයේයි. නොයෙක් දුක්ඛයන්ගෙන් තවනු ලබන කල්හි පීඩාකරනු ලබන කල්හි, බාධා කරනු ලබන කල්හි **පරිළාහෙහි** යනු සතැව්ලියෙන් තැවෙන කල්හි, ගින්නෙන් ඉන්‍ධන මෙන් හාත්පස දැවෙන කල්හි, **රාගජෙහි** යනු රාගයෙන් හටගත්, සෙස්සෙහිද එම ක්‍රමයමැයි. රාගාදීහු වනාහි යම් සන්තානයක උපදිත්ද, හාත්පස දවන්නාක් මෙන් පීඩා කරත්. එහෙයින් ‘මහණෙනි, මේ රාගාග්නිය ද්වේෂාග්නිය, මෝහාග්නිය යැයි ගිනි ත්‍රයයකියි වදාළ සේක. යම්හෙයකින් ඒවා කයද සිතද කෙලෙසත්ද? එහෙයින් කෙලෙස්යයි කියති. මෙහිද **පරිඩය්හමානෙ** යන එයින් භාග්‍යවතුන් වහන්සේ රාගාදී කෙලෙසුන්ගේ පැවැත්මේ දුක්ඛතාවයද එයින් සත්ත්වයින්ගේ සන්තානයන් මැඩගෙන සිටීම දක්වයි. **සන්තප්පමානෙ** යනු මෙයින් ඔවුන්ගේ කාලාන්තරයක් විඳි දුක්ඛතාවයද, ඉන් වන නිරන්තර උපද්‍රවතාවයද දක්වයි.
භාග්‍යවතුන් වහන්සේ වනාහි බෝ රුක් මුල නොපැරදුන පර්යංකයෙන් වැඩහුන්නේ ප්‍රථම යාමයෙහි පෙර විසූ තැන් ස්මරණය කොට, පශ්චිම යාමයෙහි ප්‍රතීත්‍ය සමුත්පාදයෙහි ඤාණය බහා කෙලෙස් මූලික සංසාර වෘත්ත දුක විශිෂ්ඨ ඥානයෙන් දැන, සංස්කාරයන් අල්වාගෙන විමසා බලනුයේ, අනුක්‍රමයෙන් විදර්ශනාව වඩා ආර්ය මාර්ගාවබෝධයෙන්, තෙමේ පහවූ විනාශ කළ කෙලෙස් ඇත්තේ, බුද්ධත්වයට පත්ව, ප්‍රත්‍යවේක්‍ෂණයට අනතුරුව ශේෂ රහිත කෙලෙසුන්ගේ ප්‍රහීණ කළ හෙයින් තමාගේ වෘත්ත දුක්ඛයාගේ ක්‍ෂය වූ බව දක්වන සියලු බුදුවරුන්ගේ අත්නොහල ‘අනෙකජාති සංසාරං’ යන උදන් අනා එම පර්යංකයෙන් සත්දිනක් විමුක්ති සුව විඳිමින් හුන්නේ සත්වන රාත්‍රියෙහි තෙයාමයන්හි කියන ලද ක්‍රමයෙන් ත්‍රිවිධ උදන් අනා තෙවන උදානයට අනතුරුව, බුදුඇසින් ලොව බලනුයේ, මේ සියලු සත්ත්වයින්ගේ සංසාර වෘත්ත දුක, කෙලෙස් මූලිකවය. එම කෙලෙස් නම් පැවැත්මෙහිද දුක්ය. මත්තෙහිද දුකට හේතුභූත වේ. එම කෙලෙසුන් විසින් මෙම සත්ත්වයෝ මනාව තවත් මනාව දවත් යයි දුටු සේක. එහෙයින් ‘අද්දසා ඛො භගවා -පෙ- මොහොරෙහිපි’ යි යූ.සේයි.
**එතමත්‍ථං** **විදිත්‍වා** යනු එම ලෝකයාගේ කියන ලද ආකාර ඇති තැවීම් දැවීම්වලින් මඩිනු ලබන බව සර්වාකාරයෙන් දැන. **ඉමං උදානං** යනු සියලු තැවීම් දැවීම්වලින් නිවීම පැහැදිලි කිරීමට මෙම උදන් ඇනූ සේක.
එහි **අයං ලොකො සන්තාපජාතො** යනු මේ සියලුම ලෝකය ජරා, රෝග මරණයන්ගෙන්ද, නොයෙක් ආකාර ව්‍යසනයන්ගෙන්ද, කෙලෙස් මැඩගෙන මතුවීම්වලින් ද හටගත් තැවීම, උපන් කායික චෛතසික දුක් මැඩ පැවැත්වීම යයි අර්ථයි. **ඵස්සපරෙතො** යනු එයින්ම නොයෙක් දුක් ස්පර්ශයන්ගෙන් පීඩිත වූයේ, උපද්‍රවයට පත්වූයේ වේ. නොහොත් ඵස්ස පරෙතො යනු සුව ආදී සංඛ්‍යාත ත්‍රිවිධ දුක්ඛතාවයන්ට ප්‍රත්‍යය වූ ෂට් ස්පර්ශයන්ගෙන් මඩනා ලදුයේ ඒ ඒ ද්වාරයන්ගෙන් ඒ ඒ අරමුණෙහි පැවැතීම් වශයෙන් පීඩාවට පත්වූයේ, රොග වදති අත්තතො යනු ස්පර්ශ හේතුවෙන් උපදනා වේදනා සංඛ්‍යාත ස්කන්ධ පංචකමය වූ රෝදුක් යථා පරිදි නොදන්නේ මම යන සංඥාවෙන් දෘෂ්ටි ග්‍රාහ වශයෙන්, මම සුවපත් වූයෙමි. මම දුප්පත් වූයෙමියි ආත්ම වශයෙන් කියයි. තමාගේ යයිද කියවති. එහි අර්ථය යම් ආකාර වූ මේ ලෝකයා කිසියම් දුක් ස්වභාවයකින් පෙළන ලදුයේ, නොවඩනා ලද ආතම් හෙයින් ඉවසන්ට නොහැකි වනුයේ අහෝ දුකකි. මෙබඳු දුකක් මාගේ සතුරෙකු හෝ නොවේවායි යනාදී ක්‍රමයෙන්, විලාප කියවනුයේ හුදෙක් තම රෝගය ගැන කියයි. එහි ප්‍රහාණය සඳහා නොපිළිපදී යයි අර්ථයි. නොහොත් කියන ලද ආකාර ඇති එම දුක තත්වූ පරිද්දෙන් නොදන්නේ තෘෂ්ණා ග්‍රාහ වශයෙන් මම යන සංඥාවෙන් ආත්ම වශයෙන් කියයි. මෙය මාගේ යයි වචනය පිටකරයි.
**යෙන යෙනහි මඤ්ඤති **යනු මෙසේ මේ රෝගකාරක ස්කන්ධ පංචකය ආත්ම වශයෙන් හෝ තමාගේ යයි හෝ කියන්නා වූ ලෝකයා, යම් යම් රූප වේදනාදීන්ට හේතුකාරක වූ යම් යම් ශාස්වතාදී ආකාරයෙන් තෘෂ්ණා, දෘෂ්ටි, මාන යන ත්‍රිවිධ හැඟීම්වලින් හඟියි. **තතො තං හොති අඤ්ඤථානො **යනු ඉන් තමා විසින් පරිකල්හිත ආකාරයෙන් ඒ හැඟීම්වලට කරුණු වූ ස්කන්ධ පංචකය, අනාත්ම, අනාත්ම නියමය වශයෙන් අන් ආකාරයකින් වේ. තම වසයෙහි පවත්වන්ට නොහැකි හෙයින් මම මාගේය යන ස්වභාවය නොනිපදවයි යන අර්ථයි. නොහොත් **තතො** යනු එම ස්කන්ධ පංචකය හැඟීම් මාත්‍ර ස්වභාව හෙයින් නිත්‍යාදි වශයෙන් සිතූ දෙය අන් අයුරෙකින් අනිත්‍යාදී ස්වභාවයම වේ. හැඟීම් ස්වභාවයෙහි වෙනසක් හෝ ස්වභාව ලක්‍ෂණයෙහි වෙනසක් හෝ කරන්ට නොහැකිය.
**අඤ්ඤථා භාවි භව සත්තො** යනු මේ භවයෙහි වර්ධනය වන හිතසුවයන්හි ඇලුණු සත්වලේකයා, විපරීත ප්‍රතිපත්තියෙන්, කැමැති පරිදි හැඟීමෙන් සිතනු ලබනුයේ, ඉන් වෙනස් ස්වභාවයකට අහිත දුක් ස්වභාවයකට පත්ව විනාශයටම පැමිණේ. **භවමෙවාභි නන්‍දති** යනු මෙසේ ඇතිකල්හිද එම හැඟීමෙන් පරිකල්පිත අවිද්‍යමාන භවයෙහි වෘද්ධිය ගැන විශේෂයෙන් සතුටු වේමය. විශේෂයෙන් කැමති වේමය. නොහොත් **අඤ්ඤථා භාවි** යනු මාගේ ආත්මය නිත්‍යයයි යනාදි හැඟීම්වලින් පරිකල්පිත ආකාරයන්ගෙන්, තෙමේ වෙනස් ආකාරයක් හා සමාන වූයේ අනිත්‍යය. අස්ථිරයයි අර්ථයි. **භවසත්තො** යනු කාමාදී භවයන්හි භව තෘෂ්ණාවෙන් ඇලුනේ, ලග්න වූයේ - ඉතා තදින් ඇලුනේ - **භවමෙවාභි නන්‍දති** යනු අනිත්‍යාදි ස්වභාව ඇති භවයම නිත්‍යාදී වශයෙන්, ස්පර්ශකොට එහි තදින් ඇලීම් සංඥාව ලැබ තෘෂ්ණා, දෘෂ්ටි භව සන්තෘප්තියෙන් සන්තෘප්ත වේ. එහි නොකලකිරේ. **යදභිනන්‍දති තං භයං** යනු යම් වෘද්ධි සංඛ්‍යාත භවය හෝ කාමාදී භවය හෝ සතුටු වේද, එය අනිත්‍යාදී ස්වභාව හෙයින්ද නොයෙක් ව්‍යසනයන් ලුහුබඳනා හෙයින්ද, භවයට හේතුවන හෙයින්ද අතිශය භයානකාර්ථයෙන් භයයි. **යස්ස භායති** යනු යම්හෙයකින් ජරාමරණාදියෙන් බියට පත් වේද? ජරා මරණාදී දුක් ස්ථිර හෙයින්ද, දුක් ස්වභාව හෙයින්ද දුක්ඛ දුක්ඛයයි. නොහොත් **යස්ස භායති** යනු භවයට සතුටුවීමෙන් යම් විෂයයකට බියවේද, එය උච්ඡේද සංඛ්‍යාත විභවයයි. ඉන් බියවීමද, දුකට හේතුවන ස්වභාවයෙන් ඉපැත්ම ආදී දුක්ඛයාගේ නොඉක්මවන හෙයින්ද දුක්ය. දුක් ස්වභාවයම යයි අර්ථයි. නොහොත් **යස්ස භායති තං දුක්ඛං** යනු යම් අනිත්‍යාදියකට බිය වේදනාම නිස්සරණය නොදන්නේ එම බිය ඔහුට දුක්වේ. දුක් එළවා යයි අර්ථයි.
මෙතෙකින් සංසාර වෘත්තය දක්වා දැන් (සසරට විරුද්ධ අංගය) නිවන දක්වන්ට **භව විප්පහාණාය ඛො පනිදං බ්‍රහ්මචරියං** **වුස්සතියි** වදාළ සේක. එහි **භව විප්පහාණාය** යනු කාමාදී භවයාගේ දුරුකිරීම සඳහා, **ඛො** යනු අවධාරණාර්ථයෙහි, **පන** යනු පද පූරණයෙහි නිපාතයි. **ඉදං** යනු ආසන්න ප්‍රත්‍යක්‍ෂ වචනයි. **බ්‍රහ්මචරියං** යනු මාර්ග බ්‍රහ්මචර්යාවයි. **වුස්සති** යනු පුරන්නේය මෙය යූ.සේයි. ඒකාන්තයෙන්ම කාමාදී භවයාගේ හටගැනීම් ප්‍රහාණයෙන් ශේෂ රහිත දුරුකිරීම් සඳහා මෙය මා විසින් සිව් අසංඛ්‍ය කල්ප ලක්‍ෂයකට අධික වූ, අති දුෂ්කර පිළිපැදීම් මගින් පාරමී පුරා, බෝමැඩ ත්‍රිවිධ මාරයින්ගේ මස්තකය මර්දනය කොට අවබෝධ කරන ලද, සීලාදී ස්කන්ධත්‍රය ඇතුලත් අෂ්ටාංගික මාර්ග බ්‍රහ්මචර්යායෙහි හැසිරේ. වඩනු ලැබේනුයි
මෙසේ ආර්යමාර්ගයාගේ ඒකාන්තයෙන්ම නෛර්යාණික බව පෙන්වා, දැන් අන් මාර්ගයාගේ එය නොමැති බව දක්වනුයේ **යෙහි කෙචි** ආදිය වදාළ සේක. එහි **යෙ** යනු අනියම් නිර්දේශයයි. **හි** යනු නිපාත මාත්‍රයයි. **කෙචි** යනු ඇතැම් අය පද ද්වයයෙන්ම එබඳු වාද ඇති දෘෂ්ටිගතිකයින් අනියමයෙන් හාත්පසින් ගනියි. **සමණා** යනු පැවිද්දට එළැඹි මාත්‍රයෙන් ශ්‍රමණයෝ සන්සිඳවූ පාප ඇති අය නොවේ. **බ්‍රාහ්මණා** යනු උත්පත්ති මාත්‍රයෙන් බ්‍රාහ්මණයෝ. බැහැර කරන ලද පව් ඇති අය නොවේ. වා ශබ්දය විකල්පාර්ථයෙහි. **භවෙන භවස්ස විප්පමොක්ඛමාහංසු** යනු ඇතැම්හු කාමභවයෙන් හෝ රූප භවයෙන් හෝ සියලු භවයන්ගෙන් මිදීම සංසාර ශුද්ධිය යැයි කීහ.
කවරෙක් වනාහි එසේ කියත්ද? ඉහාත්ම නිර්වාණවාදීහුය. ඔවුනතර ඇතැම්හු, මහත් පංචකාම ගුණයන්ගෙන් සන්තෘප්තියට පත්වූයේ, ආත්මය ඉහාත්මයෙහිම උතුම් නිවීමට පත්වූයේ වේයයි කියති. සමහරු රූපාවචර ධ්‍යානයන්හි ප්‍රථමධ්‍යානයෙන් යුක්ත වූයේ -පෙ- සමහරු ද්විතීය -පෙ- තෘතීය -පෙ- චතුර්ථ ධ්‍යානයෙන් යුක්ත වූයේ ආත්මය ඉහාත්මයෙහිම උතුම් නිවීමට පැමිණියේ වේයයි කියති. දෙසූ පරිදි,
මහණෙනි, මෙලොව ඇතැම් ශ්‍රමණයෙක් හෝ බ්‍රාහ්මණයෙක් හෝ මෙබඳු කියමන් ඇත්තේ වේ. මෙබඳු දෘෂ්ටි ඇත්තේ වේ. පින්වත, යම්තැනක පටන් මේ ආත්මය පංචකාම ගුණයන්ගෙන් සන්තර්පණය කරන ලද්දේයි. විස්තරයයි.
ඔවුහු වනාහි සමෘද්ධියට පත්හෙයින්, තෘප්තියට පත්වුයේ, ලේ පිපාසාවෙන් පීඩිත කූඩැල්ල මෙන් කාමාදි සුව ලබන්නහුට තම කාමයන් සෙවීම් ආදිය නොවන්නාහුද, එය නොමැති වීමෙන් භවයාගේ අභාවයම වේ. යම් යම් භවයන්හි සිාටියහුට මෙම ක්‍රමය ලැබේ. ඒ ඒ භවයෙන් සියලු භවයන්ගේ විමුක්තිය වේයයි කියති. එහෙයින් භවයෙන් භවයට මිදීම කීහයි යූ.සේයි. යම්කෙනෙකුන්ට, මෙතෙක් ප්‍රමාණ කාලයක් සසර සැරිසරා අඥානයෝ ද, පණ්ඩිතයෝ ද අවසාන භවයෙහි සිට සසරින් මිදෙත්යයි ලබ්ධියෙකි. ඔව්හුද භවයෙන් භවයාගේ විමෝක්‍ෂය කියන්නාහු නමැ. යූ.සේයි.
මහා කල්ප ලක්‍ෂයක්හුගේ ඇවෑමෙන් යම් ආකාර වූ අඥානයින්ද පණ්ඩිතයින්ද සසර ඇවිද, සැරිසරන දුක් කෙළවර කරන්නාහ.
නොහොත් **භවෙන** යනු භව දෘෂ්ටියෙන්, සිදුවේ. හැමකල්හි පවත්නා අයුරින් පවතී යයි පවත්නා හෙයින් ශාස්වත දෘෂ්ටිය භව දෘෂ්ටිය යැයි කියනු ලැබේ. මෙහි භව දෘෂ්ටියම මතු පද ලෝපයෙන් භව තණ්හා ආදීන්හි මෙන් භවයැයි යූ.සේයි. භව දෘෂ්ටි වශයෙන් ද සමහරු භව විශේෂයම කෙලෙසුන්ගේ සන්සුන් පැවැත්මෙන් ආයුෂයාගේ දීර්ඝතාවයෙන්ද නිත්‍යාදී ස්වභාව වූයේ භව විමෝක්‍ෂයැයි හඟිත්. යම්සේ නම් බක බ්‍රහ්මයා මෙය නිත්‍යය - මෙය ස්ථිරය. මෙය ශාස්වතය. මෙය නොවෙනස්වන ස්වභාවයැයි කිවූය. සසරින් නිදහස් නොවීමෙහිලා බලපාන කරුණු පිළිබඳව සසරින් නිදහස් වීමෙහිලා සලකන ඒ ආකාර වූම විපරීත ග්‍රාහීන්ට භව විමෝක්‍ෂයක් නම් කෙසේ නම් ලැබේද? එහෙයින් භාග්‍යවතුන් වහන්සේ **සබ්බෙ තෙ අවිප්පමුත්තා භවස්මාති වදාමි** යි වදාළ සේක.
**විභවෙන** යනු උච්ඡේද දෘෂ්ටියෙන්, **භවස්ස නිස්සරණ මාහංසු** යනු සියලු භවයෙන් පිටවීම, නික්මීම සංසාර ශුද්ධිය යැයි වදාළහ. ඔවුන් විසින් භවයෙන් භවයාගේ මිදීම යැයි කියනවුන්ගේ වාදය අනුමත නොකරන්නාහු භවය සිඳීමෙන් සසරින් ගැලවීම පිළිගත්හ. **විභවෙන** යනු උච්ඡේද දෘෂ්ටියෙන්, ආත්මයද ලෝකයද නැසේ. විනාශ වන්නේය. සිඳ දමනු ලැබේ යයි පවත්නා හෙයින් උච්ඡේද දෘෂ්ටිය කියන ලද අයුරින් විභවයැයි කියයි. සත්ත්වයෝ උච්ඡේද දෘෂ්ටි වශයෙන් තදින් ඇලී ඒ ඒ තන්හි උපන්නාහු විනාශ වෙත්. උච්ඡේදවාදීහු එයම සංසාර සුද්ධිය යැයි පිළිගනිති. යූ.සේයි.
පින්වත, යම්තැනක පටන් මේ ආත්මය සතරමහා භූතයන්ගෙන් හටගත්තේද -පෙ- නෙවසඤ්ඤානාසඤ්ඤායතනයට පැමිණ වාසය කෙරේද, පින්වත මෙපමණෙකින්ම මේ ආත්මය මනාව නසන ලද්දේ වේ.
එසේම
මහරජ, දුන් දෑහි විපාක නැත. පරිත්‍යාගයෙහි ඵලයක් නැත. යාග කිරීමෙන් ප්‍රයෝජන නැත. -පෙ- අඥානයෝ ද, පණ්ඩිතයෝ ද ශරීරයාගේ භේදයෙන් විනාශ වෙති. නැසෙති. මරණින් මතු නොවෙත් යයි
ඔවුන්ගේද මෙසේ විකෘති ග්‍රහණයන්ගේ භවයෙන් නික්මීමත් කොයින්ද, එහෙයින් භාග්‍යවතුන් වහන්සේ **සබ්බෙ තෙ අනිස්සටා භවස්මාති** වදාමියි වදාළ සේක. ආර්ය මාර්ග භාවනාවෙන් සේසරහිතව කෙලෙස් මුලින් නොඋපුටා, කිසිදිනෙක භවයෙන් ගැලවීමේ විමුක්තිය නොහට ගනී. එසේම තිබේද, නොතිබේද යන අන්ත ද්වයයට වැටුණු ඒ මහණ බමුණන්ට තෘෂ්ණා දෘෂ්ටි වශයෙන් පෙරළීම් දැඟලීම් මාත්‍රයක් පමණක් විද්‍යමාන වේ. ඒ දෘෂ්ටිගතිකයෝ ප්‍රවෘත්ති හේතූන්හිද, මුලා වූවාහු ස්වකාය භූමියෙහි මනාව හාරා සිටුවන ලද විපර්යාස වූ දර්ශන නමැති ටැඹෙහි තෘෂ්ණා බන්ධනයෙන් බඳනා ලද්දාහු, සම්පටියෙන් කළ බන්ධනයෙන් බඳනා ලද බල්ලෙක් බඳනා ලද ස්ථානය අත් නොහරනා මෙනි. ඔවුන්ට මිදීමක් කෙසේ වේද?
යමෙක්හු වනාහි සිව්සස් ප්‍රකට කිරීමෙන්, පැවැත්ම ආදීන්හි නුමුලාවෙන් එම අන්තද්වයයට නොපැමිණ මධ්‍යම ප්‍රතිපදාවට නැගුණේ එම භවයන්ගෙන්ම මනාව මිදීම නිදහස් වීම යයි දක්වන්නා වූ ශාස්තෲන් වහන්සේ **උපධීහි** යනාදිය වදාළ සේක. **උපධි** යනු ස්කන්ධ ආදී මූලිකාංග. **හි** යනු නිපාත මාත්‍රයයි. **පටිච්ච** යනු ආධාරකොට, ප්‍රත්‍යය කොට, **දුක්ඛං** යනු ඉපැත්ම ආදී දුක. කුමක් කිායන ලදද යත්, යම්තැනක මෙම දෘෂ්ටි ගතිකයෝ මිදීම් සංඥා ඇත්තාහු එහි ස්කන්ධ - කෙලෙස්, කර්ම රැස් කිරීම් ආදීහු අවබෝධ කළාහු එහි දුකින් නිදහස් වීමක් කොතැනින් ලැබේද? යම්තැනක වනාහි කෙලෙස්, එහි කර්ම රැස් කිරීම හටගන්නා හෙයින්, භවයාගේ නොසිඳි පැවැත්මෙහි, අවිච්ඡේදය වේමය. වෘත්ත දුක්ඛයාගේ නොනැවැත්ම හෙයිනි. එහෙයින් **උපධීහි පටිච්ච දුක්ඛමිදං සම්භොති **යි යූ.සේයි.
දැන් යමක් පරමාර්ථ වශයෙන් දුක්ඛයාගේ නිදහස් වීමක් වේද, එය දක්වන්ට **සබ්බූපාදානක්ඛයා** යනු කාම, දිට්ඨි-සීලබ්බත, අත්තවාදූපාදාන යන මෙම සියලු සිව් වැදෑරුම් වූම උපාදානයන්ගේ ආර්ය මාර්ගාවබෝධයෙන් ශේෂ රහිත ප්‍රහාණයෙන් එහි දිට්ඨි, සීලබ්බත අත්තවාදූපාදාන යන මෙම ත්‍රිවිධ උපාදානයන් සෝවාන් මාර්ගයෙන් ක්‍ෂය වෙති. නූපදින ස්වභාවයට පැමිණෙත්. කාමූපාදානයෙහි අපාය ගමනීයත්වය ප්‍රථම මාර්ගයෙන් ද, කාමරාගයෙහි දැඩි ස්වභාවය දෙවන මාර්ගයෙන්ද, සියුම් ස්වභාවය තෙවන මාර්ගයෙන් ද, රූප රාග ප්‍රහාණය සිව්වන මාර්ගයෙන්දැයි සිව් මාර්ගයන්ගෙන් ක්‍ෂය වේ. නූපදනා ස්වභාවයට පත් වේයයි දතයුතුය. **නත්‍ථි දුක්ඛස්ස සම්භවො** යනු මෙසේ සර්වප්‍රකාරයෙන් තෘෂ්ණා දෘෂ්ටි ආදිය ක්‍ෂය කිරීමෙන් ඒ හා යෙදුන සියලු කෙලෙස් සමූහයාගේ නූපදනා හෙයින් ස්වල්පමාත්‍ර වූද වෘත්ත දුක්ඛයාගේ හටගැනීම නොමැත.
මෙසේ භාග්‍යවතුන් වහන්සේ හේතුව සමග පැවැත්මද, නැවැත්මද පෙන්වා මෙම ක්‍රමය නොදන්නා වූ, මෙම සත්ත්ව ලෝකයා සංසාර වෘත්තයෙන් හිස නොඔසවයි යයි දක්වනුයේ **ලොකමිමං පස්ස** යයි තමාගේ බුදු ඇසින් ප්‍රත්‍යක්‍ෂ වශයෙන් විෂය ස්වභාවයට එළැඹි හෙයින් මෙම ලොව බලව යයි භාග්‍යවතුන් වහන්සේ දර්ශන ක්‍රියාවෙහි යොදවනුයේ තමාම අමතයි. **පුථූ** යනු බොහෝ, වෙන් වෙන්ව හෝ, **අවිජ්ජාය පරෙතා** යනු දුක පිළිබඳ නොදැනීම යයි ආදී ක්‍රමයෙන් කියන ලද සිව්සස් වසා දමන අවිද්‍යාවෙන් මඬනා ලදුයේ. **භූතා** යනු කර්ම හා කෙලෙස්වලින් හටගත්තාහු, උපන්නාහු. **භූතරතා** යනු සත්ත්වයින් කෙරෙහි මව්පිය, පුත් අඹු ආදී හැඟීමෙන් අන්‍ය සත්ත්වයින් කෙරෙහි තෘෂ්ණාවෙන්, සතරමහා භූතයන්හි ඇතුලත් ස්කන්ධ පංචකයෙහි අනිත්‍ය, අශුභ, දුක්ඛ අනාත්ම ස්වභාවයෙහි එම ස්වභාවය අවබෝධ නොකිරීමෙන් ස්ත්‍රී පුරුෂාදී කල්පනයන් වශයෙන්ද නිත්‍යාදී වශයෙන් ද ආත්ම ග්‍රාහ වශයෙන් ද ඇලුනාහු **භවා අපරිමුත්තා** යනු තත් වූ පරිද්දෙන් නොදැන, තෘෂ්ණා දෘෂ්ටි ග්‍රාහයෙන් භවයෙන් සංසාරයෙන් නොමිදුනාහු,
මෙහිද **ලොකමිමං** යනු ප්‍රථමයෙන් සියලුම සත්ත්වනිකාය සමානතාවයෙන් ඒකත්වයට ගෙනහැර, ඒක වචනයෙන් අනියමෙන් ග්‍රහණය දක්වා, මෙම ලෝකය, භව, යෝනි ගති සත්තාවාසාදි වශයෙන්ද, එහිද, ඒ ඒ සත්ත්ව නිකායාදී වශයෙන් ද, නොයෙක් භේද භින්න වූයේ, මා විසින් වෙන වෙනම බලන ලද්දේ යයි තමාගේ බුද්ධ චක්‍ෂු ඤාණයෙහි ආනුභාව ප්‍රකාශ කරන්නා වූ ශාස්තෲන් වහන්සේ නැවත වචන බිඳ, බහුවචනයෙන් නියමකොට ග්‍රහණය **පුථු අවිජ්ජාය පරෙතා භූතා** යනාදී ක්‍රමයෙන් දක්වයි. මෙසේද කොට **ලොකමිමං** යයි ද්විතියා වචනය කොට අවිජ්ජාය පරෙතා ආදී ක්‍රමයෙන් ප්‍රථම විභක්ති බහුවචන නිර්දේශයද විරුද්ධ නොවේ. බිඳුනු වාක්‍ය හෙයිනි. සමහරු වනාහි එක් වාක්‍ය අභිප්‍රායයෙන් ‘අවිජ්ජාය පරෙතං භූතං භූතරතං භවා අපරිමුත්තං යිද කියවති. පැරැණි පාඨය විභක්ති භේද වශයෙනි.
දැන් යම් ක්‍රමයකින් භවයෙන් මිදීම වේද, එම සියල්ල, තීර්ථකයින්ට අවිෂය වූයේ, බුද්ධගෝචර විදර්ශනා වීථිය පෙන්වනුයේ **යෙහි කෙචි** යනාදිය වදාළහ. එහි **යෙහි කෙචි භවා** යනු කාම භව, සංඥී භව, එකවොකාර භව ආදී බෙදීමෙන්, නොයෙක් භේද භින්න වූ, සිසිල් යයි සම්මත, හරබුන් සිසිල් රහිත, දීර්ඝායුෂ්ක හෝ වෙනත් ලක්‍ෂණයන්ගෙන් හෝ යුක්ත යම් භව කෙනෙක්. **සබ්බධි** යනු උඩ, යට සරස ආදී බෙදීමෙන් හැමතැන. **සබ්බත්තතාය** යනු ස්වර්ග, අපාය, මනුෂ්‍ය, දිව්‍ය ආදී ස්වභාවයෙන් **සබ්බෙතෙ** ආදීන්හි එම සියලුම, **භවා** භවයන්, රූප වේදනාදී ධර්ම හටගෙන නැතිවන අර්ථයෙන් **අනිච්චා** අනිත්‍යයි. හටගැනීම් විනාශ වීම් ආදියෙන් මනාව පීඩිත හෙයින් **දුක්ඛා** දුක්ය ජරාවෙන්ද මරණයෙන් ද යන දෙ අයුරෙකින් වෙනස්වන ස්වභාව හෙයින් **විපරිණාම ධම්මා** යි. **ඉති** ශබ්ද මුල යන අර්ථයෙහිද, ආකාරාර්ථයෙහි වේ. කිමෙක්ද, ඉන් අනුක්ත ලක්‍ෂණයද, සංග්‍රහකොට සිය වශයෙහි නොපවත්නා අර්ථයෙන් අනත්තා අනාත්මයි. වෙනස්වන ස්වභාව හෙයින්ද සිය වසයෙහි නොපවත්නා අර්ථයෙන්ද අනාත්මයැයි.
**එවං **මෙසේ ලක්‍ෂණත්‍රයය අවබෝධ කරනා කාරයෙන්, **එතං** භව සංඛ්‍යාත ස්කන්ධ පංචකය. යථාභූතං යනු වෙනස් නුවූ. **සම්මප්පඤ්ඤාය** යනු සම්‍යක් ඥානයෙන්, විදර්ශනා සහිත මාර්ග ප්‍රඥායෙන් **පස්සතො** විශේෂ ඥානයෙන් අවබෝධ කිරීම් වශයෙන් අවබෝධ කරන හෙයින්, භවය නිත්‍යයැයි ආදී ක්‍රමයෙන් පැවැති භවයන්හි ස්වභාවය බලන කල්හි, **තණ්හා පහීයති** යනු අග්‍ර මාර්ග ප්‍රාප්ත සම කාලයෙහිම ශේෂ රහිතව ප්‍රහීණ වේ. උච්ඡේද දෘෂ්ටිය සර්වප්‍රකාරයෙන් ප්‍රහීණ හෙයින් **විභවං** විභවය, විනාශය. **නාභිනන්‍දති** යනු ප්‍රාර්ථනා නොකරයි. මේ ආකාර වූ එම කාම තෘෂ්ණාදී වශයෙන් යම් අටසියයක් භේද ඇති අවස්ථා බෙදීමෙන් අනන්ත භේද වූද, එම තෘෂ්ණාවන්ගේ සබ්බසො සර්වප්‍රකාරයෙන්, **තණ්හානං ඛයා** යනු එම තෘෂ්ණාව හා එකට යෙදුන සියලුම කෙලෙස් සහිත පක්‍ෂයෙහි, **අසෙසං** සේස රහිතව, විරාගෙන යනු ආර්ය මාර්ගයෙන් නූපදනා ආකාරයෙන් යමක් වේද, එය, නිබ්බාණං යනු
මෙසේ තෘෂ්ණාවෙන් ප්‍රහාණ මුඛයෙන් සවුපාදිසේස නිර්වාණය දක්වා, දැන් අනුපාදිසේස නිර්වාණය දක්වනුයේ **තස්ස නිබ්බුතස්ස** යන ගාථාව වදාළ සේක. එහි අර්ථය යම් ආකාර වූ එම භික්‍ෂුව තෘෂ්ණාවන්ගේ ක්‍ෂය කිරීමෙන්, කෙලෙස් පරිනිර්වාණයෙන් නිවුණේ කියන ලද ආකාරයෙන් බුන් කෙලෙස් ඇති රහත් භික්‍ෂුව. **තස්ස නිබ්බුතස්ස භික්ඛුනො අනුපාදානා** යනු දැඩිසේ ගැනීම් අභාවයෙන්, කෙලෙස්, කර්ම රැස්කිරීම් යන මාරයන්ගේ ග්‍රහණය නොමැති හෙයින්, **පුනබ්භවො න හොති** යනු මත්තෙහි ප්‍රතිසන්ධි වශයෙන් උත්පත්ති භවයෙක් නොමැත. මෙබඳු වූද ඔහු විසින් **අභිභූතො මාරො** යනු ආර්යමාර්ග ක්‍ෂණයෙහිදී, ක්ලේශමාර, අභිසංස්කාර මාර, දේවපුත්‍ර මාර, අවසාන චිත්තක්‍ෂණයෙහිදී ස්කන්ධ මාර, මෘත්‍යුමාර යන පස්වැදෑරුම් මාරයන් මැඩපවත්වන ලදුයේ, පරාජය කරන ලදුයේ වේ. නැවත හිස ඔසවන්නට නොදීමෙන් නිෂේධ කරන ලදුයේ, යම්හෙයකින් ඔහු විසින් **විජිතො සංගාමො** මාරයන් විසින් ඒ ඒ තන්හි පවත්වන ලද, මෙසේ දිනන ලද සංග්‍රාම ඇතියේ, මනා ප්‍රියකරන සියලු අරමුණුවල විකෘති අභාවයෙන්, කෙලෙස් දුරුකළ ලක්‍ෂණ ප්‍රාප්ත හෙයින් තාදි නම් රහතන් වහන්සේ **සබ්බභවානි** යනු කියන ලද ආකාර ප්‍රභේද ඇති සියලුම භවයන්හි, **උපච්චගා** යනු ඉක්මවනුයේ යම්කිසි තැනක තිබෙයි. ගණන් ගැනීමකට නොඑළඹේද, ඒකාන්තයෙන් දුර නොමැති ගින්න මෙන් පිරිනිවීමෙන් මත්තෙහි පුද්ගල ප්‍රඥප්තියෙන් විරහිත වූයේම වේ. මෙසේ භාග්‍යවතුන් වහන්සේ මෙම මහා උදානය අනුපාදිසේස නිර්වාණ ධාතුයෙන් කුළුගන්වා නිමකළ සේක.
