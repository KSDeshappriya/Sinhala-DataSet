විනයට්ඨකථා
මහවග අටුවාව
මහාඛන්‍ධක වර්‍ණනාව
උභයප්‍රාතිමොක්‍ෂ විභඞ්ගයන්ගේ සඞ්ගීතයට අනතුරුව ප්‍රව්‍රජ්‍යාදි චාරිත්‍ර වාරිත්‍ර ශික්‍ෂාපද ප්‍රඥප්ති සමූහයෙහි දක්‍ෂ වූ මහතෙරහු බන්‍ධකයක් සඞ්ගායනා කළාහුද,
යම්හෙයකින් දැන් ඒ බන්‍ධකයාගේ සංවර්‍ණනා ක්‍රමය ඒකරාශී වේද, එහෙයින් ඒ බන්‍ධකයාගේ මේ අනුත්තාර්‍ත්‍ථ වර්‍ණනා තොමෝ වන්නීය.
පදභාජනයෙහි යම් පදකෙනකුන්ගේ යම් අර්‍ත්‍ථ කෙනෙක් ප්‍රකාශ කරණ ලද්දාහුද, ඒ අර්‍ත්‍ථයන් නැවැතත් කියන්නෙමු නම්, කවර කලෙක කෙළවරෙක් වන්නේද,
යම් අර්‍ත්‍ථ කෙනෙක් නොගැඹුරුවූවාහු ප්‍රකට වෙත්ද, ඒ අර්‍ත්‍ථයන්ගේ සංවර්‍ණනාවෙන් කිම, යම් අර්‍ත්‍ථ කෙනෙක් වනාහි අධිප්‍රාය අනුසස් වශයෙන්ද, ව්‍යඤ්ජන වශයෙන්ද ගැඹුරුවූවාහු අප්‍රකටවූවාහු වර්‍ණනා නොකරණ ලද්දාහුද, ඒ අර්‍ත්‍ථයේ යම්හෙයකින් අවබෝධ කරන්නට නොහැකිවෙත්ද, එහෙයින් ඒ ගැඹුරු පද අර්‍ත්‍ථයන්ගේ මේ සංවර්‍ණනානය වේ.

**“තෙන සමයෙන බුද්ධො භගවා උරුවෙලාය - විහරති නජ්ජා නෙරඤ්ජරාය තීරෙ බොධිරුක්‍ඛමූලෙ පඨමාභිසම්බුද්ධො”** මෙහි “තෙන සමයෙන බුද්ධො භගවා වෙරඤ්ජායං” යනාදිතන්හි මෙන් කරණ වචනයෙන්ම “තෙන සමයෙන” යන මේ අභිලාපය ආරොපණය කරණ ලද්දේය. මුලපටන් ආරූඪ වචන වශයෙන්ම මේ කියන ලදැයි දතයුතුය. මෙයින්මතු මෙබඳු අන්තන්හිදු මේනය වේ.
මේ පිළිබඳ වචනයෙහි ප්‍රයොජන කිමැ’යි මුලපටන් ප්‍රව්‍රජ්‍යාදි විනයකර්‍මයන්ගේ නිදානය භාග්‍යවතුන් වහන්සේ විසින් “මහණෙනි! මේ ත්‍රිවිධශරණගමනයෙන් ප්‍රව්‍රජ්‍යාව හා උපසම්පදාවද අනුදනිමි’යි මෙසේ යම් ප්‍රව්‍රජ්‍යාවක් හා උපසම්පදාවක් අනුදන්නා ලදද, රාජගෘහ ආදියෙහි උපාද්ධ්‍යාය-උපාද්ධ්‍යායවත්ත ආචරිය-ආචරියවත්තාදිය අනුදක්නා ලද්දාහුද, ඒ උපාද්ධ්‍යාය-උපාද්ධ්‍යායවත්තාදීහු අභිසම්බොධියට පැමිණ සත්සතියක් මුළුල්ලෙහි බෝමැඩ කල්ගෙවා බරණැස දම්සක් පවත්වා මේ ක්‍රමයෙන් මේ මේ තැනට පැමිණ මේ මේ වස්තුව නිමිතිකොට පණවන ලදහයි මෙසේ මුල පටන් මේ ප්‍රව්‍රජ්‍යාදි විනයකර්‍මයන්ගේ නිදානය දැක්වීම මේ පිළිබඳ වචනයෙහි ප්‍රයොජනයයි දතයුතුය.
එහි “**උරුවෙලායං**” මහත් රැසෙක්හි, මහත් වැලිරැසෙක යන අර්‍ත්‍ථය නොහොත් “උරු” යන්නෙන් වාලිකාද ‘වෙලා’ යන්නෙන් මර්‍ය්‍යාදාවද කියනු ලබා සීමාතික්‍රමණය හෙතුකොටගෙණ එනලද වැලිරැස ‘උරුවෙලා’යි මෙසේ මෙහි අර්‍ත්‍ථ දතයුතුය. බුදුරජුන් නොඋපන් කල්හි දසදහසක් කුලපුත්‍රයෝ තවුස්පැවිද්දෙන් පැවිදිව ඒ ප්‍රදේශයෙහි වසන්නාහු එක් දවසක් කායකර්‍මවාක්කර්‍මයෝ නම් අන්හුගේ ඉදිරියෙහිද ප්‍රකටව පෙණෙත්. මනසේකර්‍මය වනාහි ප්‍රකටව නොපෙණේ. එහෙයින් යමෙක් කාමවිතර්‍කයක් හෝ ව්‍යාපාද විතර්‍කයක් හෝ විහිංසා විතර්‍කයක් හෝ විර්‍තකණය කෙළේද, ඔහුට අන්‍යචොදකයෙක් නම් නැත්තේය. හෙතෙමේ තමාම තමාට චෝදනාකොට තල්පත් ආදියෙන් කළ කොළගොටුවකින් වැලි ගෙන අවුත් මෙතන්හි දමවා මේ මොහුට දඬුවමැ’යි කතිකා කළහ. එතැන් පටන් යමෙක් එබඳු විතර්‍කයක් විර්‍තකණය කෙරේද, හෙතෙමේ කොළගොටුවෙන් වැලිගෙණ අවුත් දමන්නේය. මෙසේ එහි පිළිවෙළින් මහත්වැලි රැසක් වූයේය. ඉන්පසු පැසුළු ජනසමූහතෙමේ ඒ වැලි රැස වටකොට චෛත්‍යස්ථානයක් කළේය. ඒ සඳහා “උරුවෙලායන්ති මහාවෙලායං, මහන්තෙ වාලිකරාසිම්භීති අත්‍ථො”යි කියනලදී. එම කරුණ සඳහාම “අථවා උරුති වාලිකා වුච්චති වෙලාති මරියාදා වෙලාතික්කමනහෙතු ආහටා උරු උරුවෙලාති එවම්පෙත්‍ථ අත්‍ථො දට්ඨබ්බොති” කියනලදී.
“බොධිරුක්‍ඛමූලෙ” චතුර්විධ මාර්‍ගයන්හි වූ නුවණ බොධියි කියනු ලැබේ. භාග්‍යවතුන් වහන්සේ මෙහිදී ඒ බොධියට පැමිණි සේකැයි වෘක්‍ෂයද බොධිවෘක්‍ෂයමැයි නම ලැබීය. ඒ බොධි වෘක්‍ෂ මූල සමීපයෙහි’ය ‘බොධිරුක්‍ඛමූලේ නම. “පඨමාභිසම්බුද්ධො” අභිසම්බොධියට පැමිණි ප්‍රථමයෙන් බුදුව පළමුවර අභිසම්බුද්ධව සියල්ලට පළමුවටය යන අර්‍ත්‍ථයි. **“එකපල්ලඞ්කෙන”** වරකුදු නොනැගිට බැන්දසේ එක්ම පර්‍ය්‍යඞ්කයෙන් **“විමුත්තිසුඛපටිසංවෙදී**” තදඞ්ග-වික්‍ඛම්භණ-සමුච්ඡෙද-පටිප්පස්සද්ධි - නිස්සරණ යන පංචවිධ විමුත්ති අතුරෙහි පටිප්පස්සද්ධිවිමුත්ති සැපය, ඵලසමාපත්ති සැපය විදිමින්.
“**පටිච්චසමුප්පාදං”** අවිද්‍යාදිප්‍රත්‍යයාකාරධර්‍මය, ප්‍රත්‍යයාකාරය වනාහි ඔවුනොවුන් නිසා එක්වූ ධර්‍මයන් උපදවානුයි ප්‍රතීත්‍යසමුත්පාදයයි කියනු ලැබේ. මේ මෙහි සඞ්ක්‍ෂෙපයයි. විස්තරය වනාහි **විශුද්ධිමාර්‍ගයෙන්** ගතයුත්තේය. **“අනුලොමපටිලොමා**” අනුලොමයද, ප්‍රතිලොමයද, එහි **“අවිජ්ජාපච්චයා සඞ්ඛාරා**” යනාදි නයින් කියනලද අවිද්‍යාව ආදිකොට ඇති ප්‍රත්‍යයාකාරය තමන් විසින් කළයුතු කෘත්‍යයන් කරන බැවින් අනුලොමැයි කියනු ලැබේ. **“අවිජ්ජායත්‍වෙව අසෙස විරාගනිරොධා සඞ්ඛාරනිරොධො”** යනාදිනයින් කියනලද ඒ ප්‍රත්‍යයාකාරයම අනුත්පාදනිරොධයෙන් නිරුද්ධවනුයේ ඒ කෘත්‍යය නොකෙරේයයි ඒ කෘත්‍යය නොකරන බැවින් ප්‍රතිලොමැයි කියනු ලැබේ. නොහොත් “අවිජ්ජාපච්චයා සඞ්ඛාරා” යනාදි පෙර නයින් කියන ලද ප්‍රත්‍යායාකාරය කියන ලද්දේ සංස්කාර ප්‍රවෘත්තියට අනුලොමැයි කියනු ලැබේ. අනික ඒ ප්‍රවෘත්තියට ප්‍රතිලොමැයි මෙසේද මෙහි අර්‍ත්‍ථ දතයුතුය. මුලපටන් වනාහි යම්තාක් කෙළවරද කෙළවර පටන් යම්තාක් ආදියටද පමුණුවා නොකියූ බැවින් මෙහි මෙයින් අන්‍යවූ අර්‍ත්‍ථයකින් අනුලොම ප්‍රතිලොමය නොයෙදේ.
“**මනසාකාසි”** අවිද්‍යාදිප්‍රත්‍යයභාවය අවිපරීත කොට අනවශෙෂ ප්‍රත්‍යවෙක්‍ෂා වශයෙන් මෙනෙහි කළ සේක. එහි යම්සේ අනුලොමය මෙනෙහි කළසේක්ද, ඒතාක් මේ දක්වනු පිණිස “**අවිජ්ජාපච්චයා සඞ්ඛාරා**” යනාදිය කියනලදී. එහි අවිද්‍යාව වූවාද, ඕමය. ප්‍රත්‍යය වූයේද ඒ මනුයි. “අවිජ්ජා පච්චයා” නම. එහෙයින් අවිද්‍යාව ප්‍රත්‍යයකොට සංස්කාර වෙයි. මෙනයින් සියලු පදයන්හි අර්‍ත්‍ථ දතයුතුය. මේ මෙහි සඞ්ක්‍ෂෙපයයි. විස්තරය වනාහි සර්‍වාකාරයෙන් යුත් විනිශ්චය කැමැතියහු විසින් **විශුද්ධිමාර්‍ග**යෙන්ම ගත යුතුය.
ප්‍රතිලොමය යම්සේ මෙනෙහි කළසේක්ද, මෙය දක්වනු පිණිස **“අවිජ්ජායත්‍වෙව අසෙසවිරාගනිරොධා සඞ්ඛාරනිරොධො”** යනාදිය කියන ලදී. එහි “**අවිජ්ජායත්‍වෙව”** යනු දුඃඛාදිචතුස්සත්‍යයන්ගේ නොදැනීම නම්වූ අවිද්‍යාවගේම, **“අසෙසවිරාගනිරොධා**” විරාගසඞ්ඛ්‍යාත මාර්‍ගයකරණකොට අනවශෙෂනිරොධයෙන් “**සඞ්ඛාරනිරොධො”** පුණ්‍ය අපුණ්‍ය - ආනෙඤ්ජාභිසංස්කාර වශයෙන් ත්‍රිවිධ වූ ලෞකික කුශලාකුශල චෙතනා සඞ්ඛ්‍යාත සංස්කාරයන්ගේ අනුත්පාදනිරොධය වේ. මෙසේ අනුත්පාදනිරොධයෙන් නිරුද්ධ වූ සංස්කාරයන්ගේ නිරොධයෙන් ලෞකික විපාක විඥාන වශයෙන් දෙතිස් වැදෑරුම්වූ විඥානය නිරුද්ධ වේ. යථොක්ත විඥානාදීන්ගේ නිරොධයෙන් වෙදනාදි ස්කන්‍ධත්‍රය හා භූතරූපාදීහු නිරුද්ධම වෙත්යි දක්වනු පිණිස “**සඞ්ඛාරනිරොධා විඤ්ඤාණනිරොධො**” යනාදිය වදාරා **“එවමෙතස්ස කෙවලස්ස දුක්‍ඛක්‍ඛන්‍ධස්ස නිරොධො හොති**”යි වදාරණ ලද්දේය. එහි “**කෙවලස්ස**” සියලු. පිරිසිදුවූ. සත්ත්‍ව විරහිත වූ යන අර්‍ත්‍ථයි. “**දුක්‍ඛක්‍ඛන්‍ධස්ස”** දුක් සමූහයාගේ **“නිරොධො හොති”** අනුත්පාදය වේ.
**“එකමත්‍ථං විදිත්‍වා**” යම් මේ අවිද්‍යාදි වශයෙන් සංස්කාරය ආදිකොට ඇති දුක්සමූහයාගේ සමුදයයෙක්වේද, අවිද්‍යානිරොධාදි වශයෙන් නිරොධයෙක් වේයයි වදාරණ ලද්දේද, සියලු අයුරින් මේ අර්‍ත්‍ථය දැන “**තායං වෙලායං**” ඒ අර්‍ත්‍ථය දැන ගත් ඒ වෙලාවෙහි “**ඉමං උදානං උදානෙසි**” ඒ දන්නාලද අර්‍ත්‍ථයෙහිද, හෙතුවගේද, හෙතුසම්පන්න ධර්‍මයාගේද දැනගැනීමෙහි ආනුභාවයේ ප්‍රකාශ කරන්නාවූ මේ “**යදා භවෙ පාතු භවන්ති**” යනාදී වූ සොම්නසින් යුත් ඥානසමුත්‍ථානය කොට ඇති ප්‍රීතිවාක්‍යය පැවැත්වූ සේක. සන්තොෂවාක්ඝොෂය පැතුර වූ සේකැයි කියන ලද්දේ වේ.
එහි අර්‍ත්‍ථය මෙසේය:- “**යදා භවෙ”** යම්කලෙක්හි **“පාතුභවන්ති**”, උපදිත්. “ධම්මා” අනුලොම ප්‍රත්‍යයාකාර ප්‍රතිවෙධසාධක බොධිපාක්‍ෂික ධර්‍මයෝ නොහොත් **“පාතුභවන්ති**” ප්‍රකාශවෙත්. ප්‍රතිවෙධ වශයෙන් ව්‍යක්ත වෙත්. ප්‍රකට වෙත්. **“ධම්මං**” චතුරාර්‍ය්‍ය සත්‍යධර්‍මයෝ, කෙලෙස් තවන අර්‍ත්‍ථයෙන් වීර්‍ය්‍යය ආතාපැයි කියනු ලැබේ. **“ආතාපිනො”** සම්‍යක්ප්‍රධානවීර්‍ය්‍යයවත්වූ **“ඣායතො**” ආලම්බනොපනිද්ධ්‍යාන ලක්‍ෂණවූද, ලක්‍ෂණොපනිද්ධ්‍යාන නම්වූද, යන ධ්‍යානයෙන් ධ්‍යාන කරන්නාවූ “**බ්‍රාහ්මණස්ස**” බහා තැබූ පව් ඇති ක්‍ෂීණාශ්‍රවයාහට “**අථස්ස කඞ්ඛා වපයන්ති**” එකල්හි මෙසේ පහළ වූ ධර්‍මය ඇති. මොහුගේ ෂොඩශවිධ කාඞ්ක්‍ෂාවෝ පහවෙත්. “**සබ්බා**” “කො නුඛො භන්තෙ ඵුසතීති, නො කල්ලො පඤ්හොති භගවා අවොච” යනාදීන්ද, එසේ “කතමං නුඛො භන්තෙ ජරාමරණං, කස්ස ච පනිදං ජරාමරණන්නි, නො කල්ලො පඤ්හොති භගවා අවොච” යනාදි නයින්ද ප්‍රත්‍යයාකාරයෙහි යම් මේ කාඞ්ක්‍ෂාවෝ කියන ලද්දාහුද, ප්‍රත්‍යයාකාරයම ප්‍රතිවෙධ නොකළ බැවින් “අහොසිං නු ඛො අහං අතීතමද්ධානං” යනාදී වූ යම් ෂොඩශවිධ කාඞ්ක්‍ෂා ආවාහුද, ඒ සියල්ල පහවෙත්. බැහැරයෙත්. අනුත්පත්ති වශයෙන් නිරුද්ධවෙත්. කුමක් හෙයින, යත් “**යතො පජානාති සහෙතුධම්මං**” යම්හෙයකින් අවිද්‍යාදි හෙතුවෙන් හෙතුසහිත වූ මේ සංකාරාදීවූ සකලදුඃඛරාශිධර්‍මය දැනගත් සේක්ද, අවබෝධ කළ සේක්ද, ප්‍රතිවෙධ කළසේක්ද එහෙයිනි.
ද්විතීය වාරයෙහි **“ඉමං උදානං උදානෙසි**” ඒ දන්නාලද අර්‍ත්‍ථයෙහි “අවිජ්ජායත්‍වෙව අසෙසවිරාගනිරොධා සඞ්ඛාරනිරොධො”යි මෙසේ ප්‍රකාශිත නිර්‍වාණසඞ්ඛ්‍යාත ප්‍රත්‍යයක්‍ෂයගේ අවබොධානුභාවදීපකවූ උක්තප්‍රකාරවූ මේ ප්‍රීතිවාක්‍යය පැතිරවූ සේක යන අර්‍ත්‍ථයි. එහි මේ සඞ්ක්‍ෂෙපාර්‍ත්‍ථයය:- යම්හෙයකින් ප්‍රත්‍යයයන්ගේ ක්‍ෂයසඞ්ඛ්‍යාත වූ නිවන දත්සේක්ද අවබෝධ කළසේක්ද, ප්‍රතිවෙධ කළසේක්ද, එහෙයින් යම්කලෙක කෙලෙස් තවන වීර්‍ය්‍යය ඇති ධ්‍යාන වඩන මේ බ්‍රාහ්මණයාහට උක්තප්‍රකාරධර්‍මයෝ පහළවෙත්ද, ඒ කාලයෙහිය. නොහොත් යම් කාඞ්ක්‍ෂාවෝ තුමූ නිවන නොදත් බැවින් උපදින්නාහුද ඒ සියලුම කාඞ්ක්‍ෂාවෝ පහවෙත්.
තෘතීයවාරයෙහි “**ඉමං උදානං උදානෙසි**” යම් මගකින් දුඃඛරාශියගේ සමුදය නිරොධසඞ්ඛ්‍යාතවූ යම් අර්‍ත්‍ථයෙන් කෘත්‍යය වශයෙන්ද ආලම්බන ක්‍රියාවශයෙන්ද දන්නා ලද්දේ ද, ඒ ආර්‍ය්‍යමාර්‍ගයාගේ ආනුභාවදීපක වූ මේ උක්තප්‍රකාර ප්‍රීතිවාක්‍යය පැවැත්වූ සේක යන අර්‍ත්‍ථයි. එහිද මේ සඞ්ක්‍ෂෙපාර්‍ත්‍ථයයි:- කෙලෙසුන් තවන වීර්‍ය්‍යය ඇත්තාවූ ධ්‍යාන වඩන බ්‍රාහ්මණයාහට යම්කලෙක උක්තප්‍රකාරධර්‍මයෝ පහළ වෙත්ද, එකල්හි ඒ ක්‍ෂීණාශ්‍රව බ්‍රාහ්මණ තෙමේ ඒ උපන් බොධිපාක්‍ෂික ධර්‍මයෙන් හෝ යම් ආර්‍ය්‍යමාර්‍ගයක් පිළිබඳව හෝ චතුස්සත්‍ය ධර්‍මයෝ පහළවූවාහුද, ඒ ආර්‍ය්‍යමාර්‍ගයක් පිළිබඳව හෝ චතුස්සත්‍ය ධර්‍මයෝ පහළ වූවාහුද, ඒ ආර්‍ය්‍යමාර්‍ගයෙන් “**විධූපයං තිට්ඨති මාරසෙනං**” “කාමා තෙ පඨමා සෙනා” යනාදි නයින් උක්තප්‍රකාර ඇති මාරසෙනාව සුණු කරමින් පලවමින් විධ්වංසනය කරමින් සිටියි. කියේය, යත්:- **“සුරියොව ඔභාසයං අන්තලික්‍ඛං**” යම්සේ සූර්‍ය්‍යතෙමේ නැගී සිටියේ, තමාගේ ප්‍රභාවයෙන් අහස බබුළුවමින්ම අඳුර නසමින් සිටීද, මෙසේ ඒ ක්‍ෂීණාශ්‍රව බ්‍රාහ්මණ තෙමේද ඒ ධර්‍මයන්ගෙන් හෝ ඒ මාර්‍ගයෙන් හෝ සත්‍යයන් අවබෝධ කරමින්ම මාරසේනාව සුණු කරමින් සිටියි.
මෙසේ මෙහි ප්‍රථම උදානය ප්‍රත්‍යයාකාරය ප්‍රත්‍යවෙක්‍ෂා වශයෙන්, දෙවන උදානය නිර්‍වාණප්‍රත්‍යවෙක්‍ෂා වශයෙන්, තෙවන උදානය මාර්‍ගප්‍රත්‍යවෙක්‍ෂා වශයෙන් උපනැයි දතයුතුය. උදානපාළියෙහි වනාහි “රත්තියා පඨමං යාමං පටිච්චසමුප්පාදං අනුලොමං, දුතියං යාමං පටිලොමං, තතියං යාමං අනුලොමපටිලොමං” යි කියනලදී. එය සත්දවසකගේ ඇවෑමෙන් හෙට අසුනෙන් නැගී සිටින්නෙමි’යි රාත්‍රියෙහි උපදවනලද මනස්කාරය සඳහා කියනලදී. ඒ කාලයෙහි වනාහි භාග්‍යවතුන් වහන්සේ යම් ප්‍රත්‍යයාකාරයක්හුගේ දැන ගැණීමෙහිද, ප්‍රත්‍යයක්‍ෂයයාගේ අවබෝධයෙහිද, ආනුභාවදීපක ප්‍රථම උදාන ගාථා දෙක ප්‍රත්‍යයාකාරය දැන ගැනීමගේද, ප්‍රත්‍යක්‍ෂයාවබෝධයාගේද, වසයෙන් එක් එක්ම කොටසක් ප්‍රථමයාමයෙහිද, මද්ධ්‍යමයාමයෙහිද, මෙනෙහි කළසේක. මෙහි වනාහි පෑළවිය දින රාත්‍රිය පිළිබඳ තුන් යාමයෙහිම අනුලොම ප්‍රතිලොම වශයෙන් මෙනෙහි කළසේක. භාග්‍යවතුන්වහන්සේ වෙසක් පුණු පොහෝ දිනයෙහි රාත්‍රියෙහි ප්‍රථම යාමයෙහි පෙර විසූ කඳ පිළිවෙළ සිහි කළ සේක. මද්ධ්‍යමයාමයෙහි දිවැස පිරිසිදු කළ සේක. පශ්චිමයාමයෙහි ප්‍රතීත්‍යසමුත්පාදය අනුලොම ප්‍රතිලොම වශයෙන් මෙනෙහි කොට ‘දැන් අරුණ නගින්නේය’යි සර්‍වඥභාවයට පැමිණි සේක. සර්‍වඥභාවයට පැමිණීමට අනතුරුවම අරුණ නැංගේය. ඉන්පසු එදවස එම පර්‍ය්‍යඞ්කයෙන් යුක්තව කල් යවා පැමිණ පෑළවිය දින රාත්‍රිය පිළිබඳ තුන්යාමයෙහි මෙසේ මෙනෙහි කොට මේ ප්‍රීතිවාක්‍යයන් පැවැත්වූ සේක. මේ අයුරින් පෑළවිය දින රාත්‍රියෙහි මෙසේ මෙනෙහි කොට බෝරුකමුල ඒ සතිය එකපර්‍ය්‍යඞ්කයෙන් හුන්සේක. මෙසේ කියනලද සතිය එහිම කල් යැවූ සේක.
**“අථ ඛො භගවා සත්තාහස්ස අච්චයෙන තම්හා සමාධිම්හා උට්ඨහිත්‍වා බොධිරුක්‍ඛමූලා යෙන අජපාලනිග්‍රොධො තෙනුපසඞ්කමි”** මෙහි වනාහි භාග්‍යවතුන් වහන්සේ ඒ සමාධියෙන් නැගිටීමෙන් අනතුරුවම බෝරුක්මුලින් නික්ම අජපාල නිග්‍රොධ මූලයට නොඑළැඹි සේක. යම්සේ වනාහි ‘අනුභවකොට සයනය කෙරේය’යි කීකල්හි අත නොසෝදා, මුව නොසෝදා, යහන වෙතට නොගොස් අන්කිසි අල්ලාප සල්ලාපයක් නොකොට සයනය කෙරේමයයි කියන ලද්දේ නොවේද, භොජනයෙන් පසු නිදයි. මෙහි සයනය නොකෙරේය යන මේ කරුණ දක්වන ලද්දේ නොවේද, නොමියේකැයි මෙසේ මෙහිද ඒ සමාධියෙන් නැගිට අනතුරුව මෙහි නැගිටීමෙන් පසු වැඩිය සේක. මෙහි නොවැඩිය සේකැයි යන මෙය දක්වන ලද්දේ නොවේ.
අනතුරුවම නොවැඩ භාග්‍යවතුන්වහන්සේ කුමක් කළ සේක්ද, යත්:- අනිකුදු තෙසතියක් බෝධිය සමීපයෙහිම කල් යැවූසේක. මේ එහි පිළිවෙළ කථාය:- භාග්‍යවතුන්වහන්සේ බුදු බවට පැමිණ සත් දවසක් එක්පලඟක වැඩහුන් කල්හි ‘භාග්‍යවතුන් වහන්සේ නොනැගිටින සේක. කිම, අනිකුදු බුදුකුරු දහම් ඇත්තේදැ’යි ඇතැම් දෙවියන්ට කාඞ්ක්‍ෂාවක් පහළවූය. එකල්හි භාග්‍යවතුන්වහන්සේ අටවැනි දිනයෙහි සමාපත්තියෙන් නැගිට දෙවතාවන්ගේ කාඞ්ක්‍ෂාව දැන කාඞ්ක්‍ෂාව විධ්වංසනය කරනු පිණිස අහසට පැන නැගී යමාමහ පෙළහර දක්වා ඔවුන්ගේ සැකය විනාශකොට, පලඟින් පැදුම්දිග ඇසුරු කළ උත්තර දිසාභාගයෙහි සිට සාරාසඞ්ඛ්‍ය කල්පලක්‍ෂයක් මුළුල්ලෙහි රැස්කළ පාරමිතාවන්ගේ ඵලාධිගමස්ථානයවූ පලඟද බෝරුකද ධර්‍මප්‍රීතිවිස්තාරයෙන් පුබුදුවූ නිමෙෂරහිත ඇසින් බලමින් සතියක් කල් යැවූසේක. ඒ ස්ථානය අනිමිෂ චෛත්‍යස්ථාන නම් වූයේය. නැවත පලඟටද වැඩසිටිතැනටද අතර පෙරදිගින්ද පැසුළුදිගින්ද දිග්වූ භාග්‍යවතුන් වහන්සේගේ අදහස් දැන දෙවියන් විසින් මැවූ රුවන්සක්මනෙහි සක්මන් කරමින් සතියක් ඉක්මවූ සේක. ඒ ස්ථානය **රත්නචක්‍රමස්ථාන** නම්වූයේය. එයින් පැසුළුදිසාවෙහි දෙවතාවෝ රුවන්ගෙයක් මැවූහ. එහි පලඟින් හිඳ අභිධම්පිටකය විශේෂයෙන්ද, මෙහි අනන්තනය සමන්තපට්ඨානය විමසමින් සතියක් ඉක්මවූ සේක. ඒ ස්ථානය **රතනඝර** නම් වූයේය.
මෙසේ බෝමැඩ සමීපයෙහිම සිවුසතියක් ඉක්මවා පස්වන සතියෙහි බෝරුක්මුලින් නික්ම අජාපාලනිග්‍රෝධ මූලයට වැඩිය සේක. එළුවන් රක්නෝ ගොස් ඒ නුගරුක් සෙවණෙහි හිඳිත්නු. එහෙයින් මේ රුකට අජපාලනිග්‍රෝධයයි නමක් පහළවිය. **“සත්තාහං විමුත්තිසුඛපටිසංවෙදී**” එහිදු ධර්‍මය සම්මර්‍ෂණය කරමින්ම ඵලසමාපත්තිසුඛය විඳිමින්ම වැඩහුන් සේක. බෝමැඩින් පෙරදිග මේ රුක පිහිටියේ වේ. එහි භාග්‍යවතුන්වහන්සේ සමවතින් නැගිට මෙසේ වැඩහුන් කල්හිද එක් බ්‍රාහ්මණයෙක් ගොස් ප්‍රශ්නයක් විචාළේය. එහෙයින් **“අථඛො අඤ්ඤෙතරො”** යනාදිය කියනලදී. එහි “හුහුඞ්කජාතිකො” ඒ බ්‍රාහ්මණ තෙමේ වනාහි දිට්ඨමඞ්ගලික නම. මාන වශයෙන්ද ක්‍රොධ වශයෙන්ද, ‘හුහුං’යි ශබ්ද කරමින් හැසිරෙන්නේය. එහෙයින් ‘හුහුංකජාතික’යි කියනු ලැබේ. හුහුක්කජාතික’යිද හදාරති.
**“එතමත්‍ථං විදිත්‍වා**” මෙසේ ඔහු විසින් විචාළ වචනයෙහි කෙළ පැමිණි කරුණු දැන ඒ වේලාවෙහි මේ ප්‍රීතිවාක්‍යය පැවැත්වූ සේක. ඒ ප්‍රීතිවාක්‍යය පිළිබඳ අර්‍ත්‍ථය මෙසේය: යමෙක් තෙමේ බහා තැබූ පාපධර්‍මතාවෙන් බ්‍රාහ්මණවේද, හෙතෙමේ දිට්ඨමඞ්ගලිකතාවයෙන් බ්‍රාහ්මණ නොවේ. මානාදිය නිසා පවත්නා හුහුංකාරකභාවාදි පාපධර්‍මයෙන් යුක්තව හුදෙක් ජාතිය පමණින් බ්‍රාහ්මණභාවය පිළිදන්වාද හෙතෙමේ බ්‍රාහ්මණ නොවේ. බහා තැබූ පව් ඇති බැවින් බ්‍රාහ්මණ වේ. මානාදිය නිසා පවත්නා හුහුංකාර ප්‍රහාණයෙන් පහවූ හුහුංකාර ශබ්ද ඇත්තේය. රාගාදිකසට නැති බැවින් පහවු කසට ඇත්තේය. භාවනාවෙහි එක්වන් යෙදුනු සිත් ඇති බැවින් ‘යතත්ත’ නම. චතුර්විධ මාර්‍ගඥානසඞ්ඛ්‍යාතවෙදයෙන් නිවනට, වෙදයන්ගේ හෝ කෙළවරට ගිය බැවින් වෙදන්තගු නම් වේ. මාර්‍ගබ්‍රහ්මචර්‍ය්‍යය වැඩනිමවනලද බැවින් වුසිතබ්‍රහ්මචරිය නම. “**ධම්මෙන බ්‍රහ්මවාදං වදෙය්‍ය**” ‘මම බ්‍රාහ්මණ වෙම්’යි මේ බ්‍රාහ්මණවාදය ධර්‍මයෙන් කියන්නේය. යමක්හට සකලලොකසන්නිවාසයෙහි කිසිතැනෙක එක් අරමුණෙකද රාගුස්සද-දෙසුස්සද-මොහුස්සද-මානුස්සද-දිට්ඨුස්සද යන මේ උස්සදයෝ නැත්තාහුද හෙතෙමේ බ්‍රාහ්මණැයි කියමි’යි උදන් ඇනූ සේක.
**“අකාලමෙඝො**” නො පැමිණි වැසි කල්හි සියලු සක්වළ ගැබපුරා උපන් මෙඝයෙක්. මේ මෙඝය ග්‍රීෂ්ම සෘතුවෙහි අවසන් මාසයෙහි පහළ වූයේය. “**සත්තාහවද්දලිකා”** ඒ මෙඝය උපන් කල්හි සත් දවසක් නොනැවතී පවත්නා හද්දා වැස්සක් වීය. “**සීතවාතදුද්දිනී**” ඒ හද්දාවැස්ස දිය බිඳුවලින් මිශ්‍ර වූ වට කැරකැවෙන සිහිල් සුළඟින් දූෂිතවූ දවස් ඇති බැවින් සීතවාතදුද්දීනී නම්වූවාය. **“අථ ඛො මුචලින්‍දො නාගරාජා**” ඒ මිදෙල් රුක සමීපයෙහිවූ පොකුණෙහි උපන් මහත් ආනුභාව ඇති නා රජය. “**සත්තක්‍ඛත්තුං භොගෙහි පරික්‍ඛිපිත්‍වා**” මෙසේ දරණවැලින් වටකොට මුදුනෙහි මහත් පෙණයක් කොටම සිටියේය. මෙසේ පෙණයකොට සිටිකල්හි ඔහුගේ පරික්‍ෂෙපාභ්‍යන්තරය, ලොහොපහයෙහි භාණ්ඩාගාර ගර්‍භයක් පමණ වූයේය. එහෙයින් භාග්‍යවතුන්වහන්සේ වාසහිත තන්හි පියනලද දොරකවුළු ඇති කුළුගෙයක වැඩහුන් සේක් වැනිවූහ. “**මා භගවන්තං සීතං**” යනාදිය ඔහු එසේ සිටීමෙහි කරුණු දැක්වීමයි. ඒ නාරදතෙමේ වනාහි ‘භාග්‍යවතුන් වහන්සේට සීතය, පීඩා නොකෙරේවා, උෂ්ණය පීඩා නොකෙරේවා, ඩැහලේ බොන මැසි ආදීන්ගේ ස්පර්‍ශය තෙමේ පීඩා නොකෙරේවා’යි එසේ කොට සිටියේය. එහි කිසිසේත් හද්දාවැස්සෙහි උෂ්ණයක් නැත්තේමය. ඉදින් අතරතුර මෙඝය පහවන්නේ නම්, උෂ්ණය වන්නේය. ඒද ඒ භාග්‍යවතුන් වහන්සේ පීඩා නොකෙරේවායි මෙසේ ඔහුගේ සිතීම සුදුසුය. “**විද්ධං**” දුරුවූ මෙඝය පහවීමෙන් දුරුවූ යන අර්‍ත්‍ථයි. **“විගතවලාහකං**” පහවූ මෙඝය ඇති **“දෙවං**” අහස. **“සකවණ්ණං”** තමාගේ රූපය.
“**සුඛො විවෙකො**” නිර්‍වාණ සඞ්ඛ්‍යාත උපධිවිවෙකය සුඛවේ. “**තුට්ඨස්ස**” චතුර්මාර්‍ගඥාන සන්තොෂයෙන් සතුටු වූ. **“සුතධම්මස්ස**” පැවසූ දහම් ඇති. **“පස්සතො**” ඒ විවෙකය දැක්කයුතුවූ යම් කිසිවක් ඇත්තේ නම් වේ ද, ඒ සියල්ල තමාගේ වීර්‍ය්‍ය බලයෙන් අධිගත වූ ඥානචක්‍ෂුසින් දක්නහුගේ. **“අබ්‍යාපජ්ඣං**” නොකිපෙනබව. මෙයින් මෛත්‍රියෙහි පූර්‍වභාගය දක්වන ලද්දේය. “**පාණභූතෙසු සංයමො**” සත්ත්‍වයන් කෙරෙහිද, සංයමය අවිහිංසකභාවය සුඛය යන අර්‍ත්‍ථයි. මෙයින් කරුණාවේ පූර්‍වභාගය දක්වන ලද්දේය. **“සුඛා විරාගතා ලොකෙ”** වීතරාගභාවයද සැපය. කෙබඳු වීතරාගභාවයක් සැපවේද, යත්:- **“කාමානං සමතික්කමො”** යම් වීතරාගභාවයක් කාමයන්ගේ සමතික්‍රමැයි කියනු ලැබේද, ඒ වීතරාගතාවද සැපය යන අර්‍ත්‍ථයි. මෙයින් අනාගාමීමාර්‍ගය කියන ලද්දේය. “**අස්මිමානස්ස යො විනයො**” මෙයින් රහත්බව කියනලදී. රහත්බව වනාහි අස්මිමානයෙහි පස්සද්ධිවිනයයි කියනු ලැබේ. මෙයින් අන්‍යවූද සැපයක් නම් නැත්තේය. එහෙයින් “**එතං වෙ පරමං සුඛං**”යි වදාළ සේක.
**“මුචලින්‍දමූලා**” මහබෝමැඩින් පැදුම්දිග කොණ පිහිටි මිදෙල් රුක්මුලින් නික්ම **“රාජායතනං**” දකුණුදිග පිහිටි කිරිපලුරුක කරා එළැඹි සේක. “**තෙන ඛො පන සමයෙන**” කවර කලෙක්හිද, යත්: කිරිපලුරුක මුල සත්දවසක් මුළුල්ලෙහි එක් පලඟින් හුන්නාවූ භාග්‍යවතුන් වහන්සේට සමතින් නැගිටින දවසෙහි අරුණ නගින වේලාවෙහිම භොජන කෘත්‍යය වියයුතුය’යි දැන සක්දෙව් රජතෙමේ බෙහෙත් අරළු සමග දැහැටි එළවූයේය. භාග්‍යවතුන් වහන්සේ එය පරිභොග කළසේක. පරිභොග කළ ඇසිල්ලෙහිම ශරීරකෘත්‍යය වූයේය. ශක්‍ර තෙමේ මුව දෝනා පැන් පිළිගැන්වීය. භාග්‍යවතුන් වහන්සේ මුව දොනාකොට එම රුක්මුල වෙතම වැඩහුන් සේක. මෙසේ අරුණ නැගි කල්හි භාග්‍යවතුන් වහන්සේ වැඩහුන් කල්හි,
ඒකාලයෙහි “**තපස්සුභල්ලිකා වාණිජා**” තපස්සුද භල්ලිකද යන වෙළෙඳ දෙබෑයෝ **“උක්කලා**” උක්කලජනපදයෙන් **“තං දෙසං**” යම් දෙසෙක්හි භාග්‍යවතුන් වහන්සේ වැඩවසන සේක්ද, කවරනම් දෙසෙක්හි භාග්‍යවතුන් වහන්සේ වැඩවසන සේක්ද, යත්: මද්ධ්‍යම දේශයෙහිය. එහෙයින් මැදුම් දෙසට යන්නට දීර්‍ඝමාර්‍ගයට පිළිපන්නාහු වෙත්යි මෙහි මේ අර්‍ත්‍ථය වේ. **“ඤාතිසාලොහිතා දෙවතා**” ඒ තපස්සු භල්ලිකයන්ගේ පෙර නෑවූ දෙවතාතොමෝ. “**එතදවොච”** ඕතොමෝ වනාහි ඒ වෙළඳ දෙබෑයන්ගේ සියලු ගැල් නොපෙරළෙනබවට පත්කළාය. ඉක්බිති ඔවුහු ‘මේ කිමැ’යි මාර්‍ගදෙවතාවනට බිලිපුද කළාහුය. ඔවුන්ගේ බිලියම් කාලයෙහි ඒ දෙවතාතොමෝ නොපෙණෙන සිරුරින් යුක්තව මෙය කිවුය. **“මන්‍ථෙනච මධුපිණ්ඩිකායච”** නොබැදිපිටියෙන්ද, ගිතෙල්, මී, සකුරු ආදිය සමග යොදා බැදි පිටියෙන්ද, **“පතිමානෙථ”** උවැටන් කරවු. **“තං වො**” ඒ උවැටන තොපට. බොහෝ කලක් මුළුල්ලෙහි හිත සැප පිණිස වන්නේය. **“යං අම්හාකං”** යම් පිළිගැනීමක් වේද, ඒ පිළිගැනීම අපට බොහෝ කල් හිත සැප පිණිස වන්නේය. “**භගවතො එතදහොසි”** මේ භාග්‍යවතුන් වහන්සේගේ ප්‍රදහනවීර්‍ය්‍යයෙහි යෙදෙන කාලයෙහි යම් පාත්‍රයක්වීද, ඒ පාත්‍රය සුජාතාව කිරිබත් පිළිගන්වන්නට එන කල්හිම අතුරුදහන් වූයේය. ‘එහෙයින් මට පාත්‍රයෙක් නැත්තේය, පූජිත තථාගතවරයෝ අතින් නොපිළිගත්තාහුමය. කුමකින් මම මන්‍ථය හා මධුපිණ්ඩිකය පිළිගන්නෙම්දැ’යි භාග්‍යවතුන් වහන්සේට මෙබඳු සිතක් වූයේය.
**“පරිවිතක්ක මඤ්ඤාය”** මෙයින් පෙර භාග්‍යවතුන් වහන්සේට සුජාතාව විසින් පිළිගැන්නූ බොජුනම ඔජසින් බැඳීම් වසයෙන් සිටියේය. මෙතෙක් කල් බඩගින්නක් නොවූයේමය. පිපාසවත් නොවීය. කයෙහි දුබලබවක් නොවූයේය. දැන් වනාහි මේ භාග්‍යවතුන් වහන්සේට ආහාර පිළිගණු කැමැති බැවින් “**න ඛො තථාගතා”** යනාදි නයින් පරිවිතර්‍කයක් උපන්නේය. මෙසේ උපන් ඒ පරිවිතර්‍කය තමන්ගේ සිතින් භාග්‍යවතුන් වහන්සේගේ චිත්තපරිවිතර්‍කය දැන, **“චතුද්දිසා”** සිවු දිගින්. “**සෙලමයෙ පත්තෙ**” මුං පැහැති සෙල්මුවා පාත්‍ර. භාග්‍යවතුන් වහන්සේ මෙයම පිළිගත් සේක. ඒ පාත්‍ර සඳහාම මෙය කියන ලදී. සිවුවරම් මහරජහු වනාහි පළමුකොට ඉන්‍ද්‍රනීල මාණික්‍යමය පාත්‍රයන් එළවූහ. භාග්‍යවතුන් වහන්සේ ඒ පාත්‍ර නොපිළිගත් සේක. ඉන්පසු මුං පැහැති සෙල්මුවා මේ පාත්‍ර සතර එළවූහ. භාග්‍යවතුන් වහන්සේ ඔවුන්ගේ ප්‍රසාදය රකිනු පිණිස පාත්‍ර සතරම පිළිගත් සේක. මහිච්ඡතාවෙන් නොවේ. පිළිගෙනද ඒ පාත්‍ර සතරම යම්සේ එම පාත්‍රයක්වේද, එසේ ඉටූසේක. සිවුදෙනාටම එක්ම සමාන පුණ්‍යවිපාක වූයේය. මෙසේ එකක්කොට ඉටූකල්හි භාග්‍යවතුන් වහන්සේ අභිනව ශෛලමය පාත්‍රයෙහි නොබැදි පිටි හා ගිතෙල් මී සකුරු ආදිය යොදා කළ බැදි පිටිද පිළිගත් සේක. **“පච්චග්ඝෙ**” මහගිවූ වෙන් වෙන්ව මහගිවූ යන අර්‍ත්‍ථයි. නොහොත් “පච්චග්ඝෙ” අලුත්වූ එකෙණෙහි උපන්නාවූ යන අර්‍ත්‍ථයි. මේ දෙබෑ වෙළෙඳුන්ට වචන දෙකක් වීනුයි. **ද්වෙවාචිකා** නම් වූහ. නොහොත් බුදුන් දහම් සරණ යෙම්හයි යන වචන දෙකින් උපාසකභාවයට පැමිණියාහුය යන අර්‍ත්‍ථයි. ඔවුහු මෙසේ උපාසකභාවය දන්වා භාග්‍යවතුන් වහන්සේට, ‘ස්වාමීනි’ දැන් අප විසින් අද පටන් කවරක්හට වැඳීම හා දුරදී දැක අසුනෙන් නැගී සිටීම කටයුතුදැ’යි විචාළාහුය. ඉක්බිති භාග්‍යවතුන් වහන්සේ හිස පිරිමැද්ද සේක. කෙශයෝ අතෙහි ලැගුනාහුය. ‘මේ කෙශයන් පරිහරණය කරවු’යි ඒ කෙශයන් ඔවුනට දුන්සේක. ඔවුහු කෙශධාතු ලබාගෙන අමෘතයෙන් අභිෂෙක ලද්දහු මෙන් තුටු පහටුව භාග්‍යවතුන් වහන්සේට වැඳ ගියහ.
ඉක්බිති භාග්‍යවතුන් වහන්සේ සත් දවස ඇවෑමෙන් ඒ සමාධියෙන් නැගිට කියූ ආකාර ඇති මේ සියලු කෘත්‍යය කොට නිමවා කිරිපලු රුක්මුලින් අජපාල නිග්‍රොධමූලය කරා එළැඹි සේක. “**පරිවිතක්කො උදපාදි”** එහි වැඩහුන් ඇසිල්ලෙහිම සියලු බුදුවරුන් විසින් පුරුදු කරණ ලද, මැනැවින් පුරුදු කරණලද සිත පිළිබඳ වූ, “අධිගතො ඛො ම්‍යායං ධම්මො” යනාදීවූ මේ පරිවිතර්‍කය පහළවූයේය. සියලු බුදුවරුන්ට මේ පරිවිතර්‍කය කුමක් හෙයින් උපදීද යත්: ධර්‍මයෙහි මහත්බව හා ගරුබව ප්‍රත්‍යවෙක්‍ෂා කිරීමෙන් හා බ්‍රහ්මයා විසින් යාඥා කළකල්හි දේශනා කරනු කැමැති බැවින්ද යන මේ දෙකරුණෙහි බුදුවරයෝ ‘මෙසේ විතර්‍කණය කළ කල්හි බ්‍රහ්ම තෙමේ අවුත් ධර්‍මදේශනාවට යාඥා කරන්නේය. එයින් සත්ත්‍වයෝ ධර්‍මයෙහි ගෞරවය උපදවන්නාහුය, ලෝවැසි තෙමේ බඹහු ගරුකොට ගත්තේය’යි දනීමය. මේ දෙකරුණ හේතුකොට මේ විතර්‍කය උපදියි.
මේ විතර්‍කාධිකාරයෙහි “**අධිගතො ඛො ම්‍යායං**” මේ චතුරාර්‍ය්‍ය සත්‍ය ධර්‍මය ප්‍රතිවෙධ කරණ ලද්දේමය. **“ආලයරාමා**” සත්ත්‍වයෝ පස්කම් කොටස්හි ඇලෙත්ද, එහෙයින් ඒ පස්කම්කොටස් ආලයයි කියනු ලැබේ. ඒ ආලයයෙන් ඇලෙත්යි ‘ආලයරාම’ නම්හ. ඒ පස්කම් කොටස්හි ඇලුනාහයි ‘ආලයරත’ නම්හ. යථොක්ත ආලයයන්හි මොනවට සතුටුවූවාහුයි ‘ආලයසම්මුදිත’ නම්හ. **“යදිදං**” යනු නිපාතයි. ඒ පිළිබඳ ඨාන ශබ්දය අපේක්‍ෂාකොටය. “යං ඉදං” යනු ප්‍රතීත්‍යසමුප්පාදය සඳහාය. “යො අයං”යි මෙසේ අර්‍ත්‍ථ දතයුතුය. **“ඉදප්පච්චයතා පටිච්චසමුප්පාදො**” මේ සංස්කාරාදීන්ගේ ඵලයන්ට ප්‍රත්‍යය වන්නාහු “ඉදප්පච්චය” නම. ඉදප්පච්චයම “ඉදප්පච්චයතා” නම. ඉදප්පච්චයතා වූයේද ඕතොමෝය. පටිච්චසමුප්පාද වුයේද ඒමනුයි. “ඉදප්පච්චයතා පටිච්චසමුප්පාද නම. **“සො මමස්ස කිලමථො**” දෙශනාවෙහි ප්‍රයොජනය සහ පිළිපැදීමෙහි ප්‍රයොජනය නොදන්නවුන්ට යම් දේශනාවක් නම්වේද, එය මට වෙහෙසීමක් වන්නේය. මට ඒ සිරුර පිළිබඳ වෙහෙසක් වන්නේය යන අර්‍ත්‍ථයි. “**භගවන්තං”** භාග්‍යවත්හට **“අනච්ඡරියා**” අතිශය ආශ්චර්‍ය්‍යවූ නැවත නැවත විස්මය කරවූ “**පටිභංසු”** ප්‍රතිභාණ සඞ්ඛ්‍යාත ඥානයට ගොදුරුවූහ. පරිවිතර්‍කය කටයුතුබවට පැමිණියාහුය.
**“හලං”** මෙහි හකාරය නිපාතමාත්‍රයෙකි. ප්‍රයොජන නැත්තේය යන අර්‍ත්‍ථයි. “**පකාසිතුං”** දේශනා කරන්නට. ‘මා විසින් දුකින් අවබෝධ කළ මේ චතුස්සත්‍ය ධර්‍මය දැන් දේශනා කිරීම ප්‍රයොජන නැත්තේයයි කියන ලද්දේ වේ. **“පටිසොතගාමිං**” නිවන පටිසොතයි කියනු ලැබේ. නිවනට යන සුලුය යන අර්‍ත්‍ථයි **“අප්පොස්සුක්කතාය**” මන්‍දොත්සාහභාවයෙන් නොදෙසනු කැමති බැවිනැයි යන අර්‍ත්‍ථයි.
**“යත්‍ර හි නාම”** යම් ලොකයෙක්හි. “**භගවතො පුරතො පාතුරහොසි**” ධර්‍මදේශනාවට ආරාධනා කරනු පිණිස දසදහසක් සක්වළ මහබඹුන් ගෙණ අවුත් භාග්‍යවතුන් වහන්සේගේ ඉදිරියෙහි සහම්පති මහාබ්‍රහ්ම තෙමේ පහළ වූයේය. [missing trans]
මෙයින් මත්තෙහි සියල්ල පදාර්‍ත්‍ථ වශයෙන් ප්‍රකටමය. අධිප්‍රාය අනුසන්‍ධියොජනාදිභෙද වශයෙන් වනාහි **ප්‍රපඤ්චසූදනී** මද්ධ්‍යමාර්‍ත්‍ථ කථාවෙහි කියූනයින්ම දතයුතුය. මෙයින් මත්තෙහි අධික විස්තරයට බියවන මහජනයාගේ සිත රකිමින් සූත්‍රාන්ත කථාව වර්‍ණනා නොකොට විනයකථාවම වර්‍ණනා කරන්නෙමු.












**“සාව තස්ස ආයස්මතො උපසම්පදා අහොසි**” ඇසළමස පුණු පොහෝ දිනයෙහි අටළොස් කෙළක් දෙවතාවුන් සමග සෝවාන් පෙළෙහි පිහිටියාවූ. “එහි භික්‍ඛු” යන භාග්‍යවතුන් වහන්සේගේ වචනයෙන් අනිෂ්පන්න වූ ඕතොමෝම ඒ ආයුෂ්මත් **කොණ්ඩඤ්ඤ** ස්ථවිරයන්ට එහිභික්‍ඛුපසම්පදාවවූය.
“**අථ ඛො ආයස්මතො ච වප්පස්ස”** යනාදියෙහි **වප්ප** ස්ථවිරයන්හට පෑළවිය දිනයෙහි ධර්‍මචක්‍ෂුස පහළවිය. **භද්දිය **ස්ථවිරයන්ට දෙවන දිනයෙහිද, **මහානාම** ස්ථවිරයන්හට තෙවන දිනයෙහිද **අස්සජි** ස්ථවිරයන්හට සතරවන දිනයෙහිදැ’යි මෙසේ ධර්‍මචක්‍ෂුස පහළවිය. මේ පස්වග මහණුන්ගේ කමටහන්හි උපන්මල පිරිසිදු කරනු පිණිස භාග්‍යවතුන් වහන්සේ වෙහෙර තුළම වූ සේක. කමටහන්මල උපන් උපන් කල්හි අහසින් වැඩමකොට කමටහන්මල දුරුකරණ සේක. පක්‍ෂය පිළිබඳ පස්වන දිනයෙහි සියල්ලන්ම එකට රැස්කරවා අනත්ත සූත්‍රාන්ත දේශනාවෙන් ඔවුන්ට අවවාද කළසේක. “**අථ ඛො භගවා පඤ්චවග්ගියෙ**” යනාදිය එහෙයින් කියනලදී.
“**තෙන ඛො පන සමයෙන ඡ ලොකෙ අරහන්තා හොන්ති**”යි පක්‍ෂය පිළිබඳ පස්වන දිනයෙහි ලොකයෙහි රහත් මනුෂ්‍යයෝ සදෙනෙක් වෙත්ය යන අර්‍ත්‍ථයි.
**“පුබ්බානුපුබ්බකානං**” ප්‍රවෙණි වශයෙන් පැරණියන්ට පැරණිවූ යන අර්‍ත්‍ථයි. **“තෙන ඛො පන සමයෙන එකසට්ඨි ලොකෙ අරහන්තො හොන්ති” **පළමු සදෙනය. මේ පස් පනසයයි ඇතුළුවසදීම එක්සැටක් මිනිස් රහත්හු වූහ යන අර්‍ත්‍ථයි.
එහි **යස** ආදී කුලපුත්‍රයන්ගේ මේ මතු කියනු ලබන්නේ පූර්‍වප්‍රයෝගයයි: යටගිය දවස පස්පණස් දෙනෙක් යහලුව වර්‍ගබන්‍ධනයෙන් පින් කරණුවෝ පිහිටවන්නකු නැති සිරුරු ගණිමින් පිටතට ගෙනගොස් දවමින් හැසිරෙත්. ඔවුහු එක් දවසක් කලුරිය කළ දරුගැබ් සහිත ස්ත්‍රියක දැක දවන්නෙමු’යි සොහොනට ගෙන ගියහ. ඔවුන් අතුරෙහි පස් දෙනෙකු ‘තෙපි මේ ස්ත්‍රී ශරීරය දවාලවු’යි සොහොනෙහි නවතා තබා සෙස්සෝ ගමට පිවිසියහ. **යස **දාරක තෙමේ ඒ මළසිරුර විද පෙරළ පෙරළා දවාලනුයේ අශුභසංඥාව ලැබුයේය. හෙතෙමේ අනික් සිවුදෙනාහටද ‘පින්වත්නි’ මේ පිළිකුල් අශුචිය බලවු’යි දැක්වීය. ඔවුහුද එහි අශුභසංඥාව ලැබූහ. ඒ පස්දෙනද ගමට ගොස් සෙසු යහලුවන්ට දැන්වූහ. **යස** දාරක තෙමේ ගෙට ගොස් මවුපියන්ට හා අඹුවටද මෙය දැක්වීය. ඒ සියල්ලෝම අශුභ භාවනාව වැඩූහ. මේ මොවුන්ගේ පූර්‍වප්‍රයෝගයයි. එහෙයින් ආයුෂ්මත් යසහට නාටකජනයන් කෙරෙහිද සුසානසංඥාවම උපන. ඒ උපනිශ්‍රයසම්පත්තියෙන් සියල්ලන්ට විශේෂාධිගමය උපන්නේය.
**“අථ ඛො භගවා භික්‍ඛු ආමන්තෙසි**” හාග්‍යවතුන් වහන්සේ ඉල්මස මැදිපොහොය දක්වා බරණැස වැඩවසමින් එක්දවසක් ඒ රහත් සැටනමක් මහණුන් ඇමතූ සේක.
දෙවියෝ, දිව්‍යවිෂයයන්හි ලෝභය මලපුඩුකොට ඇත්තාහ. මනුෂ්‍යයෝ, මානුෂක විෂයයන්හි ලෝභය මලපුඩු කොට සිටියහ. **“මා එකෙන ද්වෙ**” එක් මගින් දෙදෙනෙක් නොයවු. “**අස්සවණතා**” නොඅසන බැවින් “**පරිහායන්ති**” අවබෝධ නොකරණ ලද්දක් අවබෝධ නොකරන්නාහු විශේෂාධිගමයෙන් පිරිහෙත්.
“**අන්තකා**” ලාමකහීන සත්ත්‍වයෝ “**අන්තලික්‍ඛචරො**” රාගපාශය සඳහා වදාරණ ලදය. හෙතෙමේ ඒවනාහි අහස හැසිරෙන්නෙකැයි දැන කීයේය.
“**නානා දිසා නානා ජනපදා**” නන් දෙසින්ද, නන් දනව්වෙන්ද, **“අනුජානාමි භික්‍ඛවෙ තුම්හෙවදානි තාසු තාසු දිසාසු තෙසු තෙසු ජනපදෙසු පබ්බාජෙථ”** යනාදියෙහි ප්‍රව්‍රජ්‍යාපෙක්‍ෂක කුලපුත්‍රයා පැවිදි කරන්නහු විසින් ඉදිරියෙහි “න භික්‍ඛවෙ පඤ්චහි ආබාධෙහි ඵුට්ඨො පබ්බාජෙතබ්බා” යනු ආදිකොට, යම්තාක් “න අන්‍ධමූගබධිරො පබ්බාජෙතබ්බො”යි මෙසේ ප්‍රතික්‍ෂෙප කරණලද යම් පුද්ගලයෝ වෙත්ද, ඔවුන් හැර ප්‍රව්‍රජ්‍යාදොෂවිරහිත පුද්ගල තෙමේ පැවිදි කටයුත්තේය. ඒ පුද්ගල තෙමේද මවුපියන් විසින් අනුදන්නා ලද්දේමය. ඔහු පිළිබඳ අනුජානන ලක්‍ෂණය, “න භික්‍ඛවෙ අනනුඤ්ඤාතො මාතාපිතූහි පුත්තො පබ්බාජෙතබ්බො, යො පබ්බාජෙය්‍ය ආපත්ති දුක්කටස්ස” යන මේ සූත්‍රයෙහි වර්‍ණනා කරන්නෙමු.
මෙසේ මවුපියන් විසින් අනුදන්නාලද. පැවිදිදොස් රහිතයකු පැවිදි කරන්නහු විසින්ද, ඉදින් නොසිඳි කෙස් ඇත්තේවේද එක් සීමාවක්හිද, අන්‍ය භික්‍ෂූහු ඇත්තාහුද, කෙශච්ඡෙදය පිණිස භණ්ඩුකර්‍මය විචාළ යුතුය. ඒ පිළිබඳ විචාරණ ආකාරය “අනුජානාමි භික්‍ඛවෙ සඞ්ඝං අපලොකෙතුං භණ්ඩුකම්මාය” යන මෙහිදී වර්‍ණනා කරන්නෙමු. ඉඩ ඇත්තේ නම් තමන් විසින් පැවිදි කටයුතුය. උදෙසීම් පිළිවිසීම් ආදියෙහි ව්‍යවෘත වූයේ ඉඩ නොලබානම් එක් දහර මහණක්හට ‘මොහු පැවිදි කරවා’යි කියයුතුය. නොකියූයේ නමුදු ඒ දහර මහණතෙමේ උපාද්ධ්‍යායයා උදෙසා පැවිදි කෙරේනම් වරද නැත. ඉදින් දහර මහණෙක් නැත්තේද, හෙරණක්හට නමුදු මොහු ඛණ්ඩ සීමාවට ගෙණගොස් පැවිදිකොට කසටවත් හන්දවා එව’යි කියයුතුය. සරණය වනාහි තමන් විසින් දිය යුතුය. මෙසේ කළ කල්හි මහණහු විසින්ම පැවිදි කරණ ලද්දේ වේ. මහණුන්ගෙන් අන්‍යයෙක් පුරුෂයකු පැවිදි කරන්නට නොලබයි. මෙහෙණන්ගෙන් අන්‍යයෙක් මාගමක පැවිදි කිරීම නොලබයි. හෙරණෙක් හෝ හෙරණියක් හෝ ආණත්තියෙන් කසටවත් දීම ලබයි. හිසකෙස් බැම යම් කිසිවකු විසින් කරණ ලද්දේ මනාකොට කරණ ලද්දේම වේ.
ඉදින් භව්‍යරූප ඇත්තාවූ හෙතු සහිත වූ ප්‍රසිද්ධ වූ යශස් ඇති කුලපුත්‍රයෙක්වේද, හෙතෙමේ ඉඩ ගෙන තමන් විසින්ම පැවිදි කටයුතුය. ‘මැටිමිටක් ගෙන ස්නානයකොට කෙස් තෙමාගෙන එව’යි කියාද, නොහැරිය යුතුය. පැවිදිවනු කැමැත්තන්ට වනාහි පළමුකොට බලවත් උත්සාහයක් වේ. පසුව කසටවත්ද කෙස් සිඳින කරයද දැක බියට පැමිණෙත්, තැතිගනිත්. මෙපමණකින්ම පැනයෙත්, එහෙයින් තමන් විසින් නානතොටට පමුණුවා ඉතා ලදරුවෙක් නොවේනම්, ස්නානය කරව’යි කියයුතුය. මොහුගේ කෙස් තමන් විසින්ම මැටිගෙන සේදිය යුතුය. දහරකුමාර තෙමේ තමන් විසින් දියට බැස ගොමින් හා මැටියෙන් ගටා නෑවිය යුතුය. ඉදින් මොහුට කැසීම් හෝ පිළිකා හෝ වේද, මවුතොමෝ පුතුට යම්සේ පිළිකුල් නොකෙරේද, එපරිද්දෙන් පිළිකුල් නොකරන්නහු විසින් මනාකොට අත්පා හිස පටන් ගටගටා නෑවිය යුතුය. කුමක්හෙයින යත්: මෙපමණක්ම උපකාරයෙන් කුලපුත්‍රයෝ ආචාර්‍ය්‍යොපාද්ධ්‍යයයන් කෙරෙහිද ශාසනයෙහිද බලවත් ස්නේහ ඇත්තාහු, දැඩි ගෞරව ඇත්තාහු, නොනවතින සැහැවි ඇත්තාහු වෙත්. උපන් අනභිරතිය දුරුකොට තෙරබවට පැමිණෙත්. කෘතඥ කෘතවේදීහු වෙත්.
මෙසේ නාවන කල්හි හෝ හිසරැවුලු හරණකල්හි හෝ ‘තෝ ප්‍රසිද්ධයෙහි, යශස් ඇතියෙහි, දැන් අපි තා නිසා ප්‍රත්‍යයයෙන් ක්ලාන්ත නොවන්නෙමුයි නොකිය යුතුය. අනිකුදු නිවන් පිණිස නොපවත්නා කථා නොකිය යුතුය. ඉක්බිති මොහුට ‘ඇවැත’ මනාකොට පරීක්‍ෂා කරව, සිහිය එළවාලව’යි කියා තචපඤ්චකකර්‍මස්ථානය කියයුතුය. කියන්නහු විසින්ද වණ්ණ-සණ්ඨාන-ගන්‍ධ-ආසය-ඔකාස වසයෙන් අසුචිජෙගුච්ඡ පටික්කූලභාවය-නිජ්ජීවනිස්සත්තභාවය හෝ ප්‍රකට කරන්නහු විසින් කියයුතුය. ඉදින් හෙතෙමේ පෙර බුද්ධොත්පාදයන්හි කටුවෙන් විදීම බලාපොරොත්තුවන පැසුනු ගඩක් මෙන්, හිරුගේ උදාවීම බලාපොරොත්තුවන මේරූ පියුමක් මෙන් විදර්‍ශනා වශයෙන් පිරිමැදි සංස්කාර ඇත්තේවේද, වැඩූ භාවනා ඇත්තේවේද, එකල්හි මොහුගේ කර්‍මස්ථාන මනස්කාරය ඇරඹූ ඇසිල්ලෙහි පර්‍වතයෙහි ඉඳුහෙන මෙන්, කෙලෙස් පර්‍වත සුණු කරමින්ම ඥානය පවත්නේය. කරකම් අඞ්ගම රහත්බවට පැමිණෙන්නේය. යම්කිසි කෙනෙක් කරකම් අඞ්ග රහත්බවට පැමිණියාහුද, ඒ සියල්ලෝ මෙබඳු ශ්‍රවණය ලබා කල්‍යාණමිත්‍ර වූ ආචාර්‍ය්‍යකු විසින් දුන්නය නිසා රහත්බවට පැමිණෙන්නේය. දුන්නය ඇසුරු නොකොට රහත්බවට නොපැමිණෙන්නේය. එහෙයින් මොහුට ආදියෙහිම මෙබඳු කථා කියයුතුය.
කෙස් බෑ කල්හි වනාහි කසාසුණෙන් හෝ සුවඳසුණෙන් හෝ හිසද සිරුරද උළා ගිහිගඳ පහකොට කසටවත් තෙවරක් හෝ දෙවරක් හෝ පිළිගැන්විය යුතුය. තවද ආචාර්‍ය්‍යයා හෝ උපාද්ධ්‍යායයා හෝ මොහුගේ අතට නොදී තෙමේම අන්දවාද, වටියි. අන් දහරක්හට හෝ හෙරණක්හට හෝ උපාසකයෙකුහට හෝ ‘ඇවත’ මේ කසටවත් ගෙන මොහුට අන්දව’යි අණවාද, මේ කසටවත් ගෙන ඇඳගනුව’යි ඔහුට හෝ අණවාද, ඒ සියල්ල සුදුසු වේ. සියල්ල ඒ මහණහු විසින් දෙන ලද්දේ වේ.
යම් නිවාසනයක් හෝ පාරුපනයක් හෝ නොඇණවීමෙන් හැඳීම හෝ කෙරේද, පෙරවීම හෝ කෙරේද, එය පහකොට නැවත දියයුතුය. මහණහු විසින් සියතින් හෝ අණින් හෝ දෙන ලද්දාවූම කසාවත සුදුසු වේ. නොදුන්නක් නොවටියි. ඉදින් ඔහුටම අයත් වූවෙක්වේද, උපාද්ධ්‍යායයා මුල්කොට ඇති සිවුරෙහි කියනු කවරේද, මේ “පඨමං කෙසමස්සුං ඔහාරෙත්‍වා කාසායානි වත්‍ථානි අච්ඡාදෙත්‍වා එකංසං උත්තරාසඞ්ඝං කාරාපෙත්‍වා” යන මෙහි විනිශ්චයයි.
“**භික්‍ඛූනං පාදෙ වන්‍දාපෙත්‍වා”** එහි රැස්වූ යම් භික්‍ෂූහු වෙත්ද, ඒ භික්‍ෂූන්ගේ පා වන්දවා, නැවත සරණ ගැනීම පිණිස උළුලුයෙන් හිඳුවා, ඇඳිලි ගන්වා මෙසේ කියවායි කියයුතුය. ‘මම යමක් කියම්ද එය කියවායි කියයුතුය. නැවත මොහුගේ උපාද්ධ්‍යයයා විසින් හෝ ආචාර්‍ය්‍යයා විසින් හෝ “බුද්ධං සරණං ගච්ඡාමි” යනාදි නයින් කියූ පිළිවෙළින්ම සරණ දියයුතුය. උපළිවෙළින් හෙවත් පද පිළිවෙළ වරදවා නොදිය යුතුය. ඉදින් එක් පදයක් නමුදු එක් අකුරක් නමුදු පද පිළිවෙළ වරදවා දේද, බුදුසරණම හෝ තෙවරක් දී නැවත අන්‍යයන් අතුරෙහි එක එක තෙවරක් දේද, සරණ නොදුන්නේම වේ.
මේ සරණගමනූපසම්පදාව ප්‍රතික්‍ෂෙපකොට, ඤත්තිචතුත්‍ථ කර්‍මයෙන් අනුඥාත උපසම්පදා කර්‍මවාචකාචාර්‍ය්‍යයා විසින් සිථිල ධනිතාදි දශවිධ ව්‍යඤ්ජන නොපිරිහෙලා කීමෙන් වටියි. හෙරණ පැවිද්ද වනාහි උභතො ශුද්ධියෙන් හෙවත් පැවිදි වන්නහුගේද පැවිදි කරවන්නහුගේද යන දෙදෙනාගේ අක්‍ෂරශුද්ධියෙන්ම කටයුතුය. එකතොශුද්ධියෙන් නොකටයුතුය. එහෙයින් උපසම්පදාවෙහි ආචාර්‍ය්‍යතෙමේ ඥප්තිදොෂයද කර්‍මවාක්‍යදොෂයද හැර කර්‍මය කෙරේද එය මැනවින් කරණ ලද්දේ වේ. ප්‍රව්‍රජ්‍යාවෙහි මේ ත්‍රිවිධශරණය බුකාරධකාරාදීවූ ව්‍යඤ්ජනයන්ගේ ස්ථානකරණ සම්පත්තිය නොපිරිහෙලන්නාවූම ආචාර්‍ය්‍යයා විසින්ද අතවැස්සා විසින්ද කියයුතුය. ආචාර්‍ය්‍යතෙමේ කියන්නට හැක්කේවේද, අතවැසිතෙමේ කියන්නට නොහැක්කේද, අතවැසි තෙමේ හෝ කියන්නට හැක්කේවේද, ආචාර්‍ය්‍යතෙමේ කියන්නට නොහැක්කේවේද, දෙදෙනාම හෝ කියන්නට නොහැකිවෙත්ද, ඒ නොසුදුසුය. ඉදින් දෙදෙනාම කීමෙහි සමර්‍ත්‍ථවත් නම්, ඒ සුදුසු වේ.
මේ සරණ දෙන්නහු විසින් **“බුද්ධං සරණං ගච්ඡාමි**”යි මෙසේ එක සම්බන්‍ධකොට හෝ අනුනාසිකාන්තකොට හෝ දියයුතුය. **“බුද්ධම් සරණම් ගච්ඡාමි**”යි මෙසේ විච්ඡෙදකොට මකාරාන්තකොට හෝ දියයුතුය. **අන්‍ධකාර්‍ත්‍ථකථාවෙහි** නම අස්වා, “අහම්භන්තෙ බුද්ධ රක්‍ඛිතො යාවජීවං බුද්ධං සරණං ගච්ඡාමී“යි කියනලදී. ඒකීම එක් අටුවාවක්හිද නැත්තේය. පෙළෙහිද නොකියන ලදය. ඒ ඔවුන්ගේ රුචිමාත්‍රයෙක්මය. එහෙයින් නොගතයුත්තේය. “අහම්භන්තෙ බුද්ධරක්‍ඛිතො” යනාදිය එසේ නොකියන්නහුගේ සරණය නොකිපේයයි දතයුතුය.
**“අනුජානාමි භික්‍ඛවෙ ඉමෙහි තීහි සරණගමනෙහි පබ්බජ්ජං උපසම්පදං”** යන මේ **“බුද්ධං සරණං ගච්ඡාමි**” යනාදියෙන් මෙසේ තෙවරක් උභතො සුද්ධියෙන් කියනලද තිසරණ ගමනින් ප්‍රව්‍රජ්‍යාවද උපසම්පදාවද අනුදනිමි යන අර්‍ත්‍ථයි. එහි යම්හෙයකින් පසුභාගයෙහි වළකන ලදද, එහෙයින් ඕතොමෝ දැන් සරණයෑම් පමණින්ම රූහණය නොවේ. ප්‍රව්‍රජ්‍යා තොමෝ වනාහි යම්හෙයකින් පසුභාගයෙහි **“අනුජානාමි භික්‍ඛවෙ ඉමෙහි තීහි සරණගමනෙහි සාමණෙරපබ්බජ්ජං**”යි අනුදන්නා ලද්දීමවේද, එහෙයින් ඕතොමෝ දැනුදු සරණයෑම් පමණින්ම රූහණය වේ. මෙපමණකින් වනාහි සාමණේර භූමියෙහි පිහිටියේ වේ.
ඉදින් මෙතෙමේ නුවණැත්තේවේද, පණ්ඩිත ස්වභාව ඇත්තේවේද, එකල්හි මොහුට එතැන්හිම පණ්ඩිත ස්වභාව ඇත්තේවේද, එකල්හි මොහුට එතැන්හිම ශික්‍ෂාපද උදෙසිය යුතුය. කියේද, යත්: යම්සේ භාග්‍යවතුන් වහන්සේ විසින්
“අනුජානාමි භික්‍ඛවෙ සාමණෙරානං දස සික්‍ඛාපදානි තෙසුව සාමණෙරෙහි සික්‍ඛිතුං, පාණාතිපාතා වෙරමණී, අදින්නාදානා වෙරමණී, අබ්‍රහ්මචරියා වෙරමණී, මුසාවාදා වෙරමණී, සුරාමෙරයමජ්ජපමාදට්ඨානා වෙරමණී, විකලභොජනා වෙරමණී, නච්චගීතවාදිතවිසූකදස්සනා වෙරමණී, මාලාගන්‍ධ විලෙපනධාරණමණ්ඩනවිභූසනට්ඨානා වෙරමණී, උච්චාසයනමහාසයනා වෙරමණී, ජාතරූපරජතපටිග්ගහණා වෙරමණීයි උදෙසන ලදහයි මෙය කියන ලද්දේය.
**අන්‍ධකාර්‍ත්‍ථකථාවෙහි** වනාහි ‘අහම්භන්තෙ ඉත්‍ථන්නාමො යාවජීවං පාණාතිපාතා වෙරමණී සික්‍ඛාපදං සමාදියාමි’යි මෙසේ සරණදීම මෙන් ශික්‍ෂාපද දීම ද කියන ලදී. එය පෙළෙහි නැත්තේමය. අටුවාවන්හිද නැත්තේය. එහෙයින් පෙළ පරිද්දෙන්ම උදෙසිය යුතුය. ප්‍රව්‍රජ්‍යා තොමෝ වනාහි සරණගමනයෙන්ම සිද්ධය. ශික්‍ෂාපද හුදෙක් ශික්‍ෂාපරිපුරණය පිණිස දැනගත යුතුය. එහෙයින් ඒ ශික්‍ෂාපද පෙළෙහි ආ නයින් ඉගෙණීමට නොහැක්කහුට, යම්කිසි භාෂාවකින් අර්‍ත්‍ථ වශයෙනුදු කීම නිදොස් වේ. තමන් විසින් හික්මිය යුතු ශික්‍ෂාපද යම්තාක් නොදනීද, සඟළ සිවුරු, පාසිවුරු දැරීම් සිටීම් ඉදීම් ආදී තන්හිද, පානභොජනාදි විධියෙහිද දක්‍ෂ නොවේද? ඒතාක් බොජුන්හලකට හෝ ලහබෙදන තැනකට හෝ අන්‍යවූ හෝ එබඳු තැනකට නොයැවිය යුතුය. ලඟ හැසිරෙන්නෙක්ම කටයුතුය. කුඩාදරුවෙකු මෙන් පිළිදැගිය යුතුය. මොහුට සියලු කැප අකැප කියයුතුය. හැඳීම් පෙරවීම් ආදීවූ ක්‍ෂුද්‍රානුක්‍ෂුද්‍ර ශික්‍ෂාපදයන්හි හික්මවිය යුතුය. “අනුජානාමි භික්‍ඛවෙ දසහඞ්ගෙහි සමන්නාගතං සාමණෙරං නාසෙතුං” එහෙයින් වදාරණ ලදී. මෙසේ පසුභාගයෙහි කියූ දසනාසනාඞ්ග දුරින් දුරුකර හැර, ආභිසමාචාරිකය පුරන්නහු විසින් දශවිධ ශීලයෙහි මැනවින් හික්මිය යුතුය.
**“මය්හං ඛො භික්‍ඛවෙ**” මා විසින් යන අර්‍ත්‍ථයි නොහොත් මාගේ යම් යොනිසො මනසිකාරයක් වේද, ඒ හෙතුවෙන් යන අර්‍ත්‍ථයි නැවත “**අනුප්පත්තා”** යන මෙහි විභක්ති විපර්‍ය්‍යාසයකොට ‘මයා’යි කියයුතුය.
**“භද්දවග්ගියා”** ඒ රදකුමරහු රූපයෙන්ද චිත්තයෙන්ද යහපත්වූවාහු වර්‍ගබන්‍ධනයෙන්ම හැසිරෙති. එහෙයින් ඔවුහු භද්දවග්ගියයි කියනු ලැබෙත්. “**තෙන හි වො**” මෙහි වොකාරය නිපාතමාත්‍රයෙකි. **“ධම්මචක්‍ඛුං උදපාදි”** ඒ භද්දවග්ගිකයන් අතුරෙහි කිසිවෙකුට සෝවාන්මග, කිසිවෙකුට සෙදගැමිමග, කිසිවෙකුට අනගැමිමග පහළවූයේය. මේ ත්‍රිවිධ මාර්‍ගයෝම ධර්‍මචක්‍ෂුයැයි කියනු ලැබෙත්. තිසක් පමණ වූ ඒ භද්දවග්ගිකයෝ **තුණ්ඩිල ජාතකයෙහි** ධූර්‍තයෝ තිස් දෙනෙක් වූහ. එකල්හි තුණ්ඩිලොවාදය අසා පන්සිල් රැකියහ. මේ ඔවුන්ගේ පූර්‍වකර්‍මයයි.
**“පමුඛො**” පූර්‍වඞ්ගමය. “**පාමොක්‍ඛො**” උතුම්ය. වෙසෙසින් පිරිසිදුවූ නුවණැත්තේය.
“**අනුපහච්ච**” නොනසා. **“තෙජසා තෙජං”** තමන්ගේ තෙජසින් නාරජුගේ තෙජස. **“පරියාදියෙය්‍යං**” මැඩ පවත්වන්නෙම් නම්, නසන්නෙම් නම් හෝ “**මක්‍ඛං**” කොපය. **“නත්‍වෙව ච ඛො අරභා යථා අහං**” තමා මම රහත්මියි හඟිමින් කියායි.
“**තෙරඤ්ජරායං භගවා**” යනාදි ගාථා පසුව බහන ලදහ.
**“විස්සජ්ජෙය්‍යං**” වියලවනු පිණිස. දිග හැර තබන්නෙම් යන අර්‍ත්‍ථයි. “**භන්තෙ ආහර හත්‍ථං”** මෙසේ කියන්නෙකු මෙන් නැමුනේනුයි. “**ආභරහත්‍ථ”** නම. “**උය්‍යොජෙත්‍වා”** පිටත්කොට යවා. “**මන්‍දාමුඛියො**” ගිනිබඳුන් කියනු ලැබේ.
“**චිරපටිකා”** බොහෝ කලක පටන්.
“**කෙසමිස්සං”** යනාදිතන්හි කේසම කෙසමිස්ස නම. සියලු තන්හි මේනයයි. “**ඛාරිකාජං”** තවුස් පිරිකරකද.
**“ලට්ඨිවනෙ**” තල්උයනෙහි “**සුප්පතිට්ඨෙ චෙතියෙ**” එක්තරා නුග රුකක. ඒ නුගරුකට මේ නාමය වනාහි. **“ද්වාදසනහුතෙහි**” මෙහි එක් නහුතයක් දසදහසෙකි. **“අජ්ඣභාසි**” ඔවුන්ගේ සැක සිඳීම පිණිස වදාළ සේක.
**“කිසකොවදානො**” තාපස චර්‍ය්‍යාවෙන් කෘශ වූ ශරීර ඇති බැවින් කිසකයි ලැබූ නම් ඇති තවුසන්ට අවවාද දෙන්නෙක. අනුශානා කරන්නෙක යන අර්‍ත්‍ථයි. නොහොත් තෙමේ කෘශ තවුසෙක් වූයේ අන්හට අවවාද දෙන්නේ අනුශාසනා කරන්නේය යන අර්‍ත්‍ථයි. **“කථං පහීණං**” කවර කරුණකින් ප්‍රහීණවූයේද, ‘තෝ උරුවෙල් දනවුවැසි ගිනිදෙවියා පුදන තවුසන්ට තෙමේ අවවාදචාර්‍ය වූයේ කුමක් දැක ගිනි පිදීම අත්හළේදැ’යි මෙය කියන ලද්දේ වේ. **“පුච්ඡාමි තං එතමත්‍ථං**” කවර කරුණකින් තාගේ ගිනිපිදීම ප්‍රහීණදැයි මේ කරුණ තාගෙන් විචාරමි.
දෙවන ගාථාවෙහි මේ අර්‍ත්‍ථයි. මේ රූපාදීවූ කාමයන්ද, ස්ත්‍රීන්ද යාගය හෙතුකොට සමෘද්ධයයි කියත්. ඒ මම මේ සියලුම රූපාදී වූ කාමප්‍රභේදය බන්‍ධූපධීන් කෙරෙහි මලයයි දැන, යම්හෙයකින් මේ මහායාගය හා දිනපතා කටයුතු වහ්නිපරිචරණ ප්‍රභෙදවූ යාගහෙතුමලමැයි කියත්. **“තස්මා න යිට්ඨෙ න හුතෙ අරඤ්ජිං**” එහෙයින් මහායාගයෙහි දිනපතා කටයුතු වහ්නි පරිචරණයෙහි නොඇලුනෙමි, යන අර්‍ත්‍ථයි.
තෙවන ගාථාවෙහි “**අථ කො චරහි**” එසේ ඇති කල්හි කොතැන හැසිරෙහි. සෙස්ස ප්‍රකටමය.
සිවුවන ගාථාවෙහි “පදං” යනු නිර්‍වාණපදයයි. ශාන්ත ස්වභාවතායෙන් **ශාන්ත** නම්, චතුර්විධ උපධීන්ගේ අභාවයෙන් **අනුපධික** නම්. රාගකිඤ්චනාදීන්ගේ අභාවයෙන් **අකිඤ්චන** නම්. භවත්‍රයයෙහි නොඇලුනු බැවින් යම් කාමභවයක් යාගැයි කියත්ද, ඒ කාමභවයෙහිද නොඇලුනු ජාතිජරාමරණයන්ගේ අභාවයෙන් **අනඤ්ඤථාභාවී** නම. තමන් විසින් වැඩූ මාර්‍ගයෙන්ම අවබෝධ කටයුතුය. අන්කිසිවකින් අවබෝධ නොකොට හැකියයි අනඤ්ඤනෙය්‍ය නම. යම්හෙයකින් මෙබඳු නිර්‍වාණපදයක් දුටුයෙම්ද, එහෙයින් මහා යාගයෙහිද දිනපතා කටයුතු පරිචරණයෙහි නොඇලුනෙමි. එයින් කුමක් දක්වන්නේද, යම්බඳුවූ මම දිව්‍යමනුෂ්‍යලොක සම්පත්තිසාධකවූ මහායාගයෙහි නොඇලුනෙම්ද, දිනපතා කටයුතු වහන්නිපරිචරණයෙහි නොඇලුනෙම්ද, එබඳු මම ‘මේ දෙව්මිනිස් ලොවෙහි නම් ඇලුනු සිත් ඇත්තෙම්’යි කීම, කියන්නෙම්ද,
මෙසේ සියලු ලෙව්හි නොඇලුනුබව පවසා, ඉක්බිති ආයුෂ්මත් **උරුවෙලකාශ්‍යප** තෙමේ “**සාවකොහමස්මි**”යි මෙසේ භාග්‍යවතුන් වහන්සේගේ ශ්‍රාවකභාවය ප්‍රකාශ කෙළේය. ඒ ප්‍රකාශයද අහසෙහි නොයෙක් පෙළහර දක්වා කෙළේය. **“ධම්මචක්‍ඛුං**” සෝවන් මග නුවණ.
**“අස්සාසකා”** ආශිංසනාය. ප්‍රාර්‍ත්‍ථනාය යන අර්‍ත්‍ථයි. “**ඵසාහං භන්තෙ”** මෙහි වනාහි කිසිසේක් මාර්‍ග ප්‍රතිවෙධයෙන්ම මේ බිම්සර රජහට සිද්ධ වූ සරණගමනයයි. එහි වනාහි නිශ්චය ගමනම ගියේය. දැන් වචනයෙන් ආත්මසන්නිර්‍ය්‍යාතනය කරයි. මාර්‍ගවශයෙන්ම මෙතෙමේ නියත සරණතාවට පැමිණියේය. ඒසරණයට පැමිණි බව වචනයෙන් අන්හට ප්‍රකට කරණුයේ, ප්‍රණපාතගමනද යනුයේ මෙසේ කියයි.
**“සිඞ්ගීනික්‍ඛසවණ්ණො**” දඹරන් කාසියක් හා සමාන පැහැ ඇති **“දසවාසො**” දශවිධ ආර්‍ය්‍යවාසයෙහි වුසූ වාසය ඇති. “**දසධම්මවිදූ**” දශවිධකර්‍මපථය දන්නාවූ, **“දසහිවුපෙතො”** දශවිධ අශෛක්‍ෂාඞ්ගයෙන් යුක්තවූ **“සබ්බධිදන්තො**” සියලු රූපාදියෙහි දැමුනු. භාග්‍යවතුන් වහන්සේගේ වනාහි චක්‍ෂුරාදීන් අතුරෙහි නොදැමුනු කිසිවක් නම් නැත්තේය.
“**භගවන්තං භුත්තාවිං ඔනීතපත්තපාණිං එකමන්තං නිසීදි**” වළඳා අවසන්කළ පාත්‍රයෙන්ද බැහැරකළ අත් ඇති භාග්‍යවතුන් වහන්සේ ගැන සලකා එක් පෙදෙසෙක හුන්නේය යන අර්‍ත්‍ථයි. “**අට්ඨිකානං**” බුදුන් වැදීම පිණිස ඊමෙන්ද, දහම් ඇසීමෙන්ද ප්‍රයොජන ඇත්තාවූ. **“අභික්‍ඛමනීයං” **එළඹෙන්නට හැකිවන්නාවූ. **“අප්පකිණ්ණං”** ආකීර්‍ණ නොවූ. “**අප්පසද්දං”** වදන් හඬින් නිහඬ බව ඇති. “**අප්පනිග්ඝොසං”** නගරනිර්‍ඝොෂ ශබ්දයෙන් ඝෝෂා නැත්තාවූ. “**විජනවාතං”** ඇතුළත හැසිරෙන ජනයාගේ ශරීර වාතයෙන් තොරවූ. “විජනවාද”යිද පාඨයක් වේ. ඇතුළත ජනවාදවිරහිතවූ යන අර්‍ත්‍ථයි. “විජනපාතං”යිද පාඨයක් වේ. ජනසඤ්චාරවිරහිතවූ, යන අර්‍ත්‍ථයි. **“මනුස්සරාහසෙය්‍යකං**” මිනිසුන්ගේ රහස් ක්‍රියාවනට සුදුසු වූ “**පතිසල්ලානසාරුප්පං**” විවෙකයට සුදුසුවූ.
“**සාරිපුත්තමොග්ගල්ලානා**” ශාරිපුත්‍රතෙමේද, මෞද්ගල්‍යායන තෙමේද, ඔවුන් අතරින් ‘යමෙක් පළමුකොට නිවනට පැමිණේද, හෙතෙමේ ඒ බව සැලකෙරේවා’යි කතිකා කරණ ලද්දීය. ඒ දෙදෙන වනාහි ගිහිකාලයෙහි උපතිස්ස-කොලිතයි මෙසේ ප්‍රකටනම් ඇත්තාහු, දෙසිය පණසක් මාණවකයන් පිරිවරකොට ඇතියෝ එනම් නෘත්‍යස්ථානයට ගියහ. එහිදී මහජනයා දැක ඔවුන්ට මෙසේ මහජනකාය තෙමේ සියවසක් නොපැමිණි කල්හිම මරුමුවෙහි හෙන්නේයයි මෙබඳු සිතක් වූයේය. නැවත දෙදෙනම, පිරිස නැගී සිටිකල්හි ඔවුනොවුන් විචාරා සම අදහස් ඇතිව එළඹසිටි මරසංඥා ඇත්තාහු ‘යහලුව’ මරණය ඇතිකල්හි අමෘතයක්ද වියයුතුය. එබැවින් අපි අමෘතය සොයමු’යි මන්ත්‍රණය කළහ. අමෘතය සොයනු පිණිස **සඤ්ජය** නම් ඡන්න පරිව්‍රාජකයාගේ සමීපයෙහි පිරිස් සහිතව පැවිදිව කීප දවසකින්ම ඔහුගේ ඥානවිෂයයෙහි කෙළවරට පැමිණ අමෘතය නොදක්නාහු ‘ආචාර්‍ය්‍ය’ කිම, මෙහි- අනිකුදු හරයක් ඇත්තේදැ’යි විචාළාහුය. ‘ඇවැත්නි’ නැත්තේය. මේ මෙතෙක්මය’යිද අසා, ‘ඇවැත’ මේ සෙස්ස නිසරුය, දැන් අප අතුරෙහි යමෙක් පළමුකොට නිවනට පැමිණේද, හෙතෙමේ අනිකාහට සැලකෙරේවායි කතිකා කළහ. **“තෙහි කතිකා කතා හොති**” යනාදිය එහෙයින් කියනලදී.
“**පාසාදිකෙන අභික්කන්තෙන**” යනාදිතන්හි ඉත්‍ථම්භූත ලක්‍ෂණයෙහි කරණවචනය දතයුතුය. **“අත්‍ථිකෙහි උපඤ්ඤාතං මග්ගං”** යන මෙය අනුබන්‍ධනයට කරණවචනයි. මම මේ මහණහු පසුපසැ ලුහුබඳින්නේ නම් මැනවැ’යි මෙය කියන ලද්දේ වේ. කුමක් හෙයින, යත්: යම්හෙයකින් පසුපසැ මේ අනුබන්‍ධනය නම් දන්නාලද මාර්‍ගය ප්‍රයොජන ඇතියන් විසින් කටයුත්තේද එහෙයිනි. දන්නා ලද්දාවූද, පැමිණියාවූද, මාර්‍ගය යන අර්‍ත්‍ථයි. නොහොත් මරණය ඇති කල්හි අමෘතයක්ද වියයුතුය’යි මෙසේ ප්‍රයොජන ඇති අප විසින් නිවන නම් ඇතැයි සලකන ලද්දේය. එය පර්යේෂණ කරණුයේ, සොයනුයේයි මෙහි අර්‍ත්‍ථ මෙසේද දතයුත්තේය.
“**පිණ්ඩපාතං ආදාය පටික්කමි**” සුදින්න කාණ්ඩයෙහි කියූ අයුරු ඇති එක්තරා බිත්ති මුල්ලක් වෙතට පැමිණ හුන්නේය. ශාරිපුත්‍රතෙමේද, ‘ප්‍රශ්නයක් විචාරන්නට තවම කල්නොවේය’යි කල් බලමින් එකත්පසෙක සිට වත්පිළිවෙත් පුරණු පිණිස කළබත්කිස ඇති තෙරුන්හට තමන්ගේ කෙණ්ඩියෙන් පැන් පිළිගන්වා සේදූ අත්පා ඇති තෙරුන් සමග පිළිසඳරකොට ප්‍රශ්නයක් විචාළේය. එහෙයින් **“අථ ඛො සාරිපුත්තො පරිබ්බාජතො”** යනාදිය කියනලදී. **“න තාහං සක්කොමි**” මම තට නොහැකියෙමි. මෙහිද ප්‍රතිසම්භිදාප්‍රාප්ත ස්ථවිර තෙමේ මෙපමණක් නොහැකි නොවේ. වැලි මොහුට ධර්‍මගෞරවය උපදවන්නෙමියි සියලු ආකාරයෙන් බුද්ධ විෂයයෙහි අවිෂයභාවය ගෙන මෙසේ කීයේය.
**“යෙ ධම්මා හෙතුප්පභවා”** හෙතුප්‍රභවයෝ නම් පඤ්චස්කන්‍ධයෝය. එයින් මේ පිළිබඳ දුඃඛසත්‍යය දක්වාලන්නේය. **“තෙසං හෙතුං තථාගතො ආහ”** ඔවුන්ගේ හෙතු නම් සමුදය සත්‍යයයි. එද තථාගතයන් වහන්සේ වදාළ සේකැයි දක්වාලන්නේය. **“තෙසං ච යො නිරොධො**” ඒ සත්‍ය ද්වයයෙහි යම් නොපැවැත්මක් යම් නිරොධයක්වේද, එද තථාගතයන් වහන්සේ වදාළ සේක. එයින් මේ පිළිබඳ නිරොධ සත්‍යය දක්වාලන්නේය. මෙහි මාර්‍ගසත්‍යය වනාහි ස්වරූප වශයෙන් නොදක්වන ලද්දේ ද, නයවශයෙන් දක්වන ලද්දේ වේ. නිරොධය දැක්වූ කල්හි එයට පමණුවන මාර්‍ගය දක්වන ලද්දේම වේ. නොහොත් “තෙසං ච යො නිරොධො” යන මෙහි ඔවුන්ගේ යම් නිරොධයක්වේද, නිරොධූපායයෙක් වේදැ’යි මෙසේ සත්‍යද්වය දක්වන ලද්දේවේයයි දතයුතුය. දැන් ඒ අර්‍ත්‍ථයම ප්‍රතිපාදනය කරණුයේ **“එවං වාදී මහාසමණො**”යි කීයේය.
**“එසොව ධම්මො යදි තාවදෙව**” ඉදින් මේ සොතාපත්තියෙන් මත්තෙහි අන්‍යමාර්‍ගත්‍රය නැත්තේය. මෙපමණක්මය. මේ සොතාපත්තිඵල මාත්‍රයටම පැමිණිය යුතුය. එසේද මාවිසින් සොයාගන්නා ලද මේ නිර්‍වාණධර්‍මයමය යන අර්‍ත්‍ථයි. “**පච්චබ්‍යථා පදමසොකං**” අපි යමක් සොයමින් හැසිරෙමුද, ශොක විරහිතවූ ඒ නිර්‍වාණපදය තෙපි ප්‍රතිවෙධ කළාහුය, තොප විසින් එයට පැමිණෙන ලදය යන අර්‍ත්‍ථයි. “**අදිට්ඨං අබ්හතීතං බහුකෙහි කප්පනහුතෙහි**” අප විසින් නම් මේ නිර්‍වාණපදය බොහෝවූ කල්පනහුතයකින් නොදක්නා ලද්දේමය. ඉක්මවන ලද්දේය. මෙසේ ඒ නිර්‍වාණපදය නොදුටු බැවින් බොහෝ කාලයක් මුළුල්ලෙහි තමන්ගේ මහත් පිරිහීම දක්වන්නේය.
**“ගම්භීරෙ ඤාණවිසයෙ**” ගැඹුරුවූම, ගැඹුරුවූ නුවණට විෂය වූ. “**අනුත්තරෙ උපධිසඞ්ඛයෙ**” නිවනෙහි. **“විමුත්තෙ”** එය අරමුණු කොටගත් විමුක්තියෙන් විමුක්තවූ. “**ව්‍යාකාසි**” ‘මට මේ ශ්‍රාවකයුග්මය භද්‍රයුග්මය වන්නේයයි වදාරමින් ශ්‍රාවකපාරමීඥානයෙහි ප්‍රකාශයක් කළ සේක. “**සාව තෙසං ආයස්මන්තානං උපසම්පදා අහොසි**” ඒ එහිභික්‍ෂොපසම්පදාවම උපසම්පදාවවූය. මෙසේ උපසපන්වූ ඔවුන් අතුරෙහි මහාමෞද්ගල්‍යායන ස්ථවිර තෙමේ සත් දවසින් රහත්බවෙහි පිහිටියේය. ශාරිපුත්‍ර ස්ථවිර තෙමේ අඩමසකින් රහත්බවෙහි පිහිටියේය.
යටගිය දවස වනාහි අනවමදර්ශී නම් සර්‍වඥයන්වහන්සේ ලොව පහළවූ සේක. ඒ සර්‍වඥයන් වහන්සේට **සරද** නම් තාපසතෙමේ සිය අසපුවෙහි නොයෙක් මල්වලින් මණ්ඩපයක්කොට මල් අසුනෙහිම භාග්‍යවතුන්වහන්සේ වඩා හිඳුවා භික්‍ෂු සංඝයාහටද එසේම මණ්ඩපයක්කොට මල්අසුන් පණවා අග්‍රශ්‍රාවකභාවය පැතූයේය. පතාද **සිරිවඩ්ඪ **නම් සිටුහට මාවිසින් අඞ්ගසවු තනතුර පතන ලද්දේය. ඔබද අවුත් එක් තනතුරක් පතවූ’යි දන්වා යැවීය. සිටුතෙමේ නි‍ල්උපුලින් මණ්ඩපයක්කොට බුද්ධප්‍රමුඛ භික්‍ෂුසඞ්ඝයා එහි වඩා හිඳුවා වළඳවා ද්විතීය අග්‍රශ්‍රාවකභාවය පැතුයේය. ඔවුන් දෙදෙනා අතුරෙහි සරද තාපසතෙමේ ශාරීපුත්‍ර ස්ථවිර වූයේය. සිරිවඩ්ඪ සිටුතෙමේ මහා මෞද්ගල්‍යායන ස්ථවිර වූයේය. මේ ඔවුන්ගේ පූර්‍වකර්‍මයයි.
**“අපුත්තකතාය”** යනාදි තන්හි යම් කෙනකුන්ගේ පුත්‍රයෝ පැවිදි වෙත්ද, ඔවුන්ගේ අපුත්‍රකභාවයෙන්ද, යම් ස්ත්‍රීන්ගේ ස්වාමීහු පැවිදිවෙත්ද, ඒ ස්ත්‍රීන්ගේ **“වෙධබ්‍යාය**” වැන්දඹු බැවින්ද දෙකින්ම කුලය සිඳීම පිණිස, **“සඤ්ජෙය්‍යානී ති”** සඤ්ජෙය පරිබ්‍රාජකයාගේ අතවැස්සන්. “**මගධානං ගිරිබ්බජං**” මගධයන්ගේ ජනපදය පිළිබඳ ගිරිබ්බජ නම් වූ රජගහනුවර. **“මහාවීරා**” මහත්වීර්‍ය්‍යය ඇති. **“නයමානානං”** පමුණුවනකල්හි සප්තමී අර්‍ත්‍ථයෙහි ෂෂ්ඨිවචනය. ද්විතීයාර්‍ත්‍ථයෙහි හෝය.
“**අනුපජ්ඣායකා**” කුදු මහත්වරද විමසන දකින ගුරුවරයාගෙන් තොර වූ. “**අනාකප්පසම්පන්න”** ආකල්පයෙන් යුක්ත නොවූ. ශ්‍රමණ සාරුප්‍යචාරයෙන් තොරවූ යන අර්‍ත්‍ථයි. **“උපරිභොජනෙ”** භොජනයාගේ මතුවෙහි. “**උත්තිට්ඨපත්තං**” පිඬු පිණිස ගෙණ යන පාත්‍රය. ඒ පාත්‍රයෙහි මනුෂ්‍යයෝ ඉඳුල්සන් ඇත්තාහුය. එහෙයින් උත්තිට්ඨපත්තයි කියනලදී. නොහොත් නැගිට පාත්‍රය එළවන්නාහයි මෙසේද අර්‍ත්‍ථ දතයුතුය. “**අනුජානාමි භික්‍ඛවෙ උපජ්ඣායං”** උපාද්ධ්‍යාය ග්‍රහණය කරන්නට අනුදනිමි, යන අර්‍ත්‍ථයි. **“පුත්තචිත්තං උපට්ඨපෙස්සති”** තෙමේ මාගේ පුත්‍රයා’යි ගෘහනිශ්‍රිත ප්‍රෙම වශයෙන් සිත එළවන්නේය. දෙවන පදයෙහිද මේ නයවේ. “**සභාගවුත්තිනො**” සමානජීවිකා ඇති. **“කායෙන විඤ්ඤාපෙති”** මෙසේ සද්ධිවිහාරිකයා විසින් “උපජ්ඣායො මෙ භන්තෙ හොහි’යි තෙවරක් කියූකල්හි ඉදින් උපාද්ධ්‍යාය තෙමේ “සාහු” යනාදි පදපස අතුරෙහි යම්කිසි පදයක්හුගේ වසයෙන් කයින් හෝ වචනයෙන් හෝ කය වචනයෙන් හෝ තාවිසින් උපාද්ධ්‍යාය තෙමේ ගන්නා ලද්දේයයි උපාද්ධ්‍යායග්‍රහණය හඟවාද, උපාද්ධ්‍යාය තෙමේ ගන්නාලද්දේ වේ. මෙම මෙහි උපාද්ධ්‍යායග්‍රහණයයි. යම් මේ උපාද්ධ්‍යායයා පිළිබඳ සාහ-ලහු-ඔපායිකං-පතිරූපං-පාසාදිකෙන සම්පදෙති, යන මේ පද පස අතුරෙහි යම්කිසි පදයක්හුගේ වචනයෙන් හෝ ඇස්වීම කයින් හෝ අර්‍ත්‍ථය හැඟවීමයයි දන්නේය. ඇතැම් ඇදුරෝ වනාහි උපාද්ධ්‍යායයා විසින් ‘සාහු’යි කියූ කල්හි සද්ධිවිහාරිකයාගේ පිළිගන්නා වචනය සඳහායි කියත්. එය ප්‍රමාණනොවේ. සද්ධිවිහාරිකයාගේ “උපාද්ධ්‍යාය තෙමේ ගන්නා ලද්දේ වේ. මෙහි උපාධ්‍යායග්‍රහණයෙහි සද්ධිවිහාරිකයාගේ පිළිගැනීම අඞ්ගයක් නොවේ. සද්ධිවිහාරිකයාගේ “උපජ්ඣායො මෙ භන්තෙ හොහි” යන ආයාචනදානමාත්‍රයෙන්ම උපාද්ධ්‍යාය තෙමේ ගන්නා ලද්දේ වේ. මෙහි උපාද්ධ්‍යායග්‍රහණයෙහි සද්ධිවිහාරිකයාගේ පිළිගැණීම අඞ්ගයෙක් නොවේ. සද්ධිවිහාරිකයා විසිනුදු කෙවලව මාවිසින් මේ පදයෙන් උපාද්ධ්‍යායතෙමේ ගන්නා ලද්දේයයි දැනගැණීම වටියි. ‘අද පටන් දැන් ස්ථවිරතෙමේ මට භාරය, මමද තෙරුන්ට භාරය’යි මෙයද දැනගතයුතුය.
**“තත්‍රායං සම්මාවත්තනා**” මැනවින් පැවැතිය යුතුය’යි යමක් වදාරණ ලද්දේද, එහි මේ කියන්නේ මතු පැවැත්මය: **“කාලස්සෙව උට්ඨාය උපාහනා ඔමුඤ්චිත්‍වා**” උදෑසන කාලයෙහි සක්මන් කිරීම පිණිස හෝ සේදූ පාදයන් පරිහරණය පිණිස හෝ ලනලද උපාහනයෝ ඉදින් යම් සද්ධිවිහාරිකයකුගේ පාදයන්හි වෙත්නම්, ඒ උපාහන උදෑසනින් නැගිට පහකොට “**දන්තකට්ඨං දාතබ්බං**” මහත්-මද්ධ්‍යම-ඛුද්දක යන දැහැටි තුනක් එළවා තබා, එයින් යම් දැහැටි දියයුතුයයි. නියම නොකොට යම් ඒ දැහැටියක් ගණීද, එසේ ඇති කල්හි යම්බඳුවූවක් ලබාද, එබන්ද දියයුතුය.
**“මුඛොදකං දාතබ්බං**” සිහිල් දියද උණුදියද එළවාතබා, එයින් යම්දියක් තෙදිනක් පරිභොග කෙරේද, සිවුවන දින පටන් එබඳුවූම මුව දෝනා දිය දිය යුතුය. ඉදින් නියම නොකොට යම් ඒ දියක් ගනීද, එකල්හි යම්බඳු දිය ලබාද, එබඳු දිය දියයුතුය. ඉදින් දෙවැදෑරුම් නියම පරිභොග කෙරේනම් දෙවැදෑරුම් දියම එළවිය යුතුය. දිය, මුවදෝනා තැන තබා වැසිකිළිය පටන් හැමන්ද යුතුය. තෙරුන් වැසිකිළියට ගිය කල්හි වැසිකිළියෙහි පටන් හැමන්ද යුතුය. මෙසේ ඇති කල්හි පිරිවෙණ අශුන්‍ය වේ. තෙරුන් වැසිකිළියෙන් නොනික්මුනු කල්හිම අසුන පැණවිය යුතුය. සිරුරුකිසකොට අවුත් එහි හුන්නහුට “සචෙ යාගු හොති” යනාදිනයින් කියූවක් කටයුතුය. “**උකලාපො**” උපාද්ධ්‍යායයා හුන් තැන කිසියම් කසළකින් ගැවසී ගත්තේවේද, අන් කසළක් නැත්තේනම් දිය බින්දූහුම වෙත්නම් අතින්ද, පිරිමැදිය යුතුය.
“**සගුණං කත්‍වා**” සිවුරු දෙකක් එක්කොට, ඒ එක්කළ සඞ්ඝාටි දෙකම දියයුතුය. සියලු සිවුරුම එක්කොට සංඝටිත බැවින් සඞ්ඝාටියි කියනු ලැබේ. “**සඞ්ඝාටියො දාතබ්බා**”යි එහෙයින් වදාරණලදී. “**නාතිදූරෙ ගන්තබ්බං නාච්චාසන්නෙ**” යන මෙහි ගමට වදින කල්හි නැවතී බලන උපාද්ධ්‍යායයා වෙතට එකකින් හෝ පියවර දෙකකින් හෝ පැමිණේ නම්, මෙපමණකින් ඉතා නොදුරෙහි ඉතා නොලඟ ගියේවේය’යි දතයුතුය. **“පත්තපරියාපන්නං පටිග්ගහෙතබ්බං**” උපාද්ධ්‍යයයා විසින් පිඬුපිණිස හැසිරීමෙහිදී කැඳ හෝ බත් හෝ ලද කල්හි පාත්‍රය රත්වූයේ හෝ වේද, බර ඇත්තේ හෝ වේද, තමන්ගේ පාත්‍රය ඒ උපාද්ධ්‍යායයාහටදී උපාද්ධ්‍යායයාගේ ඒ පාත්‍රය ගතයුතුය යන අර්‍ත්‍ථයි. “**න උපජ්ඣායස්ස හණමානස්ස අන්තරන්තරා කථා ඔපානෙතබ්බා**” ගමතුළ හෝ අන්තැනකදී හෝ කථාකරණ ඒ උපාද්ධ්‍යායයාගේ වචනය නොනිමි කල්හි අන් කථාවක් තොමෝ නොඉපදවිය යුතුය. “න උපජ්ඣායස්ස හණමානස්ස” යන මෙහි එන නකාරය පටන් යම් යම් තැනක නකාරයෙන් වැළක්ම කෙරේද, සියලු තන්හි දුක්කටාපත්තිය දතයුතුය. මේ වනාහි ඛන්‍ධක ස්වභාවයයි. “සබ්බත්‍ථ දුක්කටාපත්ති වෙදිතබ්බා” යනු මෙබඳු තන්හි ගිලන්තෙමේද ඇවැතින් නොමිදේයයි දක්වනු පිණිස කියනලදී. අන්‍යවූද උපාද්ධ්‍යායවත් ආදරයෙන් නොකරණ නොගිලන්හට හැමතන්හි දුක්කටයම වේ. එහෙයින්ම “අගිලානෙන සද්ධිවිහාරිකෙන සට්ඨි වස්සෙනාතිපි සබ්බං උපජ්ඣායවත්තං කාතබ්බං අනාදරෙන අකරොන්තස්ස වත්තභෙදෙ දුක්කටං” යනු කීයේය. **“ආපත්ති සාමන්තා භණමානො**” පදසොධම්ම දුට්ඨුල්ලාදීන්ගේ වසයෙන් ඇවැතට ලංවූ වචනයම කියන්නේය. **“නිවාරෙතබ්බො**” කිම, ස්වාමීනි මෙබන්දක් කීම වටීද, ඇවැත් නොවේදැ’යි මෙසේ විචාරන්නහු විසින් මෙන් වැළක්විය යුතුය. ‘වළක්වන්නෙමි’යි ‘මහල්ල’ මෙසේ නොකියව’යි නොකිය යුතුය.
“පඨමතරං ආගනත්‍වා” ඉදින් උපාද්ධ්‍යායයා සමග ගමට වදින කල්හි ආසන්නයෙහි ගම වේද, වෙහෙරෙහි හෝ ගිලන් මහණෙක්වේද, සද්ධිවිහාරිකයා විසින් ගමින් පළමුකොට ආයුතුය. දුර ගමක් වේනම් උපාද්ධ්‍යායයා සමග එනුයේ ඔහු සමගම ගමින් නික්ම සිවුරෙන් පාත්‍රය වෙළා අතරමගින් ඉතා පළමුකොට ආයුත්තක් නැත්තේය. මෙසේ නවතින සද්ධිවිහාරිකයා විසින් පළමුකොට අවුත් අසුන් පැණවීම් ආදීවූ සියලුවත් කටයුතුය. “**සින්නං හොති**” තෙත් වේද, දහඩිය ගත්තේවේද, **“චතුරඞ්ගුලකණ්ණං උස්සාදෙත්‍වා”** සිවුරුකොණ සතරඟුලක් වැඩිකොට මෙසේ සිවුර අකුලා තැබිය යුතුය. කරුණු කීම, යත්: “**මා මජ්ඣෙ භඞ්ගො අහොසි”** මැද නොබිඳේවායි. සමකොට අතුලනලද සිවුරෙහි මැද නොබිඳේවායි. සමකොට අතුලනලද සිවුරෙහි මැද බිඳීම වේ. එයින් නිතර බිඳෙනු ලබන්නේ දුර්‍වල වේ. ඒ දුර්‍වලවීම වළකනු පිණිස මෙය වදාරණ ලදී. එහෙයින් යම්සේ අද බිඳුනු තන්හිම හෙට නොබිඳේද, එසේ දිනපතා සතර ගඟුලක් වැඩිකොට අකුලා තැබිය යුතුය. **“ඔභොගෙ කායබන්‍ධනං කාතබ්බං**” කාබාන අකුලා සිවුරු නැම්මෙහි ඇතුල්කොට තැබිය යුතුය.
“සචෙ පිණ්ඩපාතො හොති” මෙහි උපාද්ධ්‍යායයෙක් තෙමේ ගමෙහිම හෝ ඇතුළුගමෙහි හෝ අසුන්හලෙහි හෝ වලඳා ඒද, පිණ්ඩය හෝ නොලබාද, ඒ උපාද්ධ්‍යායයාහට පිණ්ඩපාතය නොවේද, ගමෙහි නොවලදන ලද්දහුට වනාහි ලද භික්‍ෂාව ඇත්තහුට හෝ වේද, එහෙයින් “සචෙ පිණ්ඩපාතො හොති” යනාදිය වදාරණ ලදී. ඉදිනුදු ඒ උපාද්ධ්‍යායයාහට පිණ්ඩය නොවේද, වළදනු කැමැතිවේද, පැන් පිළිගන්වා තමන් විසින් ලද භොජනයෙන්ද පිණ්ඩපාතය එළවිය යුතුය. “**පානීයෙන පුච්ඡිතබ්බො”** උපාද්ධ්‍යායතෙමේ වළදනුයේ මුල-මැද-කෙළවරයි මෙසේ තුන්වරක් ‘ස්වාමීනි’ පැන් එළවාවාදැ’යි පැනින් විචාළ යුතුය. ඉදින් කල් තිබේනම් උපාද්ධ්‍යායයා වැළඳූ කල්හි තමන්ද වැළඳිය යුතුය. කාලය ලංව සිටියේ නම් පැන් උපාද්ධ්‍යායයා වෙත තබා තමන්ද වැළඳිය යුතුය.
“**අනන්තරහිතාය**” තටු සම්කඩ ආදීන් අතුරෙහි යම් කිසිවකින් නොඅතුරණලද පස් හා කැට මුසු වූ බිමෙහි පාත්‍රය නොතැබිය යුතුය. ඉදින් කලුවන් කරණ ලද්දී හෝවේද, සුණෙන් බඳින ලද්දී හෝවේද, දියෙහි හටගත් මැටිවේද, එබඳු බිම තැබීම වටියි. පිරිසිදු වැල්ලෙහි තැබිය හැකිය. පස් රජස් කැට ආදියෙහි තැබිය නොහැකිය. ඒ පස්රජස් කැට ආදියෙහි පාත්‍රයක් හෝ පාඅඩිය හෝ තබා එහි තැබිය යුතුය**. “පාරතො අන්තං ඔරතො භොගං**” මෙය සිවුරලන හුණ ආදීන්ගේ යටට අත ඇතුල්කොට ඉදිරියෙහි වූ අතින් සෙමින් බහා තැබීම පිණිස කියන ලදී. දෙකොණගෙන සිදුරු නැම්මෙන් සිවුරලන හුණදඬු ආදීන්ගේ මතුවෙහි බහනකල්හි බිත්තියෙහි චීවර භොගය හැපෙන්නේය. එහෙයින් එසේ නොකට යුතුය.
“**චුණ්ණං සන්නෙතබ්බං” **නානසුණු දියෙන් තෙමා පිඬුකටයුතුය. **“එකමන්තං නික්‍ඛිපිතබ්බං”** ගිනිහල්ගෙයි දුම්රහිත තැනෙක තැබිය යුතුය. උපාද්ධ්‍යායයා දිය නාන පිණිස නානකොටුවට යන කල්හි පසුපස ගොස් එහි හිඳින පුටුවදී ඔහුගේ සිවුරු පිළිගෙණ ගිනිහල්ගෙයි ගිනිදුම් නැති තැනක තැබිය යුතුයයි කියූයේය. ගිනිහල් ගෙයනම්, බොහෝකොට හිම වැටෙන පෙදෙස්හි එයින් හටගන්නා වණ රෝග පීඩාදිය වළකනු පිණිස සිරුර උණුසුම් ගන්වන ස්ථානයයි. ගිනිහල්ගෙයි පිරියම්නම්, අඟුරුමැටි හා උණුදියදීම් ආදී සියලු කෘත්‍යයය. දියෙහිද පිරියම් නම්, අඟපසඟ ඉලීම් ආදී වූ සියලු කෘත්‍යයය. අතවැසියා විසින් උපාද්ධ්‍යායයාගේ සිරුරු අවයව ඉලීම් ආදී වූ සියලුකිස දිය නානතන්හිදී කටයුතුය යනුභාවය. **“පාහීයෙන පුච්ඡිතබ්බො**” ගිනිහල්ගෙයිදී උෂ්ණසන්තාපයෙන් පිපාසාව වේ. එහෙයින් උපාද්ධ්‍යායයා ගිනිහල්ගෙයින් ආකල්හි අතවැසියා විසින් පැන් ප්‍රයොජනදැ’යි විචාළ යුතුය.
“**සචෙ උස්සහති**” ඉදින් හැක්කේ නම්, කිසි ගිලන්බවකින් නොපෙළන ලද්දේ වේනම්, සැටවයස් ඇති නොගිලන් සද්ධිවිහාරිකයා විසින් සියලු උපාද්ධ්‍යායවත් කටයුතුයය. අනාදරයෙන් නොකරන මහණහුට වත්බිඳීම නිමිතිකොට දුක්කටය වේ. නකාරය යෙදුනු පදයන්හි වළක්වා ක්‍රියා කරණ ගිලන්හට පවා දුක්කටයම වේ. [missing trans] **“සන්තානකං**” යම්කිසි පණු කැදලි මකුළුහු ආදියය. “**උල්ලොකා පඨමං ඔහාරෙතබ්බා**” උපරිභාගයෙහි පටන් පළමුකොට උපරිභාගය ආදීකොට බැහැර කළ යුතුය යන අර්‍ත්‍ථයි. “**ආලොක සන්‍ධි කණ්ණභාගා**” කවුළු දොරද මුලු කොන්ද ඇතුළත පිටත කවුළු දොරද ගැබෙහි සිවුකොන්ද පිසදැමිය යුතුය. යන අර්‍ත්‍ථයි.
“**යථාපඤ්ඤත්තං පඤ්ඤාපෙතබ්බං**” පළමුකොට යම්සේ පණවන ලද්දේද, එසේම පැණවිය යුතුය. මේ කරුණ සඳහාම පැණවූ සැටි සලකාගෙණ බැහැරකොට එකත් පසෙක තැබිය යුත්තේයයි පළමුවන පණවන ලදී. පළමු පැණවූ තැන් නොදන්නාවූ කිසිවකු විසින් පණවන ලද්දේ වීද, හාත්පසින් බිත්තිය දැඟුල්පමණින් හෝ තෙයඟුල් පමණින් හෝ මුදා පැණවිය යුතුය. මේ වනාහි පණවන වතයි. ඉදින් කළාලය ඉතා මහත්වේනම් සිඳ කෙළවර හරවා බැඳ පැණවිය යුතුය. කෙළවර හරවා බැඳීම නොදනීනම්, නොසිඳිය යුතුය. [missing trans]
**“වූපකාසෙතබ්බො”** යම් තැනක වසන උපාද්ධ්‍යායයාහට අනභිරතියක් උපනීද කල්‍යාණමිත්‍ර සම්පත්තියෙන් අන්තැනකට පැමිණවිය යුතුය. **“වූපකාසාපෙතබ්බො**” තෙරහු ගෙන අන් තැනක යව’යි අන් මහණක්හට කියයුතුය. **“විවෙචෙතබ්බො**” උපාද්ධ්‍යායාහට දෘෂ්ටියක් උපන් කල්හි ඒ දෘෂ්ටිය හැරිය යුතුය. **“විවෙචාපෙතබ්බං**” තෙරුන්ගේ දෘෂ්ටිය හරුව’යි අන් මහණක්හට කියයුතුය. “**උස්සුක්කං කාතබ්බං**” උපාද්ධ්‍යායයාහට ගරු ඇවැත් ඇතිකල්හි පිරිවෙස් දීම පිණිස එළඹ ඒ ඒ භික්‍ෂුතෙමේ යාඥා කටයුතුය. තෙමේ එහි ප්‍රතිබල ඇත්තේනම් තමාම දියයුතුය. ප්‍රතිබල ඇත්තේ නොවේනම්, අනිකක්හුලවා දෙවිය යුතුය. **“කින්තිනුඛො**” කවර උපායයකින්. සඞ්ඝ තෙමේ උපාද්ධ්‍යායයාහට කවර උපායයකින් පිරිවෙස් දෙන්නේදැ’යි සද්ධිවිහාරිකයා විසින් උත්සාහ කටයුතුය යනු භාවයි. සියලු තන්හි මේ නයය. **“ලහුකාය වා පරිණාමෙය්‍ය**” උපාද්ධ්‍යායයා උත්ක්‍ෂෙපනීය කර්‍මයට උත්ක්‍ෂෙපණීය කර්‍මය නොකොට තර්‍ජනීය කර්‍මය හෝ නියස්ස කර්‍මය කරන්නේය යන අර්‍ත්‍ථයි. ඒ සද්ධිවිහාරිකයා විසින් සඞ්ඝතෙමේ උපාද්ධ්‍යායයාහට උත්ක්‍ෂෙපණීය කර්‍මය කරනු කැමැත්තේයයි දැන එක් එක් මහණහු කරා එළඹ ‘ස්වාමීනි’ අපගේ උපාද්ධ්‍යායයාහට කර්‍ම නොකළ මැනවැ’යි යාඥාකටයුතුය කෙරෙත්ම නම් තර්‍ජනීය කර්‍මය හෝ නියස්ස කර්‍මය හෝ කළ මැනවැ’යි යාඥා කටයුතුය. කෙරෙත්ම නම් නැවත උපාද්ධ්‍යායතෙමේ ‘ස්වාමීනි’ මනාකොට පවතිනු මැනවැ’යි යාඥාකටයුතුය. මෙසේ ඔහු මනාකොට පවත්වා ‘ස්වාමීනි’ කර්‍මය සන්සිඳවිය යුතුය’යි භික්‍ෂූහු යාඥාකටයුත්තාහ.
“**සම්පරිවත්තකං සම්පරිවත්තකං**” උපාද්ධ්‍යායයාගේ සිවුරු රඳන් ගන්වන කල්හි එහා මෙහා පෙරළ පෙරළා රැඳිය යුතුය. **“න ච අච්ඡින්නෙ ථෙවෙ පක්කමිතබ්බං**” ස්වල්ප මාත්‍රවූද, රඳනක් වැගිරේ නම් ඒතාක් නොයායුතුය. **“න උපජ්ඣායං අනාපුච්ඡා එකච්චස්ස පත්තො දාතබ්බො”** යනාදි සියල්ල උපාද්ධ්‍යායයාහට විසභාග පුද්ගලයන්ගේ වසයෙන් කියනලදී. **“න උපජ්ඣායං අනාපුච්ඡා ගාමො පවිසිතබ්බො**” පිඬුපිණිස හෝ අන් කටයුත්තක් නිසා හෝ පිවිසෙනු කැමති අතවැසියා විසින් උපාද්ධ්‍යායයා විචාරාම ගම්වැදිය යුතුය. උපාද්ධ්‍යායතෙමේ උදයම නැගිට භික්‍ෂාචාරයට දුරයනු කැමැතිවේද, දහර භික්‍ෂූහු පිඬුපිණිස පිවිසෙත්වා’යි කියා යායුතුය. නොකියා ගිය කල්හි පිරිවෙණට ගොස් උපාද්ධ්‍යායයා නොදක්නහු විසින් ගම්වැදීම වටියි. ගමට වදනේද උපාද්ධ්‍යායයා දකීනම් දුටුතැන පටන් විචාරන්නටම වටියි.
**“න සුසානං ගන්තබ්බං**” විසීම පිණිස හෝ දක්නා පිණිස හෝ සද්ධිවිහාරිකයා සොහොනට නොයායුතුය. “**න දිසා පක්කමිතබ්බා**” මෙහි දිසා යනු කැමතියහු විසින් කර්‍මාන්තය කියා තෙවර දක්වා යාඥා කටයුතුය. ඉදින් අනුදනීනම් මැනවි. යනකැමතියහහු ඒ උපාද්ධ්‍යායයා ඇසුරුකොට වසන්නාවූ ඔහුට උදෙසීම හෝ පිළිවිසීම හෝ කමටහන හෝ සමෘද්ධ නොවේද, උපාද්ධ්‍යායතෙමේ බාලවේද, ව්‍යක්ත නොවේද, සියලු කල්හි තමන් වෙත වසනු කැමති බැවින්ම යන්නට නොදේද, මෙබන්දහු වළකන කල්හිද යෑම වටියි. **“වුට්ඨානමස්ස ආගමෙතබ්බං**” මොහුගේ ගිලන්බවින් නැගිටීම බැලිය යුතුය. කිසිතැනක නොයා යුතුය. උපස්ථායක වූ අන් මහණෙක් ඇත්තේද, බෙහෙත් සොයා ඔහු අතටදී ‘ස්වාමීනි’ මෙතෙමේ උපස්ථාන කරන්නේයයි කියා යායුතුය.
උපාද්ධ්‍යායයා විසින් සද්ධිවිහාරිකයා කෙරෙහි මනා පැවැත්මෙහි “**සංගහෙතබ්බො අනුග්ගහෙතබ්බො**” උපදෙස්දීම් ආදියෙන් මේ සද්ධිවිහාරිකයාහට සඞ්ග්‍රහයට අනුග්‍රහයද කටයුතුය. “සඞ්ගහෙතබ්බො අනුග්ගහෙතබ්බො” යනාදිතන්හි අනාදරය නිසා ධර්‍මාමිෂයෙන් සද්ධිවිහාරිකයන්හට සඞ්ග්‍රහ නොකරන ආචාර්‍ය්‍ය උපාද්ධ්‍යායයන්හට වත්බිඳීමෙහි දුක්කටය කියන ලදී. එහි උද්දෙසනම්, පෙළකියවීමය. පරිපුච්ඡා නම් පෙළෙහි අරුත් වැණීමය. ඔවාදනම්, වස්තුව නොබටකල්හි ‘මේ කරව, මෙය නොකරව’යි කීමය. අනුසාසනී නම් වස්තුව බටකල්හි, තවද බටකල්හි හෝ නොබටකල්හි හෝ පළමුකොට කීම අවවාද නම්. නැවත නැවත කීම අනුසාසනී නම්. **“සචෙ උපජ්ඣායස්ස පත්තො හොති**” ඉදින් වැඩිපාත්‍රයක් වේනම්, සද්ධිවිහාරිකයාහට පාත්‍රයක් නැත්තේද උපාද්ධ්‍යායයාහට වැඩිපාත්‍රයක් වේද ඒ පාත්‍රය සද්ධිවිහාරිකයාහට දියයුතුයයි දන්නේය. සියලු තන්හි මේනයවේ. **“පරික්‍ඛාරො**” අනිකුදු මහණපිරිකර. උපාද්ධ්‍යායයාහට අන් මහණ පිරිකරක්වේද, සද්ධිවිහාරිකයාහට නැත්තේනම් උපාද්ධ්‍යායයා විසින් සද්ධිවිහාරිකයාහට දියයුතුයයි කීයේය. මෙහි සද්ධිවිහාරිකයාගේ පිරිකර සැපයීම් ආදියෙහි උත්සාහය නම්, ධාර්මික නයින් උපදින උපාය සෙවීමය. මෙයින් මතුවෙහි දැහැටිදීම් ආදීකොට වැසිකිළි දියබඳුනෙහි දියවත් කිරීම කෙළවරකොට ඇතිවත්, ගිලන්වූම සද්ධිවිහාරිකයාහට කටයුතුය. අනභිරති සංසිඳවීම් ආදිය වනාහි නොගිලන් සද්ධිවිහාරිකයාහටද කටයුතුමය. **“චීවරං රජන්තෙන”** ‘මෙසේ රඳන් කරව’යි උපාද්ධ්‍යායයාගෙන් උපාය අසා රඳන් කරන්නහු විසින් සෙස්ස කියූනයින්ම දතයුතුය.
**“න සම්මා වත්තන්ති**” පැණවූ පරිදි උපාද්ධ්‍යායවත නොපුරත්. **“යො න සම්මා වත්තෙය්‍ය**” යමෙක් තෙමේ පැණවූ පරිදිවත් නොපුරන්නේනම්, හෙතෙමේ දුක්කටයට පැමිණේය, යන අර්‍ත්‍ථයි. “**පනාමෙතබ්බො**” පැණවූ පරිදි උපාද්ධ්‍යායවත් නොපුරණ සද්ධිවිහාරික තෙමේ පහකට යුත්තේය. “**න අධිමත්තං පෙමං හොති” **උපාද්ධ්‍යායයා කෙරෙහි අධිකමාත්‍ර වූ ගෘහනිශ්‍රිත ප්‍රේමයක් නොවේද. **“නාධිමත්තා භාවනා හොති”** අධිකමාත්‍ර වූ මෛත්‍රීභාවනාව නොවේද, කියන ලද්දට ප්‍රතිපක්‍ෂ වශයෙන් ශුක්ල පක්‍ෂය දතයුත්තේය. **“අලං පනාමෙතුං**” බැහැර කරන්නට සුදුසුය.
“**අපනාමෙන්තො උපජ්ඣායො සාතිසාරො හොති**” අධිකමාත්‍ර ප්‍රේමය, අධිකමාත්‍ර ප්‍රසාදය, අධිකමාත්‍ර ලජ්ජාව, අධිකමාත්‍ර ගෞරවය, අධිකමාත්‍ර භාවනාව, නැති සද්ධිවිහාරිකයා පහනොකරන උපාද්ධ්‍යාය තෙමේ දොස් සහිත වේ. ඇවැතට පැමිණේ. එහෙයින් නොමනාව පවත්නේ පහකට යුත්තේමය. නොමනාව පැවැත්මෙහිද, සිවුරු රඳන් ගැන්වීම යම්තාක්ද, ඒතාක්වත් නොකරන කල්හි උපාද්ධ්‍යායයාහට පිරිහීම වේ. එහෙයින් ඒ නොකරන නිසෙන් මිදුනහුටද නොමිදුනහුටද ඇවැත්මය. ඇතැම් එකක්හට හෙවත් උපාද්ධ්‍යායයාහට අනභිවෘද්ධිය කැමැත්තහුට පාත්‍රය දීමෙහි පටන් නිසමුක්ත නොවූවහුටම ඇවැත් වේ.
සද්ධිවිහාරිකයෝ පැණවූ පරිදි මනාව පවතිත්. උපාද්ධ්‍යායතෙමේ මනාව නොපවතී. උපාද්ධ්‍යායයාහට ඇවැත් වේ. උපාද්ධ්‍යායතෙමේ මනාව පවතී. සද්ධිවිහාරිකයෝ මනාව නොපවතිත්. ඔවුන්ට ඇවැත් වේ. උපාද්ධ්‍යයයා සද්ධිවිහාරික වත ඉවසන කල්හි සද්ධිවිහාරිකයෝ බොහෝවෙත්ද සියල්ලන්ට ඇවැත් වේ. ඉදින් උපාද්ධ්‍යාය තෙමේ ‘මට උපස්ථායකයෙක් ඇත්තේය, තෙපි තම තමන්ගේ සජ්ඣායන මනසිකාරාදියෙහි යෙදීම කරවු’යි කියානම් සද්ධිවිහාරිකයන්ට ඇවැත් නොවේ. උපාද්ධ්‍යායතෙමේ ඉවසීම හෝ නොඉවසීම හෝ නොදනීද, බාලවේද, සද්ධිවිහාරිකයෝ බොහෝවෙත්ද, ඔවුන් අතුරෙහි එක් වත්තසම්පන්න මහණෙක් තෙමේ ‘උපාද්ධ්‍යායයාගේ කිස මම කරන්නෙමි තෙපි උත්සාහ රහිතව වසවු’යි මෙසේ තමාට භාරකොට අන්‍යයන් හරීනම් ඔහුට භාර කිරීමෙහි පටන් ඔවුන්ට ඇවැත් නොවේ.
**රාධබ්‍රාහ්මණ** වස්තුවෙහි - ආයුෂ්මත් ශාරිපුත්‍ර ස්ථවිරතෙමේ භාග්‍යවතුන් වහන්සේ විසින් බාරාණසියෙහිදී අනුදන්නාලද ප්‍රව්‍රජ්‍යාව හා උපසම්පදාව දන්නේය. භාග්‍යවතුන් වහන්සේ ඒ ලඝුවූ උපසම්පදාව ප්‍රතික්‍ෂෙපකොට ඤත්තිචතුත්‍ථ කර්‍මයෙන් ගරුකොට උපසම්පදාව අනුදැනීම කැමැතිවූ සේක. එකල්හි ස්ථවිරතෙමේ භාග්‍යවතුන් වහන්සේගේ අදහස දැන ‘ස්වාමීනි’ මම කෙසේ ඒ බමුණු පැවිදි කරම්ද, උපසපන් කරම්දැ’යි විචාළේය. බුදුරජුන්ගේ පිරිස්හු අදහස් දැනීමෙහි දක්‍ෂවෙත්. ඒ ශාරීපුත්‍ර ස්ථවිරතෙමේද, බුදුපිරිසෙහි අග්‍රවේ.
“**ව්‍යත්තෙන භික්‍ඛුනා පටිබලෙන**” මෙහි ව්‍යක්ත නම් යමක්හට සාර්‍ත්‍ථකථාවිනයපිටකය වාචොද්ගතව පවත්නේද, එතරම් නැතිකල්හි යමක්හට යටත්පිරිසෙයින් මේ ඤත්තිචතුත්‍ථ කම්මවාචාමාත්‍රයද මොනවට උගන්නා ලද්දක්වේද, වාචොද්ගතව පවත්නේද, මෙතෙමේද මේ අර්‍ත්‍ථයෙහි ව්‍යක්ත තෙමේය. යමෙක් තෙමේ වනාහි කාශශ්වාසශ්ලෙෂ්මාදියෙන් හෝ ගිලන්බැවින් හෝ ඔෂ්ටදන්ත ජීව්හාදීන්ගේ අසම්පත්තියෙන් හෝ පර්‍ය්‍යාප්තියෙහි නොකළපුරුදු ඇති බැවින් හෝ පරිමණ්ඩල වූ පදබ්‍යඤ්ජනයෙන් කර්‍මවාක්‍යය අස්වන්නට නොහැක්කේද, ව්‍යඤ්ජනයක් හෝ පදයක් හෝ පිරිහෙළාද, අන් අයුරකින් කියයුත්ත අන් අයුරකින් කියාද, මෙතෙමේ ප්‍රතිබල නොවේ. එයට විපරිත වූයේ මේ අර්‍ත්‍ථයෙහි ප්‍රතිබලැයි දතයුතුය. “**සඞ්ඝො ඤාපෙතබ්බො**” සඞ්ඝතෙමේ දැන්විය යුත්තේය. එයින් මතු සඞ්ඝතෙමේ යමක් නිසා දැන්විය යුත්තේද එය දක්වනු පිණිස “**සුණාතු මේ භන්තෙ**” යනාදිය වදාළ සේක.
“**උපසම්පන්නසමනන්තරා”** උපසපනෙක්ව අනතුරුව. **“අනාචාරං ආචරති**” ශික්‍ෂාපද ව්‍යතික්‍රමය කෙරෙයි. “**උල්ලුම්පතු මං**” මා උදුරාවා, අකුශලයෙන් නැගිටුවා කුශලයෙහි පිහිටුවාවා, සාමණේරභාවයෙන් හෝ උදුරා භික්‍ෂුභාවයෙහි පිහිටුවාවා. “**අනුකම්පං උපාදාය**” කරුණාව නිසා ‘මා කෙරෙහි අනුකම්පා කොට යන අර්‍ත්‍ථයි.
**“අට්ඨිතා හොති**” නිති පැවැතුම් ඇත්තීය. **“චත්තාරො නිස්සයෙ**” සිවුපසය. යම්හෙයකින් සිවුපසය නිසා ආත්මභාවය පවත්නේද එහෙයින් ඒ සිවුපසය නිස්සයි කියනු ලැබේ.
[missing trans] “**අඤ්ඤෙහි ඔවදියො අනුසාසියො”** අන්හු විසින් අවවාද කටයුත්තෙහිද, අනුශාසනා කටයුත්තේහිද වේ. **“බාහුල්ලාය ආවත්තො යදිදං ගණබන්‍ධිකං**” පිරිස් බැඳගැනීම මේ බහුලභාවයට ඇත්තේනුයි. ගණබන්‍ධික බාහුල්ල නම. යම් මේ පිරිස් බැඳගැනීම නම්වූ බහුලභාවයක් වේද, තෝ ඒ පිණිස ඉතා වහා පැමිණියෙහියයි වදාරණ ලදී.
“**අව්‍යත්තා**” ප්‍රඥාව්‍යක්තභාවයෙන් විරහිතයෝය. **“අඤ්ඤෙතරොපි අඤ්ඤතිත්‍ථියපුබ්බො**” පසුරතෙමේ, පරිව්‍රාජකයෙකි. ඒ අන්‍යතීර්ථක පසුර පරිව්‍රාජක තෙමේ ධර්‍මය සොරකම් කරන්නෙමි’යි **උදායි** තෙරහු වෙත පැවිදිව ඒ තෙරහු විසින් මෙසේ හැඳිය යුතුය යනාදි වශයෙන් කරුණු සහිතව කියනු ලබන්නේ ඒ උපාධ්‍යයයාහට වාදරොපණය කෙළේය. “**අනුජානාමි භික්‍ඛවෙ ව්‍යත්තෙන භික්‍ඛුනා**” යනාදිතන්හි ව්‍යක්තතෙමේ භික්‍ඛුනොවාදක වර්‍ණනාවෙහි කියූ ලක්‍ෂණ ඇත්තේමය. දසවස් ඇත්තාවූ හෝ අසිරිත් දසවස් ඇත්තාවූ හෝ යමෙක් තෙමේ අතැවැසියාහට හෝ සද්ධිවිහාරිකයාහට හෝ ගිලනක්හට හෝ උපස්ථානාදිය කරන්නට හැක්කේද, මෙතෙමේ මෙහි ප්‍රතිබල ඇතැයි අදහස් කරණ ලද්දේය.
“පඤ්චහි උපාලි අඞ්ගහි සමන්නාගතෙන භික්‍ඛුනා උපසම්පාදෙතබ්බං. නිස්සයො දාතබ්බො සාමණෙරො උපට්ඨාපෙතබ්බො. කතමෙහි පඤ්චහි? පටිබලො හොති අන්තෙවාසිං වා, සද්ධිවිහාරිං වා, ගිලානං උපට්ඨාතුං වා, උපට්ඨා පෙතුං වා, අනභිරතං වූපකාසෙතුං වා, වූපකාසෙපෙතුං වා, උප්පන්නං කුක්කුච්චං ධම්මතො විනොදෙතුං වා, විනොදාපෙතුං වා, අභිධම්මෙ විනෙතුං, අභිවිනයෙ විනෙතුං’යි මෙය වදාරණ ලදී.
**“පක්‍ඛසඞ්කන්තෙසු**” තිර්ථක පක්‍ෂයට ගිය කල්හි. **“අනුජානාමි භික්‍ඛවෙ ආචරියං”** ආචාර සමාචාරයෙහි හික්මවන ආචාර්‍ය්‍යයා අනුදනිමි. “**ආචරියො භික්‍ඛවෙ අන්තෙවාසිකම්හි**” යනාදි සියල්ල “උපඣායො භික්‍ඛවෙ සද්ධිවිහාරිකම්හි” යනාදිනයින් වදාළ වසයෙන්ම දතයුත්තේය. නාමමාත්‍රයම මෙහි වෙනස් වේ.
“**අන්තෙවාසිකා ආචරියෙසු න සම්මාවත්තන්ති**” යන මෙහි වනාහි පෙර න සම්මා වත්තනාය යාව චීවරරජනං, තාව වත්තෙ අකයිරමානෙ උපජ්ඣායස්ස පරිහානි හොති කස්මා, තං අකරොන්තස්ස නිස්සයමුත්තකස්සාපි අමුත්තකස්සාපි ආපත්තියෙවාති ච, එකච්චස්ස පත්තදානතො පට්ඨාය අමුත්තනිස්සයස්සෙව ආපත්තී ච, යම් ලක්‍ෂණයක් කියන ලද්දේ ද එම ලක්‍ෂණයෙන් නිශ්‍රයාන්තෙවාසිකයාහට ඇවැත් නොදතයුතුය. නිශ්‍රයාන්තෙවාසිකයා යම්තාක් ආචාර්‍ය්‍යයා ආශ්‍රයකොට වෙසේද ඒතාක්කල් සියලු ආචාර්‍ය්‍යවත් කටයුතුය. ප්‍රව්‍රජ්‍යා උපසම්පදා ධර්‍මාන්තෙවාසිකයන් විසිනුදු, නිශ්‍රයමුක්තකයන් විසිනුදු මුල පටන් යම්තාක් සිවුරු රඳන් ගැන්වීම වේද, ඒතාක් කල්වත් කටයුතුය. නොවිචාරා පාත්‍රදීම් ආදියෙහි වනාහි මේ තිදෙනාහට ඇවැත් නොවේ. මේ තිදෙනා අතුරෙහිද ප්‍රව්‍රජ්‍යාන්තෙවාසික තෙමේද උපසම්පදාන්තෙවාසික තෙමේද, දිවිකෙළවර දක්වා ආචාර්‍ය්‍යයාහට භාරය. නිශ්‍රයාන්තෙවාසික තෙමේද, ධර්‍මාන්තෙවාසික තෙමේද යම්තාක් කල් සමීපයෙහි වෙසෙත්ද, ඒතාක්කල් භාරය. එබැවින් ආචාර්‍ය්‍යයා විසින්ද ඔවුන් කෙරෙහි මනාව පැවැතිය යුතුය. ආචාර්‍ය්‍ය අන්තෙවාසිකයන් අතුරෙහි යමෙක් යමෙක් නොමනාව පවතීද ඒ ඒ මහණහුට ඇවැත් වේ.
උපාද්ධ්‍යායයා කෙරෙන් නිස සංසිඳීම් අතුරෙහි “**උපජ්ඣායො පක්කන්තො වා**” යනාදි තන්හි මේ මතු කියනු ලබන්නේ විනිශ්චයයි. **“පක්කන්තො”** ඒ ආවාසයෙන් වෙන්ව වසනු කැමති උපාද්ධ්‍යායතෙමේ බැහැර ගියේද, දික්ගියේවේද, මෙසේ ගිය කල්හිද ඒ වෙහෙරෙහි නිස දෙන්නෙක් ඇත්තේද, යමක්හුගේ සමීපයෙහි අන් කලෙක්හිද පෙර කිස ගන්නා ලද්දේ හෝ වේද, යමෙක් තෙමේ එකසම්භොගපරිභොගය ඇත්තේ හෝ වේද, ඔහුගේ සමීපයෙහි නිස ගතයුතුය. එක් දවසකුදු ආපත්තිපරිහාරය නැත්තේය. එක් දවසකුදු නිස නොගෙන වසන්නට යුතුනොවේ යනු භාවයි. ඉදින් එකසම්භොගයට සුදුසු ලජ්ජීවූ එබන්දෙක් නැත්තේද, අන්‍යවූ ලජ්ජිපෙසල භික්‍ෂු නමක් ඇත්තේ නම් ඔහුගේ ලජ්ජීපෙසලභාවය දන්නහු විසින් එදවසම නිස යැදිය යුතුය. ඉදින් නිස දේනම් මේ මෙසේ මැනවි. එකල්හි වනාහි ‘තොපගේ උපාද්ධ්‍යායතෙමේ වහා එන්නේදැ’යි විචාරාද, උපාද්ධ්‍යායයා විසින් එසේ කියන ලද්දේනම් ‘එසේය ස්වාමීනි’යි කියයුතුය. ඉදින් එසේ වීනම් උපාද්ධ්‍යායයාගේ ඊම බලවු’යි කියා නම් නිස නොගෙණ විසීම වටියි. එකල්හි මේ තෙරහුගේ පෙසලභාවය ප්‍රකෘතියෙන් නොදනීද, සතර පස් දවසක් ඒ මහණහුගේ භික්‍ෂුසභාගතාව බලා අවකාශ කරවා නිස ගතයුතුය.
ඉදින් වෙහෙරෙහි නිස දෙන්නෙක් නැත්තේද, උපාද්ධ්‍යායතෙමේද ‘මම කිහිප දවසකින් එන්නෙමි, කළනොකිරෙවු’යි කියා ගියේද, ඊම දක්වා ආපත්ති පරිහාරය ලැබේ. නැවතද ඒ උපාද්ධ්‍යායයා, ඒ ගියතන්හි මනුෂ්‍යයෝ පිරිසිඳි කලින් මත්තෙහිද පස් දවසක් හෝ දසදවසක් හෝ වස්වාගණිත්මද, ඒ උපාද්ධ්‍යායයා විසින් ‘දහරභික්‍ෂූහු කළනොකිරෙත්වා මම අසුවල් දවසෙහි එන්නෙමි’යි විහාර ප්‍රවෘත්තිය දන්වා යැවිය යුත්තීය. මෙසේද පරිහාරය ලැබේ. නැවත එන්නහුම අතරමග ගඟ පිරීමෙන් හෝ සොරු ආදීන්ගෙන් හෝ උපද්‍රවයක්වේද, ස්ථවිරතෙමේ වතුර බැසයෑම හෝ බලාපොරොත්තුවේද, යහලුවන් හෝ සොයාද, එපුවත දහර භික්‍ෂූහු අසත්නම් තෙරුන්ගේ ඊම දක්වා පරිහාරය ලැබේ. ඉදින් ඒ උපාද්ධ්‍යායතෙමේ ‘මම මෙහිම වසන්නෙමි’යි දන්වා එවාද, දවසකුදු පරිහාරයෙක් නැත්තේය. යමකුගෙන් යම්තැනකදී නිසලැබේද, එහි යායුතුය.
උපාද්ධ්‍යායයා සිවුරු හැර ගිය කල්හි හෝ කලුරිය කළකල්හි හෝ තීර්ථායතනයකට ගිය කල්හි හෝ එක් දවසකුදු පරිහාරයෙක් නැත්තේය. යම් තැනකදී නිස ලැබේද, එහි යායුතුය. **ආණත්තිය** වනාහි නිස්සය පනාමනායි කියනු ලැබේ. එහෙයින් **“පනාමෙමිතං**”යි හෝ “මා ඉධ පටික්කමි”යි හෝ “නීහරෙ තෙ පත්තචීවරං”යි හෝ “නාහං තයා උපට්ඨාතබ්බො”යි හෝ යන මේ පාළියෙන් හෝ “මා මං ගාමප්පවෙසනං පුච්ඡි” යනාදි පාළමුත්තකනයින් හෝ යමෙක් තෙමේ නිස්සය පනාමනාවෙන් පහකරණ ලද්දේවේද, ඔහු විසින් උපාද්ධ්‍යායතෙමේ කමා කරවිය යුත්තේය.
ඉදින් පළමුකොටම කමානොකෙරේද, තමා විසින්ම දඬුවමක් ගෙන තුන්යලක් කමාකර වියයුත්තේය. උපාද්ධ්‍යායතෙමේ තමා නොකෙරේනම් ඒ විහාරයෙහි මහතෙරුන් ගෙන කමා කරවිය යුත්තේය. කමානොකෙරේම් තමන්ට සමීප විහාරයෙහි භික්‍ෂූන් ගෙන කමාකරවිය යුත්තේය. මෙසේත් කමා නොකෙරේනම් අන්තැනක ගොස් උපාද්ධ්‍යායයාගේ සභාග භික්‍ෂූන්ගේ සමීපයෙහි විසිය යුතුය. ‘මාගේ සභාග භික්‍ෂූන්ගේ සමීපයෙහි වෙසේයයි දැනද කමන්නේ නම් මැනවි. මෙසේත් කතා නොකෙරේනම් එහිම විසිය යුතුය. එහි දුර්භික්‍ෂාදි දෝෂයෙන් වසන්නට නොහැකිවේද, උපාද්ධ්‍යායයා වසන එම විහාරයට අවුත් අන් මහණක්හු වෙත නිස ගෙන විසීම වටියි. ඇණවීමෙහි මේ විනිශ්චයයි.
ආචාර්‍ය්‍යයා කෙරෙන් නිස සංසිඳීම් අතුරෙහි - “**ආචරියො පක්කන්තො වා හොති**” මෙහි කිසි ආචාර්‍ය්‍යයෙක් විචාරා යන්නේය. කිසි ආචාර්‍ය්‍යයෙක් නොවිචාරා යන්නේය. අතවැසි තෙමේද එසේය. මෙහි ආචාර්‍ය්‍යතෙමේ, ප්‍රව්‍රජ්‍යාචාර්‍ය්‍ය - උපසම්පදාචාර්‍ය්‍යය-ධර්‍මාචාර්‍ය්‍යය - නිශ්‍රයාචාර්‍ය්‍යයි සිවුවැදෑරුම් වේ. යමක්හු විසින් ශික්‍ෂාපද දෙන ලද්දේද, ඒ ප්‍රව්‍රජ්‍යාචාර්‍ය්‍ය නම. යමක්හු විසින් උපසම්පදා කර්‍මවාක්‍යය කියන ලද්දේද, ඒ උපසම්පදාචාර්‍ය්‍ය නම. යමෙක් උද්දෙසය හෝ පරිපුච්ඡාව දේද, ඒ ධර්‍මාචාර්‍ය්‍ය නම. යමෙක් නිසදේද, ඒ නිශ්‍රයාචාර්‍ය්‍ය නම. අතවැසිද ප්‍රව්‍රජ්‍යාන්තෙවාසිකය - උපසම්පදාන්තෙවාසිකය - ධර්‍මාන්තෙවාසිකය නිශ්‍රයාන්තෙවාසිකයයි සිවුවැදෑරුම් වේ. එහි නිශ්‍රයාන්තෙවාසිකතෙමේ ‘ස්වාමීනි’ කිසි කටයුත්තක් නිසා අසුවල් නම් තැනට යන්නට කැමැත්තෙමි’යි ආචාර්‍ය්‍යයා විචාරාද, ආචාය්‍යයා විසින්ද, කවර කලක යන්නෙහිදැ’යි විචාරණ ලදුයේ ‘සවස් වේලෙහි හෝ රාත්‍රියෙහි හෝ නැගිට යන්නෙමි’යි කියාද, ආචාර්‍ය්‍ය තෙමේද ‘මැනැවැ’යි පිළිගණීද, එකෙණෙහිම නිස සංසිඳෙන්නේය.
ඉදින් වනාහි ‘ස්වාමීනි’ අසුවල් නම් තැනට යනු කැමැතියෙමි’යි කියූ කල්හි ආචාර්‍ය්‍ය තෙමේ ‘අසවල් නම් ගමෙහි පිඬු පිණිස හැසිර පසුව දනුව’යි කියා නම්, හෙතෙමේ ‘මැනවැ’යි පිළිගණී නම්, එයින් ගියේනම් මනාකොට ගියේය. ඉදින් නොයේනම්, නිස නොසංසිඳෙන්නේය. තවද ‘යමි’යි කියූ කල්හි ආචාර්‍ය්‍යයා විසින් ‘නොයවා, රෑ මන්ත්‍රණය කොට දන්නෙමු’යි කියන ලද්දේ මන්ත්‍රණය කොටයේද, මොනවට ගියේවේ. නොයේනම් නිස නොසංසිඳේ. ආචාර්‍ය්‍යයා නොවිචාරා යන්නහුගේ වනාහි උපචාර සීමාව ඉක්මීම නිමිතිකොට නිස සංසිඳේ. උපචාර සීමාව තුළ නවතින්නහුට නිස නොසංසිඳේ,
ආචාර්‍ය්‍යතෙමේ ‘ඇවැත’ අසවල් නම් තැනට යමි’යි අතවැසියා විචාරාද, අතවැසියා විසින්ද ‘කවර කලෙකැ’යි විචාළ කල්හි ‘සවස් කාලයෙහි හෝ රාත්‍රිකාලයෙහි හෝයි කියානම්, අතවැසි තෙමේද ‘මැනවැ’යි පිළිගනීනම් එකෙණෙහිම නිස සංසිඳෙන්නේය.
ආචාර්‍ය්‍ය තෙමේ ‘හෙට පිඬු පිණිස හැසිර යන්නෙමි’යි කියානම් අතැවැසිතෙමේද ‘මැනවැ’යි පිළිගනීනම් එක් දවසක නිස නොසංසිදෙන්නේය. දෙවන දිනයෙහි සංසිඳුනේ වේ. ‘අසුවල් නම් ගමෙහි පිඬුපිණිස හැසිර මාගේ යෑම හෝ නොයෑම හෝ දැනගන්නෙමි’යි කියා නොයේනම් නිස නොසංසිඳේ. තවද ‘යමි’යි කියූ කල්හි අතවැසියා විසින් ‘නොයවු, රාත්‍රියෙහි මන්ත්‍රණයකොට දනිවු’යි කියන ලද්දේ මන්ත්‍රණයකොටද, නොයේනම් නිස නොසංසිඳේ.
ආචාර්‍ය්‍ය අන්තෙවාසික දෙදෙනාම කිසියම් කටයුත්තක් නිසා සීමාවෙන් පිටතට යත්ද, ඉන්පසු ආචාර්‍ය්‍යතෙමේ යන සිත උපන් කල්හි නොවිචාරාම ගොස් ලෙඩ්ඩූපාත දෙකක් තුළම නවතීනම් නිස නොසංසිඳේ. ලෙඩ්ඩූපාත දෙක ඉක්මවා නවතීනම් සංසිඳුනේ වේ. ආචාර්‍ය්‍ය උපාද්ධ්‍යායයෝ ලෙඩ්ඩූපාත දෙක ඉක්මවා අන් වෙහෙරක වෙසෙත්ද, නිස සංසිඳේ.
ආචාර්‍ය්‍යයා සිවුරු හළකල්හි හෝ කලුරිය කළ කල්හි හෝ තීර්ථක පක්‍ෂයට ගිය කල්හි හෝ එකෙණෙහිම නිස සංසිඳේ. ආණත්තියෙහි වනාහි - ආචාර්‍ය්‍යතෙමේ මුදනු කැමැතිව නිස්සයපනාමනායෙන් පහකෙරේද, අතවැසි තෙමේද, ‘ආචාර්‍ය්‍යතෙමේ මා පහකෙරේ. එතකුදුවුවත් හෘදයෙන් මොළොක්යි ආලය සහිතම වේ. නිස නොසංසිඳේමය. ආචාර්‍ය්‍යතෙමේ ආලය සහිතවේද, අතවැසිතෙමේ ආලය රහිතවේද, ‘දැන් මොහු නිසා නොවසන්නෙමි’යි ධුරනික්‍ෂෙපය කෙරේ නම්, මෙසේ කල්හිද නොසංසිඳේ, දෙදෙනාගේ ආලය සහිතබව ඇති කල්හිද නොසංසිඳේමය. දෙදෙනාගේ ධුරනික්‍ෂෙපයෙන් සංසිඳේ. පහකරන ලද්දහු විසින් දඬුවමක් ගෙන තෙවරක් කමාකරවිය යුත්තේය. කමා නොකෙරේනම් උපාද්ධ්‍යායයා කෙරෙහි කියූනයින්ම පිළිපැදිය යුතුය.
“**උපජ්ඣායෙන සමොධානගතො**” මෙහි දැකීමෙන් හා ඇසීමෙන් සමොධානය දතයුතුය. ආචාර්‍ය්‍යයා නිසා වසන සද්ධිවිහාරිකතෙමේ එක් වෙහෙරක සෑය වඳින්නා වූ හෝ එක් ගමෙක පිඬුපිණිස හැසිරෙන්නාවූ හෝ උපාද්ධ්‍යායයා දකීද, නිස සංසිඳේ. උපාද්ධ්‍යායතෙමේ දකීද, සද්ධිවිහාරික මේ නොදකීද නොසංසිඳේ. මගට පිළිපන්නාවූ හෝ අහසින් යන්නාවූ හෝ උපාද්ධ්‍යායයා දැක දුර බැවින් භික්‍ෂුයි දැනගණීද, උපාද්ධ්‍යාය’යි නොදනීද, නොසංසිඳේ. ඉදින් දනීනම් සංසිඳේ. පහය මතුවෙහි උපාද්ධ්‍යායතෙමේ වසයි. පහය යට සද්ධිවිහාරිකතෙමේ වසයි. ඒ උපාද්ධ්‍යායයා නොදැකම කැඳ බීයේද අසුන්හලෙක හෝ හුන් උපාද්ධ්‍යායයා නොදැකම එකත්පසෙක හිඳ වලඳායේද, ධර්‍මශ්‍රවණමණ්ඩපයෙක හෝ හුන්නාවූද ඒ උපාද්ධ්‍යායයා නොදැකම දහම් අසායේද, නිස නොසංසිඳේ. මේ වනාහි දැකීම් වසයෙන් සමොධානය’යි දතයුතුය.
ශ්‍රවණ වශයෙන් වනාහි වෙහෙරෙහි හෝ ඇතුළු ගමෙහි හෝ දහම් දෙසන්නා වූ හෝ අනුමෝදනා කරන්නාවූ හෝ උපාද්ධ්‍යායයාගේ ශබ්දය අසා මාගේ උපාද්ධ්‍යායයාගේ ශබ්දයයි දැනගනීද, නිස සංසිදේ. නොදන්නහුගේ නිස නොසංසිදේ. මේ සමොධානයෙහි විනිශ්චයයි.
දැන් පෙර **“අනුජානාමි භික්‍ඛවෙ ව්‍යත්තෙන භික්‍ඛුණා පටිබලෙන දසවස්සෙන වා අතිරෙකදසවස්සෙන වා උපසම්පාදෙතුං නිස්සයං දාතුං**”යි සැකෙවින් උපාද්ධ්‍යායාචාර්‍ය්‍යන්ගේ යම් ලක්‍ෂණයක් වදාරණ ලද්දේද, ඒ ලක්‍ෂණය විස්තර වශයෙන් දක්වන්නට, **“පඤ්චහි භික්‍ඛවෙ අඞ්ගෙහි සමන්නාගතෙන**” යනාදිය වදාළ සේක. එහි **“පඤ්චහි අඞ්ගෙහි**” අගුණ කරුණු පසකින් හෙතෙමේ ශීලස්කන්‍ධාදියෙන් යුක්ත නොවූ බැවින්ම අගුණවූ අඞ්ගයන්ගෙන් යුක්තවූයේ වේ. **“න උපසම්පාදෙතබ්බං**” උපාධ්‍යායව උපසම්පදා නොකටයුතුය. “**න නිස්සයො දාතබ්බො**” ආචාර්‍ය්‍යව නිස නොදිය යුතුය. මෙහිද, “**න අසෙඛෙන සීලක්‍ඛන්‍ධෙන**” යනුද, **“අත්තනා න අසෙඛෙන**” යනුද, “**අස්සද්ධො**” යනුද මේ ආදි ත්‍රිවිධ පංචකයන්හි අයුක්ත වශයෙන් ප්‍රතික්‍ෂෙපය කරණ ලද්දේය. ආපත්ති අඞ්ග වසයෙන් නොවේ. යමෙක් තෙමේ වනාහි අශෛක්‍ෂ ශීලස්කන්‍ධාදියෙන් යුක්ත නොවූයේ අන්හුද එහි සමාදන් කරවන්නට නොහැකි වනුයේ අශ්‍රද්ධාදිදොෂයෙන්ද යුක්ත වූවෙක්ව පිරිස් පරිහරණය කෙරේද, ඔහුගේ පිරිස ශීලාදියෙන් පිරිහේමය. නොවැඩේ. එහෙයින් ඔහු විසින් උපසම්පදා නොකටයුතුය යනාදි තන්හි අයුක්ත වශයෙන් කියනලදී. ආපත්ති අඞ්ග වසයෙන් නොවේ. ක්‍ෂීණාශ්‍රවයාහටම උපාද්ධ්‍යාය - ආචාර්‍ය්‍යභාවය භාග්‍යවතුන් වහන්සේ විසින් නොඅනුදන්නා ලද්දේය. ඉදින් ඒ ක්‍ෂීණාශ්‍රවයාහටම අනුදන්නා ලද්දේ වන්නේ නම් “**සචෙ උපජ්ඣායස්ස අනභිරති උප්පන්නා හොති**” යනාදිය නොවදාරණ සේක. යම්හෙයකින් ක්‍ෂීණාශ්‍රවයාගේ පිරිස ශීලාදියෙන් නොපිරිහේද, එහෙයින් “**පඤ්චහි භික්‍ඛවෙ අඞ්ගෙහි සමන්නාගතෙන භික්‍ඛුනා උපසම්පාදෙතබ්බං**” යනාදිය වදාරණ ලදී.
“**අධිසීලෙ සීලවිපන්නො” **යනාදි තන්හි පාරාජිකයට හෝ සඞ්ඝාදිසෙසයට හෝ පැමිණියේ, අධිසීලයෙහි **සීලවිපන්න **නම්වේ. අන්‍යවූ පඤ්චාපත්තිස්කන්‍ධයන්ට පැමිණියේ, අද්ධ්‍යාචාරයෙහි **ආචාරවිපන්න** නම්වේ. සම්‍යක්දෘෂ්ටිය හැර ශාස්වත - උච්ඡෙද සඞ්ඛ්‍යාත අන්තග්‍රාහිකදෘෂ්ටියෙන් යුක්ත වූයේ, අතිදෘෂ්ටියෙහි **දෘෂ්ටිවිපන්න** නම් වේ. පිරිස් පරිහරණය කරන්නහුට යම් පමණ ශ්‍රැතයෙක් කැමතිවිය යුතුද, ඒ ශ්‍රැතයෙන් තොර බැවින් **අප්පස්සුත** නම. ඔහු විසින් ආපත්ති ආදි යමක් දතයුතුද, ඒ ආපත්ති ආදිය නොදන්නා බැවින් **දුප්පඤ්ඤ** නම්වේ. මේ පඤ්චකයෙහි “අධිසීලෙ සීලවිපන්නො, අජ්ඣාචාරෙ ආචාරවිපන්නො, අතිදිට්ඨියා දිට්ඨිවිපන්තො” යන පුරිමවූ ත්‍රිපදයෝ අයුක්ත වශයෙන්ම වදාරණ ලද්දාහුය. “අප්පස්සුතො, දුප්පඤ්ඤො” යන පශ්චිමවූ ද්විපදයෝ ආපත්ති අඞ්ග වසයෙන් වදාරණ ලද්දාහුය.
“ආපත්තිං න ජානාති” මා විසින් මෙනම් ක්‍රියාවක් කරණ ලදැ’යි කියූ කල්හි ‘මෙතෙමේ මෙනම් ඇවතට පැමිණියේය’යි නොදනීද “වුට්ඨානං න ජානාති” වුට්ඨානගාමිනී ඇවැතින් හෝ දෙසනාගාමිනී ඇවැතින් හෝ මෙසේ නම් නැගීසිටීම වේයයි නොදනීද, මේ පඤ්චකයෙහි ‘න පටිබලො හොති අන්තෙවාසි තං වා සද්ධිවිහාරිකං වා ගිලානං උපට්ඨතුං වා උපට්ඨාපෙතුං වා, අනභිරතිං වූපකාසෙතුං වා වූපකාසාපෙතුං වා” යන මේ පළමු දෙපදයෝ අයුක්ත වශයෙන් වදාරණ ලද්දාහුය. “උප්පන්නං කුක්කුච්චං ධම්මතො විනොදෙතුං වා විනොදාපෙතං වා, ආපත්තිං නජානාති ආපත්තියා වුට්ඨානං නජානාති” යන මේ පසු තෙපදයෝ ආපත්ති අඞ්ග වසයෙන් වදාරණ ලද්දාහුය.
“**ආභිසමාචාරිකාය සික්‍ඛාය**” යනු ඛන්‍ධකවතෙහි හික්මවන්නට ප්‍රතිබල නොවේය’යි අර්‍ත්‍ථයි. **“ආදිබ්‍රහ්මචරියකාය’** ශෛක්‍ෂ ප්‍රඥප්තියෙහි හික්මවන්නට ප්‍රතිබල නොවේය’යි අර්‍ත්‍ථයි. **“අභිධම්මෙ”** නාමරූපපරිච්ඡෙදයෙහි හික්මවන්නට ප්‍රතිබල නොවේයයි අර්‍ත්‍ථයි. “**අභිවිනයෙ**” සියලු විනය පිටකයෙහි හික්මවන්නට ප්‍රතිබල නොවේයයි අර්‍ත්‍ථයි. “**විනෙතුං න පටිබලො**” හැම තැන්හි හික්මවන්නට නොහැක්කේය යන අර්‍ත්‍ථයි. **“ධම්මතො විවෙචෙතුං**” ධර්‍මයෙන්, කාරණයෙන් දෘෂ්ටිය පහකරවන්ට. මේ පඤ්චකයෙහි සියලු පදයන්හි ඇවැත් වේ. “**ආපත්තිං න ජානාති**” යනාදි පඤ්චකයෙහිද සියලු පදයන්හි ඇවැත් වේ. උනුදසවස් කෙළවරකොට ඇති පඤ්චකයෙහිද මේනයම වේ. මෙසේ ආදියෙහි පඤ්චක තුනද, චතුර්‍ත්‍ථපඤ්චකයෙහි ප්‍රථම ත්‍රිපදයද, පඤ්චම පඤ්චකතුනද, චතුර්‍ත්‍ථ පඤ්චකයෙහි ප්‍රථම ත්‍රිපදයද, පඤ්චම පඤ්චකයෙහි ප්‍රථම දෙපදයද යන සියලුම සිවුවැදෑරුම් වූ පඤ්චකද අයුක්ත වශයෙන් වදාරණ ලද්දාහුය. චතුර්‍ත්‍ථ පඤ්චකයෙහි දෙපදයෙක, පඤ්චම පඤ්චකයෙහි තෙපදයෙක, ෂෂ්ඨ-සප්තම, අෂ්ටම යන ත්‍රිපඤ්චකයද යන සියලුම චතුපඤ්චකයෝ ආපත්ති අඞ්ග වසයෙන් වදාරණ ලද්දාහුය. ශුක්ල පක්‍ෂයෙහි අටතන්හි අනාපත්තිමය.
ෂට්කයන්හි - **“ඌනදසවස්ස”** පදය විශෙෂ වේ. ඒ ඌනදශවර්‍ෂපදය හැමතන්හි ඇවැත් කරන්නේය. සෙස්ස කියූ නයින්ම දතයුතුය. එහි “**උභයානි ඛො පනස්ස පාතිමොක්‍ඛානි විත්‍ථාරෙන න සමාගතානි හොන්ති**” උභතො විභඞ්ග වසයෙන් මනාසේ අවබෝධ නොවූවාහුවෙත්ද, “**න සුවිභත්තානි**” මාතිකාවිභඞ්ග වසයෙන් මනාසේ බෙදුනාහු නොවෙත්ද, **“න සුප්පවත්තිනි”** වාචොද්ගත කිරීම් වසයෙන් මනාසේ නොපවත්නාහු වෙත්ද, “**න සුවිනිච්ඡිතානි සුත්තසො අනුව්‍යඤ්ජනසො**” මාතිකාවසයෙන් හා විභඞ්ගවසයෙන් මනාකොට විනිශ්චය නොකරණලද්දාහු වෙත්ද.
අන්‍යතීර්ථක පූර්‍වවස්තුවෙහි - යම්මේ පසුර නම් පරිව්‍රාජකයෙක්වේද, හෙතෙමේ තීර්ථායතනයට ගිය බැවින් උපසපන් නොකටයුතුය. යම් අන්‍යයෙක් තෙමේද මේ සසුනෙහි පෙරපැවිදි නොවූයේ ඒද, ඔහු කෙරෙහි යමක් කටයුතුනම් එය දක්වන්නට “**යො සො භික්‍ඛවෙ අඤ්ඤොපි**” යනාදිය වදාළ සේක. එහි **“තස්ස චත්තාරො මාසෙ පරිවාසො දාතබ්බො”** මේ තීර්ථකපරිවාස නම. අපටිච්ඡන්නපරිවාසැයිද කියනු ලැබේ. මේ පරිවාසය වනාහි නග්න පරිව්‍රාජක වූම ආජීවකයකුහට හෝ අචෙලකයකු හට හෝ දියයුතුය. හෙතෙමේද, වස්ත්‍රයක් හෝ ව්‍යාල කම්බලාදීන්ගෙන් එක්තරා තීර්ථක ධ්වජයක් හෝ හැඳ ඒ නම් මොහුට පරිවාසය නොදිය යුතුය. අන්‍යවූද, තාපස පණ්ඩරඞ්ගාදියකුහට නොදිය යුත්තේමය.
**“පඨමං කෙසමස්සුං**” යනාදියෙන් මේ නග්නපරිව්‍රාජකයාගේ මුලපටන් හෙරණ පැවිද්ද දක්වයි. මෙසේ පැවිදි කරන්නවුන් විසින් ඔහු සඟමැද හුන් කල්හිම ‘ඔබ පැවිදිකරවු, ඔබ ඇදුරුවවු, ඔබ උපාද්ධ්‍යාය වවු’යි ස්ථවිර භික්‍ෂූන්ට නොකිය යුතුය. මෙසේ කියනලද ඒ ස්ථවිර භික්‍ෂූහු ඔහුගේ ආචාර්‍ය්‍ය-උපාද්ධ්‍යාය භාවයෙහි පිළිකුල් කරන්නාහු නොපිළිගනිත්. එකල්හි ‘මේ භික්‍ෂූහු මාගේ වචන නොඅදහත්යි කිපීද යන්නේය. එහෙයින් ඔහු එකත් පසකට පමුණුවා ආචාර්‍ය්‍ය-උපාද්ධ්‍යායයෝ සෙවිය යුත්තාහ.
**“එවං ඛො භික්‍ඛවෙ අඤ්ඤතිත්‍ථියපුබ්බො ආරාධකො හොති එවං අනුරාධකො**” මේ මොහු පිළිබඳ පිරිවෙස්වත දක්වනු පිණිස මාතෘකාය. **“කථං ච භික්‍ඛවෙ**” යනාදිය එහිම විභඞ්ගය වේ. එහි **“අතිකාලෙන ගාමං පවිසති”** භික්‍ෂූන් වත් සපයන වේලාවෙහිම පෙර අන්තොටු වූ හෙතෙමේ ගමට පිඬු පිණිස පිවිසේද, “**අතිදිවා පටික්කමති**” කුලගෙවල ස්ත්‍රී පුරුෂ දාරකදාරිකාදීන් සමග ගෘහනිශ්‍රිතකථා කරමින් එහිම අනුභවකොට භික්‍ෂූන් පාසිවුරු තැත්පත් කොට උද්දෙසපරිපුච්ඡාදිය කරනකල්හි හෝ විවෙකයෙන් හුන්කල්හි හෝ ඒද, උපාද්ධ්‍යායවත් ආචාර්‍ය්‍යවත් නොකෙරේද, එකතින් වසන තැනට වැද නිදාද, **“එවම්පි භික්‍ඛවෙ අඤ්ඤත්තියපුබ්බො අනාරාධකො හොති”** මෙසේද කරනුයේ පිරිවෙස් වත සම්පාදනය කරන්නෙක් පුරන්නෙක් නොවේ.
“**වෙසියගොචරො**” යනාදිතන්හි කිසියම් මඳ ආමිසයක් සැපයීම් ආදියෙන් සුලභවූ මෙවුන්දම් සෙවීම් ඇති රූපය නිසා දිවියවන ස්ත්‍රීහුය. “**විධවා”** මළහිමියන් ඇත්තාවූ හෝ වෙන්ව වසන හිමියන් ඇත්තා වූ හෝ ස්ත්‍රීහුය. ඒ ස්ත්‍රීහු යම් කිසිවකු සමග මිත්‍රභාවය පතත්. “**ථුල්ලකුමාරිකා**” යොවුන්බවට පැමිණි ඉක්මුනු යොවුන්බව ඇත්තාවූ හෝ කුමාරිහුය. ඒ ස්ත්‍රීහු පුරුෂයන් ලබන අදහස් ඇතිව හැසිරෙත්. **“පණ්ඩකා**” උත්සන්න ක්ලෙශ ඇත්තාහු. නොසන්සිඳුනු පරිලාහය ඇත්තාහුය. නපුංසකයෝය. ඔවුහු පරිලාහ වේගයෙන් මඩනා ලද්දාහු, යම් කිසිවකු සමග මිත්‍රභාවය පතත්. [missing trans] යම් කිසිවකු සමග මිත්‍රභාවය පතත්. ඒ භික්‍ෂූන් සමග වහාම විශ්වාස වෙති. එයින් ශීලය බිඳේ.
එහි වෙසඟනන්ගේ කුලයන්හි කුලුපගව පිණ්ඩපාත චර්‍ය්‍යාදියෙන් හෝ දක්වා උපන් ස්නෙහ සන්‍ථවය ඇති සිතින් යුක්තව නිති දැකීම්-බිණීම්-කැමති බැවින් ඈලා වෙතට එළඹෙනුයේ වෙසියගොවරැ’යි කියනු ලැබේ. හෙතෙමේ නොබෝකලකින්ම අසුවල් වෙසිය සමග ගියේයයි කියයුතුබවට පැමිණේ. සියලු තන්හි මේනයය. වෙසඟනෝ ලහබත් ආදිය දෙත්නම් භික්‍ෂූන් සමග ගොස් සමගම අනුභවකොට හෝ ගෙන හෝ ඊම වටියි. ගිලන් මෙහෙණන්ට අවවාද කරන්නට හෝ දහම් දෙසන්නට හෝ උද්දෙසපරිපුච්ඡාදිය හෝ දෙන්නට යන්නවුන් විසින් භික්‍ෂූන් සමග යෑම සුදුසුවේ. යමෙක් වනාහි එසේ නොගොස් මිත්‍රසන්‍ථව වශයෙන් යේද, මෙතෙමේ සතුටු කරන්නෙක් නොවේ.
**“උච්චාවචානි කිං කරණීයානි**” මහත්වූ කුඩාවූ කර්‍මාන්තයෝය. එහි ගෙඩිය ගසා සමග්‍ර සඞ්ඝයා විසින් රැස්ව කටයුතුවූ සෑ මහාප්‍රාසාද පිළිසකර කිරීම් ආදීවූ කර්‍මාන්තයෝ මහත් කර්‍මාන්ත නම්වෙත්. සිවුරු සේදීම් රඳන් ගැන්වීම් ආදීවූ ඛන්‍ධකයට ඇතුළත් වූ කෘත්‍යද, ගිහිහල්වත් ආදීවූ ආභිසමාචාරික කෘත්‍යද කුඩා කර්‍මාන්ත නම. ඒ කර්‍මාන්තයන්හි “**න දක්‍ඛො හොති**” එ කර්‍මාන්තයන්හි දක්‍ෂයෙක් හික්මුනෙක් නොවේද, **“න අනලසො**” උත්‍ථාන වීර්‍ය්‍යයෙන් යුක්ත වූයේ නොවේද, භික්‍ෂු සඞ්ඝයා පිළිබඳ කර්‍මාන්ත ඇතැයි අසා කල්ඇතිවම බත්කිසකොට කාමරය තුළට වැද කැමති පමණ නිදා සවස නික්මේද, **“තත්‍රෑපායාය**” ඒ කර්‍මාන්තයන්හි උපාය වූ **“විමංසාය”** සුදුසු තැන උපන් නුවණින්. මේ මෙසේ කටයුතුය, ‘මේ මෙසේ නොකටයුතුය’යි එකෙණෙහිම උපන් නුවණින් යුක්ත නොවේද, “**න අලංකාතුං න අලං සංවිධාතු”** සියතිනුදු කරන්නට සමර්‍ත්‍ථ නොවේද, ‘ස්වාමීනි’ ගනු මැනව, ගනුව ලදරුව, ගනුව හෙරණ, තෙපි හෝ නොකරවුද, අපි හෝ නො කරන්නෙමු නම් දැන් කවරෙක් නම් කරන්නේදැ’යි මෙසේ උත්සාහය උපදවා විධාන කරන්නටද, ඔවුනොවුන් ලවා කරවන්නටද සමර්‍ත්‍ථ නොවේද, භික්‍ෂූන් විසින්, කර්‍මාන්ත කරන්නෙමු’යි කියූ කල්හි කිසි රෝගයක් දක්වාද, භික්‍ෂූන් කර්‍මාන්ත කරන කල්හි සමීපයෙහි නොහැසිරේද, හිස පමණක්ම දක්වාද, මෙතෙමේද සතුටු කරන්නෙක් නොවේ.
**“න තිබ්බච්ඡන්‍දො හොති**” දැඩි කැමැත්ත ඇත්තේ නොවේද, **“උද්දෙසෙ**” පෙළපුහුණු කිරීමෙහි. “**පරිපුච්ඡාය**” අරුත් ඇසීමෙහි. **“අධිසීලෙ”** ප්‍රාතිමොක්‍ෂශීලයෙහි. **“අධිචිත්තෙ**” ලෞකික සමාභාවනාවෙහි, “**අධිපඤ්ඤාය”** ලොකොත්තර මාර්‍ග භාවනාවෙහි,
“**සඞ්කන්තො හොති”** මෙහි ආයේවේද, “**තස්ස සත්‍ථුනො”** ඒ තීර්ථායතන ස්වාමීහුගේ “**තස්සදිට්ඨියා**” ඔහු අයත් ලබ්ධියෙහිද, දැන් ඒ ලබ්ධිතොමෝ යම්හෙයකින් ඒ තීර්ථඞ්කරයාහට කැමතිවේද, රුචිවේද, මෙම සත්‍යයිද දැඩි ගැනීමෙන් ගන්නා ලදද, එහෙයින් ඔහුගේ ක්‍ෂාන්තිරුචිආදායයි කියනු ලැබේ. එහෙයින් “**තස්ස ඛන්නියා තස්ස රුචියා තස්ස ආදායස්ස**”යි “**අවණ්ණෙ භඤ්ඤමානෙ**” ගැරහීමෙන් බණන කල්හි **“අනභිරද්ධො**” අපරිපූර්‍ණ සංකල්ප ඇත්තේය. දැඩිවගත් සිත් ඇත්තෙක් නොවේ. **“උදග්ගො**” දැඩිව නැගීසිටි කාය චිත්ත ඇත්තේවේද, “**ඉදං භික්‍ඛවෙ සඞ්ඝාතනියං අඤ්ඤතිත්‍ථියපුබ්බස්ස අනාරාධනියස්මිං**” ‘මහණෙනි’ ඒ ශාස්තෘහුගේ ඔහුගේම ලබ්ධියෙහි නුගුණ කියන කල්හි ‘කිම, මොවුහු පරහට ගරහත්දැ’යි කායවාක් විකාර උපදවන යම්මේ නොසතුටු බවක්, බුද්ධාදීන්ගේද නුගුණ කීමෙහි යම්මේ සතුටුබවක්, ඒ ශාස්තෘහුගේම ඔහුගේම ලබ්ධියෙහි ගුණ කියනකල්හි යම් මේ සතුටුබවක්, බුද්ධාදීන්ගේද ගුණ කීමෙහි යම්මේ නොසතුටුබවක්, යන මෙය පෙර අන්‍යතීර්ථකවූවහුගේ නොසතුටුවිය යුත්තෙක්හි නැසීමට සුදුසුවූ කෘත්‍යය වේ. අනුරාධක වූ පිරිවෙස්වත නොපුරණ කර්‍මයෙහි මේ ලිඞ්ගය මේ ලක්‍ෂණය මේ අචල ප්‍රමාණැයි කියනලදී. “**එවං** **අනාරාධකො භික්‍ඛවෙ අඤ්ඤෙතිත්‍ථියපුබ්බො ආගතො න උපසම්පාදෙතබ්බො**” මෙයින් එකද අඞ්ගයකින් යුක්තවූයේ උපසපන් නොකටයුතුය. ශුක්ලපක්‍ෂයෙහි - සියල්ල උක්තවිපර්‍ය්‍යාසයෙන් දතයුතුය.
“**එවං ආරාධකො ඛො භික්‍ඛවෙ**” මෙසේ ඉතා කල්ඇතිව ගම් නොවැදීම, ඉතා දවල් පෙරළා නොඊම, වෙසඟනන් ඇසුරු නොකිරීම, සබ්‍රහ්මචාරීන්ගේ කෘත්‍යයන්හි දක්‍ෂ බව ආදිය, උද්දෙසාදියෙහි දැඩි කැමැත්ත ඇතිබව, තීර්ථකයන්ගේ නුගුණ කීමෙහි සතුටු සිත් ඇතිබව, බුද්ධාදීන්ගේ නුගුණකීමෙහි නොසතුටු සිත් ඇතිබව, තීර්ථකයගේ ගුණ කීමෙහි නොසතුටු සිත් ඇති බව, බුද්ධාදීන්ගේ ගුණ කීමෙහි සතුටු සිත් ඇති බව යන මේ අටවැදෑරුම් වූ තීර්ථක වතපිරීමෙන් ආරාධකවූ පිරිතොෂකවූ පෙර අන්‍යතීර්ථකවූවෙක් භික්‍ෂූන් වෙත ආයේ උපසපන් කටයුතුය.
උපසම්පදා මාලකයෙහිදීද මේවත බිඳී නම් නැවත සිවු මසක් පිරිවෙස් විසිය යුතුය. යම්සේ භින්න වූ ශික්‍ෂා ඇති ශික්‍ෂමාණාවට නැවත ශික්‍ෂාපදද ශික්‍ෂා සම්මුතියද දෙනු ලබාද, එසේ පෙර අන්‍යතීර්ථකවූ මොහුට නැවත දියයුතු කිසිවෙක් නැත්තේය. පෙරදුන් පිරිවෙසම ඔහුට පිරිවෙස වේ. එහෙයින් නැවත සිවුමසක් පිරිවෙස් විසිය යුතුය. ඉදින් පිරිවෙස් වසන්නේ අතර අෂ්ටසමාපත්ති උපදවාද, ලෞකික ධර්‍මය නම් කිපෙන ස්වභාවය ඇත්තේය. උපසපන් නොකටයුත්තේමය. සිවුමසක් මුළුල්ලෙහි පිරූවත් ඇතියේම උපසපන් කටයුතුය. ඉදින් පිරිවෙන් වසනුයේ සතර මහාභූතයන් පරිග්‍රහණය කෙරේද, උපාදායරූපයන් පිරිසිඳීද, නාමරූපත් ව්‍යවස්ථා කෙරේද, තිලකුණට නගා විදර්‍ශනාව පටන් ගනීද, ලෞකිකධර්‍මය නම් කිපෙන ස්වභාවය ඇත්තේය. උපසපන් නොකටයුතුය. ඉදින් විදර්‍ශනා වඩා ස්‍රොතාපත්තිමාර්‍ගය ලබාද වත පිරුණේම වේ. සියලු දෘෂ්ටීහු නසන ලදහ. විචිකිච්ඡා නැමැති හුල ඉදුරුණේය. එදවසම උපසපන් කටයුතුය. ඉදින් තීර්ථක ලිඞ්ගයෙහි සිටියේ සෝවාන් වේද, පිරිවෙස් කිසක් නැත්තේය. එදවසම පැවිදි කොට උපසපන් කටයුතුය.
“**උපජ්ඣායමූලකං චීවරං පරියෙසිතබ්බං**” උපාද්ධ්‍යයයා ඊශ්වරකොට ඔහුට සිවුරු සෙවිය යුතුය. පාත්‍රයද එසේම සෙවිය යුතුය. එහෙයින් උපාද්ධ්‍යායයාහට පාසිවුරු ඇත්තේනම්, මොහුට දෙව’යි කියයුතුය. නැත්තේනම් අන්හු දෙනු කැමැත්තාහු වෙත්ද, ඔවුන් විසින්ද මේ පාසිවුරු ඔබ අයත්කොට මොහුට දෙව’යි උපාද්ධ්‍යායයාහටම දියයුත්තේය. කුමක් හෙයින, යත්: තීර්ථකයෝ නම් විරුද්ධයෝ වෙත්. ‘සඞ්ඝයා විසින් මට පාසිවුරු දෙනලදය, තොප අතුරෙහි මට කුමක් අයත්දැ’යි කියා අවවාදානුශාසනා නොකරන්නෝය. උපාද්ධ්‍යායයා කෙරෙහි අයත් ජීවිකා ඇති බැවින් ඔහුගේ වචනකරන්නෙක් වන්නේය. එහෙයින් මොහුට උපාද්ධ්‍යායයා මුල්කොට ඇති සිවුරු සෙවිය යුත්තේය. භණ්ඩුකම්මකථා ඉදිරියෙහි එන්නීය.
“**අග්ගිකා**” ගිනිපුදන්නෝ. “**ජටිලකා”** තාපසයෝ. “**එතෙ භික්‍ඛවෙ කිරියවාදිනො**” මොවුහු ක්‍රියා ප්‍රතිබාහනය නොකෙරෙත්. ‘කර්‍මවිපාක ඇත්තේය’යයි මෙසේ දෘෂ්ටි ඇත්තාහුය. සියලු බුදුවරයෝ නෙක්‍ඛම්ම පාරමිතාව පුරණුවෝ මේ පැවිද්දෙන්ම පැවිදිව පාරමිතා පිරූහ. මාවිසින්ද එසේම පුරණ ලදී. සසුනෙහි මොවුන්ගේ පැවිද්ද විලොම නොවේ. එහෙයින් උපසපන් කටයුත්තාහ. ඔවුන්ට පිරිවෙස් නොදිය යුතුය. “**ඉමාහං භික්‍ඛවෙ ඤාතීනං ආවෙණිකං පරිහාරං දම්මි**” මම, පෙර අන්‍යතීර්ථකවූ ඔවුන්ට මේ වෙන්වූ නියමකොට තැබූ පරිහාරය දෙමි. කුමක් හෙයින් මෙසේ වදාළ සේක්ද, යත්: ඒ ශාක්‍යයෝ වනාහි තීර්ථායතනයෙහි පැවිදි වූවාහුද, සසුන පිළිබඳ අගුණ කියනු කැමැත්තාහුද නොවෙත්. අපගේ ඥාතිශ්‍රේෂ්ඨයාගේ ශාසනයයි ගුණ කියන්නෝම වෙත්. එහෙයින් මෙසේ වදාළසේක.
**“මගධෙසු පඤ්ච ආබාධා උස්සන්නා හොන්ති**” මගධ නම් ජනපදයෙහි මිනිසුන්ටද අමනුෂ්‍යයන්ටද කුෂ්ට-ගණ්ඩ-කිලාස-ස්වාස-අපස්මාර යන මේ රොග පස උත්සන්න වූවාහු, වැඩීමට පැමිණියාහු, නිපැත්මට පැමිණියාහු වෙත්. **ජීවකකොමාරභච්චකථාව** චීවරක්‍ඛන්‍ධකයෙහි පහළවන්නීය. **“න භික්‍ඛවෙ පඤ්චහි ආබාධෙහි ඵුට්ඨො පබ්බාජෙතබ්බො**” යම් ඒ කුෂ්ටාදි ආබාධයෝ උත්සන්න වූවාහුද, එයින් පහස්නා ලද්දේ මඩනා ලද්දේ පැවිදි නොකටයුතුය.
එහි “කුට්ඨං” රක්තකුෂ්ටය හෝ වේවා, කාලකුෂ්ටය හෝ වේවා, යම්කිසි කිටිභද්දදු කච්ඡු ආදිප්‍රහෙදවූ සියල්ල කුෂ්ටමැයි කියන ලදී. ඒ කුෂ්ටය කනිටු ඇඟිලි, නියපිටු පමණවූයේ වැඩෙන පක්‍ෂයෙහි සිටියේ නම් පැවිදි නොකටයුතුය. හඳන පොරෝණයන්ගෙන් ස්වභාවයෙන් පිළිසන් තැන නියපිටු පමණවූයේ නොවැඩෙන පක්‍ෂයෙහි සිටියේ නම් පැවිදි කිරීමෙහි දොසක් නැත්තේය. මුඛයෙහි හෝ අත්පා පිටුවල හෝ නොවැඩෙන පක්‍ෂයෙහි සිටියේ නම්, නියපිටුවලට වඩා ඉතා කුඩාවූයේ නමුත් නොවටීමයයි කුරුන්‍දියෙහි කියනලදී. පිළියම් කරවා පැවිදිකරන්නහු විසින්ද පියවි පැහැය හටගත් කල්හිම පැවිදි කටයුතුය. තලගොයිපිටට සමානසුණුවගුරණ සිරුරු ඇත්තහුද පැවිදි කිරීම නොසුදුසුය.
“ගණ්ඩො” මේදයෙන් හටගන්නා ගඩෙක් හෝ වේවා, අන්යම් කිසි ඩෙබර ඇට පමණැති වැඩෙන පක්‍ෂයෙහි සිටි ගඩෙක් වේනම්, ඔහුද පැවිදි නොකටයුතුය. පිළිසන්තැන, ඩෙබර ඇටපමණ නොවැඩෙන පක්‍ෂයෙහි සිටියේ වටියි. මුඛාදීවූ නොපිළිසන් තැන නොවැඩෙන පක්‍ෂයෙහි සිටියේද නොවටියි. පිළියම් කරවා පැවිදිකරන්නහු විසින්ද සිරුර සිවිය සහිත කරවාම පැවිදි කටයුතුය. ගවදෙනකගේ තනමෙන්ද ඇඟිලි මෙන්ද ඒ ඒ තැන එල්බෙන ඉන්නෝ වෙත්ද මොවුහුද ගණ්ඩම වෙත්. ඒ ඉන්නන් ඇති කල්හි පැවිදි කිරීම නොවටියි. ලදරුකාලයෙහි හටගන්නා කිරිපිළිකා, තරුණ කාලයෙහි මුඛයෙහි හටගත් කැකුළුපිළිකාද වෙත්. ඒ පිළිකා මහලු කාලයෙහි නැසීයත්. ගණ්ඩසංඛ්‍යාවට නොයත්. ඒඩු තුබුනේද පැවිදි කිරීම වටියි. අන්‍ය වූ බරපිළිකා, අන්‍යවූ පදුමකණ්ණිකාද සිරුරෙහි වෙත්. අන්‍යවූ සාසප බීජකපිළිකා නම් අබඇටපමණවූවාහුම මුළු සිරුර පැතිරගනිත්. ඒ සියල්ල කුෂ්ටජාතී වේ. ඒ කුට ඇති කල්හි පැවිදි නොකටයුතුය.
**“කිලාසො**” නොබිඳෙන, නොවැගිරෙණ, රත්පියුම්, සුදුපියුම් පස්පැහැති කුෂ්ටය. එයින් ගොනුන්ගේ මෙන් සිරුර කබර පැල්ලම් සහිත වේ. ඒ කුෂ්ටයෙහි විනිශ්චය කියූනයින්ම දතයුතුය. **“සොසො**” ශ්වාසව්‍යාධියයි. ඒ ඇති කල්හි පැවිදි නොකටයුතුය. “**අපමාරො**” පිත්තොන්මොදය හෝ යක්‍ෂොන්මාදය හෝය. එහි පූර්‍වවෛරී වූ අමනුෂ්‍යයකු විසින් ගන්නා ලද්දේ පිළියම් නොකටහැකි වේ. ස්වල්පමාත්‍ර වූද අපස්මාරය ඇති කල්හි පැවිදි නොකටයුතුය.
රාජභටවස්තුවෙහි - “**පච්චන්තං උච්චිනථ**” ප්‍රත්‍යන්තය වඩවු. සොරුන් පලවාහැර සොරබියෙන් නැගීගිය ගමෙහි වාසය කරවා, ආරක්‍ෂාවදී ගොවිකම් ආදිය පවත්වාලවු’යි කියන ලද්දේ වේ. රජතෙමේ වනාහි සොතාපන්න බැවින් ‘සොරුන් නසවු, වනසවු’යි නොඅණවයි. **“උපජ්ඣායස්ස දෙව සීසං ඡෙත්තබ්බං**” යනාදි සියල්ල ‘පැවිද්දෙහි උපාද්ධ්‍යායතෙමේ ශ්‍රේෂ්ඨය, අනතුරුව ආචාර්‍ය්‍යතෙමේ ශ්‍රේෂ්ඨය, ඉන් ගණය ශ්‍රේෂ්ඨය’යි සිතා මෙය අධිකරණ විනිශ්චයෙහි ආයේය’යි කීහ. **“න භික්‍ඛවෙ රාජභටො පබ්බාජෙතබ්බො” **මෙහි අමාත්‍යයෙක් හෝ වේවා, මහාමාත්‍යයෙක් හෝ සේවකයෙක් හෝ කිසිතනතුරකට පැමිණියෙක් හෝ නොපැමිණියෙක් හෝ වේවා, යම්කිසි රජුගේ බත්වැටුපෙන් රැකෙන්නෙක්වේද, ඒ සියලු දෙන රාජභටැයි ගිණීමට යන්නේය. හෙතෙමේ පැවිදි නොකටයුතුය. ඔහුගේ පුත්‍රභාතෘවූ යම් කෙනෙක් රජුගෙන් බත්වැටුප් නොගනිත්ද, ඔවුන් පැවිදිකිරීම වටියි. යමෙක් වනාහි රජුගෙන් ලැබූ නිබද්ධභොගයක් හෝ මාස අවුරුදු වැටුපක් හෝ රජුටම පාවාදේද, පුත්‍ර භාතෘන්ට හෝ එතැන පාවාදී ‘මම දැන් දෙවයන්වහන්සේගේ භටයෙක් නොවෙමි’යි රජු විචාරාද, යමකු විසින් කර්‍මයක් කිරීමෙන් යම් වැටුපක් ගන්නා ලදද, ඒ කර්‍මය කරන ලද්දේවේද, යමෙක් හෝ ‘පැවිදිවවු’යි රජු විසින් අනුදන්නා ලද්දේ ද, ඔහුද පැවිදි කිරීම වටියි.
චෞර වස්තූන්හි - “**මනුස්සා පස්සිත්‍වා**” යම්කෙනකුන් විසින් ගිහිකල්හි පෙරදක්නා ලද්දේම ‘මේ හෙතෙමේ’යි අන්හු අතින් අසත්ද, ඔවුන් දැක “**උබ්බිජ්ජන්තිපි -පෙ- ද්වාරම්පි ථකෙන්ති**” යම්කෙනෙක් නොදනිත්ද, ඔවුන්ගේ ගෙවල භික්‍ෂාව ලබයි. **“නභික්‍ඛවෙ**” භාග්‍යවතුන් වහන්සේ තුමු ධර්‍මස්වාමීහු වෙති. එහෙයින් මතුවෙහි නොකරනු පිණිස භික්‍ෂුන්ට ශික්‍ෂාපද පනවනසේක් මෙසේ වදාළ සේක. එහි ධ්වජයක් බැඳමෙන් හැසිරේනුයි **ධජබන්‍ධ **නම්. මූලදේවාදීන් මෙන් ලොකයෙහි ප්‍රකටැයි කියන ලද්දේ වේ. එහෙයින් යමෙක් ගම්නැසීමක් හෝ මංපැහැරීමක් හෝ නුවර හන්දිසිඳීම් ආදි කර්‍මයක් හෝ කරමින් හැසිරේද, ‘අසුවල් තෙමේ මේ මේ කර්‍ම කෙරේය’යි ප්‍රසිද්ධවේද, හෙතෙමේ පැවිදි නොකටයුතුය. යම් රාජපුත්‍රයෙක් තෙමේ රාජ්‍යය පතමින් ගම්නැසීම් ආදිය කෙරේද, හෙතෙමේ පැවිදි කටයුතුය. රජහුවනාහි ඔහු පැවිදිවූ කල්හි සතුටුවෙත්. සතුටු නොවෙත්නම් පැවිදි නොකටයුතුය. පෙර මහජනයා මැද ප්‍රකටවූ සොරෙක් පසුව සොරකම් හැරදමා පන්සිල් සමාදන්වේද, මනුෂ්‍යයෝ ඔහු ගැන මෙසේ දනිත්ද පැවිදි කටයුතුය. යම් කෙනෙක් අඹලබුආදිය සොරකම් කරන්නාහු හෝ ගෘහසන්‍ධිසිඳීම් ආදියකරන සොරහුම හෝ නොදක්නා ලබන්නාහු සොරකම් කරත්ද පසුද, ‘මොහු විසින් නම් මෙය කරන ලදැ’යි නොපෙණෙත්ද ඔවුන්ට පැවිදි කිරීම වටියි.
[missing trans] “**අභයූවරා**” මෙහි බියෙන් වැළකෙත්නුයි **භයූවර** නම. මොවුහු වනාහි ලැබූ අභය ඇති බැවින් ‘න භයූවරා’යි අභයූවර නම් වෙති. මෙහි පකාරයට වකාරය කරණ ලදැයි දතයුතුය. **“න භික්‍ඛවෙ කාරභෙදකො”** සිරගෙය කාරයි කියනු ලැබේ. මෙහි අන්‍දුබන්‍ධනයක් හෝ වේවා, සඞ්ඛලික බන්‍ධනයක් හෝ වේවා, රජ්ජුබන්‍ධනයක් හෝ වේවා, ගාමබන්‍ධනයක් හෝ වේවා, නිගමබන්‍ධනයක් හෝ වේවා, නගරබන්‍ධනයක් හෝ වේවා, පුරිසගුත්තියක් හෝ වේවා, ජනපදබන්‍ධනයක් හෝ වේවා දීපබන්‍ධනයක් හෝ වේවා, යමෙක් මේ බන්‍ධනයන් අතුරෙහි යම්කිසි බන්‍ධනයක් බිඳ හෝ සඞ්ඛලික බන්‍ධනය සිඳ හෝ රජ්ජුබන්‍ධනය මුදා හෝ ග්‍රාමබන්‍ධනාදීන්ගේ දොරකොටු ආදිය හැර හෝ දක්නාකල්හි හෝ නොදක්නාකල්හි හෝ පලායේද, හෙතෙමේ කාරභෙදකයි ගිණීමටයේ. එහෙයින් මෙබඳු කාරභෙදක සොරෙක් දීපබන්‍ධනය බිඳ දීපාන්තරයට ගියේද පැවිදි නොකටයුතුය. යම් සොරොක් වනාහි හුදෙක් අත්කම් නොකරනුයේ මෙසේ නොපලායනුයේ නොකරන්නේය’යි හෝ රාජයුක්තාදීන් විසින් බඳින ලද්දේ, හෙතෙමේ සිරගෙය බිඳ පලාගියේද පැවිදි කටයුතුය. යමෙක් වනාහි ගම් නියම්ගම් පටුන ආදිය රජහට දිය යුතු අය උපදවා දෙනු පිණිස ගෙන එය නොසපයන්නේ හිරගෙට ඇතුල්කරණ ලද්දේවේද, හෙතෙමේ පලාගොස් ආයේ පැවිදි නොකටයුතුය. යමෙක් වනාහි ගොවිකම් ආදියෙන් ධනය සපයා ජීවත්වනුයේ ‘මොහු විසින් ධනය සපයන ලදැ’යි කේලාම් කියා කිසිවකු විසින් බඳවන ලද්දේවේද, ඔහු එහිදීම පැවිදි කිරීම නොසුදුසුය. පැනගියහු ගියතැනදීම පැවිදි කිරීම වරදනොවේ.
**“න භික්‍ඛවෙ ලිඛිතකො**” එහි ලිඛිත නම්, ‘හුදෙක් යම් තැනකදී දකීද එතැනදී නැසිය යුතුය’යි නියමිත වූයේය. තවද යම් කිසිවෙක් හොරකමක් හෝ අන්‍ය වූ ගරු රාජපරාධයක් හෝ කොට පලාගියේද, රජතෙමේද, ඔහු, පතෙක හෝ පොතක හෝ මෙනම් තෙමේ යම් තැනකදී දක්නා ලැබේද, එහිදී අල්ලාගෙන මැරියයුතුය’යි හෝ මොහුගේ අත්පා ආදිය සිඳිය සිඳිය යුතුය. මෙතෙක් දඩ ගෙන්විය යුතුය’යි හෝ ලියවා තබාද, මෙතෙමේ ද **ලිඛිතක **නම. හෙතෙමේ පැවිදි නොකටයුතුය.
“**කසාහතො කතදණ්ඩකම්මො**” මෙහි යමෙක් වචනපෙසනාදිය නොකරන්නේ හිංසා කරනු ලැබේද, හෙතෙමේ කළ දඬුවම් ඇත්තේ නොවේ. යමෙක් වනාහි අය උපදවා දෙනු පිණිස හෝ අන් පරිද්දෙකින් හෝ කිසිවක් ගෙන ආ නැවත දෙන්නට නොහැකිවනුයේ ‘තට මේ දඬුවම වේවා’යි තළන කසවලින් හෝ හිංසා කරනු ලැබේද, මෙතෙමේ කසයෙන් තළන ලද්දේ කළදඬුවම් ඇත්තේ නම. හෙතෙමේද කසවලින් හිංසාකරණ ලද්දේ හෝ වේවා, ආදී දණ්ඩකාදීන් අතුරෙහි එක්තරා එකකින් නසන ලද්දේ හෝ වේවා තෙත් වණය ඇත්තේ වේද, ඒතාක් පැවිදි නොකටයුතුය. වණය ප්‍රකෘතිමත් කොට පැවිදි කටයුතුය. දණින් හෝ වැලමිටෙන් හෝ පොල්ගෙඩි ගල් ආදියෙන් හෝ හිංසා කොට මුදන ලද්දේවේද ඔහුගේ සිරුරෙහි ගැට පැණේද, පැවිදි නොකටයුතුය. පහසුකොටම ගැට සංසිඳුණු කල්හි පැවිදි කටයුතුය.
**“ලක්‍ඛණහතො කතදණ්ඩකම්මො**” මෙහි කළ දඬුවම් ඇතිබව පෙරනයින්ම දතයුතුය. යමක්හුගේ නළලෙහි හෝ කළවා ආදියෙහි හෝ රත්වූ යකඩයකින් ලකුණක් තබන ලද්දේවේද, හෙතෙමේ ඉදින් නිදහස්වූයේ යම්තාක් තෙත්වණ ඇත්තේවේද, ඒතාක් පැවිදි නොකටයුතුය. ඉදින් ඔහුගේ වණ හටගත්තේවේද, සිවිය හා සම පිරිසිඳීම් ඇත්තේවේද, ලකුණ නොපෙණේද, තෙමඬුලු වසා හැන්දහුගේ උතුරුසළුව එකස්කොට පෙරවිකල්හි පිළිසන් අවකාශයෙහි වේනම් පැවිදි කිරීම වටියි. නොපිළිස වූ අවකාශයෙහි නම් නොසුදුසුය.
**“න භික්‍ඛවෙ ඉණායිකො**” මෙහි ඉණායිකො නම්, යමක්හුගේ පියපුතුන් විසින් හෝ ණය ගන්නා ලද්දේ වේද, තමන් විසින් හෝ ණය ගන්නා ලද්දේ හෝ වේද, යමකු ඇප කරවාදී හෝ මවුපියන් විසින් කිසිවක් ගන්නා ලද්දේවේද, හෙතෙමේ අනුන්ගේ ඒ ණය දරානුයි **ඉණායික** නම අන් නෑයෝ යමකු ඇපකොටදී කිසිවක් ගණිත්ද, හෙතෙමේ ණයගැති නොවේ. ඒ නෑයෝ ඔහු ඇපකරවා දීමෙහි ඉසුරෝ නොවෙත්. එහෙයින් ඔහු පැවිදි කිරීම වටියි. අනිකා පැවිදි කිරීම නොවටියි. ඉදින් මොහුගේ සහලේ නෑයෝ ‘අපි දෙන්නෙමු, ඔහු පැවිදි කිරීම වටියි. අනිකා පැවිදි කිරීම නොවටියි. ඉදින් මොහුගේ සහලේ නෑයෝ ‘අපි දෙන්නෙමු, ඔහු පැවිදිකළ මැනවැ’යි ණය තමන්ගේ භාරයට ගණිත් නම් අන් කිසිවෙක් හෝ ඔහුගේ ආචාරසම්පත්තිය දැක, ‘ඔහු පැවිදි කළ මැනව, මම ණය දෙන්නෙමි’යි කියානම්, පැවිදි කිරීම වටියි. ඔවුන් නැති කල්හි මහණහු විසින් එබඳු උපස්ථායෙකුහට හෝ ‘හෙතුසහිත සත්ත්‍වතෙමේ ඉණ පළිබොධය නිසා පැවිදි නොවේය’යි සැලකළයුතුය. ඉදින් හෙතෙමේ පිළිපදී නම් පැවිදි කටයුතුය. තමාගේ කැපබඩුවක් ඇත්තේද, මෙය දෙන්නෙමි’යි පැවිදි කටයුතුය. ඉදින් නෑආදීහු නොම පිළිපදිත්නම්, තමාගේ ධනයක් නැත්තේ නම් ‘පැවිදිකොට භික්‍ෂාවෙහි හැසිර මුදාලන්නෙමි’යි පැවිදි කිරීම නොසුදුසුය. පැවිදි කෙරේනම් දුක්කටය වේ. පලාගියේද ගෙනවුත් දියයුතුය. නොදේනම් සියලු ණය ගීවාවේ. නොදැන පැවිදි කරන්නහුට ඇවැත් නොවේ. දක්නහු විසින් වනාහි ගෙන අවුත් ණයහිමියන්ට දැක්විය යුතුය. නොදක්නහුට ග්‍රීවානොවේ.
ණයගැති තෙමේ අන් දේසයකට ගොස් විචාරණු ලබන්නේද ‘මම කිසිවක්හට කිසිණයක් නොදරමි’යි කියා පැවිදිවේද? ණයහිමිතෙමේද, ඔහු සොයමින් එහියේද. දහරතෙමේ ඔහු දැක පලායේද, හෙතෙමේද තෙරහු කරා එළඹ ‘ස්වාමීනි’ මෙතෙමේ කවරක්හු විසින් පැවිදි කරවන ලද්දේද, මාගේ මෙතෙක් ධනය ගෙන පලාගියේය’යි කියානම් තෙරහු විසින් ‘උපාසක’ ‘මම ණයෙන් නිදහස්යෙමි’යි කියන්නේ මා විසින් පැවිදි කරණ ලද්දේය, දැන් කුමක් කරම්ද, මාගේ පාසිවුරු පමණක් බලව’යි කියයුත්තේය. මේ එහි වතයි. පලාගිය කල්හි ග්‍රීවානොවේ
ඔහු තෙරහු ඉදිරියෙහිම දැක, ‘මේ මාගේ ණය ගැතියා’යි කියානම් ‘තාගේ ණය ගැතියා තෝම දනුව’යි කියයුතුය. මෙසේද ග්‍රීවා නොවේ. හෙතෙමේ ‘පැවිදිවූ මෙතෙමේ දැන් කොහි යන්නේදැ’යි කියානම්, තෙරහු විසින් ‘තෝම දනුව’යි කියයුතුය. මෙසේද ඔහු පලාගිය කල්හි ග්‍රීවා නොවේ. ඉදින් ස්ථවිරතෙමේ ‘දැන් මෙතෙමේ කොහි යන්නේද, මෙහිම හිඳීවා’යි කියානම් ඉදින් පලායේනම්, ග්‍රීවාවේ. හෙතෙමේ සහෙතුක සත්ත්‍වයෙක්වේද, වත්තසම්පන්නවේද, තෙරහු විසින් ‘මෙතෙමේ මෙබඳුය’යි කියයුතුය. ණයහිමි තෙමේ ‘මැනවැ’යි හරීනම්, මේ හැරීම මැනැවි. ඉදින් අඩ අඩ දෙවු’යි කියා නම් දිය යුතුය. අන්කලෙක තදින් සතුටු කරන්නෙක් වේ. ‘සියල්ල දෙවු’යි කියූකල්හිද දියයුතුමය. ඉදින් උද්දෙසපරිපුච්ඡාදියෙහි දක්‍ෂවේද, භික්‍ෂූන්ට බොහෝ උපකාරවේද, භික්‍ෂාචාරවතින් සොයාද ණය දියයුතුමය.
**“න භික්‍ඛවෙ දාසො**” මෙහි අන්තොජාත-ධනක්කීත-කරමරානීත සාමංදාසව්‍යං උපගතයි දාසයෝ සිවුදෙනෙක් වෙත් එහි **අන්තොජාත** නම්, උපතින් දාසවූ ගේදාසියගේ පුත්‍රතෙමේය**. ධනක්කීත** නම්, මවුපියන් සමීපයෙන් පුත්‍රයෙක් හෝ, සැමියන්ගේ සමීපයෙන් දාසයෙක් හෝ ධනයදී දාසචාරිත්‍රයට නගා මිලට ගන්නා ලද්දේය. මේ දෙදෙනම පැවිදි නොකටයුතුය. [missing trans]
**කරමරානීත** නම්, පිටරටින් පැහැරගෙණ හෝ සඞ්ග්‍රහයක්කොට නලවා හෝ පිටරටින් නිදහස් මිනිසුන් ගෙන එත්. රට තුළම හෝ කළ අපරාධ ඇති කිසිගමක් පැහැරගණිවු’යි රජතෙමේ අණකෙරේද, එයින් මිනිසුන් ගෙන එත්ද, එහි සියලු පුරුෂයෝ දාසයෝ වෙත්. සියලු ස්ත්‍රීහු දාසියෝ වෙත්. මෙබඳුවූ කරමරාතීත දාසයෙක් යම් කෙනෙකුන් විසින් ගෙන එන ලද්දේද ඔවුන් වෙත වසන්නේ හෝ සිරගෙයි බැඳුනේ හෝ පුරුෂයන් විසින් රකිනු ලබන්නේ හෝ පැවිදි නොකටයුතුය. පලාගියේ ගියතන්හිදී පැවිදි කටයුතුය. සතුටුවූ රජු විසින් ‘කරමරාතීතයන් මුදාහරිවු’යි කියා අභිෂෙකාදියෙහි සියල්ලන්ට සාධාරණ වූ හෝ නයින් බන්‍ධනයෙන් මිදීම කළ කල්හි පැවිදි කටයුතුමය.
**සාමං දාසව්‍යං උපගතො** නම් ජීවත්වීම හෙතුකොට හෝ ආරක්‍ෂාව හෙතුකොට හෝ “මම තට දාස වෙමි”යි තෙමේම දාසභාවයට පැමිණියේය. රජුන්ගේ ඇත් අස් ගොන් මීමුන් යන මොවුන් රකින්නන් මෙනි. එබඳු දාසතෙමේ පැවිදිකටයුතුය. ‘අපිදු වර්‍ණදාසියෝ වෙමු’යි තමන්ගේ ආරක්‍ෂාව පිණිස තුමූම රජුන්ගේ දාසිපත්‍රයෙහි නම් ලියත්. ඒ වර්‍ණදාසීන්ගේ පුත්‍රයෝ අමාත්‍ය පුත්‍රයන් සමාන වෙති. ඔවුහුද පැවිදි නොකටයුතුය. නිදහස් ස්ත්‍රීහු සංයම රහිතව වර්‍ණදාසීන් සමග හැසිරෙත්. ඒ ස්ත්‍රීන්ගේ පුත්‍රයන් පැවිදි කිරීම වටියි. ඉදින් තුමූම පතට නගා පළකරත්ද, නොවටියි. භට්ටපුත්තගණාදීන්ගේ දාසයෝද ඔවුන් විසින් නොදෙන ලද්දාහු පැවිදි නොකටයුත්තාහුය. රජුන් විසින් විහාරයන්ට ආරාමිකදාසයෝ දෙන ලද්දාහු වෙත්ද, ඔවුන්ට පැවිදි කිරීම නොවටියි. නිදහස් වූවන්කොට පැවිදි කිරීම වරද නොවේ. **මහාපච්චරියෙහි **අන්තොජාත-ධනක්කීතදාසයන් ගෙනවුත් භික්‍ෂුසඞ්ඝයාහට ආරාමිකයන් දෙමු’යි දෙත්ද, ‘ඔවුහු හිසෙහි මෝරු වක්කළවුන් සමානම වෙත්. ඔවුන් පැවිදි කිරීම වටීයයි කියනලදී. **කුරුන්‍දියෙහි** වනාහි ‘ආරාමිකයෙකු දෙම්හ’යි කැප වහරින් දෙත්ද, යම්කිසි ව්‍යවහාරයකින් දෙන ලද්දෙක් වේවා, නොම පැවිදි කටයුතුය’යි කියන ලදී. දිළිඳු මිනිස්සු සඞ්ඝයා නිසා ජීවත්වන්නෙමු’යි විහාරයෙහි කැපකරුවෝ වෙත්ද, මොවුන් පැවිදි කිරීම වටියි. යමක්හුගේ මවුපියෝ දාසයෝ වෙත්ද, මවුතොමෝම හෝ දාසිය වන්නීද, පියතෙමේ දාසයෙක් නොවේද, ඔහු පැවිදි කිරීම නොහොබී. යමක්හුගේ මවුතොමේ දැස්සක් නොවන්නීය. පිය තෙමේ දාසයෙක් වේ. ඔහු පැවිදි කිරීම වරදක් නොවේ. මහණක්හට නෑයෝ හෝ උපස්ථායකයෝ හෝ ‘මොහු පැවිදිකළ මැනවැ’ ඔබ වහන්සේට වතාවත් කරන්නේය’යි දාසයෙකු දෙත්ද තමාගේ හෝ දාසයෙක් ඇත්තේද, නිදහස් කරන ලද්දේම පැවිදි කටයුතුය. සැමියෝ ‘මොහු පැවිදි කළ මැනවැ, ඉදින් සසුනෙහි ඇලෙන්නේ නම් දාසයෙක් නොවේ. සිවුරු හරින්නේ නම් අපගේ දාසයාම වන්නේය’යි දාසයෙකු දෙත්ද, මේතෙමේ තාවකාලික නම. ඔහු පැවිදි කිරීම නොවටීය’යි **කුරුන්‍දියෙහි **කියනලදී. සැමියන් නැති දාසයෙක් වේද, හෙතෙමේද, නිදහස් කරණ ලද්දේම පැවිදි කටයුතුය. නොදන්නේ පැවිදිකොට හෝ උපසපන්කොට හෝ පසුව දනීද, නිදහස් වූවකු කරන්නටම වටියි.
මේ අර්‍ත්‍ථය පවසනු පිණිස මේ වස්තුව කියත් :- එක් කුලදාසියක් වනාහි එකකු සමග අනුරාධපුරයෙන් පලාගොස් රුහුණ වසන්නී පුතකු ලැබූය. හෙතෙමේ පැවිදිව උපසපන්වූ කල්හි ලජ්ජිවූ කුක්කුච්චකයෙක් වූයේය. ඉක්බිති එක් දවසක් ‘උවැසිය’ තීගේ සහෝදරයෙක් හෝ සහෝදරියක් හෝ නැත්තේද, කිසි නෑයෙකු නොදක්නෙමි’යි මවුගෙන් විචාළේය. ‘පින්වත’ මම අනුරාධපුරයෙහි කුලදාසියක් වෙමි’ ඔබගේ පියා සමග පලා අවුත් මෙහි වසමි’යි ඕතොමෝ කිවූය. සිල්වත් මහණතෙමේ ‘මාගේ පැවිද්ද අපිරිසිදුය’යි සංවේගයට පැමිණ මවු අතින් ඒ කුලයේ නාමගොත්‍රය අසා අනුරාධපුරයට පැමිණ ඒ කුලයාගේ ගෙදොර සිටියේය. “අතිච්ඡථ භන්තෙ”යි කියන ලද්දේද පිටත්ව නොයයි. ඔවුහු අවුත් ‘ස්වාමීනි’ කිමැ’යි ඇසූහ. ‘තොපගේ මෙනම් දාසියක් පලාගියා ඇත්තීදැ’යි ඇසූයේය. ‘ඇත, ස්වාමීනි’යි ඔවුහු කීහ. එවිට ඒ මහණතෙමේ ‘මම ඒ දාසියගේ පුත්‍රයෙක්මි’ ඉදින් තෙපි මට අනුදනිහු නම්, මම පැවිද්ද ලබමි, තෙපි මාගේ හිමියෝ වහුයි කීයේය. ඔවුහු තුටු පහටුව ‘ස්වාමීනි’ ඔබවහන්සේගේ පැවිද්ද, පිරිසිදුය’යි නිදහස්කොට මහාවිහාරයෙහි වාසය කරවූහ. සිවුපසයෙන් පිළිදැගුම් කළහ. ස්ථවිරතෙමේ ඒ කුලය නිසා වසන්නේම රහත්බවට පැමිණියේය.
“**කම්මාරභණ්ඩු**” රන් ආදිය කිරණාදිය අතින්ගත් මුඩුහිස ඇති ස්වර්‍ණකාරපුත්‍රයෙක්, සිළුපසක් ඇති තරුණ ලදරුවෙකැයි කියන ලද්දේ වේ. “සඞ්ඝං අපලොකෙතුං භණ්ඩුකම්මාය” හිස මුඩු කරනු පිණිස සඞ්ඝයා විචාරන්නට අනුදනිමි, යන අර්‍ත්‍ථයි. එහි මේ විචාරණ විධියයි. සීමාව තුළ සිටි භික්‍ෂූන් රැස් කරවා ප්‍රව්‍රජ්‍යාපෙක්‍ෂකයා එහි පමුණුවා “සඞ්ඝං භන්තෙ ඉමස්ස දාරකස්ස භණ්ඩුකම්මං ආපුච්ඡාමි”යි තෙවරක් හෝ එක්වරක් හෝ කියයුතුය. මෙහිදී “ඉමස්ස දාරකස්ස භණ්ඩුකම්මං ආපුච්ඡාමි”යි හෝ “ඉමස්ස සමණකරණං ආපුච්ඡාමි”යි හෝ “ඉමස්ස පබ්බාජනං ආපුච්ඡාමි”යි හෝ “අයං සමණො හොතු කාමො”යි හෝ “අයං පබ්බජිතුකාමො”යි හෝ කීම වටීමය.
ඉදින් සභාග ස්ථානයක්වේද, දසයක් හෝ විස්සක් හෝ තිසක් හෝ භික්‍ෂූහු වෙසෙත්යි පිරිසිඳීම පෙණේද, ඔවුන් සිටි අවකාශයට හෝ හුන් අවකාශයට හෝ ගොස්ද, පෙරනයින්ම විචාළ යුතුය. ප්‍රව්‍රජ්‍යාපෙක්‍ෂකයා හැරම දහරභික්‍ෂූන් හෝ හෙරණුන් හෝ යවාද, ‘ස්වාමීනි’ එක් ප්‍රව්‍රජ්‍යාපෙක්‍ෂකයෙක් ඇත්තේය, ඔහුට භණ්ඩුකර්‍මය විචාරමි, යනාදි නයින් විචාරවන්නට වටනේය.
ඇතැම් භික්‍ෂූහු සෙනසුනට හෝ ලැහැබ් ආදියකට හෝ ඇතුල්ව නිදත් හෝ මහණදම් කෙරෙත් හෝ විචාරන්නෝද සොයන්නාහුම නොදැක, අප විසින් සියලුදෙන විචාරණ ලදහ’යි සන් ඇත්තාහු වෙත්ද, පැවිද්ද වනාහි ලහු කර්‍මයෙකි. එහෙයින් පැවිදිවූයේ මොනවට පැවිදිවූයේම වේ. පැවිදිකරන මහණහුටද ඇවැත් නොවේ.
විහාරය මහත්වේද, නොයෙක් දහස් ගණන් භික්‍ෂූන්ගේ වාසය ඇත්තේවේද, සියලු භික්‍ෂූන් රැස්කිරීමද දුෂ්කරය, පිළිවෙළින් විචාරීම දුෂ්කරබව කියනුකිම, ඛණ්ඩ සීමාවෙහි හෝ සිට නදීසමුද්‍රාදියට හෝ ගොස් පැවිදි කටයුතුය. යමෙක් වනාහි අලුත් හිස මුඩුකළ එකෙක් හෝ සිවුරු හළ එකෙක් හෝ වේද, නිගණ්ඨාදීන් අතුරෙහි එක්තරා එකෙක් හෝ උනුදෙයඟුල් පමණ කෙස් ඇත්තෙක් හෝ දෙයඟුල් පමණ කෙස් ඇත්තෙක් හෝ වේද, ඔහුගේ කෙස් සිඳීමෙක් නැත්තේය. එහෙයින් භණ්ඩුකර්‍මය නොවිචාරාද එබන්දහු පැවිදි කිරීම හොබනේය. යමෙක් දෙයඟුලට වඩා වැඩුනු කෙස් ඇත්තේවේද, යටත් පිරිසෙයින් එක්සිළුපමණක් දරන්නේද, භණ්ඩුකර්‍මය විචාරාම ඔහු පැවිදි කටයුතුය. **උපාලිවස්තුව** මහාවිභඞ්ගයෙහි කියූනයමය.
**“අභිවාතකරොගෙන**” මාරිනම් ව්‍යාධියෙන්. යම්තැනක ඒ රෝගය උපදීද, දෙපාසිවුපා ඇති සියල්ල සහිත වූ ඒ කුලය නස්නේය. යමෙක් ගෙයිබිත්තිය හෝ සෙවනිය හෝ බිඳ පලායෙත්, පිටත්හි ගම් ආදියට ගියෝ හෝ වෙත්ද, හෙතෙමේ ඒ රෝගයෙන් මිදෙන්නේය. එසේ වෙහිද පිය-පුත් දෙදෙන මිඳුනාහ. **“පිතා පුත්තකා ච සෙසා හොන්ති**”යි එහෙයින් කියන ලදී.
**“කාකුඩ්ඩෙපකං**” යමෙක් වමනින් ලීයක්ගෙන දුන්නේ එන එන කවුඩන් පියාඹවා හැර ඉදිරියෙහි තුබූ බත බුදින්නට සමර්‍ත්‍ථවේද, මෙතෙමේ **කාකුඩ්ඩෙපක **නම. ඔහු පැවිදි කිරීම වටියි.
**“ඉත්තරො**” ස්වල්පමාත්‍ර වූ කිහිපදවසක්ම විසීම වන්නේය යන අර්‍ත්‍ථයි.
“**ඔගණෙන”** පිරිහුනු ගණය සමග. “**අබ්‍යත්තෙන යාවජීවං**” මෙහි ඉදින් මෙතෙමේ වෘද්ධතර ආචාර්‍ය්‍යයෙකු නොලබාද, උපසම්පදාවෙන් සැටවයස් ඇත්තේ හෝ සැත්තෑවයස් ඇත්තේ හෝ වේද? නවකතරවූද ව්‍යක්තයාගේ සමීපයෙහි උක්කුටිකයෙන් හිඳ ඇඳිලි බැඳගෙන “ආචරියො මෙ ආවුසො හොහි, ආයස්මතො නිස්සාය වච්ඡාමි”යි මෙසේ තෙවරක් කියා නිස ගතයුත්තේමය. ගම්වැදීම විචාරන්නහු විසින්ද උක්කුටිකයෙන් හිඳ ඇඳිලි බැඳගෙන ‘ආචාර්‍ය්‍යය’ ගම්වැදීම විචාරමි’යි කියයුතුය. සියලු ආපුච්ඡාවන්හි මේ නයය. පඤ්චකෂට්කයන්හිද යම් පමණ ශ්‍රැතයක් නිසමිදුනහු විසින් කැමති විය යුතුද, එය භික්‍ෂුණොවාදක වර්‍ණනාවෙහි කියනලදී. ඒ ශ්‍රැතය නැති බැවින් **අප්පස්සුත **නම. ඇති බැවින් බහුස්සුත නම සෙස්ස කියූ නයම වේ.
**“යෙන කපිලවත්‍ථු තෙන චාරිකං පක්කමි**” මෙහි මේ පිළිවෙළ කතාය. සුද්ධෝදන මහාරජතෙමේ වනාහි බොධි සත්ත්‍වයන්ගෙන් නික්මුනු දිනයෙහි පටන් ‘මාගේ පුත්‍රතෙමේ බුදුවන්නෙමි’යි ගෙයින් නික්මුනේය. කිම, බුදුවූයේ දෝහෝයි තොරතුරු දැනගනු පිණිස යොමුකළ කන් ඇතිවම වෙසෙයි. ඒ රජතෙමේ භාග්‍යවතුන් වහන්සේගේ ප්‍රදහනර්‍ච්‍යාද, සම්බොධියද, දම්සක් පැවැත්වීම් ආදියද අසන්නේ, ‘දැන් වනාහි මාගේ පුත්‍රතෙමේ රජගහනුවර නිසා වාසය කරන්නේය’යි අසා ‘පුත්‍රය’ මම වෘද්ධයෙමි, මහලුවෙමි, මැනවින්, ජීවත්වන්නා වූ මට පුත්‍රයා දක්වාලවායි එක් ඇමතියක්හට අණ කළේය. හෙතෙමේ ‘යහපතැ’යි පිළිවදන් දී දහසක් පුරුෂයන් පිරිවර කොටඇතිව රජගහනුවරට ගොස් භාග්‍යවතුන් වහන්සේගේ පා වැඳ හුන්නේය. එකල්හි භාග්‍යවතුන් වහන්සේ මොහුට ධර්‍ම දේශනා කළ සේක. හෙතෙමේ පැහැද එතැනදීම පැවිද්ද හා උපසම්පදාව ඉල්ලා සිටියේය. ඉක්බිති භාග්‍යවතුන් වහන්සේ ඔහු එහි භික්‍ෂුපසම්පදාවෙන් උපසපන් කළසේක. හෙතෙමේ පිරිස් සහිතව රහත්බවට පැමිණ එහිම ඵලසමාපත්තිසුඛය විදිමින් විසූයේය. රජතෙමේ ඒ උපායයෙන්ම අන්දූතයන් අටදෙනකු යැවීය. ඒ සියල්ලෝද පිරිස් සහිතව එසේම රහත්බවට පැමිණ එහිම විසූහ. මෙනම් කරුණෙන් ඔවුහු නොඑත්ය’යි රජහට තොරතුරු පමණකුත් සැල කරණ කිසිවෙක් නැත්තේය.
ඉක්බිතිව රජතෙමේ බොධිසත්ත්‍වයන් සමග එක දවසෙහි උපන් කාලුදායි නම් අමාත්‍යයා හරිනු කැමැත්තේ පෙර නයින්ම ඉල්ලා සිටියේය. ඒ කාලුදායී තෙමේ ‘මම පැවිදිවීම ලබම් නම් දක්වන්නෙමි’යි කීයේය. එකල්හි රජතෙමේ ‘පැවිදිවද මට පුත්‍රයා දක්වාලව’යි ඔහු යැවීය. ඒ කාලුදායී තෙමේද පුරුෂයන් දහසක් පිරිවරකොට ඇතිව ගොස් එසේම පිරිස් සහිතව රහත්බවට පැමිණියේය. ඒ ඇමති තෙමේ එක් දවසක් දනවුවැසි මිනිසුන් රැස්කළ සියලු සස්‍ය ඇති කල්හි, හළ කර්‍මාන්ත ඇතිකල්හි, දිය ගොඩ හටගන්නා මල් මොනවට පිපුනු කල්හි, පිළිපැදීමට සුදුසු මාර්‍ගයෙහිදී භාග්‍යවතුන් වහන්සේට වැඳ සැටක් පමණ ගාථාවන්ගෙන් ගමනෙහි ගුණවර්‍ණනාව කෙළේය. භාග්‍යවතුන් වහන්සේ ‘මේ කිමැ’යි විචාළ සේක. ‘ස්වාමීනි’, ඔබ වහන්සේගේ පියවූ සුද්ධෝදන මහරජතෙමේ ‘මම මහලුවෙමි’ ජීවත්වන්නාවූම මට මාපුතු දක්වාලව’යි මා පිටත්කොට එවූයේය, ‘ස්වාමීනි’ මැනව, භාග්‍යවතුන් වහන්සේ නෑයන්ට සඞ්ග්‍රහ කරණ සේක්වා, චාරිකාවෙහි වැඩම කරන්නට මේ කාලය’යි දැන්වීය. ‘එසේ නම් භික්‍ෂූහු ගමියවත පුරන්නාහයි සඞ්ඝයාට සැලකරව’යි වදාළ සේක. ස්ථවිරතෙමේ ‘ස්වාමීනි’ යහපතැයි එසේ කෙළේය. භාග්‍යවතුන් වහන්සේ අඟුමගධ දෙරට වැසි කුලපුතුන් දසදහසකින්ද කිඹුල්වත් පුරවැසි කුලපුතුන් දස දහසකින්දැයි සියලු විසිදහසක් රහතුන් විසින් පිරිවරණ ලදසේක් රජගහ නුවරින් නික්ම රජගහ නුවර පටන් සැටයොදුන් ඇති කිඹුල්වත් පුරයට දවසක් දවසක් පාසා යොදුනක් යමින් දෙමසකින් පැමිණෙන්නෙමි’යි අතුරිතචාරිකාවෙන් වැඩිය සේක. “යෙන කපිලවත්‍ථු තෙන චාරිකං පක්කමි” යනු එහෙයින් කියන ලදී.
භාග්‍යවතුන් වහන්සේ මෙසේ නික්මුනු කල්හිද උදායී ස්ථවිරතෙමේ නික්මුනු දිනය පටන් සුද්ධොදන මහරජහුගේ මාලිගාවෙහි බත්කිස කරන්නේය. රජතෙමේ තෙරුන් වලඳවා පාත්‍රය සුවඳ සුණෙන් උළා උතුම් බොජුනෙන් පුරවා භාග්‍යවතුන් වහන්සේට දෙන්නේය’යි තෙරුන්ගේ අතෙහි තබන්නේය. ස්ථවිරතෙමේද එසේ කරයි. මෙසේ භාග්‍යවතුන් වහන්සේ අතරමගදී රජුගේම පිණ්ඩපාතය වැලඳූ සේක. ස්ථවිර තෙමේද බත්කිස කෙළවර දවසක් දවසක් පාසා ‘භාග්‍යවතුන් වහන්සේ අද මෙපමණ තැන් වැඩියහ’යි රජුට සැල කරන්නේය. බුද්ධගුණප්‍රතිසංයුක්තවූ කථාවෙන් ශාක්‍යයන්ට බුදුරජුන් කෙරෙහි ශ්‍රද්ධාව ඉපදවූයේය. එහෙයින්ම භාග්‍යවතුන් වහන්සේ “එතදග්ගං භික්‍ඛවෙ මම සාවකානං භික්‍ඛූනං කුලප්පසාදකානං යදිදං කාලුදායී”යි උදායි තෙරුන් එතදග්‍රයෙහි තැබූ සේක.
ශාක්‍යයෝද භාග්‍යවතුන් වහන්සේ වැඩම කළ කල්හි ‘අපගේ ඥාතිශ්‍රෙෂ්ඨයා දකින්නෙමු’යි රැස්වී භාග්‍යවතුන් වහන්සේට විසීමට තැනක් විමසන්නාහු නිග්‍රොධශාක්‍යයාගේ ආරාමය සිත්කලුය’යි සලකා එහි සියලු පිළිදැගුම්විදි කරවා සුවඳමල් ගත් අත් ඇත්තාහු පෙරගමන් කරන්නෝ සියලු අබරණින් සැරසුනු නුවරවැසි තරුණයන්, නුවරවැසි තරුණියන්ද පළමුකොට යැවූහ. ඉන්පසු රජකුමරුද රජකුමරියන්ද යැවූහ. ඔවුන් අතර තුමූ ගොස් සුවඳමල් සුණු ආදියෙන් පුදමින් භාග්‍යවතුන් වහන්සේ වැඩමවා ගෙණ නිග්‍රොධාරාමයටම ගියහ. එහි භාග්‍යවතුන් වහන්සේ විසිදහසක් රහතුන් විසින් පිරිවරණ ලද්දාහු, පැණවූ, උතුම් බුද්ධාසනයෙහි වැඩහුන් සේක. ශාක්‍යයෝ මානය ස්වභාවයකොට ඇත්තාහු මානයෙන් තදවගියහ. ඒ ශාක්‍යයෝ ‘සිද්ධාර්‍ත්‍ථකුමාර තෙමේ අපට වඩා ඉතා ලදරුමය. අපගේ කනිටුය. බුහුනනියගේ පුත්‍රය. මුනුබුරුයයි සිතා ඉතා ලදරු රජකුමරුන්ට ‘තෙපි වඳිවු, අපි තොපගේ පිටුපසින් හිඳින්නෙමු’යි කීහ.
මෙසේ ඒ ශාක්‍යයන් හුන්කල්හි භාග්‍යවතුන් වහන්සේ ඔවුන්ගේ අදහස බලා ‘නෑයෝ මා නොවඳිත්, එබැවින් දැන් ඔවුන්ලවා වන්දවන්නෙමි’යි අභිඥාපාදක චතුර්‍ත්‍ථද්ධ්‍යානයට සමවැද එයින් නැගිට සෘද්ධියෙන් අහසට නැග ඔවුන්ගේ හිසෙහි පයින් වැලි වගුරුවන්නාක් මෙන් ගඩඹරුක්මුල්හි කළ යමාමහ පෙළහර සමානවූ පෙළහරක් කළසේක. රජතෙමේ ඒ ආශ්චර්‍ය්‍යය දැක, ‘භාග්‍යවතුන් වහන්ස ඔබවහන්සේගේ මඞ්ගල දිනයෙහි බමුණන්ට වඳිනු පිණිස එළවනලද ඔබවහන්සේගේ පා පෙරැළී බමුණගේ මස්තකයෙහි පිහිටියන් දැකද මම ඔබවහන්සේට වැන්දෙමි, මේ මාගේ ප්‍රථම වන්‍දනාය. වප්මගුල් දිනයෙහි දඹරුක් සෙවනෙහි සිරියහනෙහි හොත්තාවු ඔබවහන්සේට දඹරුක් සෙවන නොපෙරළෙනු දැකද පා වැන්දෙමි. මාගේ මේ දෙවන වැඳීමය. දැන් මේ නොදුටු විරූ පෙළහර දැකද ඔබවහන්සේගේ පා වැන්දෙමි. මාගේ මේ තෙවන වැඳීමය.
සුද්ධොදන මහරජහු විසින් භාග්‍යවතුන් වහන්සේ වැන්ද කල්හි භාග්‍යවතුන් නොවැඳ සිටි එකද ශාක්‍යයෙක් එහි නොවීය. සියල්ලෝම වැඳ සිටියහ. මෙසේ භාග්‍යවතුන් වහන්සේ නෑයන් ලවා වන්දවා අහසින් බැස පැනවූ අසුනෙහි වැඩහුන් සේක. මෙසේ භාග්‍යවතුන් වහන්සේ වැඩහුන් කල්හි කෙළ පැමිණි නෑසමාගම වූයේය. සියල්ලෝ එකඟව හුන්හ. ඉක්බිති ‘මහාමෙඝය’ නැගී තිබුණි. පොකුරු වැස්සක් වැස්සවීය. තඹවන්දිය යට හඬනගමින් ගමන්කරයි. කිසිවක්හුගේ සිරුරෙහි බිඳුවක් පමණ නමුදු නොවැටෙයි. ඒ ආශ්චර්‍ය්‍යය දැක සියල්ලෝම සිත් ඇත්තෝ වූහ. භාග්‍යවතුන් වහන්සේ මාගේ නෑසමාගමෙහි පොකුරු වැසි දැන් පමණක්ම නොවසියි. අතීතයෙහිද වැස්සේයයි මේ අර්‍ත්‍ථොත්පත්තියෙහි වෙස්සන්තර ජාතකය වදාළ සේක. ධර්‍ම දේශනාව අසා සියල්ලෝ නැගිට වැඳ පැදකුණු කොට ගියහ. එකද රජෙක් හෝ රජමහ ඇමතියෙක් හෝ ‘හෙට අපගේ භික්‍ෂාව ගනු මැනවැ’යි කියා ගිය අයෙක් නම් නැත්තේය.
භාග්‍යවතුන් වහන්සේ දෙවන දිනයෙහි විසිදහසක් භික්‍ෂූන් පිරිවරකොට ඇතිසේක් කිඹුල්වත්පුරයට පිඬුපිණිස වැඩිය සේක. කිසිවෙකුත් පෙරගමන් කොට නිමන්ත්‍රණය හෝ නොකෙළේය. පාත්‍රය හෝ නොගත්තේය. භාග්‍යවතුන් වහන්සේ එලිපතමුල සිටිසේක් ‘කෙසේ වනාහි පෙර බුදුවරයෝ නෑකුලය සතු නුවරෙහි පිඬුපිණිස හැසුරුණහුද, කිම, උත්පටිපාටියෙන් ඉසුරුමත් ජනයන්ගේ ගෙට පමණක් ගියාහුද, නොහොත් සපදානචාරිකාවෙහි හැසුරුණහුදැ’යි ආවර්‍ජනය කළසේක. ඉක්බිති එකද බුදුවරයකුගේ පිළිවෙළ වරදවා ගමනක් නොදැක ‘මා විසින්ද දැන් මේ වංශය මේ ප්‍රවෙණිය දැඩිව ගතයුතුය, මත්තෙහිද මාගේ ශ්‍රාවකයෝද මටම, අනුව හික්මෙන්නාහු පිණ්ඩාචරියවත පුරන්නාහ’යි කෙළවර පිහිටිගෙයි පටන් ගෙපිළිවෙළින් පිඬුපිණිස හැසිරෙති. ‘ආර්‍ය්‍ය වූ සිද්ධාර්‍ත්‍ථකුමාරතෙමේ පිඬුපිණිස හැසිරේය’යි මහජනතෙමේ සිවු මහල් ඈ පහයයන්හි සීමැදුරු හැර බැලීමෙහි යෙදී සිටියේය. රාහුලමාතාවූ දෙවී තොමෝද ‘ආර්‍ය්‍යපුත්‍ර තෙමේ මෙම නුවර මහත් රාජානුභාවයෙන් රන්දෝළාදියෙන් හැසිර ඇස්, ඉස්, කෙස්, රැවුලු හරවා කසටවත් හැන්දේ කබල්ගත් අත් ඇත්තේ පිඬු පිණිස හැසිරෙයි. කිම, හොබනේදැ’යි සීමැදුර හැර බලන්නී නොයෙක් පැහැයෙන් මොනවට බබලන ශරීරාලෝකයෙන් නගරවීථීන් බබුලුවා බුද්ධශ්‍රීයෙන් බබලන භාග්‍යවතුන් වහන්සේ දැක නළල්තලය පටන් පාදතලය තෙක් නරසීහ ගාථාවන්ගෙන් ස්තුතිකොට ‘ඔබවහන්සේගේ පුත්‍ර තෙමේ පිඬු පිණිස හැසිරේය’යි රජහට සැලකළාය. රජතෙමේ සංවිග්ගහෘදය ඇත්තේ අතින් සළුව ගන්වමින් ඉතා වහා නික්ම වේගයෙන් ගොස් භාග්‍යවතුන් වහන්ගේ ඉදිරියෙහි සිට ‘කිම, ‘ස්වාමීනි’ අප ලජ්ජාවට පමුණුවහුද, කුමකට පිඬුපිණිස හැසිරෙහිද, කිම, මෙතෙක් භික්‍ෂූන්ට බත්ලබන්නට නොහැකියි මෙබඳු සන් ඇත්තහු වහුදැ’යි ඇසුයේය. ‘මහරජ’ මෙය අපගේ සිරිතය’යි වදාළ කල්හි ‘ස්වාමීනි’ අපගේ වංශය මහාසම්මත ක්‍ෂත්‍රියවංශය නම් නොවේද, ඒ වංශයෙහි එකද ක්‍ෂත්‍රියයෙක් පිඬුපිණිස හැසුරුණේ නම් නොවේය’යි කීය. ‘මහරජ’ මේ රාජවංශය නම් ඔබගේ වංශයයි. අපගේ වංශය බුද්ධ වංශය නම්වේ. සියලු බුදුවරයෝම පිණ්ඩචාරිකයෝ වූහ’යි වීථිය මැද සිටිසේක්ම -
මේ ගාථාව වදාළ සේක. ගාථාදේශනාවගේ අවසානයෙහි රජතෙමේ සොතාපත්තිඵලය සාක්‍ෂාත් කෙළේය.
යන මේ ගාථාව අසා සකෘදාගාමී ඵලයෙහි පිහිටියේය. **ධර්‍මපාල** ජාතකය අසා අනාමීඵලයෙහි පිහිටියේය. මරණකාලයෙහි සේසතයට සිරියහනෙහි හොත්තේම රහත්බවට පැමිණියේය. රජහට ආරණ්‍යවාසයෙන් ප්‍රදහන වීර්‍ය්‍යයෙහි යෙදීමක් නොවූයේය.
ස්‍රොතාපත්තිඵලය සාක්‍ෂාත් කොටම භාග්‍යවතුන් වහන්සේගේ පාත්‍රය ගෙණ පිරිස් සහිත වූ භාග්‍යවතුන් වහන්සේ මහාප්‍රාසාදයට නංවා ප්‍රණීත වූ කෑයුතු දැයින් හා බිඳිය යුතු දැයින් වැලඳවූයේය. බත්කිස අවසානයෙහි රාහුලමාතාව හැර සියලු අන්තඃපුර ස්ත්‍රීහු අවුත් භාග්‍යවතුන් වහන්සේට වැන්දාහුය. ඒ රාහුලමාතාව වනාහි ‘යව, ආර්‍ය්‍ය පුත්‍රයා වඳුව’යි පිරිවර ජනයා විසින් කියනු ලබන්නීද ‘ඉදින් මාගේ ගුණයක් තිබේනම් ආර්‍ය්‍ය පුත්‍ර තෙමේම එන්නේය, මෙහි ආවාවූ ඔහු වඳින්නෙමි’යි කියා නොගියාය. භාග්‍යවතුන් වහන්සේ රජු ලවා පාත්‍රය ගන්වාගෙන දෑගසව්වන් සමග රජදුවගේ සිරිගැබට වැඩම කොට, රජදුව කැමති පරිදි වඳින්නී කිසිවක් නොකිය යුතුය’යි කියා පැණවූ අසුනෙහි වැඩහුන් සේක. ඕතොමෝ වේගයෙන් අවුත් ගොප්මස අල්වාගෙන පාපිට හිස පෙරළ පෙරළා අදහස් පරිදි වැන්දාය.
රජතෙමේ භාග්‍යවතුන්වහන්සේ කෙරෙහි ඇති රජදුවගේ ස්නෙහබහු මානාදිගුණසම්පත්තිය කීයේය. භාග්‍යවතුන් වහන්සේ ‘මහරජ’ දැන් මේ රජදු පැසුණු නුවණ ඇති කල්හි ඔබවිසින් රකිනු ලබන්නී තමන් රැකීය, යන යමක්වේද, එය පුදුමයක් නොවේ. ඕතොමෝ පෙර රැකුම් නැත්තී, කඳුපාමුල හැසිරෙන්නී නොපැසුණ නුවණ ඇති කල්හි තමා රැකීයයි වදාරා **චන්‍දකින්නර** ජාතකය වදාළ සේක.
එදවසම නන්‍දරාජ කුමාරයාගේ හිසකෙස් සිඳීම - යුවරජපටබැඳීම, ගෙවැදීමේ මගුල, ආවාහ මගුල, සත්ගුල යන මහ මගුල් පසක් වේ. භාග්‍යවතුන් වහන්සේ නන්‍දකුමරු ලවා පාත්‍රය ගෙන්වාගෙන මඞ්ගල දේශනාවකොට හුනස්නෙන් නැගිට වැඩිසේක. ජනපදකල්‍යාණිතොමෝ යන්නාවූ කුමරු දැක ‘ආර්‍ය්‍යය පුත්‍රය වහාම එව’යි කියා බෙල්ල දිගුකොට බැලූය. නන්‍දකුමාරතෙමේද, ‘පාත්‍රය ගනුමැනවැ’යි භාග්‍යවතුන් වහන්සේට කියන්නට නොහැකිවනුයේ විහාරයටම ගියේය. භාග්‍යවතුන් වහන්සේ පැවිදිවීමට නොකැමැතිවූම ඔහු පැවිදි කරවූහ. මෙසේ භාග්‍යවතුන් වහන්සේ කිඹුල්වත්පුරයට වැඩමකොට දෙවන දවසෙහි නන්‍දකුමරු පැවිදිකරවූ සේක.
සත්වන දවසෙහි රාහුලමාතාතොමෝ රාහුල කුමරු සරසා ‘පුත’ විසිදහසක් ශ්‍රමණයන් විසින් පිරිවරණ ලද රන්වන්වූ බ්‍රහ්ම රූපය සමානවූ රූපයක් ඇති මේ ශ්‍රමණයා බලව, මෙතෙමේ තාගේ පියාය, මොහුට මහත් නිධාන ඇත්තේය, ඒ නිධාන මොහුගේ ගෙන් නික්මීමෙහි පටන් නොදදකුම්භ, යව, ඔහුගෙන් දායාද ඉල්ලව, පියේ ‘කුමර වූ මම නගා සක්විති වන්නෙමි’ මට ධනයෙන් ප්‍රයොජන ඇත්තේය. මට ධනය දුන මැනැව, පියසතු ධනයට පුත්‍රතෙමේ ස්වාමියාමය’යි කියා ‘භාග්‍යවතුන් වහන්සේගේ සමීපයට යැවූය. කුමාරතෙමේ භාග්‍යවතුන් වහන්සේගේ සමීපයට ගොස්ම පිතෘ ස්නෙහය ලබා තුටු සිත් ඇත්තේ ‘ශ්‍රමණය’ ඔබගේ සෙවන සැපය’යි කියා අනිකුදු බොහෝ තමාට අනුරූප වූ වචන කියමින් සිටියේය. භාග්‍යවතුන් වහන්සේ කළබත්කිස ඇතිසේක්, අනුමෝදනාකොට හුනස්නෙන් නැගිට වැඩිය සේක. කුමාරතෙමේද ‘ශ්‍රමණය’ මට දායාද දෙව, ‘ශ්‍රමණය මට දායාද දෙව’යි කියමින් භාග්‍යවතුන් වහන්සේ ලුහුබැඳ ගියේය. එහෙයින් “**අනුපුබ්බෙන චාරිකං චරමානො යෙන කපිලවත්‍ථු -පෙ- දායජ්ජං මෙ සමණ දෙහි**” යනු කියනලදී.
“අථඛො භගවා ආයස්මන්තං සාරිපුත්තං ආමන්තෙසි” භාග්‍යවතුන් වහන්සේ කුමරු නොනැවැත්වූ සේක. පිරිවර ජනතෙමේද භාග්‍යවතුන් වහන්සේ සමග යන්නහු නවතාලන්නට අසමර්‍ත්‍ථ විය. ඉක්බිති ආරාමයට වැඩමවා ‘මේ කුමාරතෙමේ පියසතු යම් ධනයක් කැමැත්තේද, ඒ ධනය සසරට ඇතුළත්ය. දුක්සහිතය. එබැවින් මොහුට බෝමැඩදී ලද සප්තවිධ ආර්‍ය්‍ය ධනය දෙමි, ලොකොත්තර දායාදයට ඔහු හිමියකු කරමි, ආයුෂ්මත් ශාරීපුත්‍ර ස්ථවිරයන් වහන්සේට ආමන්ත්‍රණය කළ සේක. ආමන්ත්‍රණය කොටද, **“තෙන හි ත්‍වං සාරිපුත්ත රාහුලං කුමාරං පබ්බාජෙහි**”යි වදාළ සේක. යම්හෙයකින් මේ රාහුල තෙමේ දායාද ඉල්ලාද, එහෙයින් ඔහු ලොකොත්තරදායාද ප්‍රතිලාභය පිණිස පැවිදිකරවා’ යන අර්‍ත්‍ථයි.
දැන් භාග්‍යවතුන් වහන්සේ විසින් බරණැසදී තිසරණ ගමනයෙන් යම් ඒ ප්‍රව්‍රජ්‍යාව හා උපසම්පදාවක් අනුදක්නා ලදද, ඉන්පසු යම්හෙයකින් සරණාගමන උපසම්පදාව ප්‍රතික්‍ෂෙපකොට ගරු බැව්හි තබා ඥප්තිචතුර්‍ත්‍ථ කර්‍මයෙන් උපසම්පදාව අනුදන්නා ලදද, ප්‍රව්‍රජ්‍යාව වනාහි නොම ප්‍රතික්‍ෂෙප කරණ ලදද, නැවැත නොඅනුදන්නා ලදද, එහෙයින් අනාගතයෙහි මහණුන්ට ‘මේ ප්‍රව්‍රජ්‍යාව වනාහි පෙර උපසම්පදාව සමානය. කිම, දැනුදු උපසම්පදාව මෙන් කර්‍මවාක්‍යයෙන්ම කටයුතුද, නොහොත් සරණ ගමනයෙන් කටයුතුදැ’යි විමති උපදින්නීය. මේ අර්‍ත්‍ථය දැනද භාග්‍යවතුන් වහන්සේ නැවැත තිසරණ ගමනයෙන් ශ්‍රාමණේර ප්‍රව්‍රජ්‍යාව අනුදැනීම කැමැති වූ සේක්ද, එහෙයින් ධර්‍ම සේනාධිපති වූ ශාරීපුත්‍රස්ථවිරතෙමේ භාග්‍යවතුන් වහන්සේගේ ඒ අදහස දැන භාග්‍යවතුන් වහන්සේ ලවා නැවත ප්‍රව්‍රජ්‍යාව අනුදන්වාලනු කැමතිව ‘ස්වාමීනි’ මම කෙසේ රාහුල කුමරු පැවිදි කරම්දැ’යි විචාළේය.
“**අථ ඛො ආයස්මා සාරිපුත්තො රාහුල කුමාරං පබ්බාජෙසි**” මහාමෞද්ගල්‍යායන ස්ථවිරතෙමේ රාහුල කුමරුගේ හිසකෙස් සිඳ කසටවත් දී සරණද දුන්නේය. මහාකාශ්‍යප ස්ථවිරතෙමේ අවවාදාචාර්‍ය්‍ය වූයේය. යම්හෙයකින් ප්‍රව්‍රජ්‍යාව හා උපසම්පදාව උපාද්ධ්‍යායයා මුල්කොට ඇත්තීද එහෙයින් උපාද්ධ්‍යායතෙමේ අධිපති වේ. ආචාර්‍ය්‍යතෙමේ අධිපති නොවේ. එහෙයින් “අථ ඛො ආයස්මා සාරිපුත්තො රාහුලකුමාරං පබ්බාජෙසි”යි කියනලදී.
මෙසේ කුමාරතෙමේ පැවිදිවූයේ’යි අසා උපන්සංවෙග ඇති හෘදයෙන් “**අථඛො සුද්ධොදනො සක්කො**” යන සියල්ල කියයුතුය. එහි යම්හෙයකින් භික්‍ෂාචර්‍ය්‍යයෙන් ජීවත්වන්නා වූ පැවිද්දහුට අවිශේෂයෙන් ‘වරයක් ඉල්ලමි’යි කියූකල්හි ‘ඉල්ලවූ’ යන වචනය සුදුසු නොවේ. බුදුවරයන් විසින් පුරුදු කරණ ලද්දක්ද නොවේ. එහෙයින් “**අතික්කන්තවරා ඛො ගොතම තථාගතා**” යනු වදාරණ ලදී. **“යඤ්ච භන්තෙ කප්පති යඤ්ච අනවජ්ජංති**” ඔබවහන්සේටද යමක්දීම කැපවේද, යමක් දොස්රහිතවේද, මාගේ පිළිගැනීම හෙතුකොට නුවණැත්තන් විසින් නොගැරහිය යුතුද, එය ඉල්ලමි, යන අර්‍ත්‍ථයි. “**තථානන්‍දෙ අධිමත්තං රාහුලෙ**” යම්සේ බොධිසත්ත්‍වයන් ගැන ප්‍රකාශ කළාහුද, නන්‍ද ගැනද, රාහුල ගැනද, මඞ්ගල දිනයෙහි නිමිත්තපාඨකයෝ එසේ ‘සක්විති වන්නේය’යි ප්‍රකාශ කළාහුය. ඉක්බිති රජතෙමේ ‘පුත්‍රයාගේ චක්‍රවර්තිශ්‍රියය බලන්නෙමි’යි හටගත් උත්සාහ ඇත්තේ, භාග්‍යවතුන් වහන්සේගේ පැවිද්දෙන් මහත්වූ ඉච්ඡාභඞ්ගයට පැමිණියේය. ඉන්පසු ‘නන්‍ද කුමාරයාගේ චක්‍රවර්තිශ්‍රිය බලන්නෙමි’යි උත්සාහය ඉපදවීය. භාග්‍යවතුන් වහන්සේ ඔහුද පැවිදි කළහ. මෙසේ ඒ දුකද ඉවසා ‘දැන් රාහුල කුමාරයාගේ චක්‍රවර්තිශ්‍රිය බලන්නෙමි’යි දකින්නෙමි’යි උත්සාහය ඉපදවීය. භාග්‍යවතුන් වහන්සේ ඔහුද පැවිදිකළ සේක. ‘දැන් එයින් කුලවංශය ද සිඳීගියේය, චක්‍රවර්තිශ්‍රියයත් කොයින්දැ’යි සිතන්නා වූ රජුට ඉතා අධික වූ දුකක් උපන්නේය. එහෙයින් “තථා නන්‍දෙ, අධිමත්තං රාහුලෙ” යනු කියනලදී. රජුගේ අනාගාමී ඵලප්‍රාප්තිය මින්පසු වීයයි දතයුතුය.
“සාධු භන්තෙ අය්‍යා” යන මෙය කුමක් හෙයින් කීයේද, ඒ රජතෙමේ වනාහි යම් බඳු තැනෙක මම බුද්ධමාමක වූයෙමි ධර්‍මාමාමකවූයේ සඞ්ඝමාමක වූයෙම්, තමන්ගේ ප්‍රියතර පුත්‍රයන් පැවිදිකරණු ලබන කල්හි නෑයන්ගෙන් වෙන්වීමෙන්වූ දුක ඉවසන්නට නොහැකියෙම්ද, අන්‍යජනයෝ දරුමුනුබුරන් පැවිදිකරන කල්හි කෙසේ ඉවසන්නාහුද, එහෙයින් අන්‍යයන්ටද, මෙබඳු දුකෙක් නම් නොවේවා’යි කීය. භාග්‍යවතුන් වහන්සේ ‘රජතෙමේ සසුනෙහි නෛර්‍ය්‍යාර්‍ත්‍ථක කාරණයක් කියා’යි ධර්‍මකථාව වදාරා “**න භික්‍ඛවෙ අනනුඤ්ඤාතො මාතාපිතූහි පුත්තො පබ්බාජෙතබ්බො” **යන භික්‍ෂාපදය පණවා වදාළසේක.
එහි “**මාතාපිතූහි**” යනු මවුපියන් සඳහා වදාරණ ලදී. දෙදෙනම ඇත්තාහු නම්, දෙදෙනම විචාළ යුතුය. ඉදින් පියා මළේ වේද, මව හෝ මළාද, යමෙක් ජීවත්වේද, ඔහු විචාළ යුතුය. පැවිදිවද විචාළ යුතුමය. විචාරන්නහු විසින් තමන් හෝ ගොස් විචාළ යුතුය. අනෙකෙක් හෝ යැවිය යුතුය. ‘යව මවුපියන් විචාරා එව’යි ඔහුම හෝ යැවිය යුතුය. ඉදින් ‘අනුදන්නා ලද්දේ වෙමි’යි කියානම් එය අදහන්නහු විසින් පැවිදි කලයුතුය. පියතෙමේ පැවිදිවීම පුතුද පැවිදිකරණු කැමතිවූයේවේද මව විචාරාම පැවිදිකෙරේවා. මවුතොමෝ හෝ දුව පැවිදිකරනු කැමැත්තීද පියා විචාරාම පැවිදි කෙරේවා. පියතෙමේ අඹුදරුවන්ගෙන් ප්‍රයොජන නැත්තේ පලාගියේය. මවුතොමෝ ‘මොහු පැවිදිකරණු මැනවැ’යි පුත්‍රයා භික්‍ෂූන්ට දේද, එකල්හි ‘මොහුගේ පියා කොහිදැ’යි විචාළ කල්හි චිත්තක්‍රීඩාවෙන් කෙළින්නට පලාගියේයයි කියා නම්, ඔහු පැවිදි කිරීම වටියි. මවුතොමෝ කිසි පුරුෂයෙකු සමග පැනගියා වේද, පියතෙමේ ‘පැවිදිකළ මැනවැ’යි කියානම්, මෙහිද මේනයම වේ. පියතෙමේ වෙන්ව විසුයේ වේ. මවුතොමේ ‘පුතු පැවිදි කළමැනැවැ’යි අනුදනීද, ‘මොහුගේ පියා කොහිදැ’යි විචාළ කල්හි ‘ඔබට පියාගෙන් කිම, මම දෙන්නෙමි’යි කියානම් පැවිදිකිරීම වටීයයි **කුරුන්‍දියෙහි **කියනලදී.
මවුපියෝ මළාහුද, ලදරුතෙමේ සුලුමවු ආදීන්ගේ සමීපයෙහි වැඩුනේද, ඔහු පැවිදිකරණ කල්හි නෑයෝ කලහ හෝ කෙරෙත්ද, අගුණ හෝ කියත්ද, එහෙයින් විවාද සංසිඳීම පිණිස විචාරාම පැවිදි කටයුතුය. නොවිචාරා පැවිදි කරන්නහුට ඇවැත් නැත්තේය. ලදරු කාලයෙහි ගෙන වඩන මවුපියෝ වෙත්නම්, ඔවුන් කෙරෙහිද මේනයම වේ. පුත්‍රතෙමේ තමන්නිසා ජීවත්වේ. මවුපියෝ ජීවතුන් අතර නැත්තාහ. ඉදින් රජතෙමේ වේනම්, විචාරාම පැවිදි කටයුතුය. මවුපියන් විසින් අනුදන්නා ලද්දේ පැවිදිවී නැවත සිවුරු හැරයේද, ඉදිනුදු සියවරක් පැවිදිව සිවුරු හැරයේද, ආ ආ කල්හි නැවත නැවත විචාරාම පැවිදි කටයුතුය. ‘මෙතෙමේ සිවුරු හැර ගෙට ආයේ අපගේ වැඩ නොකරන්නේය, පැවිදිව යුෂ්මතුන්ගේ වත නොපුරාදැ’යි මෙසේ කියත්නම්, මොහු පිළිබඳ විචාරීමක් නැත්තේය. ආ ආ ඔහු පැවිදිකල මැනවැ’යි මෙසේ හරිණ ලද්දහු නැවැත නොවිචාරාම පැවිදි කිරීම වටියි.
යමෙක් ලදරු කාලයෙහිම මෙතෙමේ ඔබවහන්සේට දෙනලද්දේය, යම්කලෙක කැමතිවේද, එකල්හි පැවිදිකල මැනවැ’යි මෙසේ දෙනලද්දේවේද, හෙතෙමේද ආයේ නැවත නොවිචාරාම පැවිදි කටයුතුය. යමකු වනාහි ලදරු කාලයෙහිම ‘ස්වාමීනි’ මොහු පැවිදිකළ මැනවැ’යි අනුදැන, පසුව වැඩිවිය පැමිණි කාලයෙහි නොඅනුදනිත්ද, මෙතෙමේ නොවිචාරා පැවිදි නොකටයුතුය. එකෙක් මවුපියන් සමග ඩබරකොට ‘මා පැවිදිකළ මැනැවැ’යි ඒද, ‘විචාරා එව’යි කියයුත්තේය. ‘මම නොයමි, මා පැවිදි නොකරහු නම්, විහාරය හෝ දවමි, ආවුධයෙන් හෝ යුෂ්මතුන්ට පහරදෙමි, යුෂ්මතුන්ගේ ඥාතිඋපස්ථායකයන්ට හෝ ආරාම නැසීම් ආදියෙන් අනර්‍ත්‍ථ උපදවමි. ගසින් හෝ වැටී මැරෙමි. සොරුන් මැදට හෝ පිවිසෙමි, අන් දෙශයකට හෝ යෙමි’යි කියාද ඔහු රැකීම පිණිසම පැවිදි කිරීම වටියි. ඔහුගේ මවුපියෝ අවුත් ‘කුමක්හෙයින් අපගේ පුත්‍රයා පැවිදිකළහුදැ’යි කියත්නම්, ඔවුන්ට ඒ කරුණ සැලකොට ‘රකිනු පිණිස ඔහු පැවිදි කෙළෙමු, පුත්‍රයා නිසා තෙපි ප්‍රකාශවවු’යි කියයුත්තාහ. ‘ගසින් වැටෙන්නෙමි’යි ගසට නැගී අත්පා මුදන්නහු පැවිදි කිරීම වටීමය.
එකෙක් විදේශයකට ගොස් පැවිද්ද ඉල්ලාද, විචාරා ගියේ නම් පැවිදි කටයුතුය. විචාරා නොගියේ නම් විචාරිය යුත්තහු වෙතට ලදරු මහණකු යවා විචාරා පැවිදි කටයුතුය. ඉතාදුර වේනම්, පැවිදිකොටද මහණුන් සමග යවා දැක්වීම වටනේය. **කුරුන්‍දියෙහි** වනාහි ‘ඉදින් දුර වේනම්, මාර්‍ගයද මහකතරක් වේනම්, ගොස් විචාරන්නෙමු’යි පැවිදිකිරීම වරද නැතැ’යි කියනලදී. මවුපියන්ට බොහෝ පුත්‍රයෝ වෙත්ද, ‘ස්වාමීනි, මේ ලදරුවන්ගෙන් යමෙකු පැවිදිකරණු කැමැත්තහුද, ඔහු පැවිදිකළ මැනැවැ’යි මෙසේත් කියත්නම්, ලදරුවන් විමසාබලා යමෙකු පැවිදි කිරීමට කැමැතිවේද, ඔහු පැවිදි කටයුතුය. කුලය විසින් හෝ ගම්වැස්සන් විසින් හෝ ‘ස්වාමීනි’ මේ කුලයෙහි හෝ ගමෙහි හෝ වසන යමකු පැවිදි කරනු කැමැතිවේද, ඔහු පැවිදි කළමැනවැ’යි අනුදන්නා ලද්දේද, යමෙකු පැවිදිකරනු කැමතිවේනම් හෙතෙමේ පැවිදි කටයුත්තේය.
**“යාවතකෙ වා පන උපස්සහති**” යම්පමණ හැක්කේද, (මෙහි ව්‍යක්තවූ ප්‍රතිබලසම්පන්න වූ මහණහු විසින් යම්පමණ හැක්කේද එපමණ හෙරණුන් ලවා උපස්ථාන කරවා ගන්නට අනුදත්සේක යනු භාවයයි)
දශශික්‍ෂා පදයන්හි පාණාතිපාතාදී වූ පළමු ශික්‍ෂාපද පස ඉක්මීම, නාශනවස්තුය. පාරාජික බැවින් හෙරණ සිවුරු හැරවීමට වස්තුය. විකාලභොජනාදී වූ පැසුළු ශික්‍ෂාපදපස ඉක්මීම, දණ්ඩකර්‍මවස්තුය. දඬුවම් දී ආයති සංවරයෙහි පිහිටුවීමෙහි වස්තුය.
[missing trans] “**අලාභය පරිසක්කති**” යම්සේ ලාභ නොලබත්ද, එසේ උත්සාහය කෙරේද? “**අනත්‍ථාය**” උපද්‍රව පිණිස **“අවාසාය**” කෙසේ මේ ආවාසයෙහි නොවසන්නාහු’යි උත්සාහ කෙරේද, **“අක්කොසති පරිභාසති**” ආක්‍රෝශද කෙරේ. භය දැක්වීමෙන්ද, තර්‍ජනය කෙරේද, “**භෙදෙති”** කේලාම් කියා ඔවුනොවුන් බිඳුවාද, **“ආවරණං කාතුං**” මෙහි නොපිවිසෙව’යි වැළකීම කරන්නට. “**යත්‍ථ වා වසති යත්‍ථ වා පටික්කමති”** යම් තැනක විසීම කෙරේ හෝ යම් තැනක පිවිසීම කෙරේ හෝය. දෙපදයෙන්ම තමාගේ පිරිවෙණද, වස් ගණනින් පැමිණි සෙනසුනද, කියන ලද්දේය.
**“මුඛද්වාරිකං ආහාරං ආවරණං කරොන්ති” **අද නොකවු, නොබුදිවු’යි මෙසේ වළකත්. **“න භික්‍ඛවෙ මුඛද්වාරිකො ආහාරො ආවරණං කාතබ්බො” **මෙහි ‘නොකව, අනුභව නොකරව’යි කියන මහණහුටද, ආහාර වළකන්නෙමි’යි පාසිවුරු ගබඩාතුළ තබන මහණහුටද, සියලු ප්‍රයොගයන්හි දුක්කටය වේ. ආචාර විරහිතවූ නොකීකරු හෙරණහට දඬුවම්කොට කැඳ හෝ බත් හෝ පාසිවුරු හෝ දක්වා ‘මෙතෙක් දඬුවම් ගෙන කල්හි මේ දෙය ලබන්නෙහි’යි කීම වරද නොවේ. භාග්‍යවතුන් වහන්සේ විසින් ආවරණයම දඬුවම’යි වදාරණලදී. ධර්‍මසඞ්ග්‍රාහක මහාස්ථවිරයන් වහන්සේලා විසින් වනාහි අපරාධයට සුදුසුවූ දරවැලි ආදිය ගෙන්වීමද කටයුතුය’යි කියන ලදී. එහෙයින් එය කටයුත්තේය. එද වනාහි ‘සසුනෙහි ඇලෙන්නේය. දොසින් වළකින්නේයයි යන අනුකම්පාවෙහි ‘නසින්නේය. සිවුරු හැරයන්නේය, යන ආදිනයින් පැවති පාප අදහසින් නොකටයුතුය. දඬුවම් කෙරෙමි’යි උණගල් පිට හෝ නිදිකරවන්නට හෝ ගල් ගඩොල් ආදිය හිසපිට තබ්බවන්නට හෝ දියෙහි ගිල්වන්නට හෝ නොවටියි.
**“න භික්‍ඛවෙ උපජ්ඣායං අනාපුච්ඡා**” යන මෙහි ‘යුෂ්මතුන්ගේ හෙරණහුට මෙනම් අපරාධයක් වූයේය, මොහුට දඬුවමක් කරවු’යි තෙවරක් කියූ කල්හි උපාද්ධ්‍යායතෙමේ, දඬුවම් නොකෙරේනම්, තමන් විසින් කිරීම වටියි. ඉදින් මුලදීම උපාද්ධ්‍යායතෙමේ ‘මාගේ හෙරණුන්ගේ දොෂයක් ඇති කල්හි තෙපිම දඬුවම් කළයුතුය. [missing trans]
**“අපලාලෙන්ති**” තොපට පාත්‍රයක් දෙන්නෙමු, සිවුරක් දෙන්නෙමු’යි තමාට උපස්ථාන කිරීම පිණිස සඞ්ග්‍රහ කෙරෙත්. “**න භික්‍ඛවෙ අඤ්ඤස්ස පරිසා අපලාලෙතබ්බා**” මෙහි හෙරණෝ හෝ උපසම්පන්නයෝ හෝ වෙත්වා, යටත් පිරිසෙයින් අන්‍යවූ දුශ්ශීල භික්‍ෂූහුගේද පිරිසෙහි වුවන් බිඳ ගැනීම නොවටියි. දුශ්ශීලයා නිසා වසන්නාවූ නාන්නට ආවාවූ තා විසින් අශූචි ගාගැනීමක් මෙන් කරණ ලද්දේයයි ආදීනව කියා පෑම වරද නොවේ. ඉදින් හෙතෙමේ තෙමේම දැන උපාද්ධ්‍යායයා හෝ නිස්සය හෝ ඉල්වා නම් දීම වටියි.
**“අනුජානාමි භික්‍ඛවෙ දසහඞ්ගෙහි සමන්නාගතං සාමණේරං නාසෙතුං**” මෙහි කණ්ටක ශික්‍ෂාපදවර්‍ණනාවෙහි කියනලද ත්‍රිවිධනාශනා අතුරෙහි ලිඞ්ග නාශනාවම අදහස් කරන ලදී. එහෙයින් යමෙක් තෙමේ පාණාතිපාතාදීන් අතුරෙහි එක් කර්‍මයකුදු කෙරේනම්, හෙතෙමේ ලිඞ්ගනාශනාවෙන් නැසිය යුතුය. යම්සේ පාණාතිපාතාදීන් නිමිතිකොට භික්‍ෂූන්ට නොයෙක් ආපත්තීහු වෙත්ද, හෙරණුන්ට එසේ නොවේ. හෙරණතෙමේ කුරුකුහුඹියකුදු මරා මකුණු බිජුවටක්ද බිඳ සිටියේ, නැසිය යුතුබවටම පැමිණේ. එකෙණෙහිම මොහුගේ සරණාගමනයද උපාද්ධ්‍යාය ග්‍රහණයද සෙනාසනග්‍රාහයද සංසිදී යන්නාහ. සඞ්ඝලාභය නොලබයි. එක්ම ලිඞ්ගමාත්‍රයම ඉතිරිවූයේ වේ. ඉදින් ඒ හෙරණතෙමේ ගැවසුණු දොස් ඇත්තේවේද, ආයති සංවරයෙහි නොපිහිටාද බැහැර කටයුතුය. නැවැත වහා වැරද ‘මාවිසින් නොසුදුස්සෙක් කරන ලදැ’යි නැවත සංවරයෙහි පිහිටනු කැමතිවේද, ලිඞ්ගානාශන කෘත්‍යයෙක් නැත්තේය. යම්සේ හැඳීම් පෙරවීම් ඇත්තහුටම ශරණ දියයුතුද, උපාද්ධ්‍යායයා දියයුතුද, ශික්‍ෂාපද ශරණගමනයෙන්ම සමෘද්ධවේද, හෙරණුන්ගේ ශරණගමනය, භික්‍ෂූන්ගේ උපසම්පදා කර්‍මවාක්‍යය සමානවේද, එහෙයින් චතුපාරිසුද්ධිසීලය මහණහු විසින් මෙන් මේ හෙරණහු විසින්ද දසසිල් සමාදන්වන ලද්දේම වේ. එසේ ඇතිකල්හිදු දැඩිකරණු පිණිස, ආයතිසංවරයෙහි පිහිටුවීම පිණිස නැවත දියයුතුය. ඉදින් පෙරවස නැවත ශරණ ගන්නා ලද්දේද, පසුවස වස්සාවාසිකය ලබයි. ඉදින් පසුවස ශරණ ගන්නා ලද්දේනම්, සඞ්ඝයා විසින් අපලොකනයකොට ලාභය දියයුතුය.
අදින්නාදානයෙහි තණකූරක් පමණවූද, වස්තුවකින්ද, අබ්‍රහ්මචර්‍ය්‍යයයෙහි තෙමග අතුරෙහි යම්කිසි මගෙක විප්‍රතිපත්තියෙන්ද, මෘෂාවාදයෙහි සිනාසෙන අදහසින් බොරු කියූ කල්හිද, අශ්‍රමණයෙක් වේ. ලිඞ්ගනාශනාවෙන් නැසිය යුතු බවට පැමිණේ. මද්‍යපානයෙහි නොදැනද බීජයෙහි පටන් මද්‍යපානය කරන මහණහුට පාචිත්තිය වේ. හෙරණතෙමේ දැනම බොන්නේ ශීලභෙදයට පැමිණේ. නොදැන බොන්නේ ශීලභෙදයට නොපැමිණේ. මොහුගේ යම් සෙසු පඤ්ච ශික්‍ෂාපද වේ. ඒ ශික්‍ෂාපද බිඳුනු කල්හි ලිඞ්ගානුශනාවෙන් නොනැසිය යුතුය. දඬුවම් කටයුතුය. ශික්‍ෂාපද නැවත දුන්කල්හිද නොදුන් කල්හිද වටියි. දඬුයමින් වනාහි පෙළ ආයතිසංවරයෙහි තබනු පිණිස දිය යුත්තේමය.
නුගුණ කීමෙහි වනාහි “අරහං සම්මාසම්බුද්ධො” යනාදීන්ට ප්‍රතිපක්‍ෂ වශයෙන් බුදුන්ගේ හෝ, “ස්වාක්‍ඛාතො” යනාදීන්ට ප්‍රතිපක්‍ෂ වශයෙන් සඞ්ඝයාගේ හෝ අගුණ කියනුයේ, රතනත්‍රයට නින්‍දා කරනුයේ, ගරහනුයේ ආචාර්‍ය්‍යොපාද්ධ්‍යායායන් විසින් ‘මෙසේ නොකියව’යි නුගුණ කීමෙහි ආදීනව දක්වා වළකාලිය යුතුය. තුන්යල දක්වා කියනු ලබන්නේ නුගුණ කීමෙන් නොවළකීද, කණ්ඩකනාසනයෙන් නැසිය යුතුයයි **කුරුන්‍දියෙහි** කියනලදී. **මහාර්‍ත්‍ථකථා**වෙහි වනාහි ‘ඉදින් මෙසේ ඒ ලබ්ධිය හරීද, දඬුවම් කරවා වරද දෙසවිය යුතුය. නොහරීනම්, එසේම ගෙන දැඩිව අල්ලාගෙන සිටීද, ලිඞ්ගනාසනාවෙන් නැසිය යුතුය’යි කියනලදී. ඒකීම සුදුසුය. මේ ලිඞ්ගනාසනා තොමෝම මෙහි අදහස් කරණලදී.
මිසදිටු ඇත්තහු කෙරෙහිද මෙම නයවේ. ශස්වතොච්ඡෙද දෘෂ්ටීන් අතුරෙහි එක්තරා දෘෂ්ටියක් ඇත්තේවේද, ආචාර්‍ය්‍යාදීන් විසින් අවවාද කරනු ලබන්නේ හරීනම්, දඬුවම් කරවා වරද දෙසවිය යුතුය. නොහරිනුයේම නැසිය යුත්තේය. මෙහි භික්‍ෂුණී දූෂකතෙමේ එකාන්තයෙන් අබ්‍රහ්මචර්‍ය්‍ය ග්‍රහණයෙන් ගන්නා ලද්දේමය. අබ්‍රහ්මචාරීහු වනාහි ආයතිසංවරයෙහි පිහිටනු කැමැත්තහු ශරණාදිය දී උපසම්පදා කිරීම වරද නැත. භික්‍ෂුණී දූෂකතෙමේ වනාහි ආයති සංවරයෙහි පිහිටනු කැමැත්තේද, පැවිද්ද නොලබයි. උපසම්පදාව කියනු කිම. මේ අර්‍ත්‍ථය දක්වනු පිණිස “**භික්‍ඛුණිදූසකො**”යි වෙන්ව මේ දසවන අඞ්ගය වදාරණ ලද්දේයයි දතයුතුය.
“**මුනිගල්ලෙ**” මහත් සිරුරු ඇති හෙරණුන්කරා පැමිණ, “**හත්‍ථිභණ්ඩෙ අස්සභණ්ඩෙ**” ඇත්ගොව්වන්ද අස්ගොව්වන්ද කරා පැමිණ.
**“පණ්ඩකො භික්‍ඛවෙ**” මෙහි ආසිත්තපණ්ඩක - උසූයපණ්ඩක - ඔපක්කමිකණ්ඩක - පක්‍ඛපණ්ඩක - නපුංසකපණ්ඩකයි පණ්ඩකයෝ පස්දෙනෙක් වෙත්. එහි අනුන්ගේ අඞ්ගජාතය මුවින් ගෙන ශුක්ල පානය කළහුගේ කාමපරිළාහය සංසිඳීයේද, මෙතෙමේ ආසිත්තපණ්ඩක නම. අනුන්ගේ මෙවුන්දම් සෙවුමක් දැකීමෙන් උපන් ඊර්‍ෂ්‍යාවෙන් යමකුගේ කාමපරිළාහය සංසිඳේද, මෙතෙමේ උසූයපණ්ඩක නම. යමකුගේ අණ්ඩයෝ උපක්‍රමශක්තියෙන් කපාහරිණ ලද්දාහුද, හෙතෙමේ ඔපක්කමිකපණ්ඩක නම. ඇතැම් එකෙක් අකුශල විපාකානුභාවයෙන් කෘෂ්ණ පක්‍ෂයෙහි පණ්ඩකවේද, ශුක්ල පක්‍ෂයෙහි මොහුගේ කාමපරිළාහය සංසිඳේද, මෙතෙමේ පක්‍ඛපණ්ඩක නම. යමෙක් තෙමේ පිළිසඳෙහිම ස්ත්‍රී පුරුෂභාවයෙන් තොරවූයේද මෙතෙමේ නපුංසකපණ්ඩක නම. ඔවුන් අතුරෙහි ආසිත්තපණ්ඩකයාගේද උසූයපණ්ඩකයාගේද ප්‍රව්‍රජ්‍යාව නොවළකන ලදය. අනික් තිදෙනාගේ ප්‍රව්‍රජ්‍යාව වළකන ලදය. ඔවුන් අතුරෙහිද යම් පක්‍ෂයෙක්හි යමෙක් පණ්ඩකවේද එම පක්‍ෂයෙහි එම පක්‍ෂපණ්ඩකයාගේ ප්‍රව්‍රජ්‍යාව වළකන ලදැ’යි කුරුන්‍දියෙහි කියනලදී. මෙහිද යමක්හුගේ ප්‍රව්‍රජ්‍යාව වළකන ලදද, ඒ සඳහා “**අනුපසම්පන්නො න උපසම්පාදෙතබ්බො උපසම්පන්නො නාසෙතබ්බො**” යන යන මෙය වදාරණලදී. මෙතෙමේද ලිඞ්ගනාසනයෙන්ම නැසිය යුත්තේය. මෙයින් මතු නැසිය යුත්තේය’යි වදාළවුන් කෙරෙහිද මේනයම වේ.
**“පුරාණකුලපුත්තො**” පැරණිවූ පිළිවෙළින් පිරිහීමට ගිය කුලපුත්‍රතෙමේය. මවුපසින් හා පියපසින්, මවුපියන් සහිත සියලු නෑයෝ ක්‍ෂයවූවාහු නැසුනාහු මළාහු මොහුටනුයි **ඛීණකොලඤ්ඤ** නම **“අනුයුඤ්ජිසමානො”** එකත් පසකට පමුණුවා හිස-රැවුල හැරීම සිවුරු පිළිගැනීම ශරණගමන උපාද්ධ්‍යායග්‍රහණ කර්‍මවාක්‍ය නිඃශ්‍රයධර්‍මයන් විචාරණු ලබන්නේ **“එතමත්‍ථ ආරොචෙසි**”. තෙමේ මේ පැවිදිබව මුලපටන් කීයේය.
**“ථෙය්‍යසංවාසකො භික්‍ඛවෙ**” මෙහි ලිඞ්ගත්‍ථෙනක - සංවාසත්‍ථෙනක - උභයත්‍ථෙනකයයි, ථෙය්‍යසංවාසකයෝ තිදෙනෙක් වෙත්. එහි තෙමේ පැවිදිව විහාරයට ගොස් භික්‍ෂු වර්‍ෂයන් නොගනීද, මහලු පිළිවෙළින් මහණුන්ගේ හා හෙරණුන්ගේ වැඳීම් නොඉවසාද, ආසනයෙන් නොපහ කෙරේද උපොසථපවාරණාදියෙහි නොපැණේද, මෙතෙමේ ලිඞ්ගමාත්‍රයම සොරකම් කළ බැවින් ලිඞ්ගත්‍ථෙනක නම.
යමෙක් තෙමේ භික්‍ෂූන් විසින් පැවිදිකරණ ලද්දේ, හෙරණෙක් වූයේ, විදේශයට ගොස් ‘මම දසවස් ඇත්නෙම් හෝ විසිවක් ඇත්තෙම් හෝයි බොරු කියා භික්‍ෂුවර්‍ෂ ගණීද, මහලුපිළිවෙළින් වැඳීම් ඉවසාද, ආසනයෙන් පහකෙරේද, උපොසථ පවාරණාදියෙහි පැණේද, මෙතෙමේ සංවාසමාත්‍රයම සොරකම්කළබැවින් සංවාසත්‍ථෙනක නම. භික්‍ෂුවර්‍ෂ ගිණීම් ආදී වූ සියලු කි‍්‍රයාභෙදය තෙමේ මේ අර්‍ත්‍ථයෙහි සංවාසයි දතයුතුය. ශික්‍ෂාප්‍රත්‍යාඛ්‍යානයකොට ‘කිසිවෙක් මා නොදනීය’යි මෙසේ පිළිපදින්නහු කෙරෙහිද මේනයම වේ.
යමෙක් තෙමේ පැවිදිව විහාරයට ගොස් භික්‍ෂුවර්‍ෂ ගණීද, -පෙ- උපොසථපවාරණාදියෙහි පැණේද, මෙතෙමේ ලිඞ්ගය සංවාසයද සොරකම් කළ බැවින් උභයත්‍ථෙනක නම. මේ තෙවැදෑරුම්වූද ථෙය්‍යසංවාසකතමේ හෝ උපසපන්වූයේ උපසපන් නොකටයුතුය. උපසපන් වූයේ නැසිය යුතුය. නැවත පැවිද්ද ඉල්ලනුයේද පැවිදි නොකටයුතුය.
මෙහි නොමුළාබව පිණිස මේ ප්‍රකීර්‍ණය දතයුතුය.
“රාජභය - දුබ්භික්‍ඛභය - කන්තාරභය - රොගභය - වෙරීභය යන මෙයින් හෝ තමන් හළ සිවුරු නැවත වෙහෙරට ගෙනයනු පිණිස හෝ මේ සසුනෙහි යමෙක් තෙමේ ප්‍රව්‍රජිතලිඞ්ගය ගනීද, හෙතෙමේ පිරිසිදු සිත් ඇත්තේ යම්තාක් සංවාසය නොඉවසාද ඒතාක් තමා ථෙය්‍යසංවාසකැයි නොකියනු ලැබේ.

එහි මේ විස්තාරනයය. මේ ලෝකයෙහි ඇතැම් එකකුට රජතෙමේ කිපියේ වේද, හෙතෙමේ ‘මෙසේ මට සැප වන්නේය’යි තෙමේම ශ්‍රමණලිඞ්ගය ගෙන පලායේද, ඔහු දැක අන් කෙනෙක් රජුට සැලකෙරෙත්ද, එවිට රජතෙමේ ‘පැවිදිවූයේ නම් ඔහුට කිසිවක් කරන්නට නොලැබේය’යි ඔහු කෙරෙහි ක්‍රෝධය සංසිඳුවාද, හෙතෙමේ ‘මට රජබිය සංසිඳුනේය’යි සඟමැදට නොබැසම ගිහිලිඞ්ගය ගෙන ආයේ, පැවිදි කටයුතුය. තවද ‘සසුන නිසා මා විසින් ජීවිතය ලද්දේය, එබැවින් දැන් මම පැවිදිවෙමි’යි උපන් සංවේග ඇත්තේ ඒ ගිහිලිඞ්ගයෙන්ම අවුත් ආගන්තුකවත් නොඉවසාද, භික්‍ෂූන් විසින් විචාරණ ලදුයේ හෝ නොවිචාරණ ලදුයේ හෝ තමන්ට වූ සැටි ප්‍රකාශකොට පැවිද්ද ඉල්ලාද, ගිහිලිඞ්ගය පහකොට පැවිදි කටයුතුය. වත් ඉවසාද, පැවිද්දෙහි ආලය දක්වාද, සියලු පෙර කියූ වස් ගණන් කීම් ආදී ප්‍රභෙද විධියට පැමිණේද, මෙතෙමේ පැවිදි නොකටයුතුය.
මේ ලොකයෙහි ඇතැම් එකෙක් දුර්භික්‍ෂ කාලයෙහි ජීවත්වන්නට නොහැකිවනුයේ තෙමේම ශ්‍රමණවෙශ ගෙන සියලු සාමයිකයනට සාධාරණකොට පැණවූ බත් අනුභව කරණුයේ දුර්භික්‍ෂය ඉක්මගිය කල්හි සඟමැදට නොබැසම ගිහිලිඞ්ගය ගෙන ආයේය යන සියල්ල පළමු කියනලද්ද හා සමානම වේ.
අනෙකෙක් මහා කාන්තාරයක් තරණය කරනු කැමැත්තේ වේ. ගැල්ගෙන යන ජනසමූහ තෙමේද පැවිද්දන් ගෙනයෙයි. හෙතෙමේ ‘මෙසේ ගැල් ගෙන යන ජනසමූහතෙමේ මා ගෙනයන්නේය’යි තෙමේම ශ්‍රමණවෙශය ගෙන බඩුගෙන වෙළඳාමට දේශාන්තරයට යන ජන සමූහයා සමග කාන්තාරය තරණයකොට, බියරහිත තැනකට පැමිණ, සඟමැදට නොබැසම ගිහිලිඞ්ගය ගෙන ආයේය යන සියල්ල පළමු කියනලද්ද හා සමානම වේ.
අනෙකෙක් රෝබිය උපන්කල්හි ජීවත්වනු නොහැකිවනුයේ තෙමේම ශ්‍රමණවේශය ගෙන සියලු සාමයිකයනට පැණවූ බත් අනුභව කරමින් රෝබිය සංසිඳුන කල්හි සඟමැදට නොබැසම ගිහිවෙශය ගෙන ආයේය යන සියල්ල පළමු කියනලද්ද හා සමානම වේ.
අනිකක්හට එක් වෛරීපුද්ගලයෙක් කිපියේ වේ. ඔහු නසනු කැමතිව හැසිරේ. එකල්හි හෙතෙමේ ‘මෙසේ මට ක්‍ෂෙමය වන්නේය’යි තෙමේම ශ්‍රමණවෙශය ගෙන පලයෙයි. වෛරීතෙමේ ‘ඔහු කොහිදැ’යි සොයන්නේ ‘පැවිදිවී පලාගියේය’යි අසා, ඉදින් පැවිදිවූයේ නම්, ඔහුට කිසිවක් කරන්නට නොලබාය’යි ඔහු කෙරෙහි වූ ක්‍රෝධය සංසිඳුවා ගනියි. හෙතෙමේ ‘මාගේ වෛරීභය සංසිඳුණේය’යි සඟමැදට නොබැසම ගිහිවේශය ගෙන ආයේය, යන සියල්ල පළමු කියනලද්ද සමානම වේ.
අනෙකෙක් නෑ කුලයකට ගොස් ශික්‍ෂාප්‍රත්‍යාඛ්‍යානයකොට ගිහිව මෙහි සිවුරු නැසී යන්නේය, මේ සිවුරුගෙන විහාරයට යන්නෙම් නම්, අතරමගදී මා සොරෙකැයි අල්ලාගන්නාහ, මම මේ සිවුරු කායපාරිහාරියකොට යන්නෙම් නම් යෙහෙකැ’යි සිවුරු ගෙනයනු පිණිස සිවුරු හැඳ පොරොවාගෙන විහාරයට යෙයි. එන්නාවූ ඔහු දුරදීම දැක හෙරණෝද ලදරු භික්‍ෂූහුද ඉදිරියට එත්ද, වත්දක්වත්ද, හෙතෙමේ නොඉවසාද, තමාට වූ පරිදි ප්‍රකාශ කෙරේද, භික්‍ෂූහු ‘දැන් අපි ඔහු නොමුදාහරින්නෙමු’යි බලාත්කාරයෙන් ගෙන පැවිදිකරණු කැමැත්තාහු වෙත්ද, හැඳතුබූ සිවුරු පහකොට නැවත පැවිදි කටයුතුය. ඉදින්වනාහි ‘මොවුහු මා ගිහිවූබව නොදනිත්’යි. ඒ භික්‍ෂුභාවයම පිළිදන්වා සියලු පෙරකියනලද වර්‍ෂගණණාදිප්‍රභෙදවිධියට පිළිපදීද, මෙතෙමේ පැවිදි නොකටයුතුය.
අනික් මහා හෙරණෙක් නෑකුලයකට ගොස් සිවුරු හැර සීසෑම් ගෙරිරැකීම් ආදීවූ කර්‍මාන්ත කිරීමෙන් පෙළුනේවී නැවත ‘මම දැන් ශ්‍රමණයෙක්ම වන්නෙමි’ ස්ථවිරතෙමේද මාසිවුරු හළ බව නොදනීය’යි එම පාසිවුරු ගෙන විහාරයට ඒද, ඒ කරුණු භික්‍ෂූන් නොදන්වාද, හෙරණ බව පිළිණ කෙරේද, මෙතෙමේ ථෙය්‍යසංවාසකයෙක්ම වේ. පැවිද්ද නොලබයි. ඉදිනුදු මොහු ශ්‍රමණවේශය ගන්නා කාලයෙහි, ‘මම කිසිවක්හට නොදන්වන්නෙමි’යි මෙබඳු සිතෙක් විහාරයටද ගියේ සැලකෙරේද, ශ්‍රමණවේශය ගැනීමෙන්ම ථෙය්‍යසංවාසක වේ. නැවතද මොහුට ශ්‍රමණවෙශය ගන්නා කාලයෙහි කියන්නෙමි’යි සිත උපන්නේ වේද වෙහෙරටද ගොස් ‘ඇවැත’ තෝ කොහි ගියෙහිදැ’යි විචාරණ ලදුයේ, දැන් මොවුහු මා ගැන නොදනිත්’යි වඤ්චාකොට නොකියාද, නොකියන්නෙමි’යි ධුරනික්‍ෂෙපය සමග මෙතෙමේද ථෙය්‍යසංවාසකයෙක්ම වේ. ඉදින් මොහුට ශ්‍රමණවේශය ගන්නා කාලයෙහි කියන්නෙමි’යි සිතක් උපන්නේ වේද, විහාරයට ගොස්ද කියානම් මෙතෙමේ නැවත පැවිද්ද ලබයි.
අන් ලදරු හෙරණෙක් තෙමේ මහත්වූයේ හෝ අව්‍යක්තවේද, හෙතෙමේ පෙරනයින්ම සිවුරු හැර ගෙයි වස්සන් රැකීම් ආදී කර්‍මාන්ත කරන්නට කැමැතිවේද, එහෙත් නෑයෝ ඔහුට ඒ සිවුරුම අන්දවා කුඩාතැටියක් හෝ පාත්‍රය හෝ අතටදී ‘යවා මහණෙක්ම වෙව’යි ගොසින් බැහැර කෙරෙත්. හෙතෙමේ විහාරයට යයි. භික්‍ෂූහු ඔහු ‘මෙතෙමේ සිවුරු හැර නැවත තෙමේම පැවිදිවූයේයයි නොදනිත්මය. ‘යමෙක් මෙසේ පැවිදිවේද, හෙතෙමේ ථෙය්‍යසංවාසක නම් වේය’යි තෙමේද නොදනියි. ඉදින් පිරිපුන්වස් ඇති ඔහු උපසපන් කෙරෙත්ද, මැනවින් උපසපන් වූයේවේ. අනුපසම්පන්න කාලයෙහිම විනයවිනිශ්චය පවත්නා කල්හි ‘යමෙක් තෙමේ මෙසේ පැවිදිවේද, හෙතෙමේ ථෙය්‍යසංවාසකවේය’යි අසාද, ඔහු විසින් ‘මා විසින් මෙසේ කරණලදැයි භික්‍ෂූන්ට කියයුතුය. මෙසේ ඇතිකල්හි නැවත පැවිද්ද ලබාද, ‘දැන් මාගැන කිසිවෙක් නොදනීය’යි නොසැලකෙරේද, ධුරනික්‍ෂෙපය කළ ඇසිල්ලෙහි ථෙය්‍යසංවාසක වේ.
මහණතෙමේ ශික්‍ෂාප්‍රත්‍යාක්‍ඛ්‍යානයකොට ශ්‍රමණවේශය බැහැරනොකොට දුශ්ශීලකර්‍මකොට හෝ නොකොට හෝ නැවත පෙර කියූ සියලු වර්‍ෂ ගණාදිභෙද විධියට පැමිණේද, ථෙය්‍යසංවාසක වේ. ශික්‍ෂාප්‍රත්‍යාක්‍ඛ්‍යනය නොකොට සිය ලිඞ්ගයෙහි සිටියේ මෙවුන්දම් සෙවීමකොට වර්‍ෂගණනාදිභෙදවිධියට පැමිණෙන්නේ ථෙය්‍යසංවාසක නොවේ. පැවිද්ද පමණක් ලබයි. **අන්‍ධකාර්‍ත්‍ථකථා**වෙහි වනාහි “මෙතෙමේ ථෙය්‍යසංවාසකයි කියන ලද්දේය. එය නොගතයුතුය.
එක් මහණෙක්තෙමේ සිවුරෙහි උත්සාහසහිතවම සුදුරෙදි ඇඳ මෙවුන්දම් සෙවනයකොට, නැවත සිවුරු ඇද වර්‍ෂ ගණනාදිභෙදවිධියට පැමිණේද, මෙතෙමේද ථෙය්‍යසංවාසක නොවේ. පැවිද්ද පමණක් ලබයි. ඉදින් සිවුරෙහි ධුරනික්‍ෂෙපයකොට සුදුරෙදි ඇඳ මෙවුන්දම් සේවනයකොට, නැවත සිවුරු ඇඳ වර්‍ෂගණනාදිභෙද විධියට පැමිණේනම් ථෙය්‍යසංවාසක වේ.
හෙරණතෙමේ සිය ප්‍රව්‍රජ්‍යාලිඞ්ගයෙහි සිටියේ මෛථුනාදී වූ අශ්‍රමණකරනධර්‍මයට පැමිණද, ථෙය්‍යසංවාසකයෙක් නොවේ. සිවුරෙහි උත්සාහය සහිතවම සිවුරු බැහැරකොට, මෙවුන්දම් සේවනයකොට, නැවත සිවුරු අඳීද, ථෙය්‍යසංවාසකයෙක් නොවේමය. ඉදින් සිවුරෙහි ධුරනික්‍ෂෙපයකොට, නග්නව හෝ සුදුරෙදි ඇඳ හෝ මෙවුන්දම් සෙවුම් ආදියෙන් අශ්‍රමණයෙක්ව සිවුරු අඳීද, ථෙය්‍යසංවාසකයෙක් වේ. ඉදින් ගිහිබව පතමින් සිවුර අකුළා වැටිකොට, හෝ අන් අයුරකින් හෝ ‘මට මේ ගිහිවෙස හොබීද, නොහොබීදැ’යි පවසනු පිණිස ගිහි නිවාසනයෙන් අඳීද, ඒතාක් රැකේ. ‘හොබීය’යි පිළිගෙණ නැවත ශ්‍රමණවෙශය ඉවසනුයේ ථෙය්‍යසංවාසකයෙක් වේ. සුදුරෙදි ඇඳ විමසීම් පිළිගැනීම්හිද මේනයම වේ.
හැඳි සිවුරු මතුවෙහි සුදු රෙද්දක් ඇඳ විමසන්නේ හෝ වේද, පිළිගන්නේ හෝ වේද, රැකේමය. මෙහෙණටද මේනයම වේ. ඒ මෙහෙණතොමෝද ගිහිබව පතමින් ‘මට ගිහිවෙස හොබීද, නොහොබීදැ’යි විමසනු පිණිස සිවුර ගිහිනිවාසනයෙන් අදීද, ඒතාක් රැකේ. ‘ඉදින් හොබීය’යි පිළිගනීද, නොරැකේ. සුදුරෙදි ඇඳ විමසීම් පිළිගැනීම්හිද මේනයමවේ. හැඳි සිවුර මතුවෙහි සුදරෙද්දක් ඇඳ විමසාවා හෝ පිළිගණීවා හෝ රැකේමය.
ඉදින් කිසි මහලු පැවිදි හෙරණෙක් තෙමේ, වස් නොගැණ පෙළෙහිද නොසිට එ‍ක්පසකින් අවුත් ගිහියන් සතු මහාපෙට්ටගම් ආදියෙහි හැන්දෙන් එසවූ බත් පිඬෙහි පාත්‍රය ලංකොට එළවා, මස්වැදැල්ලක් උකුස්සකු මෙන් ගෙනයේද, ථෙය්‍යසංවාසකයෙක් නොවේ. භික්‍ෂුවර්‍ෂ හෝ ගැණගන්නේ ථෙය්‍යසංවාසකයෙක් වේ.
තෙමේම හෙරණට හෙරණපෙළෙහි කූටවර්‍ෂ ගැණගන්නේ ථෙය්‍යසංවාසකයෙක් නොවේ. මහණෙක්තෙමේ මහණපිළිවෙළින් කූටවර්‍ෂ ගැණගන්නේ බඩු අගය කිරීමෙන් කරවිය යුත්තේය.
**“තිත්‍ථියපක්කන්තකො භික්‍ඛවෙ**” තීර්ථකයන් අතරට ගියේ පිවිසියේ තිත්‍ථියපක්කන්තක නම. හෙතෙමේ හුදෙක් උපසපන් නොකටයුත්තේ නොවේ. වැලි කුමක් නොකටයුතුද, යත්: පැවිදිද නොකටයුතුය. මේ එහි විනිශ්චය වේ. උපසපන් මහණෙක්තෙමේ තීර්ථක වන්නෙමි’යි ශ්‍රමණලිඞ්ගසඞ්ඛ්‍යාත ස්වකීය ලිඞ්ගයෙන්ම ඒ තීර්ථකයන්ගේ අසපුවටයේද, පියවරක් පියවරක් පාසා දුක්කටය වේ. ඒ තීර්ථකවේශය ගත් ඇසිල්ලෙහිම තිත්‍ථියපක්කන්තක වේ. යමෙක්, තෙමේම ‘තීර්ථක වන්නෙමි’යි කුසවැහැරි ආදිය අඳීද, තිත්‍ථිය පක්කන්තකමය. යමෙක් වනාහි නග්නව ස්නානය කරනුයේ තමන් දෙස බලා ‘මට ආජීවකභාවය හොබියි, ආජීවකයෙක් වෙන්නෙමි’යි සිවුරු නොගෙන නග්නවම ආජීවකයන්ගේ අසපුවටයේද, පියවරක් පියවරක් පාසා දුක්කටය වේ. මොහුට අතරමගදී හිරිඔතප් උපදීනම්, දුක්කට දෙසීමෙන් මිදෙන්නේය. ඔවුන්ගේ අසපුවට ගොස්ද ඔවුන් විසින් හෝ අවවාද කරන ලදුයේ තෙමේ හෝ ‘මොවුන්ගේ පැවිද්ද ඉතා දුකැ’යි දැක නවත්නේද, මිදේමය.
‘තොපගේ පැවිද්දෙහි කුමක් උත්කෘෂ්ටද’යි විචාරා ‘හිසකෙස් රැවුලු සිඳීම් ආදිය’යි කියන ලදුයේ එක් කෙසක් නමුදු සිඳවාද, අක්පත්ලෙන් හිඳ තපස් රැකීම් ආදීවූ ව්‍රත හෝ ගණීද, මොණරපිල් ආදිය හෝ අඳීද, ඔවුන්ගේ වේශය ගනීද, ‘මේ පැවිද්ද ශ්‍රේෂ්ඨය’යි ශ්‍රේෂ්ඨභාවයට හෝ පැමිණේද, නොමිදෙන්නේය. තිත්‍ථියපක්කන්තක වේ. ‘මට තීර්ථකප්‍රජ්‍යාව හොබීද, නොහොබීදැ’යි විමසනු පිණිස කුසවැහැරී ආදිය අඳීද, ජටාව හෝ බඳීද, තීර්ථක පිරිකරද හෝ ගනීද, යම්තාක් ඒ ලබ්ධිය නොපිළිගනීද, ඒතාක් රැකේ. පිළිගත් ඇසිල්ලෙහි තිත්‍ථියපක්කන්තක වේ. සොරු ආදීන් විසින් පැහැරගත් සිවුරු ඇත්තේ, කුසවැහැරි ආදිය අඳිනුයේ, රජබිය ආදිය කරනකොට හෝ තීර්ථකවේශය ගන්නේද ලබ්ධිය නැති බැවින් තිත්‍ථියපක්කන්තක නොවේමය.
මේ තිත්‍ථියපක්කන්තක නම් උපසපන් මහණහු කරනකොට කියන ලදී. එහෙයින් හෙරණතෙමේ සියවෙසින්ම තීර්ථායතනයට ගියේද, නැවත පැවිද්ද හා උපසම්පදාව ලබා’යි **කුරුන්‍දියෙහි **කියනලදී. පළමුවූ ථෙය්‍යසංවාසක තෙමේ අනුපසම්පන්න වචනයෙන් කියන ලදී. එහෙයින් උපසම්පන්න තෙමේ කූටවස් ගණින්නේද, අශ්‍රමණ නොවේ. ශ්‍රමණ වේශයෙහි උත්සාහ ඇතියේ පාරාජිකයට පැමිණ භික්‍ෂුවර්‍ෂාදිය ගණින්නේද ථෙය්‍යසංවාසය නොවේයයි දතයුතුය.
**“නාගයොනියා අට්ටීයති**” ඒ නාග තෙමේ ප්‍රවෘත්තියෙහි කුසල විපාකය කරණකොටගෙන දිව්‍ය සම්පත්තිය සමානවූ ඓශ්චර්‍ය්‍ය සම්පත්තිය අනුභව කෙරේ. අකුශලවිපාක ප්‍රතිසන්‍ධි ඇති ඔහුගේ ස්වකීය ජාති ඇත්තියක සමග මෙවුන්දම් සෙවුමෙහිද නිසැක නින්දට බැසීමෙහිද දියෙහි හැසිරෙන මැඩියන් බුදින නාගශරීරය පහළ වේ. එහෙයින් හෙතෙමේ ඒ නාගයොනිය කරණකොට පෙළෙනු ලැබේ. “**තස්ස භික්‍ඛුනො නික්‍ඛන්තෙ” **ඒ මහණහු නිකුත්කල්හි. නොහොත් ඒ මහණහුගේ නික්මීමෙහි, යන අර්‍ත්‍ථයි. “**විස්සත්‍ථො නිද්දං ඔක්කමි**” ඔහු නොනික්මුනු කල්හි මරබියෙන් සිහිය නොහැර කපිනිද්‍රා වශයෙන්ම නිදනුයේ නික්මුනු කල්හි සිහිය හැර නිසැකව නිරාසංකව මහනින්දට පැමිණියේය. **“විස්සරමකාසි”** භයවශයෙන් ශ්‍රමණ සංඥාව හැර විරූප වූ මහහඬක් කෙළේය.
“**තුම්හෙ ච ඛවත්‍ථ**” තෙපි වනාහි වූවහු. අකාරලොපයකොට කියනලදී. තෙපි නාගයෝ ධ්‍යානවිදර්‍ශනා මාර්‍ගඵලයන්ට අභව්‍ය බැවින් මේ ධර්‍ම විනයයෙහි නොවැඩෙන ස්වභාවය ඇත්තාහුය. හටගත් ස්වභාවය ඇත්තහු නොවහුය යන මේ, මෙහි සඞ්ක්‍ෂිප්තාර්‍ත්‍ථයයි. **“සජාතියා**” හා මෙණෙවියක සමග. යම්කලෙක වනාහි මනුෂ්‍යස්ත්‍රී ආදිභෙද ඇති අන් ජාති ඇත්තියක සමග මෙවුන්දම් සෙවනය කෙරේද, එකල්හි දෙවපුත්‍රයකු මෙන් වේ. මෙහිද ප්‍රවෘත්තියෙහි නිතර ස්වභාව පහළවන කර්‍මදර්‍ශන වශයෙන් ප්‍රත්‍යය දෙකෙකැයි කියන ලදී. කාලපසෙක්හි නාගයාගේ ස්වභාවපාතුකර්‍මය වේ. ප්‍රතිසන්‍ධි කාලයෙහි - හැවහරිණ කාලයෙහි - සමානජාති ඇත්තියක සමග මෙවුන්දම් සෙවනය කරන කාලයෙහි - නිසැකවූ නින්දට බට කාලයෙහි චුතිකාලයෙහි යන කලාපයෙහිය.
**“තිරච්ඡානගතො භික්‍ඛවෙ”** යන මෙහි නාගයෙක් හෝ වේවා, සුපර්‍ණමාණවකාදීන් අතුරෙහි එක්තරා එකෙක් හෝ වේවා, යටත් පිරිසෙයින් සක්දෙව් රජහු පටන් යම්කිසි නොමිනිස් ජාති ඇති සියලු සත්‍වතෙමේ මේ අර්‍ත්‍ථයෙහි තිරච්ඡානගතැයි දතයුතුය. හෙතෙමේ උපසපන් නොකටයුතුය. පැවිදි නොකටයුතුය. උපසපන් වූයේද, නැසිය යුතුය.
මාතෘඝාතකාදි වස්තූන්හි **“නික්‍ඛන්නිං කරෙය්‍ය”** නිෂ්ක්‍රමණය නිර්‍ගමනය ශොධනය කරන්නෙමි, යන අර්‍ත්‍ථයි. **“මාතුඝාතකො භික්‍ඛවෙ**” මෙහි තමන් මනුෂ්‍යජාති ඇත්තාවූම යමකු විසින් මනුෂ්‍ය ස්ත්‍රී වූ මවුතොමෝ සිතා දැන දිවියෙන් තොරකරන ලදද, මෙතෙමේ අනතුරුව නිරයෙහි විපාක දෙන මාතෘඝාතක කර්‍මයෙන් මාතෘඝාතක වේ. මොහුට ප්‍රව්‍රජ්‍යාවද උපසම්පදාවද වළකන ලදය. යමකු විසින් මනුෂ්‍ය ස්ත්‍රියක්වූද, සිය මවුනොවූ වැඩූ මවු හෝ සුළුමවු හෝ මනුෂ්‍ය ස්ත්‍රියක් නොවූ වැදූ මවු හෝ නසන ලදද, ඔහුට පැවිද්ද නොවළකන ලදය. ආනන්තරිකයෙක්ද නොවේ. තමන් තිරිසන් ගියාවූ යමකු විසින් මනුෂ්‍යස්ත්‍රී වූ මවු නසන ලදද, හෙතෙමේද ආනන්තරික නොවේ. තිරිසන්ගිය බැවින් මොහුට ප්‍රව්‍රජ්‍යාව වළකන ලදය. සෙස්ස ප්‍රකටමය. පිතෘඝාතකයා කෙරෙහිද මේනයම වේ. වේසියකගේ පුත්‍රයෙක්වේද, මෙතෙමේ මාගේ පියායි නොදනීද, යමක්හුගේ ශුක්ලයෙන් උපන්නේද, ඒ පියතෙමේත් මොහු විසින් නසන ලද්දේනම් පිතෘඝාතක සඞ්ඛ්‍යාවටම යන්නේය. ආනන්තරියද පහසන්නේය.
අරහන්තඝාතක තෙමේද, මිනිස් රහතුන්ගේ වසයෙන්ම දතයුතුය. මිනිස් ජාතියෙහි වනාහි යටත්පිරිසෙයින් නොපැවිදිවූද රහත් දරුවකු හෝ රහත් දැරියක හෝ දැන දිවියෙන් තොරකරන්නේ අරහන්තඝාතකම වේ. ආනන්තරියද පහස්නේය. මොහුට ප්‍රව්‍රජ්‍යාවද වළකන ලදය. අමනුෂ්‍යජාති ඇති රහතකු හෝ මනුෂ්‍යජාතික වූ අනාගාමී ආදීවූ සෙසු ආර්‍ය්‍යය පුද්ගලයකු හෝ නසා ආනන්තරික නොවේ. මොහුට ප්‍රව්‍රජ්‍යාවද නොවළකන ලදය. කර්‍මය වනාහි බලවත් වේ. තිරච්ඡානයෙක් තෙමේ මිනිස් රහතකුද නසා සිටියේ ආනන්තරික නොවේ. කර්‍මය වනාහි බැරෑරුම්ය. මේ මෙහි විනිශ්චයයි. පෙළෙහි වනාහි **“සචාචමයං**”යි යමක් වදාරණ ලදද, එහි “සචෙමයං”යි මේ අර්‍ත්‍ථයම වේ. “සචෙ චෙ”යි කියයුත්තෙහි “සචාච” යන මේ නිපාතය කියන ලද්දේය. “සචෙච” යිම හෝ පාඨ වේ. එහි “සචෙ” යනු සම්භවනාර්‍ත්‍ථයෙහි නිපාතයි. ච යනු පදපූරණමාත්‍රයෙහිය. **“සචජ්ජ මයං**” යනුද පාඨයි. එහි “සචෙ අජ්ජ මයං” යන අර්‍ත්‍ථයි.
**“භික්‍ඛුණිදූසකො භික්‍ඛවෙ**” යන මෙහි එහි යමෙක් තෙමේ ප්‍රකෘති ස්වභාවය ඇති මෙහෙණක තෙවැදෑරුම් මග අතුරෙහි එක්තරා මගෙක දූෂිත කෙරේද, මෙතෙමේ භික්‍ඛුණීදූසක නම. මොහුට ප්‍රව්‍රජ්‍යාවද උපසම්පදාවද වළකන ලදය. යමෙක් වනාහි කායසංසර්‍ගයෙන් ශීල විනාශයට පමුණුවාද, ඔහුට ප්‍රව්‍රජ්‍යාවද උපසම්පදාවද නොවළකන ලදය. බලාත්කාරයෙන් සුදුවත් ඇන්දවීමකොට නොකැමැත්තියකම දූෂිත කරනුයේද, භික්‍ඛුණීදූසකම වේ. බලාත්කාරයෙන් සුදුවත් ඇන්දවීමකොට කැමැත්තියක දූෂිත කරණුයේ භික්‍ඛුණිදූසක නොවේ. ගිහිබව පිළිගත් ඇසිල්ලෙහිම ඕතොමෝ භික්‍ෂුණියක නොවන්නීද එහෙයිනි. වරක් සිල්විපතට පැමිණියක පසුව දූෂිත කරණුයේ, සික්‍ඛමානාසාමණෙරීන් කෙරෙහිද වැරදි ලෙස පිළිපදිනුයේ භික්‍ඛුණීදූසකයෙක් නොම වේ. ප්‍රව්‍රජ්‍යාවද උපසම්පදාවද ලබයි.
**“සඞ්ඝභෙදකො භික්‍ඛවෙ**” මෙහි යමෙක් දෙව්දත්හු මෙන් සාසන ධර්‍මයට විරුද්ධ වූවක්, විනයට විරුද්ධවූවක්කොට ධර්‍මවිනයෙන් පහකොට, අපලොකනාදි චතුර්විධ කර්‍මයන් අතුරෙන් එක්තරා එකක්හුගේ වසයෙන් සඞ්ඝයා බිඳීද, මෙතෙමේ සඞ්ඝභෙදක නම්වේ. මොහුට ප්‍රව්‍රජ්‍යාවද උපසම්පදාවද වළකන ලදය.
**“ලොහිතුප්පාදකො භික්‍ඛවෙ**” මෙහිද දෙව්දත්හු මෙන් දුෂ්ටචිත්තයෙන් වධකචිත්තයෙන් තථාගතයන් වහන්සේගේ දිවමන් සිරුරෙහි කුඩා මැස්සකු විසින් බොන පමණ නමුදු ලේ උපදවාද, මෙතෙමේ ලොහිතුප්පාදක නම්වේ. මොහුට ප්‍රව්‍රජ්‍යාවද උපසම්පදාවද වළකන ලදය. යමෙක් වනාහි රොගව්‍යුපශමය පිණිස **ජීවකයා** මෙන් සැතින් පලා කුණුමස්ද ලේද බැහැරකොට පහසු කෙරේද, හෙතෙමේ බොහෝ පින් රැස් කෙරේ.
**“උභතො බ්‍යඤ්ජනකො**” ස්ත්‍රීනිමිත්තොත්පාදක කර්‍මයෙන්ද, පුරුෂනිමිත්තොත්පාදක කර්‍මයෙන්ද යන දෙපසින් වන නිමිත්ත මොහුට ඇත්තේනුයි. උභතොබ්‍යඤ්ජනක නම්වේ. **“කරොති**” පුරුෂනිමිත්තෙන් ස්ත්‍රීන් කෙරෙහි, මෛථුනව්‍යතික්‍රමණය කරයි. “**කාරාපෙති**” අන්හු සමාදන් කරවා තමන්ගේ ස්තී‍්‍රනිමිත්තෙහි කරවයි. මෙසේ හෙතෙමේ ඉත්‍ථිඋභතොඛ්‍යඤ්ජනක - පුරිසඋභතොඛ්‍යඤ්ජනකයි දෙවැදෑරුම් වේ.
එහි ඉත්‍ථිඋභතොඛ්‍යඤ්ජනකයාගේ ස්ත්‍රීනිමිත්ත ප්‍රකටව පෙනේ. පුරුෂනිමිත්ත සැඟවී සිටියේය. පුරිසඋභතොඛ්‍යඤ්ජනකයාගේ පුරුෂ නිමිත්ත ප්‍රකට වේ. ස්ත්‍රීනිමිත්ත සැඟවී ගත්තේය. ස්ත්‍රීන් කෙරෙහි පුරිසබව කරන්නා වූ ඉත්‍ථිඋභතොබ්‍යඤ්ජනකයාගේ ස්ත්‍රීනිමිත්ත වැසීයන්නේය. පුරුෂනිමිත්ත ප්‍රකට වේ. පුරුෂයන් පිළිබඳ ස්ත්‍රීභාවයට එළඹෙන්නාවූ පුරිසඋභතොබ්‍යඤ්ජනකයාගේ පුරුෂ නිමිත්ත වැසීයන්නේය. ස්ත්‍රීනිමිත්ත ප්‍රකට වේ. ඉත්‍ථිඋභතොඛ්‍යඤ්ජනක තෙමේ තෙමේම ගැබ් ගණියි. අන්හුද ගන්වයි. පුරිසඋභතොඛ්‍යඤ්ජනකතෙමේ තෙමේ ගැබ් නොගනියි. අන්හු ගන්වයි. මේ මොවුන්ගේ වෙනසය. **කුරුන්‍දියෙහි** වනාහි ‘ඉදින් ප්‍රතිසන්‍ධියෙහි පුරුෂලිඞ්ගයද, ප්‍රවෘත්තියෙහි ස්ත්‍රීලිඞ්ගයද උපදීයිද ඉදින් ප්‍රතිසන්‍ධියෙහි ස්ත්‍රීලිඞ්ගයද, ප්‍රවෘත්තියෙහි පුරුෂලිඞ්ගයද උපදීයිද කියන ලද්දේද, එහි විචාරණ ක්‍රමය විස්තර වශයෙන් **අත්‍ථසාලිනී** නම් **ධර්‍මසඞ්ගණීඅර්‍ත්‍ථකථා**වෙන් දතයුතුය. මේ දෙවැදෑරුම්වූම උභතොබ්‍යඤ්ජනකයාහට ප්‍රව්‍රජ්‍යාව නැත්තීමය. උපසම්පදාව නැත්තීය. මෙහි මෙය දතයුතුය.
**“තෙන ඛො පන සමයෙන**” යම්කලෙක්හි භාග්‍යවතුන් වහන්සේ විසින් ශික්‍ෂාපද නොපණවන ලදද, එකල්හි, “**අනුපජ්ඣායකං**” උපාද්ධ්‍යාය ග්‍රහණය නොකරවා, මුළුමනින් උපාද්ධ්‍යයයාගෙන් තොරවූ. මෙසේ උපසපන්වූවෝ ධර්‍මයෙන් සඞ්ග්‍රහ නොලබත්. ආමිසයෙන් සඞ්ග්‍රහ නොලබත්. ඔවුහු පිරිහෙත්මය. නොවැඩෙත්. “**න භික්‍ඛවෙ අනුපජ්ඣායකො**” උපාද්ධ්‍යායයා නොගන්වා උපාද්ධ්‍යායයා නැත්තේ උපසපත් නොකටයුතුය. **“ආපත්ති දුක්කටස්ස**” ශික්‍ෂාපදප්‍රඥප්තියෙහි පටන් මෙසේ උපසපන් කරන්නහුට ඇවැත් වේ. කර්‍මය වනාහි කොප්‍ය නොවේ. කෙනෙක් කොප්‍යවේයයි කියත්. එය නොගතයුතුය. **“සඞ්ඝෙන උපජ්ඣායෙහ”** යනාදීවූද උභතොඛ්‍යඤ්ජනක උපාද්ධ්‍යායයා කෙළවරකොට ඇතිතන්හි මේනයම වේ.
“**අපත්තකං -පෙ- හත්‍ථෙසු පිණ්ඩාය චරති**” යම් පිණ්ඩයක අත්වලින් ලබාද, ඒ පිණිස හැසිරේ. **“සෙය්‍යථාපි තිත්‍ථියා**” ආජීවකනම්වූ තීර්ථකයෝ යම්සේද එසේ සූපබ්‍යඤ්ජනයන් හා මිශ්‍රකොට අත්හි තැබුවත්ම භික්‍ෂූහු අනුභව කරත්. **“ආපත්ති දුක්කටස්ස”** මෙසේ පාත්‍රය නැතියහු උපසපන් කරන්නහුටම ඇවැත් වේ. කර්‍මය වනාහි කොප්‍ය නොවේ. අචීවරතාදී වස්තූන්හිද මේ නයමවේ.
**“යාචිතකෙන**” යම්තාක් උපසම්පදා කරමුද, ඒතාක් දෙවු’යි ඉල්ලා ගන්නා ලද පාත්‍රයෙන් තාවකාලිකයෙන්ය යන අර්‍ත්‍ථයි. මෙබඳුවූ පාත්‍රය කරණකොට හෝ චීවරය කරණකොට හෝ, පාත්‍රචීවර කරණකොට හෝ උපසපන් කරන්නහුටම ඇවැත් වේ. කර්‍මය කොප්‍ය නොවේ. එහෙයින් පිරිපුන් පා සිවුරු ඇත්තේම උපසපන් කටයුතුය. ඉදින් ඒ උපසම්පදාපෙක්‍ෂකයාහට නැත්තේද, ආචාර්‍ය්‍ය උපාද්ධ්‍යායයෝ මොහුට දෙනු කැමැත්තාහු වෙත්ද, අන්‍ය භික්‍ෂූහු හෝ දෙනු කැමැත්තාහු වෙත්ද, අපෙක්‍ෂාරහිතවූ අන්‍ය භික්‍ෂූන් විසින් නිසදා ඉටීමට පොහොනා සිවුරු දියයුත්තේය. ප්‍රව්‍රජ්‍යාපෙක්‍ෂක පණ්ඩුපලාසයා ඉල්ලාගත් පාසිවුරු කරණකොට පැවිදි කිරීම වටියි. සභාගස්ථානයෙක්හි විශ්වාසයෙන් ගෙනද පැවිදි කිරීම වටියි.
ඉදින් නොපැසවූ පාත්‍රයද සිවුරට සුදුසු වස්ත්‍රද ගෙන ආයේ වේනම්, යම්තාක් පාත්‍රය පිසනු ලැබේද, සිවුරු කරත්ද, ඒතාක් විහාරයෙහි වසන්නහුට ඉඳුල්නොකළ පිණ්ඩපාතය දියයුතුය. තලියෙහි බුදීම වරද නොවේ. පෙරබත සාමණෙර කොටස සමානවූ ආමිසකොටසක් දිය යුතුය. සෙනසුන් ගැන්මද ලහබත්ද උදෙසූ බත්ද නිමන්තන බත් ආදියද නොවටියි. පසුබතද සාමණේර කොටස සමානවූ තෙලමධුඵාණිතාදි භෛෂද්‍යභාගයද දියයුතුය. ඉදින් පණ්ඩුපලාසයා ගිලනෙක් වේනම්, මොහුට බෙහෙත් කිරීම වටියි. හෙරණහුට මෙන් සියලු පිළිදැගුම්කම් කළයුතුය.
හස්තච්ඡින්නාදි වස්තූන්හි “**හත්‍ථච්ඡින්නො**” යමක්හුගේ අත්ලෙහි හෝ මැණික්කටුවෙහි හෝ වැලමිටෙහි හෝ යම්කිසි තැනක එක් අතක් හෝ දෙඅත හෝ සිඳුනාහු වෙත්ද, හෙතෙමේය. “**පාදච්ඡින්නො**” යමක්හුගේ පාඅග හෝ ගොප්මසෙහි හෝ කෙණ්ඩයෙහි හෝ යම්කිසි තැන එක්පයක් හෝ දෙපය හෝ සිඳුනාහු වෙත්ද, හෙතෙමේය. “**හත්‍ථපාදච්ඡින්නො**” යමක්හුගේ කියූලෙසින්ම සිවුඅත්පා අතුරෙහි දෙකක් හෝ තුනක් හෝ සියලුම අත්පා හෝ සිඳුනාහු වෙත්ද, හෙතෙමේය. **“කණ්නච්ඡින්නො**” යමක්හුගේ කන්මුල හෝ කන් හැකිල්ලෙහි හෝ එක් කනක් හෝ දෙකන හෝ සිඳුනාහු වෙත්ද, හෙතෙමේය. යමක්හුගේ කන් කොඩොල් ආදිය තැබීම පිණිස සිදුරු කළකල්හි සිඳෙත්ද, ගැටීමට හැක්කේද හෙතෙමේ කන් ගටා පැවිදි කටයුතුය. **“නාසච්ඡින්නො**” යමක්හුගේ එලුපාසටහන් ඇති පෙදෙසෙහි හෝ අඞ්ග හෝ එක් නාස්පුඩුවෙක හෝ යම්කිසි තැනක නාසය සිඳුනී වේද, යමහුගේ නාසය ගටන්ට හැක්කේද හෙතෙමේ එය පහසුකොට පැවිදි කටයුතුය. “**කණ්ණනාසච්ඡින්නො**” දෙදෙනහුගේ වසයෙන් දතයුතුය. **“අඞ්ගුලිච්ඡින්නො**” යමක්හුගේ වනාහි නියසේසයක් නොදක්වා එක් ඇඟිල්ලක් හෝ බොහෝ ඇඟිලි හෝ සිඳුනාහුවෙත්ද, හෙතෙමේය. යමක්හුගේ හූතැන් පමණ නමුදු නියසේසයක් පෙණේද, ඔහු පැවිදිකරන්නට හැක්කේය. “**අලච්ඡින්නො”** යමක්හුගේ සිවු මාපටැඟිලි කෙරෙහි ඇඟිල්ලෙහි කියූනයින්ම එකක් හෝ බොහෝ මාපට ඇඟිලි හෝ සිඳුනාවෙයිද, හෙතෙමේය. **“කණ්ඩරච්ඡින්නො**” යමක්හුගේ කණ්ඩර නම්වූ මහානහර ඉදිරියෙහි හෝ පස්සෙහි හෝ සිඳුනාහු වෙත්ද, හෙතෙමේය. යම් ඒ නහර අතුරෙහි එකකුදු සුන්බැවින් පාඅගින් හෝ සක්මන් කෙරේ. පාතබන්නට නොහැකිවේ.
**“ඵණහත්‍ථකො**” යමක්හුගේ වවුලු පියාපත් මෙන් එකට බැඳුනාහු වෙත්ද, හෙතෙමේය. මොහු පැවිදිකරනු කැමැත්තහු විසින් ඇඟිලි අතර පලා අතර වූ සියලු සම් පහකොට, පහසුකොට පැවිදි කටයුතුය. යමක්හුගේ අතෙහි ඇඟිලි සයක්වේද, ඔහු පැවිදි කරනු කැමැත්තහු විසින් වැඩි ඇඟිල්ල සිඳ පහසුකොට පැවිදි කටයුතුය.
**“ඛුජ්ජො**” යමෙක් තෙමේ උදරය හෝ පිට හෝ එක් පසක් හෝ ඉදිරියට නෙරාසිටි බැවින් කුදු සිරුර ඇත්තේවේද, හෙතෙමේය. යමක්හුගේ වනාහි කිසියම් කිසියම් අඟපසඟක් මඳක් වක්වේද, ඔහු පැවිදි කිරීම වරද නැත්තේය. මහාපුරුෂ තෙමේම බඹහුගේ මෙන් සෘජුවූ ශරීරාවයව ඇත්තේය. කුදුනොවූ සෙසු සත්ත්‍වයෙක් නම් නැත්තේය.
“**වාමනො”** කෙණ්ඩවලින් මිටිවූවෙක් හෝ කටියෙන් මිටිවූවෙක් හෝ එදෙකින් මිටිවූවෙක් හෝ වේ. කෙණ්ඩවලින් මිටිවූවහුගේ කටියෙහි පටන් යටසිරුර මිටිවේ. උඩසිරුර පරිපූර්‍ණ වේ. කටියෙන් මිටිවූවහුගේ උඩසිරුර මිටිවේ. යටසිරුර පරිපූර්‍ණ වේ. කෙණ්ඩාවලින් හා කටියෙන් මිටිවුවහුගේ උඩයටි සිරුරදෙකම මිටිවේ. යම් කෙනෙකුන්ගේ මිටි බැවින් භූතයන්ගේ මෙන් හාත්පසින් වටවූ මහත්කුසක් ඇති කළගෙඩියක් සමානවූ ආත්මභාවයෙක් වේද, තෙවැදෑරුම්වූම ඔහු පැවිදි නොකළ යුතුය.
“**ගලගණ්ඩි**” යමක්හුගේ බෙල්ලෙහි කොමඩුවක් මෙන් ගණ්ඩයක්වේද, හෙතෙමේය. මෙද දෙශනා මාත්‍රයෙක්මය. යම්කිසි සිරුරු පෙදෙසක ගණ්ඩයක් ඇති කල්හි පැවිදි නොකටයුතුය. එහි විනිශ්චය, **“න භික්‍ඛවෙ පඤ්චහි ආබාධෙහි ඵුට්ඨො පබ්බාජෙතබ්බො**” යන මෙහි කියූ නයින්ම දතයුතුය. ලක්‍ඛණාහත කසාහත ලිඛිතකයන් කෙරෙහි යමක් කියයුතුනම් එය **“න භික්‍ඛවෙ ලක්‍ඛණාහතො**” යනාදියෙහි කියන ලද්දේමය.
**“සිපදී”** බරවාපය ඇතියේ කියනු ලැබේ. යමක්හුගේ පාදය මහත්වේද, හටගත් පිළිකා ඇත්තේද, රළුවේද, හෙතෙමේ පැවිදි නොකටයුතුය. යමක්හුගේ මහත්පාදය, ඒතාක් රළුබව නොගණීද වහන්බැඳ මලානික කරන්නට හැක්කේද, දියවළෙක බහා දියෙන් හා වැලියෙන් පුරවා යම්සේ නහරපෙණේද, කෙණ්ඩද තෙල්නළක් මෙන්වේද, මෙසේ මලානික කරන්නට හැක්කේද, ඔහුගේ පාදය මෙබඳුකොට පැවිදිකරන්නට හැකිය. ඉදින් නැවත වැඩේනම් උපසම්පදා කරන්නන් විසින්ද එසේ කොටම උපසපන් කටයුතුය.
**“පාපරොගී**” අරිසස් භගන්‍දර පිත්තසෙම්හොකාසසොසොදීන් අතුරෙහි යම්කිසි රෝගයකින් නිත්‍යාතුරවූයේද, පිළියම් නොකටහැකි රෝග ඇත්තේවේද, පිළිකුල් කටයුත්තේද, මනවඩන්නෙක් නොමවේද, මෙතෙමේ පැවිදි නොකටයුතුය.
“**පරිසදූසකො**” යමෙක්තෙමේ තමන්ගේ විරූපත්‍වයෙන් පිරිස දුෂිත කෙරේද හෙතෙමේය. ඉතාදිග්වූයේ හෝ වේ. අන්‍යයන්ගේ හිස පමණ නැබ පෙදෙස ඇත්තේය. කෙණ්ඩාවලින් හා කටියෙන් මිටිවූ භූතරූපයක් මෙන් ඉතා මිටි හෝවේ. දවන ලද කෙතක කණුවක් මෙන් ඉතා කලු හෝවේ. දී-මෝරු ආදියෙන් මදිනලද මටවූ තඹලොහ පැහැ ඇත්තේ ඉතා සුදුපැහැ ඇත්තේ හෝ වේ. මදවූ මස්-ලේ ඇති ඇට නහර සමින් යුත් සිරුරු ඇතියකු මෙන් ඉතා ක්‍රැශවූයේ හෝ වේ. එල්බෙන මස් ඇතියේ ඉතා තරවූයේ හෝ වේ. මහාභූතයකු සමාන වූයේ මහත් උදර ඇත්තේ හෝ වේ. පැසක් හිසෙහි කොටසිටියකු මෙන් ඉතාමත් හිස ඇත්තේ හෝ වේ. ඉතා කුඩා හිස ඇත්තේ හෝ සිරුරට නොසුදුසුවූ ඉතා කුඩා හිසින් යුක්තවූයේ වේ. තල්ගෙඩිවල්ලක් සමාන වූ හිසින් යුක්තවූයේ කුළුහිස් ඇත්තේ හෝ වේ. උඩට පිළිවෙළින් තුනීවූ හිසින් යුක්තවූයේ කඳුමුදුනක් වැනි හිස් ඇත්තේ හෝ වේ. මහත් හුණපුරකක් සමානවූ හිසින් යුක්ත වූ හෝ නැළිහිස් ඇත්තේ හෝ වේ. චතුර්විධ පාර්‍ශවයන් අතුරෙහි යම්කිසි පාර්‍ශවයකින් නැමුනු හිසින් යුක්තවූයේ බෙදුනු හිස් ඇත්තේ හෝ, ඉදිරියට නෙරූ හිස් ඇත්තේ හෝ වේ. වණහිස් ඇත්තේ හෝ කුණුහිස් ඇත්තේ හෝ පණුවන් විසින් කන ලද කුඹුරෙහි සස්‍ය සමානව ඒ ඒ තැන නැගි කෙස්වලින් යුක්තවූයේ කර්‍ණකශීර්‍ෂ ඇත්තේ හෝ වේ. ලොම් නැති හිස් ඇත්තේ හෝ තල්ඉරටු සමාන කෙසින් යුක්තවූයේ දළ තදකෙස් ඇත්තේ හෝ වේ. උපතින් පැසුනු සුදු කෙස් ඇත්තේ හෝ වේ. ඇවිලගත්තක් වැනි කෙසින් යුක්ත වූයේ, ප්‍රකෘතියෙන් තඹවන් කෙස් ඇත්තේ හෝ වේ. ගෙරින්ගේ සිරුරෙහි සුළි සමාන වූ උඩබැලු අග් ඇති කෙස් සුළිවලින් යුක්තවූයේ ආවර්තශීර්‍ෂ ඇත්තේ හෝ වේ. දැලින් බැඳුනක් වැනි නළලින් යුක්ත වූයේ එකට බැඳුනු බැමලොම් ඇත්තේ හෝ වේ.
එකට සම්බන්‍ධ වූ බැම ඇත්තේ හෝ ලොම් නැති බැම ඇත්තේ හෝ වඳුරන්ගේ බැම වැනි බැම ඇත්තේ හෝ වේ. ඉතා මහත් ඇස් ඇත්තේ හෝ මීසමෙහි වෑකොණින් ගසා කළ සිදුරු වැනි ඇස්වලින් යුක්තවූයේ ඉතාකුඩා ඇස් ඇත්තේ හෝ වේ. එක්කුඩා ඇසකින්ද එක් මහත් ඇසකින්ද යුක්තවූයේ විසම ඇස් ඇත්තේ හෝ වේ. එකකින් උඩ, එකකින් යටැයි මෙසේ විසමව හටගත් ඇස්ගුළිවලින් යුක්තවූයේ විසම වූ ඇස් ගුළි ඇතේ හෝ වේ. වපරැස් ඇත්තේ හෝ යමක්හුගේ ඇස්තරු ගැඹුරුලිඳෙක දියතරු මෙන් පැණේද, හෙතෙමේ යටට ගිලුනු ඇස් ඇත්තේ හෝ වේ. යමක්හුගේ ඇස්තරු, කකුළුවකුගේ ඇස්තරු මෙන් නික්මුනේ වේද හෙතෙමේ නිකුත්වූ ඇස් ඇත්තේ හෝ වේ. මහත්වූ කන් හැකිලිවලින් යුක්තවූයේ ඇත්කන් වැනි කන් ඇත්තේ හෝ වේ. කුඩා කන්හැකිළි පියලින් යුක්තවූයේ මීකන් වැනි කන් ඇත්තේ හෝ ලහටුකන් ඇත්තේ හෝ වේ. යමක්හට කන් හැකිළිවලින් තොරව කන්සිදුර පමණක් වේද, හෙතෙමේ සිදුර පමණක් වූ කන් ඇත්තේ හෝ වේ. නොවිදින ලද කන් ඇත්තේ හෝ වේ. යොනකජාති ඇත්තේ පරිසදූසක නොවේ. ඔහුගේ ඒ ස්වභාවයම වේ. නිතර පූයා වැගිරෙන කණින් යුක්ත වූයේ භගරකන් ඇත්තේ හෝ වේ. සැමදා වැගිරෙණ පූයා ඇති කණින් යුක්තවූයේ ගඩකන් ඇත්තේ හෝ වේ. ගොභත්තනාළිකාවෙහි අග සමාන කණින් යුක්තවූයේ ටඞ්කිතකර්‍ණ ඇත්තේ හෝ වේ. බළල් ඇස් ඇත්තේ හෝ වේ. මීපැහැති පිඞ්ගල ඇස් ඇත්තහු පැවිදි කිරීම වටියි. ඇස්පිය ලොම් නැත්තේ හෝ වේ. කඳුලු වැගිරෙණ ඇස් ඇත්තේ හෝ වේ. ඉදිරියට නෙරාසිටි ඇස් ඇත්තේ හෝ වේ. ඇස් පැසවීම නම්වූ රෝගයෙන් යුක්ත වූ ඇස් ඇත්තේ හෝ වේ.
ඉතාමහත් නාසය ඇත්තේ හෝ වේ. ඉතා කුඩා නාසය ඇත්තේ හෝ වේ. පැතලි නාසය ඇත්තේ හෝ වේ. මැද නොපිහිටි එක් පසෙක්හි පිහිටි වක්නාසය ඇත්තේ හෝ වේ. ගිරාතුඩ වැනි දිවෙන් ලෙවිය හැකි නාසයෙන් යුක්ත වූ දිග්නාසය ඇත්තේ හෝ වේ. නිති වැගිරෙණ සොටු ඇති නාසය ඇත්තේ හෝ වේ.
යමක්හට මහාමුඛ ඇති මැඬියකුගේ මෙන් මුඛනිමත්තම මහත් වේද, මුඛය ලබු සමානව ඉතා කුඩා වේද, හෙතෙමේ මහා මුඛ ඇත්තේ හෝ වේ. බිඳුනු මුව ඇත්තේ හෝ වේ. වක්වූ මුව ඇත්තේ හෝ වේ. සැළමුවවිට සමාන දෙතොලින් යුක්ත වූයේ මහත් තොල් ඇත්තේ හෝ වේ. දත් වසන්නට අසමර්‍ත්‍ථ වූ බෙරසමවැනි තුනී තොල් ඇත්තේ හෝ වේ. මහත්වූ යටතොල ඇත්තේ හෝ වේ. තුනී වූ උඩුතොල ඇත්තේ හෝ වේ. තුනීවූ යටිතොල ඇත්තේ හෝ වේ. මහත් වූ උඩුතොල ඇත්තේ හෝ වේ. සිඳුනු තොල් ඇත්තේ හෝ වේ. කෙළ තොලුවූයේ හෝ වේ. පිටත සුදු වූ ඉතා රතු වූ තොල්වලින් යුක්තවූයේ දැවුනු තුඩ ඇත්තේ හෝ සක්වැනි තුඩ ඇත්තේ හෝ වේ. දුගඳ හමන මුව ඇත්තේ හෝ වේ.
දැති පෝරුව වැනි දත්වලින් යුක්ත වූයේ මහත් දත් ඇත්තේ හෝ වේ. මුවෙන් යටින් හෝ උඩින් පිටතට නික්මුනු දත්ඇත්තේ, අසුරදත් ඇත්තේ හෝ වේ. යමක්හුගේ දත් තොල්වලින් වසන්නට හැක්කේවේද, බණන කල්හිම දත් පෙණේද, නොබණන කල්හි නොපෙණේද, ඔහු පැවිදි කිරීමෙහි වරදක් නැත්තේය. කුණු දත් ඇත්තේ හෝ වේ. දත් නැත්තේ හෝ වේ. යමක්හුගේ දත් අතුරෙහි ලේනදත් වැනි සියුම් දත් ඇත්තේ හෝ වේද, ඔහු පැවිදිකළ හැකිය.
ගෙරිහක්ක වැනි හකුවෙන් යුක්තවූ මහත්හණු ඇත්තේ හෝ වේ. ඉතා දික්වූ හනු ඇත්තේ හෝ වේ. ඇතුළට පිවිසියක් වැනි ඉතාකොට හනුවෙන් යුක්ත වූයේ පෙරළුනු හනු ඇත්තේ හෝ වේ. බිඳුනක් වැනි හනු ඇත්තේ හෝ වේ. වක්වූ හනු ඇත්තේ හෝ වේ. මෙහෙණකගේ මෙන් මුහුන ඇත්තේ, යටඋඩුරැවුල ඇත්තේ හෝ වේ. කොක්බෙල්ල සමාන වූ බෙල්ලෙන් යුක්ත වූයේ බෙල්ල ඇත්තේ හෝ වේ. ඇතුළට පිවිසියක් වැනි බෙල්ලෙන් යුක්ත වූ මිටිබෙල්ල ඇත්තේ හෝ වේ. බිඳුනක් වැනි බෙල්ල ඇත්තේ හෝ වේ. ගිලිහුන් අංසකුටය ඇත්තේ හෝ වේ. අත් නැත්තේ හෝ වේ. එක් අතක් ඇත්තේ හෝ වේ. ඉතා ලුහුඬු අත් ඇත්තේ හෝ වේ. ඉතා දිග් අත් ඇත්තේ හෝ වේ. ඉතා පහත්වූ ලමැද ඇත්තේ හෝ වේ. බිඳුනු පිටට ඇත්තේ හෝ වේ. කුෂ්ටයෙන් යුත් සිරුරු ඇත්තේ හෝ වේ. කසන සිරුරු ඇත්තේ හෝ වේ. දදවලින් යුත් සිරුරු ඇත්තේ හෝ වේ. යමක්හුගේ ගොයින්ගේ මෙන්, සිරුරෙන් සුණු ගැලවී වැටේද, හෙතෙමේ ගොයින්ගේ මෙන් සිරුරු ඇත්තේ හෝ වේ. මේ සියල්ල විරූපකරණය සඳහා විස්තර කිරීම් වසයෙන් කියන ලදී. මෙහි විනශ්චය වනාහි **“න භික්‍ඛවෙ පඤ්චහි ආබාධෙහි**” යන මෙහි කියූනයින්ම දතයුතුය.
ගිලිහුන කටිය ඇත්තේ හෝ වේ. උඳුන්කුළු හෙවත් ලිප්ගල් සමාන වූ ඉතා උස්වූ තට්ටම් ඇත්තේ හෝ වේ. මහත්වූ කලවා ඇත්තේ හෝ වේ. අණ්ඩවාතය ඇත්තේ හෝ වේ. මහත්වූ දණ ඇත්තේ හෝ වේ. එකට ගැටෙන දණ ඇත්තේ හෝ වේ. දිග්වූ කෙණ්ඩා ඇත්තේ හෝ වේ. පස්සට පෙරළන පා ඇත්තේ හෝ වේ. එකට ගැටෙන පිඬුමස් ඇත්තේ හෝ වේ. හෙතෙමේ යටට බැස්සාවූ හෝ උඩට නැංගාවූ හෝ මහත්වූ දඟපිඬුවලින් යුක්තවූයේයි දෙවැදෑරුම් වේ. මහත්වූ කෙණ්ඩා ඇත්තේ, හෝ වේ. තරකෙණ්ඩා ඇත්තේ හෝ වේ. මහත්වූ පා ඇත්තේ හෝ වේ. මහත්වූ විළුඹු ඇත්තේ හෝ වේ. යට වූ පිටිපස ඇත්තේ හෝ වේ. පාමැදින් නැගුනු කෙණ්ඩා ඇත්තේ වක්වූ පා ඇත්තේ හෝ වේ. හෙතෙමේ ඇතුළට හෝ පිටට හෝ පෙරළුනු පා ඇත්තේයි දෙවැදෑරුම් වේ. ඉඟුරු අතුවැනි ඇඟිලිවලින් යුක්තවූ ගැට ඇඟිලි ඇත්තේ හෝ වේ. කලු පැහැති කුණු නිය ඇත්තේ හෝ වේ. මේ සියලු දෙනම පරිස දූසක වේ. මෙබඳුවූ පරිස දූසකතෙමේ පැවිදි නොකටයුතුය.
**“කාණො**” ප්‍රසන්න අන්‍ධයෙක් හෝ වේවා. පුෂ්ප නම් රෝගයෙන් නැසුනු ප්‍රසාදය ඇත්තේ හෝ වේවා. හෙතෙමේය. යමෙක්තෙමේ දෙඇසින් හෝ එක් ඇසකින් හෝ නොදකීද, හෙතෙමේ පැවිදි නොකටයුත්තේය. **මහාපච්චරියෙහි** වනාහි එක් ඇසකින් කණවූයේ කණායයි කියන ලද්දේය. දෙඇසින් කණවූයේ අන්‍ධ යන වචනයෙන් සඞ්ග්‍රහ කරණ ලද්දේය. මහාර්‍ත්‍ථකථාවෙහි ජාත්‍යන්‍ධ තෙමේ අන්‍ධයි කියනලදී. එහෙයින් දෙකම කරුණු වසයෙන් යෙදේ. **“කුණී”** වක් අත් ඇත්තේ හෝ වක්පා ඇත්තේ හෝ වක් ඇඟිලි ඇත්තේ හෝ වේ. යමක්හුගේ මේ අත්පා ආදීන් අතුරෙහි යම්කිසි එකක්වක්ව පෙණේද, හෙතෙමේ කුණීන නම්වේ. **“ඛඤ්ජො**” නැමුනු දණ ඇත්තේ හෝ මැද හැකුලුනු පා ඇතිබැවින් බිඳුනු කෙණ්ඩා ඇත්තේ හෝ කොණ්ඩපා ඇත්තේ හෝ අග හැකුලුනු පාඇති බැවින් පිටිපස පා මැදින් සක්මන් කරන්නේ හෝ, පිටිපා අගින් සක්මන් කරන්නේ කොඞ්පා ඇත්තේ හෝ පා අගින්ම සක්මන් කරන කොරු හෝ විළුඹින් සක්මන් කරන කොරු හෝ පයෙහි පිටත කෙළවරින් සක්මන් කරන කොරු හෝ විළුඹින් සක්මන්කරන කොරු හෝ පයෙහි පිටත කෙළවරින් සක්මන් කරන කොරු හෝ පයෙහි ඇතුළත කෙළවරින් සක්මන් කරන කොරු හෝ ගොස් මස මත්තෙහි බිඳුනු බැවින් සියලු පිටිපසින් සක්මන් කරන කොරු හෝ යන මේ සියලුදෙනම කොරුමය. හෙතෙමේ පැවිදි නොකටයුතුය.
“**පක්‍ඛභතො**” යමක්හුගේ එක් අතක් හෝ එක් පයක් හෝ එක් සිරුරු අඩක් හෝ සුව ඇත්තේ නොවේද, හෙතෙමේය. “**ඡින්නිරියාපථො**” පිළු කියනු ලැබේ. **“ජරාදුබ්බලො**” දිරූබැවින් දුර්‍වල වූයේය. තමන්ගේ සිවුරු රඳන් ගැන්වීම් ආදිය කිරීමෙහි අසමර්‍ත්‍ථ තෙමේය. යමෙක් වනාහි මහලුවූයේවේද, තමන් පිළිදගින්නට හැකිවේද, හෙතෙමේ පැවිදි කටයුත්තේය. **“අන්‍ධො”** ජාත්‍යන්‍ධ තෙමේ කියනු ලැබේ. “මුගො” යමක්හුගේ වාග්භෙදය නොපවතීද, යමක්හුගේ පවතීද, සරණාගමනය පිරිපුන්කොට කියන්නට නොහැකිවේද, එබඳු පැකිළ පවත්නා වචන ඇත්තහු පැවිදි කිරීම නොවටියි.
“**ඛධිරො**” යමෙක් මුළුමනින් නොඅසාද, යමෙක්වනාහි මහත්හඬ අසාද, ඔහු පැවිදි කිරීමෙහි වරදක් නැත්තේය. අන්‍ධමුගාදීහු උභයදොස වසයෙන් කියන ලදහ. යම්කෙනෙකුන්ට පැවිද්ද ප්‍රතික්‍ෂෙප කරන ලදද, ඔවුන්ට උපසම්පදාවද ප්‍රතික්‍ෂෙප කරණ ලද්දීමය. ඉදින් සංඝතෙමේ ඔවුන් උපසපන් කෙරේනම්, සියලුම අත්සිඳුනාහුද, මනා උපසම්පන්නයෝ වෙති. කාරකසඞ්ඝ තෙමේද, ආචාර්‍ය්‍ය උපාද්ධ්‍යායයෝද ඇවැතින් නොමිදෙත්. “අත්‍ථිභික්‍ඛවෙ පුග්ගලො අපත්තො ඔසාරණං. තං චෙ සඞ්ඝො ඔසාරෙති, එකච්චො සුඔසාරිතො, එකච්චො දුඔසාරිතො”යි කියන්නේය. එහි අර්‍ත්‍ථය ආතන්හිම පහළවන්නේය.
**“අලජ්ජිනං නිස්සාය වසන්ති”** ද්විතීයාවිභකත්‍යර්‍ත්‍ථයෙහි ෂෂ්ඨි වචනයි. අලජ්ජි පුද්ගලයන් නිසා වසත්ය යන අර්‍ත්‍ථයි. “**යාව භික්‍ඛුසභාගතං ජානාමි**” නිසදෙන මහණහුගේ, මහණුන් හා ශීලාදිගුණ සභාගත්‍වය ලජ්ජිභාවය යම්තාක් දනිම්ද යන අර්‍ත්‍ථයි. එහෙයින් අලුත් තැනකට ගියහු විසින් ‘එව, මහණ’ නිස ගනුව’යි කියනු ලබන්නහු විසින් සතරපස් දවසක් නිසදෙන මහණහුගේ ලජ්ජිභාවය පරීක්‍ෂාකොට නිස ගතයුතුය.
ඉදින් ‘ස්ථවිරතෙමේ ලජ්ජිය’යි මහණුන් වෙතින් අසා ආ දවසෙහිම නිසගනු කැමතිවේද, ස්ථවිරතෙමේ වනාහි ‘ඒතාක් බලාපොරොත්තුවෙව, වසනුයේ දන්නෙහි’යි කීපදවසක් ආචාරය පරීක්‍ෂාකොට නිසදේනම් වටියි. ප්‍රකෘතියෙන් නිසගන්නා තැනට ගියහු විසින් එදවසම නිස ගතයුතුය. එක් දවසකුදු පරිහාරයක් නැත්තේය. ප්‍රථමයාමයෙහි ඇදුරහුට අවකාශයක් නැත්තේනම්, අවකාශ නොලබන්නේ අලුයම් කාලයෙහි ගන්නෙමියි සයනය කෙරේනම්, නැගි අරුණත් නොදනීනම් ඇවැත් නොවේ. ‘ගන්නෙමි’යි ආභොග නොකොට සයනය කෙරේනම්, අරුණ නැගීමෙහි දුක්කටයට පැමිණේ. පෙර නොගිය තැනට ගියහු විසින් දෙතුන් දවසක් වැස යනු කැමැත්ත නිස නොගෙනම විසිය යුතුය. ‘සත් දවසක් වසන්නෙමි’යි ආලය කරන්නහු විසින්ම නිස ගතයුතුය. ස්ථවිරතෙමේ සත්දවසක් වසන්නහුට නිසයෙන් කිම්දැ’යි කියානම්, ප්‍රතික්‍ෂෙප කළ කාලයෙහි පටන් ලද පරිහාරය ඇත්තේ වේ.
“**නිස්සයකරණීයො”** කටයුතු නිස ඇත්තේය. මාවිසින් නිශ්‍රය කටයුතුය. ගතයුතුය යන අර්‍ත්‍ථයි**. “නිස්සයං අලභමානෙන**” තමන් සමග අදන්මගට පිළිපන් නිස දෙන්නකු නැති කල්හි නිස නොලබා නම. මෙසේ නොලබන අනිශ්ශ්‍රිතයහු විසින් බොහෝ දවස් යායුතුය. පෙරද නිසගෙන පෙර විසූ කිසි ආවාසයකට පිවිසේනම්, එක් රැයක් වසන්නහු විසින්ද නිස ගතයුතුය. අතරමග විඩාහරිමින් ජන සමූහයක් හෝ සොයමින් කීපදවසක් වෙසේද ඇවැත් නොවේ. වසතුළ වනාහි නිබද්ධවාසයෙන් විසිය යුතුය. නිසද ගතයුතුය. නැවෙන් යන්නහුට වනාහි වර්‍ෂාඍතුව පැමිණි කල්හිද නිසනොලබන්නහුට ඇවැත් නොවේ.
“**යාචියමානෙන**” යදිනු ලබන ඒ ගිලනහු විසින් ‘මට යාඥා කරව’යි කියනු ලබන්නේද, මානයෙන් යාඥා නොකෙරේනම්, යායුතුය.
“**ඵාසු හොති**” ශමථ විදර්‍ශනාවන්ගේ ප්‍රතිලාභ වශයෙන් අරණ්‍ය සේනාසනයෙහි වසන මහණහුට පහසුවේනම් ඔහු විසින් නිසගෙන විසිය යුතුය. මේ පරිහාරය වනාහි, සෝවාන්-සෙදගැමි-අනුගැමි-රහත්හු නොමලබත්. ථාමගතසමාධි ඇත්තාහුද මේ පරිහාරය නොලබත්. විදර්‍ශනාලාභී තෙමේද, මේ පරිහාරය නොලබයි. හළකමටහන් ඇති බාල පෘථග්ජනයා කෙරෙහි කියයුත්තෙක්ම නැත්තේය. යමක්හුගේ වනාහි ශමථය හෝ විදර්‍ශනාව හෝ තරුණවේද, මෙතෙමේ මේ පරිහාරය ලබයි. පවාරණ සඞ්ග්‍රහයද මොහුටම අනුදන්නා ලද්දේය. එහෙයින් මේ පුද්ගලයා විසින් ඇදුරහු පවරා ගිය කල්හිද, යම්කලෙක සුදුසු නිසදෙන්නෙක් එන්නේද, ඔහුගේ ඇසුරෙහි වසන්නෙමි’යි ආභොගකොට නැවත ඇසළ පුන්පොහොය යම්තාක්ද, ඒතාක් අනිශ්ශ්‍රිතව විසීම සුදුසු වේ. ඇසළ මස්හි ආචාර්‍ය්‍ය තෙමේ නොඑන්නේ නම් යම් තැනෙකදී නිස ලැබේද, එහි යායුතුය.
**“ගොත්තෙනපි අනුසාවෙතුං**” “මහාකස්සපස්ස උපසම්පදාපෙක්‍ඛො”යි මෙසේ ගොත්‍රය කියා අනුශ්‍රාවණය කරන්නට අනුදනිමි’ යන අර්‍ත්‍ථයි.
**“ද්වෙ එකානුසාවණෙ**” දෙදෙනකු එකට අනුශ්‍රාවණය කිරීමෙහි. එකෙකු විසින් එකක්හට අනිකෙකු විසින් අනිකක්හටැයි මෙසේ එකක්‍ෂණෙයෙහි කර්‍මවාක්‍යය අනුශ්‍රාවණය කරන්නා වූ ආචාර්‍ය්‍යයන් දෙදෙනකුන් විසින් හෝ උපසම්පදා කරන්නට අනුදනිමි යන අර්‍ත්‍ථයි.
**“ද්වෙ තයො එකානුසාවණෙ කාතුං තඤ්ච ඛො එකෙන උපජ්ඣායෙන”** දෙදෙනකු හෝ තිදෙනකු හෝ පළමු නයින්ම එකට අනුශ්‍රාවණයෙහි ඇතුළත් කරන්නට අනුදනිමි. ඒ අනුශ්‍රාවණ ක්‍රියාවචනාහි එක් උපාද්ධ්‍යායයෙකු කරණකොට කරන්නට අනුදනිමි’ යන අර්‍ත්‍ථයි. එහෙයින් එක් ආචාර්‍ය්‍යකු විසින් දෙදෙනෙක් හෝ තිදෙනෙක් හෝ අනුශ්‍රාවණය කටයුත්තාහ. ආචාර්‍ය්‍යයන් දෙදෙනකු විසින් හෝ තිදෙනකු විසින් හෝ වෙන්වෙන්ව එකකු විසින් එකක්හටයි මෙසේ එක් පහරින්ම දෙකක් හෝ තුනක් හෝ කර්‍මවාක්‍යය කටයුත්තාහ. ඉදින් නොයෙක් ආචාර්‍ය්‍යයෝ නොයෙක් උපාද්ධ්‍යායයෝ වෙත්ද, තිස්ස ස්ථවිරතෙමේ, සුමන ස්ථවිරයන්ගේ සද්ධිවිහාරිකයාහට, සුමන ස්ථවිරතෙමේ තිස්ස ස්ථවිරයන්ගේ සද්ධිවිහාරිකයාහට අනුශ්‍රාවණය කෙරේද, ඔවුනොවුහුද, ගණපූරකයෝ වෙත්නම් වටියි. ඉදින් නොයෙක් උපාද්ධ්‍යායයෝ වෙත්නම්, එක් ආචාර්‍ය්‍යයෙක් වේනම් “නත්‍වෙව නානුපජ්ඣායෙන”යි ප්‍රතික්‍ෂෙප කළබැවින් නොවටියි. මේ සඳහාම මේ ප්‍රතික්‍ෂෙපයයි.
“**පඨමං උපජ්ඣං ගාහාපෙතබ්බො**” මෙහි ලොකු කුඩා වරද විමසා අවවාද කරන්නේනුයි උපජ්ඣා නම. ඒ උපාද්ධ්‍යායයා. ‘ස්වාමීනි’ මට උපාද්ධ්‍යාය වනු මැනවැ’යි මෙසේ කියවාගැන්විය යුත්තේය. “**විත්‍ථායන්ති**” වෙසෙසින් තැතිගත් සිරුරු ඇත්තාහු වෙත්. “**උල්ලුම්පතු මං**” මා උදුරාවා.
**“තාවදෙව**” උපසපන්වීමට අනතුරුවම. “**ඡායා මෙතබ්බා**” එක් බඹයක් ඇත්තේ හෝ දෙබඹයක් ඇත්තේ හෙයි ඡායාව මිනිය යුතුය. “**උතුපමාණං ආවික්‍ඛිතබ්බං**” වර්‍ෂාඍතුය, හේමන්තඍතුය, ග්‍රීෂ්මඍතුය’යි මෙසේ සෘතු ප්‍රමාණය කියයුතුය. මෙහි සෘතුවම සෘතු ප්‍රමාණ නම. ඉදින් වර්‍ෂාසෘතු ආදීහු පරිපූර්‍ණ නොවූවාහු වෙත්ද, යම්පමණ දවසකින් යමක්හට යම් සෘතුවක් අපරිපූර්‍ණවේද, ඒ දවස් සලකා ඒ දිවසභාගය කියයුතුය. නොහොත් ‘මෙනම් සෘතුවය. ඒ සෘතුව පරිපූර්‍ණ වූයේයි හෝ අපරිපූර්‍ණ වූයේය හෝ’යි මෙසේ සෘතුව කියයුතුය. පූර්‍වාහ්ණයයි හෝ සායාහ්ණයයි හෝයි මෙසේ දිවසභාගය කියයුතුය. “**සඞ්ගීති**” මේ සියල්ලම එක්කොට “තෝ කුමක් ලබහි, තාගේ ඡායාව කවරීද, සෘතුව කිම, දිවසභාගය කවරේදැ’යි විචාරණ ලද්දේ, ‘මෙනම් වර්‍ෂා ඍතුව හෝ හේමන්ත සෘතුව හෝ ග්‍රීෂ්ම සෘතුව හෝ ලබමි, මාගේ ඡායාව මේය, සෘතුව මේය, දිවසභාගය මේය’යි කියව’යි මෙසේ කියයුතුය.
**“ඔහාය**” හැරදමා, **“දුතියං දාතුං**” උපසම්පදා මාලකය පටන් තමන් වසන පිරිවෙණට යන මහණහුට දෙවැන්නෙකු දෙන්නට අනුදනිමි. “**චත්තාරි ච අකරණීයානි ආචික්‍ඛිතුං” **සිවුවැදෑරුම් වු නොකටයුතු කරුණු කියන්නටය යන අර්‍ත්‍ථයි. [missing trans]
**“අලබ්හමානාය සාමග්ගියා අනාපත්ති සම්භොගෙ සංවාසෙ”** යම්තාක් ඒ ඇවැත නොදන්නා මහණහුට උත්ක්‍ෂෙණීය කර්‍මය කරන්නට සඞ්ඝසාමග්‍රිය නොලැබේද, ඒතාක් ඔහු සමග ධර්‍මාමිෂසම්භොගයෙහිද පොහෝ පවුරුණු ආදිය කිරීම් ප්‍රභේදවූ සංවාසයෙහිද ඇවැත් නොවේ. සෙස්ස සියලු තන්හි කියූ අනුසාරයෙන් මොනවට දැනගත හැකි බැවින් ප්‍රකටමය.
මහාඛන්‍ධක වර්‍ණනාව නිමි.
උපොසථක්‍ඛන්‍ධක වර්‍ණනාව
උපොසථක්‍ඛන්‍ධකයෙහි - **“අඤ්ඤතිත්‍ථියා**” මෙහි ලබ්ධිය, තීර්ථ’යි කියනු ලැබේ. අන්‍යලබ්ධිය අන්‍යතීර්ථ නම. ඒ අන්‍යතීර්ථය මොවුනට ඇතැයි අඤ්ඤතිත්‍ථිය නම. මේ ශාසනික ලබ්ධියෙන් අන්‍යලබ්ධි ඇත්තාහයි කියන ලද්දේ වේ. “**ධම්මං භාසන්ති**” ඔවුන්ගේ කටයුතු නොකටයුතුවූ යමක්වේද, එය කියත්. “**තෙ ලභන්ති”** ඒ මනුෂ්‍යයෝ ලබත්. **“මුගසූකරා**” ගොලු ඌරෝ
**“අජ්ඣාපන්නො වා හොති ආපජ්ජිත්‍වා වා වුට්ඨිතො**” මෙහි මහණතෙමේ යම් ඇවැතකට නොපැමිණියේ හෝ වේද, පැමිණ නැගී සිටියේ හෝ වේද, මේ ඇවැත් නැත්තී නමැති මෙසේ අර්‍ත්‍ථය දතයුතුය. **“සම්පජානමුසාවාදෙ කිං හොති**” යම් මේ දැන බොරුකීමෙන් මොහුට වේය’යි කියන ලද්දේ ද, හෙතෙමේ ඇවැතින් කුමක්වේද, කවර ඇවැතක් වේද යන අර්‍ත්‍ථයි. “**දුක්කටං හොති”** දුක්කටාපත්තිය වේ. ඒ දුක්කටාපත්ති තොමෝද මුසාවාද ලක්‍ෂණයෙන් නොවේ. භාග්‍යවතුන් වහන්සේගේ වචනයෙනි. වාග්ද්වාරයෙහි අක්‍රියසමුත්‍ථාන ආපත්තිය වේයයි දතයුතුය.
“කිසියම් මිනිසකු සමග වචනයෙන් නොබණන්නේ අන්හට ඇසෙනසේ වචනයක් නොකියන්නේය. වචනයෙන් උපන් ඇවතට පැමිණෙන්නේය. කායද්වාරයෙහි සමුත්‍ථානය වන ඇවැතට නොපැමිණෙන්නේය. මේ ප්‍රශ්නය විනයඥයන් විසින් සිතන ලදැයි කියන්නේමය.
“**අන්තරායිකො**” අන්තරායකර වේ. **“කිස්ස ඵාසු හොති**” කුමක් පිණිස පහසුවේද, යත්: “**පඨමස්ස ඣානස්ස අධිගමාය” **ප්‍රථමද්ධ්‍යානයාගේ අධිගමය පිණිස බොරු නොකියන ඒ මහණහුට පහසු වේ. සියලු තන්හි මේනය වේ. මෙසේ භාග්‍යවතුන් වහන්සේ උද්දෙස වසයෙන්ද නිද්දෙස වසයෙන්ද පළමුකොට ප්‍රාතිමොක්‍ෂාද්දෙශය දක්වා වදාළ සේක.
**“දෙවසිකං**” දවසක් දවසක් පාසා. **“චාතුද්දසෙ වා පණ්ණරසෙ වා”** එක් සෘතුවක තෙවනවූද සත්වනවූද පක්‍ෂයෙහි තුදුස්වක්හි දෙවරක්. සෙසු පසළොස්වක්හි සවරක්. මේ වනාහි එක් අර්‍ත්‍ථයෙක් වේ. මේ වනාහි ප්‍රකෘති චාරිත්‍ර වශයෙන් කියන ලදී. ‘සකිං පක්‍ඛස්ස චාතුද්දසෙ වා පණ්ණරසෙ වා”යි කියූබැවින් එබඳු හෙතුවක් ඇති කල්හි යම් ඒ තුදුස්වක්හි හෝ පසළොස්වක්හි පාමොක් උදෙසීම වටියි. ‘ආවාසික භික්‍ෂූන්ට තුදුස්වක වේද, ආගන්තුක භික්‍ෂූන්ට පසළොස්වක වේද, ඉදින් ආවාසික භික්‍ෂූහු ඉතා බොහෝ වෙත්නම්, ආගන්තුක භික්‍ෂූන් විසින් ආවාසික භික්‍ෂූන්ට අනුව පැවතිය යුතුයයි කියූ බැවින්ද මේ කරුණ දතයුත්තේය.
**“පඨමං නිමිත්තා කිත්තෙතබ්බා**” විනයධරයා විසින් “පුරත්‍ථිමාය දිසාය කිං නිමිත්තං”යි විචාළ යුතුය. “**පබ්බතො භන්තෙ**”යි කියයුතුය. නැවත විනයධරයා විසින් “**එසො පබ්බතො නිමිත්තං**”යි මෙසේ කීර්තනය කටයුතුය. ‘මේ පර්‍වතය නිමිත්තක් කරමු, කරන්නෙමු, නිමිත්ත කරණලදී. නිමිත්තවේවා, වන්නේය, වේය’යි මෙසේ වනාහි කීර්තනය කිරීම නොවටියි. පාෂාණාදීන්හිද මෙම නයවේ. “පුරත්‍ථිමාය අනුදිසාය, දක්‍ඛිණාය දිසාය, දක්‍ඛිණාය අනුදිසාය, පච්ඡිමාය දිසාය, පච්ඡිමාය අනුදිසාය, උත්තරායදිසාය, උත්තරාය අනුදිසාය, කිං නිමිත්තං, උදකං භන්තෙ එතං උදකං නිමිත්තං” යන මෙහි නොසිට, නැවත “පුරත්‍ථිමාය දිසාය කිං නිමිත්තං, පබ්බතො භන්තෙ, එසො පබ්බතො නිමිත්තං”යි මෙසේ පළමුකොට කීර්තනය කළ නිමිත්ත කීර්තනය කොට තැබිය යුතුය. මෙසේ වනාහි නිමිත්තෙන් නිමිත ගටන ලද්දේ වේ. මෙසේ නිමිති කීර්තතනයකොට, නැවත අනතුරුව කියන ලද කර්‍මවාක්‍යයෙහි සීමාව සම්මත කටයුත්තීය. කර්‍මවාක්‍යයාගේ අවසානයෙහි නිමිති තුළ සීමාව වන්නීය. නිමිති සීමාවෙන් පිටත වේ. එහි නිමිති වරක් කීර්තනය කරණ ලද්දාහුද, කීර්තනය කරණ ලද්දාහුම වෙත්. **අන්‍ධකාර්‍ත්‍ථකථා**වෙහි වනාහි තෙවරක් සීමාමණ්ඩලය සම්බන්‍ධ කරන්නහු විසින් නිමිත්ත කීර්තනය කටයුතුය’යි කියනලදී. “පබ්බතො භනෙත්ති -පෙ- උදකං භන්තෙති” මෙසේ වනාහි උපසම්පන්නයෙක් හෝ අනුපසම්පන්නයෙක් හෝ කියවා වටීමය.
දැන් **පර්‍වතනිමිත්තාදීන් අතුරෙහි** විනිශ්චය මෙසේ දතයුතුය. පර්‍වතය ශුද්ධපාංශුපර්‍වතය, ශුද්ධපාෂාණපර්‍වතය, උභයමිශ්‍රකපර්‍වතයයි තෙවැදෑරුම් වේ. ඒ ත්‍රිවිධ පර්‍වතයම වටියි. වැලිරැස වනාහි නොවටියි. අන්‍යවූ ශුද්ධපාංශුපර්‍වතාදිය හස්තිප්‍රමාණයෙන් අඩුතරම් වූයේ නොවටියි. හස්තිප්‍රමාණය පටන් මහමෙර පමණවූයේද වටියි. ඉදින් සිවුදිසාවන්හි සතරක් හෝ තිදිසාවන්හි තුනක් හෝ පර්‍වත වෙයි. සතරක් හෝ තුනක් හෝ පර්‍වත නිමිත්තයෙන් සම්මත කරන්නටද වටියි. නිමිති දෙකකින් හෝ එකකින් හෝ සම්මත කරන්නට නොවටියි. මෙයින් අන්‍යවූ පාෂාණනිමිත්තාදීන්හිද මෙම නයවේ. එහෙයින් පර්‍වතය නිමිත්ත කරන්නහු විසින් ‘එකාබද්ධවූයේද, එකාබද්ධ නොවූයේදැ’යි විචාළ යුතුය. ඉදින් එකාබද්ධවූයේ වේනම් නොකටයුතුය. ඒ පර්‍වතය වනාහි සිවුදික්හි හෝ අටදික්හි හෝ කීර්තනය කරන්නහු විසින්ද එක්ම නිමිත්තක් කීර්තනය කරණ ලද්දේ වේ. එහෙයින් මෙසේ චක්‍රාකාරයෙන් වෙහෙර වටකොට සිටි යම් පර්‍වතයක්වේද, ඒ පර්‍වතය එක් දිසාවෙක්හි කීර්තනයකොට, අන්දිසාවන්හි ඒ පර්‍වතය පිටකොට ඇතුළත අන් නිමිති කීර්තනය කටයුතුය.
ඉදින් පර්‍වතයෙහි තෙවන කොටස හෝ අඩක් හෝ සීමාවට ඇතුළත් කරනු කැමැත්තාහු වෙත්ද, පර්‍වතය කීර්තනය නොකොට යම් පමණ පෙදෙසක් ඇතුළත් කරනු කැමැත්තාහුද, ඒ පෙදෙසෙහි පසුභාගයෙහි ඒ පර්‍වතයෙහිම හටගත් රුක්තුඹස් ආදීන් අතුරෙහි එක්තරා නිමිත්තක් කීර්තනය කටයුතුය. ඉදින් එක් යොදුන් දෙයොදුන් පමණ වූ සියලු පර්‍වතය ඇතුළත් කරනු කැමැත්තාහු වෙත්නම්, පර්‍වතයෙහි පසුභාගයෙහි බිම හටගත් රුක්තුඹස් ආදීවූ නිමිති කීර්තනය කටයුතුය.
**පාෂාණනිමිත්තෙහි **යගුලියද පාෂාණසඞ්ඛ්‍යාවටම’යයි. එහෙයින් යම්කිසි පාෂාණයක් වටියි. ප්‍රමාණයෙන් වනාහි ඇතකු පමණවූයේ පර්‍වතයසඞ්ඛ්‍යාවට ගියේය. එහෙයින් එය නොවටියි. මහගොන් මහමීමුන් පමණවූයේ වටියි. එයින් අඩුතරම්වූයේ නොවටියි ගඩොල මහත්වූවාද නොවටියි. නිමිත්තට නොසුදුසු ගල්රැසද නොවටියි. පස්වැලි රැස කියනු කිම. බිමට සමවූ කලවිට මඩලසමානවූ පිටිගල හෝ, පොළොවෙන් කණුවක් මෙන් නැගුනු ගලක් හෝ වේද, එද පමණට සුදුසුවූයේ නම්, වටියි. පිටිගල ඉතා මහත්වූයේද, පාෂාණසඞ්ඛ්‍යාවටම’යයි. එහෙයින් මහත් පිටිගලක එක්පෙදෙසක් සීමාවට ඇතුළත් කරනු කැමැත්තාහු වෙත්නම්, ඒ පිටිගල කීර්තනය නොකොට ඒ පිටිගල මත්තෙහි අනික් ගලක් කීර්තනය කටයුතුය. ඉදින් පිටිගල මත්තෙහි වෙහෙරක් කෙරෙත්ද, පිටිගල වෙහෙර මැදින් හෝ විනිවිද යේද, මෙබඳුවූ පිටිගල නොවටියි. ඒ පිටිගල කීර්තන කෙරෙත්නම්, නිමිත්ත මතුවෙහි විහාරයෙක් වේනම්, නිමිත්තද සීමාවෙන් පිටත වේනම්. විහාරයද සීමාවෙන් පිටතට පැමිණේ. විහාරය වටකොට සිටි පිටිගල හෝ එක් තැනෙක්හි කීර්තනයකොට, අනික් තැනෙක්හි කීර්තනය නොකටයුතුය.
**වනනිමිත්තයෙහි** - තෘණවනයෙක් හෝ හුණ තල්පොල් ආදි වෘක්‍ෂ වනයෙක් හෝ නොවටියි. ඇතුළත හර ඇති කැලසල් ආදීවූ ඇතුළත හරමිශ්‍රවූ වෘක්‍ෂයන්ගේ වනයක් හෝ වටියි. එද වනාහි යටත්පිරිසෙයින් රුක්සතරක් පහක් පමණ ඇති වනය වටියි. ඉන් අඩුව රුක් ඇතිවනය නොවටියි. ඉන් වැඩිරුක් ඇති වනය යොදුන් සියයක් පමණ ඇත්තේ නමුදු වටියි. ඉදින් වනය මැද විහාරයක් කෙරෙත්නම් වනය කීර්තනය නොකටයුතුය. වනයෙහි එක් දෙසක් සීමාවට ඇතුළත් කරනු කැමැත්තන් විසින්ද වනය කීර්තනය නොකොට එහිවූ රුක්ගල් ආදීහු කීර්තනය කටයුත්තාහ. විහාරය වටකොටසිටි වනය එක් තැනෙක්හි කීර්තනයකොට, අන්තැනෙක්හි කීර්තනය නොකටයුතුය.
**රුක්‍ඛනිමිත්තයෙහි** - පතුරුහරකොට ඇති තල්පොල් ආදි රුක් නොවටියි. ඇතුළත හරඇති ජීවත්වන රුක යටත්පිරිසෙයින් උසින් අටඟුල් පමණවූයේ, වටින් අටඟුලැති හිදිදඬු පමණවූයේද වටියි. එයින් අඩුවූයේ නොවටියි ඉන්වැඩි දොළොස් යොදුනැති මොනවට පිහිටි නුගරුකද වටියි. හුණපුරුක්, බටපුරුක්, මැටි බඳුන්හි බිජුවටක් රොපණයකොට වඩන ලද පමණින්යුත් රුකද නොවටියි. එයින් බැහැරකොට එකෙණෙහිද බිම රොපණයකොට, කොටුවක් කොට, දිය වත්කර කීර්තනය කිරීම වටියි. අලුත්මුල් අතුනික්මීම කරුණක් නොවේ. කඳ සිඳදමා රෝපණය කළ කල්හි වනාහි මේ අතුනික්මීම යෙදේ. කීර්තනය කරන්නහු විසින්ද, “රුක්‍ඛො”යි කීම වටියි. සාකරුක්‍ඛ, සාලරුක්‍ඛ’යිද කීම වටියි. එකාබද්ධය වනාහි මොනවට පිහිටි නුගරුක සමාන වේ. එක් තැනෙක කීර්තනයකොට, අන්තැනෙක කීර්තනය කිරීම නොවටියි.
**මග්ගනිමිත්තයෙහි** - අරණ්‍යක්‍ෂෙත්‍රනදීතටාක මාර්‍ගාදීහු නොවටිත්, අඩිපාරක් හෝ ගැල්මගක් හෝ වටියි. යම් මාර්‍ගයක් විනිවිද දෙතුන් ග්‍රාමාන්තරයකට යේද, යම් අඩිපාරක්, ගැල් මගින් පහව ගොස් නැවත ගැල්මගටම බසීද, යම් ජඞ්ඝමාර්‍ගයකට මාර්‍ග නොසෙවූනා ලද්දේ ද ඒ මාර්‍ග නොවටිත්. පාගමනින් යන සමූහයා විසින්ද ගැල් සමූහයා විසින්ද, සෙවුනා ලබන්නාහුම වටිත්. ඉදින් දෙමගක් නික්ම පසුව ගැල්ධූරය මෙන් එකක්වේද, දෙකට බිඳුනු තැන හෝ සම්බන්‍ධ වූ තැන හෝ වරක් කීර්තනය කොට නැවත කීර්තනය නොකටයුතුය. මේ වනාහි එකාබද්ධනිමිත්ත ඇත්තේ වේ.
ඉදින් විහාරය වටකොට සිවු මගෙන් සිවුදිසාවෙහි යේද, මැද එකක් කීර්තනයකොට අනිකක් කීර්තනය කිරීම නොවටියි. මේ වනාහි එකාබද්ධ නිමිත්ත ඇත්තේ වේ. කොන විනිවිද ගියහැකි මග වනාහි, පරභාගයෙහි කීර්තනය කිරීම වටියි. විහාරය මැදින් විනිවිද ගියමග වනාහි කීර්තනය නොකටයුතුය. කීර්තනය කළ කල්හි නිමිත්ත මතුවෙහි විහාරයෙක් වේ. ඉදින් ගැල්මගෙහි අවසන් සක්මග නිමිත්ත කෙරෙත්ද, මාර්‍ගය සීමාවෙන් පිටත වේ. ඉදින් බැහැරිසක්මග නිමිත්ත කෙරෙත්ද, බැහැරිසක්මගම සීමාවෙන් පිටත වේ. සෙස්ස සීමාව ඇතුළ භජනය කරයි. මාර්‍ගය කීර්තනය කරන්නහු විසින් “මග්ගො පන්‍ථො පථො පජ්ජො” යන දසය අතුරෙහි යම්කිසි නමකින් කීර්තනය කිරීම වටියි. අගල් සටහනින් විහාරය වටකොට ගියමග එක් තැනෙක කීර්තනයකොට අන් තැනෙක කීර්තනය කිරීම නොවටියි.
**වම්මිකනිමිත්තයෙහි** - යටත් පිරිසිඳීමෙන් එදවස හටගත් අටඟුලක් උස්වූ ගොන්අඟක් පමණවූද, තුඹස වටියි. ඉන් අඩුවූවෙක් නොවටියි. වැඩි එකෙක් හිමාලය පර්‍වතය සමානවූයේද වටියි. විහාරය වටකොට සිටි එකාබද්ධ වූ තුඹස එක්තැනක කීර්තනයකොට අන්තැනක කීර්තනය කිරීම නොවටියි.
**නදීනිමිත්තයෙහි** - දැහැමි රජුන්ගේ කාලයෙහි අඩමසක් පාසා දසදවසක් පාසා පස්දවසක් පාසා මෙසේ නොඉක්මවා වැසි වස්නා කල්හි වැසි පහවූ ඇසිල්ලෙහි යම්නදියක දියසැඩ පහර සිඳීයේද, මේ නදී දිය නදීසඞ්ඛ්‍යාවට නොයයි. මෙබඳු වැසි කාලයන්හි වර්‍ෂා ඍතුවෙහි සිවුමස්හි යම් නදියක දියසැඬපහර නොසිඳේද, සෙඛියාවෙහි කීනයින් තිමඬුලු වසා හැඳ යම්කිසි තැනක එතරවන මෙහෙණගේ අඟලක් දෙකක් නමුදු තෙමේද, මේ නදිය නදීසඞ්ඛ්‍යාවට යයි. මේ නදිය සීමාව බඳින්නවුන්ට නිමිත්ත වේ. මෙහෙණකගේ ගඟින් එතෙර යෑමෙහිද, උපොසථාදිසඞ්ඝකර්‍ම කිරීමෙහිද, නදීපාරසීමාව සම්මත කිරීමෙහිද, මෙම නදිය වේ.
යම් නදියක් මාර්‍ගය මෙන් ගැල්ධූර සටහනින් හෝ අගල් සටහනින් හෝ විහාරය වටකොට ගියාද, ඒ නදිය එක් තැනෙක්හි කීර්තතනයකොට අන්තැනෙක කීර්තනය කිරීම නොවටියි. විහාරයෙහි සිවුදිසාවන්හි ඔවුනොවුන් විනිවිදගිය නදීචතුස්කයෙහිද මෙම නයවේ. අසම්මිශ්‍රනදීහු වනාහි සතරක්ද කීර්තනය කිරීම වටියි. ඉදින්වැටක් කරන්නවුන් මෙන් රුක්මුල් කැණවැල් හා පිදුරුවලින් ගඟදිය පහර වළකත්ද, ජලයද යටකොට ඉවුරෙහිම නවතීද, නිමිත්තය කරන්නට වටියි. යම්සේ ජලය නොපවත්නේද, මෙසේ හෙයක් කළ කල්හි නොබස්නා නදිය නිමිත්තය කරන්නට නොවටියි. ජලය බස්නාතන්හි නදී නිමිත්ත, නොබස්නා තන්හි උදක නිමිත්ත කරන්නට වටියි.
යම් නදියක් වැසි නැති කල්හි හෝ ග්‍රීෂ්මකාලයෙහි හෝ දිය නැතිබවෙහි නොපවතීද, ඕතොමෝ වටියි. මහානදියෙන් දිය ඇළක් බැහැර කෙරෙත්ද, ඒ නදිය කුඩානදියක් සමානව ත්‍රිවිධ සස්‍ය සපයන්නී නිබදව බැසයේද කිසිසේත් බසීද නිමිත්ත කරන්නට නොවටියි. යම්නදියක් මහා නදියෙන් නික්මුනාද, කාලාන්තරයකින් ඒ නික්මුනු මගින්ම නදිය බිඳ තොමෝත් යාද, යන්නී පසුභාගයෙහි කිඹුල් ආදීන් විසින් ගැවසුනී නැව්ආදියෙන් හැසිරියයුතුවූ නදියක්වේද, ඒ නදිය නිමිත්ත කරන්නට වටියි.
**උදකනිමිත්තයෙහි -** දියනැති තන්හි නැවෙහි හෝ සැළි ඇදියෙහි හෝ ජලය පුරවා උදකනිමිත්තය කීර්තනය කරන්නට නොවටියි. භූමිගතයම වටියි. එය වනාහි මල්, පොකුණු, විල්වනවිල් ලොණිසමුද්‍රාදියෙහි සිටි, නොබස්නා ජලය, ඕඝඋදකවාහක මාතිකාදියෙහි නොසිටි ජලය නොවටියි. **අන්‍ධකාර්‍ත්‍ථකථාවෙහි** වනාහි ගැඹුරුවූ ආවාටාදියෙහි දිග රැහණින් උකාගතහැකි ජලය නිමිත්ත නොකළ යුතුය’යි කියන ලදී. ඒ කියන ලද්ද නොමැනවි. තමන්ගේ මතිමාත්‍රයෙක්මය. යටත්පිරිසෙයින් ඌරන් විසින් කනින ලද තැනෙක, ගම්දරුවන් කෙළින වැවෙක සිටි ජලයද එකෙණෙහිම පොළොවෙහි වළක්කොට කළවලින් ගෙනවුත් පිරවු ජලයද කර්‍මවාක්‍ය අවසානය තෙක්සිටීද, ස්වල්පයක් හෝ වේවා. බොහෝ හෝ වේවා. ඒ වටියි. එතැන වනාහි නිමිත්තසංඥාව කරනු පිණිස ගල්වැලි පස් ආදි රැසක් හෝ ගල්ටැඹෙක් හෝ දැවටැඹෙක් හෝ කටයුතුය. එය කරන්නටද, කරවන්නටද, මහණහුට වටියි. ලාභසීමාවෙහි වනාහි නොවටියි. සමානසංවාසකසීමා කිසිවක්හට පීඩා නොකරයි. හුදෙක් මහණුන්ගේ විනයකර්‍ම සිදුකරයි. මෙහි වටියි.
මෙහි අසම්මිශ්‍රවූද, ඔවුනොවුන් සම්මිශ්‍රවූද, මේ අටවැදෑරුම් වූ නිමිති කරණකොට සීමාව සම්මත කරන්නට වටීමය. මෙසේ සම්මතකොට බඳිනු ලබන ඕතොමෝ එකකින් හෝ දෙකකින් හෝ නිමිතිකරණකොට නොබඳින ලද්දී වන්නීය. තුන ආදිකොට, කියූ ආකාර ඇති නිමිති සියයකින්ද බඳින ලද්දී වන්නීය. නිමිති තුනකින් බඳින ලද ඕතොමෝ, තුන්කොන් වීදියක සටහන් ඇත්තී වේ. සතරකින් බඳින ලද්දී සිවුරැස් වූවා හෝ තුන්කොන් වීථි අඩසඳ මිහිඟුබෙර ආදීන්ගේ සටහන් ඇත්තී හෝ වේ. ඉන්වැඩි නිමිතිවලින් බඳින ලද්දී නොයෙක් සටහන් ඇත්තී හෝ වේ. ඒ සීමාව බඳිනු කැමැත්තවුන් විසින් සමීප විහාරයන්හි මහණුන් අතින් ඒ ඒ විහාරය පිළිබඳ සීමාපරිච්ඡෙදය විචාරා, බඳිනලද සීමා ඇති විහාරයන්ගේ සීමාවෙහි සීමාන්තරිකයද නොබදින ලද සීමා ඇති විහාරයන්ට පසුව සීමා බදින්නවුන්ගේ සීමාවට අවකාශ තබා දිගහැසිරෙණ මහණුන් දිග් නොහැසිරෙණ කාලයෙහි, ඉදින් එක් ග්‍රාම ක්‍ෂෙත්‍රයෙක්හි සීමාව බඳිනු කැමැත්තාහුද, එහි බඳින ලද සීමා ඇති යම් විහාරස්ථාන වේද, ඒ විහාරයන්හි මහණුන්ට, ‘අපි අද සීමාවක් බඳින්නෙමු, තෙපි තමතමන්ගේ සීමාපරිච්ඡෙදයෙන් නොයිනික්මෙවු’යි කියා යැවිය යුතුය. නොබැඳි සීමා ඇති යම්විහාරස්ථාන වේද, ඒ විහාරයන්හි මහණුන් එක් තැනකට රැස්කරවිය යුතුයයි ඡන්‍දය ගෙන්විය යුත්තන්ගේ ඡන්‍දය ගෙන්විය යුතුය. ඉදින් අන්‍යවූද ග්‍රාමක්‍ෂෙත්‍රයන් ඇතුළත් කරනු කැමැත්තාහුද, ඒ ගම්වල යම් මහණ කෙනෙක් වසත්ද, ඔවුන්ද, ආයුතුය. නොඑන්නවුන්ගේ ඡන්‍දය ගෙන්විය යුතුය’යි **මහාසුම්ම **ස්ථවිරතෙමේ කීයේය. මහාපදුමස්ථවිර තෙමේ වනාහි ‘නානාග්‍රාමක්‍ෂෙත්‍රයෝ වනාහි වෙන්වූ බද්ධසීමා සදෘශයහ, එයින් ඡන්‍දපාරිශුද්ධිය නොඑන්නේය. නිමිති ඇතුළට පැමිණි මහණුන් විසින් ආයුතුය’යි කියා නැවත සමානසංවාසක සීමාව සම්මත කරන කාලයෙහි ඊමද නොඊමද වටියි. අවිප්පවාසසීමාව සම්මතකරන කාලයෙහි වනාහි නිමිති තුළට පැමිණියවුන් ආයුතුය. නොඑන්නවුන්ගේ ඡන්‍දය ගෙන්විය යුත්තේය’යි කීයේය.
මෙසේ භික්‍ෂූන් රැස්වූ කල්හි ඡන්‍දය ගෙන්විය යුත්තන්ගේ ඡන්‍දය ගත්කල්හි ඒ ඒ මාර්‍ගයන්හිද ගඞ්ගාතීර්‍ත්‍ථග්‍රාමද්වාරාදීන්හිද ආගන්තුක භික්‍ෂූන්ගේ වහවහා අත්පසට ගෙන්වීම පිණිසද, සීමාවෙන් පිටත්කරණු පිණිසද ආරාමිකයන්ද, හෙරණුන්ද, තබා බෙරහඬ හෝ සක්හඬ හෝ නංවා නිමිත්ත කීර්තනයට අනතුරුව කියනලද “**සුණාතු මෙ භන්තෙ සඞ්ඝො**” යනාදීවූ කර්‍මවාක්‍යයෙන් සීමාතොමෝ බැඳිය යුත්තීය. කර්‍මවාක්‍යාවසානයෙහිම නිමිති පිටකොට යට පොළොව දරාසිටින දියකෙළවරකොට සීමාතොමෝ පිහිටියා වේ.
මේ සමානසංවාසකසීමාව සම්මත කරන්නවුන් විසින් ප්‍රව්‍රජ්‍යා උපසම්පදාදී වූ සඞ්ඝකර්‍ම සැපසේ කිරීම පිණිස පළමුකොට ඛණ්ඩ සීමාව බැඳිය යුත්තීය. ඒ ඛණ්ඩසීමාව බඳින්නවුන් විසින් වත දැනගතයුතුය. බෝ සෑ බත්හල් ආදී වූ සියලු වස්තු පිහිටුවා කළ වෙහෙරෙක්හි බඳිත්ද, වෙහෙරමැද බොහෝ දෙන හැසිරෙණ තන්හි නොබැඳ විහාර ප්‍රත්‍යන්තයෙහි විවික්තාවකාශයෙක බැඳිය යුතුය. නොකළ වෙහෙරෙක්හි බඳින්නවුන් විසින් බෝසෑ ආදී සියලු වස්තූන්ට තැන් සලකා සුදුසු පරිදි පිහිටි වස්තු ඇති තන්හි විහාරප්‍රත්‍යන්තයෙහි විවික්තවකාශයෙක් වේද, මෙසේ බැඳිය යුතුය. ඒ සීමා තොමෝ යටත්පිරිසයෙන් එක්විසි නමක් භික්‍ෂූන් ගණීද, වටියි. ඉන් අඩුවූවා නොවටියි. වැඩියක් භික්‍ෂූන් දහසකට පමණවූවාද වටියි. ඒ සීමාව බඳින්නවුන් විසින් සීමාමාලකය වටින් නිමිත්තට සුදුසු ගල්තැබිය යුතුය. ඛණ්ඩ සීමාවෙහි සිටියවුන් විසින් මහාසීමාව නොබැඳිය යුතුය. මහාසීමාවෙහි සිටියවුන් විසින් ඛණ්ඩසීමාව බැඳිය යුතුය. මහා සීමාවෙහිම සිට මහාසීමාව බැඳිය යුතුය.
එහි මේ බන්‍ධනාවිධියය. හාත්පස “එසො පාසාණො නිමිත්තං”යි නිමිති කීර්තනයකොට කර්‍මවාක්‍යයෙන් සම්මත කටයුතුය. නැවත ඒ සීමාවෙහි දළ්හීකර්‍මය පිණිස අවිප්පවාසකර්‍මවාක්‍යය කටයුතුය. මෙසේ සීමාව සමූහනය කරන්නෙමු’යි ආවාහු, සමූහනය කරන්නට නොහැකිවෙත්. සීමාව සම්මතකොට පිටත සීමාන්තරික පාසාණයෝ තැබිය යුත්තාහ. සීමන්තරිකපාසාණය පැසුළු කෙළවරින් එක්රියන් පමණවූයේද වටියි. වියතක් පමණ වූයේ වටීයයි **කුරුන්‍දියෙහි** කියනලදී. සිවු අඟුල් පමණවූයේද වටීයයි **මහාපච්චරියෙහි** කියනලදී. ඉදින් විහාරය මහත් වේ නම් ඛණ්ඩ සීමා එකක් හෝ දෙකක් හෝ එයට වැඩි ගණනක් හෝ බැඳිය යුතුය.
මෙසේ ඛණ්ඩසීමාව සම්මතකොට මහාසීමාව සම්මත කරන කාලයෙහි ඛණ්ඩසීමාවෙන් බැහැරට ගොස් මහා සීමාවෙහි සිට හාත්පස වටේට පියවර අනුව යන්නවුන් විසින් සීමන්තරික පාසාණයෝ කීර්තනය කටයුත්තාහුය. ඉන්පසු සෙසු නිමිති කීර්තතනයකොට අත්පස නොහරිනවුන් විසින් කර්‍මවාක්‍යයෙන් සමානසංවාසක සීමාව සම්මතකොට, ඒ සීමාවෙහි දළ්හීකර්‍මය පිණිස අවිප්පවාසකර්‍මවාක්‍යද කියයුතුය. මෙසේ වනාහි සීමාව සමූහනය කරන්නෙමු’යි ආවාහු සමූහනය කරන්නට නොහැකිවෙත්. ඉදින්වනාහි ඛණ්ඩසීමාවෙහි නිමිති කීර්තනයකොට අනතුරුව සීමන්තරිකාවෙහි නිමිතිකීර්තතනය කිරීමෙන් මහාසීමාවෙහි නිමිතිකීර්තනය කෙරෙත්ද, මෙසේ තුන්තන්හි නිමිතිකීර්තනය කිරීමෙන් යම් සීමාවක් කැමතිවෙත්ද, එය පළමුකොට බැඳීම වටියි. මෙසේ ඇති කල්හි කියූනයින්ම ඛණ්ඩ සීමාවෙහිම පටන් බැඳිය යුතුය. මෙසේ බඳිනලද සීමාවන් අතුරෙහි ඛණ්ඩ සීමාවෙහි සිටි භික්‍ෂූහු මහාසීමාවෙහි කර්‍ම කරන්නවුන්ගේ කර්‍මය කොප්‍ය නොකෙරෙත්. මහාසීමාවෙහි හෝ සිටියාහු ඛණ්ඩ සීමාවෙහි කර්‍මකරන්නවුන්ගේ කර්‍මයද, සීමාන්තරිකාවෙහි වනාහි සිටියාහු දෙපක්‍ෂයගේම කර්‍මය කොප්‍ය නොකෙරෙත්. ග්‍රාමක්‍ෂෙත්‍රයෙහි සිට කර්‍මකරන්නවුන්ගේ කර්‍මය සීමාන්තරිකාවෙහි සිටියාහු කොප්‍ය කෙරෙත්. සීමාන්තරිකාතොමෝ ග්‍රාමක්‍ෂෙත්‍රය භජනය කරයි.
මේ සිමාව වනාහි හුදෙක් පොළෝතලයෙහිම බඳින ලද්දී බඳින ලද්දී නම් නොවේ. තවද, පිටිගල්හිද, බිගෙම්යිද, ලෙනෙහිද, පහයෙහිද, පර්‍වත මස්තකයෙහිද බඳින ලද්දී බඳින ලද්දීම වේ. එහි පිටිගලෙහි බඳින්නවුන් විසින් ගලමතුවෙහි රෙඛාවක් හෝ කොටා, කුඩාවළක් හෝ කැණ, ඒ රෙඛාව හෝ කුඩාවළ හෝ නිමිත්ත නොකොට යුතුය. නිමිත්තට සුදුසු ගල් තබා නිමිති කීර්තනය කටයුතුය. කර්‍මවාක්‍යාවසානයෙහි සීමාතොමෝ පොළොව දරණ ජලය කෙළවරකොට බසියි. නිමිත්ත පාසාණයෝ තුබූතන්හි නොසිටිත්ද, එහෙයින් වටින් රෙඛාවක් හෝ නැන්විය යුතුය. සිවුකොන්හි හෝ ගල්විද සිටවිය යුතුය. ‘මේ සීමාපරිච්ඡෙදය’යි කියා අකුරු හෝ සිඳිය යුතුය. ඊර්‍ෂ්‍යා කරන කිසිකෙනෙක් සීමාව දවන්නෙමු’යි ගිනිතබත්ද, ගල්ම දැවීයේ. සීමාව නොදැවේ.
බිම්ගෙයිද, බිත්තිය කීර්තනය නොකොට එක්විස්සක් මහණුන්ට ඉඩතැන් ඇතුළත්කොට පහන්නිමිති තබා සීමාව සම්මත කටයුතුය. බිත්තිය ඇතුළතම සීමාව වේ. ඉදින් බිත්තිය ඇතුළ එක්විස්සක් මහණුන්ට ඉඩ නැත්තේනම් බිත්තියෙන් පිටත පිළෙහි නිමිති පහන් තබා සම්මත කටයුතුය. ඉදින් මෙසේත් නොපොහොනේනම්, පලයෙහි දියවැඩෙන තැනින් පිටතද නිමිති තබා සම්මත කටයුතුය. මෙසේ සම්මත කළ කල්හි වනාහි සියලුකුටිගෙය සීමාවෙහි සිටියේම වේ.
බිතුසතරක් ඇතිලෙනෙහි බදින්නවුන් විසින් බිත්ති කීර්තනය නොකොට නිමිති ගල්ම කීර්තනය කටයුතුය. ඇතුළත ඉඩඇති කල්හි පිටත පිළෙහිද නිමිති තැබිය යුතුය. ඉදින් නොපොහොනේනම් පලයෙන් දියවැඩෙන තැනින් පිටතද, නිමිතිගල් තබා නිමිති කීර්තනය කොට සීමාව සම්මත කටයුතුය. මෙසේ සීමාව ඇතුළතද පිටතද සීමාවන්නීය.
පහය මතුවෙහිද බිත්ති කීර්තනය නොකොට ඇතුළත ගල්තබා සීමාව සම්මත කටයුතුය. ඉදින් නොපොහොනේ නම්, පිලෙහිද ගල් තබා සම්මත කටයුතුය. මෙසේ සම්මත කරණ ලද්දී පහය මතුවෙහිම වේ. බිත්තියෙන් මොබ නිමිතිතබා කීර්තනය කළ බැවින් යට ඉඩ ඇති පෙදෙසට නොබසියි. ඉදින් බොහෝ ටැම්වල තලාන් මතුවෙහි කළපහයෙහි යටතලෙහි බිත්තිය යම්සේ නිමිති තුළ වේද, මෙසේ නැගී තලාන් රුක්සමග එකට බැඳී සිටියේද, යටටද බසියි. එ‍ක්ටැම් පහයෙහි මතුමහලෙහි බඳින ලද සීමාතොමෝ, ඉදින් ටැඹමතුවෙහි එක්විස්සක් මහණුන්ට ඉඩ ඇත්තේ වේද, යටට බසියි. ඉදින් පහයෙහි බිත්තියෙන් පිටතට නික්මුනු දොරටුවල පහන්තබා සීමාව බදිත්ද, පහයෙහි බිත්ති සීමාව තුළ වේ. මේ සීමාවෙහි යටට බැසීම් නොබැසීම් කියූනයින්ම දතයුතුය. පහයයට කීර්තනය කරන්නවුන් විසින්ද, බිත්තියද රුක්ටැම්ද කීර්තනය නොකටයුතුය. බිත්තියට ඇතුළුවූ ගල්ටැම් කීර්තනය කිරීම වටියි. මෙසේ කීර්තනය කරණලද සීමාව පහය යට කෙළවර සිටි ටැම්වල ඇතුළතම වන්නීය. ඉදින් පහය යට බිත්තිය මතුතලය හා සම්බන්‍ධ වේද, මතුපහයටද නගියි. පහයෙහි පිටත පලයෙන් දිය වැටෙන තැන නිමිතිකෙරෙත්ද, සියලු පහය සීමාවෙහි සිටියේ වේ.
පර්‍වතමස්තකයෙහි එක්විස්සක් මහණුන්ට ඉදීමට සුදුසුවූ තලයවේද, එහි පිටිපහණෙහි මෙන් සීමාව බඳිත්ද, යට පර්‍වතයෙහිද, ඒ පිරිසිඳීමෙන්ම සීමාව බසියි. තල්මුල වැනිව යට මහත්ව ක්‍රමයෙන් සිහින්වූ පර්‍වතයෙහිද, මතුවෙහි සීමාව බඳින ලදද, යටට බසීමය. යම් පර්‍වතයෙක් තෙමේ වියන් සටහන් ඇත්තේ වේද, මතුවෙහි එක්විස්සක් මහණුන්ට ඉඩ ඇත්තේද, යට ඉඩ නැත්තේද, ඒ පර්‍වතයෙහි මතුවෙහි බඳින ලද සීමාතොමෝ යටට නොබසී. මෙසේ මිහිඟුම්බෙර සටහන් ඇත්තේ හෝ වේවා, පණාබෙරසටහන් ඇත්තේ හෝ වේවා, යම් පර්‍වතයක්හුගේ යට හෝ මැද හෝ සීමා ප්‍රමාණයක් නැත්තේද, ඒ පර්‍වතය මතුවෙහි බඳින ලද සීමාතොමෝ යට නොබසියි. යම් පර්‍වතයක්හුගේ කුළුදෙකක් ලංව සිටියේද, එක් පර්‍වතයක් මතුවෙහි සීමාවට පමණ නොසෑහේද, ඒ පර්‍වතයාගේ කුළු අතර ගඩොල් ආදියෙන් බැඳ හෝ පුරවා හෝ එකාබද්ධකොට මතුවෙහි සීමාව සම්මත කටයුතුය.
නයිපෙණසමාන වූ එක් පර්‍වතයක් වේද, ඒ පර්‍වතය මතුවෙහි සීමාවට පමණ ඇති බැවින් සීමාව බඳිත්ද, ඉදින් ඒ පර්‍වතයෙහි යට බිත්තියෙන් වටනොකළ පර්‍වතය ඉදිරියට නෙරායෑමෙන් වූ ගුහාවක් වේනම් සීමාව නොබසියි. ඉදින් මේ පර්‍වතයෙහි මැදසීමාවට පමණවූ සිදුරැති ගලක් වේනම්, බසියි. ඒ ගලද සීමස්ථම වේ. තවද මේ පර්‍වතයෙහි යටලෙනෙහි බිත්තිය අගකෙළවර හැපීසිටීද, බසියි. යටද මතුවෙහිද සීමාවම වේ. ඉදින් යට උපරිම සීමාපරිච්ඡෙදය පසුභාගයෙහි පර්‍වතයතුළ ලෙනක් වේද, පිටත සීමාව නොබසියි. තවද, උපරිම සීමා පරිච්ඡෙදයෙන් මෑත පිටත ලෙන වේද, ඇතුළත සීමාව නොබසියි. තවද මතු සීමා පරිච්ඡෙදය කුඩා වේද, යටලෙන මහත් වේද, සීමාපරිච්ඡෙදය ඉක්මවා සිටියේද, සීමාව මත්තෙහිම වන්නීය. යට නොබසියි. ඉදින් ලෙන කුඩා වේද, සියල්ල පැසුළුසීමා පමණ වේද, මත්තෙහි සීමාව මහත් වේද, එය යටකොට සිටි සීමාව බසියි. තවද ලෙන ඉතා කුඩා වේද, සීමාවට පමණ නොවේද, සීමාව මතුවෙහිම වන්නීය. යට නොබසියි. ඉදින් එයින් අඩක් බිඳ වැටේද, සීමාවට පමණක් වේද, පිටත වැටුනී අසීමා වන්නීය. ඉදින් නොවැටුනක් වනාහි සීමාවට පමණවේද, සීමාම වන්නීය.
ඛණ්ඩසීමාතොමෝ මිටිබිම් ඇත්තීද, ඒ මිටිබිම පුරවා උස්බිම ඇත්තක් කෙරේද, සීමාවමය. සීමාවෙහි ගෙයක් කෙරෙත්ද, එය සීමස්ථකම වේ. සීමාවෙහි පොකුණක් කණිත්ද, සීමාවමය. සැඩදියපහරෙක් සීමාමණ්ඩලය යටකොට යේද, සීමාමාලකයෙහි අටල්ලක් බැඳ කර්‍මකිරීම වටියි. සීමාවෙහි යට උමංගඟක් වේද, සෘද්ධි ඇති මහණෙක් තෙමේ එහි හිඳීද, ඒ ගඞ්ගාතොමෝ පළමුකොට ගියාද, සීමාව පසුව බඳින ලද්දීද, කර්‍ම කොප්‍ය නොකෙරේ. නැවත පළමුකොට සීමාව බඳින ලද්දීද, පසුව ගඞ්ගාව ගියාද, කර්‍මය කොප්‍ය කරයි. යටපොළෝතලයෙහි සිටියේ වනාහි කොප්‍ය කෙරේමය.
මහාසීමා තුළ බැඳි බද්ධසීමා මාලකයෙහි නුගරුකක් වේද, එහි අත්තක් හෝ එයින් නික්මුනු නුග අරළුවක් හෝ මහාසීමාවෙහි පොළෝතලය හෝ එහි හටගත් රුක්ආදිය හෝ හපා සිටීද, මහාසීමාව ශුද්ධකොට හෝ කර්‍මකටයුතුය. ඒ අතුඅරළු සිඳහැර පිටත්හි කටයුතුය. නොවැදසිටි අතු ආදියට නැගීසිටි මහණතෙමේ අත්පසට පැමිණවිය යුතුය. මෙසේ මහාසීමාවෙහි හටගත් රුකෙහි අත්තක් හෝ නුගඅරළුවක් හෝ කියූනයින්ම සීමාමාලකයෙහි පිහිටාද, කියූනයින්ම, සීමාගත භික්‍ෂූන් අත්පසට ගෙන්වීමක් නැත, සීමාවෙන් බැහැර කිරීමෙන් සීමාව ශුද්ධකොට හෝ කර්‍මකටයුත්තේය. ඒ අතු අරළු සිඳ හෝ පිටත්හි කටයුතුය.
ඉදින් සීමාමාලකයෙහි කිසි මහණෙක් සීමා මාලකය තුළට පිවිස අහස සිටිඅත්තෙක හිඳීද මොහුගේ පාදයෝ හෝ භූමිගතවෙත්ද, අඳනය, පොරෝණය හෝ බිමදීද, කර්‍මකිරීම නොවටියි. පාදයන්ද අඳනය - පොරෝණය ඔසොවා කර්‍මකිරීම වටියි. මේ ලක්‍ෂණයද පළමුනයින්ම දතයුතුය. මේ මතු කියන්නේ වෙනසය:- එහි බද්ධ සීමාව තුළ සිටි බැවින් ඔසොවා කර්‍මකිරීම නොවටියි. අත්පසටම පැමිණවිය යුතුය. ඉදින් සීමාව තුළින් පර්‍වතයෙක් උස්ව නගීද, එහි සිටි මහණතෙමේ අත්පසටම ගෙන්විය යුතුය. සෘද්ධියෙන් පර්‍වතයට පැමිණියහු කෙරෙහිද, මෙම නය වේ. බඳින ලද්දවූම සීමාව ප්‍රමාණරහිත ප්‍රදේශයට නොබසියි. බද්ධසීමාවෙහි යම්කිසිතැනක හටගත්තාවූ එකට බැඳීගියාවූ යම්කිසිවක් වේද, එය සීමාසඞ්ඛ්‍යාවටම යන්නේය.
“**තියොජනපරමං**” තුන්යොදුන් පරම ප්‍රමාණය මේ සීමාවටනුයි තියොජනපරමා නම. ඒ තුන්යොදුන් පරමකොට ඇති සීමාව සම්මත කරන්නහු විසින් වනාහි මැද සිට යම්සේ සිවුදිසාවන්හි එක්යොදුන් අඩක් එක්යොදුන් අඩක් වේද, මෙසේ සම්මත කටයුතුය. ඉදින් වනාහි මැදසිට එක් එක් දිසාවෙන් තුන්යොදුනක් කෙරෙත්ද, සයොදුනෙක් වේයයි නොවටියි. සිවුරැස් කොට හෝ තුන්කොන් හෝ කොට සම්මත කරන්නහු විසින් යම්සේ කොණින්කොණ තුන්යොදුනක් වේද, මෙසේ සම්මත කටයුතුය. ඉදින් වනාහි යම්කිසි කෙළවරකින් කෙසගක් පමණ නමුදු තුන්යොදුන ඉක්මවාද, ඇවැතටද පැමිණේ. සීමාවද අසීමවන්නීය.
**“නදීපාරං**” මෙහි යටපත් කරනුයි පාරා නම. කුමක් යටපත්කරාද, යත්:- නදියයි. නදියේ යටපත්කිරීම නදීපාරා නම. ඒ නදීපාරායයි. නදිය යටපත් කරන්නාවූ යන අර්‍ත්‍ථයි. මෙහිද නදියෙහි ලක්‍ෂණ නදී නිමිත්තයෙහි කියනලද නයමය. “**යත්‍ථස්ස ධුවනාවා වා**” යම් තැනක නදියෙහි සීමාබන්‍ධන ස්ථානගත තීර්ථයන්හි නිබඳ හැසිරෙන නැවක් වන්නීද, යම් නැවක් සියලු අන්තිම පරිච්ඡෙදයෙන් පදින පුරුෂයා සමග තිදෙනකු උසුලාද, ඉදින්වනාහි ඒ නැව උඩට හෝ යටට හෝ කිසි කටයුත්තක් නිසා නැවත ඒම පිණිස ගෙනයන ලද්දීද, සොරුන් විසින් හෝ ගෙනයන ලද්දීද, ඒකාන්තයෙන් ලැබිය හැක්කීද, යම් නැවක් වනාහි වාතයෙන් හෝ සිඳිනලද බැඳුම් ඇත්තී රැලවලින් ගඟමැදට ගෙනයන ලද්දීද, අවශ්‍යයෙන් ගෙන ආයුත්තීද, නැවත ධුවනැවම වේ. දිය ගලාගිය කල්හි ගොඩබිමට ඔසොවා දමන ලද්දීද, සුණුකසටාදියෙන් පුරවා තබන ලද්දීද, ධුවනැවමයි. ඉදින් බුන්නැව හෝ වෙන්කළ පුවරු ඇති නැව හෝ නොවටියි. **මහාපදුම **ස්ථවිරතෙමේ වනාහි ‘ඉදින් තාවකාලිකකොට නැවක් ගෙණ සීමාව බඳිනතැන තබා නිමිති කීර්තනය කෙරෙත්නම්, ධුවනාවාවම වේය’යි කීයේය. එහි **මහාසුම්ම** ස්ථවිරතෙමේ ‘නිමිත්තද සීමාවද කර්‍මවාක්‍යයෙන් පැමිණේ. නැවෙන් නොපැමිණේ. භාග්‍යවතුන් වහන්සේ විසින්ද, යම් ධුවනැවක් අනුදන්නා ලදද, එහෙයින් නිබඳ නැවම වටීය’යි කීයේය.
**“ධුවසෙතු වා**” යම්තැනක රුක්ගටා කරණ ලද්දාවූ හෝ පුවරු බඳින ලද්දාවූ හෝ පාගමන් ඇති සමූහයා යන හෙයක් හෝ ඇත්-අස් ආදීන්ගේ හැසිරීමට සුදුසු මහහෙයක් හෝ ඇත්තේද, යටත්පිරිසයින් එකෙණෙහිම රුකක් සිඳ මිනිසුන්ගේ හැසිරීමට සුදුසු වු එක් අයකුට යාහැකි හෙයක් හෝ වේද, ඒ හැම ධුවසෙතුමැයි සඞ්ඛ්‍යාවට යන්නේය. ඉදින්වනාහි මතුවෙහි බඳිනලද වේවැල් ආදිය අතින්ගෙන එයින් හැසිරෙන්නට නොහැකිවේද, නොවටියි.
**“එවරූපං නදීපාරං සීමං සම්මන්තිතුං”** යම්තැනක කියූ ආකාරඇති මේ ධුවනැවක් හෝ ධුවසෙතුවක් හෝ ඉදිරිතොටුපලෙක්හිම ඇත්තේද, මෙබඳුවූ නදීපාරසීමාව සම්මත කරන්නට අනුදනිමි’ යන අර්‍ත්‍ථයි. ඉදින් ධුවනැවක් හෝ ධුවහෙයක් හෝ ඉදිරිතොටෙහි නැත්තේනම්, මදක් උඩට හෝ නැග යටට හෝ බැස ඇත්තේද, මෙසේද වටියි. **කරවීක තිස්ස** ස්ථවිරතෙමේ වනාහි ගව්වක් පමණ අතරද වටීය’යි කීයේය.
මේ නදීපාරසීමාව සම්මත කරන්නහු විසින් එක් තෙරක සිට දියපහර මතුවෙහි ගංඉවුරෙහි නිමිත්ත කීර්තනයකොට එතැන්පටන් තමන් වටකරන්නහු විසින් යම්පමණ පරිච්ඡෙදයක් කැමතිවේද, ඒ පරිච්ඡෙද අවසානයෙහි යටදියපහරෙහිද ගංඉවුරෙහි නිමිත්ත කීර්තනය කොට එතෙර හමුවූවන්හි ගංඉවුරෙහි නිමිත්ත කීර්තනය කටයුතුය. එතැපටන් යම්පමණ පරිච්ඡෙදයක් කැමතිවේද, ඒ පරිච්ඡෙදයෙහි වසයෙන් යම්තාක් දියපහර මතුවෙහි පළමුකොට කීර්තනය කළ නිමිත්තට හමුවෙහි ගංඉවුරෙහි නිමිත්ත වේද, ඒතාක් කීර්තනය කොට නැවත ගෙනවුත් පළමුකොට කීර්තනය කළ නිමිත්ත සමග ගැටිය යුතුය. නැවත සියලු නිමිතිතුළ සිටි මහණුන් අත්පසට පැමිණියවුන් කොට කර්‍මවාක්‍යයෙන් සීමාව සම්මත කටයුතුය. නදියෙහි සිටියෝ නොආවාහුද, කර්‍ම කොප්‍ය නොකෙරෙත්. සම්මුතිය කෙළවර නදිය හැර නිමිති තුළ එතෙරද මෙතෙරද එක්සීමාවක් වන්නීය. නදිය වනාහි බද්ධසීමා සඞ්ඛ්‍යාවට නොයයි. ඕතොමෝ වෙන්වම නදීසීමාවම වේ.
ඉදින් නදිය තුළ දිවයිනක් වේද, ඒ දිවයින සීමාවට ඇතුළත් කරනු කැමැත්තහු විසින් පෙරනයින්ම ඇතුළතසිටි ඉවුරෙහි නිමිති කීර්තනයකොට, දිවයිනෙහි මෙතරද එතෙරද නිමිති කීර්තනය කටයුතුය. නැවත නදියෙහි එතෙරද, මෙතෙරෙද, නිමිත්තට හමු වූ තන්හි නිමිත්ත කීර්තනයකොට, එතැන් පටන් පෙර නයින්ම යම්තාක් උඩුගඟෙහි පළමුකොට කීර්තනය කළ නිමිත්ත හමුවෙහි නිමිත්තද, ඒතාක් කීර්තනය කටයුතුය. නැවත දිවයිනෙහි එතෙර අන්තයෙහිද මෙතෙර අන්තයෙහිද නිමිත්ත කීර්තනයකොට, නැවත ගෙනවුත් පළමු කීර්තතනය කළ නිමිත්ත සමග ගැටිය යුතුය. නැවත දෙතෙරෙහි දිවයිනෙහිද සියලු මහණුන් අත්පසට පැමිණියවුන් කොට කර්‍මවාක්‍යයෙන් සීමාව සම්මත කටයුතුය. නදියෙහි සිටියෝ නොඑන්නාහුද, කර්‍මය කොප්‍ය නොකෙරෙත්. සම්මුතිය කෙළවර නදිය හැර නිමිති තුළ දෙතෙරද දිවයිනද එක් සීමාවන්නීය. නදිය වනාහි නදීසීමාවමැයි.
ඉදින් දිවයින, විහාරසීමාපරිච්ඡෙදයෙන් ඉහලද පහලද වැඩිතරම් වූයේ වේද, නැවත විහාරසීමා පරිච්ඡෙද නිමිත්තට සෘජුවම හමුවූ දිවයින මොබ කෙළවර නිමිත්ත කීර්තතනය කොට, එතැන් පටන් දිවයින මුදුන වටකරන්නහු විසින් නැවත දිවයින මොබ කෙළවර නිමිත්තට හමු වූ ඔබ කෙළවර නිමිත්ත කීර්තනය කටයුතුය. ඉන්පසු පළමු නයින්ම එතෙර හමුවූ නිමිත්ත ආදිකොට එතෙර නිමිතිද, දිවයින ඔබමොබ කෙළවර කීර්තනය කොට පළමු කීර්තනය කළ නිමිත්ත සමග ගැටීම කළයුතුය. මෙසේ කීර්තනය කොට සම්මත කළ සීමාව පර්‍වත සටහන් ඇත්තී වේ.
ඉදින්වනාහි දිවයින විහාරසීමාපරිච්ඡෙදයෙන් ඉහලද පහලද වැඩිතරම් වේ, පළමු නයින්ම දිවයිනෙහි දෙමුදුනද වටකොට නිමිති කීර්තනය කරන්නහු විසින් නිමිති ගැටීම කටයුත්තේය. මෙසේ කීර්තනය කොට සම්මත කරණලද සීමාතොමෝ මිහිඟුබෙර සටහන් ඇත්තීය.
ඉදින් දිවයින විහාරසීමා පරිච්ඡෙදය ඇතුළත කුඩා වේද, සියලු පළමු නයින් දිවයිනෙහි නිමිති කීර්තනය කටයුතුය. මෙසේ කීර්තනය කොට සම්මත කළ සීමාව පණාබෙර සටහන් ඇත්තීය.
**“අනුපරිවෙණියං”** එක් සීමාමහාවිහාරයෙහි ඒ ඒ පිරිවෙණෙහි “**අසංකෙතෙන”** සලකුණු නොකොට. **“එකං සමූහනිත්‍වා”** කර්‍මවාක්‍යයෙන් උදුරා.
**“යතො පාතිමොක්‍ඛං සුණාති”** යම්කිසි තැනක මහණුන්ගේ අත්පසෙහි හුන්නේ, යම්හෙයකින් ප්‍රාතිමොක්‍ෂය අසාද, ඒ මහණහු විසින් උපොසථය කරණ ලද්දේය යන අර්‍ත්‍ථයි. මෙද වස්තු වශයෙන් කියනලදී. අත්පසෙහි හුන් නොඅසන්නහු විසින්ද උපොසථය කරන ලද්දේම වේ. **“නිමිත්තා කිත්තෙතබ්බා**” උපොසථ ප්‍රමුඛයෙහි කුඩා වූ හෝ මහත්වූ හෝ ගල් ගඩොල් දැවකඩ දඬු ආදීවූ යම්කිසි නිමිති, එලිමහන් තන්හි හෝ මලු ආදී තන්හි හෝ යන යම්කිසි තැනෙක සංඥාකොට කීර්තනය කිරීම වටියි.
**“ථෙරෙහි භික්‍ඛූහි පඨමතරං සන්නිපතිතුං**” යන මෙහි ඉදින් මහාස්ථවිරතෙමේ ඉතා පළමුකොට නොඒනම්, දුක්කටය වේ. “**එකජ්ඣං සන්නිපතිත්‍වා උපොසථො කාතබ්බො**” මෙහි ඉදින් පුරාණ ආවාසයක් වෙහෙර මැද වේද, මෙහිද මහණුන්ට හිඳින තැන පොහොනේද, එහි රැස්වී පොහොය කටයුතුය. පුරාණ ආවාසය හෝ දුර්‍වලවේද, ඉඩකඩ නැත්තේ වේද, පසුව ගොඩනැගුනු අන්‍යවූ ආවාසයක් ඉඩපහසු ඇත්තේ සම්බාධරහිත වේද, එහි පොහොය කටයුතුය.
**“යත්‍ථ වා පන ථෙරො භික්‍ඛු විහරති**” මෙහිද තෙරහුගේ විහාරය සියල්ලන්ට පොහොනේද, පහසුවේද, එහි පොහොය කටයුතුය. ඒ විහාරය පිටිසර විසම ප්‍රදේශයක වේනම්, තෙරුන්ට “ස්වාමීනි” ඔබ වහන්සේගේ විහාරය පහසුකම් නැති පෙදෙසක වූයේය. මෙහි සියල්ලන්ට ඉඩකඩ නැත්තේය, අසුවල් ආවාසයෙහි නම් ඉඩකඩ ඇත්තේය, එහි සෑම වටීය’යි කියයුතුය. ඉදින් ස්ථවිරතෙමේ නොඒම, ඔහුගේ ඡන්‍දපාරිසුද්ධිය ගෙනවුත් සියල්ලන්ට පොහොනා පහසු තැනක පොහොය කටයුතුය.
**“අන්‍ධකවින්‍දා**” රජගහනුවරින් තුන්ගවු පමණ තන්හි අන්‍ධකවින්‍ද නම් නුවර පිහිටියේය. එනුවර නිසා මහාකාශ්‍යප මහාස්ථවිරයන් වහන්සේ වැඩවසන සේක. එයින් රජගහනුවරට පොහොයට එන්නාහු, රජගහනුවර වටකොට අටළොස් මහාවිහාර කෙනෙක් වෙත්. සියල්ලෝ එක් සීමාය. දම්සෙනෙවි සැරියුත් මහතෙරුන් විසින් ඔවුන්ගේ සීමාව බඳින ලද්දීය. එහෙයින් වේළුවනයෙහි සඞ්ඝයාහට සාමග්‍රිය දෙනු පිණිස එන්නාහ යන අර්‍ත්‍ථයි. **“නදිං තරන්තො**” සප්පිනී නම් නදිය ඉක්මවන්නාහු “**මනං වූළ්හො අහොසි” **මදකින් නොපැමිණ ගසායෑම වූයේය. ඒනදිය වනාහි ගිජ්ඣකුටයෙන් බැස සැඩදියපහරින් යුක්තව ගලාබසියි. එහි වේගයෙන් ගලා එන ජලය ගැණ සිහි නොකරණ ස්ථවිරතෙමේ මදක් ගසාගෙන යන ලද්දේවීය. ගසාගෙන යන ලද්දේ නොවීය. උන්වහන්සේගේ දියෙන් මැඩුනු සිවුරු තෙත්වූහ.
“**සම්මතා හි සීමා සඞ්ඝෙන තිචීවරෙන අවිප්පවාසා ඨපෙත්‍වා ගාමඤ්ච ගාමූපචාරඤ්ච”** යන මේ කර්‍මවාක්‍යය උපන්තැන් පටන්ම මහණුන්ට පළමු කර්‍මවාක්‍යය නොවටියි. මේ කර්‍මවාක්‍යයම ථාවර වේ. මෙහෙණන්ට වනාහි මේ කර්‍මවාක්‍යය නොවටියි. පළමු කර්‍මවාක්‍යයම වටියි. කුමක් හෙයින, යත්:- භික්‍ෂුණී සඞ්ඝතෙමේ වනාහි ඇතුළුගම වෙසෙයි. මෙසේ කිසිකලෙක ඒ භික්‍ෂුණීසඞ්ඝතෙමේ මේ කර්‍මවාක්‍යයෙන් තිචීවරපරිහාරය නොලබන්නේය, මේ භික්‍ෂුණීසඞ්ඝයාහට පරිහාරය ඇත්තේය. එහෙයින් පළමු කර්‍මවාක්‍යයම වටියි. එහෙයිනි. භික්‍ෂුණිසඞ්ඝයාහට සමානසංවාසක-අවිප්පසවාසසීමා දෙකම ලැබේ. එහි මහණුගේ සීමාව යටපත්කොටද, ඒ සීමාව තුළද, මෙහෙණන්ගේ සීමාව සම්මත කිරීම වටියි. මහණුන්හටද මෙහෙණන්ගේ සීමාවෙහි මෙමනය වේ. ඔවුන් ඔවුනොවුන්ගේ කර්‍මයෙහි ගණපූරක නොවෙත්. කර්‍මවාක්‍යය වර්‍ග නොකෙරෙත්. මෙහිද නිගම නගරයන්ගේ සඞ්ග්‍රහයද ග්‍රාම යන වචනයෙන්ම දතයුතුය.
“**ගාමූපචාරො**” වටකරණලද ග්‍රාමයෙහි ප්‍රාකාරයද නොවටකරණලද ග්‍රාමයෙහි ප්‍රාකාරයට සුදුසු අවකාශයද වේ. ඒ දෙතන්හි ඉටුතුන් සිවුරු ඇති මහණතෙමේ. පරිහාරය නොලබයි. මෙසේ මහණුන්ගේ අවිප්පවාසසීමා ග්‍රාමයටද ගාමොපචාරයටද නොබසියි. සමානසංවාසක සීමාතොමෝ මෙහිද තමන්ගේ ධර්‍මතාවයෙන් යයි. අවිප්පවාසසීමාව වනාහි සමානසංවාසක සීමා යම්තැනෙක්හි ද එහිම යයි. ඒ අවිප්පවාසීමාවට වෙන්ව නිමිත්ත කීර්තනයෙක් නැත්තේය. එහි ඉදින් අවිප්පවාසසීමා සම්මුති කාලයෙහි ගම ඇත්තේද, ඒ ගමට ඒ අවිප්පවාසසීමා නොපැතිරේ. ඉදින් සීමාව සම්මත කළ කල්හි පසුව ගමක් පිහිටාද, එද අවිප්පවාස සීමාසඞ්ඛ්‍යාවටම යයි. යම්සේ පසුව පිහිටුවන ලද්දේ ද, එසේ පළමු පිහිටුවන ලද ගමෙහි වැඩීගිය පෙදෙසද අවිප්පවාසසීමා සඞ්ඛ්‍යාවටම යයි. ඉදින් සීමාසම්මුතිකාලයෙහි ගෙවල් කරණ ලද්දාහුද, එහි පිවිසෙන්නෙමු’යි ආලයක් ඇත්තේද, මිනිස්සු නොපිවිසියාහුද, පැරණි ගමෙහි හෝ ඉදින් ගෙයම හැරදමා අන්තැනෙක ගියාහුද, මෙය ගම නොවේමය. සීමාව පැතිරේ. ඉදින් එක් කුලයෙක්ද පිවිසියේ හෝ ආයේ හෝ ඇත්තේ නම් ගමමය. සීමාව නොපැතිරේ.
**“එවඤ්ච පන භික්‍ඛවෙ තිචීවරෙන අවිප්පවාසො සමූහන්තබ්බො**” මෙහි සීමාව උදුරණ මහණහු විසින් වත දැනගත යුතුය. එහි මේ වතයි. ඛණ්ඩ සීමාවෙහි සිට අවිප්පවාසසීමාව නොඉදිරිය යුතුය. එසේ අවිප්පවාස සීමාවෙහි ඛණ්ඩසීමාවද නොඉදිරිය යුතුය. ඛණ්ඩසීමාවෙහි සිටියහු විසින් අනික් මහාසීමාව ඉදිරිය යුතුය. සීමාවනම් ප්‍රකෘතියෙන් කුඩා සීමාව, නැවත ආවාසය වැඩීම පිණිස මහත් හෝ කරන්නට, ප්‍රකෘතියෙන් හෝ මහත්සීමාව, නැවත අන්‍යයන්ගේ විහාරයන් ඉඩදීම පිණිස කුඩා හෝ කරන්නටැ’යි යන දෙකරුණෙන් උදුරත්. එහි ඛණ්ඩසීමාවත් අවිප්පවාසසීමාවත් දනිත්නම්, උදුරන්නටද බඳින්නටද හැකිවෙත්. බණ්ඩසීමාව වනාහි දන්නාහු, අවිප්පවාස සීමාව නොදන්නාහුද උදුරන්නටද බඳින්නටද හැකිවෙත්. ඛණ්ඩසීමාව නොදන්නාහු, අවිප්පවාස සීමාවම දන්නාහු චෛත්‍යාඞ්ගණ බොධ්‍යඞ්ගණ උපොසථාගාරාදී වූ නිරාශඞ්ක ස්ථානයන්හි සිට උදුරන්නට හැකිවෙත්. ඉතාමැනවි. නැවත බඳින්නට නොහැකිවන්නාහුමය. ඉදින් බඳින්නාහු නම් සීමාසම්භෙදය කොට විහාරය සඞ්ඝකර්‍මයන්ට සුදුසු තැනක නොකරන්නාහුය. එහෙයින් ඛණ්ඩසීමාව නොදන්නහු විසින් නොඉදිරිය යුතුය. යම්කෙනෙක් වනාහි දෙකම නොදනිත්නම්, ඔවුහු උදුරන්නට නොහැකිවෙත්මය. බඳින්නට නොහැකිවෙත්. මේ සීමාව වනාහි කර්‍මවාක්‍යයෙන් හෝ ශාසනාන්තර්ධානයෙන් හෝ අසීමාවන්නීය. සීමාව නොදන්නන් විසින් කර්‍මවාක්‍යය කරන්නට නොහැකිය. එහෙයින් නොඉදිරිය යුතුය. මනාකොට දැනම සමූහනයද කටයුතුය. බන්‍ධනයද කටයුතුය.
මෙසේ බද්ධසීමාවසයෙන් සමානසංවාසයද එකූපොසථභාවයද දක්වා දැන් අබද්ධසීමා අවකාශයන් කෙරෙහිද එය දක්වනසේක් **“අසම්මතාය භික්‍ඛවෙ සීමාය අට්ඨපිතාය**” යනාදිය වදාළ සේක. එහි “**අට්ඨපිතාය”** යනු බද්ධසීමා වසයෙන් නොකළ පිරිසිඳීම් ඇති මෙහි ග්‍රාමග්‍රහණයෙන් නගරයද ගන්නා ලද්දේම වේ. එහි යම් පමණ පෙදෙසක ඒ ග්‍රාමයෙහි ග්‍රාමභොජකයෝ බලි ලබත්ද, ඒ පෙදෙස කුඩා හෝ වේවා, මහත් හෝ වේවා, ග්‍රාමසීමා මැයි සඞ්ඛ්‍යාවට යයි. නගරනිගම සීමාවන්හිද මෙම නය වේ. එක්ම ග්‍රාම ක්‍ෂෙත්‍රයෙහි යම්බඳුවූද එක් පෙදෙසක් ‘මේ පෙදෙස විසුංග්‍රාමය වේවා’යි පිරිසිඳ රජතෙමේ කිසිවක්හට දේද, ඒ පෙදෙසද විසුංග්‍රාමසීමාව වන්නේමය. එහෙයින් ඕතොමෝද, අන්‍යවූද ප්‍රකෘති ග්‍රාම නගර නිගමසීමාවෝ බද්ධසීමාව සමානම වෙත්. හුදෙක් තුන් සිවුරෙන් වෙන්ව වසන පරිහාරය නොලබත්.
මෙසේ ග්‍රාමාන්තවාසීන්ගේ සීමා පරිච්ඡෙදය දක්වා දැන් ආරණ්‍යකයන්ගේ සීමාපරිච්ඡෙදය දක්වන සේක් **“අගාමකෙ චෙ”** යනාදිය වදාළ සේක. එහි “**අගාමකෙ චෙ**” යනු වින්‍ධ්‍යවනය සදෘශ වූ අරණ්‍යයෙහි මහණෙක් වසාද නැවත ඔහු සිටිය අවකාශයෙන් වටින් සත් අබතුරක් සමානසංවාසකසීමාය යන අර්‍ත්‍ථයි. මේ සීමාව තිචීවර විප්පවාසසම්මුතියද ලබයි. එහි එක් අබතුරක් අටවිසිරියන් පමණ වේ. ඉදින් සඞ්ඝයා දෙකොටසක් වෙන්ව විනයකර්‍ම කෙරෙත්ද, සත්අබතුරු දෙකක් අතර අනික් එක් සත් අබතුරක් උපචාරය පිණිස තැබිය යුතුයි. සෙසු සත්තබ්භන්තර සීමාකථා මහාවිභඞ්ගයෙහි උද්දෙසිත ශික්‍ෂාපද වර්‍ණනාවෙහි කියූනයින් ගතයුතුය.
**“සබ්බා භික්‍ඛවෙ නදී අසීමා”** නදීලක්‍ෂණප්‍රාප්ත වූ යම්කිසි නදියක් නිමිති කීර්තනය කොට ‘මේ නදිය බද්ධසීමාව කරම්හ’යි කරන ලද්දීද, සීමා නොවන්නීය. ඒ නදිය වනාහි තමාගේ ස්වභාවයෙන්ම බද්ධසීමාව සමානවන්නීය. මෙහිද සියලු සඞ්ඝකර්‍ම කරන්නට වටියි. **සමුද්දජාතස්සරයන්හි** ද මෙම නය වේ. මෙහි **ජාතස්සර** නම්, යටත් පිරිසයින් යම්කිසි තිරිසනෙකු විසින්ද, කැණ නොකළ තෙමේම හටගත් හෙබය. හාත්පසින් ගලා ආ ජලයෙන් පිරී සිටියි.
මෙසේ නදී සමුද්දජාතස්සරයන්ගේ බද්ධසීමාභාවය ප්‍රතික්‍ෂෙපකොට නැවත එහි අබද්ධසීමා පරිච්ඡෙදය දක්වන සේක් **“නදියා වා භික්‍ඛවෙ**” යනාදිය වදාළ සේක. එහි **“යං මජ්ඣිමස්ස පුරිසස්ස සමන්තා උදකුක්‍ඛෙපං**” යම්තැනක් බල මැදුම් පුරුෂයක්හුගේ දියවීසි කිරීමෙන් පිරිසිදින ලද්දේ ද එතැනය. කෙසේවනාහි දියවීසි කළයුතුද, යත්: යම්සේ අක්‍ෂධූර්‍තයෝ දැවගුලය වීසිකෙරෙත්ද, එසේ දිය හෝ වැලි හෝ අතින් ගෙන මැදුම්බලැති පුරුෂයකු විසින් සියලු ශක්තියෙන් වීසි කළයුතුය. මෙසේ දැමූ දිය හෝ වැලි යම්තැනෙක වැටේද, මේ එක් උදකුක්‍ඛෙපයෙක් වේ. ඒ උදකුක්‍ඛෙපය ඇතුළත අත්පස හැර සිටියේ කර්‍මය කොප්‍ය කරයි. යම්තාක් පිරිස වැඩේද, ඒතාක් සීමාවද වැඩේ. පිරිස කෙළවර පටන් උදකුක්‍ඛෙපයම ප්‍රමාණ වේ. ජාතස්සර සමුද්දාදියෙහිද මෙමනය වේ.
මෙහිද ඉදින් නදී තොමෝ ඉතා දිග් නොවන්නීවේද, උපන්තැන් පටන් මුවදොර දක්වා හැමතන්හි සඞ්ඝතෙමේ අත්පස නොහැර හිඳීද, එහෙයින් උදකුක්‍ඛෙප සීමාකෘත්‍යයෙක් නැත්තේය. සියලු නදීතොමෝ මෙම මහණුන්ට පොහොනී වේ. **මහාසුම්ම **ස්ථවිරයන් වහන්සේ විසින් ‘යොදුනක් පවත්නාවූම නදියක් වීද, එහිද මතුවෙහි අඩයොදුනක් හැර යට අඩ යොදුනක් තන්හි කර්‍ම කරන්නට වටීය’යි යමක් කියන ලද්දේ ද, ඒ කීම **මහාපදුම **ස්ථවිරයන් වහන්සේ විසින්ම, භාග්‍යවතුන්වහන්සේ විසින් “තිමණ්ඩලං පටිච්ඡාදෙත්‍වා යත්‍ථ කත්‍ථචි උත්තරන්තියා භික්‍ඛුණියා අත්තරවාසකො තෙමීයති”යි මේ ආදියෙහි ප්‍රමාණය දක්වන ලද්දේය. යොදුනෙක් හෝ අඩයොදුනෙක් හෝයි ප්‍රමාණය නොවදාරණ ලද්දේය. එහෙයින් මේ සූත්‍රයාගේ වසයෙන් ප්‍රතික්‍ෂෙප කරණලදී. පෙරකියූ ලක්‍ෂණ ඇති නදියක් වේද, ඒ නදිය හටගත් තැන්පටන් සඞ්ඝකර්‍ම කරන්නට වටියි. ඉදින්වනාහි මෙහි බොහෝ භික්‍ෂූහු වෙන්වෙන්ව කර්‍ම කෙරෙත්ද, සියල්ලන් විසින් තමන්ගේ හා අන්‍යයන්ගේද, උදකුක්‍ඛෙප පරිච්ඡෙදය අතර අනික් උදකුක්‍ඛෙපයෙක් සීමන්තරිකය පිණිස තැබිය යුතුය. ඉන්වැඩියක් වටීමය. අඩුව වනාහි නොවටීයයි කියනලදී. ජාතස්සරසමුද්දාදියෙහි ද මෙම නය වේ.
නදියෙහි වනාහි කර්‍මකරන්නෙමු’යි ගියවුන් විසින් ඉදින් නදිය පිරීගියා ඉවුර සමව පවත්නීද, දියසළුව හැඳද නදිය තුළම කර්‍මකටයුතුය. ඉදින් නොහැකි වෙත්නම්, නැවෙහිද සිට කර්‍ම කටයුතුය. යන නැවෙහි සිට කර්‍ම කරන්නට නොවටියි. කුමක්හෙයින, යත්: උදකුක්‍ඛෙප ප්‍රමාණයම සීමාව වේ. නැව, ඒ උදකුක්‍ඛෙප ප්‍රමාණය වහාම ඉක්මවන්නීය. මෙසේ ඇතිකල්හි අනික් සීමාවක ඤත්තිය වේ. අනික් සීමාවක අනුශ්‍රාවණය වේ. එහෙයින් නැව රිටකින් හෝ නවතා ගල් හෝ එල්ලා නදියතුළ හටගත් රුකෙක හෝ බැඳ කර්‍ම කටයුතුය. නදියතුළ බඳින ලද අටල්ලෙහිද ගඟ තුළ හටගත් රුකෙක්හිද සිටියවුන් විසින් කර්‍ම කිරීම වටියි.
එම උදකුක්‍ඛෙපය තුළ සිටි රුකක අත්තක් හෝ එයින් නිකුත් අරළුවක් හෝ ගඟින් පිටත ඉවුරෙහි විහාරසීමාවක හෝ ග්‍රාමසීමාවක හෝ පිහිටියේද, සීමාව හෝ විහාරසීමා ග්‍රාමසීමාවන්හි සිටි මහණුන් අත්පසට ගෙන්වීම් වසයෙන් හෝ සීමාවෙන් බැහැර කිරීම් වසයෙන් හෝ ශුද්ධකොට, අත්ත හෝ සිඳදමා කර්‍මකටයුතුය. පිටත ගංඉවුරෙහි හටගත් රුකක ගඟතුළට පිවිසි අත්තක හෝ අරළුවෙක හෝ නැව බැඳ කර්‍ම කිරීම නොවටියි. කර්‍ම කරන්නවුන් විසින් සීමාව හෝ කියූ ලෙසින් ශුද්ධ කටයුතුය. සිඳදමා හෝ ඒ අතුඅරළු පිටිත පිහිටා සිටිබව නැසිය යුතුය. ගංඉවුරෙහි කණුවක් සිටුවා එහි බැඳි නැවෙහි කර්‍මකිරීම නොවටීමය.
ගඟතුළ හෙයක් බඳිත්ද, ඉදින් ගඟ තුළම හෙය හෝ හේපා හෝ වෙත්ද, හෙයෙහි සිටියවුන් විසින් කර්‍මකිරීම වටියි. ඉදින් හෙය හෝ හේපායෝ ගඟෙන් පිටත ඉවුරෙහි පිහිටියාහුද, කර්‍මකිරීම නොවටියි. සීමාව ශුද්ධකොට කටයුතුය. එකල්හි සෙතුපාදයෝ ගඟතුළ වෙත්ද, හෙය දෙගංතෙර මතු අවකාශයෙහි සිටියේ නම් වටියි. ගඟතුළ ගලෙක් හෝ දිවයිනෙක් හෝ වේද, ඒ ගලෙහි හා දිවයිනෙහි යම්පමණ පෙදෙසක් පෙරකියූ ප්‍රකාර ඇති පියවිවැසි කාලයෙහි වර්‍ෂාඍතුව පිළිබඳ සිවුමස්හි ජලය යට කෙරේද ඒ ගල හා දිවයින නදීසඞ්ඛ්‍යාවටම යයි. ඉතා තද වැසි කාලයෙහි දියපහරින් යටවූ අවකාශය නොගත යුතුය. ඒ පෙදෙස ග්‍රාමසීමාසඞ්ඛ්‍යාවටම යයි.
නදියෙන් හෙවත් නදියපටන් දිය ඇළක් නීහරණය කරමින් දැව ආදිය විද නදියෙහි ජලය ආවරණය කෙරෙත්ද, එද යටපත් කොට ඒ විනිවිද හෝ දිය බැසයේද, හැමතන්හි පවත්නා තැන කර්‍ම කිරීම වටියි. ඉදින් දැව ආදිය විද දිය ඇවිරීමෙන් හෝ කොටු බැඳීමෙන් හෝ ජලපහර සිඳිනු ලැබේ, ජලය නොබසීද, ජලය නොබස්නා තැන කර්‍ම කිරීම නොවටියි. ආවරණ මාත්‍රයෙක්හිද කරන්නට නොවටියි. ඉදින් කිසි ආවරණ ප්‍රදේශයෙන් පෙර කියූ ගල්දිවයින් පෙදෙසක් මෙන් ජලයෙන් යටවනු ලැබේද, එහි කර්‍මකිරීම වටියි. එය නදීයසඞ්ඛ්‍යාවටම යයි. නදිය විනාශකොට තටාකයක් කෙරෙත්ද, යටකොටසෙහි නියරක් බඳින ලද්දීද, ජලය අවුත් තටාකය පුරා සිටීද, මෙහි කර්‍ම කිරීම නොවටියි. මත්තෙහි පවත්නා තැන් හා යටද තටාකය රකිනු පිණිස එකත්පස හරින ලද ගලාගිය ජලය නදිය බැස ගලායන තැන පිටත් වටියි. වැසි නොවස්නා කල්හි හෙමන්ත ග්‍රීෂ්ම සෘතූන්හි හෝ වියලි නදියෙහිද වටියි. ගඟෙන් ගෙනගිය දිය ඇළෙහි නොවටියි. ඉදින් ඒ දිය ඇළ කාලාන්තරයකින් බිඳීගොස් නදියවන්නීද වටියි. කිසියම් නදියක් කාලාන්තරයකින් මතු නැගී ගම්නියම්ගම් සීමා යටකොට පවතීද, නදියම වේ. කර්‍මකිරීම වටියි. ඉදින් වනාහි විහාරසීමාව යටපත්කෙරේද, විහාරසීමා මැයි සඞ්ඛ්‍යාවට යයි.
සමුද්‍රයෙහිද කර්‍ම කරන්නවුන් විසින් යම් පෙදෙසක් උඩට වැඩෙන ජලය හෝ පියවිරැළ හෝ වේගයෙන් අවුත් යටපත් කෙරේද, එහි කර්‍ම කිරීම නොවටියි. යම් පෙදෙසෙක්හි පියවිරැළ පැතිර සිටිත්ද, ඒ පෙදෙස ජලය කෙළවර පටන් මුහුද ඇතුළත නම. එහි සිටියවුන් විසින් කර්‍ම කටයුතුය. ඉදින් රැළවෙගය බාධා කෙරේනම් නැවක හෝ අටල්ලක හෝ සිට කර්‍ම කටයුතුය. එහි විනිශ්චය නදියෙහි කියූනයින්ම දතයුතුය. සමුද්‍රයෙහි පිටිගලක් වේද, කිසිකලෙක රැළ අවුත් ඒ පිටිගල යටපත් කෙරෙත්ද, එහි කර්‍මකිරීම නොවටියි. එය ග්‍රාමසීමාසඞ්ඛ්‍යාවටම යයි. රළ ආකල්හිද, නොආකල්හිද, ප්‍රකෘතිජලයෙන්ම යටපත්වනු ලැබේද, වටියි. දිවයිනක් හෝ පර්‍වතයක් හෝ වේද, එද දුර කෙවුළන් විසින් ගොස් එදවස්හිම එන්නට නොහැකි පෙදෙසෙහි වේද, අරණ සීමා සඞ්ඛ්‍යාවටම යයි. ඒ කෙවුලන්ගේ ගමන් කෙළවර මෑතින් කියූ අයුරු ඇති දිවයින් හා පර්‍වත ග්‍රාමසීමාසඞ්ඛ්‍යාවටම යයි. එහි ග්‍රාමසීමාව ශුද්ධනොකොට කර්‍මකිරීම නොවටියි. සමුද්‍රයතෙමේ ග්‍රාමසීමාව හෝ නිගමසීමාව හෝ යටපත්කොට සිටීද, සමුද්‍රයම වේ. එහි කර්‍ම කිරීම වටියි. ඉදින් විහාරසීමාව යටපත් කෙරේද, විහාර සීමාමැයි සඞ්ඛ්‍යාවට යයි.
ජාතස්සරයෙහි කර්‍ම කරන්නවුන් විසින්ද, යම්තැනක පෙරකියූ ආකාර ඇති වැසිකාලයෙහි වැස්ස සිඳීගිය ඇසිල්ලෙහි බොන්නට හෝ අත්පා සෝදන්නට හෝ ජලය නැත්තේද, වියලී යේද, මේ ජාතස්සරය නොවේ. ග්‍රාමක්‍ෂෙත්‍රසඞ්ඛ්‍යාවටම යයි. එහි කර්‍ම නොකටයුතුය. යම්තැනක වනාහි උක්තප්‍රකාර වර්‍ෂා කාලයෙහි ජලය පිහිටා සිටීද, මෙම ජාතස්සරය වේ. ඒ ජාතස්සරයෙහි යම් පමණ පෙදෙසෙක වර්‍ෂාඍතුව පිළිබඳ සිවුමසෙහි ජලය සිටීද, එහි කර්‍ම කිරීම වටියි. ඉදින් ගැඹුරු ජලය වේ නම්, අටල්ලක් බැඳ එහි සිටියවුන් විසින්ද ජාතස්සරය තුළ හටගත් රුකෙහි බඳින ලද අටල්ලෙහිද, කර්‍ම කිරීම වටියි. මෙහි පිටිගල් දිවයින් යන මෙතන්හි නදියෙහි කියනලද්ද සමානවූම විනිශ්චයයි. සමවැසි වස්නාකල්හි පොහොනා ජාතස්සරය තෙමේ වැසි නැති කල්හි හෝ ග්‍රීෂ්ම හේමන්ත සෘතුන්හි හෝ වියලේද, දියරහිත වේද, එහි සඞ්ඝකර්‍ම කිරීම වටියි. **අණ්ඩකාර්‍ත්‍ථකථාවෙහි** ‘සියලු ජාතස්සරය වියලුනේද, දියරහිත වේද, එය ග්‍රාමක්‍ෂෙත්‍රයමැ’යි යමක්කියන ලද්දේද, එය නොගත යුතුය. ඉදින් මෙහි ජලය පිණිස වළක් හෝ පොකුණු ආදිය හෝ කණිත්ද එතැන ජාතස්සරය නොවේ. ග්‍රාමසීමාසඞ්ඛ්‍යාවට යයි. ලබු කැකිරි ආදිය වැවූ කල්හිද මේනයම වේ.
ඒ පෙදෙස පුරවා ගොඩ හෝ කෙරෙත්ද, එක් දිසාභාගයෙක නියරක් බැද මේ සියලු පෙදෙසම මහාතටාකයක් හෝ කෙරෙත්ද, සියලු පෙදෙසම ජාතස්සරය නොවේ. ග්‍රාමසීමාසඞ්ඛ්‍යාවටම යයි. මුහුදෙහි රැළවේගයෙන් බිඳී දිය ඇළක ආකාරයෙන් පවත්නා පෙදෙසද ජාතස්සරසඞ්ඛ්‍යාවටම යයි. වැසිහාර මසෙහි දිය පිහිටි පෙදෙසෙහි කර්‍මකිරීම වටියි.
**“සීමාය සීමං සංභින්‍දන්ති**” තමන්ගේ සීමාවෙන් අන්‍යයන්ගේ සීමාව බිඳිත්. මිශ්‍ර කෙරෙත්. පුරාණ විහාරයක පෙරදිග අඹරුකක්ද දඹරුකක්දැයි රුක් දෙකක් ඔවුනොවුන් එකට පැටලුනු ගැටුනු අතුපතර ඇත්තේ වේද, එදෙක අතුරෙහි අඹරුකට පැසුළුදිග දඹරුක වේද, විහාරසීමාවද දඹරුක ඇතුළත්කොට අඹරුක කීර්තනය කිරීමෙන් බඳින ලද්දේ වන්නීද, නැවත එයින් පසු ඒ විහාරයෙහි පෙරදිග විහාරයක් කොට සීමාවක් බඳින භික්‍ෂූහු, අන්කලෙක පුරාණ විහාරයාගේ පවුරුවැටකට ආදිය නැසී ගිය බැවින් නොදන්නාහු, පුරාණ විහාරසීමාවට නිමිතිවූ ඒ අඹරුක ඇතුළත්කොට දඹරුක කීර්තනය කිරීමෙන් බදිත්ද, එකල්හි සීමාවෙන් සීමාව මිශ්‍රවූවා වේ. ෂට්වර්ගීය භික්‍ෂූහු මෙසේ කළාහුය. එහෙයින් “සීමාය සීමං සම්භින්‍දන්ති” කියේය.
“**සීමාය සීමං අජ්ඣොත්‍ථරන්ති**” තමන්ගේ සීමාවෙන් අන්‍යයන්ගේ සීමාව යටපත් කෙරෙත්. අන්‍යයන්ගේ සියලු බද්ධසීමාව හෝ ඒ සීමාවෙහි පෙදෙසක් හෝ ඇතුළත්කොට තමන්ගේ සීමාව බදිත්**. “සීමන්තරිකං ඨපෙත්‍වා සීමං සම්මන්නිතුං**” මෙහි ඉතා පළමුකොට කළ විහාරයෙහි සීමාවක් සම්මත කරන ලද්දී වන්නීද, සීමාවට උපචාරය තැබිය යුතුය. සම්මත කරණ ලද්දීනම්, පැසුළු කෙළවරින් රියනක් පමණ සීමාවට අතර තැබිය යුතුය. කුරුන්‍දියෙහි වියතක් පමණද, **මහාපච්චරි**යෙහි සතරඟුලක් පමණද වටීයයි කියනලදී. එක්ම රුකක් සීමා දෙකට නිමිත්ත වේද, ඒ රුක වැඩෙන්නේ සීමා සඞ්කරය කෙරේද, එහෙයින් නොකටයුතුය.
**“චාතුද්දසිකො ච පණ්ණරසිකො ච”** මෙහි චාතුර්දශික පූර්‍වකෘත්‍යයෙහි “අජ්ජුපොසථො චාතුද්දසො”යි කියයුතුය.
**“අධම්මෙන වග්ගං**” යනාදිතන්හි එක් විහාරයෙක්හි භික්‍ෂූන් සතර නමක් වසන කල්හි එකෙක්හුගේ ඡන්‍දපාරිශුද්ධිය ගෙන තුන් දෙනෙක් පාරිශුද්ධිඋපොසථය කෙරෙත්නම්, භික්‍ෂූන් තුන්නමක් හෝ වසන කල්හි එකෙක්හුගේ ඡන්‍දපාරිශුද්ධිය ගෙනවුත් දෙදෙනෙක් පාමොක් උදෙසත්නම්, අධර්‍මයෙන් වර්‍ගවූ උපොසථ කර්‍මය වේ. සතර නමක් භික්‍ෂූහු රැස්ව පාරිශුද්ධිඋපොසථය කෙරෙත්නම්, තිදෙනෙක් හෝ දෙදෙනෙක් හෝ පාමොක් උදෙසත්නම්, අධර්‍මයෙන්වූ සමගිකර්‍මය නම් වේ. සතර දෙනකුන් අතුරෙහි එකෙකුගේ පාරිශුද්ධිය ගෙනවුත් තිදෙනෙක් පාමොක් උදෙසත්නම්, තිදෙනෙකුන් අතුරෙහි එකෙකුගේ පාරිශුද්ධිය ගෙනවුත් දෙදෙනෙක් පාරිශුද්ධි උපොසථය කෙරෙත්නම්, ධර්‍මයෙන්වූ වර්‍ගකර්‍මය නම් වේ. සතර දෙනෙක් එක්තැනෙක වසන්නාහු සියල්ලෝම රැස්වී පාමොක් උදෙසත්නම්, තිදෙනෙක් පාරිශුද්ධිඋපොසථය කෙරෙත්නම්, ධර්‍මයෙන් වූ සමගිකර්‍ම නම් වේ.
**“නිදානං උද්දිසිත්‍වා අවසෙසං සුතෙන සාවෙතබ්බං”** “සුණාතු මෙ භන්තෙ සඞ්ඝො -පෙ- ආවීකතාභිස්ස ඵාසු හොති” යන මේ නිදානය උදෙසා “උද්දිට්ඨං ඛො ආයස්මන්තො නිදානං, තත්‍ථායස්මන්තෙ පුච්ඡාමි කච්චිත්‍ථ පරිසුද්ධා? දුතියම්පි පුච්ඡාමි කච්චිත්‍ථ පරිසුද්ධා? තතියම්පි පුච්ඡාමි කච්චිත්‍ථ පරිසුද්ධා? පරිසුද්ධෙත්‍ථායස්මන්තො තස්මා තුණ්හී එවමෙතං ධාරයාමි. සුතා ඛො පනායස්මන්තෙහි චත්තාරො පාරාජිකා ධම්මා - පෙ- අවිවදමානෙහි සික්‍ඛිතබ්බං” යි මෙසේ සෙස්ස ශ්‍රැතපදයෙන් ඇස්විය යුතුය. මෙනයින් සෙසු සිවුවැදෑරුම්වූ ප්‍රාතිමොක්‍ෂයෝ දතයුත්තාහ.
**“සවරභයං”** වනවැසි මිනිසුන්ගෙන් වනබියක්. “**රාජන්තරායො**” යනාදි තන්හි භික්‍ෂූන් ‘පොහොය කරන්නෙමු’යි හුන් කල්හි රජතෙමේ ඒනම්, මේ **රාජන්තරාය **නම. සොරු එත්නම් මේ **චොරන්තරාය** නම. ලැවුගින්නක් හෝ වේද, ආවාසයෙහි හෝ ගිනි නගීද, මේ **අග්ගන්තරාය** නම. මෙඝයක් හෝ නගීද, දියසැඩපහරක් හෝ ඒද, මේ **උදකන්තරාය** නම. බොහෝ මිනිස්සු එත්ද, මේ **මනුස්සන්තරාය** නම. ව්‍යාඝ්‍රදිචණ්ඩ මෘගයෝ එත්ද, මේ **වාළන්තරාය** නම. සර්පාදීහු මහණකු දෂ්ටකෙරෙත්ද, මේ **සිරීංසපන්තරාය **නම. මහණෙක් ගිලන් හෝ වේද, කලුරිය හෝ කෙරේද, වෛරීහු හෝ ඔහු මරනු කැමැත්තාහු අල්ලා ගනිත්ද, මේ **ජීවිතන්තරාය** නම. මිනිස්සු එක් මහණකු හෝ බොහෝ මහණුන් හෝ බ්‍රහ්මචර්‍ය්‍යයෙන් ච්‍යුත කරනු කැමැත්තාහු ගනිත්ද, මේ **බ්‍රහ්මචරියන්තරාය **නම. මෙබඳු අන්තරායයන්හි ප්‍රාතිමොක්‍ෂය සැකෙවින් දෙසිය යුතුය. ප්‍රථම උද්දෙසය හෝ උදෙසිය යුතුය. ආදියෙහි දෙකක් තුනක් සතරක් හෝ දෙසිය යුතුය. මේ ප්‍රාතිමොක්‍ෂාද්දෙශිනාධිකාරයෙහි ද්විතීයාදි උද්දෙශයන් අතුරෙහි යම් උද්දෙශයක් නොනිමි කල්හි දශවිධ අන්තරායයන් අතුරෙහි යම් අන්තරායක් වේද, ඒ නොනිමි උද්දෙසයද ශ්‍රැතයෙන් ඇස්විය යුතුය.
“**අනජ්ඣිට්ඨා”** නොඅණවන ලද්දහු, නොයදින ලද්දාහු හෝ මෙහිද ආරාධනාව සඞ්ඝයා විසින් සම්මතකරණලද ධර්‍මාරාධකයාහට අයත්වූවා හෝ සඞ්ඝ ස්ථවිරයන්හට අයත්වූවා හෝය. ඒ ධර්‍මාරාධකයකු නැති කල්හි සඞ්ඝස්ථවිරයන් විචාරා හෝ ඔහු විසින් යාඥා කරණ ලද්දේ හෝ දහම් දෙසන්නට ලබයි. විහාරයෙහි බොහෝ ධර්‍මකථිකයෝ වෙත්නම්, සංඝස්ථවිර තෙමේද, වාරපිළිවෙළින් කියයුත්තාහ. ‘තෝ බණදෙසව, ධර්‍මදානය දෙව’යි හෝ කියනලද්දාහු විසින් ඔසාරණ, කථන, සරභඤ්ඤ යන මේ ත්‍රිවිධවූද විධියෙන් දහම් දෙසිය යුතුය. ‘පෙළකියව’යි කියන ලද්දේ පෙළ කීමම, අර්‍ත්‍ථ කියව’යි කියන ලද්දේ අර්‍ත්‍ථ කීමම ස්වරයෙන් කියව’යි කියන ලදුයේ ස්වරයෙන් කීමම ලබයි. සංඝස්ථවිර තෙමේද, ඉතා උස් අසුනෙක හුන්නේ යාඥාකිරීම නොලබයි. උපාද්ධ්‍යාය තෙමේද, සද්ධිවිහාරික තෙමේද යන මොවුහු වෙත්නම්, උපාද්ධ්‍යාය තෙමේද, උස් අසුනෙක හුන්නේ ඒ අතවැසියාහට කියව’යි කියාද සජ්ඣායනය ඉටා බිණිය යුතුය. මෙහි ලදරු භික්‍ෂූහු වෙත්ද, ඔවුනට කියමි’යි කියයුතුයි.
ඉදින් විහාරයෙහි සඞ්ඝස්ථවිර තෙමේ තමන්ගේම අතවැසියන් ලවා කියවාද, අන්‍ය වූ මධුරභාණකයන් ලවා නොහදාරවාද, එකල්හි හෙතෙමේ අන්‍යයන් විසින් ‘ස්වාමීනි’ අසුවලා ලවා කියවමු’යි කියයුතුය. ඉදින් කියවාලවු’යි හෝ කියාද, තුෂ්ණීම්භුත හෝ වේද, කියවාලන්නට වටියි. ප්‍රතිබාහනය කෙරේනම්, නොබිණවිය යුතුය. සඞ්ඝ ස්ථවිරයන් නොපැමිණි කල්හි නවතා විචාරීම් කිසෙක් නැත්තේය. පළමුකොට පෙළ කියවා පසුව අර්‍ත්‍ථ කියන්නහු විසින් විචාරා හෝ නොතබාම හෝ කියයුතුය. කියද්දී නැවත පැමිණි කල්හිද මෙම නය වේ.
වෙත හුන්නහුට කියන ධර්‍මථාවෙහිද සඞ්ඝ ස්ථවිරතෙමේම ස්වාමි වේ. එහෙයින් ඒ සඞ්ඝස්ථවිරයන් විසින් තමන් විසින්ම කියයුතුය. අන් කිසි මහණක්හට හෝ කියව’යි කියයුතුය. ඉතා උස් අසුනෙක හුන්නහු විසින් මිනිසුන්ට කියව’යි කියන්නට නොවටීමය. මිනිස්සු තමන් දන්නා අඳුනන මහණකු විචාරත්ද, ඔහු විසින් තෙරුන් විචාරා කියයුතුය. සඞ්ඝ ස්ථවිරතෙමේ ‘ස්වාමීනි’ මොවුහු ප්‍රශ්න විචාරත්’යි විචාරණ ලද්දේ ‘කියව’යි හෝ කියානම්, තුෂ්ණීම්භූත හෝ වේනම්, කීම වටියි. ඇතුළුගෙයි අනුමොදනාවන්හිද මෙම නය වේ. සඞ්ඝ ස්ථවිරතෙමේ විහාරයෙහි හෝ ඇතුළුගෙයි හෝ මානොවිචාරාද, කියව’යි අනුදනීනම්, ලබන ලද්ද කැපවේ. සියලු තන්හි කීම වටියි.
සජ්ඣායනය කරන්නහු විසින්ද, තමාට වැඩිමහලු ස්ථවිරනමක් විචාළ යුතුය. එක් වෘද්ධතරයකු විචාරා හදාරණකල්හි ඔහුටද වඩා වෘද්ධතර වූ අනිකෙක් ඒද, විචාරණ කෘත්‍යයක් නැත්තේය. ‘විඩා හරින්නෙමි’යි තැබූකල්හි ඒද, නැවත අරඹන්නහු විසින්ද විචාළ යුතුය. සඞ්ඝ ස්ථවිරයන් නොආකල්හිම පටන් ගන්නා ලද්දක් හදාරණ කල්හිද, මෙම නය වේ. එක් සඞ්ඝ ස්ථවිරයකු විසින් ‘මා නොවිචාරාද, සැපසේ හදාරව’යි අනුදත්කල්හි සැපසේ හැදෑරීම වටියි. අනිකකු ආකල්හි ඔහු විචාරාම හැදෑරිය යුතුය.
“**අත්තනා වා අත්තානං සම්මන්නිතබ්බං**” තමන් විසින්ම තමා සම්මත කටයුතුය. විනය විචාරන්නහු විසින් පිරිස බලා තමාට උපද්‍රවයෙක් නැත්නම්, විනය විචාළ යුතුය.
**“කතෙපි ඔකාසෙ පුග්ගලං තුලයිත්‍වා**” මට මෙයින් උපද්‍රවයක් ඇත්තේද නැත්තේදැ’යි මෙසේ පරීක්‍ෂා කොට, **“පුග්ගලං තුලයිත්‍වා ඔකාසං කාතුං”** විද්‍යාමාන වූ ඇවැතක් කියාද, අවිද්‍යාමාන වූ ඇවැතක් කියාදැ’යි මෙසේ පරීක්‍ෂාකොට අවකාශ කරන්නට අනුදනිමි’ යන අර්‍ත්‍ථයි.
අධර්‍මකර්‍මය කියූනයමය. “**පටික්කොසිතුං”** වළකාලන්නට. **“දිට්ඨිම්පි**” මේ අධර්‍මකර්‍මය මට නොරුස්නේය’යි මෙසේ අනිකක්හුගේ සමීපයෙහි තමාගේ දෘෂ්ටිය ප්‍රකාශ කරන්නට. **“චතුහි පඤ්චෙහි” **යනාදිය ඔවුන්ට උපද්‍රවයක් නොවනු පිණිස වදාරණ ලදී. [missing trans]
“**ථෙරාධිකං**” තෙරුන්ට අයත්ය. තෙරුන්ට අයත්වන්නටය යන අර්‍ත්‍ථයි. “ථෙරධෙය්‍යං” යනුද පාඨයෙක් වේ. මෙහිද, අජ්ඣෙසනවිධානය ධම්මජ්ඣෙසනයෙහි කියූ නයම වේ. **“සො න ජානානි උපොසථං වා”** යනාදි තන්හි චාතුද්දසිකපණ්ණරසික භෙදයෙන් දෙවැදෑරුම්වූද සඞ්ඝඋපොසථාදිභෙදයෙන් සඞ්ඝගණ-පුද්ගල-සුත්තුද්දෙස-පාරිසුද්ධි-අධිට්ඨාන, චාතුද්දසි-පණ්ණරසී-සාමග්ගී වසයෙන් නවවැදෑරුම් වූ උපොසථය නොදනීද, අධර්‍මයෙන් වර්‍ග උපොසථකර්‍ම, අධර්‍මයෙන් සමග්‍ර උපොසථකර්‍ම-ධර්‍මයෙන් වර්‍ග උපොසථකර්‍ම ධර්‍මයෙන් සමග්‍ර උපොසථකර්‍මයි සිවුවැදෑරුම් වූ උපොසථ කර්‍මය නොදනීද, භික්‍ෂු ප්‍රාතිමොක්‍ෂ - භික්‍ෂුණී ප්‍රාතිමොක්‍ෂයි දෙවැදෑරුම් වූ ප්‍රාතිමොක්‍ෂය නොදනීද, මහණුන්ට පස්වැදෑරුම් වූ අනියතුද්දෙසය හැර මෙහෙණන්ට සිවුවැදෑරුම් වූ නවවැදෑරුම් වූ ප්‍රාතිමොක්‍ෂාද්දෙශය නොදනීද, “**යො තත්‍ථ භික්‍ඛු ව්‍යත්තො පටිබලො**” යන මෙහි කිසිසේත් ව්‍යක්ත වූ ලදරු මහණහුටද ප්‍රාතිමොක්‍ෂය අනුදන්නා ලදී. එහෙත් මෙහි මේ මතු කියනු ලබන්නේ අදහසය. තෙරුන්හට ප්‍රාතිමොක්‍ෂාද්දෙශ පස හෝ සතරක් හෝ තුනක් හෝ ප්‍රගුණ වශයෙන් නොපැමිණෙත්ද, දෙකක් වනාහි අඛණ්ඩව මනාකොට විශදව වාචොද්ගත වේද, ප්‍රාතිමොක්‍ෂය තෙරුන් අයත්මය. මෙපමණකුත් පැතිරීම කරන්නට නොහැක්කේද, එකල්හි ව්‍යක්ත භික්‍ෂූනට අයත්වූයේ වේ.
**“සාමන්තා ආවාසං**” සමීප ආවාසයකට. **“සජ්ජුකං”** එදවස්හිම ඊම පිණිස. “**නවං භික්‍ඛුං ආණාපෙතූං**” මෙහි යම් මහණෙක් ඉගෙන ගන්නට හැක්කේද, මෙබඳු වූවෙක් ඇණවිය යුතුය. අඥවූ මහණෙක් නොඇණවිය යුතුය.
**“කතමී භන්තෙ**” මෙහි කීයකගේ පිරීමෙක්දැයි කතමී නම. **“කාලවතො**” උදෑසනම පළමුකොට යන අර්‍ත්‍ථයි.
“**යං කාලං සරති**” මෙහි සවසද ‘අද උපොසථය සලකවු’යි සැලකිරීම වටියි.
**“ථෙරෙන භික්‍ඛුනා නවං භික්‍ඛු ආණාපෙතුං**” මෙහිද කිසි කර්‍මාන්තයක් කරන්නෙක් හෝ හැම කල්හි එකලාවූවෙක් හෝ සඞ්ඝයාගේ බර උසුලන්නෙක් හෝ සරභාණකධම්මකථිකාදීන් අතුරෙහි එක්තරා එකෙක් හෝ පොහෝ ගෙය අමදිනු පිණිස නොඇණවිය යුතුය. සෙස්සෝ වාර විසින් ඇණවිය යුත්තාහ. අණවන ලදුයේ මුසුනක් තාවකාලික කොටත් නොලබානම්, කොළඅතු කැපකරවා හැමදිය යුතුය. කොළ අතුද, නොලබන්නහුට ලැබුනක් කැපවේ.
අසුන් පැණවීම් ඇණවීමෙහිද හැමදීම ඇණවීමෙහි කියූනයින්ම තෙරුන් විසින් ඇණවිය යුතුය. අණවන ලද්දහු විසින්ද උපොසථාගාරයෙහි අසුන් නැත්තේනම්, සඞ්ඝික ආවාසයකින්ද ගෙණ අවුත් පණවා නැවත ගෙන තැබිය යුතුය. අසුන් නැතිකල්හි කළාල්ද තටුද පැණවීම වටියි. තටු නැති කල්හි කොළ අතු කැප කරවා පැණවිය යුතුය. කැප කරන්නෙකු නොලබන්නහුට ලැබුනක් කැපවේ.
පහන් දැල්වීමෙහිද කියූ නයින්ම ඇණවිය යුතුය. අණවන්නහු විසින්ද ‘අසුවල්නම් අවකාශයෙහි තෙල්ද වැටිද තෙල්කබලද ඇත්තාහ. ඒ ගෙන පහන් දල්ව’යි කියයුතුය. තෙල් ආදිය නැත්තේනම් සෙවිය යුතුය. සොයා නොලබන්නහුට ලැබුනක් කැපවේ. එහෙත් කබලෙක්හි ගිනිද දැල්විය යුතුය.
**“සඞ්ගහෙතබ්බො**” ‘ස්වාමීනි’ මැනැව, ආයෙහි මෙහි භික්‍ෂාසුලභය. සූපව්‍යඤ්ජන ඇත්තේය, උකටලී නොව වසනු මැනවැ’යි මෙසේ ප්‍රියවචනයෙන් සඞ්ග්‍රහ කටයුතුය. නැවත නැවත එසේ කිරීම් වසයෙන් අනුග්‍රහ කටයුතුය. ‘එසේය වසන්නෙමි’යි පිළිවදන් දීමෙන් ප්‍රියවචනයෙන් කතාකළ යුතුය. නොහොත් සිවුපසයෙන් සඞ්ග්‍රහද කටයුත්තේය. අනුග්‍රහද කටයුත්තේය. ප්‍රියවචනයෙන් කතා කළයුත්තේය. කණට සැප පරිද්දෙන් බිණිය යුත්තේය, යන අර්‍ත්‍ථයි. දියනෑමට දියයුතු සුණු ආදිය දීමෙන් උපස්ථාන කටයුත්තේය**. “ආපත්ති දුක්කටස්ස**” සියලු සඞ්ඝතෙමේ නොකෙරේ නම් සියල්ලන්ට දුක්කටය වේ. මෙහි තෙරහුද ඇවැතින් නොමිදෙත්මය. ලදරුමහණෝද ඇවැතින් නොමිදෙත්. සියල්ලන් විසින් දවසින් දවස උපස්ථාන කටයුතුය. තමන්ගේ වාරයෙහි උපස්ථාන නොකරන මහණහට ඇවැත් වේ. ඔහු විසින් වනාහි මහතෙරුන්ගේ පිරිවෙන් හැමඳීම් දැහැටිදඬු දීම් ආදිය නොඉවසිය යුතුය. මෙසේ ඇති කල්හිද මහතෙරුන් විසින් උදය සවස උපස්ථානයට ආයුතුය. ඔහු විසින් ඒ මහතෙරුන්ගේ ඊම දැන ඉතා පළමුකොට මහතෙරුන්ගේ උපස්ථානයට යායුතුය. ඉදින් මොහු සමග හැසිරෙන උපස්ථානයට යායුතුය. ඉදින් මොහුට සමග හැසිරෙණ උපස්ථායක භික්‍ෂූහු ඇත්තාහුද, “මට උපස්ථායකයෝ ඇත්තාහ. ඔබවහන්සේලා අල්පොත්සාහීව වසවු’යි කියයුතුය. තවද මොහු සමඟ හැසිරෙන භික්‍ෂූහු නැත්තාහුද, එම විහාරයෙහි එකෙක් හෝ දෙදෙනෙක් හෝ වතින් යුක්ත වූ භික්‍ෂූහු ‘අපි තෙරුන්ට කටයුතු කරන්නෙමු. සෙස්සෝ සැපයේ වෙසෙත්වා කියත්ද, සියල්ලන්ට ඇවැත් නොවේ.
**“යො ආවාසො ගන්තබ්බො**” පොහොය කිරීම පිණිස අඩමසක් පාසා යායුතුය. එය වනාහි හෙමන්ත ග්‍රීෂ්ම සෘතුදෙක්හිමය. වර්‍ෂා ඍතුවෙහි වනාහි යමක් කටයුතුද, එය දක්වනු පිණිස **“වස්සං වසන්ති බාලා අව්‍යත්තා”** යනාදිය වදාළසේක. එහි අනුඥාතාධිකාරයෙහි **“න භික්‍ඛවෙ තෙහි භික්‍ඛූහි තස්මිං ආවාසෙ වස්සං වසිතබ්බං”** පෙර වසෙහි පාමොක් උදෙසන්නකු නැතිව වස්නොඑළැඹිය යුතුය. ඉදින් ඒ ප්‍රාතිමොක්‍ෂාද්දෙශක තෙමේ වස් එළැඹියවුන් අතුරෙන් යන්නේ හෝ සිවුරු හෝ හරීද, කලුරිය හෝ කෙරේද, කියූ ලක්‍ෂණයෙන් යුත් ව්‍යක්ත වූ අන් මහණකු ඇති කල්හිම පසුවස් විසීම වටියි. නැතිකල්හි අන්තැනකට යායුතුය. නොයන්නවුන්ට දුක්කටය වේ. පසුවසෙහි එහි විසූ ව්‍යක්ත වූ මහණතෙමේ බැහැර හෝ යේද, සිවුරු හෝ හරීද, කලුරිය හෝ කෙරේද, දෙමසක් විසිය යුතුය.
**“කායෙන විහිඤ්ඤාපෙති**” පාරිශුද්ධිදානය යම්කිසි අඞ්ග ප්‍රත්‍යඞ්ගයකින් හඟවාද, දන්වාද, වචනය වනාහි නිකුත් කිරීමට හැකිවනුයේ වචනයෙන් හඟවයි. දෙයාකාරයෙන් හැකිවනුයේ කය වචනයෙන් හඟවයි. **“සඞ්ඝෙන තත්‍ථ ගනත්‍වා උපොසථො කාතබ්බො**” එබඳු බොහෝ ගිලන්හු වෙත්ද, සඞ්ඝයා විසින් පිළිවෙළින් සිට සියලු දෙන අත්පසෙහි කටයුතුය. ඉදින් දුර දුර වෙත්නම්, සඞ්ඝ නොපොහොනේනම්, එදවස පොහොය නොකටයුතුය. වර්‍ග සඞ්ඝයා විසින් උපොසථය නොමකටයුතුය.
**“තත්‍ථෙව පක්කමති**” සඟමැදට නොඅවුත් එතැනින්ම කිසිතැනක යේද, “**සාමණෙරො පටිජානානි**” “මම හෙරණැ’යි මෙසේ පිළිදන්වාද, විද්‍යමානවූම සාමණේරභාවය ආරොචනය කෙරේද, පසුව හෝ සාමණෙරභාවයෙහි සිටීද යන අර්‍ත්‍ථයි. හැමතන්හි හෙවත් “**තත්‍ථෙව විබ්භමති**” යනාදි තන්හි මේනය වේ.
“**සඞ්ඝප්පත්තො පක්කමති”** සියලු අන්තිම පිරිසිඳීමෙන් උපොසථය පිණිස රැස්වූ මහණුන් සතර නමක්හුගේ අත්පසට පැමිණ, බැහැර යේද, පාරිශුද්ධිය ගෙණ ආයේ නම. සියලු තන්හි මේනය වේ. මෙහිද එකෙකු විසින් බොහෝ දෙනාගේද පාරිශුද්ධිය ගෙන එන ලද්දීද, ගෙන එනලද්දීම වේ. ඉදින් යමෙක් තෙමේ අතරමග අන්මහනෙකු දැක යම් කෙනකුන්ගේ පාරිශුද්ධිය ඔහු විසින් ගන්නා ලද්දී ද, ඔවුන්ගේද තමන්ගේද පාරිශුද්ධිය දේද, ඔහුගේම පාරිශුද්ධිය එන්නීය. අනික් පාරිශුද්ධිය වනාහි බළලාගේ බෙල්ලෙහි බැඳි හැකිල්ල සමාන පාරිශුද්ධි නම් වන්නීය. හැකිල්ලෙන් බැඳි බළලා එන කල්හිම හැකිල්ලද එයි. නොඑනකල්හි ඔහු පිළිබඳ බැවින් නොඑයි. මේ පාරිශුද්ධියද එසේය යන අර්‍ත්‍ථයි. හැකිල්ලෙහි ප්‍රථම වලයම දෙවන වලයම කරා පැමිණෙයි. තෙවන වලයම කරා නොපැමිණෙයි. එසේයයි දවෙහි අදහස. ඒ පාරිශුද්ධිය නොඑන්නීය.
**“සුත්තො න ආරොචෙති” **අවුත් නිදාද, ‘ස්වාමිනි’ අසුවලා විසින් පාරිශුද්ධිය දෙනලද්දීයයි නොසැලකෙරේද, **“පාරිසුද්ධිහාරකස්ස අනාපත්ති**” මෙහි සිතා දැන නොසැලකෙරේද, දුක්කටයට පැමිණේ. පාරිශුද්ධිය ගෙන එන ලද්දීම වේ. නොසිතා ආරොචනය නොකළබැවින් මේ මහණහට ඇවැත් නොවේ. දෙදෙන විසින්ම උපොසථය කරන ලද්දේම වේ.
ඡන්‍දදානයෙහිද විනිශ්චය තෙමේ පාරිශුද්ධිදානයෙහි කියන ලද්ද සමානම වූ විනිශ්චය වේ. **“පාරිසුද්ධිං දෙන්තෙන ඡන්‍දම්පි දාතුං**” මෙහි පාරිශුද්ධිය දේනම්, ඡන්‍දය නොදේනම්, උපොසථය කරන ලද්දේ වේ. සඞ්ඝතෙමේ යම් අනික් කර්‍මයක් එය නොකරන ලද්දේම වේ. ඡන්‍දය පමණක්ම දේද, පාරිශුද්ධිය නොදේද, භික්‍ෂු සඞ්ඝයාගේ උපොසථයද, සෙසු කර්‍මද කරණ ලද්දේම වේ. ඡන්‍දදායකයාගේ වනාහි උපොසථය නොකරන ලද්දේ වේ. ඉදින් කිසි මහණෙක් තෙමේ නදියක හෝ සීමාවක හෝ පොහොය ඉටා ඒද, ‘මා විසින් පොහොය කරන ලදැයි හිඳින්නට නොලබයි. සාමග්‍රිය හෝ ඡන්‍දය හෝ දියයුතුය.
[missing trans]
[missing trans]






[missing trans]
[missing trans] **“තං තුය්හමූලෙ පටිදෙසෙමි**”යි කියූකල්හි මොනවට කියන ලද්දේම වේ. “**පස්සසි”** මෙද තමහට වඩා නවකයක්හට නම්, **“පස්සසි ආවුසො තං ආපත්තිං**?”යිද, තමහට වඩා වැඩි මහල්ලෙකුහට නම්, **“පස්සථ භන්තෙ තං ආපත්තිං**”යි මෙසේ කියයුතුය. “**ආම පස්සාමි**” මෙය වනාහි **“ආම භන්තෙ පස්සාමි**”යිද, “**ආම ආවුසො පස්සාමි”**යිද මෙසේ කියන ලද්දේ ද මොනවට කියන ලද්දේ වේ. **“ආයතිං සංවරෙය්‍යාසි”** මෙහි වනාහි ඉදින් වෘද්ධතරයෙක් වේ නම්, “**ආයතිං සංවරෙය්‍යාථ**”යි කියයුතුය. මෙසේ කියූකල්හි “සාධු සුට්ඨු සංවරිස්සාමි” කියයුතුමය.
“**යදා නිබ්බෙමතිකො**” මෙහි, ඉදින් මෙතෙමේ විමති නැත්තේ නොවේද, වස්තුව ප්‍රකාශකොටද දෙසිය යුතුයයි **අන්‍ධකාර්‍ත්‍ථකථාවෙහි **කියනලදී. එහි මේ දෙසනාවිධියයි. හිරු මෙඝයෙන් වැසුනු කල්හි ‘කල්වේද, කල්නොවේද’යි විමති ඇත්තේ බුදීද, ඒ මහණහු විසින් “**අහම්භන්තෙ වෙමතිකො භුඤ්ජිං**” සචෙ කාලො අත්‍ථ සම්බහුලා දුක්කටා ආපත්තියො ආපන්නොම්හි නොචෙ අත්‍ථ සම්බහුලා පාචිත්තියා ආපන්නොම්හි’යි මෙසේ වස්තුව ප්‍රකාශ කොටද **“අහම්භන්තෙ යා තස්මිං වත්‍ථුස්මිං සම්බහුලා දුක්කටා වා පාචිත්තියා වා ආපත්තියො ආපන්නො, තා තුම්හමූලෙ පටිදෙසෙමි**”යි මෙසේ වස්තුව ප්‍රකාශනොකොටද, ඇවැත් දෙසිය යුතුය. සියලු ඇවැත්හි මේනය වේ.
**“න භික්‍ඛවෙ සභාගා ආපත්ති**” මෙහි දෙදෙනම විකලභොජනාදිවූ සභාග වස්තු කරණකොට යම් ඇවැතකට පැමිණෙත්ද, මෙබඳු ඇවත, වස්තුසභාගාපත්තියි කියනු ලැබේ. විකාල භෝජනය ප්‍රත්‍යය කොට පැමිණි ඇවැත, අතතිරිත්තභොජනය ප්‍රත්‍යය කොට ඇවැතට පැමිණියහුගේ සමීපයෙහි දෙසීම වරද නොවේ. යම්මේ වස්තුසභාගාපත්තියක් වේද ඒ ඇවැත දෙසන ලද්දී මොනවට දෙසන ලද්දීමය. දෙසීම ප්‍රත්‍යය කොට දේශකතෙමේද, පිළිගැනීම ප්‍රත්‍යය කොට ප්‍රතිග්‍රාහකතෙමේද, යන දෙදෙනම අනික් දුක්කටයකට පැමිණෙත්, එය නානාවස්තුක වේ. එහෙයින් ඔවුනොවුන් දෙසන්නට වටියි.
“**සාමන්තො භික්‍ඛු එවමස්ස වචනීසො”** මෙහි සභාග මහණක්හටම කියයුතුය. විසභාග මහණක්හට කියනු ලබන කල්හි ඩබර කලහසඞ්ඝභෙදාදීහුද වෙත්, එහෙයින් ඔහුට නොකියා ‘මෙතැනින් නැගිට පිළියම් කරන්නෙමි’යි ආභොගකොට පොහොය කටයුතුය’යි **අන්‍ධකාර්‍ත්‍ථකථා**වෙහි කියනලදී.
**අනාපත්තිපණ්ණරසකයෙහි - “තෙ න ජානිංසු**” සීමාවට පැමිණියාහු’යි හෝ පැමිණෙත්’යි හෝ නොදත්හ. “**අථඤ්ඤෙ ආවාසිකා භික්‍ඛු ආගච්ඡන්ති**” ගමට හෝ අරණ්‍යයට හෝ කිසි කටයුත්තක් නිසා ගොස් ඔවුන් අන්තැනට එත්ද, **“වග්ගා සමග්ගසඤ්ඤිනො**” ඔවුන්ගේ සීමාවට පැමිණි බැවින් වර්‍ගයහ. සීමාවට පැමිණිබව නොදත්බැවින් සමග්‍රසංඥා ඇතියහ.
**වග්ගාවග්ගසඤ්ඤී පණ්ණරසකයෙහි - “තෙ න ජානන්ති**” පර්‍වතයෙහි හෝ ගොඩබිම හෝ සිටියාහු, සීමාවට පැමිණියවුන් හෝ පැමිණෙන්නන් හෝ නොදනිත්. **වෙමතිකපණ්ණරසකං** ප්‍රකටමය.
**කුක්කුච්චපණ්ණරසකයෙහි** - යථෙප්සාවෙන් මඩනා ලදුයේ ඊප්සාවෙන් මැඩුනේය’යි කියනු ලැබේ. මෙසේ පූර්‍වභාගයෙහි සනිටුහන්කොටද, කරනක්‍ෂණයෙහි අකැපයෙහි කැපයි සංඥා ඇතිබවැයි කියූ කුකුසෙන් මඩනා ලද්දාහු, **කුක්කුච්චපකතා**යි දතයුතුය.
**භෙදපුරෙක්‍ඛාරපණ්ණරසකයෙහි** - අකුසලය බලවත් බැවින් ථුල්ලච්චය කියනලදී.
**ආවාසිකෙන ආගන්තුකපෙය්‍යාලයෙහි** - යම්සේ පළමු ආවාසික පෙය්‍යාලයෙනි. **“තෙ න ජානන්ති අත්‍ථඤ්ඤෙ ආවාසිකා” **යනාදිය කියන ලද්දේ ද, මෙසේ “**තෙ න ජානන්ති අත්‍ථඤ්ඤෙ ආගන්තුකා**” යනාදි නයින් සියල්ල දතයුතුය. **ආගන්තුකෙන ආවාසිකපෙය්‍යාලයෙහි** වනාහි යම්සේ ප්‍රථම පෙය්‍යාලයෙහි **“ආවාසිකා භික්‍ඛූ සන්තිපතන්ති**”යි ආයේද මෙසේ **“ආගන්තුක භික්‍ඛූ සන්නිපතන්ති**”යි පැමිණවිය යුතුය. **ආගන්තුකෙන ආගන්තුකපෙය්‍යාලයෙහි** වනාහි උභයපදයන්හි ආගන්තුක වසයෙන් යෙදිය යුතුය.
**“ආවාසිකානං භික්‍ඛූනං චාතුද්දසො හොති, ආගන්තුකානං පණ්ණරසො**” මෙහි යම් ඒ ආගන්තුක භික්‍ෂූන්ට පණ්ණරසිය වේද, ඔවුහු පිටරටින් හෝ ආවාහුද, ඉකුත්වූ චාතුද්දසික උපොසථය කළහ’යි දතයුතුය. **“ආවාසිකානං අනුවත්තිතබ්බං**” ආවාසිකයන් විසින් “අජ්ජුපොසථො චාතුද්දසො”යි පූර්‍වකෘත්‍යය කරන කල්හි අනුව පැවතිය යුතුය. නොවැළකිය යුතුය. **“න අකාමා දාතබ්බා**” නොකැමැත්තෙන් නොදියයුතුය.
**“ආවාසිකාකාරං**” ආවාසිකයන්ගේ ආචාරසණ්ඨානය. සියලු තන්හි මේනය වේ. **ආකාර** නම් යමකින් ව්‍රතයෙන් යුක්තයෝ හෝයි. යුක්ත නොවූවෝ හෝයි ඒ ආවාසික භික්‍ෂූන්ගේ ආචාරසණ්ඨානය ගනු ලැබේ. **ලිඞ්ග** නම් යම්හෙයකින් ඒ ආවාසිකයන් ඒ ඒ තන්හි සැඟවුනක් හඟවාද, ඒය. නොදක්නා ලබන්නන්ද දන්වාලවයි යන අර්‍ත්‍ථය **නිමිත්ත** නම්, යමක් දැක ඒ ආවාසිකයෝ ඇත්තාහයි දන්නා ලැබෙත්ද, ඒය. **උද්දෙස** නම්. යමකින් ඒ ආවාසිකයෝ මෙබඳු පිරිකර ඇත්තාහයි උදෙසත්ද, එය දැක්වීම ලබත් යන අර්‍ත්‍ථයි. මේ සියල්ල මොනවට පණවන ලද ඇඳපුටු ආදියටද, පාහඬ ආදියටද, නමෙකි. යෙදෙන පරිදි යෙදිය යුතුය. ආගන්තුකාකාරාදීන් අතුරෙහිද මෙම නයවේ. එහි **“අඤ්ඤාතකං**” අනුන් අයත්වූ. **“පාදානං ධොතඋදකනිස්සෙකං”** පාදධොවනයෙන් ඉසුනු දිය**. “පාදානං ධොතඋදකනිස්සෙකං**”යි හෝ පාඨය වේ. පාදොවනාදිය ඉසීමය යන අර්‍ත්‍ථයි.
**නානාසංවාසකාදිවත්‍ථුසු - සමානසංවාසකදිට්ඨිං**” මේ ආගන්තුක භික්‍ෂූහු සමාන සංවාසකහයි ඒ ආගන්තුකයන්ගේ දෘෂ්ටිය. **“න පුච්ඡන්ති**” ඒ ආගන්තකයගේ ලබ්ධිය නොවිචාරත්. නොවිචාරාම වත්පිළිවෙත්කොට එකට පොහොය කරත්. “**නාභි විතරන්ති**” ලබ්ධිනානාසංවාසකභාවය මඩින්නට, අභිභවනය කරන්නට නොහැකිවෙත්. ඒ දෘෂ්ටිය නොහරවත් යන අර්‍ත්‍ථයි.
**“සභික්‍ඛුකා ආවාසා**” යම් ආවාසයක පොහොයකරන භික්‍ෂූහු ඇත්තාහුද, ඒ ආවාසයෙන් මේ මහණතෙමේ එදවස්හිම යන්නට නොහැක්කේද, ඒ ආවාසයට පොහොය නොකොට නොයා යුතුය. “**අඤ්ඤත්‍ර සඞ්ඝෙන**” සඞ්ඝපහොනක භික්‍ෂූන්ගෙන් වෙන්ව. “**අඤ්ඤත්‍ර අන්තරාය**” පෙර කියූ දසවැදෑරුම් අනතුරු අතරෙහි යම් අනතුරක් නැතිව සියලු අන්තිම පිරිසිඳීමෙන් තමා සිවුවැනිකොට ඇත්තකු විසින් හෝ අනතුරක් ඇතිකල්හි යෑම වටියි. **“අනාවාසො**” නවකම් ඇති ශාලාදීවූ යම්කිසි පෙදෙසක් තෙමේ යම්සේ ආවාසාදියට නොයායුතුද, මෙසේ බද්ධසීමාවක පොහොය කරත්ද, පොහොය ඉටීම් ආදිය පිණිස සීමාවකටද නදියකටද නොයා යුතුය. ඉදින් මෙහි කිසි භික්‍ෂුවක් වේද, ඔහු වෙතට යෑම වටියි. හළ උපොසථය ඇති ආවාසයෙන්ද යෑම වටියි. මෙසේ ගියේ ඉටීමද ලබයි. එකචාරික ආරණ්‍යක මහණහු විසින්ද පොහොය දිනයෙහි ගමෙහි පිඬුපිණිස හැසිර තමන්ගේ වෙහෙරටම ආයුතුය. අන් බද්ධසීමාවකට පැමිණේනම්, තමන් වසන තැන සඞ්ඝ උපොසථය නොපවත්නාබැවින් එහි පොහොය කොටම ආයුතුය. පොහොය නොකොට ඊම නොවටියි.
“**යං ජඤ්ඤා සක්කොමි අජ්ජෙව ගන්තුං**” ‘අදම එහි යන්නට හැක්කෙමි’යි යම් ආවාසයක් දන්නේනම්, මෙබඳු ආවාසයට යායුතුය. එහි මහණුන් සමග පොහොය කරන්නාවූද මොහු විසින්ම උපොසථයට අනතුරුකොට කරන ලද්දේ වන්නේයයි.
**“භික්‍ඛුණියා නිසින්නපරිසාය**” යනාදි අත්පසට එළැඹීමම පමණ වේ. “**අඤ්ඤත්‍ර අවුට්ඨිතාය පරිසාය**” යන මෙය පරිවාසිකපාරිසුද්ධි දානයනම්, පිරිස් නැගී සිටිකල්හි පටන් නොවටියි. පිරිස නොනැගිටිකල්හි වනාහි නොවටියි. එහෙයින් “අඤ්ඤත්‍ර අවුට්ඨිතාය පරිසාය”යි වදාළසේක. එහි ලක්‍ෂණය භික්‍ෂුණිවිභඞ්ගයෙහි පාරිවාසියඡන්‍දදාන වර්‍ණනාවෙන් ගතයුතුය. “**අනුපොසථෙ”** චාතුද්දසිකයද පණ්ණරසිකයද යන මේ පොහොය දෙක හැර අන් දවසෙක. “**අඤ්ඤත්‍ර සඞ්ඝසාමග්ගියා**” යම්කලෙක කොසම්බක භික්‍ෂූන්ගේ මෙන් සඞ්ඝය බිඳුනු කල්හි නැවැත සඞ්ඝසාමග්‍රිය කෙරේද, එබඳුවූ සඞ්ඝ සාමග්‍රිය හැරය. ඒ සඞ්ඝ සාමග්‍රි උපොසථය කරන දවසෙහිද, “සුණාතු මෙ භන්තෙ සඞ්ඝො අජ්ජුපොසථො සාමග්ගි”යි කියා පොහොය කටයුතුය. යම් කෙනෙක් වනාහි කිසියම් ස්වල්ප කරුණකදී උපොසථය තබා නැවත සමගිවෙත්ද, ඔවුන් විසින් උපොසථයම කටයුතුයි.
වස්සූපනායිකක්‍ඛන්‍ධක වර්‍ණනාව
වස්සූපනායිකක්‍ඛන්‍ධකයෙහි - “**අප්පඤ්ඤත්තො**” නොඅනුදන්නා ලද්දේය. විධාන නොකරණ ලද්දේ හෝය. **“තෙධ භික්‍ඛූ**” ඒ භික්‍ෂූහු ඉධශබ්දය නිපාතමාත්‍රයකි. “**සංකායිස්සන්ති**” මන්‍දොත්සාහ ඇත්තාහු. නිබද විසීම කරන්නාහුය. “**කින්නුඛො වස්සූපනාසිකා**” වස් එළඹීම් කොපමණ වේද**, “අපරජ්ජුගතාය**” ඉක්ම ගිය කල්හි අපරදිනැයි කියූ පෑළවිය දිනය. මේ ආසාළ්හි පෞර්‍ණමියමැයි අපරජ්ජුගතා නම. ඒ ඇසළ මස පෞර්‍ණමීදිනය ඉකුත්වූ කල්හි දෙවන පෑළවිය දිනයෙහි යන අර්‍ත්‍ථයි. දෙවන නයෙහිද, මස ඉකුත් කල්හි මේ ඇසළ මස පෞර්‍ණමියටැයි මාසගතා නම. ඒ ආසාළ්හි පෞර්‍ණමිය මස ඉකුත්කල්හි අතික්‍රාන්ත කල්හි මස පිරුණු කල්හි යන අර්‍ත්‍ථයි. ඒ ආසාළ්හි පෞර්‍ණමියට අනතුරු පෑළවිය දිනයෙහි ආසාළ්හි පෞර්‍ණමියෙන් හෝ අපර පෞර්‍ණමියට අනතුරු පෑළවිය දිනයෙහි වෙහෙර පිළිදැගුම්කොට බොන පැන් හා මුවදෝනා පැන් එළවා තබා සියලු වැඳීම් ආදීවූ සාමීචිකර්‍ම නිමවා “ඉමස්මිං විහාරෙ ඉමං තෙමාසං වස්සං උපෙමි”යි එක්වරක් හෝ දෙතුන්වරක් හෝ වචනයෙන් කියා වස් එළඹිය යුතුය.

**“යො පක්කමෙය්‍ය**” මෙහි බලාපොරොත්තු රහිතව උපචාරය ඉක්මවා යෑමෙන්ද, අන්තැනක අරුණ නැංවීමෙන්ද, දුක්කටාපත්තිය දතයුතුය. “**යො අතික්කමෙය්‍ය**” මෙහි විහාර ගණනින් ආපත්තීහු දතයුත්තාහ. ඉදින් එදවස විහාරසියයක උපචාරයට බැස ඉක්මවාද, සියයක් ආපත්තීහු වෙත්. විහාරොපචාරය ඉක්මවා අන්‍ය විහාරයක උපචාරයට නොබැසම නවතීනම් එක්ම ඇවතක් වේ. කිසියම් අනතුරකින් පෙරවස් නොවිසුවහු විසින් පසුවස් එළඹිය යුතුය.
[missing trans] **“අනුජානාමි භික්‍ඛවෙ රාජූනං අනුවත්තිතුං**” මෙහි වස්විසීම මත්තට ඇදීමෙහි මහණුන්ට කිසි පිරිහීමක් නැත්තේයයි රජුන්ට අනුව පවතින්නට අනුදන්නා ලද්දේය. එහෙයින් අනිකුදු ධාර්මික කර්‍ම අනුව පැවතිය යුතුය. අධාර්මික කර්‍මයෙහි කිසිවක්හට අනුවර්‍තනය නොවිය යුතුය.
සත්තාහකරණීයයන්හි [missing trans]
“**භික්‍ඛුණීසඞ්ඝං උද්දිස්ස**” මෙතැන් පටන් වැසිකිළි ගිනිහල්ගේ ජන්තාඝරසාලා යන මෙතුන, මෙහෙණන්ට ප්‍රතික්‍ෂෙප කළ බැවින් පිරිහුනහ.
භාණ්ඩසාලාදිය උද්දෙසිත ශික්‍ෂාපදාදියෙහි කියන ලද්දාහුමය. “**රසවතී**” බත්ගෙය කියනු ලැබේ. **“වාරෙය්‍යං**” ආවාහමඞ්ගලය සංචරිත්ත ශික්‍ෂාපදයෙහි කියන ලද්දේමය. **“පුරායං සුත්තන්තො පලුජ්ජති**” යම්තාක් තමන්ට ප්‍රගුණවූ මේ සූත්‍රාන්තය අනිකක්හට ප්‍රගුණ නැති බැවින් මාගේ ඇවෑමෙන් අතුරුදහන් නොවේ, නොනැසේද, [missing trans]
**“පඤ්චත්තං සත්තාහකරණීයෙන**” මේ භික්‍ෂු ආදීවූ භික්‍ඛුණී -සාමණේර-සාමණේරි-සික්‍ඛමානා යන මේ පස්මහ දැහැමියන්ගේ ගිලන්බත හෝ ගිලන් උවටැන් කරන්නහුගේ බත හෝ බෙහෙතක් සොයන්නෙමි’යි හෝ විචාරන්නෙමියි හෝ උවටැන් කරන්නෙමි’යි හෝ මේ ආදීවූ පරභාගයෙහි විස්තර කොට දක්වනලද කරුණකින් කියා නොඑවූ කල්හිද, සත්තාහකරණයෙන් යා යුතුය. [missing trans] පරභාගයෙහි මවුපියන්ට අනුදත් තන්හිද මේනයම වේ. **අන්‍ධකාර්‍ත්‍ථකථා**වෙහි වනාහි මවුපියන්ගේ උපස්ථායක වූ හෝ නෑවූ හෝ නොනෑවූ හෝ යම්කෙනෙක් වෙත්ද, ඔවුන් වෙතටද කියා නොඑවූ කල්හිද යන්නට වටීයයි කියන ලදී. ඒ කීම අර්‍ත්‍ථකථාවෙහි නොමකියන ලද්දේය. පෙළෙහි නොකියන ලද්දේය. එහෙයින් නොගතයුතුය.
**“භික්‍ඛුගතිකො**” එක් වෙහෙරෙහි මහණුන් සමග වසන පුරුෂතෙමේය. **“උද්‍රීයති”** නැසීයේ. **“භණ්ඩං ඡෙදාපිතං**” ද්‍රව්‍යසම්භාරභාණ්ඩ සිඳවන ලද්දේය. “**අවහාපෙය්‍යුං**” ගෙන්වා ගන්නාහුවීනම්, **“දජ්ජා අහං”** මම දෙමි. “**සඞ්ඝකරණීයෙන”** මෙහි උපොසථාගාරාදී වූ සෙනසුන්හි හෝ සෑසත් වෙදිකාවන්හි හෝ යම් කිසිවක් කටයුතුද, යටත් පිරිසෙයින් මහණක්හුගේ පෞද්ගලික සෙනාසනයක් වේද, සියල්ල සඞ්ඝකෘත්‍යම වේ. එහෙයින් ඒ කටයුතු නිපදවනු පිණිස ද්‍රව්‍ය සම්භාරාදිය හෝ ගෙනෙන්නට වඩු ආදීන්ට බත්වැටුප් ආදිය හෝ දෙවන්නට සත්තාහකරණීයයෙන් යායුතුය.
මේ මෙහි සත්තාහකරණීයාධිකාරයෙහි පෙළින් මිදුනු අරුණ නැංවීමැයි කියූ රාත්‍රිච්ඡෙද විනිශ්චයයයි. ධර්‍මශ්‍රවණය පිණිස නිමන්ත්‍රණය නොලද්දහු විසින් යෑම නොවටියි. එක් මහාවිහාරයක පළමුකොටම ‘අසුවල් දවසෙහි රැස්විය යුතුය’යි කතිකාවක් කරනලද්දී වන්නීද, නිමන්ත්‍රණය කරණ ලද්දේම වේ. උපචාර සීමාව තුළ සිටියහු විසින්ම සත්තාහකරණීය කරුණක් සලකා මේ කරුණෙන් ගොස් සත්දවසක් තුළ එන්නෙමි’යි ආභොගකොට යෑම වටියි. ‘චීවරභාණ්ඩයක් දෝනා කරන්නෙමි’යි යෑම වටියි. විහාරය ඉතාදුර නොවේද, එහි ගොස් අදම එන්නෙමි’යි පැමිණෙන්නට නොහැක්කේද වටියි. උද්දෙසපරිපුච්ඡාදිය පිණිසද යන්නට නොලබයි. ආචාර්‍ය්‍ය උපාද්ධ්‍යායයන් දකින්නෙමි’යි යන්නට ලබයි. ඉදින් ආචාර්‍ය්‍යතෙමේ ඔහුට ‘අද නොයව’යි කියානම් වටියි. නෑකුලය හෝ උපස්ථායක කුලය හෝ දැකීම පිණිස යන්නට නොලබයි.
“**යෙන ගාමො තෙන ගන්තුං**” යනාදිතන්හි ගම නොදුරුතන්හි වේනම්, එහි පිඬු පිණිස හැසිර විහාරයටම අවුත් විසිය යුතුය. දුරවූයේ නම් සත්තාහවාරයෙන් අරුණ නැංවිය යුතුය. නොහැක්කේ නම්, එහිම සභාගස්ථානයෙහි විසිය යුතුය. මිනිස්සු පැවති පරිද්දෙන් ලහබත් දෙත්නම්, ‘අපි ඒ විහාරයෙහි නොවසම්හ’යි කියයුතුය. ‘අපි විහාරයට හෝ ප්‍රාසාදයට හෝ නොදෙම්හ’ යුෂ්මතුන්ට දෙම්හ, යම්කිසි තැනෙක වැස බුඳිවු’යි කියූ කල්හි සැපසේ බුඳිය යුතුය. ඒ ලහබත් ඔවුන්ටම පැමිණේ. ‘ඔබ වහන්සේලා වසන තැනට පමුණුවා අනුභව කරවු’යි කියු කල්හි යම්තැනෙක වසත්ද, එහි ගෙන ගොස් වස්ගණනින් පමුණුවා වැලඳිය යුතුය.
ඉදින් පවාරණය කළ කල්හි වසාවාසිකය දෙත්ද, සත්තාහවාරයෙන් අරුණ නැංවූවාහුද, ගතයුතුය. සුන්වස් ඇතියවුන් විසින් ‘අපි එහි නොවිසීමු, අපි සුන්වස් ඇතියමෝ’යි කියයුතුය. ‘අපගේ සෙනසුන යම් කෙනෙකුන්හට පමුණුවන ලද්දේ ද, ඔවුහු ගනිත්වා’යි කියත්නම් ගතයුතුය. විහාරයෙහි තබනලද යමක් නොනැසේවා’යි මෙහි ගෙනෙනලද සිවුරු ඈ බෙදියයුතු බඩු, එහිම ගොස් අපලොකනයකොට බෙදිය යුතුය. මෙයින් ආර්‍ය්‍යයන්ට සිවුපසය දුනමැනවැ’යි කැපකරුවන්ට දුන් කෙත්වත් ආදී වූ තත්‍රොත්‍යාදයෙහිද මෙමනය වේ. සඞ්ඝිකවුව බෙදියයුතු බඩුවක් වෙහෙරතුළ හෝ සීමාවෙන් පිටත හෝ වේවා, සීමාවෙන් පිටත සිටියවුන්ට අපලොකනය කොට බෙදීම නොවටියි. දෙතන්හි තුබුනක් වනාහි සීමාව තුළ සිටියවුන්ට අපලොකනය කොට බෙදීම වටීමය.
**“සඞ්ඝො භින්නො”** මෙහි සඞ්ඝයා බිඳුනුකල්හි ගොස් කටයුත්තෙක් නැත්තේය. ඒ සඞ්ඝතෙමේ බිඳෙන්නේයයි සැකකරන ලද්දේද, ඒ සඳහා “භින්නො”යි කියනලදි. **“සම්බහුලාහි භික්‍ඛුණීහි සඞ්ඝො භින්නො”** මෙහි මෙහෙණන් විසින් සඞ්ඝතෙමේ බිඳින ලදැ’යි නොදතයුතුය. “න ඛො උපාලි භික්‍ඛුණීසඞ්ඝං භින්‍දති”යි මෙය වදාරණ ලද්දේය. භික්‍ෂූහු, මේ මෙහෙණන් නිසා, මේ මෙහෙණන් අනුබලකොට යම් සඞ්ඝ කොටසක් බිඳින්නාහුයයි සැකයක් වේද ඒ කරුණ සඳහා මෙය වදාරණ ලදී.
“**වජො**” ගොපලුන් වසන තැනය. **“යෙන වජො**” මෙහි ගොපලුන් සමග ගිය ඒ මහණහට ඇවැත් නොවේ.
**“උපකට්ඨාය**” වස් වසන දවස සමීපවූ කල්හි “**සත්‍ථෙ වස්සං උපගන්තුං**” මෙහි වස් එළඹෙන දවස පැමිණි කල්හි ජනසමූහයා හා අදන්මග යන ඒ මහණහු විසින් ‘උපාසකයෙනි’ කිළියක් ලැබිය යුතුය’යි උපාසකයන්ට කියයුතුය. කිළියක් කොට දෙත්නම්, එහි පිවිස, “ඉධ වස්සං උපෙමි”යි තෙවරක් කියයුතුය. කිළියක් කොට නොදෙත්නම්, ශාලාසඞ්ක්‍ෂෙපයෙන් සිටි ගැලයට වස් එළඹිය යුතුය. එය නොලබන්නහු විසින් ආලය කටයුතුය. අදන්මගයහ. ජනසමූහයෙහි වස් එළඹීම නොවටියි. ආලයනම් ‘මෙහි වස් වසන්නෙමි’යි චිත්තොත්පාද මාත්‍රයෙකි. ජනසමූහයා මගට පිළිපන්කල්හිම පවාරණ දවස වේ නම්, එහිම පැවරිය යුතුය. එහිම ජනසමූහතෙමේ වසතුළම මහණහු විසින් කැමතිවනලද තැනට පැමිණියේද, පැතූ තැන වැස එහි භික්‍ෂූන් සමග පැවරිය යුතුය. නැවතද ජනසමූහය වසතුළම අතර එක් ගමෙක සිටී හෝ විසිරේ හෝ එම ගමෙහි මහණුන් සමග වැස පැවරිය යුතුය. නොපවරා ඉන් ඈත යන්නට නොවටියි.
**“නාවාය වස්සං**” නැවෙහි වස් එළඹෙන්නහු විසින්ද, කිළියෙක්හිම වස් එළඹිය යුතුය. සොයා නොලබන්නහු විසින් ආලය කටයුතුය. නැව තෙමස තුළ මුහුදෙහිම වේද, එහිදීම පැවරිය යුතුය. නැවත නැව ඉවුරක් ලබාද, මේ මහණතෙමේත් ඈත යනු කැමත්තේ වේද, යෑම නොවටියි. නැව ලද ගමෙහිම වැස මහණුන් සමග පැවරිය යුතුය. නැව ඉවුරට අනුවම අන් තැනකයේද, මහණතෙමේද පළමු ලැබූ ගමෙහිම වසනු කැමැත්තේද, ‘නැව යේවා, මහණහු එහිම වැස මහණුන් සමග පැවරිය යුතුය.
මෙසේ ගොපලුන් වසනතැන, ජනසමූහයෙහි, නැවෙහි යන තුන් තැන්හි ඔවුන් සමග යන මහණහට වස් සිඳීමෙහි ඇවැත් නැත්තේය. පවාරණයද ලබයි. පළමුවූ ‘චණ්ඩවන මෘගයන් විසින් පෙළන ලද්දාහු වෙත්, යනාදිවූ සඞ්ඝභෙදය කෙළවරකොට ඇති වස්තූන්හි හුදෙක් ඇවැත් නොවේ. පැවරීමද නොලබයි.
“**න භික්‍ඛවෙ රුක්‍ඛසුසිරෙ**” මෙහි පිරිසිදු වූ රුක්සිදුරෙහිම වස් එළඹීම නොවටියි. මහත්වූ රුක්සිදුර තුළ පුවරු සෙවෙනි කිළියක්කොට එහි කවුළු සහිත දොරකඩක් තබා වස් එළැඹීම වටියි. රුක සිඳ දමා කණුව මත පුවරු සෙවෙනි කිළියකොටද වස් එළැඹීම වටියි. “**රුක්‍ඛවිටතියා**” මෙහිද පිරිසිදු වෙළෙස්මාත්‍රයෙක්හි වස් එළඹීම නොවටියි. මහවෙළෙපෙක්හි අටල්ලක් බැඳ, එතැන්හි පුවරුසෙවෙනි කිළියක්කොට වස් එළඹිය යුතුය. **“අසෙනාසනිකෙන”** යම් සෙනසුනක තණ-පත්-ගඩොල් ගල්-හුණු යන පස්වැදෑරුම් වු ඡදනයන් අතුරෙහි එක්තරා එකකින් සෙවෙනිකළ යෙදූ දොරකවුළු ඇති සෙනසුනක් නැත්තේනම්, එහි වස් නොඑළඹිය යුතුය. “**න භික්‍ඛවෙ ඡවකුටිකායං**” මෙහි ඡවකිළි නම්, (දිග් ඇදෙහි පාවිද ඇඳවත යොදා කළ) ටඞ්කිත මඤ්චාදිභෙද ඇති කිළියයි. එහි වස් එළැඹීම නොවටියි. ඒ ඇඳ සොහොනෙහිද දෙවස්ථානයෙහිද තබත්. ගල්කණු සතරක් මතුවෙහි ගල් පුවරු අතුරා කළ ගෙයද ටඞ්කිතමඤ්චයි කියනු ලැබේ. සොහොනෙහි අන් කිළියක්කොට වස් එළඹෙන්නට වටියි**. “න භික්‍ඛවෙ ඡත්තෙ**” මෙහිද කණු සතරක ඡත්‍රය තබා ආවරණකොට දොර යොදා වස්ඵළැඹීම වටියි. මෝ ඡත්‍රකුටිකා නම් වන්නීය: “**චාටියා**” මෙහිද ඡත්‍රයෙහි කියූනයින්ම මහත් කබලකින් කිළියක් කොට වස් එළඹීම වටියි.
**“එවරූපා කතිකා**” මෙහි මෙබඳු අන්‍ය වූ අධාර්මික වූ යම් කතිකාවක් වන්නීද, ඕතොමෝ නොකටයුත්තීය යන අර්‍ත්‍ථයි. ඒ අධාර්මික කතිකාවගේ ලක්‍ෂණය සිදුවන පාරාජික වර්‍ණනාවෙහි කියනලදී.
**“පටිස්සවෙ ච ආපත්ති දුක්කටස්ස**” මෙහි හුදෙක් ‘මේ තෙමස මෙහි වස්විසුව මැනවැ’යි මේම පිළිබඳ ගිවිසීමෙහිද, ඇවැත් වේ. ‘මේ තෙමස භික්‍ෂාව ගනු මැනව, අපි දෙදෙන මෙහිම වස් වසන්නෙමු, එකට උදෙසවා ගන්නෙමු’යි මේ ආදීන්ද, ඔහු ඔහුට ගිවිසීමෙහි දුක්කටය වේ. එදවනාහි පළමුකොට පිරිසිදු සිත් ඇතියහුටය. පසුව විසංවාදනය ප්‍රත්‍යයෙහි පළමුකොටද, අපිරිසිදු සිත් ඇතියහුට වනාහි ගිවිසීමෙහි පාචිත්තිය වේ. විසංවාදයෙන් දුක්කටයයි පාචිත්තිය සමග දුක්කටය යෙදේ.
“**සො තදහෙව අකරණීයො”** යනාදි තන්හි වස් නොඑළඹියේනම්, එළඹ හෝ සත්දවසක් පිටත කල් යවා නම්, පෙරවසත් නොපෙනේනම්, ගිවිසීමෙහිද ඇවැත් වේ. වස් එළඹ අරුණ නොනංවා එදවස්හිම සත්තාහකරණීයයෙන් යන මහණහටද, සත් දවසක්තුළ නවත්නා මහණහටද ඇවැත් නොවේ. දෙතුන් දවසක් වැස සත්තාහකරණීයයෙන් පිටත ගොස් නැවත වස්විසූ දිනපටන් ඒ අතර සත් දවසතුළ නවත්නා මහණහට ඇවැත් නොවනබව කියනු කිම, ‘මෙහි වසන්නෙමි’යි ආලය ඇත්තේ නම්, නොසිහියෙන් වස් නොඑළැඹේනම්, ගත් සෙනසුන මොනවට ගන්නා ලද්දේ වේ. සුන් වස් ඇත්තේ නොවේ. පැවරීම ලබාමය.
“**සත්තාහං අනාගතාය පවාරණාය**” මෙහි නවමියෙහි පටන් සත්තාහකරණීයයෙන් යෑම වටියි. වස්විසූ සීමාවට ඒවා හෝ නොඒවා හෝ ඇවැත් නොවේ. සෙස්ස ප්‍රකටමය.
පවාරනක්‍ඛන්‍ධක වර්‍ණනාව
පවාරනක්‍ඛන්‍ධකයෙහි - “**නෙව ආලපෙය්‍යාම න සල්ලපෙය්‍යාම**” යන මෙහි ආලාප නම්. ප්‍රථම වචනයයි. සල්ලාප නම් පශ්චිම වචනයයි. “**හත්‍ථවිලඞ්ඝකෙන**” අත්විලඟින් ‘පසු සංවාසය’ සිවුපාවුන්ගේ මෙන් එක්ව විසීමය. සිවුපාවෝද වනාහි තමතමන්ට උපන් සුවදුක් ඔවුනොවුන්ට නොසැලකෙරෙත්. පිළිසඳර නොකෙරෙත්. මේ මහණෝද එසේ නොකළාහුය. එහෙයින් ඔවුන්ගේ සංවාසය පසුසංවාසයි කියනු ලැබේ. සියලුතන්හි මේනය වේ. “**න භික්‍ඛවෙ මූගබ්බතං තිත්‍ථියසමාදානං**” ‘මේ තෙමස නොබිණිය යුතුය’යි මෙබඳුවූ ව්‍රතසමාදානයක් නොකටයුතුය. මෝතොමෝ අධර්‍ම කතිකාවක්මය. **“අඤ්ඤමඤ්ඤානුලොමතා**” වස්වැස නිමකළ මහණුන්ට දැකීමෙන් හෝ ඇසීමෙන් හෝ සැකයෙන් හෝ යන කරුණු තුනෙන් පැවරීම උනුන්ගේ අනුලොම්බවය. ‘ආයුෂ්මත්හු මට කියත්වා’මැයි කියන්නහුට කිසිවක් කියන්නට හැක්කේ වේ. අනිකක්හට කියන්නට නොහැකි වේ. “**ආපත්තිවුට්ඨානතා විනයපුරෙක්‍ඛාරතා”** ඒ තුන් කරුණෙන් පැවරීමෙන් ඇවැතින් නැගී සිටින බවය. විනය පෙරටුකොට මෙසේ කියනු ලැබේ.
**“සුණාතු මෙ භන්තෙ සඞ්ඝො අජ්ජ පවාරණ, යදි සඞ්ඝස්ස පත්තකල්ලං සඞ්ඝො පවාරෙය්‍ය”** යන මෙය සර්‍වසඞ්ග්‍රාහික නම් ඤත්තියයි. මෙසේ කියූ කල්හි තෙවරක් කියා හෝ දෙවරක් කියා හෝ එක්වරක් කියා හෝ පැවරීම වටියි. සමානවස්සිකය නොවටියි. සමානවස්සිකය නම් එක් අවුරුද්දෙහි ලැබූ උපසම්පදාව ඇතියෝය. “**තෙවාචිකං පවාරෙය්‍ය**”යි කියූකල්හි ද්වෙවාචිකයද, තෙවාචිකයද වටියි. එකවාචිකයක් සමානවස්සිකයන් නොවටියි. “එකවාචිකං පවාරෙය්‍ය”යි කියූකල්හි එකවාචික, ද්වෙවාචික, තෙවවාචික යන මොවුහු වටිත්. සමානවස්සිකයම නොවටියි. “සමානවස්සික”යි කියූ කල්හි සියල්ල වටියි.
**“අච්ඡන්ති**” හුන්නාහුම වෙත්. නොනැගිටිත්. “**තදනන්තරා”** එයට අනතුරුව. එපමණකල්ය යන අර්‍ත්‍ථයි.
**“චාතුද්දසිකා ච පණ්ණරසිකා ච**” මෙහි චාතුද්දසියෙහි “**අජ්ජපවාරණ චාතුද්දසී**”යි මෙසේ පූර්‍වකෘත්‍යය කටයුතුය. **“පණ්ණරසියෙහි අජ්ජපවාරණා පණ්ණරසී**”යි මෙසේ පූර්‍වකෘත්‍යය කටයුතුය.
පවාරණ කර්‍මයන්හි එක් විහාරයක මහණුන් පස්නමක් වසන කල්හි එක් මහණකගේ පවාරණය ගෙනවුත් සතර දෙනෙක් ගණඤත්තිය තබා පවරත්ද, සිවු දෙනකුන් හෝ තිදෙනකුන් හෝ වසන කල්හි එකක්හුගේ පවාරණය ගෙණවුත් තිදෙනෙක් හෝ දෙදෙනෙක් හෝ සඞ්ඝඤත්තිය තබා පවරත්ද, මේ සියල්ලම අධර්‍මයෙන් වර්‍ගපවාරණකර්‍මයයි.
ඉදින් සියලු පස්දෙනම එකට රැස්ව ගණඤත්තිය තබා පවරත්ද, සිවු දෙනෙක් හෝ තිදෙනෙක් හෝ දෙදෙනෙක් හෝ වසනුවෝ එකට රැස්ව සඞ්ඝඤත්තිය තබා පවරත්ද මේ සියල්ලද අධර්‍මයෙන් සමග්‍ර පවාරණකර්‍මයයි.
ඉදින් පස්දෙනකුන් අතුරෙහි එකක්හුගේ පවාරණය ගෙනවුත් සිවුදෙනෙක් සඞ්ඝඤත්තිය තබා පවරත්ද, සිවුදෙනකුන් අතුරෙහි හෝ තිදෙනකුන් අතුරෙහි හෝ එකක්හුගේ පවාරණය ගෙනවුත් තිදෙනෙක් හෝ දෙදෙනෙක් හෝ ගණඤත්තිය තබා පවරත්ද, මේ සියල්ලද ධර්‍මයෙන් වර්‍ග පවාරණකර්‍මයයි.
සියලු පස් දෙනම එකට රැස්ව සඞ්ඝඤත්තිය තබා පවරත්ද, සිවුදෙනෙක් හෝ තිදෙනෙක් හෝ එකට රැස්ව ගණඤත්තිය තබා පවරත්ද, දෙදෙනෙක් ඔවුනොවුන් පවරත්ද, එකලාව වසනුයේ අධිට්ඨානපවාරණය කෙරේද, මේ සියල්ලද, ධර්‍මයෙන් සමග්‍ර නම් පවාරණකර්‍මයයි.
“**දින්නා හොති පවාරණා**” මෙහි පවාරණය දෙන මහණහු විසින් එක් මහණකු කරා එළඹ උතුරු සළුව එකස්කොට උක්කුටුකයෙන් හිඳ ඇඳිලි බැඳ “පවාරණං දම්මි. පවාරණං මෙ හර, මමත්‍ථාය පවාරෙහි”යි මෙසේ පවාරණය දුන්කල්හි පවාරණය ගෙනඑන්නහු විසින් සඞ්ඝයා වෙත එළඹ “තිස්සො භන්තෙ භික්‍ඛු සඞ්ඝං පවාරෙති. දිට්ඨෙන වා සුතෙන වා පරිසඞ්කාය වා, වදතුං තං භන්තෙ සඞ්ඝො අනුකම්පං උපාදාය පස්සන්තො පටිකරිස්සාති දුතියම්පි - තතියම්පි භන්තෙ තිස්සො භික්‍ඛු සඞ්ඝං පවාරෙති -පෙ-පටිකරස්සති”යි මෙසේ පැවැරිය යුතුය. ඉදින් පවාරණය දෙන මහණතෙමේ වෘද්ධතරවේද, “ආයස්මා භන්තෙ තිස්සො”යි කියයුතුය. මෙසේ වනාහි ඔහු විසින් ඔහු පිණිස පවරණ ලද්දේය’යි
**“පවාරණං දෙන්තෙන ඡන්‍දම්පි දාතුං”** මෙහි ඡන්‍දය දීම සෙස්සන්ගේ කර්‍ම සිද්ධිය පිණිසය. එහෙයින් පවාරණය දෙන්නේ ඡන්‍දය දෙන්නේය කියූනයින් පවාරණය ගෙන ආකල්හි පවාරණය දෙන ඒ මහණහු විසින්ද සඞ්ඝයා විසින්ද පවරණ ලද්දේම වේ. නැවත පවාරණය පමණක්ම දෙන්නේද, ඡන්‍දය නොදෙන්නේද, ඔහුගේද, පවාරණය ආරොචනය කළ කල්හි සඞ්ඝයා විසින්ද පැවරූකල්හි සියල්ලන් විසින් මොනවට පවරණ ලද්දේ වේ. අන්‍යවූ කර්‍මය කොප්‍ය වේ. ඉදින් ඡන්‍දයම දෙන්නේනම්, පවාරණය නොදෙන්නේනම්, සඞ්ඝයාගේ පවාරණයද, සෙසුකර්‍මද කොප්‍ය නොවේ. ඒ මහණහු විසින් නොපවරණ ලද්දේ වේ. පවාරණ දවසෙහි වනාහි පිටත සීමාවක පවාරණය ඉටා ආවහු විසින්ද, ඡන්‍දය දිය යුත්තේය. එයින් සඞ්ඝයාගේ පවාරණ කර්‍මය කොප්‍ය නොවන්නේය.
**“අජ්ජ මෙ පවාරණා”** මෙහි ඉදින් චාතුද්දසිය වන්නීද, “අජ්ජ මෙ පවාරණ චතුද්දසී”යිද, ඉදින් පණ්ණරසිය වන්නීද, “අජ්ජ මෙ පවාරණ පණ්ණරසී”යි මෙසේ ඉටියයුතුය.
“තදහු පාවාරණාය ආපත්තිං” යනාදිය කියූනයමය.
**“පුන පවාරෙතබ්බං**” නැවත පූර්‍වකෘත්‍යයකොට ඤත්තිය තබා සඞ්ඝ ස්ථවිරයන් පටන් පැවැරිය යුතුය. සෙස්ස උපොසථක්‍ඛන්‍ධක වර්‍ණනාවෙහි කියූනයින්ම දතයුතුය.
“**ආගන්තුකෙහි ආවාසිකානං අනුවත්තිතබ්බං**” “අජ්ජ පවාරණා චාතුද්දසී”යි මේ පූර්‍වකෘත්‍යය පමණක්ම කටයුතුය. පණ්ණරසික වාරයෙහිද මෙනය වේ. **“ආවාසිකෙහි නිස්සීමං ගනත්‍වා පවාරෙතබ්බං**” යන මේ දෙශනාව අවසානයෙහි මේ පෙළෙන් මිදුනු විනිශ්චයයි: ඉදින් පෙරවසෙහි පස්නමක් මහණෝ වස් එළඹියාහුද, පසුවසෙහිද පස්නමක් එළඹියාහුද, පෙරවස් විසූවන් විසින් ඤත්තිය තබා පැවරූ කල්හි පසුවස් විසූවන් විසින් ඔවුන්ගේ සමීපයෙහි පාරිසුද්ධිඋපොසථය කටයුතුය. එක් උපොසථාග්‍රයෙක්හි ඤත්ති දෙකක් නොතැබිය යුතුය. පසුවස් එළඹි සිවුදෙනෙක් හෝ තිදෙනෙක් හෝ දෙදෙනෙක් හෝ වෙත්ද, එකෙක් හෝ වේද, එහිද මෙම නයවේ. පෙරවසෙහි සිවුදෙනෙක් වෙත්ද, පසුවසෙහිද සිවුදෙනෙක් හෝ තිදෙනෙක් හෝ දෙදෙනෙක් හෝ එකෙක් හෝ වේද, මෙම නයවේ. නැවතද පෙරවසෙහි තිදෙනෙක් වෙත්ද, පසුවසෙහි තිදෙනෙක් හෝ දෙදෙනෙක් හෝ එකෙක් හෝ වේද, මෙමනය වේ. මේ වනාහි මෙහි ලක්‍ෂණයයි. ඉදින් පෙරවස් එළැඹියවුනට වඩා පසුවස් එළැඹියාහු ඉතා අඩුවුවාහුද, සමසම වූවාහුද වෙත්ද, සඞ්ඝ පවාරණයට ගණය පුරත්ද, සඞ්ඝපවාරණ වසයෙන් ඤත්තිය තැබිය යුත්තීයයි.
ඉදින් වනාහි පෙරවසෙහි තිදෙනෙක් වෙත්ද, පසුවසෙහි එකෙක් වේද, ඔහු සමග සිවු දෙනෙක් වෙත්ද, සිවුදෙනාට සඞ්ඝ ඤත්තිය තබා පවාරණය කිරීම නොවටියි. ගණඤත්තියට වනාහි හෙතෙමේ ගණපූරක වේ. එහෙයින් ගණ වසයෙන් ඤත්තිය තබා පෙරවස් එළඹියන් විසින් පැවරිය යුතුය. අනික් මහණහු විසින් ඔවුන්ගේ සමීපයෙහි පාරිසුද්ධි උපොසථය කටයුතුය. පෙරවසෙහි දෙදෙනෙක් හෝ වෙත්ද, එකෙක් හෝ වේද, මෙම නයවේ. පෙරවසෙහි එකෙක්ද, පසුවසෙහි එකෙක්දැයි දෙදෙනෙක් වෙත්ද එකකු විසින් එකක්හුගේ සමීපයෙහි පැවරිය යුතුය. එකෙකු විසින් පාරිසුද්ධි උපොසථය කටයුතුය. ඉදින් පෙරවස් එළඹියනට වඩා පසුවස් එළඹියාහු එකෙකුගෙන්ද වැඩිතරම් වූවෝවෙත්ද, පළමුකොට පාමොක් උදෙසා පසුව අඩුතරම් වූවන් විසින් ඔවුන්ගේ සමීපයෙහි පැවරිය යුතුය.
සිවුමස පිරුණු ඉල්මස පසළොස්වක් දින පවාරණයෙහි පෙරවස් එළඹියාහු වැඩිතරම්වූවෝ හෝ සමසමවූවෝ හෝ වෙත්ද, පවාරණ ඤත්තිය තබා පැවැරිය යුතුය. ඔවුන් පැවරූකල්හි පසුව අන්‍යයන් විසින් පාරිසුද්ධි උපොසථය කටයුතුය. නැවත මහා පවාරණයෙහි පැවරූ මහණෝ බොහෝවෙත්ද, පසුවස් එළඹියාහු අඩුතරම් හෝ වෙත්ද, එකෙක් හෝ වේද, පාමොක් උදෙසූ කල්හි පසුව ඔහු විසින් ඔවුන්ගේ සමීපයෙහි පැවරිය යුතුය.
**“න ච භික්‍ඛවෙ අපවාරණය පවාරෙතබ්බං, අඤ්ඤත්‍ර සඞ්ඝසාමග්ගියා”** මෙහි කොසම්බක භික්‍ෂූන්ගේ සමගිය මෙන් සාමග්ගි පවාරණාතොමෝ දතයුත්තීය. ඒ සාමග්ගිපවාරණධිකාරයෙහිද “අජ්ජ පවාරණා සාමග්ගි” මෙසේ පූර්‍වකෘත්‍යයකට යුතුය. යම්කෙනෙක් වනාහි ස්වල්පමාත්‍ර වූ කිසිකරුණෙක්හි පවාරණය තබා සමගිවෙත්ද, ඔවුන් විසින් පවාරණයෙහිම පවාරණය කටයුතුය. සාමග්ගිපවාරණය කරන්නවුන් විසින්ද ප්‍රථම පවාරණය තබා පෑළවිය දින පටන් සිවුමස් පිරුණු ඉල්මස පෞර්ණමිය යම්තාක්ද මේ අතරෙහි පවාරණය කටයුතුය. ඉන් පසුව හෝ පෙරටුව හෝ නොවටියි.
**“ද්වෙ වාචිකං පවාරෙතුං**” මෙහි ඤත්තිය තබන්නහු විසින්ද “යදි සඞ්ඝස්ස පත්තකල්ලං, සඞ්ඝො ද්වෙවාචිකං පවාරෙය්‍ය”යි කියයුතුය. එකවාචිකයෙහි “එකවාචිකං පවාරෙය්‍ය”යි ද, සමානවස්සිකයෙහිද “සමානවස්සිකං පවාරෙය්‍ය”යිද කියයුතුය. මේ සමානසංවාසික පවාරණධිකාරයෙහි බොහෝවූද සමානවස් ඇත්තාහු එකට පැවරීම ලබත්.
“**භාසිතාය ලපිතාය අපරියොසිතාය**” යන මෙහි පවාරණය තැබීම සර්‍වසඞ්ග්‍රාහිකද පෞද්ගලිකදැ’යි පවාරණට්ඨපනය දෙවැදෑරුම් වේ. ඒ දෙවැදෑරුම් පවාරණාධිකාරයෙහි සර්‍වසඞ්ග්‍රාහික පවාරණය තැබීමෙහි “සුණාතු මෙ භන්තෙ සඞ්ඝො - පෙ- සඞ්ඝො තෙවාචිකං පවාරෙ” යන මෙහි “සුකාරය පටන් “රෙ” කාරය යම්තාක්ද, ඒතාක් කියන ලද ලපනය කරණලද පවාරණ කෙළවර නොකරන ලද්දීම වේ. මේ අතුරෙහි එක් පදයෙක්හි නමුත් තබන්නහු විසින් පවාරණ තබන ලද්දී වේ. “ය්‍ය” කාරය වනාහි පැමිණි කල්හි කෙළවර කරන ලද්දී වේ. එහෙයින් එතැන් පටන් තබන්නහු විසින් තබන ලද්දීද, නොතබන ලද්දීම වේ. පුද්ගලික ඨපනයෙහි වනාහි - “සඞ්ඝං භන්තෙ පවාරෙමි -පෙ-තතියම්පි භන්තෙ, සඞ්ඝං පවාරෙමි දිට්ඨෙන වා - පෙ- පස්සන්නො පටි” යන මෙහි “සං” යන අක්‍ෂරයෙහි පටන් මේ සියල්ලන්ට පැසුළුවූ “ටි”කාරය යම්තාක්ද, ඒතාක් කියන ලද ලපනය කරණලද පවාරණ කෙළවර නොකරන ලද්දීම වේ. මේ අතරෙහි එක් පදයෙක්හිද තබන්නහු විසින් පවරණ තොමෝ තබන ලද්දීම වේ. “කරිස්සාමි”යි කියූකල්හි වනාහි කෙළවර කරණ ලද්දී වේ. එහෙයින් “කරිස්සාමි” යන මේ පදය පැමිණි කල්හි තබන ලද්දී ද නොතබන ලද්දී වේ. දෙවවාචික එකවාචික සමානවස්සිකයන්හිද මේ නයවේ. මොවුන් අතුරෙහි “ටි”කාරයෙහි කෙළවරම ඨපන ක්‍ෂෙත්‍රයයි.
**“අනුයුඤ්ජියමානො”** කිමෙක්හි ඒ පවාරණය තබන්නෙහිදැ’යි පසුභාගයෙහි කියූ නයින් විචාරණු ලබන්නේය. **“ඔමද්දිත්‍වා**” “අලං භික්‍ඛු මා භණ්ඩනං” යනාදී වූ මේ වචන කියා වචන මැඩීම මෙහි ඔමද්දනායි අදහස් කරනලලදී. **“අනුද්ධංසිතං පටිජානාති**” අමූලක පාරාජිකයකින් මෙතෙමේ මා විසින් චොදනා කරණ ලද්දේය’යි මෙසේ පිළිදන්වයි. “**යථාධම්මං**” සඞ්ඝාදිසෙසයකින් චෝදනා කිරීමෙහි පාචිත්තිය වේ. ථුල්ලච්චයාද සෙස්සෙන් චොදනා කෙරේනම් දුක්කටය වේ. **“නාසෙත්‍වා**” ලිඞ්ගනාසනයෙන් නසා.
‘ඕ ධර්‍මය පරිදි ප්‍රකාශකරන ලද්දී වන්නීයයි මෙපමණක්ම කියා පවරවු’යි කියයුතුය. අසුවල් නම් ඇවැතයයි මේ වනාහි නොකිය යුතුය. මෙය කලහයට කරුණක් වේ.
**“ඉදං වත්‍ථු පඤ්ඤායති න පුග්ගලො**” මෙහි සොරහු වනාහි අරණ්‍යවිහාරයෙහි පොකුණකින් මසුන් ගෙන පිස කා ගියහ. ඒ මහණතෙමේ ඒ විප්‍රකාරය දැක මේ කටයුත්ත මහණක්හුගේ වියයුතුය’යි සලකා මෙසේ කීයේය. **“වත්‍ථුං ඨපෙත්‍වා සඞ්ඝො පවාරෙය්‍ය”** යම්කලෙක ඒ පුද්ගලයා දන්නෙමුද, එකල්හි ඔහුට චෝදනා කරන්නෙමු දැන් සඞ්ඝතෙමේ පවාරණය කෙරේවා යනු මෙහි මේ අර්‍ත්‍ථයි. **“ඉදානෙව තං වදෙහි**” ඉදින් මේ වස්තුව කරණකොට කිසි පුද්ගලයකු සැක කරන්නෙහිද, දැන්ම ඔහුට කියව, යන අර්‍ත්‍ථයි. ඉදින් කියාද, ඒ පුද්ගලයා විචාරා පැවැරිය යුතුය.
**“අයං පුග්ගලො පඤ්ඤායති න වත්‍ථු”** මෙහි එක් මහණෙක් තෙමේ මල්ගඳ විලවුන්වලින් සෑයක් හෝ පුදාද, අරිෂ්ටයක් පානය කෙළේද, ඒ මහණහුගේ එයට අනුරූප වූ සරීර ගන්‍ධය වූයේය. හෙතෙමේ ඒ ගන්‍ධය සඳහා ‘මේ මහණහුගේ මෙබඳු ගඳෙක්’යි වස්තුව ප්‍රකාශ කරමින් “**පුග්ගලං ඨපෙත්‍වා සඞ්ඝො පවාරෙය්‍ය**”යි මෙසේ කීයේය. මේ පුද්ගලයා හැර සඞ්ඝතෙමේ පවරාවා. ‘දැන්ම මොහුට කියව’යි මේ වස්තුව කරණකොට කිසි පුද්ගලයකු සැකකරන්නෙහිද, යුෂ්මත් තෙමේ යම් පුද්ගලයකු තබවාද, ඒ පුද්ගලයාගේ දොසය දැන්ම කියව, ඉදින් මේ මොහුගේ දොසයයි කියාද, ඒ පුද්ගලයා පිරිසිදුකොට පැවරිය යුතුය. නැවත ‘මම නොදනිමි’යි කියාද, පරික්‍ෂාකොට දන්නෙමි’යි පැවරිය යුතුය.
**“ඉදං වත්‍ථු ච පුග්ගලො ච පඤ්ඤායති**” පළමු කියූ නයින්ම සොරුන් විසින් මසුන් අල්ලාගෙන පිස අනුභව කළතැනද සුගන්‍ධාදිය ඇඟ ගා නෑ තැනද දැක මේ ක්‍රියාව පැවිද්දකුගේය’යි හඟිමින් මෙසේ කීයේය. **“ඉදානෙව තං වදෙහි**” දැන්ම ඒ වස්තුව කරණකොට සැකකරනලද පුද්ගලයාහට කියව. මේ දෙකම දැක දුටු කල් පටන් විනිශ්චය කොටම පැවරිය යුතුය. “**කල්ලං වචනාය**” චෝදනාවට සුදුසු වේ. චෝදනා කරන්නට වටීය යන අර්‍ත්‍ථයි. කුමක් හෙයින් යත්:- පවාරණයෙන් පෙරටුව විනිශ්චය නොකළ බැවින්ද, පසුවම දැක චෝදනා කළ බැවිනි. **“උක්කොටනකං පාචිත්තියං**” මේ පුද්ගලයාද වස්තුවද යන දෙක පවාරණයෙන් පෙර දැක විනිශ්චය කොටම භික්‍ෂූහු පවාරණය කෙරෙත්. එහෙයින් පවාරණයෙන් පසු ඒ විනිශ්චය කළ වස්තුව ඉදිරියට ගැනීම කළ මහණහට ඇවැත් වේ.
**“ද්වෙ තයො උපොසථෙ චාතුද්දසිකෙ කාතුං**” මෙහි සිවුවන පස්වන දෙපෝය. තෙවනපෝය ප්‍රකෘතියෙන්ද චාතුද්දසිකමය. එහෙයින් තෙවන සිවුවන පෝය හෝ තෙවන සිවුවන පස්වන පෝය හෝයි දෙකක් තුනක් පොහොය චාතුද්දසික කටයුතුය. නැවත සිවුවන පණ්ණරසී උපොසථය කළකල්හි, ‘අපගේ පවාරණය තබන්නාහයි අසත්ද, පස්වන පොහොය චාතුද්දසිකය කටයුතුය. මෙසේද තෙවන චාතුද්දසිකය සමග චාතුද්දසික දෙකක් වේ. මෙසේ කරන්නා වූ මොවුහු භණ්ඩනකාරකයන්ගේ තෙළෙස්වන දිනයෙහි හෝ තුදුස්වන දිනයෙහි (චාතුද්දසියෙහි) හෝ පණ්ණරසී පවාරණය පවරන්නාහ. මෙසේ පවරන්නවුන් විසින්ද සීමාවෙන් පිටත හෙරණුන් තබා ‘ඔවුහු එත්’යි අසා වහවහා රැස්වී පැවරිය යුතුය. මේ අර්‍ත්‍ථය දක්වන්නට “**තෙ චෙ භික්‍ඛවෙ -පෙ- තථා කරොන්තු**”යි වදාරණ ලද්දේය.
“**අසංවිහිතා”** සංවිධාන රහිතව. ඊම දැනගනු පිණිස නොකළ සංවිධාන ඇත්තාහු. නොදන්නා ලද්දාහුම වී යන අර්‍ත්‍ථය **“තෙ සංවික්‍ඛිත්‍වා**” ක්ලාන්ත වූවාහු. මොහොතක් විඩාහරිවු යනාදි නයින් මුළාකොට යන අර්‍ත්‍ථයි. “**නො චෙ ලභෙථ**” ඉදින් සීමාවෙන් පිටතට යන්නට නොලබන්නාහු නම් භණ්ඩනකාරකයන් අතුරෙන් හෙරණුන් විසින්ද, තරුණ භික්‍ෂූන් විසින්ද, නිරතුරුව ලුහුබඳින ලද්දාහුම වෙත්. “**ආගමෙ ජුණ්හෙ**” යමක් සඳහා “ආගමෙ ජුණ්හො පවාරෙය්‍යාම”යි ඤත්තිය තැබුවාහුද, ඒ හෙලඋපුල් ඇති වසිසාරමය කෙළවර පශ්චිම කාර්තික පෞර්ණමී දිනයෙහි නොකැමැති වූවාවද පැවරිය යුතුය. අවශ්‍යයෙන් පැවරිය යුතුය. ඒ පශ්චිම කාර්තික පෞර්‍ණමිය ඉක්මවා පැවරීම නොලබයි. “**තෙහි චෙ භික්‍ඛවෙ භික්‍ඛූහි පවාරියමානෙ**” මෙසේ වැසිසාරමය කෙළවර පශ්චිමකාර්තික දිනයෙහි පවාරණය කරන කල්හි,
**“අඤ්ඤතරො ඵාසුවිහාරො**” තරුණසමථය හෝ තරුණ විදර්‍ශනාව හෝ. **“පරිබාහිරා භවිස්සාම**” නිබඳවූ රෑතැන්, දිවාතැන් නැති බැවින් භාවනාවෙහි එක්වන්යෙදීම සම්පාදනය කරන්නට නොහැක්කහු බාහිර වන්නෙමු. **“සබ්බෙහෙව එකජ්ඣං සන්නිපතිතබ්බං” **මෙයින් ඡන්‍දයදීම ප්‍රතික්‍ෂෙප කරයි. භින්න වූ සඞ්ඝයා සමගි කරන කාලයෙහි, තිණවත්‍ථාරක සමථයෙහි, මේ පවාරණ සඞ්ග්‍රහයෙහි යන මේ තුන්තන්හි ඡන්‍දයදීම නොවටියි. මේ පවාරණ සඞ්ග්‍රහය නම්, හළ කමටහන් ඇතියන්ටද, ථාමගත ශමථ විදර්‍ශනා ඇතියන්ටද, සොතාපන්නාදීන්ටද නොදිය යුතුය. තරුණ ශමථ විදර්‍ශනාලාභීහු වනාහි සියල්ලෝ හෝ වෙත්වා, අඩක් හෝ වේවා, එක් පුද්ගලයෙක් හෝ වේවා, එකක්හුගේද වසයෙන් දියයුතුය. පවාරණ සඞ්ග්‍රහය දුන් කල්හි වසතුළ පරිහාරයම වේ. ආගන්තුක භික්‍ෂූහු ඔවුන්ගේ සේනාසනය ගන්නට නොලබත්. ඔවුන්ද සුන්වස් ඇතියවුන් නොවිය යුතුය. පවරාද අතර චාරිකාවෙහි හැසිරෙන්නට ලබයි දක්වනු පිණිස **“තෙහි චෙ භික්‍ඛවෙ”** යනාදිය වදාළ සේක. සෙස්ස සියලු තන්හි ප්‍රකටමය.
චම්මක්‍ඛන්‍ධක වර්‍ණනාව
චම්මක්‍ඛන්‍ධකයෙහි - **“ඉස්සරියාධිපච්චං**” ඊශ්වරභාවයෙන් හා අධිපතිභාවයෙන්ද යුක්තවූවාහු. “රජ්ජං” රජබව. රජු විසින් කටයුතු කෘත්‍යය හෝය. **“සොණො නාම කොළිවිසො**” මෙහි ‘සොණ’ යනු ඔහුගේ නමය. ‘කොළිවිසො’ යනු ගෝත්‍රයයි. “පාදතලෙසු ලොමානි” රතු වූ පාදතලයන්හි සියුම් වූ අඳුන්වන්වූ කර්‍මයෙන් විසිතුරුකළ ලොම් හටගත්තාහු වෙත්. හෙතෙමේ වනාහි පෙර අසූදහසක් පුරුෂයන්ට ජ්‍යෙෂ්ඨ පුරුෂවී ඔවුන් සමග පසේබුදුවරයකු වසනතැන පන්සලක් කොට තමන්ගේ සශ්‍රික වූ එළුලොමින් කළ පොරෝණය පසේ බුදුන් පාතබන තැන පාපිස්නක් කොට තැබුයේය. තෙමසක් මුළුල්ලෙහි සියල්ලෝම පසේ බුදුන්ට උපස්ථාන කළහ. මේ ඔහුගේද, ඒ අසූදහසක් ගම්වැසි පුරුෂයන්ගේද පූර්‍වයොගයයි.
**“අසීති ගාමිකසහස්සානි”** ඒ ගම්වල වසන කුලපුත්‍රයන් අසූදහසක් “**කෙනචිදෙව කරණීයෙන**” කිසියම් කටයුත්තකින් මෙන් මොහුට ඔහු දැකීම හැර කිසිකටයුත්තක් නැත්තේය. රජතෙමේ වනාහි ඒ අසූදහසක් කුලපුත්‍රයන් රැස්කරවන්නේ, මෙසේ සැකනොකරන්නේ ‘සොණ තෙමේ එන්නේය’යි රැස්කරවූයේය. “**දිට්ඨධම්මිකෙ අත්‍ථෙ**” සීසෑම් වෙළඳාම් ආදීහු ධර්‍මයෙන් කටයුත්තාහ. මවුපියෝ දැහැමින් පෝෂණය කටයුත්තාහ යන මේ ආදිනයින් ලොවට හිතවූ අර්‍ත්‍ථයෙහි අනුශාසනා කොට “**සො නො භගවා”** අපගේ ඒ භාග්‍යවත් තෙමේ පරලොව අර්‍ත්‍ථයෙහි තොපට අනුශාසනා කරන්නේය, යන අර්‍ත්‍ථයි.
**“භගවන්තං පටිවෙදෙමි”** භාග්‍යවත්හට දන්වාලමි. **“පාටිකාය නිම්මුජ්ජිත්‍වා**” හිණයට අඩසඳපහණෙහි ගැලී. [missing trans]
[missing trans]
[missing trans]
[missing trans]
[missing trans]
[missing trans]
[missing trans]
[missing trans]
[missing trans] සුත්‍රාර්‍ත්‍ථය වනාහි සූත්‍රවර්‍ණනාවෙන්ම ගතයුතුය. **“අත්තා ච අනුපතීතො**” ‘මම රහත්මි’යි මෙසේ ව්‍යඤ්ජන වශයෙන් තෙමේ නොඑළවන ලදුයේ**. “අථ ච පනිධෙකච්චෙ මොඝපුරිසා**” අන්‍ය වූ හිස්පුරුෂයෝ වනාහි සිනාසෙන්නහු මෙන් අවිද්‍යාමානවූම අනිකක්, වචනමාත්‍රයෙන් විද්‍යමානකොට ප්‍රකාශ කෙරෙත්. “**එකපලාසිකං**” එක්පටලයක් ඇති. “**අසීතිසකටවාහෙ”** යන මෙහි ගැල් දෙකක බර එක් වානයෙකුයි දතයුතුය. “**සත්තහත්‍ථිකඤ්ච අණීකං**” මෙහි ඇතින්නන් සයක්ද, එක් ඇතෙක්දැයි මේ එක් අණීකයෙකි. මෙබඳු අණීකසතක්, සප්තහස්ති අණීකයක් නම. **“ද්විගුණා**” දෙපටලක් ඇති. “**නිගුණා**” තුන්පටලයක් ඇති. **“ගණඞ්ගනූපාහනා**” සිවුපටලයෙහි පටන් කියනු ලැබේ.
සියල්ලම නිල්වන්වූවා. **“සබ්බනිලිකා**” නම. සර්‍වපීතකාදීන්හිද මෙම නයවේ. එහිද නිල්පැහැති උපාහන දියබෙරලිය මල්වල පැහැය ඇත්තේ වේ. ස්වර්‍ණවර්‍ණ උපාහන කිණිහිරියමල් පැහැ ඇත්තේ වේ. ලේපැහැති උපාහන බඳුවදමල් පැහැත්තේ වේ. මදටිය පැහැති උපාහන මදටියපැහැ ඇත්තේ වේ. කලු පැහැති උපාහන අලුත් පෙණෙලපල පැහැ ඇත්තේ වේ. මහාරඞ්ගරක්ත උපාහන පත්තෑපිටු පැහැ ඇත්තේ වේ. මහානාම රක්ත උපාහන මුසුපැහැ ඇත්තේ, පඬුවන්පත්පැහැ ඇත්තී වේ. කුරුන්‍දියෙහි වනාහි පියුම්පුප් පැහැ ඇත්තීයයි කියන ලදී. මේ උපාහනයන් අතුරෙහි යම්කිසිවක් ලැබ වස්ත්‍රයකින් රඳන් පිස හැර පැහැය බිඳ දැරීම වටියි. ඉතා ටිකකින් නමුදු පැහැය බිඳීගිය කල්හි වටීමය.
**“නීලවට්ටිකා**” නම් යම් උපාහනයන්ගේ වැටීම නිල්පැහැ ඇත්තී වන්නීද, ඕතොමෝය. සියලු තන්හි මේ නයම වේ. නීල පීත ලොහිත මාඤ්ජිෂ්ටාදිවූ පැහැති උපාහන නොදැරිය යුතුය. නීලාදිවූ වැටී ඇති මේ වහන්ද පැහැය බිඳහැර දැරිය යුතුය. “**කල්ලිකබද්ධා**” විලුඹ වැසීම පිණිස තෙලෙහි සම්කැබල්ලක් බැඳ කරන ලද්දීය. යොනකයන්ගේ වහන් **“පුටබද්ධා**”යි කියනු ලැබේ. යම්තාක් කෙණ්ඩය පටන් සියලුපය වසාලාද, ඕය. “**පාළිසුණ්ඨිමා**” පිටිපා වසා කරන ලද්දීය. ඕතොමෝ පාම‍ත්තම වසයි. කෙණ්ඩය නොවසයි. **“තුලපුණ්ණිකා**” පුලුන් පුරවා කරණ ලද්දීය. “**තිත්තිරපත්තිකා”** තිත්වටු පියාපත් සමාන විසිතුරුකොට බඳින ලද්දීය. “**මෙණ්ඩකවිසාණවද්ධිකා”** පය දෙඇඟිලි අවුළුවන තැන බැටළු අං සටහන් ඇති වැටි යොදා කරණ ලද්දීය. එළු අං වැනි සටහන් ඇති වැටි යොදා කළ වහන්හිද මේනයම වේ. “**විච්ඡිකාලිකා”** විච්ඡිකාලිකා උපාහනද එසේම ගෝනුස්සන්ගේ නකුට වැනි සටහන් ඇති වැටි යොදා කරණ ලද්දීය. **“මොරපිඤ්ජපරිසික්‍ඛිතා**” තෙලෙහි හෝ වැටියෙහි හෝ හූ වැනි මොනර පිළින් මසන ලද්දීය. “**චිත්‍රා**” විසිතුරු කරණ ලද්දීය. මේ වහන් අතුරෙහි යම් කිසිවක් ලැබ ඒ කැබලි ආදිය පහකොට ප්‍රයොජනය ගැනීමට හැකිය. ප්‍රයොජන ගතයුතුය. ඒ කැබලි ආදිය ඇති කල්හි ප්‍රයොජනය ගන්නා මහණහට දුක්කටය වේ. “**සිහචම්මපරික්‍ඛටා”** සිංහසමින් කරනලද උපාහනය නම් කෙළවරෙහි සිවුරෙහි නුවාව මෙන් සිංහසම් යොදා කරණ ලද්දීය. **“උලූකචම්මපරික්‍ඛටා**” පියා බලල් සමින් කරණලද උපාහනයයි. මොවුනතුරෙහිද යම්කිසිවක් ලැබ ඒ සම් පහකොට දැරියයුතුය.
**“ඔමුක්කං**” මුදා පහකරනලද. “**අපරිභුත්තා**” පරිභොග නොකරනලද.
“**අභිජීවනිකස්ස”** යම් ශිල්පයකින් ජීවිකාව කෙරෙත්ද, ඒ කාරණයෙන් යන අර්‍ත්‍ථයි. “**ඉධ ඛො තං භික්‍ඛවෙ**” මෙහි “**තං**” යනු නිපාතමාත්‍රයකි. ‘මහණෙනි’ මෙහි කවරහු හොබවන්නාහුද, යන අර්‍ත්‍ථයි. **“යං තුම්හෙ**” යම්බඳුවූ තෙපි. නොහොත් ‘තෙපි’යි කියන ලද්දේ වේ. යදි ශබ්දයෙහි වනාහි අර්‍ත්‍ථයෙහි මේ නිපාතයයි. “**ආචරියෙසු”** යනාදිතන්හි ප්‍රව්‍රජ්‍යාචාර්‍ය්‍ය -උපසම්පදාචාර්‍ය්‍ය-නිශ්ශ්‍රයාචාර්‍ය්‍ය-උද්දෙශාචාර්‍ය්‍යයි මොවුහු සිවුදෙනම මෙහි ආචාර්‍ය්‍යයෝමය. උපසම්පදාවෙහි පටන් අවුරුද්දක් ඉක්ම නොගියහුට ෂට්වර්‍ෂවූවෙක් ආචාර්‍ය්‍යමාත්‍ර වේ. හෙතෙමේ වනාහි සිවුඅවුරුදු කාලයෙහි ඔහු ඇසුරුකොට වසයි. මෙසේ එක්වස් ඇත්තාහුට සත්වස්ඇත්තේ, දෙවසක් ඇත්තහුට අටවස් ඇත්තේ, තෙවස් ඇත්තහුට, නවවස් ඇත්තේ, සිවුවස් ඇත්තහුට දසවස් ඇත්තේයි. මොවුහුද ආචාර්‍ය්‍යමාත්‍රයෝමය. උපාද්ධ්‍යායයාගේ දුටු පමණින් මිත්‍ර වූ, දැඩිමිත්‍රවූ යහලු භික්‍ෂූහුද, යම්කිසි කෙනෙක් දසවසට වඩා ඉතා මහත්වූවාහුද, ඒ සියල්ලෝම උපාද්ධ්‍යාය මාත්‍රනම්හු. මෙතෙක් භික්‍ෂූන් වහන්සේ නැතිව සක්මන් කරන කල්හි වහන්සේලා සක්මන් කරන මහණහට දුක්කටාපත්තිය වේ.
**පාදඛිලාබාධය** නම්, පයින් හුලක් සමානමසක් නික්මුණේවේද, එබඳු ආබාධය ඇතිකල්හි වහන්දැරිය හැකිය.
**“තිණපාදුකා**” යම්කිසි තෘණයකින් කරන ලද පාවහනයයි. “**හින්තාලපාදුකා**” හිඳිපතින් කරනලද පාවහනය. හින්තාලපත්‍රයන් ගෙනුදු නොවටීමය. “**කමලපාදුකා”** කමලනම් තෘණයෙක් ඇත්තේය. එයින් කරනලද පාවහනය. සුවඳ හොටින් කළ පාදුකායිද කියනු ලැබේ. **“කම්බලපාදුකා**” එළුලොමින් කළ පාදුකාය. **“අසඞ්කමනියා**” පොළොවෙහි ස්පර්‍ශ කරත්. මොනවට පිහිටියා, නිසලවූවා, පහකොටගත නොහැකිවූවාය.
**“අඞ්ගජාතං ඡුපන්ති**” අඞ්ගජාතයෙන්ම අඞ්ගජාතය පහයත්. “**ඔගාහෙත්‍වා මාරෙන්ති**” දියතුළ දැඩිකොට ගල්වා මරත්.
“**ඉත්‍ථියුත්තෙන**” දෙනුන් යෙදූ **“පුරීරසන්තරෙන**” පුරුෂරිය සමග. **“පුරිසයුත්තෙන”** ගොනුන් යෙදූ **“ඉත්‍ථන්තරෙන**” ඉතිරි රියැදුරා සමග “**ගඞ්ගාමහියා”** ගඞ්ගාපූජාවෙහි කෙළීම පිණිස **“පුරිසයුත්තං හත්‍ථවට්ටකං”** මෙහි පිරිමින් යෙදූ යානය, ගැහැණුරිය සැරියක් හෝ වේවා, පිරිමිරිය සරියෙක් හෝ වේවා වටියි. ඉතින් අදින යානය වනාහි ස්ත්‍රීහු හෝ අදිත්වා, පුරුෂයෝ හෝ අදිත්වා, වටීමය. “**සිවිකං**” දෝලාවය. “**පාටඞ්කිං**” හුණදඬුවෙහි එල්වා කළ පල්ලැක්කියයි.
**“උච්චාසයනමහාසයනානි**” මෙහි ‘උච්චාසයන’ යනු පමණ ඉක්මවාසිටි ඇඳය. ‘මහාසයන’ යනු අකැප පසතුරුණු අතුරණ ලද්දය. ආසන්‍දි ආදීන් අතුරෙහි **‘ආසන්‍දි**” යනු පමණ ඉක්මවා සිටි අසුනයි. “**පල්ලඞ්කො**” (පාදයන්හි) පාදයන්හි චණ්ඩ සත්ත්‍වයන්ගේ රූපසටහන් යොදා කරණ ලද්දේය. **“ගොණකො**” දිග් ලොම් ඇති මහාකොඳුපලසය. ඒ කොඳුපලසෙහි සතරඟුලෙන් වැඩිවූ ලොමවෙයි. “**චිත්තකො”** නන්පැහැයෙන් විසිතුරුවූ එළුලොමින් කළ ඇතිරියයි. **“පටිකා”** ලොමින් කළ සුදු ඇතිරියය. **“පටලිකා**” ඝනවූ මල් ඇති එළුලොමින් කළ ලේපැහැති ඇතිරියය. ඒ ඇතිරිය ආමලකපට්ටයිද කියනු ලැබේ. “**තුලිකා**” පියවි පුලුන් පුරවාකළ බිසිය. “**විකතිකා”** සිංහව්‍යාඝ්‍රාදි රූපයෙන් විසිතුරුවූ එළුලොමින් කළ ඇතිරියය. “උද්දලොමී” දෙකොණෙහි නැගි දාව ඇති එළුලොමින් කළ ඇතිරියය. “**උද්දලොමං**”යි පාඨයක් වේ. **“එකන්තලොමි”** එක් කොනක නැගි දාව ඇති එළුලොමින් කළ ඇතිරියය. **“කට්ඨිස්සං**” රන්හුයෙන් මැසූ, කිහිරිහු අතරතුර රන්හූ ඇතුල්කොට වියූ පසුතුරුණුය. “**කොසෙය්‍යං**” රනින් ආලේපකළ කිහිරිහුමුවා පසුතුරුණුය. පිරිසිදු කොසෙය්‍ය වනාහි වටියි.
“**කුත්තතං**” සොළොසක් නාටකස්ත්‍රීන්ට සිට නැටීමට යෝග්‍ය වූ එළුලොමින් කළ ඇතිරියය. **“හත්‍ථත්‍ථර අස්සත්‍ථරා**” ඇත් අස්පිටෙහි ඇතිරිය ආස්තරණයෝමය. රථාස්තරණයෙහිද මෙමනය වේ. “**අජිනප්පවෙණි**” අඳුන්දිවිසමින් මඤ්ච ප්‍රමාණයෙන්, ඉතා සියුම් බැවින් පටකීපයක් කොට මසා කළ ඇතිරියය. **“කදලිමිගාපවරපච්චත්‍ථරණං**” කෙහෙලිනම් මුවසමක් ඇත්තේය. එයින්කළ උතුම්වූ පසුතුරුණුය යන අර්‍ත්‍ථයි. ඒවනාහි සුදුවත මතුවෙහි කෙහෙල්මුවසම අතුරා මසා කරත්. “**සඋත්තරච්ඡදං**” උත්තරච්ඡදය සහිතවූ මතු බඳිනලද රතු වියන් සමග යන අර්‍ත්‍ථයි. සුදු වියන් ඇති සෙනසුනද යට ඇකැප පසුතුරුණු ඇති කල්හි නොවටියි. නැති කල්හි වටියි. **“උභතො ලොහිතකූපධානං**” හිස තබන කොට්ටයද, පා තබන කොට්ටයද යන ඇඳ දෙකොන තැබූ ලේපැහැති කොට්ටය. මෙය කැප නොවේ. යම්මේ එක්ම කොට්ටයක්, දෙපස රතු හෝ වේද, පියුම් පැහැත්තේ වේද, විසිතුරු වේද, ඉදින් පමණින් යුක්තවූයේ නම් වටියි. පමණ ඉකුත්වූ මහාකොට්ටය ප්‍රතික්‍ෂෙප කරණලදී.
**“දීපිච්ඡාපො”** දිවිපැටවකු සේ **“ඔරුම්ඛීයන්ති**” බිතුදඬු ආදීන්හි වෙළාබඳිත්.
“**අභිනිසීදිතුං**” පිටදී හිඳින්නට. “**ගිලානෙන භික්‍ඛුනා උපාහනෙන**” මෙහි යමෙක් වහන් නැතිව ගම්වදින්නට නොහැක්කේද, හෙතෙමේ ගිලාන නම් වේ.
**“කුරරඝරෙ**” මෙනම් නුවරෙහි. මෙයින් මේ කාත්‍යායන ස්ථවිරයන්ගේ ගොදුරුගම කියනලදී. “**පපාතෙ පබ්බතෙ**” පපාත නම් පව්වෙහි. මෙයින් මේ කාත්‍යායන ස්ථවිරයන් වසනතැන කියනලදී. “**සොණො**” යනු ඔහුගේ නමය. කෙළක් අගනා කන්පලඳනාවක් දරාද, එහෙයින් කුටිකර්‍ණයි කියනු ලැබේ. කොටිකර්‍ණ යන අර්‍ත්‍ථයි. **“පාසාදිකං**” පැහැදීම දනවන. “**පසාදනීයං”** යනු එයටම පර්‍ය්‍යාවචනයි. **“උත්තමදමථසමථං**” උතුම්වූ කායූපසමයට පැමිණේ. චිත්ත සමථයට පැමිණි ප්‍රඥාව ඇත්තාවූ සමාධිය ඇත්තා වූ කායව්‍යපශමය හා චිත්තව්‍යපශමය ඇත්තාවූ යන අර්‍ත්‍ථයි. **“දන්තං**” සියලු ප්‍රතිපක්‍ෂවූ දිට්ඨිචිත්තවිප්ඵන්‍දිතයන් සිබැවින් දැමුනාවූ, ක්‍ෂය කළ කෙලශ්මල ඇත්තාවූ යන අර්‍ත්‍ථයි. **“ගුත්තං**” පිරිසිදු වාක්සංවරගොපනයෙන් රක්නාලද ඉඳුරන් ඇත්තාවූ, “**ජීතින්‍ද්‍රියං**” දිනු ඉඳුරන් ඇත්තා වූ “**නාගං**” පවින් තොරවූ අපරාධ රහිත වූ **“තිණ්ණං මෙ වස්සානං අච්චයෙන”** මා පැවිදිවූ දින පටන් තුන් අවුරුද්දක් ඇවෑමෙන් **“උපසම්පදං අලත්‍ථං**” මම උපසම්පදාව ලැබීමි. **“කණුත්තරා**” කලුමැටි අධික කොට ඇත්තී. මත්තෙහි වැඩුණු කලුමැටි ඇත්තීය යන අර්‍ත්‍ථයි. **“ගොකණ්ටකහතා**” ගොනුන්ගේ කුරවලින් පෑගු බිමෙන් නැගුනාවූ ගෝකටුවෙන් නැසුනු ඔවුහු ගවකුරවලින් බිඳීගිය තන්හි එක්පටල ඇතිවහන් රැකීමට නොහැකිවෙත්. එසේ රළු වූවාහු වෙත්. **“එරගු මොරගු මජ්ජාරු ජන්තු”** මේ සිවුවැදෑරුම් තෘණජාති වෙයි. මේ තෘණජාතිවලින් කළාල්ද තටුද කරත්. මෙහි **“එරගු”** යනු එරුතණය එය මහත්වේ. **මොරගුතෘණ **තඹපැහැති කරල් ඇත්තේය. සියුම්වේ. මොළොක්ය. සුවපහස් ඇත්තේය. එයින් කළ තටුව නිදා හිඳ නැගීසිටි ඇසිල්ලෙහි නැවත ඉදිමී සිටියි. **මජ්ජාරුතෘණ**යෙන් සළුද කරත්. **ජන්තුතෘණ**යෙහි මැණික් වැනි පැහැය වේ. “**සෙනාසනං පඤ්ඤාපෙසි**” බිස්සක් හෝ කළාලක් හෝ පැණවූ සේක. පණවාද, ‘ඇවැත - සොණ’ ශාස්තෘතෙමේ තා සමග එක් ආවාසයෙහි වසනු කැමැත්තේය. ගඳකිළියෙහිම ඔබට සෙනසුනක් පණවන ලද්දේය’යි සොණහට ආනන්‍ද ස්ථවිරතෙමේ සැලකෙළේය.
**“අයංචස්ස කාලො**” මේ වනාහි කාලය වන්නේය. **“පරිදස්සී**” දැක්වූයේය. ‘මාගේ උපාද්ධ්‍යාය තෙමේ මේ මේ සැලකරව’යි යමක් දැක්වූයේද, එයට මේ කල්වන්නේය. එබැවින් දැන ඒ හසුන සැලකරන්නෙමි’යි මේ මෙහි අදහස වේ.
“**විනයධරපඤ්චමෙන**” අනුශ්‍රාවණය කරන ආචාර්‍ය්‍යයා පස්වැනිවූ. “**අනුජානාමි භික්‍ඛවෙ සබ්බපච්චන්තිමෙසු ජනපදෙසු ගණ්ඩඞ්ගණූපහානං**” යන මෙහි මිනිස් සම් හැර යම්කිසි සමකින් වහන් වටියි. උපාහනකොසක සත්‍ථකොසක කුඤ්චිකාකොසකයන්හිද මෙම නයවේ. **“චම්මානි අත්‍ථරණානි**” මෙහි යම්කිසි එළුසම්ද, බැටලු සම්ද ඵලාගෙණ නිදන්නටද හිඳින්නටද වටියි. මුවසමෙහි ඒණිමුව, වාතමුව, පසදමුව, කුරුඞ්ගමුව, මිගමාතුක, රොහිතමුව යන මොවුන්ගේ සම් වටියි. අන්‍යවූ -
වානර, කාළසිංහ, සරභඞ්ගමෘග, කදලීමෘග යන මොවුන්ගේද, යම්කිසි චණ්ඩ මෘගයෝ වෙත්ද, ඔවුන්ගේද සම් හිඳින ඇතිරි කරන්නට නොවටියි. භූම්‍යාස්තරණ සෙනාසන පරිභොගය වටීමය.
එහි ව්‍යාළමිගනම්, සිංහ ව්‍යාඝ්‍ර වලස් කලුහිස් වලස්සුය. හුදෙක් මොවුන්ගේ සම්පමණක්ම නොවේ. යම් කෙනකුන්ගේ සම් වටීයයි වදාරණ ලද්දේද, ඒ සම්හැර සෙසු යටත්පිරිසයින් ගවමහිස හා බළල් ආදී සියල්ලෝම, මේ අර්‍ත්‍ථයෙහි ව්‍යාළමෘගයෝමයයි දතයුතුය. මේ සියල්ලන්ගේ සම් නොවටියි. “**න තාව තං ගණනූපගං යාව න හත්‍ථං ගච්ඡති”** අසුවල් මහණහට දුන මැනවැ’යි දුන් සිවුර යම්තාක් නොදෙන ලදද, ‘ස්වාමීනි’ ඔබට සිවුරක් ලැබුනේයයි කියා යවා හෝ ආරොචනය නොකරණ ලද්දේද, ඒතාක් ගිණීමට නොපැමිණේ. ඉදින් නොඉටන ලද්දේනම් වටියි. ඉටනලද්දේ ද ගණනට පැමිණේය, යන අර්‍ත්‍ථයි. යම්කලෙක වනාහි ගෙනවුත් දෙන ලද්දේ හෝ වේද, උපන්නේයයි හෝ අසන ලද්දේද, එතැන් පටන් දසදවසක්ම පරිහාරය ලබයි.
භෙසජ්ජක්‍ඛන්‍ධ වර්‍ණනාව
භෙසජ්ජක්‍ඛන්‍ධකයෙහි - “**සාරදිකෙන ආබාධෙන**” සරත් කාලයෙහි හටගත් පිත්තාබාධයෙක්. ඒ කාලයෙහි වනාහි වැසිදියෙන්ද තෙමෙත්, මඩද පාගත්, අතරතුර අව්වද රළුවේ. එයින් ඒ මහණුන්ගේ පිත කොෂ්ටාභ්‍යන්තරයට ගියේ වේ. “**ආහාරත්‍ථඤ්ච එරෙය්‍ය**” අහරින් ලැබෙන ප්‍රයොජනය සිද්ධ කරන්නේය.
**“සෙනෙසිකානි**” සිනිදුවූ. [missing trans]
“**අච්ඡවසං”** යනාදීන්හි නිසග්ගිය වර්‍ණනාවෙහි කියූනයින්ම විනිශ්චය දතයුතුය. [missing trans]
මූලභෙසජ්ජාදි විනිශ්චය ඛුද්දක වර්‍ණනාවෙහි කියන ලද්දේමය. එහෙයින් මෙහි පෙර යමක් යමක් නොකියන ලදද, ඒ ඒම වර්‍ණනා කරන්නෙමු. **භිඞ්ගු - භිඞ්ගුජතු - භිඞ්ගුසිපාටිකා** යනු පෙරුම්කායම් ජාතීහුමය. **තක - තකපත්ති - තක පණ්ණියො** යනු මැලියම් ජාතීහුමය.
[missing trans]
“**කායො වා දුග්ගන්‍ධො**” අශ්වාදීන්ගේ මෙන් කිසිවක්හුගේ කායගන්‍ධය වේ. ඔහුටද මහරිකොසඹ ආදි සුණු හෝ සුවඳසුණු හෝ යන සියල්ල උලා නාන්නටද ආලේප කරන්නටද වටිත්. “**රජතනිප්පක්කං”** රඳන්කසට. නොපැසවූ පියවිකසා සුණුද කොටා දියෙන් තෙමා ඇඟ උලා නාන්නට වටියි. මේද නොපැසවූ රඳන් ගණනටම යන්නේය.
“**ආමකමංසඤ්ච ඛාදි, ආමකලොහිතඤ්ච පිවි”** ඒ අමුමස් හා අමුලේ මහණතෙමේ නොකෑයේය, නොබීයේය. ඒ මහණහට ආවේශව සිටි අමනුෂ්‍යතෙමේ කාබී ගියේය. එහෙයින් **“තස්ස සො අමනුස්සිකාබාධො පටිප්පස්සම්හි**”යි කියනලදී.
**“අඤ්ජනං”** යන මෙය සර්‍වසඞ්ග්‍රාහික වචනයි. “**කාලඤ්ජනං**” යනු එක් අඳුන් ජාතියක. **“රසඤ්ජනං**” රසඳුන් නම් නොයෙක් සම්භාරයෙන් කරණ ලද්දේය. **“සොතඤ්ජනං**” ස්‍රොතාඤ්ජන නම් ගඟදිය ආදියෙහි හටගන්නා අඳුන්ය. **ගේරුකො** ගෙරුකනම් සුවන්ගුරු ආදියයි. **“කපල්ලං**” පහන් දැල්ලෙන් ගත් මැසිය “**චන්‍දනං”** රත්සඳුන් ආදීවූ යම්කිසිවෙකි. තුවරු ආදිය ප්‍රකටය. අන් නිල් උපුල් ආදීයද වටීමය. කිසි අඳුනක් ඇඹරීම නොවටින්නේ නොවේ.
**“අට්ඨිමයං**” මිනී ඇට හැර සෙසු ඇටවලින් කරන ලද අඳුන් කුලාය. **“දන්තමයං”** ඇත්දත් ආදීවූ සියලු දත්වලින් කරන ලද අඳුන්කුලාය. අංවලින් කරනලද අඳුන් කුලාවෙහි අකැපයක් නම් නැත්තේය. බටවලින් කරන ලද අඳුන්කුලා ඒකාන්තයෙන් කැපමය. “**සලාකොධානියං**” යම් තැනෙක්හි අඳුන්කුරු බහාලත්ද, එයට සිදුරු ඇති දණ්ඩක් හෝ කොපුවක් හෝ අනුදනිමි’ යන අර්‍ත්‍ථයි. “**අංසවට්ටකො”** අඳුන් කුලාව දෑම පිණිස කළ අස්වැටියය. “**යමකං නත්‍ථුකරණිං**” සම ශ්‍රොත ඇති තල දෙකකින් යුත් නස්‍ය කරනු පිණිස කළ නත්‍ථුකරණියක්.
**“අනුජානාමි භික්‍ඛවෙ තෙලපාතං**” බෙහෙත් බැහූ යම් කිසිවක්වේද ඒ සියල්ල අනුදන්නා ලද්දේම වේ. **“අතිපක්‍ඛිතකමජ්ජානි**” ඉතා වැඩියක් ලනලද මද්‍යය ඇති. බොහෝ මද්‍යය බහා යොදන ලද, යන අර්‍ත්‍ථයි.
**“සම්භාරසෙදං**” නන්වැදෑරුම් වූ කොළ බිඳදමා ගැන්විය යුතු උණුසුමය. **“මහාසෙදං**” මහත් ඩහගැන්වීමය. බඹයක් පමණ වූ වළක් අඟුරෙන් පුරවා පස් වැලි ආදියෙන් වසා ඒ මතුවෙහි නන්වැදෑරුම් වාතය හරිණ කොළ අතුට තෙල් ගෑ සිරුරු ඇති වාත රෝගීහු විසින් එහි හෙව එහා මෙහා පෙරළමෙන් සිරුරු ඩහගන්වන්නට අනුදනිමි’ යන අර්‍ත්‍ථයි. **“භඞ්ගොදකං**” නසන නොයෙක් කොළමිටි බහා කකාරනලද ජලයය. ඒ කොළවලින්ද, දියෙන්ද, වාතරෝගීහුගේ සිරුරට ඉසිමින් ඩහගැන්විය යුතුය. **“උදකකොට්ඨකං**” නාන කොටුවෙහි සැළියක් හෝ ඔරුවක් හෝ භඞ්ගොදකයෙන් පුරවා එහි බැස ස්වෙදකර්‍ම කිරීම අනුදනිමි’යි යන අර්‍ත්‍ථයි.
**“පබ්බවාතො හොති”** පුරුකක් පුරුකක් පාසා වාතය විදියි. “**ලොහිතං මොචෙතුං**” සැනින් විද ලේ හරින්නට **“පජ්ජං අභිසඞ්ඛරීතුං**” යමකින් පැළුනු පාදයෝ ප්‍රකෘතික වෙත්ද, නාලිකෙරඵලාදියෙහි නොයෙක් බෙහෙත් ඇතුල්කොට එබඳුවූ පයට හිත වූ බෙහෙතක් පිළියෙල කරන්නට පාදයන්ට සත්ප්‍රාය වූ බෙහෙත් පිසන්නට අනුදනිමි’ යන අර්‍ත්‍ථයි. **“සාසපකුඩ්ඩෙන”** අබපිටියෙන් **“වඩ්ඪමංසං**” වණයෙහි අධික වූ මසක් ඇණයක් මෙන් නගියි. **“විකාසිකං”** තෙල්වළකන රෙදිකඩ හෙවත් වණයෙහි තෙල්ගා ඒ මතුවෙහි එළන රෙදිකඩ “**සබ්බං වණපටිකම්මං**” යම්කිසි වණපිළියමක් නම් ඇත්තේද, ඒ සියල්ල අනුදනිමි’ යන අර්‍ත්‍ථයි.
**“සාමං ගහෙත්‍වා**” මල-මුත්‍ර හලු මැටි යන මේ සිවුවැදෑරුම් වූ මහාවිකටය, හුදෙක් සර්‍පයන් දෂ්ට කළහුටම නොවේ. අන්‍යවූද දෂ්ටවිෂයක් ඇති කල්හි තමන් විසින් ගෙන පරිභොග කටයුතුය. අන් කාරණයන්හි වනාහි පිළිගන්නා ලද්දෙක්ම වටියි. **“කතො හොති න පුන පටිග්ගාහාපෙතබ්බො**” ඉදින් මලපහකරන කල්හි මල බිමට පැමිණියේ වේද, පිළිගත යුතුය. බිමට නොපැමිණි මලද පිළිගැනීම වටියි.
**“ඝරදින්නකාබාධො”** ගෙහඹු දුන් වශීකරන බෙහෙතක් බීමෙන් හටගත් රෝගය. **“සීතාලොළිං**” නඟුලෙන් සාන්නහුගේ ඊවැලෙහි ඇලුනු මැටි දියෙන් කලතා ඒ ඝරදින්නකාබාධය ඇති මහණහුට බිමට අනුදනිමි, යන අර්‍ත්‍ථයි.
**“දුට්ඨගහණිකො**” නපුරු ග්‍රහණි රෝග ඇත්තේ වේ. **“ආමිසඛාරං**” වියලිබත් පුළුස්සා ඒ හලූවෙන් වගුරුණු කරදිය “**මුත්තහරීටකං**” ගෝ මුත්‍රයෙහිලා පල්කළ අරළු. “**අභිස්සන්නකායො**” උත්සන්න වූ දොසින්යුතු සිරුරු ඇත්තේය. [missing trans] “**පටිච්ඡාදනීයෙන”** මස්රසින්,
“**සචෙ භික්‍ඛවෙ පක්කාපි මුග්ගා ජායන්ති”** ඉදින් තැම්බූ මුං හට ගනීනම්, හෙවත් ලැබේනම් කැමතිසේ පරිභොග කටයුතුය. තැම්බූ බැවින් ඒ මුං කැපමය.
**“සාමං පක්කං**” මෙහි යම්කිසි ආමිසයක් මහණහු විසින් පිසීම නොවටියි. ඉදිනුදු උණුකැඳෙහි තලාකොළ හෝ ඉඟුරු හෝ ලුනු හෝ බහත්ද, තලාකොළ ආදිය බහාලූ ඒ උණුකැඳ බඳුනද සෙලවීම නොවටියි. ‘කැඳ නිවමි’යි සෙලවීම වටියි. නොපැසුනු සහල් ඇති උණුසුම් බතක් ලැබද වසා තබන්නට නොවටියි. ඉදින් මිනිස්සු වසාලාම දෙත්නම්, වටියි. බත් හෝ නොනිවේවායි වැසීම වරද නොවේ. කිරිමෝරු ආදිය වරක් පැසවූකල්හි ගිනි කිරීම සුදුසුය. කවරහෙයින, යත්:- ප්‍රතිපාතය අනුදත්බැවිනි. “**උක්කපිණ්ඩකාපි ඛාදන්ති”** බලල්ලු මීයෝ ගොයි මුගටියෝ කත්. **“දමකා**” ඉඳුල් කන්නෝ
“**තතො නීහටං**” යම්තැනෙක්හි පවරන ලද්දහු බුදිත්ද, එයින් ගෙනෙන ලද්ද
“**වනට්ඨං පොක්‍ඛරට්ඨං**” වෙනෙහිද පියුම්ගසෙහිද හටගත්තක් **“අබිජං**” තරුණවූ යම් ඵලයෙක. යම් ඵලයක බීජය අඞ්කුරය නොඋපදවාද, ඒ ඵලය. **“නිබ්බට්ටබීජං**” බිජුවට උපුටා හැර අනුභව කටයුතු වූ අඹකොස් ආදියය.
**“සත්‍ථකම්මං - වා වත්‍ථිකම්මං වා**” පිරිසිඳි පරිදි වසමගින් දෑඟුල් පමණ අවකාශයෙහි හටගත් යම් ගඩක් යම්කිසි සැතකින් හෝ හිද්දකින් හෝ කටුවකින් හෝ කුඩා සැතකින් හෝ ගල්පතුරකින් හෝ නියෙන් හෝ සිඳීම හෝ පැළීම හෝ විදීම හෝ ලිවීම හෝ නොකටයුතුය. මේ සියල්ලම සැත්කම්ම වේ. යම්කිසි සමකින් හෝ වස්ත්‍රයකින් හෝ වසතිය පෙළීමද නොකටයුතුය. මේ සියල්ලම ගුදමගින් බඩට බෙහෙත් විදීම්ම වේ. මෙහිද **“සම්බාධස්ස සමන්තා ද්වඞ්ගුලා**” මෙය සැත්කම්ම සඳහා වදාරණ ලදී. ගුදමගින් බඩට බෙහෙත් විදීම බෙහෙත් විදීම මලමාර්‍ග නම් සම්බන්‍ධස්ථානයෙහිම වළකන ලද්දේය. එහි කාරමක් හෝ තබන්නට යම්කිසි රැහණකින් හෝ බඳින්නට වටියි. ඉදින් ඒ කාරම් බැඳීමෙන් සිඳියේනම්, මොනවට සිඳුනේ වේ. අණ්ඩවෘද්ධිරොගයෙහිද සැත්කම් නොවටියි. එහෙයින් අණ්ඩය පලා බීජොද්ධරණයකොට නීරොගී කරන්නෙමුයි නොකටයුතුයි. ගින්නෙන් තැවීමෙන්, බෙහෙත් ගෑමෙහි වනාහි ප්‍රතික්‍ෂෙපයෙක් නැත්තේය. මලමග බෙහෙත් තැවරූ රෙදිවැටිය හෝ උණපතුරක් හෝ වටියි. යමකින් කාරම හෝ කෙරෙත්ද, තෙල් හෝ ඇතුල්කෙරෙත්ද, වටියි.
[missing trans] **“පොත්‍ථනිකං**” මස්කපන සැත කියනු ලැබේ. “**කිම්පිමාය**” මැගෙන් කිම, **“න භගවා උස්සහති” ‘භාග්‍යවතුන් වහන්ස’** නොහැක්කේය. **“යත්‍ර හි නාම**” යම්හෙයකින් නම්, විමසූයෙහිද, විචාළහිදැ’යි කියන ලද්දේ වේ. **“අප්පටිවෙක්‍ඛිත්‍වා**” නොපිළිවිය. ඉදින්වනාහි අසුවල් මසයයි දනීනම්, පිළිවිසින කිසක් නැත්තේය. නොදන්නහු විසින් පිළිවිසීම කළයුතුය.
“**සුනඛමංසං”** මෙහි වනබල්ලෝ සුනඛයන් සමානවෙත්. ඔවුන්ගේ මස්වටියි. යම් බල්ලෙක්, වනබල්ලකු ගම් බැල්ලියක සමග හෝ, ගම්බල්ලෙකු වන බැල්ලියක සමග හෝ, සංයෝගයෙන් උපන්නේද, ඔහුගෙ මස් නොවටියි. ඒ බලු දෙකොටසම සෙවනය කරයි. **“අහිමංසං**” යම්කිසි පානැති දිග් සිරුරු ඇතියකුගේ මස් නොවටියි. සිංහමංසාදීහු ප්‍රකටවූවාහුම වෙත්.
මෙහිදී මිනීමස් සමජාතිකබැවින් ප්‍රතික්‍ෂෙප කරණ ලද්දේය. රජුගේ අඞ්ගබැවින් ඇත්, අස්,මස්ද, පිළිකුල් බැවින් බලුමස් හා නයිමස්ද, තමන්ට උවදුරු නොවන පිණිස සිංහ-ව්‍යාඝ්‍ර-දිවි-වල-කලුහිස් වලස් යන මේ පස්වැදෑරුම් මස් ප්‍රතික්‍ෂෙප කරන ලද්දේය. මෙසේ මේ මනුෂ්‍යාදී වූ දසදෙනාගේ මස්ද, ඇටද ලේද, සමද, ලොම්ද යන සියල්ල නොවටියි. දැන හෝ නොදැන හෝ යම්කිසිවක් කන්නහුට ඇවැත්මය. යම්කලෙක දැන ගනීද, එකල්හි දෙසිය යුතුය. නොවිචාරා කන්නෙමි’යි ගන්නහුට පිළිගැණීමෙහිද දුක්කටය වේ. විචාරා කන්නෙමි, ගන්නහුට ඇවැත් නොවේ. උදෙසා කරණ ලද්දක් දැන කන්නහුටම ඇවැත් වේ. පසුව දන්නහුට ඇවත් නොනැගිය යුතුය.
“**පහූතං යාගුඤ්ච මධුගොළඤ්ච පටියාදාපෙත්‍වා**” ඒ බ්‍රාහ්මණ තෙමේ වනාහි ලක්‍ෂයක් වැය කොට බෙහෝ කැඳද, මීගුළිද පිළියෙල කරවීය. අනුමෝදනා ගාථාවසානයෙහි “**පත්‍ථයතං, ඉච්ඡිතං**” යන මේ පාදයන්ගේ **“අලමෙවදාතුං”** මේ හා සම්බන්‍ධ වේ. ඉදින් “**පත්‍ථයතා ඉච්ඡතා**”යි පාඨයක් ඇත්තේ නම් ඒ පාඨය ගතයුතුය.
[missing trans] **“යථා ධම්මො කාරෙතබ්බො**” පරම්පරභොජනයෙහි කරවිය යුත්තේය. ඒ යාගුවෙන් පවාරණය වේයි
**“නාහං තං කච්චාන**” ඒ උක්සකුරු ඉතිරිවූ කල්හි දෙවතාවෝ එහි දිව්‍ය ඔජස් බහාලූහ. අන්‍යයන්ගේ එය පැසවීමට නොයන්නේය. එහෙයින් මෙසේ වදාළ සේක. “**ගිලානස්ස ගුළං”** එබඳු වූ ව්‍යාධියකින් පෙළෙන ගිලනහුට පසුබත උක්සකුරු අනුදනිමි’ යන අර්‍ත්‍ථයි.
[missing trans] “**අග්ගිතො වා”** යනාදිතන්හි වූ ශබ්දය සමුච්චයාර්‍ත්‍ථයෙහි වේ. එහි එක්කොටසකට ගින්නෙන්, එක් කොටසකට දියෙන්, එක් කොටසකට අභ්‍යන්තරයෙන්යි ඔවුනොවුන්ගේ බිඳීමෙන් අන්තරාය වන්නේය.
**“අණ්ණවා”** සියලු අන්තිම පිරිසිඳීමෙන් යොදුනක් පමණ ගැඹුරුවූද පෘථුල වූද ජලස්ථානයට මේ නමෙකි. “**සරං”** මෙහි නදිය අදහස් කරණලදී. මේ කියන ලද්දේ වේ. යම් කෙනෙක් ගැඹුරුවූ පුළුල් වූ ඒ තෘෂ්ණානමැති නදිය එතෙර කෙරෙත්ද, ඔවුහු ආර්‍ය්‍යමාර්‍ග සඞ්ඛ්‍යාත හෙයක්කොට **“විසජ්ජපල්ලලානි**” දියෙන් පිරුණු වළතැන් ආමර්‍ශනය නොකොට මේ ටිකදියක් තරණය කරනු කැමතිවූයේද වේ. ජනතෙමේ ඒකාන්තයෙන් පහුරක් බඳින්නේය. ආර්‍ය්‍යමාර්‍ගසඞ්ඛ්‍යාත ප්‍රඥාවෙන් යුක්තවූ බුදුවරයෝද බුදුසව්වෝද යන ජනයෝ එබඳු පහුරක් නැතිවම එතෙර පිහිටියාහුය.
[missing trans]
[missing trans]
[missing trans]
[missing trans]
“**සාහාරං දජ්ජෙය්‍යථ**” ජනපද සහිතව දෙන්නහුද, “**පටිච්චකම්මං**” නිමිත්තකර්‍මයට මේ නමකි. ඒ නිමිත්තකර්‍මය මෙහි ඇතැයි මාසයද පටිච්චකම්මයයි කියන ලදී. **“ජීරන්ති”** දිරත්. ගැරහීමෙහි කෙළවරට නොපැමිණෙන්නේය, යන අර්‍ත්‍ථයි. ත්‍රිකෝටිපාරිශුද්ධි කථාතොමෝ සඞ්ඝභෙද ශික්‍ෂාපද වර්‍ණනාවෙහි කියනලදී.
“**පච්චන්තිමං**” මේ දෙශනා මාත්‍රයකි. “**යං සඞ්ඝො ආකඞ්ඛති**”යි වදාළ බැවින් ධුරවිහාරයද සම්මත කිරීමට වටනේය. කර්‍මවාක්‍යය නොකියා අපලොකනයෙන් නමුදු වටීමය. **“කාකොරවසද්දං”** ඒ ඒ තැන්හි පිවිසි ආමිසය කනු පිණිස උදෑසනම රැස්වූ කවුඩන්ගේ මහත් හඬ **යසොජ** නම් කපිල සූත්‍රාවසානයෙහි පැවිදිවූ පන්සිය දෙනාගෙන් අග්‍රපුරුෂතෙමේය.
**“උස්සාවනන්තිකං**” යනාදිතන්හි උස්සාවනන්තිකා නම් කිළිය වනාහි පළමුකොට මෙසේ කටයුතුය. ටැම්මතුවෙහි හෝ බිත්ති මතුවෙහි හෝ කැන සිටුවා යම් විහාරයක් කරනු ලැබේද, ඒ විහාරයෙහි යට ටැම් වැදීසිටි ගල් භූමිගතිකමය. පළමු ටැඹ හෝ පළමු බිත්ති අඩිය හෝ පිහිටුවන්නන් විසින් බොහෝදෙනා පිරිවරා “කප්ටියකුටිං කරොම, කප්පිය කුටිං කරොම” වචන පිටකරන්නවුන් විසින් මිනිසුන් ඔසොවා පිහිටුවන කල්හි ආමර්‍ෂණයකොට හෝ තමන් විසින් ඔසොවා හෝ ටැඹ හෝ බිත්තිපාදය හෝ පිහිටුවිය යුතුය**. කුරුන්‍දි මහාපච්චරී** අර්‍ත්‍ථකථාවන්හි “කප්පිය කුටී, කප්පිය කුටී”යි කියා පිහිටුවිය යුතුයයි කියනලදී. අන්‍ධකාර්‍ත්‍ථකථාවෙහි “සඞ්ඝස්ස කප්පියකුටිං අධිට්ඨාමි”යි කියන ලදී. ඒ නොකියා සෙසු අර්‍ත්‍ථකථාවන්හි “කප්පියකුටිං කරොම”යි හෝ, “කප්පියකුටී”යි හෝ කියූ ලෙසින් කියූ කල්හි දොසෙක් නැත්තේය. මෙය මෙහි සියලු අර්‍ත්‍ථකථාවන්ට සාධාරණ වූ ලක්‍ෂණයයි. ටැම්පිහිටීමද වචනයෙහි කෙළවරද සමකාලයෙහි වටියි. ඉදින් වචනය නොනිමිකල්හි ටැඹපිහිටාද, ඒ ටැඹ නොපිහිටි කල්හි හෝ වචනය නිමවේද, එකල්හි කැපකිළියක් නොකරන ලද්දී වේ. එහෙයින්ම **මහාපච්චරියෙහි** ‘බොහෝ දෙන පිරිවර කියයුතුය. අවශ්‍යයෙන්ම මෙහි එකෙකුගේද වචන නිමවීමත්, ටැඹ පිහිටීමත් එකට වන්නේය’යි කියන ලද්දේය.
ගඩොල්මුවා කිළිගල්මුවා කිළිමැටිමුවා කිළි යන කිළි අතුරෙහි යට අඩිතාලම බැඳ හෝ නොබැඳ හෝ කෙරෙත්වා යම් තැනක පටන් බිත්තිය නගනු කැමැත්තාහු වෙත්ද, ඒ සියල්ලට පළමු ගඩොලක් හෝ ගලක් හෝ මැටිපිඩක් හෝ ගෙන කියූ ලෙසින්ම කැපකිළිය කටයුතුය. ගඩොල් ආදීහු බිත්තියෙහි පළමු තැබු ගඩොල් ආදින්ගේ යට තැබීම නොවටිත්. ටැම් මත්තට නගිත්. එහෙයින් වටිත්. **අන්‍ධකාර්‍ත්‍ථකථා**වෙහි ටැඹින් කරනු ලබන කල්හි සිවුකොන්හි කණු සතරක්, ගඩොල් ආදියෙන් කළ බිත්තියෙහි සිවුකොන්හි ගඩොල් දෙකතුනක් ඉටිය යුතුය’යි කියන ලදී. මෙසේ නොකළකල්හිද, දොසක් නැත්තේය. අර්‍ත්‍ථකථාවන්හි කියනලද්දම ප්‍රමාණයි.
**ගොනිසාදිකා** තොමෝ ආරාමගොනිසාදිකා - විහාරගොනිසාදිකායි දෙවැදෑරුම් වේ. එදෙක අතුරෙහි යම් තැනක ආරාමය හා සෙනසුන් වට නොකරන ලද්දාහු වෙත්ද, මෝතොමෝ ආරාමගොනිසාදිකා නම. යම් තැනක සෙනසුන් සියල්ල හෝ සමහරක් හෝ වටකරන ලද්දාහු වෙත්ද, ආරාමය වටනොකරන ලද්දේවේද, මෝතොමෝ විහාරගොනිසාදිකා නම. මෙසේ දෙතැන්හිම ආරාමයේ අපරික්‍ෂිප්තභාවයම ප්‍රමාණ වේ. ආරාමය වනාහි අඩක් වටකරන ලද්දේ ද, ඉතා වැඩියක් වටකරන ලද්දේ ද, වටකරන ලද්දේම නමැයි කුරුන්‍දි මහාපච්චරීන්හි කියන ලද්දීය. මෙහි මේ අඩක් වටකිරීමෙහි ගොනිසාදිය නැති බැවින් සෙසු කැප කිළියක් ලබන්නට වටියි.
**“ගහපති”** මනුෂ්‍යයෝ ආවාසයක්කොට, කැපකිළියක් දෙමු. පරිභොග කරවු’යි කියත්ද, මෝතොමෝ ගහපතිනම. ‘කැප කිළියක් කරන්නට දෙමු’යි කියූකල්හිද වටීමය. අන්‍ධකාර්‍ත්‍ථකථාවෙහි ‘යම්හෙයකින් මහණහු හැර, සෙසු සහධාර්මිකයන්ගේද, සියලු දෙව් මිනිසුන්ගේද, අතින් පිළිගැණීමද, තැන්පත් කරතැබීමද, ඇතුළත තැබූ දෙයද යන ඔවුන් සතුදෙය මහණහට වටියි. එහෙයින් ඔවුන්ගේ ගෙවල් හෝ ඔවුන් විසින් දෙන ලද කැපකිළිය හෝ ගැහැවිකිළියයි කියනු ලැබේයයි කියනලදී. නැවතද භික්‍ෂුසඞ්ඝයාගේ විසීමට කළ විහාරය හැර මෙහෙණ අසපුව හෝ, ආරාමිකයන්ගේ හෝ තීර්ථකයන්ගේ හෝ දෙවියන්ගේ හෝ නාගයන්ගේ හෝ නැවැතද බ්‍රහ්මයන්ගේ හෝ විමානය කැපකිළිය වේයයි කියනලදී. ඒ කියනලද්ද මනාමය. සඟසතුමවූද මහණහු සතුවූද ගෙය ගැහැවිකිළියක් නොවේ**. සම්මුතිකා** නම් කර්‍මවාක්‍යය අස්වා කරන ලද්දීය.
මේ සිවු කැපබිම්හි තැබූ යම් ආමිසයක් වේද, ඒ සියල්ල ඇතුළත තැබු ගණනට නොයයි. මහණුන්ට හා මෙහෙණන්ටද අන්තොවුත්‍ථ අන්තොපාකමොචනය පිණිස කැපකිළි අනුදන්නා ලදහ. අකැප බිම සහසෙය්‍යාවට පොහොනා ගෙයක තැබූ සඞ්ඝික වූ හෝ පෞද්ගලික වූ හෝ යමක් මහණක්හු හෝ මෙහෙණක හෝ සතුව එක් රැයකුදු තබන ලද්දේනම් එය **“අන්තොවුත්‍ථ”** නම් වේ. එහි පිසන ලද්ද ද **“අන්තොපක්ක**” නම්වේ. මේ අන්තොවුත්‍ථ අන්තොපාකය කැප නොවේ. සත්තාහකාලිකයද යාවජීවිකයද වටියි.
එහි මේ විනිශ්චයයයි:- හෙරණෙක් තෙමේ මහණක්හුගේ සහල් ආදී ආමිසයක් ගෙන කැපකිළියෙහි තබා දෙවන දිනයෙහි පිස දේද, අන්තොවුත්‍ථ නොවේ. ඒ අකැප කිළියෙහි තැබූ ගිතෙල් ඈ අතුරෙහි යම්කිසිවක් බහා දේද, මුඛසන්නිධි නම්වේ. **මහාපච්චරියෙහි** වනාහි **අන්තොවුත්‍ථය** වේයයි කියනලදී. එහි නාමමාත්‍රයම වෙනස් වේ. මහණෙක්තෙමේ අකැප කිළියෙහි තැබූ ගිතෙල්ද දිවි ඇතිතාක් ගතහැකි කොළද එක්කොට පිස අනුභව කෙරේද, සත්දවසක් ආමිස රහිතව වටියි. ඉදින් ආමිස හා මුසුකොට අනුභව කෙරේනම් අන්තොවුත්‍ථයද සාමපාකයද වේ. මේ උපායෙන් සියලු සංසර්‍ගයෝ දතයුත්තාහ.
මේ කැපකිළීහු කවරකලෙක හරිණලද වස්තු ඇත්තාහු වෙත්ද, යම් උස්සාවනන්තිකා කුටියක් තොමෝ ඒතාක් කණුමතුවෙහි බිතුපා හෝ කැණ සිටුවා කරන ලදද, ඕතොමෝ සියලු කණු හා බිතුපා හෝ පෙරලත්ද, යමක් යමක් පිහිටා සිටියේද, එහි එය පිහිටයි. සියල්ලම පෙරළුනු කල්හි අජහිතවත්‍ථුකාම වේ. ගඩොල් ආදියෙන් කරන ලද්ද ද අඩිතාලම මතුවෙහි බිත්තිය පිණිස තබන ලද ගඩොල හෝ ගල හෝ මැටිපිඩ හෝ ආදිකොට නැසුනු කල්හි ජහිතවත්‍ථුකා වේ. යම් ගඩොල් ආදියකින් අධිෂ්ඨිතද, ඒ ගඩොල් ආදිය පහකළකල්හි අජහිතවත්‍ථුකාම වේ.
**ගොනිසාදිකා** තොමෝ පවුරු ආදියකින් වටකළ කල්හි ජහිතවත්‍ථුකා වේ. නැවත ඒ ආරාමයෙහි කැපකිළියක් ලබන්නට වටියි. නැවත පවුරු ආදීහු ඒ ඒ තැන අඩකට වඩා කඩාවැටුනාහු වෙත්ද, ඒ ඒ තැනින් ගෙරිහු ඇතුල්වෙත්ද, නැවත කැපකිළිය වන්නීය. ගෘහපති සම්මුතිකා යන අනික් දෙක ගොනැස් පමණක් තිබියදී සියලු වහල නැසීගිය කල්හි ජහිතවත්‍ථුකා නම් වේ. ඉදින් එකම පසෙක්හි ගොනැස් තැනක් මතුවෙහි තණපත් ආදියෙන් කළ වහලක් ඇත්තේ නම් රකියි.
යම් තැනක වනාහි මේ සිවුකැපබිම් නැත්තේද, එහි කුමක් කටයුතුද, අනුපසපනක්හටදී ඔහු සතුකොට පරිභොග කටයුතුය. එහි මේ වස්තුවයි. විනයධරයන්ට ප්‍රමුඛ වූ කරවීකතිස්ස ස්ථවිරතෙමේ මහාසීව ස්ථවිරයන් වෙතට ගියේය. කරවීකතිස්ස ස්ථවිරතෙමේ පහන් ඵලියෙන් ගිතෙල් සැළියක් තිබෙනු දැක ‘ස්වාමීනි’ ‘මේ කිමැ’යි විචාළේය. මහාසීව ස්ථවිරතෙමේ ‘ඇවැත’ රළුදවසැ ගිතෙල් සමග වලඳනු පිණිස ගමින් ගිතෙල් සැළියක් ගෙන එන ලදැ’යි කීයේය. ඉක්බිති තිෂ්‍ය ස්ථවිර තෙමේ මහාසීව ස්ථවිරයන්හට, ‘ස්වාමීනි’ නොවටීය’යි කීයේය. මහාසීව ස්ථවිරතෙමේ පසුදා එය පිළෙහි බහා තැබ්බවීය. තිෂ්‍ය ස්ථවිරතෙමේ එක් දවසක් එහි ආයේ, ඒ ගිතෙල් සැළිය දැක එසේම විචාරා ‘’ස්වාමීනි’ සහසෙය්‍යාවට පොහොනා තන්හි තබන්නට නොවටීය’යි කීය. මහාසීව ස්ථවිරතෙමේ දෙවන දවසෙහිම පිටතට පහකරවා තැබ්බවීය. හොරු ඒ ගිතෙල් සැළිය ගෙනගියහ. ඒ මහාසීව ස්ථවිරතෙමේ නැවත එක් දවසක එහි පැමිණි තිස්‍ය ස්ථවිරයන්හට ‘ඇවැත’ තා විසින් නොවටීයයි කියන ලද ඒ ගිතෙල් සැළිය පිටත තබන ලද්දේ සොරුන් විසින් ගෙනයන ලදැ’යි කීය. ඉක්බිති තිෂ්‍ය ස්ථවිර තෙමේ සීව ස්ථවිරයන්හට ‘ස්වාමීනි’, අනුපසපනක් හට දියයුතුව තුබුනේය. අනුපසපනක්හටදී ඔහු සතුකොට පරිභොග කරන්නට වටනේ නොවේදැ’යි කීය.
**මෙණ්ඩක වස්තුව** ප්‍රකටමය. එතකුදුවුවත් මේ මෙණ්ඩක වස්තුවෙහි “**අනුජානාමි භික්‍ඛවෙ පඤ්ච ගොරසෙ**”යි මේ පස්ගෝරස වෙන්වෙන්ව පරිභෝගයෙන් අනුව කරන්නටද අනුදනිමි’ යන අර්‍ත්‍ථයි. “**පාථෙය්‍යං පරියෙසිතුං**” මෙහි ඉදින් සමහර කෙනෙක් තුමූම දැන දෙත්නම්, මේ දීම මැනවි. ඉදින් නොදෙත්නම්, නෑ පැවරූ තැනින් හෝ පිඬුසිඟීමේ වතින් හෝ සෙවිය යුතුය. එසේ නොලබන්නහු විසින් නොනෑ නොපැවරූ තැනින් ඉල්වාද ගතයුතුය. එක්දවසකින් යායුතු මගෙහි එක්බතක් පිණිස සෙවිය යුතුය. දිග්මගෙහි යම්පමණ මාර්‍ගොපකරණයකින් එතරවන්නට හැක්කේද, එපමණ සෙවිය යුතුය.
**“කාජෙහි ගාහාපෙත්‍වා”** පන්සියයක් කදින් මොනවට පිළියෙල කළ ඩෙබර පැන්කළ දහසක් ගෙන්වා “**එතස්මිං නිදානෙ එතස්මිං පකරණෙ ධම්මිං කථං කත්‍වා”** මැනව, මහණෙනි ශ්‍රමණ ගෞතමගේ ශ්‍රාවකයෝ පැන් නොබොන්නාහු පසය බහුලකොට ගත්තාහුය යන වාදය නොඉපදවූහ. මා කෙරෙහිද ගෞරවය කළාහුය. මාගේ ගෞරවයද තොප කෙරෙහි ඉපදවූහ. මෙසේ තොපට මම මේ කරුණෙන් තදින් පැහැදුනෙමි’යි යනාදි නයින් ධර්‍මකථාවකොට “**අනුජානාමි භික්‍ඛවෙ අට්ඨපානානි**” යනාදිය වදාළ සේක.
එහි “**අම්බපානං**” අමුවූ හෝ පැසුනාවූ හෝ අඹපලයෙන් කරන ලද පැන්ය. එහි අමු අඹපලයෙන් කරන්නන් විසින් තරුණ අඹපල පොඩිකොට දියෙහි බහා අව්වෙහි ලා සූර්‍ය්‍යපාකයෙන් පැසවා පෙරා එදවස පිළිගත් මීසකුරු කපුරු ආදිය සමග යොදා කටයුතුය. මෙසේ කරනලද පැන් පෙරබතම කැපවේ. අනුපසම්පන්නයන් විසින් කරන ලද පැනක් ලැබ පෙරබතම කැපවේ. අනුපසම්පන්නයන් විසින් කරන ලද පැනක් ලැබ පෙරබත පිළිගන්නා ලද්දේ පෙරබත ආමිස සහිත පරිභොගයෙන් නමුදු වටියි. පසුබත නිරාමිස පරිභොගයෙන් අරුණ නැගීම දක්වා වටීමය. සියලු පැන්හි මේනය වේ.
ඒ පැන් අතුරෙහි **“ජම්බුපානං**” දඹපලයෙන් කරන ලද පැන්ය. “**චොචපානං**” ඇටකෙහෙල් පලයෙන් කරන ලද පැන්ය. “**මොචපානං”** ඇට රහිත කෙහෙල් පලයෙන් කරන ලද පැන්ය. **“මධුපානං**” මිදිරසයෙන් කරන ලද පැන්ය. එය, දිය හා මිශ්‍රකරන ලද්දේ වටනේය. එකලා වූයේ පිරිසිදු වූයේ නොවටියි. **“මුද්දිකපානං**” මිදිපල දියෙහිලා පොඩිකර අඹපැන් මෙන් කරන ලද පැන්ය. **“සාලූකපානං**” ර‍ත්උපුල් නිල්උපුල් ආදීන්ගේ ඇට පොඩිකර කරන ලද පැන්ය. “**ඵාරුසකපානං**” බොරලු දමන ඵලයෙන් අඹපැන් මෙන් කරනලද පැන්ය. මේ අටවැදෑරුම් පැන් සිහිල් වූවාහුද හිරුරැසින් පැසවන ලද්දහුද වටිත්. ගින්නෙන් පැසවන ලද්දාහු නොවටිත්. **“ධඤ්ඤඵලරසං**” සත්වැදෑරුම් ධාන්‍යඵලයන්ගේ රසයයි. “**ඩාකරසං**” තැම්බූ පලාකොළ රසයයි. යාවකාලික කෙළවල රසය පෙරබතම කැපවේ. පිළිගෙන තැබූ ගිතෙල් ආදිය සමග තැම්බූ යාවජීවක කොළ රසය සත්දවසක් කැපවේ. ඉදින් පිරිසිදු දිය සමග පැසවාද, දිවිහිම් වටියි. කිරිආදිය සමග පිසීම නොවටියි. අන්‍යද්‍රව්‍යයන් සමග තම්බන ලද්ද පලාරස ගණනටම යන්නේය. **කුරුන්‍දියෙහි** වනාහි යාවකාලික පත්‍රයන්ගේද සිහිල් දිය හා මැඩ කරනලද රසයද හිරුරැසින් පැසවන ලද්දේ වටීයයි කියනලදී. **“ඨපෙත්‍වා මධුකපුප්ඵරසං**” මෙහි මීමල් රසය ගින්නෙන් පැසවූවෙක් හෝ වේවා, හිරුරැසින් පැසවූවෙක් හෝ වේවා, පසුබත නොවටියි. පෙරබතද පැසවූ යම් මීමල් රසයක් ගෙන මද්‍යය කෙරෙත්ද, ඒ රසය මුලපටන් නොවටියි. මීමල්වනාහි තෙත්වූයේ හෝ වේවා, වියලුනේ හෝ වේවා, බදින ලද්දේ හෝ වේවා, එයින් කරන ලද පැණි (හකුරු) යම්කලෙක පටන් මද්‍යය නොකෙරෙත්ද, ඒ සියල්ල පෙරබත වටියි. උක්රසය කසට රහිතවූයේ පසුබත වටියි. මෙසේ පානයන් අනුදන්නාවූ බුදුරජුන් විසින් මේ සිවුරස අනුදන්නා ලදහයි.
**රොජවස්තුව **ප්‍රකට අර්‍ත්‍ථ ඇත්තේමය. ඒ රොජවස්තුවෙහි “**සබ්බඤ්ච ඩාකං**” ගිතෙල් ආදිය සමග පැසවූද නොපැසවූද යම්කිසි පලාකොළය. **“පිට්ඨඛාදනීයං”** පිටියෙන් කළ කැවිලිය. රොජ නම් මල්ලවතෙමේ වනාහි මේ දෙවර්‍ගයම ලක්‍ෂයක් වියදම්කොට පිළියෙල කරවූයේය.
“**මඤ්ජෙකා”** මිහිරිබස් කියන. “**පටිභාණෙය්‍යකා**” සියසිප්හි වැටගෙන නුවණින් යුක්තවූ “**දක්‍ඛා**” දක්‍ෂ වූ අලස නොවූ “**පරියොදාතසිප්පා**” නිදොස්වූ ශිල්ප ඇති නැළියකින් හා පසුම්බියකින් යුක්තව. **ආවාපක **නම් යම් තැනෙක්හිදී ලද ලද දෙය බහා ලත්ද, ප්‍රක්‍ෂෙප කෙරෙත්’යි කියන ලද්දේ වේ. “භික්‍ඛවෙ නහාපිතපුබ්බෙන ඛුරභණ්ඩං” මෙහි කරබඩු ගෙන පරිහරණය කරන්නට පමණක්ම නොවටියි. අනුන් සතුවූවකින් හිසකේ සිඳීම වටියි. ඉදින් වැටුප් ගෙන සිඳීද, නොවටීයි. යමෙක් පෙර ගිහි කාලයෙහි කරනැවෑමි නොවූයේද, ඔහු විසින් ගෙන පරිහරණයද වටියි. එය හෝ අනිකක් හෝ ගෙන හිසකෙස් සිඳීමද වටියි.
“**භාගං දත්‍වා**” දසවැනි කොටසක්දී. මේ වනාහි පෙර දඹදිව පුරාණ චාරිත්‍රයයි. එහෙයින් දස කොටසක්කොට එක් කොටසක් බිම්හිමියන්ට දියයුතුය.
**“යං භික්‍ඛවෙ මයා ඉදං කප්පති**”යි මේ සතර මහා ප්‍රදේශයන් භාග්‍යවතුන් වහන්සේ භික්‍ෂූන්ට නය ගැනීම පිණිස වදාළ සේක. ඒ සිවුවැදෑරුම් විනය අතුරෙහි සූත්‍රය ගෙන පිරිමදින්නාවූ ධර්‍මග්‍රාහක ස්ථවිරයන් වහන්සේලා මේ මතු පහළවන ක්‍රමය දුටහ. **“ඨපෙත්‍වා ධඤ්ඤඵලරසං**” සප්තවිධ ධාන්‍යයෝද. පසුබත අකැපැයි ප්‍රතික්‍ෂෙප කරණ ලදහ. තල්-පොල්-කොස්-දෙල්-ලබු-කොමඩු-පුසුල්-තියඹරා-කැකිරි යන නවමහාඵල, සියලු අපරණ්ණයද ධාන්‍යගතිකම වෙත්. එය කිසිසේත් ප්‍රතික්‍ෂෙප නොකරන ලදී. එතකුදු වුවත් අකැපයට අනුලොම් වෙති. එහෙයින් පසුබත අකැපයි පානවර්‍ග අටක් අනුදන්නා ලද්දේය. සියඹලා-ලජනාරං-ගිවුල්-කොසඹ-කරඹ යනාදී වූ කුඩා ඵලපාන වර්‍ග අෂ්ටපානගතිකම වෙත්. ඒ ඵල කිසිසේත් නොඅනුදන්නා ලද්දේය. එහෙත් කැපයට අනුලොම් වෙති. එහෙයින් කැපවෙත්. අනුලොම් සහිත වූ ධාන්‍යඵලරසය හැර අකැපවූ අන්‍ය ඵලපානයක් නම් නැත්තේය. සියල්ල යාමකාලිකමැයි **කුරුන්‍දි**යෙහි කියන ලද්දේය.
භාග්‍යවතුන් වහන්සේ විසින් සිවුරු සයක් අනුදන්නා ලදය. ධ‍ර්‍මසඞ්ග්‍රාහක ස්ථවිරයන් වහන්සේලා විසින් ඒ සිවුරුවලට අනුලොම් වූ දුකුලවස්ත්‍ර-පත්තුන්නවස්ත්‍ර-චීනපට්ට-සොමාරපට්ට හා එහි මහණුන්ගේ පුණ්‍යර්ද්ධියෙන් උපදින වස්ත්‍ර - දෙවියන් දුන් වස්ත්‍ර යන අනිකුදු සයක් අනුදන්නා ලද්දේය. එහි **පත්තුණ්ණ** නම් පත්තුණ්ණදෙශයෙහි පණුවන්ගෙන් උපන් වස්ත්‍රයි. චීන-සොමාර වස්ත්‍ර දෙක දෙශනාමයෙන් කියනලදී. පත්තුන්නපටයද දෙශනාමයෙන්ම කියන ලදය. පත්තුන්න - චීන - සොමාර යන මේ තුන, කොසෙය්‍යයට අනුලොම් වේ. දුකුලවස්ත්‍රය සාණවස්ත්‍රයට අනුලොම්ය. අනික් සෘද්ධිමය - දෙවදත්තිය යන දෙක කපු නූලෙන් කරනලද වස්ත්‍රයට හෝ සියල්ලන්ට හෝ අනුලොම් වේ.
භාග්‍යවතුන් වහන්සේ විසින් පාත්‍ර එකොළසක් ප්‍රතික්‍ෂෙපකොට ලොහපාත්‍රය හා මැටි පාත්‍රය යන පාත්‍ර දෙකක් අනුදන්නා ලද්දේ වේ. ලොහොතළිය - මැටිතළිය - තඹලෝතළිය යන මෙය ඒ පාත්‍රයන්ටම අනුලොම් වේ. භාග්‍යවතුන් වහන්සේ විසින් ලොහොබඳුන - දැවබඳුන - ලබුබඳුනැයි බඳුන් තුනක් අනුදන්නා ලදය. කුණ්ඩිකා - කඤ්චනක - උදකතුම්බයී කළතුන ඔවුන්ටම අනුලොම්ය. **කුරුන්‍දි**යෙහි වනාහි පානීය සඞ්ඛය හා පැන්මලාව යන මෙය මේ භාජනයන්ට අනුලොම්යයි කියනලදී. පට්ටිකා-සූකරන්තයි කායබන්‍ධන දෙකක් අනුදන්නා ලද්දේය. රෙදිපටින්ද, රැහණින්ද කරන ලද කායබන්‍ධනයි ඔවුන්ට අනුලොම් වෙයි. ශ්වෙතච්ඡත්‍ර - කිලඤ්ජච්ඡත්‍ර - පර්‍ණච්ඡත්‍රයි ඡත්‍ර තුනක් අනුදන්නා ලදය. එකපර්‍ණච්ඡත්‍රය ඔවුන්ටම අනුලොම්වේය යන මේ නයින් පෙළද අටුවාවද අපේක්‍ෂා නොකොට කැපවූවන්ට අනුලොම් වූ අන්‍යයද දතයුත්තාහ.
**“තදහ පටිග්ගහිතං කාලෙ කප්පති**” යනාදි තන්හි සියල්ල මිශ්‍රරසය සඳහා වදාරණ ලදී. ලෙලි හැරදමා මුළුමනින්ම පොල්පලය සමග පැන් පිළිගන්නාවේද, ඒ පැන් පොල්පලය බැහැරකොට විකාලයෙහිද කැපවේ. මත්තෙහි ගිතෙල්පිඩක් තබා සිහිල් පායාසයක් දෙත්ද, ගිතෙල් පායාසය සමග නොගැටුනු යම් ගිතෙල් ප්‍රමාණයක් වේද, ඒ ගිතෙල් බැහැරකොට සත්දවසක් පරිභොග කිරීම වටියි. යාවකාලිකය සමග බැඳුනු මී උක්පැණි, හකුරු ආදියෙහිද මෙම නය වේ. තකුල් සාදික්කා ගෙඩි ආදිය සමග සරසා පිණ්ඩපාතය දෙත්ද, ඒ තකුල්ආදිය උදුරා හැර සෝදා දිවි ඇතිතාක් පරිභොග කටයුතුය. කැඳෙහි ලා දුන් ඉඟුරු ආදියෙහිද, තෙල් ආදියෙහිලා දුන් වැල්මී ආදීන්හිද මේ නයමය. මෙසේ යමක් යමක් නොමුසු වූ රස ඇත්තේවේද, ඒ ඒ දෙය එකට පිළිගන්නා ලද්දේවේද, යම්ලෙසකින් පිරිසිදුවේද, එසේ සෝදා හෝ සැසදමා හෝ ඒ ඒ ද්‍රව්‍යයන්ගේ කාලවසයෙන් පරිභොග කිරීම වටියි.
ඉදින් මුසුරස ඇත්තේවේනම්, හනන ලද්දේ නොවටියි. යාවකාලිකය වනාහි තමන් සමග මුසුරස ඇත්තාවූ යාමකාලකාදීවූ තුනම තමන්ගේ ස්වභාවයට හෙවත් යාවකාලික ස්වභාවයට පමුණුවාද, යාමකාලිකය, සත්තාහකාලික-යාවජීවක යන තුනද තමන්ගේ ස්වභාවයට හෙවත් යාමකාලික ස්වභාවයට පමුණුවාද සත්තාහකාලිකයද තමන් සමග ගැනුනු යාවජීවිකය තමන්ගේ ස්වභාවයටම පමුණුවාද, එහෙයින් එදවස පිළිගත් ඒ සත්තාහකාලිකය සමග එදවස පිළිගන්නා ලද්දා වූ හෝ පෙර පිළිගන්නාලදවූ හෝ යාවජීවකය සත්දවසක් කැපවේ. පිළිගන්නා ලදුව දෙදවසක් ඉක්මගියා වූ සත්තාහකාලිකය සදවසක්ද, පිළිගන්නා ලදුව තෙදිනක් ඉක්මගියාවූ සත්තාහකාලිකය, පස් දවසක්ද, පිළිගන්නා ලදුව සත් දවසක් ඉක්ම ගියාවූ සත්තාහකාලිකය. එදවසම කැපයයි දතයුතුය. එහෙයින්ම “**සත්තාහකාලිකෙන භික්‍ඛවෙ යාවජීවිකං තදහු පටිග්ගහිතං**”යි වදාරණලදී.
මෙහි කාලයාම සත්තාහාතික්‍රමණයන්හි විකාලභොජන සන්නිධිභෙසජ්ජ ශික්‍ෂාපදයන්ගේ වසයෙන් ඇවැත් දතයුතුය. මේ චතුර්විධ කාලිකයන් අතුරෙහි යාවකාලික යාමකාලික යන මේ දෙක පමණක් අන්තොවුත්‍ථයද සන්නිධිකාරකයද වේ. සත්තාහකාලිකයද යාවජීවිකයද අකැප කිළියෙහි තැබීමද වටියි. සන්නිධියද නොඋපදවයි. සියලු තන්හි සෙස්ස ප්‍රකටමය.
කඨිනක්‍ඛන්‍ධක වර්‍ණනාව
කඨිනක්‍ඛන්‍ධකයෙහි - “**පාඨෙය්‍යකා”** පාඨෙය්‍ය රටවැසි භික්‍ෂූහු පාඨෙය්‍ය නම් කොසොල් දනව්වෙහි පැසුළු දෙස පිහිටි රටෙහි එහි වාසීහුයි කියන ලද්දේ වේ. කොසොල් රජුගේ එක්පිය සොහොයුරු වූ භද්දවග්ගිය තෙරුන්ට මේ නමකි. ඔවුන් අතුරෙහි සියල්ලන්ට දෙටුතෙමේ අනාගාමීය. සියල්ලන්ට පැසුළුතෙමේ සොතාපන්නය. ඒ පිරිසෙහි රහත්වූවෙක් හෝ පෘථග්ජනයෙක් හෝ නැත්තේය. **“ආරඤ්ඤකා”** ධුතඞ්ගසමාදාන වසයෙන් ආරණ්‍යකයෝය. අරණ්‍යයෙහි විසූ පමණකින් ආරණ්‍යකයෝ නොවෙති. ඔවුන්ගේ පිණ්ඩපාතිකාදිභාවයෙහිද මේ නය වේ. ප්‍රධානාඞ්ග වශයෙන් මෙය කියනලදී. මේ භික්‍ෂූහු වනාහි තෙළෙස් වැදෑරුම්වූම ධුතාඞ්ග සමාදන්වම පවතිත් **“උදකසඞ්ගහෙ**” දිය හා එක්වූකල්හි, ගැටුනුකල්හි ගැනුනු කල්හි, ගොඩද වළතැනද එකම දිය ඇති කල්හිය යන අර්‍ත්‍ථයි.
“**උදකවික්‍ඛල්ලෙ**” පෑගු පෑගු තැන දිය සහිත මඩ නැගී ඉණමුල දක්වා වැදී සිටියි. මෙබඳු මඩ ඇතිකල්හිය යන අර්‍ත්‍ථයි. **“ඔකපුණ්ණෙහි**” දියෙන් පිරුණු ඔවුන්ගේ සිවුරු ඝනය. ඒ සිවුරුවල වැටුනු දිය නොවැගිරේ. ඝනබැවින් ගොටුකොට බැන්දාක් මෙන් සිටියි. “ඔකපුණ්ණෙහි චීවරෙහි,” යනු එහෙයින් කියනලදී. “**ඔඝපුණ්ණෙහි**” කියාද පාඨය වේ.
“**අවිවදමානා වස්සං වසිම්හ**” මෙහි ආගන්තුක ස්ථානයෙහි සෙනසුන් පහසු නැති බැවින්ද, භාග්‍යවතුන් වහන්සේගේ දර්‍ශනය නොලැබීමෙන් උකටලීවූ බැවින්ද, ඒ භික්‍ෂූහු පහසු සේ නොවිසූහ. එහෙයින් **“අවිවාදමානා ඵාසුකං වස්සං වසිම්හ**”යි නොකීහ. **“ධම්මිං කථං කත්‍වා**” භාග්‍යවතුන් වහන්සේ ඒ භික්‍ෂූන්ට අනමතග්ගිය සංයුත්ත කථාව වදාළ සේක. ඒ සියල්ලෝම කථාවසානයෙහි රහත්බවට පැමිණ උන්තැනින්ම අහසට පැනනැගී ගියහ. ඒ සඳහා “**ධම්මිං කථං කත්‍වා**”යි කියනලදී. ඉන්පසු භාග්‍යවතුන් වහන්සේ ඉදින් කඨිනත්‍ථාරය පණවන ලද්දේ වීනම් මේ භික්‍ෂූහු එක් සිවුරක් අඳනය හා පොරෝණයෙන් යුක්තව එන්නාහු මෙසේ ක්ලාන්ත නොවූවෝ වන්නාහ. මේ කඨිනත්‍ථාරය නම් සියලු බුදුවරයන් විසින් අනුදන්නා ලදැ’යි සිතා කඨිනත්‍ථාරය අනුදන්නා කැමතිසේක් භික්‍ෂූන්ට ආමන්ත්‍රණය කළසේක. ආමන්ත්‍රණය කොටද “**අනුජානාමි භික්‍ඛවෙ**” යනාදිය වදාළසේක.
එහි “**අත්‍ථතකඨිනානං වො”** යන මෙහි ‘වො’ කාරය තෙමේ නිපාතමාත්‍රයෙකි. ‘ඇතුරූ කඨිනය ඇත්තවුන්ට යන අර්‍ත්‍ථයි. මෙසේ ඇති කල්හි පසුභාගයෙහි **“සො තෙසං භවිස්සති**”යි යෙදෙන්නේය. නොහොත් ‘වො’ යනු මෙය ෂෂ්ඨි වචනයි. **“සො තෙසං”** යන මෙහි යම් කෙනෙක් ඇතුරූ කඨිනය ඇත්තාහුද ඔවුන්ට ඒ චීවරොත්පාදය වේය යන අර්‍ත්‍ථයි.
එහි **“අනාමන්තචාරො**” අනාමන්තචාරො නම් යම්තාක් කඨිනය නොඋදුරණු ලැබේද, ඒතාක් චාරිත්ත ශික්‍ෂාපදයෙහි කියූනයින් ආමන්ත්‍රණය නොකොට කුලයන්හි හැසිරීම කැපවන්නේය. චාරිත්ත ශික්‍ෂාපදයෙන් ඇවැත් නොවේය යන අර්‍ත්‍ථයි**. “අසමාදානචාරො**” තුන්සිවුර නොගෙන හැසිරීමය. සිවුරෙන් වෙන්ව විසීම කැප වන්නේය යන අර්‍ත්‍ථයි. **“ගණභොජනං”** ගණභොජන ශික්‍ෂාපදයෙහි කියූ ආකාරගණභොජනයද කැප වන්නේය. **“යාවදත්‍ථචීවරං**” යම් පමණකල් සිවුරෙන් ප්‍රයොජනවේද, එපමණකල් නොඉටූ නොවිකැපූ සිවුර පරිහරණය කිරීම කැපවන්නේය යන අර්‍ත්‍ථයි. “**යො ච තත්‍ථ චීවරුප්පාදො**” එහි කඨිනය අතුළ සීමාවෙහි මළවුන් සතු සිවුරක් හෝ වේවා, සඞ්ඝයා උදෙසා දුන් සිවුරක් හෝ වේවා, වස් එළැඹ කඨිනය අතුළ සීමාව තුළ හෝ ඒ සතු කෙත්වතු ආදියෙන් හෝ උපන් සංඝික ද්‍රව්‍යයකින් හෝ ගෙන එන ලද සිවුරක් හෝ වේවා, යම්කිසි ආකාරයකින් යම්කිසි කඨින චීවරයක් එහි උපදීද, ඒ සිවුර කඨිනය අතුළ ඔවුන්ට වන්නේය, යන අර්‍ත්‍ථයි.
**“එවං ච පන භික්‍ඛවෙ කඨිනං අත්‍ථරිතබ්බං**” මෙහි කඨිනත්‍ථාරය කවරහු ලබත්ද, යත්:- ගණන් වසයෙන් පැසුළු කෙළවරින් පස්දෙන ලබත්. පස්දෙනාට මත්තෙහි ලක්‍ෂයක් නමුදු ලබයි. පස්දෙනාට අඩුව නොලබත්. විසූ වස් ඇත්තවුන්ගේ වසයෙන් පෙරවස් එළැඹ වස්සච්ඡෙදය නොකොට ප්‍රථම පවාරණයෙන් පැවරූවෝ ලබත්. සුන්වස් ඇත්තෝ හෝ වෙත්ද, පසුවස් එළඹියෝ හෝ වෙත්ද, නොලබත්. අන් වෙහෙරෙක විසූ වස් ඇත්තෝද නොලබත්යි **මහාපච්චරියෙහි** කියනලදී. පෙරවස් විසූවන්ට වනාහි සියල්ලෝ ගණපූරක වෙත්. ආනිසංසය නොලබත්. ආනිසංසය අන්‍යයන්හටම වේ. ඉදින් පෙරවස් විසූවෝ සිවුදෙනෙක් හෝ තිදෙනෙක් හෝ දෙදෙනෙක් හෝ වෙත්ද, එකෙක් හෝ වේද, අන්‍යයන් ගණපූරකයන්කොට කඨිනය ඇතිරිය යුතුය. ‘අථ’ යනු වචනාරම්භයෙහිය. සිවුනමක් භික්‍ෂූහු වස් එළඹිය යුතු දිනයෙහි උපසපන් වන්නේද ගණපූරකත්වේද, ආනිසංසයද ලබයි. තෙනමක් භික්‍ෂූහුය, දෙනමක් හෙරණහුය. දෙනමක් භික්‍ෂූහුය. තෙනමක් හෙරණහුය. එක් නමක් භික්‍ෂූහුය. සිවු නමක් හෙරණහුය යන මෙහිද මෙමනයයි. පෙරවස් විසූවෝ කඨිනය ඇතිරීමෙහි දක්‍ෂයෝ නොවෙත්ද, ඇතිරීමෙහි දක්‍ෂ වූ ඛන්‍ධකභාණක ස්ථවිරයන් වහන්සේලා සොයා ගෙන්විය යුත්තාහ. ඤත්තිදුතිය කර්‍මවාක්‍යය අස්වා කඨිනය අතුරුවා දානයද වලඳා යන්නාහ. ආනිසංසය අන්‍යයන්ටම වේ.
කඨිනය කවරකු විසින් දෙන ලද්දේ වටීද, යත්: යම්කිසි දෙවියකු විසින් හෝ මිනිසකු විසින් හෝ පස්සහදැහැමියන් අතුරෙහි එක්තරා එකක්හු විසින් දෙන ලද්දේ වටියි. කඨිනදායකයාහට වතක් ඇත්තේය. ඒ දායකතෙමේ ඒ වත නොදන්නේ ‘ස්වාමීනි’ කඨිනය කෙසේ දියයුත්තේදැ’යි විචාරාද, ඒ විචාළහුට තුන්සිවුරෙන් එක්තරා එකකට සෑහෙන වස්ත්‍රයක් ගෙන හිරුනගින කාලයෙහි “වත්‍ථං කඨිනචීවරං දෙම”යි කියාදීම වටියි. ඒ චීවර පරිකර්‍මය පිණිස මෙපමණ ඉදිකටු, මෙපමණ හු, මෙපමණ පඬු, පිරියම් කරන්නාවූ මෙපමණ භික්‍ෂූන්ට කැඳබත්ද දීම වටි’යි. මෙසේ කියයුත්තේය.
දැහැමෙන් සෙමෙන් උපන් කඨිනය අතුරන්නාවූ කඨිනත්‍ථාරක භික්‍ෂූහු විසිනුදු වත දැනගත යුතුය. රෙදිවියන්නන්ගේ ගෙයින් ගෙන ආ ලෙසින්ම කදුතයෙන් මකන ලද අලුත් වස්ත්‍රයක්ද නොවටියි. කිලිටි වස්ත්‍රයක්ද, නොවටියි. එහෙයින් කඨිනය අතුරණ වස්ත්‍රයක් ලැබ මොනවට සෝදා හිදි ආදීවූ චීවරකර්‍ම උපකරණයන් සදා බොහෝ භික්‍ෂූන් සමග එදවසම මසා නිමවූ හිදිකම් ඇති සිවුර රඳන්කොට කප්බිඳු දී කඨිනය ඇතිරිය යුතුය. ඉදින් ඒ කඨිනය නොඅතුළ කල්හිම අනිකෙක් කඨින වස්ත්‍රයක් ගෙන ඒද, අන්‍යවූද බොහො කඨිනානිසංස වස්ත්‍ර දේද, යමෙක් බොහෝ ආනිසංස සිවුරු දේද, ඔහු සතුවූවෙන්ම ඇතිරිය යුතුය. අනිකා යම්සේ ඔවුන්ට ආනිසංසය වැඩේද, එසේ අවවාද කොට අවබෝධ කරවිය යුතුය.
කඨිනය වනාහි කවරෙකු විසින් ඇතිරිය යුත්තේද, යත්: සඞ්ඝ තෙමේ යම් මහණක්හට කඨිනචීවරය දේනම්, ඔහු විසින් ඇතිරිය යුතුය. සඞ්ඝයා විසින් කවරක්හට කඨින චීවරය දියයුත්තේද, යත්:- යම් මහණෙක් දිරූ සිවුරු ඇත්තේ වේද, ඉදින් දිරූ සිවුරු ඇති බොහෝ මහණෝ වෙත්ද, මහල්ලාට දියයුතුය. මහල්ලන් අතුරෙහිද යමෙක් මහා පිරිස් ඇත්තේ වේද, එදවසම සිවුරකොට අතුරන්නට හැක්කේද, ඔහුට දියයුතුය. ඉදින් වෘද්ධතෙමේ එහි අසමර්‍ත්‍ථ වේනම්, නවකතරයෙක් සමර්‍ත්‍ථ වේනම්, ඔහුට දියයුතුය. එහෙත් සඞ්ඝයා විසින් මහතෙරුන්ට සඞ්ග්‍රහ කිරීම වටියි. එහෙයින් ‘ස්වාමීනි යුෂ්මත්හු ගනිවු’ ‘අපි ඔබට දෙන්නෙමු’යි කියයුතුය. තුන්සිවුරෙන් යම් සිවුරක් දිරුණේ වේද, ඒ පිණිස දියයුතුය. ප්‍රකෘතියෙන් දෙපටසිවුරට දෙපට පිණිසම දිය යුතුය. ඉදිනුදු ඔහුගේ තනිපට සිවුර ඝනවේද, කඨිණ වස්ත්‍රයක් බලවත් වේද, සාරුප්බව පිණිස දෙපටට පොහොනා එකක්ම දියයුතුය. ‘මම නොලබන්නෙම් නම්, තනිපටසිවුර පොරවමි’යි කියන්නහුට දෙපට සිවුරක් දීම වටියි. යම් මහණෙක් වනාහි ලොභය ප්‍රකෘති කොට ඇත්තේ වේද, ඔහුට නොදියයුතුය. ඔහු විසින්ද ‘කඨිනය අතුරා පසුව මසා සිවුරු දෙකක් කරන්නෙමි’යි නොගතයුතුය. යමක්හට දෙනු ලැබේද, ඔහුට යම් විධියකින් දියයුතුද එය දක්වන්නට **“එවඤ්ච පන භික්‍ඛවෙ කඨිනං අත්‍ථරිතබ්බං**” යනාදිය අරබයා “**සුණාතු මෙ භන්තෙ**” යනාදීවූ දාන කර්‍මවාක්‍ය පළමුකොට වදාරණ ලදී.
කඨිනය මෙසේ දුන්කල්හි ඒ කඨින වස්ත්‍රය නිමවූ මැසීම් සේදීම් පඬු පෙවීම් ඈ පිරියම් ඇත්තේම වේද, ‘මේ පරිකර්‍ම නිමවීම මැනව. නිමවූ පරිකර්‍ම ඇත්තේ නොවේනම් ‘මම ස්ථවිරයෙමි’යි හෝ බහුශ්‍රැතයෙමි’යි හෝ එකෙකු විසිනුදු කඨින චීවරයෙහි කර්‍මාන්ත නොකිරීම නොලබයි. සියල්ලන්ම රැස්ව සේදීම් මැසීම් රඳන් කිරීම් නිමකළ යුතුය. මේ කඨින වත වනාහි බුදුවරුන් විසින් පසස්නා ලද්දේය. අතීතයෙහි **පදුමුත්තර** භාග්‍යවතුන් වහන්සේද, කඨිනවත් කළ සේක. උන්වහන්සේගේ අග්‍රශ්‍රාවක වූ සුජාත ස්ථවිරයන් වහන්සේ කඨිනය ගත්සේක. ශාස්තෲන් වහන්සේ ඒ කඨිනය අටසැට ලක්‍ෂයක් භික්‍ෂූන් හා එක්ව වැඩහිඳ කළසේක.
කරන ලදුව නිමවූ කඨිනය ගෙන අතුරණ මහණහු විසින් සඞ්ඝාටියෙන් කඨිනය අතුරණු කැමැත්තේ වේද, පෞරාණික සඞ්ඝාටිය පච්චුද්ධරණය කටයුතුය. අලුත් සඞ්ඝාටිය ඉටිය යුතුය. “ඉමාය සඞ්ඝාටියා කඨිනං අත්‍ථරාමි”යි වාග්භෙද කටයුතුය යනාදීන් **පරිවාර**යෙහි කියනලද විධානයෙන් කඨිනය ඇතිරිය යුතුය. අතුරාද වනාහි කඨිනය අතුළ ඒ මහණහු විසින් සඞ්ඝයා වෙත එළඹ උතුරුසඟ සිවුර එකස්කොට ඇඳිලි බැඳ “අත්‍ථතං භන්තෙ සඞ්ඝස්ස කඨිනං, ධම්මිකො කඨිනත්‍ථාරො අනුමොදථ” මෙසේ කියයුතු වන්නේය. අනතුරුව ඒ අනුමෝදන් වන මහණුන් විසින්, උතුරු සඟ සිවුර සකස්කොට ඇඳිලි බැඳ “අත්‍ථතං ආවුසො සඞ්ඝස්ස කඨිනං, ධම්මිකො කඨිනත්‍ථාරො, අනුමොදාම”යි මෙසේ කියයුතු වන්නේය. මේ ආදීවූ **පරිවාර**යෙහි කියනලද විධානයෙන්ම අනුමෝදන් කරවිය යුතුය. අන්‍යයන් විසිනුදු අනුමෝදන් වියයුතුය. මෙසේ කල්හි සියල්ලන් විසින් කඨිනය අතුරණ ලද්දේ වේ. **පරිවාර**යෙහි ‘කඨිනත්‍ථාරකයා විසින්ද අනුමොදකයා විසින්ද යන පුද්ගලයන් දෙදෙනා විසින් කඨිනය අතුරණ ලද්දේවේය’යි මෙය වදාරණ ලද්දේය. නැවතද ‘සඞ්ඝයා කඨිනය නොඅතුරයි. ගණයා කඨිනය නොඅතුරති. පුද්ගලතෙමේ කඨිනය අතුරයි. සඞ්ඝයාගේ අනුමොදනාවෙන් ගණයාගේ අනුමෝදනාවෙන් පුද්ගලයාගේ ඇතිරීමෙන් සඞ්ඝයා විසින් කඨිනය අතුරණ ලද්දේ වේ. ගණයා විසින් කඨිනය අතුරණ ලද්දේ වේ. පුද්ගලයා විසින් කඨිනය අතුරණ ලද්දේවේය’යි වදාරණ ලද්දේය.
මෙසේ කඨිනය අතුළ කල්හි කඨින චීවරය සමග ගෙනඑන ලද ආනිසංස වස්ත්‍ර කොටස, දායකයෝ ‘යමෙකු විසින් අපගේ කඨිනය ගන්නා ලද්දේ ද, ඔහුටම දෙමු’යි දෙත්ද, භික්‍ෂුසඞ්ඝතෙමේ එයට ඉසුරු වේ. නැවත නොවිචාරාම දීලායත්ද, භික්‍ෂුසඞ්ඝතෙමේ ඉසුරු වේ. එහෙයින් ඉදින් කඨිනත්‍ථාරකයාගේ සෙසු සිවුරුද දුර්‍වලවෙත්ද, සඞ්ඝයා විසින් අපලොකනය කොට ඒ සිවුරු පිණිස වස්ත්‍ර දිය යුතුය. කර්‍මවාක්‍යය වනාහි එකක්ම වටියි. සෙසු කඨිනානිසංස වස්ත්‍රයෙහි බලවත් වස්ත්‍ර වස්සාවාසිකඨිතිකාවෙන් දිය යුතුය. ඨිතිකාවක් නැතිකල්හි ථෙරාසනය පටන් දියයුතුය. ගරු භාණ්ඩ නොබෙදිය යුතුය. ඉදින් එක් සීමාවක විහාරයෝ වෙත්නම්, සියලු භික්‍ෂූන් රැස්කරවා එක්තැන කඨිනය ඇතිරියයුතුය. වෙන් වෙන්ව ඇතිරීම නොසුදුසුය.
දැන් කඨිනය යම්සේ අතුරණ ලද්දේ, යම්සේ නොඅතුරණ ලද්දේවේද, ඒ විධිය විස්තර වශයෙන් දක්වන්නට **“එවඤ්ච පන භික්‍ඛවෙ අත්‍ථතං හොති කඨිනං, එවං අනත්‍ථතං”**යි වදාරා නොකටයුතුමවූද, සිවුවිසි අයුරුවක් බැවින් මහාභූමිකවූද නොඅතුරණලද ලක්‍ෂණ පළමුකොට දක්වනසේක් **“න උල්ලිඛිතමත්තෙන**” යනාදීවූ සූවිසි ආකාරය දැක්වූ සේක. එයින්පසු අතුරණලද ලක්‍ෂණ දක්වනසේක් “**අහතෙන අත්‍ථතං**” යනාදීවූ සතළොස් ආකාරය දැක්වූ සේක. පරිවාරයෙහිද ‘සූවිසි අයුරෙන් කඨිනය නොඅතුරණ ලද්දේ වේ, සතළොස් අයුරෙන් කඨිනය අතුරණ ලද්දේ වේය’යි මෙම ලක්‍ෂණය දක්වන ලද්දේය.
එහි **“උල්ලිඛිතමත්තෙන**” දිගින්ද පුළුලින්ද පමණ ගැනීම් පමණකින් පමණ ගන්නේ ඒ ඒ පෙදෙස් දැනගනු පිණිස නිය ආදියෙන් හෝ පිරිසිඳීම දක්වමින් ලකුණු කරයි. නළල් ආදියෙහි හෝ ගටයි. එහෙයින් ඒ ලකුණු පමණ ගැනීම උල්ලිඛිතමාත්‍රයි කියනු ලැබේ. “ධොවනමත්තෙන” කඨින වස්ත්‍රය සේදූ පමණින්, **“චීවරවිචාරණමත්තෙන**” පස්කඩක් හෝ සත්කඩක් හෝ නවකඩක් හෝ එකොළොස් කඩක් හෝ වේවා’යි මෙසේ විචාරය කළ පමණින්, “**ඡෙදනමත්තෙන**” විචාරය කළ පරිදි වස්ත්‍රයෙහි සිඳීම් පමණින්, **“බන්‍ධනමත්තෙන**” හිස්නූල් ඇදීම් පමණින්, “**ඔවවටිකරණමත්තෙන”** හිස්නූල් අනුසරින් දික්මැහුම් මැසීම් පමණින්, “**කණ්ඩුසකරණමත්තෙන”** අතු බැඳීම් පමණකින්, **“දළ්හීකම්මකරනමන්තෙන**” දෙපට එක්කොට මැසීම් පමණින් නොහොත් පළමු රෙදිකඩ ගටා තබන ලද්දී වේද, කඨිනවස්ත්‍රය ඒ කඩරෙද්ද තුළ රෙදිකඩක්කොට මැසූ පමණින් යන අර්‍ත්‍ථයි. **මහාපච්චරි**යෙහි ප්‍රකෘතිචීවරයට උපාශ්‍රය දීමෙන්යි කියනලදී. **කුරුන්‍දියෙහි** වනාහි ප්‍රකෘතියෙන් පත්‍රබද්ධචීවරය දෙපට කරන්නට ඇතුල්රෙදිකඩ අල්ලවන පමණිනැයි කියනලදී. “**අනුවාතකරණමත්තෙන**” පිටනුවා ඇල්ලූ පමණින්, “**පරිභණ්ඩකරණමත්තෙන”** ඇතුල්නුවා ඇල්ලූ පමණින්, “**ඔවට්ටීකරණමත්තෙන”** අමුතුරෙදි පටක් ඇල්ලූ පමණින්, කඨින චීවරයෙන් හෝ මැඩිල්ලක් ගෙන අන්‍ය වූ අකඨින චීවරයෙක්හි අතු ඇල්ලීම් පමණකින්,
**“කම්බලමද්දනමත්තෙන**” එක්වරක්ම රඳන්හි බැහීමෙන්වූ දත්පැහැයෙන්, පඬුපැහැති පත් පැහැයෙන් හෝ වරක් හෝ දෙවරක් හෝ පඬු පොවන ලද්දේ සරුප් වේනම් වටියි. **“නිමිත්තකතෙන**” මේ වස්ත්‍රයෙන් කඨිනය අතුරන්නෙමි’යි මෙසේ කරනලද නිමිත්තෙන්. මෙපමණක්ම පරිවාරයෙහි කියනලදී. අර්‍ත්‍ථකථාවන්හි වනාහි ‘මේ වස්ත්‍රය යහපත, මෙයින් කඨිනය අතුරන්නට හැකිය’යි මෙසේ නිමිත්තකර්‍මයකොට ලද වස්ත්‍රයෙනැ’යි කියන ලදී. “**පරිකථාකතෙන**” ‘කඨිනය නම් දීම වටියි. කඨිනදායකතෙමේ බොහෝ කුසල් රැස් කෙරේයයි මෙසේ පරිකථාවෙන් උපදවනලද වස්ත්‍රයෙනි. කඨිනය නම් අතිඋත්කෘෂ්ටවූවෙක් වටීයි. මවද දන්වන්නට නොවටියි. අහසින් බස්නා ලද්දක් වැනිවූයේම වටියි. **“කුක්කුකතෙන”** තාවකාලික වස්ත්‍රයෙන් **“සන්නිධිකතෙන**” මෙහි සන්නිධිය, කරණසන්නිධියද නිචයසන්නිධියදැයි දෙවැදෑරුම් වේ. එහි එදවසම නොකොට තබා කිරීම කරන සන්නිධි නම. සඞ්ඝතෙමේ අද කඨිනවස්ත්‍රයක් ලැබ පසුවදා දේනම් මෙය නිචයසන්නිධි නම.
**“නිස්සග්ගියෙන**” රැය ඉක්ම යෑමෙන් නිසගිවූ වස්ත්‍රයෙන්, **පරිවාර**යෙහි නිස්සග්ගිය නම් කරනු ලබන කල්හි අරුණ නැගීයේ’යි කියනලදී. “**අකප්පකතෙන**” නොදුන් කප්බිඳු ඇති සිවුරෙන්, **“අඤ්ඤත්‍ර සඞ්ඝාටියා**” යනාදිතන්හි සඞ්ඝාටිඋත්තරාසඞ්ඝ අන්තරවාසකයන් හැර පසුතුරුණු ආදීවූ අනිකකින් අතුරන ලද්දේ, නොඅතුරන ලද්දේ වේ. “**අඤ්ඤත්‍ර පඤ්චකෙන වා අතිරෙක පඤ්චකෙන**” පස්කඩක් හෝ ඉන් වැඩිකඩ හෝ කොට මහමැසිලි අඩමැසිලි දක්වා කළ සිවුරකින්ම වටියි. මෙසේ මැසිලිසහිතව කරණ ලද්දේ වේ. ඒහැර අනික් නොසිඳි එකකින් හෝ දෙතුන් සිවුකඩ ඇත්තකින් හෝ නොවටියි. **“අඤ්ඤත්‍ර පුග්ගලස්ස අත්‍ථාරා”** පුද්ගලයාගේ ඇතිරීම හැර සඞ්ඝයාගේ හෝ ගණයාගේ හෝ යන අනික් ඇතිරීමකින් අතුරණ ලද්දේ නොවේ. “**නිස්සීමට්ඨො අනුමොදති**” උපචාර සීමාවෙන් පිටත සිටියේ අනුමෝදන්වේද,
“**අහතෙන”** පරිභොග නොකළ වස්ත්‍රයකින්. **“අහතකප්පෙන**” පරිභොග නොකළ වස්ත්‍රයක් සමාන වූ එක්වරක් හෝ දෙවරක් හෝ සේදූ වස්ත්‍රයකින්. **“පිලොතිකාය”** දිරූරෙදි කැබලිවලින් **“පංසුකූලෙන**” තෙවිසිවැදෑරුම් කෙත්හි උපන් පංසුකූලයෙන් පංසුකූලික භික්‍ෂූහු විසින් වස්ත්‍ර සිඟීමෙහි ඇවිද, ලැබූ රෙදිකැබලිවලින් කළ සිවුරකින්යයි කුරුන්‍දි - මහාපච්චරී අර්‍ත්‍ථකථාවන්හි කියනලදී. “**පාපණිකෙන”** කඩදොරකඩ වැටුනු රෙදි කැබලි ගෙන කඨිනය පිණිස දේද එයිනුදු වටීය යන අර්‍ත්‍ථයි. සෙස්ස උක්තවිපර්‍ය්‍යාසයෙන් දතයුතුය. මෙතැන්හි වනාහි ‘කඨිනත්‍ථාරය සමග කෙතෙක් ධර්‍මයෝ උපදිත්, යනාදිය බොහෝකොට අර්‍ත්‍ථකථාවන්හි කියන ලදය. ඒ සියල්ල **පරිවාර**යෙහි පෙළට නැගීසිටියේම වේ. එහෙයින් එහි ආනයින්ම දතයුතුය. මෙහි ඒ නොකීමෙන් කඨිනත්‍ථාරයෙහි කිසිවක් නොපිරිහේ.
මෙසේ කඨිනත්‍ථාරය දක්වා දැන් කඨිනොද්ධරණය දක්වනු පිණිස, **“කථඤ්ච භික්‍ඛවෙ උබ්හතං හොති කඨිනං**” යනාදිය වදාළ සේක. එහි “**මාතිකා”** මවුහුය. ජනෙත්තීහුය. යන අර්‍ත්‍ථයි. කඨිනුබ්හාරයට මොවුහු අටදිනිතියෝය. ඔවුන් අතුරෙහි චීවර මාස පසතුළ නැවත උපචාර සීමාවට නැවත නොඑන්නෙමි’යි යෑම කෙළවරවූයේ මේ මාතෘකාවටනුයි **පක්කමනන්තිකා **නම. සෙසු මාතෘකාද මෙසේ දතයුතුය.
“**න පච්චෙස්සං**” කඨිනය අතුළ සීමාවට චීවර මාස පසතුළ නැවත නොඑන්නෙමි. මේ පක්කමනන්තිකා කඨිනුද්ධාරයෙහි පළමුකොට චීවරපළිබොධය සිඳීයයි. පසුව ආවාසපළිබොධය සිඳේ. මෙසේ යන්නහුට වනාහි චීවරපළිබොධය සීමාව තුළදීම සිඳේ. ආවාස පළිබොධය සීමාව ඉක්මීම නිමිතිකොට සිඳීයයි. මෙය **පරිවාර**යෙහි:
“ආදිත්‍යබන්‍ධු වූ සර්‍වඥයන් වහන්සේ විසින් පක්කමනන්තික කඨිනුබ්භාරය වදාරන ලද්දේය. මම ඒ මේ කඨිනුබ්හාරය විසඳන්නෙමි චීවරපළිබොධය පළමුකොට සිඳෙයි. ආවාස පළිබොධය පසුව සිඳේයයි වදාරණ ලදී.
**“චීවරං ආදාය**” නොකළ සිවුරක් ගෙන. “**බහි සීමගතස්ස**” අන් සමීප වෙහෙරකට ගියහුට **“එවං හොති**” ඒ විහාරයෙහි සෙනසුන් පහසුව හෝ සභායසම්පත්තිය හෝ දැක මෙහි සිවුරක් කරන්නෙමි’යි කඨිනය අතුළ සීමාවට නොයන්නෙමි’යි මෙසේ සිතෙක් වේද, මේ වනාහි නිට්ඨානන්තික කඨිනුද්ධාරයෙහි ආවාස පළිබොධය පළමුකොට සිඳේ. ඒවනාහි කඨිනය අතුළ සීමාවට නැවත නොඑන්නෙමි’යි සිතා උපන් ඇසිල්ලෙහිම සිඳීයන්නේය.
‘ආදිත්‍යබන්‍ධු වූ සර්‍වඥයන්වහන්සේ විසින් නිට්ඨානන්තික කඨිනුද්ධාරය වදාරණ ලද්දේය. මම ඒ මේ කඨිනුද්ධාරය විසදන්නෙමි, ආවාස පළිබොධය පළමුකොට සිඳෙයි. සිවුරකොට නිමිකල්හි චීවර පළිබොධය සිඳේයැයි පරිවාරයෙහි මෙද වදාරනලදී.
මේ නයින් සෙසු මාතෘකා විභජනයෙහිද අර්‍ත්‍ථ දතයුතුය. මේ වෙනසය. සන්නිට්ඨානන්තික කඨිනුද්ධාරයෙහි ද්විධ පළිබොධයෝ. ‘මේ සිවුර නොමකරන්නෙමි’ කඨිනය අතුළ සිමාවට නැවත නොඑන්නෙමි’යි සිත උපන් ඇසිල්ලෙහිම එකට සිඳෙත්.
‘ආදිත්‍යබන්‍ධු වූ සර්‍වඥයන් වහන්සේ විසින් සන්නිට්ඨානන්තික කඨිනුද්ධාරය වදාරන ලද්දේය. මම ඒ මේ කඨිනුද්ධාරය විසඳන්නෙමි, ද්විවිධ පළිබොධයෝ පෙරපසුනොව සිඳෙත්යි පරිවාරයෙහි මෙද වදාරන ලදී.
මෙසේ සියලු කඨිනුද්ධාරයන්හි පළිබොධුච්ඡෙදය දතයුතුය. පළිබොධුච්ඡෙදය යම්හෙයකින් මේ කියූනයින්ද, **පරිවාර**යෙහි ආබැවින්ද, දැනගන්නට හැක්කේය. එහෙයින් විස්තර වශයෙන් මෙහි නොකියනලදී. මේ වනාහි මෙහි සඞ්ක්‍ෂෙපයයි. නාසන්තික කඨිනුද්ධාරයෙහි ආවාස පළිබොධය පළමුකොට සිඳේ. සිවුර නැසුනු කල්හි චීවර පළිබොධය සිඳී. යම්හෙයකින් සිවුර නට කල්හි චීවරපළිබොධය සිඳේද, එහෙයින් නාසන්තිකයි කියනු ලැබේ.
සවණන්තික කඨිනුද්ධාරයෙහි චීවරපළිබොධය පළමුකොට සිඳේ. එහෙයින් ඔහුගේ ශ්‍රවණය සමග ආවාස පළිබොධය සිඳේ.
**ආසවච්ඡෙදික** කඨිනුද්ධාරයෙහි පළමුකොට ආවාසපළිබොධය සිඳේ. චීවරාශාව සිඳුනුකල්හි චීවර පළිබොධය සිදේ. මේ ආසාවච්ඡෙදික නමි. කඨිනුද්ධාරය යම්හෙයකින් “අනාසාය ලභති, ආසාය න ලභති, තස්ස එවං හොති, ඉධෙවිමං චීවරං කාරෙස්සං, න පච්චෙස්සං”යි යනාදි නයින් අන්‍ය වූ උද්ධාරයන් සමග මිශ්‍රදෙශනා ඇත්තේ නොයෙක් ප්‍රභෙද ඇත්තේ වේ. එහෙයින් පසුභාගයෙහි වෙන්ව විස්තර කොට කියන ලද්දේය. මෙහි නොකියන ලද්දේය. මෙහි වනාහි සවණන්නික කඨිනුද්ධාරයට අනතුරුව **සීමාන්තික** කඨිනුද්ධාරය කියනලදී. එහි සීමාන්තික කඨිනුද්ධාරයෙහි පළමුකොට චීවර පළිබොධය සිඳේ. එහි ආවාස පළිබොධය සීමාවෙන් පිටතදී සිඳේ. **සහුබ්හාරයෙහි** ද්විපළිබොධ පෙරපසු නොව සිඳෙත්.
මෙසේ ආදායවාරයෙහි සත්වැදෑරුම් කඨිනුද්ධාරයන් දක්වා නැවත සමාදාය වාරයෙහිද අඩාල කළසිවුර පිළිබඳ ආදායසමාදාය වාරයන්හිද ලැබෙන පරිදි ඒ වාරයෝම දක්වන ලදහ. ඉන්පසු සීමාව තුළ “පච්චෙස්සං, න පච්චෙස්සං” යන මේ විධිය ආමර්‍ෂණය නොකොටම “න පච්චෙස්සං” යන මේ විධිය ආමර්‍ෂණය කොට “අනධිට්ඨිතෙන” යනාදි නයින්ද යම් යම් වාරයෝ යෙදෙත්ද, ඒ ඒ වාර දක්වන ලදහ. ඉන්පසු “චීවරාසාය පක්කමති” යනාදි නයින් අන්‍යයන් සමග මිශ්‍රකයින් නොයෙක්වර ආසාවච්ඡෙදිකය දක්වා නැවත දිසාබලා යන්නහුගේ වසයෙන්ද, පහසු විහරණ ඇත්තහුගේ වසයෙන්ද, නිට්ඨානන්තිකයන්හි යෙදෙන කඨිනුද්ධාරයෝ දක්වන ලදහ. මෙසේ ප්‍රභෙද වශයෙන් කඨිනුද්ධාරය දක්වා දැන් ඒ ඒ කඨිනුද්ධාරයෙන් යම් ඒ පළිබොධයක් සිඳෙත්යි වදාරන ලද්දාහුද, ඔවුන්ගේ ප්‍රතිපක්‍ෂයන් දක්වනසේක් “**ද්වෙ මෙ භික්‍ඛවෙ කඨිනස්ස පළිබොධා”** යනාදිය වදාළසේක. එහි “**චත්තෙන**” යම් සිතකින් ඒ ආවාසය හරණ ලද්දේවේද, ඒ ‘චත්ත’ නම. ඒ හැරීමෙනි. වන්තමුත්තයන්හිද මේනයම වේ. සෙස්ස සියලු තන්හි ප්‍රකටමය.
චීවරක්‍ඛන්‍ධක වර්‍ණනාව
චීවරක්‍ඛන්‍ධකයෙහි - **“පදක්‍ඛිණා**” දක්‍ෂවූවාය. සමත්වූවාය. “**අභිසටා**” වෙත යන ලද්දීය. කවුරුන් විසින් වෙත යන ලද්දීද, යත්: ප්‍රයොජන ඇති ඇති මිනිසුන් විසිනි. කරණාර්‍ත්‍ථයෙහි ෂෂ්ඨිවචන යොදා, “**අත්‍ථිකානං අත්‍ථකානං මනුස්සානං**”යි වදාරණලදී. “**පඤ්ඤාසාය ච රත්තිං ගච්ඡති**” රැයකට කහවණු පණසක් ගෙනයයි. **“නෙගමො”** කෙළෙඹි සමූහය
**“සාලවතිං කුමාරිං ගණිකං වුට්ඨාපෙසි**” නුවර වැසියෝ දෙලක්‍ෂයක, රජතෙමේ ලක්‍ෂයකැයි තුන්ලක්‍ෂයක්ද අනිකුදු අරම් උයන් වාහන ආදිය පිරිසිඳීම කොටදී තැබූහ. වෙශ්‍යා තනතුරෙහි තැබූහ යන අර්‍ත්‍ථයි. “**පටිසතෙන ච රත්තිං ගච්ඡති**” රැයකට රැයකට කහවණු සියය බැගින් ගෙනයයි. “**ගිලානං පටිවදෙය්‍යං**” ගිලන්බව දන්වන්නෙම් නම්, “**කත්තරසුප්‍යෙ**” දිරූ කුල්ලෙක.
**“කා මෙ ද්වෙ මාතා**”යි කුමක් හෙයින් විචාළේද, යත්: අනික් රජදරුවෝ ක්‍රීඩා කරන්නාහු කලහ උපන්කල්හි ඒ කොමාරභච්චජීවකයාහට ‘තාගේ පියා කවරෙක්ද, මවුනැත්තෙක, පියා නැත්තෙකැ’යි කියත්, අනෙක් දරුවන්ට සැණකෙළි ආදියෙහිදී සුලුමවු මහමවු ආදීහු යම්සේ කිසි පඬුරක් එවත්ද, එසේ ඔහුට කිසිවෙක් කිසිවක් නොඑවයි. මෙසේ ඇතිකල්හි ඒ සියල්ල සලකා ‘මම මවු නැත්තෙක් වෙම්දැයි’ දැනගනු පිණිස ‘දෙවයන් වහන්ස’ මාගේ මවු කවරීද, පියා කවරෙක්දැ’යි විචාළේය.
**“යන්නූනාහං සිප්පං සික්‍ඛෙය්‍යං**” මම වෛද්‍ය ශිල්පය උගන්නෙම් නම් මැනවැ’යි සිතුයේය. ඒ ජීවකයාහට ‘මේ ඇත් අස් ශිල්පාදිය පරහු නැසීමෙන් යුක්තය. වෛද්‍ය ශිල්පය මෛත්‍රිය පූර්‍වභාගකොට ඇත්තේය. සත්ත්‍වයන්ට හිතබවෙන් යුක්තය, මෙබඳු සිතක් විය. එහෙයින් වෛද්‍ය ශිල්පය සඳහාම ‘මම ශිල්ප උගන්නෙම් නම් මැනවැ’යි සිතුයේය. තවද මෙතෙමේ මෙයින් කල්පලක්‍ෂයකට මත්තෙහි **පදුමුත්තර** භාග්‍යවතුන් වහන්සේගේ උපස්ථායකවූ, ‘මේ තෙමේ බුද්ධොපස්ථායකැ’යි සිවු පිරිස අතර පතළ ගුණ ඇති වෙදකු දැක, ‘මමද මෙබඳු තනතුරකට පැමිණියෙම් නම් ඉතා මැනැවැ’යි සිතා සත්දවසක් මුළුල්ලෙහි බුද්ධප්‍රමුඛ සඞ්ඝයාහට දන්දී භාග්‍යවතුන් වහන්සේ වැඳ ‘භාග්‍යවතුන් වහන්ස’ මමද ඔබවහනසේගේ අසුවල් වෙදාමෙන් අනාගතයෙහි බුද්ධොපස්ථායකයෙක් වෙම්ව’යි ප්‍රාර්‍ත්‍ථනා කෙළේය. ඒ පූර්‍වප්‍රාර්‍ත්‍ථනා විසින් මෙහෙයනු ලබන්නාවූද මෙතෙමේ වෛද්‍යශිල්පයම සඳහා “මම ශිල්ප උගන්නෙම්නම්, මැනවැ’යි සිතුවේය.
ඒ කාලයෙහිද **තක්සලා** නුවරින් එනුවර වෙළෙන්දෝ අහයරාජකුමරු දැකීම පිණිස ගියහ. ජීවක තෙමේ තෙපි කොතැනින් ආවාහුදැ’යි ඔවුන් විචාළේය. තක්සලා නුවරිනැ’යි කියූ කල්හි, එහි වෙදසිත් ඇදුරෙක් ඇත්තේදැ’යි විචාළේය. ‘කුමාරය, එය තක්සලා නුවර දිසාපාමොක් වෙදෙක් වසන්නේය’යි ඔවුන් කියූබස් අසා ‘එසේනම් යම්කලෙක තෙපි යන්නහුද, මට එය දන්වාලවු’යි කීයේය. ඔවුහු එසේ කළහ. හෙතෙමේ පියා නොවිචාරා ඔවුන් සමග තක්සලා නුවරට ගියේය. එහෙයින් “**අභයං රාජකුමාරං අනාපුච්ඡා**” යනාදිය කියනලදී.
“**ඉච්ඡාමහං ආචරිය සිප්පං සික්‍ඛිතුං**” ඒ වෙදතෙමේ තමා වෙත එන ඔහු දැක ‘පින්වත’ තෝ කවරෙක් වෙහිදැ’යි ඇසීය. හෙතෙමේ ‘මම බිම්සර මහරජුගේ මුනුබුරුවූ අභය කුමාරයාගේ පුත්වෙමි’යි කීය. ‘පින්වත’ කුමක්නිසා මෙහි ආයෙහිදැ’යි ඇසීය. ඉක්බිති හෙතෙමේ ඔබවහන්සේ වෙත ශිල්ප උගන්නටැ’යි කියා ආචාර්‍ය්‍යන් වහන්ස’ මම ශිල්ප උගන්නට කැමැතියෙමි’යි කීයේය**. “බහුඤ්ච ගණ්හාති**” අන්‍යවූ ක්‍ෂත්‍රිය කුමාරාදීහු ආචාර්‍ය්‍යයා හට ධනයදී කිසිවැඩක් නොකොට උගණිත්මය. හෙතෙමේ එසේ නොවේ. හෙතෙමේ වනාහි කිසිද ධනයක් නොදී ධර්‍මාන්තෙවාසිකයෙක්වම එක් වේලෙක උපාද්ධ්‍යායයන්ගේ වැඩ කරයි. එක් වේලෙක ඉගෙණීම කරයි. මෙසේ ඇති කල්හිදු අභිනිහාර සම්පන්න කුලපුත්‍රතෙමේ තමා ප්‍රඥාවත් බැවින් බොහෝදෑ උගණියි. වහාද උගනියි. මනාකොටද විමසා බලයි. මොහු විසින් උගන්නා ලද්ද අමතකද නොවේ.
“**සත්ත ච මෙ වස්සානි අධීයන්තස්ස නයිමස්ස සිප්පස්ස අන්තො පඤ්ඤායති**” යන මෙහි මේ ජීවකතෙමේ වනාහි ආචාර්‍ය්‍යතෙමේ යම්පමණ දනීද, අන්‍යයෝ සොළොස්වසකින් යමක් උගණිත්ද, ඒ සියල්ල සත්වසකින් උගත්තේය. සක්දෙව් රජහට, ‘මෙතෙමේ බුදුරජුට උපස්ථායක වූ අග්‍රවිශ්වාසිකයෙක් වන්නේය, එබැවින් ඔහු බෙහෙත් යෙදීමෙහි හික්මවන්නෙමි’යි මෙබඳු සිතක් වූයේය. එහෙයින් ආචාර්‍ය්‍යයාගේ සිරුරෙහි ආවිෂ්ටව, කර්‍ම විපාක විසින් හටගත් රොගහැර සෙසුරොග එක්ම බෙහෙත් යෙදීමකින් පිළියම් කරන්නට හැක්කේද, එසේ ඒ බෙහෙත් යෙදීම උගන්වාලූයේය. ඒ ජීවක තෙමේ ආචාර්‍ය්‍යයා වෙත උගන්නෙමියි සිතාද, එහෙයින් ‘දැන් ජීවක තෙමේ පිළියම් කරන්නට සමර්‍ත්‍ථය’යි ශක්‍රයා විසින් හළ ඇසිල්ලෙහි මෙසේ සිතා ඇදුරහු විචාළේය. ආචාර්‍ය්‍යතෙමේ ‘මොහු විසින් මාගේ ආනුභාවයෙන් උගන්නා ලද්දේ නොවේ, දෙවතානුභාවයෙන් උගන්නා ලද්දේය’යි දැනම **“තෙන හි භණෙ”** යනාදිය කීයේය. **“සමන්නා යොජනං ආහිණ්ඩන්තො**” දවසක් දවසක් පාසා එක් එක් දොරින් නික්ම සතර දවසක් ඇවිදින්නේ. **“පරිත්තං පාථෙය්‍යං පාදාසි”** මගවියදම් මදක් දුන්නේය. ඒ ආචාර්‍ය්‍යයාහට ‘මෙතෙමේ මහාකුලපුත්‍රයෙක, ගිය ඇසිල්ලෙහිම මුතුන් මීමුතුන්ගේ සමීපයෙන් මහත් සත්කාර ලබන්නේය. එයින් මාගේද ශිල්පයාගේද ගුණය නොදන්නේය. අතරමගදී අවසන්වූ මග වියදම් ඇත්තේ ශිල්පය යොදා අවශ්‍යයෙන් මාගේද ශිල්පයාගේද ගුණය දැන ගන්නේය’යි මෙබඳු සිතක් වූයේය. එහෙයින් ස්වල්පයක් දෙවූයේය.
“**පිසතෙන**” එක් අතළොස්සක් පමණ. “**පිචුනා**” පුලුන් රොදකින්. “**යත්‍ර හි නාම**” යම් තැනැත්තියක් නම් **“කිම්පි මායං**” මා තොමෝ මට කුමක් දෙන්නීද,
“**සබ්බාලඞ්කාරං තුය්හං හොතු**” බිම්සර රජතෙමේ ඉදින් මේ ආභරණ ගන්නේනම්, පමණින් යුත් තනතුරක තබන්නෙමි, ඉදින් නොගන්නේනම් ඔහු අභ්‍යන්තරික විශ්වාසවන්තයකු කරන්නෙමි’යි සිතා මෙසේ කීයේය. අභය කුමාරයාහටද නළඟනන්හටද ‘ජීවකතෙමේ මේ ආභරණ රාශිය නොගන්නේ නම්, යෙහෙකැ’යි සිතක් උපන්නේය. ජීවකතෙමේද ඔවුන්ගේ සිත දැන මෙන් ‘දෙවයන් වහන්ස’ මිත්තනියන්ලාගේ මේ පලදනාය, මේ ආභරණ මා ගැනීම නොසුදුසුය’යි කියා **“අලං දෙව**” යනාදිය කීය. රජතෙමේ පහවූයේ සියලු අයුරින් සම්පූර්‍ණ වූ ගෙයක්ද, අඹඋයනක්ද, අවුරුදු පතා ලක්‍ෂයක් ලක්‍ෂයක් උපදින ගමක්ද මහත් සත්කාරද දී “**තෙන හි භණෙ**” යනාදිය කීය.
**“සිබ්බනිං විනාමෙත්‍වා**” මැස්ම විවෘතකොට “**සක්‍ඛිස්සසි පන ත්‍වං**” ගහපති යනු කුමක් හෙයින් කීද, යත් ඉරියවු පෙරළීමෙහිදී හිස්මොළ නොපිහිටයි. නිසලව හොත්තාවූ මොහුගේ හිස්මොළ තෙසතියකින් පිහිටන්නේය’යි දැන සත් සත් මසක් පිළිදන්වා, සත් සත් දවසක් හොවින්නේනම් ඉතා මැනවැයි ඔහුට මෙසේ කීයේය. එහෙයින්ම පසුභාගයෙහි “**අපි ච පටිගච්චෙව මයා ඤතො”**යි කියනලදී. “**නාහං ආචරිය සක්කොමි”** ඔහුගේ සිරුරෙහි මහත් දාහයෙක් උපන්නේය. එහෙයින් මෙසේ කීයේය. **“තීහි සත්තාහෙති**” තුන්පසින් එක් එක් සතියෙන්
“**ජනං උස්සාරෙත්‍වො**” ජනයා බැහැර කරවා,
**“ජෙගුච්ඡං මෙ සප්පිං”** මේ චණ්ඩපජ්ජොත රජතෙමේ ගෝනුස්සෙක්හට දාවූයේය. ගෝනුසු විෂ නැසීම පිණිස ගිතෙල්, බෙහෙත වේ. ගෝනුස්සන්ට ගිතෙල් පිළිකුල්ය. එහෙයින් මට ගින්නෙන් පිළිකුල්යයි මෙසේ කීයේය. **“උදෙකං දස්සති”** ඔක්කාරය දක්වන්නේය. **“පඤ්ඤාසයොජනිකා හොති**” පණස් යොදුනක් යන්නට සමර්‍ත්‍ථ වේ. මේ රජහට හුදෙක් සිටියා ඇතින්න පමණක්ම නොවේ. නාලාගිරි නම් ඇත්තෙමේ යොදුන් සියයක් යන්නේය. චෙලකණ්ණ - මුඤ්ජකෙස යන අශ්වයෝ දෙදෙන විසියොදුනක් යන්නාහු. කාකදාසතෙමේ සැට යොදුනක් යන්නේය.
බුදුරජුන් නොඋපන්කල්හි බුදින්නට හුන් එක් කුලපුත්‍රයක්හුගේ ගෙයි දොරකඩ සිට එක් දවසක් පසේබුදුවරයෙක් නික්ම ගියේය. ඔහුට එක් පුරුෂයෙක්, පසේ බුදුවරයෙක් මෙහි ඇවිත් ගියේය’යි කියේය. හෙතෙමේ එය අසා, ‘වහා යව, පාත්‍රය ගෙන එව’යි ගෙන්වාගෙන තමන්ට පිළියෙල කරන ලද සියලු බත්දී යැවූයේය. අනික එය ගෙනගොස් පසේබුදුන්ගේ අතෙහි තබා, ‘ස්වාමීනි’ මම ඔබවහන්සේ කරන ලද මේ කායික වතාවතින් යම්යම් තැනක උපදිම්ද, ඒ හැම තැන වාහනයෙන් යුක්තවෙමි’යි ප්‍රාර්‍ත්‍ථනා කෙළේය. තෙමේ දැන් චණ්ඩපජ්ජොත නම් රජවූයේය. ඒ පැතීමෙන් මේ වාහනසම්පත්තිය වූය.
**“සප්පිං පායෙත්‍වා**” ගිතෙල්ද පොවා, පරිචාරක ස්ත්‍රීන්ටද ආහාර විහරණවිධිය කියා, [missing trans] **“නිච්ඡාරෙසි**” විරෙක කෙළේය.
**“සීවෙය්‍යකං**” සීවෙය්‍යක නම් උතුරුකුරු දිවයිනෙහි සොහොනෙහි ලන ලද අවමඞ්ගල වස්ත්‍රයයි. ඒ උතුරුකුරු දිවයිනෙහි මනුෂ්‍යයෝ මළමිනිය ඒ සිවෙය්‍යක නම් වස්ත්‍රයෙන් වෙළා දමත්. ඒ වස්ත්‍රය මස් වැදැල්ලකැයි සලකා ඇත්ගිජු ලිහිනියෝ ඔසොවාගෙන ගොස් හිමවත් පව්වෙහි තබා වස්ත්‍රය බැහැරකොට කන්නෝය. නැවත වනචරකයෝ වස්ත්‍රය දැක රජහට ගෙනදෙත්, මෙසේ මේ වස්ත්‍රය චණ්ඩපජ්ජොත රජු විසින් ලද්දේය. සිව්රටෙහි දක්‍ෂ ස්ත්‍රීහු අංස තුනකින් නූල්කටිත්, ඒ නූලෙන් වියූ වස්ත්‍රය මේයයිද කියත්.
**“සිනෙහෙථ**” කිම, භාග්‍යවතුන් වහන්සේගේ කය රළුවේද, රළුනොවේද, යත්: භාග්‍යවතුන් වහන්සේගේ ආහාරයෙහි හැමකල්හි දෙවතාවෝ දිව්‍යඔජස් බහාලත්. තෙල්බීම හැමතන්හි දොස් සංසිඳුවයි. නහර මොළොක් කරයි. එහෙයින් මෙතෙමේ මෙසේ කීය. “**තීණ උප්පලහත්‍ථානි**” එකක් මහත්දොස් හරිනු පිණිසය. එකක් මද්ධ්‍යම දොස් හරිනු පිණිසයි. එකක් සියුම්දොස් හරිනු පිණිසය. **“න චිරස්සෙව පක්කත්තො අහොසි**” සිරුර දොස සංසිඳී පියවි බවට පැමිණි කල්හි නුවරවැස්සෝ දන් සැපයූහ. ජීවකතෙමේ අවුත් භාග්‍යවතුන් වහන්සේට ‘භාග්‍යවතුන් වහන්ස’ අද නුවර වැස්සෝ ඔබ වහන්සේට දන්දෙනු කැමැත්තාහ. ගම තුළට පිඬුපිණිස නොවඩිනු මැනවැ’යි මෙය කීයේය. **මහාමෞද්ගල්‍යායන** ස්ථවිරයන් වහන්සේ, ‘අද කොතැනින් භාග්‍යවතුන් වහන්සේට පළමුකොට පිණ්ඩපාතය ලැබීම වටීදැ’යි සිතූහ. අනතුරුව **සොණ **සිටුපුත්තෙමේ කෙත පිරියම් කිරීමෙහි පටන් අන්‍යයන් හා අසාධාරණවූ කිරිපැන් ඉසීමෙන් වැඩුනු සුවඳ හැල් සාලේ බත් අනුභව කරන්නේය. එයින් භාග්‍යවතුන් වහන්සේට පිණ්ඩපාතය ගෙන එන්නෙමි’යි සිතූහ. එසේ සිතා සෘද්ධියෙන් ගොස් ඔහුගේ ප්‍රාසාදතලයෙහි තමන් දැක්වූහ. හෙතෙමේ තෙරුන්ගේ පාත්‍රය ගෙන ප්‍රණීත පිණ්ඩපාතය දුන්නේය. තෙරුන් යන අයුරු දැක ‘ස්වාමිනි’ වලඳනු මැනව’යි කීයේය. ස්ථවිරයන් වහන්සේ ඒ කරුණ සැළකළහ. ‘ස්වාමීනි’ වලඳනු මැනව, මම අනික් බතක් භාග්‍යවතුන් වහන්සේට දෙන්නෙමි’යි තෙරුන් වලඳවා, සුවඳ පැනින් පාත්‍රය උළා, සෝදා පිණ්ඩපාතයෙන් පුරවා දුන්නේය. ස්ථවිරයන් වහන්සේ එය ගෙනගොස් භාග්‍යවතුන් වහන්සේට පිළිගැන්නූහ.
**බිම්සර** රජතෙමේද, ‘අද භාග්‍යවතුන් වහන්සේ කුමක් වලඳන සේක්දැ’යි විහාරයට අවුත් වෙහෙරට ඇතුල්වනුයේම පිණ්ඩපාතයෙහි සුගන්‍ධය ආඝ්‍රාණයකොට අනුභව කරනු කැමැති වූයේය. භාග්‍යවතුන් වහන්සේට සුජාතා තොමෝ යම් පිණ්ඩපාතයක් දුන්නීද, පිරිනිවන්පාන කාලයෙහි චුන්‍දකර්‍මාරපුත්‍ර තෙමේ යම් පිණ්ඩපාතයක් දුන්නේද, බඳුන් ගතවූ ඒ පිණ්ඩපාත දෙක්හිම දෙවතාවෝ දිව්‍ය ඕජස් බහාලූහ. එහෙයින් භාග්‍යවතුන් වහන්සේ ආශාව දැන නොබැනූ දිව්‍යඕජස් ඇත්තාවූම පිණ්ඩපාතය ටිකක් රජුට දෙවූ සේක. රජතෙමේ එය අනුභවකොට ‘කිම, ‘ස්වාමීනි’ උතුරුකුරු දිවයිනෙන් ගෙන එන ලද බොජුනෙක්දැ’යි විචාළේය. ‘මහරජ’ උතුරුකුරු දිවයිනෙන් ගෙන එන ලද්දෙක් නොවේ. තවද මේ භොජනය තොපගේම රටවැසි ගෘහපති පුත්‍රයකුගේය’යි වදාරා සොණගේ සම්පත්තිය වදාළ සේක. ඒ අසා රජතෙමේ සොණ දකිනු කැමැත්තේ චම්මක්‍ඛන්‍ධකයෙහි කියූ ලෙසින් අසූදහසක් කුලපුත්‍රයන් සමග සොණගේ පැමිණීම කෙළේය. ඔවුහු භාග්‍යවතුන් වහන්සේගේ ධර්‍මදේශනාව අසා සෝවාන් වූහ. සොණ තෙමේ පැවිදිව රහත්බවෙහි පිහිටියේය. භාග්‍යවතුන් වහන්සේද මේ අර්‍ත්‍ථය සඳහාම රජහට පිණ්ඩපාතය දෙවූ සේක.
මෙසේ භාග්‍යවතුන් වහන්සේ කළ බත්කිස ඇති කල්හි අනතුරුව කුමරහු විසින් පෝෂණය කළ ජීවකතෙමේ ඒ සීවෙය්‍යක වස්ත්‍රයුග්මය ගෙන -පෙ- මේ වචනය කීයේය. “**අතික්කන්තවරා**” මෙහි විනිශ්චය මහාක්‍ඛන්‍ධයෙහි කියූනයින්ම දතයුතුය. **“භගවා භන්තෙ පංසුකූලිකො භික්‍ඛුසඞ්ඝොච”** භාග්‍යවතුන් වහන්සේගේ බුදුබවට පැමිණි තැන් පටන් මේ වස්ත්‍රය දක්වා මේ අතර විසි අවුරුද්දක් මුළුල්ලෙහි කිසි මහණෙක්තෙමේ ගෘහපති චීවරයක් නොඉවසූයේය. සියල්ලෝ පංසුකූලිකයෝම වූහ. එහෙයින් මේ ජීවකතෙමේ භික්‍ෂු සඞ්ඝයාහට ගෘහපති චීවරය අනුදනු මැනවැ’යි මෙසේ කීයේය. “**ගහපතිචීවරං**” ගැහැවියන් විසින් දෙන ලද සිවුර. “**ධම්මියා කථාය**” වස්ත්‍රදානානිසංස ප්‍රතිසංයුක්ත කථාවෙන්. “**ඉතිරීතරෙණාපි**” මදක් අගනාවූද, වැඩියක් අගනාවූද යම්කිසි සිවුරකින්, යන අර්‍ත්‍ථයි. **“අනුජානාමි භික්‍ඛවෙ කොජවං**” මෙහි පියවි කොඳුපලසම වටියි. ඇතුපිට අතුළ කොඳුපලස නොවටියි. මහාපිට්ඨියකොජවය නම් එළුලොමින් කළ උතුරුසළුව සමාන වූ කොඳුපලසය.
“**කාසීරාජා**” කසීරට වාසීන්ගේ රජතෙමේ. මෙතෙමේ පසේනදි කොසොල් රජුගේ පියෙකුගේ සහෝදරයෙකි. “**අඩ්ඪකාසියං**” මෙහි දහස කාසීයි කියනු ලැබේ. එතරම් අගනේ කාසිය නම. මේ පලස වනාහි පන්සියයක් අගියි. එහෙයින් අඩ්ඪකාසියයි කියන ලද්දේය. එහෙයින් “**උපඩ්ඪකාසීනං ඛම්මානං**”යි කීයේය.
[missing trans] **භඞ්ග** නම් පස් වැදෑරුම් මුසුකොට කරණ ලද්දේය. වැහැරීම යයිද කියත්.
“**එකඤ්චෙව භගවතා චීවරං අනුඤ්ඤාතං න ද්වෙ**” ඒ භික්‍ෂූහු වනාහි “**ඉතරීතරෙන**” යන මෙහි ගෘහපති චීවරයෙන් හෝ පංසුකූල චීවරයෙන් හෝයි මෙසේ අර්‍ත්‍ථ සැලකුහ. “**නාගමෙසුං**” ඔවුහු යම්තාක් නොපැමිණෙත්ද, ඒතාක් නොසිටියහ. ගියාහුමය. “**න අකාමා භාගං දාතුං” **නොකැමත්තෙන් නොදෙන්නට ඉදින් කැමතිවෙත්නම්, දියයුතුය. “**ආගමෙසුං**” උපචාරයෙහි සිටියාහුය. එහෙයින් භාග්‍යවතුන් වහන්සේ **“අනුජානාමි භික්‍ඛවෙ ආගමෙන්තානං අකාමා භාගං දාතුං**”යි වදාළ සේක. ඉදින් මනුෂ්‍යයෝ මෙහි ආවාහුම ගණිත්වායි දෙත්ද, ‘පැමිණියාහු ගණිත්වා’යි සලකුණක් හෝ කොට යෙත්ද, පැමිණි සියල්ලන්ටම ඒ පැමිණේ. ඉදින් හැරදමා ගියාහු නම් යමෙකු විසින් ගන්නා ලද්දේ ද හෙතෙමේම ස්වාමි වේ. “**සදිසා ඔක්කමිංසු**” සියල්ලෝ සමව සොහොනට බැස්සාහුය. එක් දිසාවකින් හෝ බැස්සාහුය යන අර්‍ත්‍ථයි. “**තෙන කතිකං කත්‍වා**” ලද පාංසුකූලය සියල්ලෝ බෙදා ගන්නෙමු’යි පිටතදීම කතිකාකොට
“**යො න ඡන්‍දාගතිං**” යනාදිතන්හි එවර ප්‍රතිග්‍රාහකයන් අතුරෙහි පසුව ආවාවූද තමන්ගේ නෑ ආදීන්ට පළමුකොට පිළිගන්නේ හෝ එකකු කෙරෙහි ප්‍රේමය දක්වා ගන්නේ හෝ ලොහප්‍රකෘතිකභාවයෙන් තමන්ට පිරිනමා ගන්නේ හෝ ඡන්‍දයෙන් අගතියට ගියේ නම. පළමුකොට ආවහුටද ක්‍රෝධ වශයෙන් පසුව ගන්නේ හෝ වේද, දිළිඳු මිනිසුන් කෙරෙහි අවමන්කොට ගන්නේ හෝ වේද, ‘කිම, තොපගේ ගෙයි තැබීමට අවකාශයක් නැත්තේද, තොප සන්තකය ගෙන යවු’යි මෙසේ සඞ්ඝයාගේ ලාභයට අනතුරු කරන්නේ හෝ ද්වෙෂයෙන් අගතියට යේ නම. යමෙක් වනාහි මුළා සිහි ඇත්තේ නුවණ නැත්තේ වේද, මෙතෙමේ මොහයෙන් මුළාවට යේ නම. පසුව ආවාවූද ඉසුරන්ට බියෙන් පළමුකොට පිළිගන්නේ මේ චීවර ප්‍රතිග්‍රාහක ස්ථානය නම් බැරෑරුම්යයි තදින් තැතිගන්නේ හෝ භයෙන් අගතියට යේනම. ‘මා විසින් මේ මේ ගන්නා ලදැයි මේ නොගන්නා ලදය’යි මෙසේ දන්නේ ගන්නා ලද්ද හා නොගන්නා ලද්ද දනී නම. එහෙයින් යමෙක් තෙමේ ඡන්‍දාගති ආදි වසයෙන් නොයේද, නෑ, නොනෑ, ධනවත්, දිලිඳු යන මොවුන් කෙරෙහි වෙනසක් නොකොට ආපිළිවෙළින් ගනීද, ශීලාචාර ප්‍රතිපත්තියෙන් යුක්තවේද, සිහි ඇත්තේ වේද, නුවණැත්තේ වේද, බහුශ්‍රැත වේද, ශ්ලෙෂමාදියෙන් අවහිර නොවූ වචනයෙන් පරිමණ්ඩල වූ පදබ්‍යඤ්ජනයන්ගෙන් අනුමෝදනා කරන්නේ දායකයන්ගේ ප්‍රසාදය උපදවන්නට හැක්කේ වේද, මෙබඳු මහණෙක් සම්මත කටයුතුය.
**“එවං ච පන භික්‍ඛවෙ සම්මන්නිතබ්බො**” මෙහි මේ කියූපරිදි කර්‍මවාක්‍යයෙන්ද අපලොකනයෙන්ද වෙහෙර තුළ සියලු සඟමැද ඛණ්ඩ සීමාවෙහිද සම්මත කිරීම වටීමය. මෙසේ සම්මත කරන ලද්දහු විසින්ද විහාර ප්‍රත්‍යන්තයෙහි හෝ ප්‍රදහනගෘහයෙහි හෝ නොහිඳිය යුතුය. යම්තැනෙක්හි හුන්නහු ආ ආ මනුෂ්‍යයෝ සුවසේ දකිත්ද එබඳුවූ සමීප විහාරස්ථානයෙක විජනිය පසෙක තබා මනාකොට ඇන්දහු විසින් මනාකොට පෙරවූවහු විසින් හිඳිය යුතුය.
**“තත්‍ථෙව උජ්ඣිත්‍වා**” පිළිගැණීම පමණක්ම අපට භාරයයි කියා සම්මතය ලද්දාහු, ඒ සිවුරුගත් තැනම දමායෙත්. **“චීවරනිදහකං**” සිවුරු තැන්පත්කොට තබන්නෙකු. **“යො න ඡන්‍දාගතිං**” යනාදිතන්හි මෙහි මෙයින් පසු සියලු තන්හි කියූනයින්ම විනිශ්චය දතයුතුය. සම්මුති විනිශ්චයද කියූ අනුසරෙන්ම දතයුතුය.
**“විහාරං වා**” යනාදිතන්හි අරම මැද සියල්ලන් රැස්වන තැන අරම්වැසි හෙරණ ආදීන්ගෙන් විවෙකයට නොපැමිණි යම් විහාරයක් හෝ ගුරුළුපියාපත් ලෙසින් කළ වහල ඇති ගෙයක් හෝ වේද, ඒ විහාරය හෝ ගෙය සම්මත කටයුතුය. වෙහෙර පසෙක වූ සෙනසුනක් සම්මත නොකටයුතුය. මේ භාණ්ඩාගාරය වනාහි ඛණ්ඩ සීමාවකට ගොස් ඛණ්ඩ සීමාවෙහි හුන්නවුන් විසින් සම්මත කිරීම නොවටියි. සියල්ලන්ට දැනගනු පිණිස වෙහෙර මැදම සම්මත කටයුතුය.
**“ගුත්තාගුත්තංච ජානෙය්‍ය**” මෙහි යම් ගෙයක සෙවෙනි ආදීන් අතුරෙහි කිසිදොසෙක් නැත්තේද, ඒ ගෙය ගුත්ත නම. යම්ගෙයක සෙවෙනිතණ හෝ සෙවෙනි උළු හෝ යම්කිසි තැනක වැටුනාහුද, යම් කිසි තැනකින් තෙමෙන්නේ හෝ වේද, මී ආදීන්ගේ හෝ ඇතුල්වීමක්වේද, බිත්ති ආදියෙහි හෝ කිසිතැනක සිදුරක් වේද, වේයෝ හෝ නගිත්ද, ඒ සියල්ල අගුත්ත නම. ඒ සලකා සුන්බුන් තැන් පිළිසකර කටයුතුය. සීතකාලයෙහි දොරද, වාකවුළුද මනාකොට වැසිය යුතුය. සීතය කරණකොට සිවුරු තැන තැන කලුවන් වෙත්. උෂ්ණකාලයෙහි අතරතුර හුළං වදිනු පිණිස දොරජනෙල් ඇර තැබිය යුතුය. මෙසේ කරන්නේ රකින නොරකින ලද්ද දනීනම.
මේ තෙවැදෑරුම්වූ චීවර ප්‍රතිග්‍රාහකාදීන් විසින් තමන්ගේ වත දතයුතුය. එහි සිවුරු පිළිගන්නහු විසින් ඒතාක් මනුෂ්‍යයෝ කාලචීවරැයි කියා හෝ අකාල චීවරැයි කියා හෝ පැරණිවූ චීවරැයි කියා හෝ වැසිසළු සිවුරුයි කියා හෝ නිසීදනැයි කියා හෝ පසතුරණැයි කියා හෝ මුවපිස්නා රෙදිකඩැයි කියා හෝ දෙත්ද, ඒ සියල්ල එකට රැස්කොට මිශ්‍රකොට නොගතයුතුය. වෙන්වන්කොට ගෙන සිවුරු තැත්පත්කොට තබන්නහුට එසේම කියා දිය යුත්තේය. භාණ්ඩාගාරිකයාහට දෙන්නා වූ සිවුරු තැන්පත්කර තබන්නහු විසින්ද ‘මේ කාලචීවරය -පෙ- මේ මුවපිස්නා රෙදිකඩයයි කියාම දියයුතුය. භාණ්ඩාගාරිකයා විසින්ද එසේම වෙන්වෙන්ව සලකුණුකොට තැබිය යුතුය. එයින් සඞ්යා විසින් ‘කාලචීවරය ගෙණෙව’යි කියූ කල්හි කාලචීවරයම දියයුතුය. -පෙ- මුවපිස්නා රෙදිකඩ ගෙනෙව’යි කියූකල්හි ඒම දියයුතුය.
මේ අයුරෙන් භාග්‍යවතුන් වහන්සේ විසින් සිවුරු පිළිගන්නෙක් අනුදන්නා ලද්දේය. සිවුරු තැන්පත්කොට තබන්නෙක් අනුදන්නා ලද්දේය. භාණ්ඩාගාරයක් අනුදන්නා ලද්දේය. බාහුලිකත්‍වයෙන් නොවේ. අසන්තුෂ්ඨියෙන් නොවේ. වැලිදු සඞ්ඝයාට අනුග්‍රහ පිණිස වේ. ඉදින් ගෙනනොගෙන වස්ත්‍රගෙන භික්‍ෂූහු බෙදන්නාහු නම් ගෙනඑනලද්ද නොදන්නාහු නම්. නොගෙණෙනලද්ද නොදන්නාහු නම්, දෙනලද්ද නොදන්නාහු නම්, ලබනලද්ද නොදන්නාහු නම්. නොලබනලද්ද නොදන්නාහු නම් ගෙන ආ ගෙන ආ සිවුරු ථෙරාසනයෙහි දෙන්නාහු නම්, කඩකඩ කොට හෝ සිඳ ගන්නාහු නම් මෙසේ ඇති කල්හි අයුත්තපරිභොගයද වේ. සියල්ලන්ට සඞ්ග්‍රහ කරන ලද්දේ නොවේ. භාණ්ඩාගාරයෙහි සිවුර තබා සිවුරු බොහෝවූකල්හි එක් එක් මහණක්හට තුන්සිවුරු හෝ දෙක දෙක හෝ එක එක හෝ සිවුරු දෙන්නාහුය. ලදනොලද සිවුරු දැන ගන්නාහුය. නොලද බව දැන සඞ්ග්‍රහ කරන්නට සිතන්නාහ.
“**න භික්‍ඛවෙ භණ්ඩාගාරිකො වුට්ඨාපෙතබ්බො**” මෙහි නොනැගිටවියයුතු අන්‍යයෝද දතයුත්තාහුමය. වෘද්ධතරය, භාණ්ඩාගාරිකය, ගිලානය, සඞ්ඝයා වෙතින් ලත් සෙනසුන් ඇත්තේය යන සිවුදෙන නොනැගිටවිය යුතුය. එහි වෘද්ධතරතෙමේ තමන් වැඩිමහලු බැවින් ඉතා නවකයෙකු විසින් නොනැගිටවිය යුතුය. සඞ්ඝයා විසින් සම්මත කොට භාණ්ඩාගාරය දුන් බැවින භාණ්ඩාගාරික තෙමේ නොනැගිටවිය යුතුය. ගිලාන තෙමේ තමන්ගේ ගිලන්බැවින් නොනැගිටවිය යුතුය. සඞ්ඝතෙමේ වනාහි බහුශ්‍රැත වූ උද්දෙස පරිපුච්ඡාදියෙන් බොහෝ උපකාර ඇත්තා වූ බර උසුලන මහණහුට පහසු ආවාසයක් නොනැගිටවිය යුතකොට දේද, එහෙයින් හෙතෙමේ උපකාර ඇති බැවින්ද, සඞ්ඝයාගෙන් ලද බැවින්ද, නොනැගිටවිය යුතුය.
**“උස්සන්නං හොති**” බොහෝ සිවුරු රැස්කරණ ලද්දේ වේ. භාණ්ඩාගාරය නොගනියි. “**සම්මුඛීභුතෙන”** උපචාර සීමාවතුළ සිටියහු විසින්. “**භාජෙතුං**” කල් දන්වා පිළිවෙළින් බෙදාගන්නට. **“කොලාහලං අකංසු**” ‘අපගේ ආචාර්‍ය්‍යයාහට දෙවු, අපගේ උපාද්ධ්‍යායයාහට දෙවු’යි මෙසේ මහහඬ නැගීය. සිවුරු බෙදන්නහුගේ අඞ්ගයන්හි සභාගභික්‍ෂූන්ට නොපැමිණෙන්නාවූද, මාහැඟි සිවුරක් දෙන්නේ ඡන්‍දයෙන් අගතියට යේ නම. අන්‍යවූ වෘද්ධතරයන්හට පැමිණෙන්නාවූද මාහැඟි සිවුරක් නොදී මඳඅගය ඇති සිවුරක් දෙන්නේ ද්වෙෂයෙන් අගතියට යේ නම. මෝහයෙන් මූඪවූයේ සිවුරු දෙන වත නොදන්නේ මෝහයෙන් අගතියට ගියේ නම. දොඩමලු වූ නවකයන්ටද බියෙන් නොපැමිණෙන්නාවූම මාහැඟි සිවුරක් දෙන්නේ බියෙන් අගතියටයේ නම. යම් මහණෙක් තෙමේ, මෙසේ සතර අගතියට නොයේද සියල්ලන්ට තරාදියක් සමානවූයේ, ප්‍රමාණ වූයේ මද්ධ්‍යස්ථ වේද හෙතෙමේ සම්මත කටයුතුය. “**භාජිතාභාජිතං”** මෙතෙක් වස්ත්‍ර බෙදන ලද්දේය, මෙතෙක් වස්ත්‍ර නොබෙදන ලද්දේය දන්නේ, “**භාජිතා භාජිතං ජානෙය්‍ය”**යි කියනු ලැබේ.
“**උච්චිනිත්‍වා**” මේ සිවුර දළය, මේ සිවුර සියුම්ය, මෙය ඝනය, මෙය තුනීය. මෙය පරිභොග කරන ලදය, මෙය පරිභොග නොකරන ලදය, මෙය දිගින් මෙපමණය, පළලින් මෙපමණය’යි මෙසේ වස්ත්‍ර පරීක්‍ෂාකොට. “**තුලයිත්‍වා**” මේ සිවුර මෙපමණ අගනේය, මේ සිවුර මෙපමණ අගනේය’යි මෙසේ අගය පිරිසිඳීමකොට “**වණ්ණාවණ්ණං කත්‍වා**” ඉදින් සියල්ලන්ට එක එක දසය දසය අගනා සිවුරක් පැමිණේනම්, මේ පැමිණීම මැනවි. ඉදින් නොපැමිණේ නම්, යම් සිවුරක් නවයක් හෝ අටක් හෝ අගීද ඒ සිවුර අන්‍ය වූ එකක් අගනා සිවුරක් සමග හෝ දෙකක් අගනා සිවුරක් සමග හෝ බැඳ මේ උපායෙන් සමකොටස් තබාය යන අර්‍ත්‍ථයි**. “භික්‍ඛූ ගණෙත්‍වා වග්ගං බන්‍ධිත්‍වා**” ඉදින් එක් එක් මහණක්හට දෙනු ලබන කල්හි දවස නොපොහොනේනම්, දසයක් දසයක් කොට මහණුන් ගැන, දසදෙස සිවුරු කොටස් එක් වර්‍ගයකට බැඳ එක්පොදියක් කොට මෙසේ සිවුරු කොටස් තබන්නට අනුදනිමි’ යන අර්‍ත්‍ථයි. මෙසේ තැබූ සිවුරු කොටස්හි කුසපත හෙලිය යුතුය. ඒ එකට බැඳිකොටස් ලද මහණුන් විසින්ද? නැවත කුසපත හෙලා බෙදිය යුතුය.
“**සාමණෙරානං උපඩ්ඪපටිවිංසං**” මෙහි යම් හෙරණ කෙනෙක් තමන් ඉසුරුවූවාහු භික්‍ෂු සඞ්ඝයාහට කටයුතු වැඩ නොකෙරෙත්ද, උද්දෙසපරිපුච්ඡාවන්හි යුක්තවූවාහු ආචාර්‍ය්‍ය-උපාද්ධ්‍යායයන්හටම වත්පිළිවෙත් කෙරෙත්ද, අන්හට වත්පිළිවෙත් නොකෙරෙත්ද, මොවුන්ටම අඩකොටස දියයුතුය. යම් හෙරණ කෙනෙක් පෙරබතත් පසුබතත් භික්‍ෂු සඞ්ඝයාහටම කටයුතු කිස කෙරෙත්ද, ඔවුන්ට සමකොටසක් දියයුතුය. පිට්ඨිසමයෙහි උපන් භාණ්ඩාගාරයෙහි තැබූ අකාලචීවරය කරණකොටම කියනලදී. කාලචීවරය වනාහි සමව දියයුතුය. ත‍ත්‍රැප්පාදවස්සාවාසිකය සඞ්ඝයාගේ මුසුන් බැඳීම් ආදි අත්කම් පිණිස ගතයුතුය. මේ වනාහි මෙහි සියල්ලන්ගේ වතය. භාණ්ඩාගාර චීවරයෙහිද ඉදින් හෙරණහු ඇවිත් ‘ස්වාමීනි’ අපි කැඳ පිසමු, බත් පිසමු, කැවිලි පිසමු, තණකොළ නැත්තක් කරමු, දැහැටි ගෙන එමු, පඬුපතුරු කැපකොට දෙමු, අප විසින් නොකළ කිනම් වේදැ’යි මහත්සේ හඬ නගත්ද, සමභාගයක්ම දිය යුතුය. යම්කෙනෙක් වරදවා කෙරෙත්ද, කරනබවක් නොපෙණේද, ඔවුන් සඳහා මෙය කියනලදී. **කුරුන්‍දියෙහි** වනාහි ‘ඉදින් සාමණේරයෝ නොබරමය, ස්වාමිනි’ අපි කුමක් හෙයින් සඞ්ඝකර්‍ම නොකරමුද, කරන්නෙමු’යි යාඥා කෙරෙත්නම් සමකොටසක් දියයුතුය’යි කියන ලදී.
“**උත්තරිතුකාමො”** ගඟක් හෝ කතරක් හෝ එතෙර කරනු කැමැත්තේද, ගැල්පදින සමූහයක් ලැබ දිශා යනු කැමැත්තේය, යන අර්‍ත්‍ථයි. **“සකං භාගං දාතුං**” භාණ්ඩාගාරයෙන් සිවුරු පිටතට ගෙන රාසි කළකල්හි ගෙඩිය ගැසූකල්හි භික්‍ෂු සඞ්ඝයා රැස්වූකල්හි ගැල්පදින සමූහයා ලැබ යනු කැමැත්තේද, ගැල් පදිනජනසමූහයා කෙරෙන් නොපිරිහේවා යන මේ අර්‍ත්‍ථය සඳහා මෙය කියන ලද්දේය. එහෙයින් සිවුරු පිටතට නොගත්කල්හි හෝ ගෙඩිය නොගැසූකල්හි හෝ සඞ්ඝයා රැස්නොවූකල්හි හෝ දීම නොවටියි. සිවුරු පිටතට ගත්කල්හි ගෙඩිය ගසා සඞ්ඝයා රැස්වූ කල්හි සිවුරු බෙදන්නහු විසින් මේ මහණහුගේ කොටස මෙපමණ වියයුතුය’යි කල්පනාකොට නයග්‍රාහයෙන් සිවුරු දිය යුතුය. තරාදියෙන් කිරණ ලද්දක් මෙන් සමසමව දෙන්නට නොහැක්කේය. එහෙයින් අඩු හෝ වේවා වැඩි හෝ වේවා මෙසේ තර්‍කනයින් දෙන ලද්ද මනාකොට දෙන ලද්දේය. අඩුව නැවත නොමදිය යුතුය. වැඩියක් නොපිළිගත යුතුය.
“**අතිරෙකෙන භාගෙන**” මහණහු දසනමක් වෙත්. වස්ත්‍රද දසයක්ම වේ. ඒ වස්ත්‍ර අතුරෙහි එක් වස්ත්‍රයක් කහවණු දොළොසෙක් වටියි. සෙසු වස්ත්‍ර කහවණු දසය දසය වටියි. සියලු වස්ත්‍රයන්හි කහවණු දසය දසය අගය වසයෙන් කුසපත හෙලූකල්හි යම් මහණක්හුගේ දොළොසක් අගනා කොටසෙහි කුසපත වැටුනේද, ඒ මහණතෙමේ ‘මෙපමණකින් මට සිවුර පොහොනේය’යි ඒ අතිරෙකභාගයෙන් යනු කැමැත්තේ වේද, මහණහු ‘ඇවැත’ අධිකය. සඟසතුය’යි කියත්ද, එය අසා භාග්‍යවතුන් වහන්සේ සඞ්ඝිකයෙහිද, ගණසන්තකයෙහිද අල්පයක් නම් නැත්තේය. සියලුතන්හි සංයමය කටයුතුය. ගන්නහු විසින්ද, කුකුස් කටයුතුය’යි දක්වන්නට **“අනුජානාමි භික්‍ඛවෙ අනුක්‍ඛෙපෙ දින්නෙ**” යනු වදාළ සේක. එහි **අනුක්‍ඛෙප** නම්, උත්ක්‍ෂෙපය නොකටයුතු, දියයුතු යම්කිසි කප්පිය භාණ්ඩයකි. ඒ මහණහුගේ කොටසෙහි යම් පමණ අධිකවේද එපමණ අගනා යම්කිසි කප්පිය භාණ්ඩයක් දුන් කල්හිය යන අර්‍ත්‍ථයයි.
**“විකලකෙ තොසෙත්‍වා**” මෙහි චීවරවිකලක - පුද්ගලවිකලකයි විකලක දෙකක් වේ. චීවරවිකලක නම් සියල්ලන්ට වස්ත්‍රපසක් පසක් පැමිණියේද, සෙසු වස්ත්‍රත් ඇත්තේද, එක එක නොපැමිණේද සිඳ දිය යුතුය. සිඳින්නවුන් විසින්ද අඩමැඩිලි ආදීන්ට හෝ වහන්ථවිකාදීන්ට හෝ සෑහෙන පමණින් කඩකොට දියයුතුය. යටත්පිරිසෙයින් සතරඟුල් පළල ඇති නුවාවට සෑහෙන දිගඇති කඩකොට දීම වටියි. අපරිභොගය නොකටයුතුය. මෙසේ මෙහි සිවුරෙහි නොපොහොනාබව චීවරවිකලක නම. සිඳදුන් කල්හි හෝ සතුටු කරන ලද්දේ වේ. නැවත කුසපත හෙලීම කටයුතුය. ඉදින් එක් මහණක්හුගේ කොටසෙහි එකක් හෝ දෙකක් හෝ වස්ත්‍ර නොපොහොනේද එහි අනික් මහණුන්ට හිතවූ පිරිකරක් තබා යම් කෙනෙක් එයින් සතුටුවේද, ඔහුට ඒ කොටස පසුව කුසපාතය කටයුතුය. මෙද චීරවිකලකැයි අන්‍ධකාර්‍ත්‍ථකථාවෙහි කියන ලදී.
පුද්ගලවිකලක නම් මහණුන් දසදෙන දසදෙන බැගින් ගැණ වර්‍ගකරන්නවුන්ට එක් වර්‍ගයෙක් නොපිරේද, අටක් හෝ නවයක් හෝ වෙත්ද, ඔවුන්ගේ අටක් හෝ නවයක් කොටස් ‘තෙපි මේ කොටස් වෙන්ව බෙදා ගනිවු’යි දියයුතුය. මෙසේ මේ පුද්ගලයන්ගේ නොපොහොනාබව පුද්ගලවිකලක නම. වෙන්කොට දුන්කල්හි හෝ සතුටු කරන ලද්දේ වේ. මෙසේ සතුටුකොට කුසපාතය කටයුතුය.
**“ඡකණෙන”** ගොමින්. “**පණ්ඩුමත්තිකාය**” තඹවන් මැටියෙන්. “**මූලරජනාදිසු**” මුල්රදන් ආදීන් අතුරෙහි කහපැහැය හැර සියලු මුල්රඳන් වටියි. වෙනිවැල්ද, තුඞ්ගාහාරද හැර සියලු කඳන් රඳන් වටියි. තුඞ්ගහාරනම් එක් කටු සහිත රුකෙක. ඒ රුකෙහි රත්හිරියල් පැහැසමාන කඳන් රඳන් කොළඳ නිල් ඇවරිය කොළද හැර සියලු පත් රඳන් වටියි. ගිහින් විසින් පරිභොග කරන ලද වස්ත්‍රයෙන් මසනලද සිවුරක් වැලිකහකොළවලින් එක්වරක් රඳන් කිරීම වටියි. කෑලමල්ද වණුක්මල්ද, හැර සියලු මල්රඳන් වටියි. පලරඳන්හි කිසිවක් නොවටිනේ නොවේ.
“**සීතුන්‍දිකා**” නොපැසවූ රඳන් කියනු ලැබේ. “**උත්තාරලුම්පං**” වටඅළුවක් පඬු පැසවන සැළ මැද ඒ වටඅළුව තබා එය වටකොට පඬුපතුරු බහාලන්නට අනුදනිමි’ යන අර්‍ත්‍ථයි. මෙසේ කළ කල්හි පඬුදිය නොඉතිර සිටියි. “**උදකෙ වා නඛපිට්ඨිකාය වා**” ඉදින් පඬුපැසුනේවේද දියතලියක හෙළු දියබින්දුවක් වහා නොවිසිරේද, නියපිටෙහිද එසේ නොවිසිර සිටීද, “**රජනූළුඞ්කං**” කිණිස්සක්. “**දණ්ඩකථාලකං**” දඬු සහිතවූ ඒ කිණිස්සමය. “**රජනකොලුම්බං**” මහ පඬු සැළියක්. “**පත්‍ථන්නං**” තදින් පඬුපෙවූ බැවින් තදවේ. “**උදකෙ ඔසාදෙතුං**” දියෙහි ගිල්වා තබන්නට, පඬු ගැලවීගිය කල්හි ඒ දිය පහකොට සිවුර මැඩිය යුතුය. “**දන්තකාසාවානි**” එක්වරක් හෝ දෙවරක් හෝ පඬු පොවා දත් මෙන් කහට පැහැති සිවුරු දරත්.
“**අච්චිබද්ධං**” සතරැස්ලියදි බැන්දාවූ. “**පාලිබද්ධං**” දිගින් හා පළලින් දිග් මියර බැන්දා වූ. “**මරියාදබද්ධං**” අතරතුර කුඩාමියර බැන්දා වූ. “**සිඞ්ඝාටකබද්ධං**” මියරෙන් මියර විනිවිද ගිය තන්හි හතරමංහන්දි බැන්දා වූ, සතරමංහන්දියට සටහන් ඇත්තාවූ යන අර්‍ත්‍ථයි. “**උස්සහසි ත්‍වං ආනන්‍ද**” ආනන්‍ද තෙපි උත්සාහවත් වහුද, “**උස්සහාමි භගවා**” භාග්‍යවතුන් වහන්ස’, උත්සාහවත් වෙමි. ඔබවහන්සේ විසින් දෙන ලද නයින් උත්සාහවත් වෙමි’යි දක්වාලයි. “**යත්‍ර හි නාම**” යමෙක් නම්. “**කුසිම්පි නාම”** යනාදිතන්හි කුසී යනු දිගින්ද පළලින්ද අනුවාතාදී වූ දිග්පටිවලට මේ නමකි. “**අඩ්ඪකුසිං**” අතරතුර කෙටි පටිවලට නමකි. “**මණ්ඩලං**” පස්කඩක් ඇති සිවුරෙහි එක් එක් කඩෙහි මහ මැසිල්ලය. **“අද්ධ මණ්ඩලං**” කුඩා මැල්ලය. “**විවට්ටං**” මහමැඩිල්ලද අඩමැඩිල්ලද එක්කොට මසන ලද මැදකඩය.
“**අනුවිවට්ටං**” ඒ කඩෙහි දෙපස දෙකඩය. “**ගීවෙය්‍යකං**” ගෙල වෙළන තැන දැඩි කිරීම පිණිස හුයින් මසන ලද අන්‍යවූ ආගන්තුකපටිය “**ජඞ්ඝෙය්‍යකං**” කෙණ්ඩා වදින තැන එසේම එක්කොට මසන ලද පත්‍රය. ගෙලවදින තැනද කෙණ්ඩාවදින තැනද බැඳි මැසූ පත්‍රයන්ට මේ නමකැයි කියත්. “**බාහන්තං**” සිවුරෙහි දෙපස කඩට පිටින් එක එක කඩය. මෙසේ පස් කඩක් ඇති සිවුර ගෙණ මෙය විචාරණය කරණ ලද්දේය. නොහොත් “**අනුවිවට්ටං**” මැද කඩෙහි එක්පසකින් දෙකඩක්වූ එක්පසකින් දෙකඩවූ සිවුකඩටම මේ නමකි. “**බාහන්තං**” යනු මනා පමණින් යුත් සිවුරක් පොරවන්නාහු විසින් අකුලා බාහුව මතුවෙහි තැබූ උභයාන්තයෝ බහිර්මුඛව සිටිති. ඔවුනට මේ නමය. මේ නයම මහාර්‍ත්‍ථකථාවෙහි කියනලදී.
**“චීවරෙහි උබ්හණ්ඩිතො**” සිවුරෙන් පොදිකළ යම්සේ එසවූ බඩු ඇත්තාහු වෙත්ද, එසේ කරනලද, ඔසොවාගත් බඩුපොදි ඇතිබවට පැමිණියේය යන අර්‍ත්‍ථයි. “**චීවරභිසිං”** මෙහි භිසි යනුවෙන් දෙකක් තුනක් එකතුකොට භිසි සඞ්ක්‍ෂෙපයෙන් අකුලන ලද සිවුරු කියන ලදහ. ඒ භික්‍ෂූහු භාග්‍යවතුන් වහන්සේ දක්‍ෂිණගිරි ජනපදයෙන් ලුහුව නවතින සේකැයි එහි යන්නාහු ජීවකවස්තුවෙහි ලද සිවුරු තබා ගියාහුය. දැන් වනාහි කල්ගෙවා එන්නාහයි සිතමින් ගෙනගියහ. “**අන්තරට්ඨකාසු**” උඳුවප් මසටද දුරුතුමසටද අතර අටදවස්හි. **“න භගවන්තං සීතං අහොසි**” භාග්‍යවතුන් වහන්සේට සීතලක් නොවූයේය. “**සීතාලුකා”** පියොවින්ම සීතයෙන් පෙළෙන්නෝය. යම් කෙනෙක් පියොවින්ම සීතයෙන් ක්ලාන්ත වෙත්ද, **“යෙහි ඛො තෙ කුලපුත්තා**” භාග්‍යවතුන් වහන්සේ එළිමහනෙහි නොහිඳ මේ අර්‍ත්‍ථය නොදන්නාහු නොවෙත්. මහජනයාට හඟවනු පිණිස මෙසේ කළහ **“ද්විගුණං සඞ්ඝාටිං**” දෙපටින්යුත් සඟළ සිවුර. “**එකච්චියං”** එක්පටය. ‘මෙසේ භාග්‍යවතුන් වහන්සේ, තමන්වහන්සේ සිවුරු සතරකින් යැපෙන්නාහ. අපට සිවුරු තුනක් අනුදනිත්’යි යන වචනයට ඇති ඉඩ සිඳහරිණු ද්විගුණ සඞ්ඝාටිය අනුදනිත්. අන්සිවුරු එක්පටකොට අනුදනිත්. මෙසේ ඔවුන්ට සිවුරු සතරක් වන්නේයයි.
**“අහතකප්පානං**” එක්වරක් සේදූ. “**උතුද්ධමානං**” සෘතුවෙන් දිගුකලකින්, උදුරණලද, කල්ඉකුත්වූ වස්ත්‍ර පිළිබඳව දිරාගිය වස්ත්‍ර පිළිබඳවයි කියන ලද්දේ වේ. “**පාපණිකෙ**” කඩපිළෙන් වැටීතිබූ දිරාගිය රෙදිකඩින් කළ සිවුරෙහි. **“උස්සාහො කරණීයො**” සෙවීම කටයුතුය. පිරිසිඳීමෙක් වනාහි නැත්තේය. පටසියයක්ද වටියි. මේ සියල්ල ඉවසන මහණහුගේ වසයෙන් වදාරණලදී. “**අග්ගලං තුන්නං**” මෙහි දුර්‍වල ස්ථාන උදුරා බැහැරකොට එහි අණ්ඩයක් වසයෙන් අලවන රෙදිකඩ අග්ගල නම. හුයින් එල්ලන ලද්දේ මසන ලද්දේ තුන්න නම. විදකිරීම වැටිකොට මැසීම **ඔවට්ටිකා** නම. මුදුපටි මැසීම කෑලිපිට කෑලි ඇල්ලීම **කණ්ඩූසකයි** කියනු ලැබේ. “**දළ්හීකම්මං**” නොඋදුරාම ආධාර වසයෙන් අලවන රෙදිකඩ දැඩි කිරීම.
විසාඛවස්තුව ප්‍රකට අර්‍ත්‍ථ ඇත්තේමය. එයින් අන්‍යය පෙර විනිශ්චය කරන ලද්දේය.
[missing trans]
**“පංසුකූලකතො**” කළ පංසුකූලය ඇත්තේය. **“ගරුකො හොති**” දිරූ දිරූ තන්හි අණ්ඩ ඇල්ලීමෙන් බරවූයේ වේ. **“සුත්තලූඛං කාතුං”** නූලෙන්ම අණ්ඩ දැමීමට යන අර්‍ත්‍ථයි. “**විකණ්ණො හොති**” නූල් ඇද මහන සිවුරුවල එක් සඞ්ඝාටි කොනක් දිග්වේ. “**ඔකිරීයති**” සිඳිනලද කොනින් වැගිරේ. “**අනුවාතං පරිභණ්ඩං**” නුවාවද පරිභණ්ඩයද “**පත්තා ලුජ්ජන්ති**” මහත්වූ පත්මුවෙහි දෙනලද නූල් ගැලවී යත්. එයින් රෙදිපටිද ඉගිලී වැටෙත්. **“අට්ඨපාදකං කාතුං**” අටපද වූපොරූ ආකාරයෙන් පත්මුව මහන්නට.
“**අන්‍ධාධිකම්පි ආරොපෙතුං**” ආගන්තුකපත්‍ර දෙන්නට. මේ වනාහි නොපොහොනා තන්හි නැගිය යුතුය. ඉදින් පොහොනේනම් ආගන්තුක පත්‍රදීම නොවටියි. සිඳිය යුතුමය.
“**න භික්‍ඛවෙ සද්ධාදෙය්‍යං**” මෙහි ගිහින් විසින් සැදැහයෙන් දෙනලද දෙය. මවුපියන් හැර සෙසු නෑයන්ට දෙන්නේ විනිපාතනය කෙරේමය. මවුපියෝ රාජ්‍යයෙහි සිටියාහු නමුදු පැවිදි දරුවන්ගෙන් ප්‍රත්‍යය ප්‍රාර්‍ත්‍ථනා කෙරෙත්නම්, දියයුතුය.
“**ගිලානො**” ගිලන්බැවින් සඟළ සිවුරු හෝ උතුරුසඟළසිවුරු හෝ අඳන සිවුර හෝ ගෙන හැසිරෙන්නට නොසමත්වේද, මේ සියලුම ගිලාන වස්සිකසංකෙත නදීපාරගමන අත්‍ථත කඨිනය යන භාවයන්හි සිවුරු අගුලුලා රකින්නට හැකි වෙහෙරෙක තැබීමම ප්‍රමාණය. රකිනලද විහාරයෙකම තබා පිටතයෑම වටියි. නොරකින ලද වෙහෙරෙහි තබා පිටතයෑම නොවටියි. අරන්වැසි මහණහුගේ විහාරය මැනවින් ගොපනය කරන ලද්දේ නොවේ. ඔහු විසින් බඩුලන සැළකලා ගල්සිදුරු රුක්සිදුරු ආදිවූ සුපිළිපන් තැනක තබා යායුතුය.
**“තුය්හෙව භික්‍ඛු තානි චීවරානි**” අන් තැනක ගෙන යන ලද ඒ සිවුරු තොටමය. ඒ සිවුරුවලට අන්කිසිවෙක් ඊශ්වර නොවේ. මෙසේද කියා අනාගතයෙහිද කුකුස් නැත්තාහුයි දක්වන්නට. “**ඉධ පන”** යනාදිය වදාළ සේක. “**තස්සෙව තානි චීවරානි යාව කඨිනස්ස උබ්හාරාය**” ඉදින් ගණපූරක භික්‍ෂූන් ලැබ කඨිනය අතුළේවේද, පස්මසෙහි නොඅතුළේවේද, එක් චීවරමාසයකට යම් යම් සිවුරු වස්විසූ සඞ්ඝයාට දෙමුයි කියා හෝ දෙත්ද, සඞ්ඝයා උදෙසා දෙමුයි කියා හෝ දෙත්ද, වස්වසා නිමකළ සඞ්ඝයාට දෙමුයි කියා හෝ දෙත්ද, වස්සාවාසිකය දෙමු’යි කියා හෝ දෙත්ද, ඉදින් මතකචීවරය නොබෙදා එය විහාරයට ඇතුල් කෙරෙත්ද, ඒ සියල්ල ඒ මහණහුටම වේ. ඒ මහණතෙමේ වස්විසීම පිණිස වැඩෙහි යොදා තැබූ දෙයින් හෝ එහි උපන් දෙයින් හෝ යම් වස්සාවාසිකයක් ගනීද, සියල්ල මොනවට ගන්නා ලද්දේම වේ. මේ මෙහි ලක්‍ෂණයයි. ‘යම් අයුරකින් සඞ්ඝයාට උපන් වස්ත්‍රය ඇතුරු කඨිනය ඇත්තහුට පස්මසෙක්හිද නොඇතුරූ කඨිනය ඇත්තහුට එක් චීවරමායෙක්හිද පැමිණේ. යම් සිවුරක් වනාහි ‘මේ වස්ත්‍රය මෙහි වස්විසූ සඞ්ඝයාට දෙමු’යි කියා හෝ ‘වස්සාවාසිකය දෙමු’යි කියා හෝ දෙන ලද්දේ ද, ඒ සිවුර නොඇතුරූ කඨිනය ඇත්තහුටද පස්මසෙක්හි පැමිණේ. ඉන් පසුව උපන් වස්සාවාසිකය ‘කිම, මේ වස්සාවාසිකය, ඉකුත් වසෙහිද, නොහොත් අනාගත වසෙහිදැ’යි විචාළ යුතුය. කුමක්හෙයින යත්:- පිට්ඨිසමයෙහි උපන් බැවිනි.
“**උතුකාලං**” වස්සානයෙන් අනික් කලෙක**. “තානි චීවරානි ආදාය සාවත්‍ථිං ගනත්‍වා**” මෙහි සැවැත් නුවරට ගෙනගිය ඒ සිවුරු ගිය ගිය තැන සඞ්ඝිකම වෙත්. මහණුන් විසින් දුටු පමණම මෙහි ප්‍රමාණ වේ. එහෙයින් කිසි මහණෙක් පෙරමගට එනුයේ ‘ඇවත’ කොහි යෙහිදැ’යි විචාරා, එකරුණ අසා ‘ඇවැත’ කිම, අපි සඞ්ඝ නොවෙමුදැ’යි එහිදීම බෙදා ගනීනම්, මොනවට ගන්නා ලදහ. ඉදින් මේ මහණතෙමේ මගින් පහව පිඬුපිණිස හැසිරෙනුයේ කිසි වෙහෙරකට හෝ අසුන්හලකට හෝ එක් ගෙයකටම හෝ පිවිසේද භික්‍ෂූහු ඔහු දැක ඒ කරුණ විචාරා බෙදා ගනිත්ද, මොනවට ගන්නා ලද්දාහුමය.
“**අධිට්ඨාතුං**” මෙහි ඒ සිවුරු ඉටන්නහු විසින් වත දතයුතුය. ඒ මහණහු විසින් ගෙඩිය ගසා කල් දන්වා මඳක්කල් බලාහිඳ ඉදින් ගෙඩිය ගැසූ සංඥාවෙන් හෝ කාලඝොෂා සංඥාවෙන් හෝ භික්‍ෂූහු පැමිණෙත්ද, ඔවුන් සමග බෙදිය යුතුය. ඉදින් නොඑත්නම්, ‘මට මේ සිවුරු පැමිණෙති’යි ඉටිය යුතුය. මෙසේ ඉටූකල්හි සියලු සිවුරු ඔහුටම වෙත්. ඨිතිකාවද නොසිටියි.
ඉදින් එක එක උදුරා ‘මේ පළමු කොටස මට පැමිණේ, මේ දෙවන කොටසැ’යි මෙසේ ගනීනම්, ගන්නා ලද්දාහු මොනවට ගන්නා ලද්දාහු වෙත්. ඨිතිකාවද සිටියි. මෙසේ පමණුවා ගන්නහු විසින්ද, ඉටන ලද්දේම වේ. ගෙඩිය ගසා හෝ නොගසා හෝ කල් දන්වා හෝ නොදන්වා හෝ ‘මම පමණෙක්මය, මේ සිවුරු මාගේමයයි ගනීනම්, නොමනා ලෙසින් ගන්නා ලද්දාහුම වෙත්. නැවත අන්කිසිවෙක් මෙහි නැත්තේය, මේ සිවුරු මට පැමිණෙති’යි ගනීද, මැනවින් ගන්නා ලද්දාහු වෙත්.
“**පාතිතෙ කුසෙ**” එක් කොටසෙක්හි කුසදඬුව හෙළු ඇසිල්ලෙහි භික්‍ෂූන් දහසක් වේ නම් සිවුර ගන්නා ලද්දේම වේ. නොකැමැත්තෙන් කොටස නොදිය යුතුය. තමන්ගේ කැමත්තෙන් දෙනු කැමැත්තාහු වෙත්ද, දෙත්වා, නැවත දෙන කොටසෙහිද මේනයම වේ.
“**සචීවරානි**” කාලචීවරයක් නමුදු සඞ්ඝයාට මෙයින්ම දෙන්නෙමු වෙන්ව පිළියෙල කරණකල්හි ඉතා කල්ගතවේයයි වහාම සිවුරු සහිතව බත් පිළියෙල කළහ. **“ථෙරෙ ආගම්ම උප්පන්නානි**” ඔබවහන්සේලා කෙරෙහි පැහැදීම කරණකොට වහා උපන්හ.
“**සඞ්ඝස්ස දෙමාති චීවරානි දෙන්ති**” සියලු චීවරකාලයෙහි වහවහා දෙත්මය. පළමු වස්තු දෙක්හි සුන්වූ දන් ඇති බැවින් දුන්හයි කියනලදී. “**සම්බහුලා ථෙරා”** විනයධරවූ ප්‍රධාන ස්ථවිරයන් වහන්සේලා මේ වස්තුව, පළමු ද්වෙභාතුක වස්තුව සමග භාග්‍යවතුන් වහන්සේ පිරිනිවි කල්හි උපන්නේය. මේ ස්ථවිරයන් වහන්සේලා තථාගතයන් වහන්සේ දක්නා ලද විරූහ. එහෙයින් පළමු වස්තූන්හි තථාගතයන් වහන්සේ විසින් පැණවූ නයින්ම කීහ.
“**ගාමකාවාසං අගමාසි**” සිවුරු බෙදන්නෝ මටද සඞ්ග්‍රහ කරන්නාහු ඉතා මැනවැයි සිවුරු බෙදන කාලය සලකාම ගියේය. “**සාදියිස්සසි**” ගන්නෙහිද, මෙහිදී කිසිසේත් ඒ උපනන්‍ද තෙරුන්ට කොටසක් නොපැමිණේ. එහෙත් ඒ භික්‍ෂූහු ‘මේ උපනන්‍ද මහණ නුවරවැසි මුඛරවූ ධර්‍මකථිකයෙකැ’යි සිවුරු කොටස ඉවසන්නෙහිදැ’යි විචාළාහුය**. “යො** **සාදිසෙය්‍ය ආපත්ති දුක්කටස්ස**” මෙහි කිසිසේත් ලහුකාපත්තිය වේ. එහෙත් ගන්නාලද සිවුරු ගත්තැනදී දියයුතුය. ඉදින් නැසුනාහු හෝ දිරාගියාහු හෝ වෙත්ද, ඔහුටම ග්‍රීවා වේ. දෙව’යි කියූ කල්හි නොදෙනුයේ ධුරනික්‍ෂෙපය ඇති කල්හි බඩු අගය වසයෙන් කරවිය යුතුය.
“**එකාධිප්පායං**” එක් අදහසය. එක් පුද්ගලයෙක්හට දියයුතු කොටසක්ම දෙවු’ යන අර්‍ත්‍ථයි. දැන් එය යම්සේ දියයුතු නම් එය දක්වන්නට පෙළ තබන සේක් **“ඉධපන**” යනාදිය වදාළ සේක. එහි “**සචෙ අමුත්‍ර උපඩ්ඪං අමුත්‍ර උපඩ්ඪං**” එක් එක් ආවාසයෙක්හි එක් එක් දවස හෝ සත් සත් දවස හෝ ඉදින් වෙසේනම්, එක් එක් ආවාසයක එක් පුද්ගලයෙක් යම් කොටසක් ලබානම් ඒ ඒ කොටසින් අඩ අඩ කොටස දියයුතුය. මෙසේ එක් අධිප්‍රායෙක් දෙන ලද්දේ වේ. “**යත්‍ථ වා පන බහුතරං**” එක් විහාරයෙක්හි වසන්නේ අන්තැනෙක්හි, සෙසු කිසක් නැති බැවින් සත්තාහවාරයක අරුණම නන්වාද, මෙසේ පළමු විහාරයෙහි ඉතා වැඩියක් වෙසේ නම. එහෙයින් ඒ ඉතා වැඩිකලක් විසූ විහාරයෙන් ඒ මහණහුට කොටස දියයුතුය. මෙසේද එක් අධිප්‍රායෙක් දෙන ලද්දේ වේ. මෙය වනාහි නොයෙක් ලාභ ඇති පවුරු ආදියෙන් පිරිසිඳී නොයෙක් උපචාර ඇති එක් සීමාවක් ඇති විහාර කරුණුකොට කියන ලදය. නොයෙක් සීමා ඇති විහාරයෙහි සෙනසුන් ගැන්ම සංසිදීයයි. එහෙයින් එහි සිවුරුකොටස නොපැමිණේ. සෙසු ආමිෂභෛෂද්‍යාදී වූ සියල්ල හැමතන්හි සීමාව තුළට පැමිණියහුට ලැබේ.
“**මඤ්චකෙ නිපාතෙසුං**” මෙසේ සෝදා අන් සිවුරක් හන්දවා ඇඳෙහි සයනය කරවූහ. සයනය කරවාද ආයුෂ්මත් ආනන්‍ද ස්ථවිරතෙමේ මලමූත්‍රයෙන් කිලිටි වූ සිවුර සෝදා බිමද පිරිබඩ කෙළේය. “**යො භික්‍ඛවෙ මං උපට්ඨහෙය්‍ය සො ගිලානං උපට්ඨහෙය්‍ය”** යමෙක් මාගේ අවවාද අනුශාසනා පිළිපැදීමෙන් උපස්ථාන කරන්නේ නම්, හෙතෙමේ ගිලන්හට උපස්ථාන කරන්නේය. මාගේ අවවාදය කරන්නාහු විසින් ගිලන් තැනැත්තහුට උපස්ථාන කටයුතුය යනු මෙහි මේ අර්‍ත්‍ථය වේ. ‘භාග්‍යවතුන් වහන්සේටද ගිලන්හටද කරන උපස්ථානය ඒකාකාරයයි මෙසේ මෙහි අර්‍ත්‍ථ නොගත යුතුය. “**සඞ්ඝෙන උපට්ඨාතබ්බො**” යම් ගිලනක්හුගේ ඒ උපාද්ධ්‍යායාදීහු ඒ විහාරයෙහි නැත්තාහුද, ආගන්තුකයෙක් වේද, ඒ එකලාව හැසිරෙණ මහණ සඞ්ඝයාට භාර වේ. එහෙයින් සඞ්ඝයා විසින් උපස්ථාන කටයුතුය. ඉදින් උපස්ථාන නොකරන්නේනම් සියලු සඞ්ඝයාහට ඇවැත් වේ. වාරනියමකොට තබාගෙන පිළිදැගුම් කරන්නවුන් අතුරෙහි යමෙක් තමන්ගේ වාරයෙහි පිළිදැගුම් නොකෙරේනම්, ඔහුටම ඇවැත් වේ. සඞ්ඝ ස්ථවිරතෙමේද වාරයෙන් නොමිදේ. සියලු සඞ්ඝයා වහන්සේ එක් නමක්හට භාර කෙරේද, වතින් යුත් එක් මහණෙක් හෝ මමම පිළිදැගුම් කරන්නෙමි’යි පිළිදැගුම් කෙරේනම්, සඞ්ඝයා ඇවැතින් මිදේ.
“**අභික්කමන්තවා අභික්කමති”** යනාදියෙහි වැඩෙන්නා වූ හෝ ආබාධය මෙනම් දෙය අනුභව කරන මාගේ ආබාධය වැඩෙන්නේය. මෙනම් දෙය අනුභව කරන්නා වූ මාගේ ආබාධය පිරිහෙන්නේය. මෙනම් දෙය අනුභව කරන්නාවූ මාගේ ආබාධය පවත්නේය’යි තතුසේ ප්‍රකාශ නොකෙරේය’යි මෙසේ අර්‍ත්‍ථ දතයුතුය. “**නාලං**” නොසුදුසුය. උපස්ථාන කරන්නට යුතුනොවේ. **“භෙසජ්ජං සංවිධාතුං**” වෙදහු කියූ ලෙසින් බෙහෙත් යොදන්නට සමර්‍ත්‍ථ නොවේද, “**ආමිසන්තරො**” ආමිෂය මොහුට කරුණුවූයේනුයි ආමිසන්තර නම. අනතුරු කාරණය කියනු ලැබේ. ආමිෂ හෙතුවෙන් කැඳ බත් පාසිවුරු පතමින් උපස්ථාන කෙරේය යන අර්‍ත්‍ථයි.
“**කාලකතෙ**” කලුරිය කළකල්හි **“ගිලානුපට්ඨාකානං දාතුං**” ගිලානොපස්ථායිකයන්ට ඔහු සතු පාසිවුරු දෙන්නට යන මෙහි අනතුරුව කියන ලද කර්‍මවාක්‍යයෙන් දෙන ලද්ද, අපලොකනය කොට දෙන ලද්ද ද දෙනලද්දේම වේ. වටියි.
**“යං තත්‍ථ ලහුභණ්ඩං යං තත්‍ථ ගරුභණ්ඩං**” මෙහි ලහුභාණ්ඩ ගරු භාණ්ඩයන්ගේ වෙනස ඉදිරියෙහි වර්‍ණනා කරන්නෙමු. ගිලානොපස්ථාය කලාහයෙහි මේ මුලපටන් විනිශ්චයයි.
ඉදින් සියලු භික්‍ෂු සඞ්ඝයා උපස්ථාන කරන කල්හි කලුරිය කෙරේනම් සියල්ලෝම ස්වාමීහු වෙත්. එකල්හි සමහරුන් විසින් වාරය කළ කල්හි සමහරුන් විසින් නොකළකල්හිම කලුරිය කෙරේ නම් එහි සමහර ආචාර්‍ය්‍යයෝ තමන්ගේ වාරය පැමිණි කල්හි සියල්ලෝම උපස්ථාන කරන්නාහ, එහෙයින් සියල්ලෝම ස්වාමීහු’යි කියත් මෙහිලා සමහර ආචාර්‍ය්‍යයෝ ‘යමක්හු විසින් පිළිදැගුම් කරන ලද්දේ ද, ඔවුහුම ලබත්. අන්‍යයෝ නොලබත්’යි කියත්. හෙරණෙකු කලුරිය කළ කල්හි ඔහු සතු සිවුරක් ඇත්තේනම් එය ගිලානොපස්ථායකයන්ට දියයුතුය. නැත්තේනම්, යමක් ඇත්තේනම් එය දිය යුතුය. අන්පිරිකරක් ඇති කල්හි සිවුරේ සමකොටස දියයුතුය.
මහණෙක්ද හෙරණෙක්දැයි දෙදෙනෙක් සමසේ උපස්ථාන කළාහු නම් සමකොටස දියයුතුය. එකල්හි හෙරණෙක්ම උපස්ථාන කෙරේනම්, මහණහුගේ සංවිධානමාත්‍රයක්මවේද, හෙරණහුට ප්‍රධාන කොටස දියයුතුය. හෙරණතෙමේ මහණහු විසින් ගෙනෙන ලද දියෙන් කැඳ පිස පිළිගැන්වීම පමණක්ම කෙරේද, මහණතෙමේ උපස්ථාන කෙරේද, මහණහුට ප්‍රධාන කොටස දියයුතුය.
බොහෝ මහණහු සියල්ලෝ සමගිව උපස්ථාන කෙරෙත්ද, සියල්ලන්ට සම කොටස දියයුතුය. යමෙක් මෙහි වෙසෙසින් උපස්ථාන කෙරේද, ඔහුට විශේෂයක් කටයුතුය. යමක්හු විසින් වනාහි එක් දවසකුදු ගිලානොපස්ථායක වශයෙන් කැඳබත් හෝ පිසදෙන ලද්දේ ද, නානාපැන් හෝ පිළියෙල කරන ලද්දේ ද හෙතෙමේද ගිලානොපස්ථායකයාමය. යමෙක් සමීපයට නොපැමිණ බෙහෙත් සහල් ආදිය යවාද, මෙතෙමේ ගිලානොපස්ථායකයෙක් නොවේ. යමෙක් බෙහෙත් සහල් ආදිය සොයාගෙන, සොයාගත් දැය ගෙන්වාගෙන ඒද, මෙතෙමේ ගිලානොපස්ථායකයෙක්මය.
එකෙක් ව්‍රතශීර්‍ෂයෙන් පිළිදැගුම් කෙරේද, එකෙක් ප්‍රත්‍යයාශාවෙන් පිළිදැගුම් කෙරේද ගිලනහු මළකල්හි දෙදෙනම බලාපොරොත්තුවෙත්නම් දෙදෙනාහටම දියයුතුය. එකෙක් උපස්ථානකොට නැවත අවුත් උපස්ථාන කරන්නෙමියි ගිලනහුගේ කර්‍මයක් නිසා හෝ තමන්ගේ කර්‍මයක් නිසා හෝ කිසි තැනක ගියේද, මොහුටත් දියයුතුය. එකෙක් බොහෝ කලක් උපස්ථාන කොට දැන් නොහැක්කෙමියි ධුනික්‍ෂෙප කොටයේද, ඉදින් එදවසම ගිලන්තෙමේ කලුරිය කෙරේනම් උපස්ථායකභාගය නොදිය යුතුය.
ගිලානොපස්ථායක තෙමේ නම් ගිහියෙක් හෝ වේවා, පැවිද්දෙක් හෝ වේවා යටත්පිරිසයින් මාගමක් හෝ වේවා, සියල්ලෝ කොටස ලබත්. මේ මහණහුට පාසිවුරු පමණක්ම වේද, අනිකක් නැත්තේද, සියල්ල ගිලානොපස්ථායකයන්ටම දියයුතුය. ඉදින් දහසක් අගනේනම්, ගිලානොපස්ථායකයන්ටම දියයුතුය. අන්‍යවූ බොහෝ පිරිකර ඇත්තේද, උපස්ථායකයෝ ඒ නොලබත්. සඞ්ඝයාටම වේ. සෙසු භාණ්ඩ හා බොහෝ වේද, මාහැඟි වේද, තුන්සිවුර මදක් අගීද, එයින් ගෙන තුන්සිවුරු පිරිකර දියයුතුය. මේ සියල්ලද සාඞ්ඝිකයෙන් ලැබේ.
හෙතෙමේ ජීවත්වනුයේම තමන්ගේ සියලු පිරිකර නිසාද කිසිවක්හට දුන්නේද, කිසිවෙක් විශ්වාසයෙන් ගත්තේද, යමෙක්හට දෙනලද්දේ ද, යමෙක්හු විසින් ගන්නා ලද්දේ ද, ඔහුටම වේ. ඔහුගේ කැමැත්තෙන්ම ගිලානොපස්ථායකයෝ ලබත්. අන්හට නොදී දුර තැබූ පිරිකරද ඒ ඒ තන්හි සඞ්ඝයාහටම වේ. දෙදෙනෙකු සතුවූ පිරිකරක් නොබෙදන ලද්දේවේද, එකකු කලුරිය කළ කල්හි අනිකා ස්වාමියා වේ. බොහෝ දෙනෙකු සතුවූවේද මේනයම වේ. සියල්ලන් මළකල්හි සඟසතු වේ. ඉදින් නොබෙදා සද්ධිවිහාරිකාදීන්ට දේද, නොදෙන ලද්දේම වේ. බෙදා දෙන ලද්ද මනාකොට දෙන ලද්දේ වේ. එය ඔවුන් මළකල්හි සද්ධිවිහාරිකාදීන්ටම වේ. සඞ්ඝයාට නොවේ.
කුසචිරාදියෙහි “**අක්කනාළං**” වරාදඬුවෙන් කළ සිවුර. “**පොත්‍ථකො**” නියඳකෙඳිවලින් කළ සිවුර කියනු ලැබේ. සෙස්සෝ ප්‍රථමපාරාජික වර්‍ණනාවෙහි කියන ලදහ. ඔවුන් අතුරෙහි නියඳ වැහරියෙන් කළ සිවුරු ඇඳීමෙහි දුක්කටය වේ. සෙසු සිවුරු ඇඳීමෙහි ථුල්ලච්චයාදීහු වෙත්. වරා හුයින් කළ වස්ත්‍ර, කෙසෙල්හුයෙන් කළ වස්ත්‍ර, එරුහුයින් කළවස්ත්‍ර, නියඳ වැහැරියෙන් කළ වස්ත්‍ර ගතිකම වෙත්.
සියල්ල නිල්වන් සිවුරු ආදිය රඳන් ගලවාහැර නැවත රඳන්කොට දියයුතුය. ඔවුන්ගේ පැහැයෙහි වෙනස්කම උපාහනයන්හි කියූ නයමය. “**අච්ඡින්නදස - දීඝදසානි**” නොසිඳිනලද දාව ඇති, දිග්දාව, ඇතිසිවුරු දාව සිඳ දැරිය යුතුය. සැට්ටයක් ලැබ පලා පඬුපොවා පරිභොග කිරීම වටීමය. වෙළුමෙහිද මේනයම වේ. සුඹුළු වනාහි රුක්පතුරුමය. එය පාපිස්නක් කිරීම වටීයි.
“**පතිරූපෙ ගාහකෙ**” ඉදින් කිසි මහණෙක් ‘මම ඔහුගේ කොටස ගනිමි’යි ගනීනම් දිය යුතුය යන අර්‍ත්‍ථයි. මෙසේ මේ තෙවිසි පුද්ගලයන් අතුරෙහි සොළොස් දෙනෙක් නොලබත්. සත්දෙනෙක් ලබත්යි
**සඞ්ඝො භිජ්ජති** වස් විසූ මහණුන්ට සිවුරු නොදුන් කල්හි සඞ්ඝතෙමේ බිඳීගොස් කෝසම්බක භික්‍ෂූන් මෙන් දෙකොටසක් වේද, **එකස්මිං පක්‍ඛෙ** බිඳීගිය සඟ දෙකොටසින් එක් කොටසකට දක්‍ෂිණෝදකයද සුගන්‍ධාදියද දෙත්ද, එක් කොටසකට සිවුරු දෙත්ද, “**සඞ්ඝස්සෙවෙතං**” දෙකොටසම පිළිබඳ සියලු සඞ්ඝයාහටම වේ. ගෙඩිය ගසා දෙපස විසින්ම එක්ව බෙදා ගතයුතුය. “**පක්‍ඛස්සෙවෙතං**” මේ සිවුරු පක්‍ෂයකටමයයි කියා “මෙසේ දුන් කල්හි යම් කොටසකට දක්‍ෂිණෙදකය දෙනලද්දේ ද, ඒ කොටසට දියම පමණක්ම වේ. යම් කොටසකට සිවුර දෙන ලද්දේ ද, සිවුර ඒ කොටසටම වේ. යම් තැනෙක්හි දක්‍ෂිණෙදකය ප්‍රමාණවේද එහි එක් පක්‍ෂයද ක්‍ෂිණෙදකය ලැබූ බැවින් සිවුරු ලබයි. එක් පක්‍ෂයක් සිවුරු පමණක්ම ලත්බැවිනැයි දෙපක්‍ෂයම එක්ව වැඩිමහලු පිළිවෙළින් බෙදිය යුතුය. මේ වනාහි දඹදිවෙහි ලක්‍ෂණැයි මහා **අර්‍ත්‍ථකථාවෙහි** කියනලදී. **“තස්මිං යෙව පක්‍ඛෙ**” දක්‍ෂිණෙදකය දුන් පක්‍ෂයටම සිවුරු දෙත්ද, අනික් පක්‍ෂය එහි ඊශ්වර නොවේ. සිවුරුයවන වස්තූහු ප්‍රකටමයහ.
දැන් මුල පටන් කියූ සිවුරු පිළිබඳ ප්‍රතිලාභ ක්‍ෂෙත්‍රය දක්වාලන්නට “**අට්ඨිමා භික්‍ඛවෙ මාතිකා**” යනාදිය වදාළ සේක. “**සීමාය දෙති”** යනාදිය පුද්ගලාධිෂ්ඨානනයින් වදාරණ ලද්දේය. මෙහි සීමාවෙහිදීම එක් මාතෘකාවකි. කතිකාවෙන් දීම දෙවන මාතෘකාය -පෙ- පුද්ගලයෙකුහට දීම අටවැනි මාතෘකාය. එහි ‘සීමාවෙහි දෙමි’යි මෙසේ සීමාව පරාමර්‍ෂණයකොට දෙන්නේ, සීමාවෙහි දේ නම. සියලු තන්හි මේ නයම වේ.
“**සීමාය දෙති යාවතිකා භික්‍ඛුමා අන්තො සීමගතා, තෙහි භාජෙතබ්බං**” යනාදිවූ මාතෘකා නිර්‍දෙශයෙහි “**සීමාය දෙති**” යන මෙහි පළමුකොට ඛණ්ඩසීමා-උපචාරසීමා-සමානසංවාසසීමා-අවිප්පවාසසීමා-ලාභසීමා-ගාමසීමා-නිගමසීමා-නගරසීමා-අබ්භන්තරසීමා-උදකුක්‍ඛෙපසීමා-ජනපදසීමා-රට්ඨසීමා-රජ්ජසීමා-දීපසීමා-චක්කවාළසීමායි පසළොස් සීමා දතයුතුය.
එහි ඛණ්ඩසිමා සීමාකථාවෙහි කියන ලද්දීමය. **උපචාරසීමා** තොමෝ පවුරෙන් වටකරණලද විහාරයෙහි පවුරෙන්ද වටනොකළ විහාරයෙහි වටකිරීමට සුදුසු තැනින්ම පිරිසිඳින ලද්දී වේ. තවද භික්‍ෂූන් නිබඳ රැස්වන තැන පටන් හෝ කෙළවර සිටි බොජුන්හල පටන් හෝ නිබඳ වසන ආවාසය පටන් හෝ බල මැදුම් පුරුෂයක්හුගේ ලෙඩ්ඩූපාත දෙකක්තුළ වූවා උපචාර සීමායි දතයුතුය. ඕ සීමා තොමෝ ආවාසයන් වැඩෙන කල්හි වැඩෙන්නීය. පිරිහෙන කල්හි පිරිහෙන්නීය. **මහාපච්චරියෙහි** වනාහි මහණුන් වැඩෙන කල්හිද වැඩෙන්නීයයි කියන ලදී. ඉදින් විහාරයෙහි රැස්වූ මහණුන් සමග එකාබද්ධව යොදුන් සියයක්ද පුරා හිඳිත්නම් යොදුන් සියයද උපචාර සීමාව වේ. සියල්ලන්ට ලාභය පැමිණේ. **සමානසංවාස-අවිප්පවාසසීමා** දෙකද කියන ලද්දේමය.
**ලාභසීමා** නම් සම්මාසම්බුදුරජාණන් වහන්සේ විසින් නොඅනුදන්නා ලදී. ධර්‍මසඞ්ග්‍රාහක ස්ථවිරයන් විසින් නොතබන ලදී. එහෙත් රාජරාජ මහාමාත්‍යයෝ විහාරයක් කරවා ගව්වක් හෝ අඩයොදුනක් හෝ යොදුනක් හෝ වටින් පිරිසිඳ ‘මේ අපගේ විහාරයට ලාභසීමායි නම් ලියූ ටැම් සිටුවා ‘මේ අතර යමක් උපදී නම් ඒ සියල්ල අපගේ විහාරයට දෙමු’යි ඉම තබත්ද, මෝතොමෝ ලාභසීමා නම. ගාම නිගම නගර අභ්‍යන්තර සීමාද කියන ලද්දාහුමය. **ජනපදසීමා** නම් කාශිකොශල රාෂ්ට්‍රාදීන්ගේ ඇතුළත බොහෝ ජනපදයෝ වෙත්ද, එහි එක් එක් ජනපද පරිච්ඡෙදයක් ජනපදසීමානම. **රට්ඨසීමා** නම් කාශිකොශලාදිරාෂ්ට්‍රයන්ගේ පරිච්ඡෙදයයි. රජ්ජසීමා නම් චොලභොගරජ්‍යය- කෙරල භොගරාජ්‍යය’යි මෙසේ එක් එක් රජක්හුගේ අණපැවැති තැන්ය. **දීපසීමා** නම් මුහුදු කෙළවරින් පිරිසිඳින ලද මහාද්වීපද අන්තරද්වීපද වෙත්. **චක්කවාළසීමා** නම් චක්‍රවාට පර්‍වතයෙන්ම පිරිසිඳින ලද්දීය.
මෙසේ මේ සීමාවන් අතුරෙහි ඛණ්ඩසීමාවෙහි කිසි කර්‍මයක් නිසා රැස්වූ සඞ්ඝයා දැක මෙහිම සීමාවෙහි සඞ්ඝයාට දෙමි’යි කියු කල්හි යම්පමණ භික්‍ෂූහු ඛණ්ඩ සීමාව තුළට පැමිණියාහුද, ඔවුන් විසින් බෙදිය යුතුය. ඔවුන්ටම ඒ ප්‍රත්‍යය පැමිණේ. සීමාන්තරිකාවෙහි හෝ උපචාර සීමාවෙහි හෝ සිටියාවූද අන්‍යයන්ට නොපැමිණේ. ඛණ්ඩසීමාවෙහි පිහිටියාවූ රුකෙක හෝ පව්වෙක හෝ සිටියහුටද යට හෝ පොළොව මැදට පැමිණියහුටද පැමිණේමය. ‘මේ උපචාර සීමාවෙහි සඞ්ඝයාට දෙමි’යි දෙනලද්ද වනාහි ඛණ්ඩසීමා සීමාන්තරිකාවන්හි සිටියවුන්ටද නොපැමිණේ. සමානසංවාස සීමාවට දෙමි’යි දෙන ලද්ද වනාහි ඛණ්ඩ සීමා සීමන්තරිකාවන්හි සිටියවුන්ට නොපැමිණේ. අවිප්පවාසසීමා ලාභසීමාවන්හි දෙනලද්ද ඒ සීමාවන්හි ඇතුළට පැමිණියවුන්ට පැමිණේ. ගාමසීමාදියෙහි දෙනලද්ද ඒ සීමා තුළ බද්ධසීමාවෙහි සිටියවුන්ටද පැමිණේ. අභ්‍යන්තරසීමා උදකුක්‍ඛෙප සීමාවන්හි දෙන ලද්ද එහි තුළට පැමිණියවුන්ටම පැමිණේ. ජනපදරට්ඨරජ්ජදීපචක්කවාළ සීමාවන්හිද විනිශ්චය ගාමසීමාදියෙහි කියූ විනිශ්චය සමානම වේ.
ඉදින් දඹදිව සිටියෙක් ‘තාම්‍රපර්‍ණද්වීපයෙහි සඞ්ඝයාට දෙමි’යි දේනම්, තාම්‍රපර්‍ණද්වීපයෙන් එක්මහණෙක් නමුදු එහි ගොස් සියල්ලන්ගේ කොටස් ගැනීම ලබන්නේය. ඉදින් ඒ දඹදිව්හිද එක් සභාග මහණෙක්ව සභාගමහණුන්ගේ කොටස ගනීනම් නොවැළකිය යුතුය. මෙසේ වනාහි යමෙක් සීමාව පරාමර්‍ෂණය කොට දේනම් ඔහුගේ දීමෙහි විනිශ්චය දතයුතුය.
යමෙක් වනාහි අසවල් සීමාවෙහියි කියන්නට නොදනීද, හුදෙක් සීමා යන වචනමාත්‍රයම දන්නේ විහාරයට අවුත් ‘සීමාවට දෙමි’යි හෝ සීමාවෙහි සිටි සඞ්ඝයාට දෙමි’යි හෝ කියාද, ‘සීමානම් බහුවිධය. එහෙයින් කවර සීමාවක් සඳහා බෙණෙහිදැ’යි ඔහු විචාළයුතුය. ඉදින් ‘මම අසුවල් සීමායි නොදනිමි, සීමාවෙහි සිටි සඞ්ඝතෙමේ බෙදා ගනීවා’යි කියානම්, කවර සීමාවෙක්හි බෙදියයුතුද, **මහාසිවස්ථවිරතෙමේ** වනාහි ‘අවිප්පවාස සීමාවෙහි’යි කීයේය. ඉනික්බිති අවිප්පවාසසීමා නම් තුන්යොදුනක් නමුදු වේ. මෙසේ ඇති කල්හි තුන් යොදුනෙක්හි සිටියාහු ලාභය ගන්නාහුය. තුන්යොදුනෙක්හි සිට ආගන්තුක වත පුරා ආරාමයට ඇතුල්විය යුතු වන්නේය. ගමිකතෙමේ තුන්යොදුනක් ගොස් සෙනසුන විචාරන්නේය. නිස පිළිපන්නහුගේ තුන්යොදුන ඉක්මීමෙහිදී නිස සංසිඳී යන්නේය. පරිවාසිකයා විසින් තුන්යොදුන ඉක්මවා අරුණ නැන්විය යුතුවන්නේය. මෙහෙණ විසින් තුන්යොදුන් තැන සිට ආරාමයට පිවිසීම විචාළ යුතුවන්නේය. මේ සියල්ලම උපචාර සීමා පිරිසිඳීමෙන්ම කිරීම වටියි. එහෙයින් උපචාරසීමාවෙහිම බෙදියයුතුය’යි ඔහුට කීහ.
“**කතිකාය**” සමානලාභ කතිකාවෙන් එහෙයින්ම **“සම්බහුලා ආවාසා සමානලාභා හොන්ති**” යනු වදාළ සේක. එහි මෙසේ කතිකා කටයුත්තීය. එක් වෙහෙරෙක රැස්වූ මහණුන් විසින් යම් වෙහෙරක සඞ්ග්‍රහ කරණු කැමැත්තාහු සමානලාභය කරන්නට කැමති වෙත්ද, ඒ විහාරයෙහි නම ගෙන ‘අසුවල් නම් විහාරය පුරාණයයි හෝ බුදුරජුන් වසන ලදැ’යි හෝ ඉතා මදලාභ ඇත්තේයයි හෝ යම්කිසි කරුණක් කියා ඒ වෙහෙර, මේ වෙහෙර සමග සමාන ලාභ ඇත්තක් කිරීම සඞ්ඝයාට රුචිවන්නේය’යි තෙවරක් ඇස්විය යුතුය. මෙපමණකින් ඒ වෙහෙර හුන්නේද මේ වෙහෙර හුන්නෙකු වැනිවේ. ඒ වෙහෙරෙහිද සඞ්ඝයා විසින් මෙසේම කටයුතුය. මෙපමණකින් මෙහි හුන්නේද ඒ වෙහෙර හුන්නෙකු වැනිවේ. එක් වෙහෙරක ලාභය බෙදනකල්හි අනික් වෙහෙර සිටියහුට කොටස ගැනීම වටියි. මෙසේ එක් වෙහෙරක් සමග බොහෝ ආවාසයන්ට සමානලාභ ඇතිවන ලෙසට කටයුත්තාහ.
“**භික්‍ඛාපඤ්ඤත්තියා**” තමන්ගේ පරිත්‍යාගය පණවන තැන. එහෙයින්ම **“යත්‍ථ සඞ්ඝස්ස ධුවකාරා කරීයන්ති**” යනාදිය වදාළ සේක. එහි අර්‍ත්‍ථය මෙසේය. යම් විහාරයෙක්හි මේ චීවරදායකයා සන්තකවූ සඞ්ඝයාගේ නිබද්ධ දානයක් හෝ පවතීද, යම් විහාරයෙක්හි මහණුන් තමන්ට භාරකොට හැමකල්හි ගෙයි වලඳවාද, යම් තැනෙක්හි හෝ ඔහු විසින් ආවාසයක් කරවන ලද්දේ ද, ලහබත් ආදීහු හෝ නිති තබන ලද්දාහුද, යමෙක්හු විසින් සියලු විහාරය පිහිටුවන ලද්දේ ද, එහි කියයුත්තක්ම නැත්තේය. මේ ධුවකාර නම. එහෙයින් හෙතෙමේ ‘යම් තැනක මාගේ ධුවකාරයෝ කරණු ලැබෙත්ද, එහි දෙමි’යි හෝ ‘එහි දෙවු’යි හෝ බෙණේද, බොහෝ තන්හිද ධුවකාරයෝ වෙත්ද, සියලු තන්හි දෙනලද්දේම වේ.
ඉදින් එක් විහාරයෙක්හි ඉතා බොහෝ භික්‍ෂූහු වෙත්ද, ඔවුන් විසින් තොපගේ ධුවකාරයෙහි සමහර තැනක භික්‍ෂූහු බොහෝය. සමහර තැනක ස්වල්පයයි කියයුතුය. ඉදින් භික්‍ෂූන්ගේ ගණනින් ගනිවු’යි බෙණේනම්, එසේ බෙදා ගැනීම වටියි. මෙහිද වස්ත්‍ර භෛෂජ්‍ය ආදිය ටිකවූයේද පහසුවෙන් බෙදනු ලැබේ. ඉදින් ඇඳ හෝ පුටුව හෝ එකක්මවේද, එය විචාරා යම් විහාරයක හෝ එක් විහාරයෙක්හි හෝ යම් සෙනාසනයකට හෝ හෙතෙමේ විචාරණය කෙරේද එහි දියයුතුය. ඉදිනුදු ‘අසුවල් මහණතෙමේ ගනීවා’යි කියා නම් වටියි. තවද ‘මාගේ ධුවකාරය පවත්නා තැන දෙවු’යි කියා විචාරණය නොකොටම යේද, සඞ්ඝයා විසින්ද විචාරණය කිරීම වටියි. මෙසේ විචාරණය කටයුතුය. ‘සඞ්ඝස්ථවිරයන් වසන තැනට දෙවු’යි කියයුතුය. ඉදින් එහි සෙනසුන් පිරිපුන්වූයේ වේද, යම්තැනෙක නොපොහොනේද, එතැනට දියයුතුය. එක් මහණෙක් මාවසන තැන සෙනසුන් පිණිස පරිභොග කටයුතු භාණ්ඩ නැතැ’යි කියා නම් එතැනට දියයුතුය.
“**සඞ්ඝස්ස දෙති”** විහාරයට පිවිස ‘මේ සිවුරු සඞ්ඝයාට දෙමි’යි දේනම් එය “**සම්මුඛීභුතෙන**”. උපචාර සීමාවෙහි සිටි සඞ්ඝයා විසින් ගෙඩිය ගසා කල් දන්වා ඒ දුන් සිවුරු බෙදිය යුතුය. සීමාවෙහි සිටියාවූ නොපැමිණියහුටද කොටස ගන්නේනම් නොවැළකිය යුතුය. විහාරය මහත්වේද, තෙරසුන පටන් වස්ත්‍ර දෙනකල්හි අලස ස්වභාව ඇති මහතෙරහු පසුව එත්ද ‘ස්වාමීනි’ විසිවයස් ඇතියනට දෙනු ලැබේ. යුෂ්මතුන්ගේ ඨිතිකාව ඉක්මගියා’යි නොකියයුතුය. ඨිතිකාව තබා ඒ මහතෙරුන්ටදී පසුව ඨිතිකාවෙහි පටන් දියයුතුය.
‘අසුවල් විහාරයෙහි බොහෝ සිවුරු උපන්නේය’යි අසා යොදුනක් අතර වූ විහාරයෙන්ද භික්‍ෂූහු එත්, පැමිණි පැමිණියවුන්ට සිටිතැන පටන් දියයුතුය. නොපැමිණියවූද උපචාර සීමාවට පැමිණියවුන්ට අතවැසි ආදීන් ගන්නා කල්හි දියයුතුමය. ‘උපචාර සීමාවෙන් පිටත සිටියවුන්ට දෙවු’යි කියත්නම් නොදියයුතුය. උපචාර සීමාවට බටුවන් සමග එකාබද්ධව තමන්ගේ වෙහෙර දොරකඩ හෝ විහාරය තුළම හෝ වෙත්ද, පිරිස් වසයෙන් වැඩුනු සීමානම් වන්නීද, එහෙයින් දියයුතුය. සඞ්ඝනවකයාහට දුන්කල්හිද පසුව ආවුන්ටද දියයුතුය. ද්විතීයභාගය තෙරසුනට නැගි කල්හි ආවුන්ට ප්‍රථම භාගය නොපැමිණේ. ද්විතීය භාගය පටන් වස්ගණනින් දියයුතුය.
එක් විහාරයෙක්හි භික්‍ෂූහු දසනමක් වෙත්ද ‘වස්ත්‍රදශයක් සඞ්ඝයාට දෙම්හ’යි දෙත්ද, වෙන්ව බෙදිය යුතුය. ඉදින් ‘සියල්ලම අපට පැමිණෙති’යි ගෙන යෙත්ද, නොමැනවින් පමුණුවන ලද්දාහුද නොමනාව ගන්නා ලද්දාහුද වෙත්. ගෙනගිය ගිය තන්හි සාඞ්ඝිකම වෙයි. එකක් උදුරා මෙය යුෂ්මතුන්ට පැමිණේය’යි සඞ්ඝස්ථවිරයන්ටදී ‘මේ සෙසු වස්ත්‍ර අපට පැමිණේය’යි ගැනීම වටියි.
එක්ම වස්ත්‍රයක් සඞ්ඝයාට දෙමු’යි ගෙනඑත්ද, නොබෙදාම ‘අපට පැමිණේය’යි ගනිත්ද, නොමැනවින් පමුණුවන ලද්දේ ද, නොමනාව ගන්නා ලද්දේ ද වේ. සැතකින් හෝ කසා ආදියෙන් හෝ රෙඛාවක් කොට එක් කොටසක් ‘මෙතැන යුෂ්මතුන්ට පැමිණේය’යි සඞ්ඝස්ථවිරයන්හට පමුණුවා ‘සෙස්ස අපට පැමිණේය’යි ගැනීම වටියි. වස්ත්‍රයෙහිම යම් පුෂ්පයක් හෝ රැලියක් හෝ වේද එයින් පිරිසිඳීම කරන්නට නොවටියි. ඉදින් එක් හුයක් නගා උදුරා ‘මෙතැන යුෂ්මතුන්ට පැමිණේය’යි සඞ්ඝස්ථවිරයන්ටදී ‘සෙස්ස අපට පැමිණේය’යි ගනිත්නම් වටියි. කඩ කඩකොට බෙදනු ලබන්නේ වටීමය.
එක් මහණකු ඇති විහාරයක සඞ්ඝයාට සිවුරු උපන්කල්හි පෙර කියූ නයින්ම ඒ මහණතෙමේ ‘සියලු සිවුරු මට පැමිණෙති, ගනීද, මනාව ගන්නා ලද්දාහු වෙත්, ඨිතිකා තොමෝ නොසිටියි. ඉදින් එක එක නගාගෙන ‘මෙය මට පැමිණේය’යි ගනීනම් ඨිතිකාව සිටියි. එහි ඨිතිකාව නොසිටිකල්හි නැවත අන්සිවුරක් උපන්කල්හි එක් මහණෙක් ඒ නම් මැදින් සිඳ දෙදෙනා විසින් ගතයුතුය. ඨිතිකාව සිටි කල්හි නැවත අන් සිවුරක් උපන්කල්හි නවකතරයෙක් ඒනම් ඨිතිකා තොමෝ යටට යන්නීය. වෘද්ධතරයෙක් ඒනම් ඨිතිකා තොමෝ උඩට නගින්නීය. එකල්හි අනිකෙක් නැත්තේනම් නැවත තමන්ට පමුණුවා ගතයුතුය.
‘සඞ්ඝයාට දෙමු’යි හෝ භික්‍ෂු සඞ්ඝයාට දෙමු’යි හෝ යම්කිසි අයුරකින් සඞ්ඝයා ආමර්‍ෂණයකොට දෙනලද සිවුර වනාහි පාංසුකූලිකයන්ට නොවටියි. “ගහපතිචීවරං පටික්‍ඛිපාමි, පංසුකූලිකඞ්ගං සමාදියාමි’යි කියූ බැවිනි. නොකැපබැවින් නොවේ. භික්‍ෂු සඞ්ඝයා විසින් අපලොකනය කොට දෙන ලද්ද ද නොගතයුතුය. මහණතෙමේ තමන් සතු වූ යම් සිවුරක් දේනම් එය භික්‍ෂුදත්තිය නම්වේ. වටියි. පංසුකූලයක් නොවේ. මෙසේ ඇති කල්හි ධුතඞ්ගය නොබිඳේ. ‘භික්‍ෂූන්ට දෙමු, තෙරුන්ට දෙමු’යි කියූ කල්හි පංසුකූලිකයනටද වටියි. ‘මේ වස්ත්‍රය සඞ්ඝයාට දෙමු, මේ වස්ත්‍රයෙන් වහන්පසුම්බි පාපසුම්බි එල්බෙන පටි අස්වටු ආදිය කෙරෙත්වා’යි දෙනලද්ද වටියි.
පාපසුම්බි ආදිය පිණිස දෙනලද බොහෝ වස්ත්‍රයෝ වෙත්ද, සිවුරු පිණිසද සෑහෙත් නම් එයින් සිවුරුකොට පෙරවීම වටියි. සඞ්ඝතෙමේ බෙදා ඉතිරි වු වස්ත්‍ර කපාකොටා වහන්පසුම්බි ආදිය පිණිස බෙදානම් එයින් ගැනීම නොවටියි. හිමියන් විසින් වහන්පසුම්බි ආදිය පිණිස විචාරණය කරණලද්දම ගැනීම වටියි. අනිකක් නොවටියි.
‘පංසුකූලික සඞ්ඝයාට ඩබරාපට ආදිය පිණිස දෙමු’යි කියූකල්හි ගැනීම වටියි. පිරිකරනම් පංසුකූලිකයන් විසින්ද කැමති වියයුතුය. එහි යමක් වැඩි වූයේවේද, ඒ අතිරේකය සිවුරෙහිද එළවන්නට හැකිය. සඞ්ඝයාට හූ දෙත්නම් පංසුකූලිකයන් විසින්ද ගතයුතුය. මේවනාහි විහාරයට පිවිස ‘මේ සිවුරු සඞ්ඝයාට දෙමි’යි දෙනලද චීවරයන්හි විනිශ්චයයි.
උපචාර සීමාවෙන් පිටත අදන්මගට පිළිපන් මහණුන් දැක ‘සඞ්ඝයාට දෙමි’යි සඞ්ඝස්ථවිරයන්ට හෝ සඞ්ඝනවකයක්හට හෝ සැලකෙරේ නම්, යොදුනක් පැතිර පිරිස එකාබද්ධව සිටියාද සියල්ලන්ට ලැබේ. යම් කෙනෙක් දොළොස්රියනකින් පිරිසට නොලංවූවාහුද ඔවුන්ට නොලැබේ.
“උභතො සඞ්ඝස්ස දෙති” මෙහි ‘උභතො සඞ්ඝයාට දෙමි’යි කියූකල්හිද, ‘ද්විප්‍රකාර සඞ්ඝයාට දෙමි, දෙසඟුන්ට දෙමි, භික්‍ෂු සඞ්ඝයාටද භික්‍ෂුණී සඞ්ඝයාටද දෙමි’යි කියූ කල්හිද උභතො සඞ්ඝයාට දෙන ලද්දේම වේ. “**උපඩ්ඪං දාතබ්බං”** දෙකොටසක් සමකොට එක් කොටසක් දියයුතුය. ‘උභතො සඞ්ඝයාටද යුෂ්මත්හටද දෙමියි කියූ කල්හි දසනමක් භික්‍ෂූහු, දසනමක් භික්‍ෂුණීහු වෙත්ද, එක්විසි කොටසක් කොටසක්කොට, එක් කොටසක් පුද්ගලයාහට දියයුතුය. දසකොටසක් භික්‍ෂුසඞ්ඝයාටද දසකොටසක් භික්‍ෂුණී සඞ්ඝයාටද දියයුතුය. යමකු පුද්ගලික යමක් ලද්දේ ද, ඒ පුද්ගලිකයා සඞ්ඝයා කෙරෙන්ද තමන්ගේ වස් ගණනින් ගැනීම ලබයි. කුමක් හෙයින, යත්:- උභතොසඞ්ඝග්‍රහණයෙන් ගත් බැවිනි.
‘උභතො සඞ්ඝයාටද චෛත්‍යයටද දෙමි’යි කියූකල්හිද මේනයම වේ. මෙහි වනාහි චෛත්‍යයට සඞ්ඝයා කෙරෙන් පැමිණෙන කොටසක් නම් නැත්තේය. එක් පුද්ගලයක්හට පැමිණි කොටසට සමානවූම කොටසක් වේ.
උභතො සඞ්ඝයාටද යුෂ්මත්හටද චෛත්‍යයටදැයි කියූ කල්හි දෙවිසි කොටසක්කොට, දසකොටසක් භික්‍ෂූන්ට දසකොටසක් භික්‍ෂුණීන් හට එක් කොටසක් පුද්ගලයන්හට එක් කොටසක් චෛත්‍යයට දියයුතුය. එහි පුද්ගල තෙමේ සඞ්ඝයා කෙරෙන්ද, තමන්ගේ වස්ගණනින් නැවත ගැනීම ලබන්නේය. චෛත්‍යයට එක් කොටසක්මය.
‘භික්‍ෂු සඞ්ඝයාටද, භික්‍ෂුණීන්ටද දෙමි’යි කීකල්හි මැදින් කඩා නොදියයුතුය. භික්‍ෂූන්ද භික්‍ෂූණීන්ද ගැණ දියයුතුය. ‘භික්‍ෂු සඞ්ඝයාටද භික්‍ෂුණීන්ටද යුෂ්මත්හටදැ’යි කියූ කල්හි පුද්ගල තෙමේ වෙන්ව නොලබන්නේය. තමන්ගේ වස් ගණනින් පැමිණිය යුතු තැනින් එක් කොටසක්ම ලබයි. කුමක් හෙයින, යත්: භික්‍ෂු සඞ්ඝග්‍රහණයෙන්ම ගත් බැවිනි. ‘භික්‍ෂු සඞ්ඝයාටද භික්‍ෂුණීන්ටද යුෂ්මත්හටද චෛත්‍යයටදැයි කියූකල්හිද චෛත්‍යයට එක් පුද්ගලයකුහට දියයුතු කොටස ලැබේ. එහෙයින් එක් කොටසක් චෛත්‍යයටදී සෙස්ස භික්‍ෂූන්ද භික්‍ෂුණීන්ද ගැණ බෙදිය යුතුය.
‘භික්‍ෂූන්ටද භික්‍ෂුණීන්ටද දෙමි’යි කියූකල්හිද මැදින් කඩා නොදිය යුතුය. පුද්ගලයන් ගණනින්ම බෙදිය යුතුය. ‘භික්‍ෂූන්ටද භික්‍ෂුණීන්ටද යුෂ්මත්හටද චෛත්‍යයටදැයි මෙසේ කියූ කල්හි චෛත්‍යයට එක්පුද්ගලයෙක්හට දියයුතු කොටස ලැබේ. පුද්ගලයාහට වෙන්වූ කොටසක් නැත්තේය. භික්‍ෂූන්ද භික්‍ෂුණීන්ද ගැණම බෙදිය යුතුය. යම්සේ භික්‍ෂු සඞ්ඝයා ආදිකොට ක්‍රමයෙක් පමුණුවන ලද්දේ ද, එසේ භික්‍ෂුණී සඞ්ඝයා ආදිකොටද පැමිණවිය යුත්තේය. ‘භික්‍ෂු සඞ්ඝයාටද යුෂ්මත්හටදැ’යි කියූකල්හි පුද්ගලයාහට වෙන්ව නොලැබේ. වස්ගණනින්ම ගතයුතුය. ‘භික්‍ෂු සඞ්ඝයාටද චෛත්‍යයටදැ’යි කියූ කල්හි චෛත්‍යයට වෙන්ව කොටසක් ලැබේ. ‘භික්‍ෂුවටද යුෂ්මත්ටද චෛත්‍යයටදැ’යි කියූ කල්හි චෛත්‍යයටම ලැබේ. පුද්ගලයාහට නොලැබේ.
භික්‍ෂුණීසඞ්ඝයා ආදිකොටද මෙපරිද්දෙන්ම යෙදිය යුතුය.
පෙර බුද්ධ ප්‍රමුඛ උභතො සඞ්ඝයාට දන් දෙත්. භාග්‍යවතුන් වහන්සේ මැද වැඩ හිඳින සේක. දකුණු පසින් භික්‍ෂූහු, වම් පසින් භික්‍ෂුණීහු හිඳිත්. භාග්‍යවතුන් වහන්සේ දෙපක්‍ෂයෙහි සඞ්ඝස්ථවිර වන සේක. එකල්හි භාග්‍යවතුන් වහන්සේ තමන්වහන්සේ ලද ප්‍රත්‍යය තමන්වහන්සේද වලඳන සේක. භික්‍ෂූන්ටද දෙවා වදාරණ සේක. දැන් වනාහි පණ්ඩිත මනුෂ්‍යයෝ ධාතුසහිතවූ ප්‍රතිමාවක් හෝ චෛත්‍යයක් හෝ තබා බුද්ධ ප්‍රමුඛ උභතො සඞ්ඝයාට දන්දෙත්. ප්‍රතිමාවෙහි හෝ චෛත්‍යයෙහි හෝ ඉදිරියෙහිවූ ආධාරකයෙහි පාත්‍රය තබා දක්‍ෂණෙදකයදී ‘බුදුරජුන්ට දෙමු’යි එහි පළමු කෑයුතුදැයද බිඳියයුතු දැයද දෙත්. විහාරයට හෝ ගෙන අවුත් ‘මේ දැය චෛත්‍යයට දෙමු’යි පිණ්ඩපාතයද මාලාගන්‍ධාදියද දෙත්. එහි කෙසේ පිළිපැදිය යුතුද, යත්: මාලාගන්‍ධාදිය වනාහි චෛත්‍යයෙහි ආරොපණය කටයුතුය. වස්ත්‍රයන්ගෙන් පතාකාද, තෙලින් ප්‍රදීපයෝද, කටයුත්තාහ. පිණ්ඩපාත මධුඵාණිතාදිය වනාහි යමෙක් නිතර සෑය පිළිදැගුම් කරන්නෙක් වේනම් පැවිද්දෙක් හෝ වේවා, ගිහියෙක් හෝ වේවා, ඔහුට දියයුතුය. නිතර පිළිදැගුම් කරන්නකු නැති කල්හි ගෙනාපාත්‍රය තබා වත්කොට වැලදීම සුදුසුය. කාලය එළඹසිටිකල්හි අනුභවකොට පසුද වත්කළ යුතුමය.
මාලාගන්‍ධාදීන් අතුරෙහි යම් කිසිවක් ‘මෙය ගෙනගොස් සෑයට පූජාකරවු’යි කියූකල්හි දුරටද ගෙනගොස් පිදිය යුතුය. ‘භික්‍ෂු සඞ්ඝයාට ගෙනයව’යි කියූ කල්හිද ගෙනයායුතුය. ‘මම පිඬුපිණිස හැසිරෙමි, අසුන් හලෙහි භික්‍ෂූහු ඇත්තාහ. ඔවුහු ගෙන යන්නාහයි කියූ කල්හි ‘ස්වාමීනි’ ඔබවහන්සේටම දෙමි’යි කියාද, අනුභව කිරීම වරදක් නොවේ. එකල්හි වනාහි ‘භික්‍ෂු සඞ්ඝයාට දෙමි’යි ගෙන යන්නට යන අතරම කාලය එළඹ සිටියේ වේද, තමන්ට පමුණුවා වැලඳිය යුතුය.
“**වස්සං වුත්‍ථසඞ්ඝස්ස දෙති**” විහාරයට පිවිස ‘මේ සිවුරු වස්වසූ සඞ්ඝයාට දෙමි’යි දේද, “**යාවතිකා භික්‍ඛු තස්මිං ආවාසෙ වස්සං වුත්‍ථා**” යම්පමණ භික්‍ෂූහු වස්සිඳීම නොකොට පෙරවස් විසූවාහුද, ඔවුන් විසින් බෙදිය යුතුය. අන්‍යයන්හට නොපැමිණේ. දිග්ගියහුටද, ගන්නකු ඇති කල්හි කඨිනුද්ධාරය දක්වා දියයුතුය. කඨිනය නොඅතුළකල්හි වනාහි හෙමන්ත සෘතුව තුළ මෙසේද කියා දෙන ලද්ද, පසුවස් විසූවන්ටද පැමිණේයයි ලක්‍ෂණ දන්නාහු කියත්. අර්‍ත්‍ථකථාවන්හි වනාහි මේ ලක්‍ෂණය නොවිචාරණ ලද්දේය.
උපචාර සීමාවෙන් පිටත සිටියේ ‘වස්විසූ සඞ්ඝයාට දෙමි’යි කියානම් පැමිණි සියල්ලනට පැමිණේ. නැවත අසුවල් විහාරයෙහි වස්විසූ සඞ්ඝයාටය’යි කියානම් ඒ විහාරයෙහි වස්විසූවන්ටම කඨිනුද්ධාරය දක්වා ලැබෙන්නේය. ග්‍රිෂ්මඍතුවෙහි ප්‍රථමදිනය පටන් ‘වස්විසූවන්ට දෙමියි මෙසේ කියානම්, එහි හමුවූ සියල්ලන්ට ලැබෙන්නේය. කුමක්හෙයින, යත්: පිට්ඨිසමයෙහි උපන්බැවිනි. චීවර මාසයෙහි වස් වසන්නවුන්ට දෙමි’යි කියූකල්හි පසුවස් එළැඹියවුන්ටම ලැබෙන්නේය. පෙරවස් විසූවන්ටද සුන්වස් ඇත්තවුන්ටද නොලැබේ.
චීවරමාසය පටන් හේමන්ත සෘතුව පිළිබඳ පැසුළු දිනය යම්තාක්ද ඒතාක් වස්සාවාසිකය දෙමුයි කියූ කල්හි කඨිනය අතුරණ ලද්දේ හෝ වේවා, නොඅතුරණ ලද්දේ හෝ වේවා, ඉකුත්වස් විසූවන්ටම ලැබෙන්නේය. ග්‍රීෂ්ම සෘතුව පිළිබඳ පළමුදිනය පටන් කියූ කල්හි මාතෘකාව ආරොපණය කටයුතුය. අතීතවස්සාවාසය පිළිබඳ පස්මසක් ඉක්මගියේය. අනාගතවස්සාවාසය තෙමේ සිවුමසක් ඇවෑමෙන් වන්නේය. කිනම් වස්සාවාසයකට දෙන්නෙහිදැ’යි විචාළයුතුය. ‘ඉකුත්වස විසූවන්ට දෙමි’යි කියානම්, ඒදුන් සිවුරු වසතුළ විසූවන්ටම ලැබේ. දිශාගියවුටද සභාගයෝ ගැනීම ලබත්.
‘අනාගතයෙහි වස්සාවාසිකය දෙමි’යි කියානම්, තබා වස්ඵළඹෙන දිනයෙහි ගතයුතුය. එකල්හි ‘විහාරය නොරක්නා ලද්දේය, සොරබිය ඇත්තේය, තබන්නට නොහැකිය, ගෙන හෝ හැසිරේවා’යි කියූ කල්හි පැමිණියවුන්ට දෙමි’යි කියානම්, බෙදා ගතයුතුය. ස්වාමීනි මෙයින් තෙවන වසෙහි මා විසින් වස්සාවාසිකය නොදෙන ලද්දේ ද, ඒ වස්සාවාසිකය දෙමි’යි කියානම් එහි වස තුළ විසූ භික්‍ෂූන්ට ලැබෙන්නේය. ඒ භික්‍ෂූහු දිශා ගියාහු නම්, අන් විස්වස් ඇතියෙක් ගනීනම් දිය යුතුය. එකල්හි එක් මහණෙක්ම ඉතිරි වූයේත් සෙස්සෝ කලුරිය කළාහුනම්, සියල්ල එකක්හටම ලැබෙන්නේය. එකෙකුදු නැත්නම්, සඞ්ඝික වේ. හමුවූවන් විසින් බෙදාගත යුතුය.
“**ආදිස්ස දෙති**” දක්වා පිරිසිද දෙයි “**යාගුයා වා”** යනාදි තන්හි මේ අර්‍ත්‍ථය වේ:- **“යාගුයා වා -පෙ- භෙසජ්ජෙ වා”** කැඳින් හෝ -පෙ- බෙහෙතින් හෝ පිරිසිඳ දෙයි. එහි මේ යොජනාය:- මහණුන්ට අද පිණිස හෝ හෙට පිණිස කැඳින් නිමන්ත්‍රණයකොට ගෙට පිවිසි ඔවුන්ට කැඳදේද, කැඳදී කැඳ වැලඳූ කල්හි ‘යම් කෙනකුන් විසින් මාගේ කැඳ වලඳන ලදද, ඔවුන්ට මේ සිවුරු දෙමි’යි දේනම් නිමන්ත්‍රණය කරණලද යම්කෙනෙකුන් විසින් කැඳ වලඳන ලදද, ඔවුන්ටම ලැබෙන්නේය. භික්‍ෂාචාරවතින් ඝරද්වාරයෙන් යන්නාවූ හෝ ගෙට පිවිසියාවූ හෝ යම් කෙනකුන් විසින් කැඳ ලදද, යම් කෙනකුන්ගේ හෝ අසුන් හලින් පාත්‍රය ගෙන අවුත් මිනිසුන් විසින් පමුණුවන ලදද, තෙරුන් විසින් යම් කෙනෙකුන්ට යවන ලදද, ඔවුන්ට නොලැබේ. නිමන්ත්‍රණයලද භික්‍ෂූන් සමග අන්‍යවූද බොහෝ භික්‍ෂූහු අවුත් ගෙය තුළද, ගෙයින් පිටතද පිරිහුන්නාහුද, දායකතෙමේද ‘නිමන්ත්‍රණය කරණ ලද්දාහු හෝ වෙත්වා, නිමන්ත්‍රණය නොකරණ ලද්දාහු හෝ වෙත්වා, මා විසින් යම් කෙනකුන්ට කැඳ දෙනලදද ඒ සියල්ලන්ට මේ වස්ත්‍ර වෙත්වා’යි මෙසේ කියානම්, සියල්ලන්ට වස්ත්‍ර ලැබෙත්. යම්කෙනකුන් විසින් තෙරුන්ගේ අතින් කැඳ ලදද, ඔවුන්ට නොලැබෙත්. එකල්හි හෙතෙමේ යම් කෙනකුන් විසින් මාගේ කැඳ වලඳන ලදද, ඒ සියල්ලන්ට වේවා’යි කියානම්, සියල්ලන්ට ලැබෙත්. බත්, කෑයුතුදැය ආදියෙහිද මේ නයමවේ.
“**චීවරෙ වා**” පෙරද යමකු විසින් වස්වසවා භික්‍ෂූන්ට සිවුරු දෙනලද විරූද, හෙතෙමේ භික්‍ෂූන් වලදවා ‘පෙර මාවිසින් යම් කෙනකුන්ට සිවුරු දෙන ලදද, ඔවුන්ටම මේ සිවුරු හෝ නූල් හෝ ගිතෙල් හෝ මීහකුරු ආදීහු හෝ වෙත්වා’යි කියානම් සියල්ල ඔවුන්ටම ලැබේ. “**සෙනාසනෙවා**” යමෙක් මාවිසින් කරවන ලද විහාරයෙහි හෝ පිරිවෙණෙහි හෝ වසාද, මේ සිවුර ඔහුට වේවා’යි කියූකල්හි ඔහුටම වේ. “**භෙසජ්ජෙ වා”** අපි කලින් කල තෙරුන්ට ගිතෙල් ආදීවූ බෙහෙත් දෙමු, යම්කෙනකුන් විසින් ඒ බෙහෙත් ආදීහු ලද්දාහුද, ඔවුන්ටම වේවා’යි කියූකල්හි ඔවුන්ටම වේ.
“**පුග්ගලස්ස දෙති**” ‘මේ සිවුර මෙනම් ඇත්තහුට දෙමි’යි මෙසේ නොහමුවෙහි හෝ පාමුල හෝ තබා ‘ස්වාමීනි’ මේ සිවුර යුෂ්මත්හට දෙමි’යි මෙසේ හමුවෙහි හෝ දේද? ‘මේ සිවුර යුෂ්මත්හටද, යුෂ්මතුන්ගේ අතවැසියන්ටද දෙමි’යි මෙසේ කියාද, තෙරුන්ටද අතවැසියන්ටද, ලැබෙන්නේය. උද්දෙසය ගන්නට ආයේද, උද්දෙසය ගෙන යන්නෙක්ද ඇත්තේනම් ඔහුටද ලැබේ. යුෂ්මතුන් සමග නිබද වසන මහණුන්ට දෙමි’යි කියූකල්හි උදෙස අතවැසිවූ. වත්කොට උද්දෙස පරිපුච්ඡාදිය ගෙන හැසිරෙණ සියල්ලට ලැබේ. මේ “පුග්ගලස්ස දෙති” යන මේ පදයෙහි විනිශ්චයයි සෙස්ස සියලු තන්හි ප්‍රකටමය.
චම්පෙයයක්‍ඛන්‍ධක වර්‍ණනාව
චම්පෙය්‍යක්‍ඛන්‍ධකයෙහි - **“ගග්ගරාය පොක්‍ඛරණියා තීරෙ”** ගග්ගරා නම්වූ රාජ ස්ත්‍රිය විසින් කරවන ලද පොකුණු තෙර. “**තන්තිබද්ධො**” ඒ ආවාසයෙහි කටයුතු ව්‍යාපාරයෙහි උත්සාහයට පැමිණියේය. **“උස්සුක්කම්පි අකාසි යාගුයා**” යනාදිතන්හි මිනිසුන් විසින් ආගන්තුකයන් ආකල්හි කියවු’යි කියූ තන්හිම උත්සාහ කිරීම වටියි. නොකියූ තන්හි නොවටියි. “**ගච්ඡත්‍වං භික්‍ඛු**” ශාස්තෘන් වහන්සේ ඒ මහණහුට එහිම සෙනසුන, සත්ප්‍රායයි දුටුසේක. එහෙයින්ම ‘මහණ ඔබ යව’යි වදාළ සේක.
**“අධම්මෙන වග්ගකම්මං කරොන්ති**” යනාදීන්ගේ වෙනස ඉදිරියෙහි පෙළෙහිම එන්නේය.
“**අඤ්ඤත්‍රාපි ධම්මකම්මං කරොන්ති”** අඤ්ඤත්‍රාපි ධම්මං කරොන්ති’යි මේ පාඨයම හෝ වේවා, විද්‍යමාන වස්තුවෙන් කරණ ලද්දේ ධර්‍මයෙන් කරණ ලද්දේ නම්වේ. චම්පානුවරවැසි භික්‍ෂූහු එසේ නොකෙරෙත්ය යන අර්‍ත්‍ථයි. **“අඤ්ඤත්‍රාපි විනයා කම්මං, අඤ්ඤත්‍රාපි සත්‍ථුසාසනා කම්මං**” මොවුන් කෙරෙහිද මේනය වේ. මෙහි වනාහි “**විනයො**” විනය යනු චෝදනා කිරීම හා ඇවැත සිහිකරවීමද වේ. “සත්‍ථුසාසනං” ශාස්තෘශාසන යන ඤත්ති සම්පත්තිය හා අනුශ්‍රාවණ සම්පත්තියද වේ. එකල චම්පා නුවර වැඩි භික්‍ෂූහු එදෙකින් වෙන්ව කර්‍ම කෙරෙත්ය යන අර්‍ත්‍ථයි. “**පතිකුට්ඨකටං**” ප්‍රතික්‍රොශ කරන ලද්දද, කරන ලද්දද යනමේය. අන්‍යයන් ප්‍රතික්‍රොශය කරන කල්හි යම් කර්‍මයක් කරන ලද්දේද එය ප්‍රතික්‍රොශ කරන ලද්දේ ද, කරන ලද්දේ ද වේ. එබඳු කර්‍ම කෙරෙත්ය යන අර්‍ත්‍ථයි.
“**ඡ ඉමානි භික්‍ඛවෙ කම්මානි අධම්මකම්මං**” යනාදිතන්හි ධම්ම යනු පෙළට නමකි. එහෙයින් ඒ කර්‍මය පෙළෙහි කියනලද පරිදි නොකරනු ලැබේ. එය අධර්‍මකර්‍මැයි දතයුතුය. මේ මෙහි සඞ්ක්‍ෂෙපයයි. විස්තරය වනාහි පෙළෙහිම ආයේය. භෙද ඤත්තිදුතිය ඤත්තිචතුත්‍ථ කර්‍මයන්ගේම වසයෙන් දතයුතුය. යම් හෙයකින් ඤත්තිකර්‍මයෙහි, ඤත්තිදුතිය ඤත්තිචතුත්‍ථ කර්‍මයන්හි මෙන් එක්ම ඤත්තියෙන් කටයුතු බැවින් එයින් පිරිහීමෙක් හෝ අන් අයුරකින් කිරීමක් හෝ නැත්තේය. අපලොපනකර්‍මයද සිහිකරවාම කරනු ලැබේ. එහෙයින් ඒ කර්‍ම පෙළෙහි නොදක්වන ලදී. ඒ සියලුම කර්‍මයන්ගේ විනිශ්චය ඉදිරියෙහි වර්‍ණනා කරන්නෙමු.
දැන් යම්මේ සවැනි වූ ධර්‍මයෙන් සමගි කර්‍මයෙක් නම්වේද, ඒ කර්‍මය යම් කෙනකුන් විසින් කටයුතුද, ඔවුන්ගේ ප්‍රභෙදය දක්වනු පිණිස “**පඤ්චසඞ්ඝා**” යනාදිය වදාරනලදී. “**කම්මපත්තො**” කර්‍මයට පැමිණියේය. කර්‍මයෙහි යෙදුනේය. කර්‍මයට සුදුසුවූයේය. කිසිදු කර්‍මයක් කරන්නට නොසුදුසුවූයේ නොවේ යන අර්‍ත්‍ථයි.
**“චතුවග්ගකරණඤෙච භික්‍ඛවෙ කම්මං භික්‍ඛුණී චතුත්‍ථො**” යනාදිය පිරිස වසයෙන් කර්‍මවිපත්තිය දක්වනු පිණිස වදාරන ලදී. එහි **උක්‍ඛිත්තක** ග්‍රහණයෙන් කර්‍මනානාසංවාසක තෙමේ ගන්නා ලද්දේය. **නානාසංවාසක** ග්‍රහණයෙන් ලබ්ධිනානාසංවාසක තෙමේ ගන්නා ලද්දේය. **“නානාසීමාය ඨිතචතුත්‍ථො**” සීමාන්තරිකාවෙහි හෝ සීමාවෙන් පිටත හෝ අත්පස සිටියකුද සමග චතුවර්‍ගව යන අර්‍ත්‍ථයි.
“**පරිවාසිකචතුත්‍ථො**” යනාදිය පරිවාසාදි කර්‍මයන්ගේම පිරිස වසයෙන් විපත්ති දැක්වීම පිණිස වදාරනලදී. ඔවුන්ගේ විනිශ්චය ඉදිරියෙහි වර්‍ණනා කරන්නෙමු.
**“එකච්චස්ස භික්‍ඛවෙ සඞ්ඝමජ්ඣෙ පටික්කොසනා රූහති**” යනාදිය ප්‍රතික්‍රොශය කරද්දී කරන කර්‍මයාගේ කොප්‍යාකොප්‍යභාවය දක්වනු පිණිස වදාරන ලදී. “**පකතත්තස්ස**” විපතට නොපැමිණි සිල් ඇත්තහුට. පාරාජිකාධර්‍මයට නොපැමිණියහුට. “**අනන්තරිකස්ස**” තමන්ට අනතුරුව හුන්නහුට
**“ද්වෙමා භික්‍ඛවෙ නිස්සාරණා”** යනාදිය වස්තු වශයෙන් කර්‍මයන්ගේ කොප්‍යාකොප්‍යභාවය දක්වනු පිණිස වදාරන ලදී. එහි “**අප්පත්තො නිස්සාරණං, තඤ්චෙ සඞ්ඝො නිස්සාරෙති, සුනිස්සාරිතො**” යන මෙය පබ්බාජනීය කර්‍මය සඳහා වදාරනලදී. පබ්බාජනීය කර්‍මයෙන් වනාහි විහාරයෙන් පහ කෙරෙත්. එහෙයින් ඒ පබ්බාජනීය කර්‍මය නිස්සාරණයි කියනු ලැබේ. මෙතෙමේ යම්හෙයකින් කුලදූසක නොවේද, එහෙයින් පබ්බාජනීය කර්‍මයට නිමිත්තභාවයෙන් පෙළෙහි වදාළ බැවින් අසාධාරණ වූ කුලදූසක භාවලක්‍ෂණයෙන් ඒ පබ්බාජනීය කර්‍මයට නොපැමිණියේය. යම්හෙයකින් සඞ්ඝතෙමේ කැමැති වන්නේනම් මොහුට පබ්බාජනීයකර්‍මය කරන්නේය යන අර්‍ත්‍ථයි. එහෙයින් නිවැරදි ලෙසින් නෙරපන ලද්දේ වේ. **“තඤ්චෙ සඞ්ඝො නිස්සාරෙති**” ඉදින් සඞ්ඝතෙමේ තර්‍ජනය කර්‍මාදීන්ගේ වසයෙන් නෙරපාද හෙතෙමේ යම්හෙයකින් තර්‍ජනීයාදී වූ ඒ කර්‍ම විෂයෙහි ‘මහණෙනි” සඞ්ඝතෙමේ කැමති වන්නේනම් භික්‍ෂූන් තෙනමකට තර්‍ජණීය කර්‍මය කරන්නේය. එකෙක් ඩබර කරන්නේය. කලහකරන්නේය. විරුද්ධවාද කරන්නේය. කලහ උපදවන කතාකරන්නේය. සඞ්ඝයා විෂයෙහි පැමිණිලි කරන්නේය. එකෙක් අඥවේ. අව්‍යක්ත වේ. ඇවැත් බහුලකොට ඇත්තේය. ඉමක් නැති ඇවැත් ඇත්තේය. එකෙක් ගිහින් හා හැනී සිටියේය. අනුලොම් නොවූ ගිහිසසගින් යුක්තව වසන්නේය යන මෙසේ මොවුනට එක් එක් අඞ්ගයකිනුදු නෙරපීම අනුදන්නා ලදද, එහෙයින් නිවැරදි ලෙසින් නෙරපන ලද්දේය.
“**ඔසාරණා**” ඇතුළත් කරගැනීම **“තත්‍ථ සචෙ සඞ්ඝො ඔසාරෙති**” උපසම්පදා කර්‍ම වශයෙන් ඇතුළත් කරයි. “**දොසාරිතො**” වැරදි ලෙසින් ඇතුළත් කරන ලද්දේ වේ. දහස්වරක් උපසපන් කරන ලද්දේ ද, අනුපසම්පන්නම වේ. ආචාර්‍ය්‍ය උපාද්ධ්‍යායයෝද දොස් සහිතයෝ වෙත්. සෙසු කාරක සඞ්ඝතෙමේද එසේ දොස් සහිත වේ. කිසිවෙක් ඇවතින් නොමිදේ. මෙසේ මොවුන් අතුරෙහි මේ එකොළොස් අභව්‍ය පුද්ගලයෝ වැරදි ලෙස ඇතුළත් කරන ලද්දාහුය. හත්‍ථච්ජින්නාදීවූ දෙතිස් දෙන නිවැරදි ලෙස ඇතුළත් කරන ලද්දාහුය. උපසපන් කරන ලද්දාහු උපසපන් කරන ලද්දාහුම වෙත්. ඔවුන්ට කිසිවක් කියන්නට නොලැබේ. ආචාර්‍ය්‍ය උපාද්ධ්‍යායයෝද, කාරකසඞ්ඝතෙමේද දොස් සහිතයෝය. කිසිවෙක් ඇවතින් නොමිදේ.
**“ඉධ පන භික්‍ඛවෙ භික්‍ඛුස්ස න හොති ආපත්ති දට්ඨබ්බා**” යනාදිය අවිද්‍යමාන වස්තු වශයෙන් අර්‍ධමකර්‍මයද විද්‍යාමාන වස්තු වශයෙන් ධර්‍මකර්‍මයද දක්වනු පිණිස වදාරන ලදී. එහි “**පටිනිස්සජෙතා**” දුරුකටයුතුය.
උපාලි ප්‍රශ්නයන්හිද වස්තු වශයෙන්ම ධර්‍මාධර්‍මකර්‍මය බෙදන ලදී. එහි එකමූලකද ද්විමූලකදැයි නය දෙකක් වේ. එක මූලකය ප්‍රකටමය. ද්විමූලකයෙහි සතිවිනය-අමූළ්හවිනය සමග යම්සේ එක් පුච්ඡාවක් කරන ලදද, මෙසේ අමූළ්හවිනයාදීහුද කස්සපාපිය්‍යසිකාදීන් සමග එක් ප්‍රච්ඡාවක් කරනලදී. අවසානයෙහි වනාහි “**උපසම්පදාරහං උපසම්පාදෙති**”යි එක්ම පදයෙක් වේ. පසුභාගයෙහි භික්‍ෂූන්ටද සතිවිනය ආදිකොට එක එක සමග සෙසු පදයෝ යොදන ලදහ.
“**ඉධ පන භික්‍ඛවෙ භික්‍ඛු භණ්ඩනකාරකො**” යනාදිය ‘අධර්‍මයෙන් ව්‍යාග්‍රකර්‍මය, අධර්‍මයෙන් සමග්‍ර කර්‍මය, ධර්‍මයෙන් ව්‍යග්‍රකර්‍මය, ධර්‍මප්‍රතිරූපකයෙන් ව්‍යග්‍රකර්‍මය, ධර්‍මප්‍රතිරූපකයන් සමග්‍රකර්‍මයයි මොවුන්ගේ වසයෙන් චක්‍රය බැඳ, තර්‍ජනය සප්තවිධ කර්‍මයන්ගේ සංසිඳුම්හි විපත්ති දැක්වීම පිණිස වදාරන ලදී. එහි “**අනපදානො**” අපදාන විරහිතය. පිරිසිඳීම අපදානැයි කියනු ලැබේ. ආපත්තීන්ගේ පිරිසිඳීමෙන් තොරවූයේය යන අර්‍ත්‍ථයි. ඉන් ඔබ්බෙහි අන්‍යයන් විසින් වළකත්දී කරණලද කර්‍මයාගේ ප්‍රභෙද දක්වනු පිණිස ඒ පාළිවිස්සකයෙහි **“අකතං කම්මං**” යනාදීන් හා සසඳා වදාරනලදී. එහි පාළිඅනුසාරයෙන් කිසිවක් දැනගන්නට නොහැක්කේ නොවේ. එහෙයින් වර්‍ණනාව විස්තර නොකෙළෙමු.
කොසම්බකක්‍ඛන්‍ධ වර්‍ණනාව
කොසම්බකක්‍ඛන්‍ධකයෙහි - **“තං භික්‍ඛුං ආපත්තියා අදස්සනෙ උක්‍ඛිපිංසු**” යන මෙහි පිළිවෙළ කතාය. විනයධරය, සූත්‍රාන්තිකදැයි භික්‍ෂූහු දෙනමක් එක් ආවාසයෙක වසත්. ඒ දෙනම අතුරෙහි සූත්‍රාන්තික භික්‍ෂුතෙමේ එක් දවසක් වැසිකිළියට පිවිසියේ, මලසෝදා ඉතිරි වූ සෙසු ජලය බඳුනෙහි තබාම වැසිකිළියෙන් නික්මුනේය. විනයධර තෙමේ වැසිකිළියට පසුව පිවිසියේ, ඒ ජලය දැක නික්ම අවුත් ‘ඇවැත’ තා විසින් මේ ජලය තබන ලදදැ’යි ඒ මහණහු අතින් විචාළේය. ‘ඇවැත’ එසේය’යි කීය. තෝ මෙහි ඇවැත්බව නොදනිහිදැ’යි ඇසීය. ‘එසේය නොදනිමි’යි කීය. ඇවැත ‘මෙහි ඇවැත්වේ’යි කීය. ඇවැත්වේනම් දෙසන්නෙමි’යි කීය. ඇවැත ඉදින් තා විසින් නොසිතා නොසිහියෙන් කරන ලද්දේ නම්, ඇවැත් නැත්තේය’යි කීය. ඒ සූත්‍රාන්තික තෙමේ ඒ ඇවැතෙහි ඇවැත් නැතැයි යන දෘෂ්ටි ඇත්තේවීය.
විනයධරතෙමේද තමන්ගේ නිශ්ශ්‍රිතකයන්ට ‘මේ සූත්‍රාන්තික භික්‍ෂුතෙමේ ඇවතට පැමිණෙන්නේද නොදන්නේය’යි දන්වා සිටියේය. විනයධර භික්‍ෂූහුගේ ඒ අතවැස්සෝ ඒ සූත්‍රාන්තික භික්‍ෂූහුගේ අතවැසියන් දැක ‘තොපගේ උපාද්ධ්‍යායතෙමේ ඇවැතට පැමිණද ඇවැත්බව නොදනීය’යි කීහ. ඔවුහු ගොස් තමන්ගේ උපාද්ධ්‍යායයාහට සැලකළහ. හෙතෙමේ ‘මේ විනයධරතෙමේ පෙර අනාපත්තියි කියා දැන් ආපත්තියි කියයි, මෙතෙමේ මුසාවාදීයි මෙසේ කීය. ඔවුහු ගොස් තොපගේ උපාද්ධ්‍යාය තෙමේ මුසාවාදියි කීහ. මෙසේ ඔවුනොවුන් කලහ වැඩූහ. ඉක්බිති විනයධර තෙමේ අවකාස ලබා ඒ සූත්‍රාන්තික භික්‍ෂූහට ඇවැත් නොදැක්මෙහි උත්ක්‍ෂෙපණීය කර්‍මය කෙළේය. එහෙයින් **“තං භික්‍ඛුං ආපත්තියා අදස්සනෙ උක්‍ඛිපිංසු**”යි වදාරනලදී.
**“භින්නො භික්‍ඛුසඞ්ඝො භින්නො භික්‍ඛුසඞ්ඝො**” මෙහි මෙතෙක් නොබිඳුනේය. එහෙත් වැසිවට කල්හි අවශ්‍යයෙන්ම ඒ සස්‍ය නිපැදෙන්නේයයි දැන දැන් සස්‍ය නිපැදුනේය’යි යම්සේ කියනු ලැබේ, එපරිද්දෙන්ම මේ කාරණයෙන් මත්තෙහි ඒකාන්තයෙන් බිඳෙන්නේය. ඒ වනාහි කලහ වසයෙන් වේ. සඞ්ඝභෙද වසයෙන් නොවේ. එහෙයින් බිඳුනේයයි වදාරනලදී. සම්භ්‍රම අර්‍ත්‍ථ වශයෙන් මෙහි ආමෙණ්ඩිතය දතයුතුය.
“**එතමත්‍ථං භාසිත්‍වා උට්ඨායාසනා පක්කාමි**” කුමක්හෙයින් මෙසේ වදාරා වැඩිසේක්ද, යත්: ඉදින් භාග්‍යවතුන් වහන්සේ ‘නොකරුණහි තොප විසින් ඒ මහණ නෙරපන ලදැ’යි උක්‍ඛෙපකයන්ට වදාරන්නාහු හෝ ‘තෙපි ඇවතට පැමිණියහු’යි උක්‍ඛිත්තානුවත්තකයන්ට වදාරන්නාහු හෝ ‘භාග්‍යවතුන් වහන්සේ මොවුනට පක්‍ෂයහ, භාග්‍යවතුන් වහන්සේ මොවුනට පක්‍ෂයහ’යි කියා ආඝාත බඳින්නාහුය. එහෙයින් පෙළ පමණක් තබමින් මේ කරුණ වදාරා හුනස්නෙන් නැගිට වැඩිසේක.
“**අත්තනාව අත්තානං**” යන මෙහි යමෙක් සඞ්ඝයා විසින් උත්ක්‍ෂෙපණීය කර්‍මය කරණ ලද අධර්‍මවාදීන්ගේ පක්‍ෂයෙහි හුන්නේ, ‘තෙපි කුමක් කියවුදැ’යි ඔවුන්ගේද අන්‍යයන්ගේද ලබ්ධිය අසා ‘මොවුහු අධර්‍මවාදීහුය, අන්‍යයෝ ධර්‍මවාදීහුයයි සිත් උපදවාද, මෙතෙමේ ඔවුන්ගේ මද්ධ්‍යයෙහි හුන්නේම මොවුන්ට නානසංවාසකයෙක් වේ. කළකර්‍මය කොප්‍ය කෙරේ. අන්‍යයන්ගේද අත්පසට නොපැමිණි බැවින් කර්‍මය කොප්‍ය කෙරේ. මෙසේ තෙමේම තමන් නානාසංවාසකයෙකු කරයි. “**සමානසංවාසකං**” යන මෙහිද යමෙක් අධර්‍මවාදීන්ගේ පක්‍ෂයෙහි හුන්නේ ‘මේ භික්‍ෂූහු අධර්‍මවාදීහුය. අන්‍යයෝ ධර්‍මවාදීහුය’යි ඔවුන්ගේ මැදට පිවිසේද, යම් ඒ ධර්‍මවාදීන්ගේ හෝ අධර්‍මවාදීන්ගේ හෝ පක්‍ෂයෙක්හි හුන්නේ ‘මොවුහු ධර්‍මවාදීහුය’යි ගනීද, මෙතෙමේ, තෙමේම තමන් සමානසංවාසකයෙකු කෙරේය’යි දතයුතුය.
**“කායකම්මං වචීකම්මං**” යන මෙහි කයින් පහර දෙන්නාහු කායකර්‍මය පවත්වත් පරොස්බස් කියන්නාහු වාක්කර්‍ම පවත්වත්යි දතයුතුය. “**හත්‍ථ පරාමාසං කරොන්ති”** ක්‍රොධ වශයෙන් අතින් ඔවුනොවුන් පරාමර්‍ෂණය කරත් “**අධම්මියමානෙ**” අධාර්මික කෘත්‍යයන් කරන කල්හි “**අසම්මොදිකා වත්තමානාය**” නොසතුට පවත්නා කල්හි. මේ පාඨයම හෝවේ. “අසම්මො දනාකථාය අවත්තමානාය” නොසතුටුකථාව නොපවත්නා කල්හිය, යන අර්‍ත්‍ථයි. “**එත්තාවතා න අඤ්ඤමඤ්ඤං**” මෙහි පඞ්කති දෙකක්කොට උපචාරය මුදා හිඳිය යුතුය. ධාර්මික, කෘත්‍යය පවත්නා කල්හි සතුටුකථා පවත්නා කල්හි අසුනට අසුන අතර තබා හිඳිය යුතුය. එක් එක් අසුන අතරකොට හිඳිය යුතුය.
“**මා භණ්ඩනං**” යනාදිතන්හි ‘අකත්‍ථ’යි පාඨශෙෂය ගෙන ‘මා භණ්ඩනං අකත්‍ථ’ ඩබර නොකරවු’යි මෙසේ අර්‍ත්‍ථ දතයුතුය. “**අධම්මවාදී**” උක්‍ඛිත්තානුවර්‍තකයන් අතුරෙහි එක්තරා මහණෙක් තෙමේය. මේ මහණතෙමේ වනාහි භාග්‍යවතුන් වහන්සේට වැඩ කැමැත්තේය. ‘මේ භික්‍ෂූහු ක්‍රෝධයෙන් මඩනා ලද්දාහු ශාස්තෲන් වහන්සේගේ වදන් නොපිළිගනිත්. භාග්‍යවතුන් වහන්සේ මොවුන්ට අවවාද කරමින් වෙහෙසට පත්නොවන සේක්වා, යනු මේ මහණහුගේ අදහස වේ. එහෙයින් මෙසේ කීයේය. භාග්‍යවතුන් වහන්සේ වනාහි ‘පසුද හැඟීම ලබා වළකින්නාහ’යි ඔවුන්ට අනුකම්පාවෙන් අතීත කථාවස්තුවක් ගෙනහැර වදාළසේක. “**අනත්‍ථතො**” මොහු කෙරෙන් වැඩක් නැත්තේය. මොහු කෙරෙන් මාගේ පුරුෂයෝය. වැඩක් නැත්තේයයි කියන ලද්දේ වේ. නොහොත් “**අනත්‍ථතො**” යනු “**අනත්‍ථදො**”යි වේ. සෙස්ස ප්‍රකටමය.
“**පුථුසද්දො**” යනාදි ගාථාවන්හි වනාහි පුථුයි වූයේය. මහත් ශබ්දයක් මොහුටනුයි ‘පුථුශබ්ද’ නම. “**සමජනො**” සමානවූ එකාකාර ජනතෙමේය. මේ සියලුම ඩබර කරන ජනතෙමේය. හාත්පසින් ශබ්ද පැතිරවීමෙන් මහත් ශබ්ද ඇත්තේද, සමවූයේදවේයයි කියනලදී. “**න බාලො කොචි මඤ්ඤථ**” බිඳීගිය ඒ මහණසමූහයා අතුරෙහි කිසි එකෙක්ද, ‘මම බාලයා වෙමි’යි නොසිතුයේය. සියල්ලෝම පණ්ඩිත මානීහුම වෙති. “**න අඤ්ඤං භීයො අමඤ්ඤරුං**” කිසි එකෙක්ද ‘මම බාලවෙමි’යි නොසිතුයේය. බොහෝසෙයින් සඞ්ඝයා බිඳෙන කල්හි අන් එකකුදු ‘මා කරනකොට සඞ්ඝතෙමේ බිඳේය’යි මේ කාරණය නොසිතුයේය යන අර්‍ත්‍ථයි.
“**පරිමුට්ඨා**” මුළාසිහි ඇත්තාහු “**වාචාගොචරභාණිනො**” රාකාරයට හුස්වාදෙශය කරණ ලද්දේය. වදන් ගොදුරුකොට ඇත්තාහුය. සතිපට්ඨානාදිය ගොදුරුකොට ඇත්තාහුය. බණන්නාහුද වෙත්. කෙසේ බණන්නාහුද, යත් “**යාවිච්ඡන්ති මුඛායාමං**” යම්තාක් කටහරින්නට කැමති වෙත්ද, ඒතාක් කටදිගහැර බණන්නාහුය. එකෙකුදු සඞ්ඝගෞරවයෙන් මුව හැකිළීමක් නොකෙරේය යන අර්‍ත්‍ථයි. “**යෙන නීතා**” යම් කලහයකින් මේ ලජ්ජා නැති බවට පමුණුවන ලද්දාහුද, “**න තං විදු**” ‘මේ කලහය මෙසේ ආදීනව සහිතය’යි ඒ කලහය නොදනිත්.
“**යෙ ච උපනය්හන්ති”** “අක්කොච්ඡි මං අවධි මං” යනාදි ආකාර ඇති ඒ වෛරය යම් කෙනෙක් සිත්හි බදිත්ද, “**සන්නතනො**” පෞරාණික වූ.
“**පරෙ**” පණ්ඩිතයන් හැර එයින් අන්‍ය වූ ඩබරකරුවෝ පරහු නම්වෙත්. සඟමැද කලහකරන්නාවූ ඔවුහු “**එත්‍ථ**” මෙහි “**මයං යමාමසෙ**” වැනසෙමු නැසෙමු. නිරතුරුව මරහුගේ සමීපයට යමු’යි නොදනිත්ද “**යෙ ච තත්‍ථ විජානන්ති**” එහි යම් පණ්ඩිත කෙනෙක් ‘අපි මරහු සමීපයට යමු’යි දනිත්ද “**තතො සම්මන්නි මෙධගා**” මෙසේ දන්නාවූ ඔවුහු යොනිසොමනසිකාරය උපදවා කලහයන්ගේ සංසිඳීම පිණිස පිළිපදිත්.
“**අට්ඨිච්ඡිදා**” මේ ගාථාතොමෝ බඹදත්රජුද දීඝාවූ කුමරුද සඳහා වදාරනලදී. “**තෙසම්පි හොති සංගති**” ඔවුන්ගේද එක්වීම වේ. කුමක් හෙයින් තොපගේ එක්වීම නොවේද, තොප විසින් යම් කෙනෙකුගේ මවුපියන්ගේ ඇට නොසිඳින ලදය. පණ නොනසන ලදය. ගව, අශ්ව නමැති ධනයෝ නොපැහැර ගන්නා ලදහ.
“**සචෙ ලභෙථ”** යනාදි ගාථා නුවණැති යහළුහුගේද, නුවණ නැති යහළුහුගේද ගුණ අගුණ දැක්වීම පිණිස වදාරනලදී. “**අභිභුය්‍ය සබ්බානි පරිස්සයානි**” සිංහ, ව්‍යාඝ්‍රාදීවූ ප්‍රකට උපද්‍රවයන්ද රාග ද්වෙෂාදී වූ අප්‍රකට උපද්‍රවයන්ද මැඩගෙන යහපත් විහරණ ඇති ඒ නැණවත් යහළුවා සමග **“අත්තමනො සතිමා චරෙය්‍ය”** සතුටු සිත් ඇත්තේ, සිහි ඇත්තේ හැසිරෙන්නේය.
**“රාජාව රට්ඨං විජිතං” මහාජනරජ** තෙමේද, **අරින්‍දම** මහරජතෙමේද, තමාගේ විජිතය රට හැරදමා එකලාව හැසිරුණාහුද, එසේ හැසිරෙන්නේය යන අර්‍ත්‍ථයි. “**මාතඞ්ගරඤ්ඤෙව නාගො**” අරණ්‍යයෙහි මහත්වූ ඇතෙමෙනි. ඇත්තෙමේ මාතඞ්ග’යි කියනු ලැබේ. නාග යනු මෙය මහත්වූවාහුට නමකි. මාතෘපොෂක මහාහස්තිතෙමේ වනයෙහි යම්සේ එකලාව හැසුරුනේද, පව් නොකෙළේද, පාරිලෙය්‍යහස්ති තෙමේ යම්සේද එසේ “**එකොචරෙ න ච පාපානි කයිරා**” එකලාව හැසිරෙන්නේය. පව් නොකරන්නේයයි වදාරන ලද්දේය.
“**පාරිලෙය්‍යකෙ විහරති රක්‍ඛිතවනසණ්ඩෙ**” පාරිලෙය්‍යක වනය ඇසුරුකොට රක්‍ඛිතවන ලැහැබෙහි වැඩවසන සේක. “**හත්‍ථිනාගො**” මහාහස්ති තෙමේ. “**හත්‍ථිකලහෙහි**” ඇත්පැටවුන් විසින්. “**හත්‍ථිච්ඡාපෙහි**” කිරිබොන ළදරු පැටවුන් විසින්. “**ජින්නග්ගාහි**” ඉදිරියෙහි ඉදිරියෙහි යන ඒ ඇත්පැටවු ආදීන් විසින් කාඉතිරිවූ සුන්අත් ඇති කණු සමානවූ තණකයි. “**ඔභග්ගොභග්ගං**” ඒ මහත් ඇතු විසින් උස්තැනින් බිඳ-බිඳ හෙළන ලද “**අස්ස සාඛාභඞ්ගං**” මොහු සතු බිඳ හෙළන ලද කොළඅතු ඒ ඇත්පැටවු කත්. “**ආවිලානි**” පළමුකොට දියට බැස පැන්බොන්නාවූ. ඒ ඇත්පැටවුන් විසින් කලඹනලද මඩ සහිත දිය පානය කරයි. “**ඔගාහා**” තොටින්
**“නාගස්ස නාගෙන**” හස්තිනාගයාගේ බුද්ධනාගයා සමග “**ඊසාදන්තස්ස**” රියහිස් වැනි දළ ඇති. **“යදෙකො රමතී වනෙ**” යම්හෙයකින් බුද්ධනාගයා මෙන් මේ හස්තිනාග තෙමේද, එකලාවූයේ ප්‍රකර්‍ෂවිවෙක ඇත්තේ වනයෙහි ඇලේද, එහෙයින් මේ හස්ති නාගයාගේ සිත බුද්ධනාගයා සමග සමවේ. එකීභාවරතියෙන් එක් වැනිවේය යන අර්‍ත්‍ථයි.
“**යථාභිරන්තං විහරිත්‍වා**” යන මෙහි භාග්‍යවතුන් වහන්සේ තෙමසක් එහි වැඩවිසූ සේකැයි දතයුතුය. මෙපමණකින් ‘කොසැඹෑනුවර වැසි මහණුන් විසින් පෙළනු ලැබූ භාග්‍යවතුන් වහන්සේ තෙමසක් වනයට පිවිස වැඩවසන සේකැ’යි සියලු තන්හි කථා පැතිර ගියාය.
“**අථ ඛො කොසම්බකා උපාසකා**” ඉක්බිති මේ කථා සල්ලාපය අසා කොසැඹෑනුවර වැසි උපාසකයෝ.
“**අධම්මං ධම්මො”** යනාදී වූ අෂ්ටාරශභෙදකර වස්තූන් සඞ්ඝභෙදකක්‍ඛන්‍ධකයෙහි වර්‍ණනා කරන්නෙමු.
“**තං උක්‍ඛිත්තකං භික්‍ඛුං ඔසාරෙත්‍වා**” ඒ මහණහු ගෙන සීමාවට ගොස් ඇවැත් දෙසවා කර්‍මවාක්‍යයෙන් ඇතුළත් කොට **“තාවදෙව උපොසථො**” එදවසම උපොසථක්‍ඛන්‍ධකයෙහි කියූනයින්ම සාමග්ගිඋපොසථය කටයුතුය.
“**අමූලාමූලං ගනත්‍වා**” අමූලයෙන් මූලයට ගොස්, ඒ වස්තුව විනිශ්චය නොකොට, යන අර්‍ත්‍ථයි. “**අයං වුච්චති උපාලි සඞ්ඝසාමග්ගි අත්‍ථාපෙතා ව්‍යඤ්ජනූපෙතා**” අර්‍ත්‍ථයෙන් පහවූ සඞ්ඝසාමග්‍රියයි. මෙය වනාහි ව්‍යඤ්ජනමාත්‍රයට පැමිණියාය.
**“සඞ්ඝස්ස කිච්චෙසු**” සඞ්ඝයාට කටයුතු ඇතිවූ කල්හි. “**මන්තණාසු**” විනයමන්ත්‍රණයන්හි. **“අත්‍ථෙසු ජාතෙසු**” විනයාර්‍ත්‍ථ ඉදිරිපත්වූකල්හි. “**විනිච්ඡයෙසු**” ඒ අර්‍ත්‍ථයන්ගේම විනිශ්චයන්හි. “**මහත්‍ථිකො**” මහත් උපකාර ඇත්තේ. “**පග්ගහාරහො**” සසුනට අනුබල දීමට සුදුසුවූයේ.
“**අනානුවජ්ජො පඨමෙන සීලතො**” ආදියෙහිම වනාහි සීලයෙන් උපවාද කටයුත්තේ නොවේ. “**අවෙක්‍ඛිතාචාරො**” බලාපොරොත්තුවන හැසිරීම් ඇත්තේ. **“ආලොකිතෙ විලොකිතෙ සම්පජානකාරී**” යනාදිනයින් බලාපොරොත්තුවන හැසිරීම් ඇත්තේ, අර්‍ත්‍ථ කථාවන්හි වනාහි **“අප්පටිච්ඡන්නාචාරො**”යි කියනලදී.
“**විසය්හ**” මැඩපවත්වා. **“අනුය්‍යුතං භණන්ති”** අනුදන්නාලද කරුණින් නොපහවූවක් බණන්නේ, යම්හෙයකින් හෙතෙමේ අනුදන්නාලද කරුණින් නොපහවූවක් බෙණේද, ඊර්‍ෂ්‍යාවෙන් හෝ අගතිගමන වසයෙන් හෝ කරුණින් පහවූවක් නොබෙණේද, එහෙයින් අර්‍ත්‍ථය නොපිරිහෙළයි. ඊර්‍ෂ්‍යාවෙන් හෝ අගතිගමන වසයෙන් හෝ බණන්නේ අර්‍ත්‍ථය පිරිහෙළයි. කරුණු නොකියයි. එහෙයින් හෙතෙමේ පිරිස් කරාගියේ තැති ගනියි. කම්පිතද වේ. යමෙක් මෙබඳුනොවේද, මෙතෙමේ සසුනට අනුබලදීමට සුදුසුවේයයි දක්වාලන්නේය.
බොහෝකොට කිම, **“තථෙව පඤ්හං**” යනු ගාථාය. ඒ පිළිබඳ අර්‍ත්‍ථය මෙසේය:- යම්සේ කරුණින් නොපහවූවක් බණන්නේ අර්‍ත්‍ථය මෙසේය:- යම්සේ කරුණින් නොපහවූවක් බණන්නේ. අර්‍ත්‍ථය නොපිරිහෙළයි. එසේම පිරිස්මැද ප්‍රශ්නයක් විචාරණ ලද්දේ සිතිවිලි නොමසිතයි. එයට මකුනොවේ. යමෙක් වනාහි අර්‍ත්‍ථය නොදනීද, හෙතෙමේ සිතිවිලි සිතයි. යමෙක් කියන්නට අසමර්‍ත්‍ථවේද, හෙතෙමේ මකුවේ. යමෙක් අර්‍ත්‍ථයත් දනීද, කියන්නටත් සමර්‍ත්‍ථවේද, හෙතෙමේ සිතිවිලි නොසිතයි. මකුනොවේ. “**කාලාගතං**” කියයුතු කල්හි පැමිණෙන පැමිණියාවූ, “**ව්‍යාකරණාරහං**” ප්‍රශ්නය පිළිබඳ අර්‍ත්‍ථයට අනුලොම් වූ ව්‍යාකරණයට සුදුසු වචන කියන්නේ, මෙබඳු වචන කියන්නේය යන අර්‍ත්‍ථයි. “**රඤ්ජෙති**” සතුටුකරයි. “**විඤ්ඤූපරිසං**” නුවණැත්තන්ගේ පිරිස.
**“ආචෙරකම්හි ච සකෙ**” තමන්ගේ ආචාර්‍ය්‍යවාදයෙහි. “**අලං පමෙතුං**” විමසන්නට. ඒ ඒ කරුණ නුවණින් තීරණය කරන්නට සමර්‍ත්‍ථ වේ. “**පගුණො**” කළපුරුද්ද ඇත්තේය. ලැබූ සෙවනය ඇත්තේය. “**කථෙතචෙ**” කියයුත්තෙහි. “**විසන්‍දිකොවිදො**” පසමිතුරන් වැරදවූ තැන් දැක්මෙහි දක්‍ෂ වේ.
“**පච්චත්‍ථිකා යෙන වජන්ති**” යන මේ ගාථා යම්බඳු කියයුත්තෙක ප්‍රගුණ වූයේද, ඒ දක්වන්නට වදාරනලදී. මෙහි මේ අර්‍ත්‍ථය වේ. ඉදින් යම් කියන ලද්දකින් පසමිතුරෝද නිග්‍රහයට යෙත්ද, **“මහාජනො ච සඤ්ඤාපනං ගච්ඡති”** සංඥප්තියට අවබෝධයට යේය යන අර්‍ත්‍ථයි. යමක් කියන්නේ, “**සකං ආදායං”** තමන්ගේ ආචාර්‍ය්‍යවාදය නොපිරිහෙළයි. යම් කාර්‍ය්‍යයෙක්හි අධිකරණ ගැටලුවක් ඇතිවුවහොත් උපන්නේනම්, ඊට අනුරූප වූ හිංසා නොකරන්නාවූ ප්‍රශ්නයන් ප්‍රකාශ කරමින් එබඳු කියයුත්තෙහි ප්‍රගුණවූයේ වේ.
**“දූතෙය්‍ය කම්මෙසු අලං”** අටවැදෑරුම් වූ දූතාඞ්ගයන්ගෙන් යුක්තබැවින් සඞ්ඝයාගේ දූතකර්‍මයන්හි සමර්‍ත්‍ථ වේ. මොනවට උගණීනුයි **සමුග්ගහ** නමි. මෙය කියන ලද්දේ වේ. “**යථා**” යම්සේ නම් “**ආහුනං**” ආහු යන පිණ්ඩය පිළිගනීද, මෙසේ හටගත් ප්‍රීතිසෞමනස්‍යයෙන් යුක්තවූම සිතින් **“සඞ්ඝස්ස කිච්චෙසු සමුග්ගහො”** සඞ්ඝකෘත්‍යයන් අතුරෙහි ඒ ඒ කෘත්‍යය පිළිගන්නේය යන අර්‍ත්‍ථයි. **“කරං වචො**” වචන කරන්නේය. **“න තෙන මඤ්ඤෙති**” ඒ වචන කරන්නහු විසින් ‘මම කරමි, සඞ්ඝභාරය උසුලමි’යි මානාතිමානයෙන් නොබෙණෙයි.
“**ආපජ්ජති යාවතකෙසු වත්‍ථුසු**” යම් පමණ වස්තූන්හි ඇවැතට පැමිණෙන්නේ, ඇවැතට පැමිණියේවේද “**යථා ච වුට්ඨාති**” ඒ ඇවතින් යම්සේ නැගිසිටීමවේද, මේ අර්‍ත්‍ථ ප්‍රකාශ කරන්නාවූ මේ විභඞ්ගයෝ “**උභයස්ස**” දෙදෙන, සාගතානි මොනවට ආවාහුය**. “ආපත්ති වුට්ඨානපදස්ස කොවිදො”** ඇවැතින් නැගීසිටීම පිළිබඳ කාරණයන්හි දක්‍ෂ වේ.
“**යානි චා චරන්ති**” යම් ඩබර කාරණාදියෙහි හැසිරෙමින්, තර්‍ජනීය කර්‍මාදිවශයෙන් බැහැර කිරීම පැමිණේද, “**ඔසාරණ තං වුසිතස්ස ජන්තුනො**” ඒ වතෙහි පැවති මහණහු පිළිබඳ යම් ඇතුල් කිරීමක් කටයුතුද, මෙද දනියි. සෙස්ස සියලු තන්හි ප්‍රකටමය.
මේ වර්‍ණනාව උවදුරු රහිතව යම්සේ සම්පූර්‍ණ වූවාද, එසේ සියලු ජනයෝ උවදුරු රහිතව නිවනට පැමිණෙත්වා.
