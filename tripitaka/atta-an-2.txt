අඞ්ගුත්තර නිකාය
දුකනිපාත වර්ණනාව
පඨමපණ්ණාසකය
1. වස්සූපනායිකා වර්ගය
ද්විකනිපාතයේ පළමුවෙනි සූත්‍රයෙහි** වජ්ජානි** යනු දොෂයෝයි, අපරාධයෝයි. **දිට්ඨධම්මිකං** යනු ඉහාත්මයෙහි, මෙම ආත්මභාවයෙහි උපන් විපාකයි. සම්පරායිකං යනු පරලොවෙහි, අනාග ආත්මභාවයෙහි උපන් ප්‍රතිඵලයි. ආගුචාරිං යනු පාපකාරීවූ, අපරාධ කරන්නාවූ යනුයි. රාජනො ගහෙත්වා විවිධා කම්මකාරණා කාරෙනති යනු සොරුන්ගෙන රාජපුරුෂයෝ විවිධවූ වධබන්‍ධන කරත්. රජවරු එය කරවත් නම්වේ. මෙතෙම මෙසේ වධබන්‍ධන කරනුලබන සොරු බලයි. එහෙයින් **‘පස්සති චොරං ආගුචාරිං රාජනො ගහෙත්‍වා විවිධා කම්මකාරණා කාරෙනේත’යි **කියනලදී. **අද්ධදණ්ඩකෙහි** යනු මුගුරුවලින් පහරදීම්වලින් හෝ පහරදෙනු සඳහා සිවුරියන් දඬුකඩක් දෙකට කඩා ගන්නාලද දඬුවලින් හෝයි. **බිලඞ්ගථාලිකං** යනු කැඳහැලියේ වධයයි. එය කරන්නාහු හිස්කබල උගුළුවා රත්වූ ලොහොගුලියක් අඬුවෙන් ගෙන එහි හෙළති. එයින් හිස්මොළය පැසී උතුරයි. **සඞ්ඛමුණ්ඩකං** යනු සඞ්ඛමුණ්ඩක නම් වධයයි. එය කරන්නාහු උඩුතොල දෙකන් සිළු ගලවළුව (බෙල්ලේවල) පිරිසිඳීමෙන් සමසිඳ සියලු කෙස් එකට ගැටයක් කොට දණ්ඩෙන් සොලවා උගුළුවත්, කෙස් සමඟ සම ගැලවී එයි. ඉක්බිති හිස්කබල තද ගලින් ගටා සෝදමින් හක්ගෙඩි පැහැය ඇත්තක් කරයි. රාහුමුඛං යනු රාහුමුඛ නම් වධයයි. එය කරන්නාහු අඬුවෙන් මුව විවර කොට මුවතුළ පහනක් දල්වත්. කන්සිළුවෙහි හෝ පටන් මුඛය නියනින් සාරත්, ලේ වැගිරී මුඛ්‍ය පිරෙයි.
**ජොතිමාලිකං** යනු සියලු සිරුර තෙල් පෙඟූ කඩමාලු වෙළා ගිනි තබත්, **හත්‍ථපජ්ජොතිකං** යනු අතෙහි තෙල් පෙඟූ කඩමාලුවලින් වෙළා පහනක් මෙන් දල්වත්. **එරකවතතිකං** යනු එරකවත්ත නම් වධයයි. එය කරන්නාහු ගෙලෙන් යට පටන්ද සම්වටෙහි සාරා කපමින් ගොප් ඇටෙහි හෙළත්. හෙතෙම තමන්ගේ සම්‍වටේ ඇක්මිඇක්මී වැටෙයි. චිරකවාසිකං යනු චිරකවාසිකවධයයි. එය කරන්නාහු එසේම සම්වටෙහි සාරා කපමින් ඉඟෙහි තබත්. ඉගෙහිපටන් සාරා කපමින් ගොප් ඇටෙහි තබත්, යටිසිරුර මත්තෙහි හනවැහැරී ඇඳුමක් අඳිනලද්දාක් මෙන් වෙයි. ඵණෙය්‍යකං යනු ඵණෙය්‍යක නම් වධයයි. එය කරන්නාහු දෙවැලමිටෙහිද දෙදෙණෙහිද යකඩින් සිදුරුකොට යකඩ හුල් අනිත්. හෙතෙම යකඩ හුල් සතරකින් බිම පිහිටයි. ඉක්බිති ඔහු වටකොට ගිනිදල්වත්, **‘එණෙය්‍යකො ජොති පරිග්ගහො යථා’යි** ආ තැන්හිද මෙයම කියනලදී. කලින් කලට යකඩහුල් ඉවත් කොට ඔහුට ඇට කෙළවර සතරින්ම තබත්. මෙබඳුවූ වධයක් නම් නැත.
**ඛලිසමංසිකං** යනු දෙමුවක් ඇති බිලීකොකුවලින් පහරදී සම්මස් නහර උගුළුවත් **කහාපණකං** යනු සියලු සිරුර තියුණු වෑවලින් කෙළවරෙහි පටන් කහවණු පමණට හෙළමින් කොටස් **ඛාරාපතච්ඡිකං** යනු සිරුර ඒ ඒ තැන ආවුධවලින් ගසා කොසුවලින් ක්‍ෂාර (ලුණු) ගල්වයි. සම්මස් නහර වැගිරෙමින් ඇටසැකිල්ලක් මෙන් තිබෙයි. පලිඝපරිවත්තිකං යනු එක් පසකින් වැදහොවා කන්සිදුරෙන් යහුළ ඇන පොළොවට එක්කරයි. ඉක්බිති ඔහු පයින් ගෙන අදියි. පලාලපීඨකං යනු දක්‍ෂවූ වධකයෙක් සමඇද ඇඹරුම්ගල්වලින් ඇටබිඳ කෙස්වලින් ගෙන ඔසවයි. මස්ගොඩවල්ම වෙයි. ඉක්බිති ඔහුට කෙස්වලින්ම වෙළත්, පිදුරුවැටියක් මෙන් කොට යළි වෙළත්, **සුනඛෙහිපි **යනු කිහිපදිනක් කෑම නොදී බඩගිනිවූ බල්ලන් ලවා කවත්, ඔවුහු මොහොතකින්ම ඇටසැකිල්ලක්ම කරති. **සූලෙඋත්තාසෙනේත** යන හුලෙහි නංවන යනුයි.
**න පරෙසං පාහතං පලුම්පනතො චරති** යනු ඉදිරියට ගෙනෙනලද අනුන් අයත් බඩුවක් යටත් පිරිසෙයින් ඇතුළුවීථියෙහි වැටුණු දහසක් බැඳි පොදියක්වුවද දැකමෙයින් ජීවත් වෙමැයි සොරා ගනිමින් නොහැසිරෙයි. මෙයින් කවර වැඩක්දැයි පාපිටින් පෙරළා යයි.
**පාපකො** යනු ලාමකවූ දුක්සහගතවූ අනිටුවූයි **කිඤචතං** යනු ඒ කාරණය කවරක් නම් වන්නේදැයි **යාහං** යනු යම් කරුණකින් මම යනුයි. කායදුච්චරිතං යනු **ප්‍රාණාතිපාතාදී **ත්‍රිවිධ අකුශලකායකර්‍මයි. **කායසුචරිතං **යනු එයට ප්‍රතිපක්‍ෂවූ ත්‍රිවිධ කුශල කර්‍මයයි. **වචීදුච්චරිතං** යනු බොරුකීම ආදීවූ සිවුවැදැරුම් අකුශලවාක් කර්‍මයයි. **වචීසුචරිතං** යනු එයට ප්‍රතිපක්‍ෂවූ සිවුවැදැරුම් කුශලකර්‍මයයි. **මනොදුච්චරිතං** යනු දැඩි ලෝභය ආදී ත්‍රිවිධ අකුශල කර්‍මයි. මනොසුචරිතං යනු එයට ප්‍රතිපක්‍ෂවූ ත්‍රිවිධ කුශලකර්‍මයයි. **සුද්ධං අත්තානං පරිභරති** යන මෙහි ශුද්ධිය (පිරිසුදුබව) පර්යාය වශයෙන් හා නිෂ්පර්යාය වශයෙන් දෙපරිදිය. ශරණාගමනයෙන් පරිසුදුවූ තමන් පවත්වා ගැනීම පරියාය වශයෙන් වේ. යම්සේ පන්සිල්වලින්, දසසිල්වලින්, සිවුපිරිසුදු සිල්වලින්, ප්‍රථමධ්‍යානයෙන්, -පෙ- නෙවසඤ්ඤානාසඤ්ඤායතනයෙන් සෝවාන් මගින් සෝවාන් පෙලෙන් -පෙ- රහති මගින් පර්යාය වශයෙන් තමන් පරිසුදුව පවත්වා ගිනියි නමි. රහත්පෙලෙහි පිහිටි කෙලෙසුන් දුරුකළ තැනැත්තා මුල් සිඳුණු පංචස්කන්‍ධයන් නහවන්නේද කවවන්නේද අනුභවකරවන්නේද හිඳුවන්නේද හොවවන්නේද නිෂ්පර්යායයෙන්ම පිරිසිදුවූ නිර්‍මලවූ තමන් පවත්වයි. පිළිදැඟුම් කරයියයි දතයුතුය.
**තස්මා **යනු යම් හෙයකින් මේ දෙවරදම නොදනොවරදය. එහෙයිනියි. වජ්ජහීරුනො යනු වරදට බිය ඇත්තෝයි. **වජ්ජභයදස්සාවිනො** යනු බියෙන් වරද දකිනසුලු වූවෝයි. **එතං පාටිකඞ්ඛං** යනු මෙය කැමැතිවිය යුතුය. මෙය අවශ්‍යයෙන්ම වන්නේය යන අර්‍ත්‍ථයි. **යං** යනු නිපාතමාත්‍රයකි. යම් කරුණක් හේතුකොටගෙන සියලුවරදින් මිදෙයි යනුවෙන් කාරණය දක්වන වචනය හෝ වෙයි. කවර කරුණකින් මිදෙයිද යනුයි. සතර මගින් මෙන්ම සතර ඵලයෙන්ද වේ. මගින් වනාහි මිදෙයි නමි. ඵලයට පැමිණියේ මිදුණේ නම් වෙයි. කිම කෙලෙසුන් දුරකළ පුද්ගලයාගේ අකුශලය විපාක නොදෙයිද? විපාක දෙයි. එය වනාහි රහ්තවීමට කලින් කරනලද අකුශල කර්‍මයයි. එයද මෙම අත්බැව්හිදීය. පරලොවදී ඔහුට කර්‍ම ඵලයක් නැත.
දෙවෙනි සූත්‍රයෙහි **පධානානි** යනු වීර්යයෝයි වීර්යය වනාහි උත්සාහකළයුතු බැවින් ප්‍රධානභාවය කිරීම් වශයෙන් හෝ ප්‍රධානයයි කියනුලැබේ. **දුරභිසම්භවානි** යනු ඉවසිය නොහැකි, දුකසේ සපිරියයුතු දුකසේ කළයුතුය යන අර්‍ත්‍ථයි. **අගාරමජ්ක්‍ධාවස**තං යනු ගිහිගෙහි වසන්නවුන්ගේයි. **චීවර පිණ්ඩපාත සේනාසන ගිලානපච්චය භෙසජ්ජ පරික්‍ඛාරානුප්පදානත්‍ථං පධානං** යනු මේ චීවරාදී ප්‍රත්‍යසතර දීම සඳහා වීර්යය නම් අමාරුවෙන් ඇති වන්නකැයි දැක්වෙයි. සිවුරියන් පමණවූ කඩමාල්ලක්ද අල්ලක සහල් පමණවූ බක්ස සිවුරියනක් පමණවූ පන්සලක්ද ගිතෙල් වෙඬරු ආදිය අතුරෙන් සුළුවූ බෙහෙතක්ද අනුන්ට දෙවුයයි කීමට හෝ රැගෙන දීමට දුෂ්කරය. දෙපසින් පෙළගැසුණු සටනට පිවිසීමකට සමානය. එහෙයින් භග්‍යවතුන්වහන්සේ (මෙසේ) පැවසූසේක.
දීමද සටනද සමානයයි කීහ. යහපත් ටිකදෙනෙක් බොහෝ දෙයක් දිනති. ඉදින් සැදැහැ ඇත්තේ ටිකක් හෝ දෙයිද එහෙයින්ම හෙතෙම පරලොව සුව ඇත්තේ වෙයි.{1}
**අගාරස්මා අනගාරියං පබ්බජිතානං** යනු ගෙයින් නික්ම ගෙට, ගිහිගෙහි විසීමට හිතඑළවන ගොවිතැන ගවයන් රැකීම් ආදියෙන් වෙන්වූ අනගාරික පැවිද්දට එළඹුනවුන්ගේය. සබ්බූපධිපටිනිස්සග්ගත්‍ථාය පධානං යනු සියලු ස්කන්‍ධඋපාධි කේලශඋපධි අභිසංස්කාර උපාධි සංඛ්‍යාතවූ උපධීන් අත්හැරීම් සංඛ්‍යාතවූ නිර්‍වාණය සඳහා විදර්‍ශනාවෙන් මෙන්ම මාර්‍ගයෙන්ද එකට උපන් වීර්යයයි. තස්මා යනු යම් හෙයකින් මේ වීර්ය දෙක දුකසේ හටගනියිද එහෙයිනියි.
තුන්වෙනි සූත්‍රයෙහි** තපනීයා** යනු මෙලොවෙහිද පරලොවෙහිද තැවෙත්නුයි තපනීයා නම් වේ. **තප්පති** යනු සිත්තැවුලෙන් තැවෙයි. ශෝක කරයි. කාය දුශ්චරිතය කොට නන්‍දයක්‍ෂයා මෙන් නන්‍දමානවකයා මෙන් නන්ද ගෝඝාතකයා මෙන් දෙව්දත් මෙන් දෙබෑයන් මෙන්ද තැවෙයි. ඔවුහු දෙනක මරා මස් දකොටසකට කළහ. ඉක්බිති කනිටු බෑයා දෙටු බෑයනට, මගේ දරුවෝ බොහෝය. මේ බඩවැල් දෙක දෙන්නැයි කීවේය. ඉක්බිති හෙතෙම ඔහුට සියලුමස් දෙකට බෙදනලදී. යළි කුමක් සොයහිදැයි (පවසා) පහරදී දිවිතොර කළේය. ආපසු හැරී ඔහු දෙස බලමින් මියගියහු බලා මවිසින් බැරෑරුම් දෙයක් කරනලදැයි සිතක් ඉපදවීය. ඉක්බිති ඔහුට බලවත් ශෝකයක් උපන්නේය. හෙතෙම සිටි තැනද හුන්තැනද ඒ ක්‍රියාවම සිහිකරයි. සිත් සතුටක් නොලබයි. කෑ බිව් අනුභවකළ විඳි දෙයද ඔහුගේ සිරුරෙහි ඔද ඇති නොකරයි. ඇට සම් පමණක්ම වීය. ඉක්බිති එක් තෙරකෙනෙක් ඔහු දැක උවසුව, නුඹ බොහෝ කෑම් පීම් ඇත්තෙකි. ඔබේ ඇටසම පමණක් ඉතිරිව ඇත. ඔබගේ කිසියම් ශෝකකළයුතු කර්‍මයක් ඇත්දැයි ඇසූහ. හෙතෙම එසේය ස්වාමීනියි සියල්ල පැවසීය. ඉක්බිති ඔහුට තෙරණුවෝ උවසුව ඔබ බැරෑරුම් කර්‍මයක් කරනලදී. අපරාධ නොකළයුතු තැන අපරාධ කෙළෙහියි පැවසූහ. හෙතෙම ඒ කර්‍මයෙන්ම කළුරිය කොට නිරයෙහි උපන්නේය. වාග් දුශ්චරිතයෙන් සුප්‍රබුද්ධ ශාක්‍ය, කොකාලික චිඤ්විමානවිකාදීන් මෙන් තැවෙයි. ඉතිරිය මෙහිද සතර වෙන් සූත්‍රයෙහිද පැහැදිලි අරුත් ඇත්තේමය.
පස්වැන්නෙහි **ද්වින්නාහං **යනු දෙදිනකි. **උපඤ්ඤාසිං** යනු එළඹ ගුණය දැනගත්තේය. වටහා ගත්තේය, අවබෝධ කළේය යන අර්‍ත්‍ථයි. දැන් ඒ ධර්‍මයන් දක්වමින් යාච **අසන්තුට්ඨිතා** යනාදිය පැවසූසේක. මේ ධර්‍මදෙක නිසා ශාස්තෘන්වහන්සේ සර්‍වඥතාඥානයට පත්සේක. එබැවින් එහි බලය දක්වමින් මෙසේ පැවසූසේක. එහි ‘ක්‍ුසලධර්‍මයන්හි අසතුටු බව’ යන මෙයින් මෙය ප්‍රකටකරයි. මම ධ්‍යානමාත්‍රයකින් හෝ අවභාසනිමිත්තමාත්‍රයකින් හෝ අසතුටුවී රහත්මගම ඉපදවූයෙමි. යම්තාක් එය නූපන්නේද ඒතාක් සතුටුවූයේ නොවෙමි. බවුන් වැඩීමෙහිදිද උකටලී නොවී නොපසුබටවම බවුන්වැඩීම කෙළෙමි යන මේ අර්‍ත්‍ථය දක්වමින් **යාච අප්පටිවානිතා** යනාදිය පැවසූසේක. එහි **අප්පටිවානිතා** යනු පසු නොබැසීමයි. නොපසුබටවීමයි. **අප්පටිවානී සුදාහං භික්‍ඛවෙ පදහාමි** යන මෙහි **සුදං **යනු නිපාතමාත්‍රයකි. ‘මහණෙනි, මම නොපසුබැසීමෙහි සිටියෙමි. බෝසත්කල්හි සර්‍වඥතා ඥානය පතමින් ප්‍රධන් වීර්‍ය්‍යය කෙළෙමි යන මෙය මෙහි අදහසයි.
දැන් යම්සේ මෙතුමා විසින් ඒ ප්‍රධන් වීර්‍ය්‍යය කරනලද්දේද එය දක්වමින් **කාමං තචො ච** යනාදිය පැවසූසේක. එහි **යන්තං** යන මෙයින් ලැබියයුතු ගුණසමූහය දක්වයි. පුරිසත්ථාමෙන යනාදියෙහි පුරුෂයාගේ ඥාන ශක්තිය, ඥානවීර්ය, හා ඥානපරාක්‍රමයද කියනලදී. සන්‍ථානං යනු පිහිටුවීම, නැවැත්ම, පසුබැසීම, සංසිඳීමයයි අර්‍ත්‍ථයි. මෙපමණකින් මෙයින් සතර අංගයකින් යුක්තවූ විර්ය අධිෂ්ඨානය කියන ලද්දේ නමි. මෙහිද කාමං තචො යනු එක් අංගයකි. අට්ඨි යනුද තවත් අංගයකි. මංසලොහිතං යනුද එක් අංගයකි. මේ සතර අංගයෝයි. පුරිසත්‍ථාමෙන (පුරුෂවීර්යයෙන්) යනාදිය බලවත් වීර්ය සඳහාවූ වෙනත් නම්ය. මෙසේ මුලින් සඳහන් කළ සතරින් යුක්තවී මෙසේ අධිෂ්ඨාන කරනලද වීර්යය චතුරංග සමන්වාගත වීර්යාධිෂ්ඨානය නමැයි දතයුතුය. මෙපමණකින් මෙතුමා විසින් බෝධිපර්‍ය්‍යංකයේහිදී තමාගේ පැමිණියයුතු ප්‍රතිපදාව කියනලදී.
දැන් ඒ ප්‍රතිපදාවෙන් ලබනලද ගුණය කීමට තස්ස මයහං භික්‍ඛවෙ (මහණෙනි. ඒ මට) යනාදිය පැවසූසේක. එහි **අප්පමාදාධිගතා** යනු සිහියෙන් නොවෙන්ව විසීම් සංඛ්‍යාත අප්‍රමාදයෙන් ලබනලදී. නිදාගෙන පමාවූවහු විසින් නොලබනලදී. බොධි යනු සිවුමග නුවණ හා සියල්දත් නුවණයි. මෙයි නිදාගෙන පමාවුවහු විසින් ලැබීමට නොහැක. එහෙයින් බෝධිය අප්‍රමාදයෙන් ලබනලදැයි කියනලදී. **අනුත්තරො යොගක්‍ඛෙමො** යනු හුදෙක් බෝධිය පමණක් නොව අර්හත්ඵලනිර්‍වාණ සංඛ්‍යාතවූ අනුත්තර යොගක්‍ෂෙමයද අප්‍රමාදීව ලබන ලද්දේමය.
දැන් තමන් විසින් ලබනලද ගුණයන්හි බික්සඟන සමාදන් කරවමින් **තුමේහ චෙපි භික්‍ඛවෙ** යනාදිය පැවසූසේක. එහි **යස්සත්‍ථාය** යනු යමක් සඳහා, යමකට එළඹ විසීමට කැමැතිව යන අර්‍ත්‍ථයි. **තදනුත්තරං** යනු ඒ ශ්‍රෙෂ්ඨවූ දෙයයි. **බ්‍රහ්මචරියපරියොසානං** යනු මාර්‍ග බ්‍රහ්මචර්යාවේ අවසානයවූ ආර්යඵලයයි. **අභිඤ්ඤා සච්ඡික්‍වා** යනු අභිඥාවෙන්, උත්තම ප්‍රඥාවෙන් ප්‍රත්‍යක්‍ෂකොටයි. **උප්සම්පජ්ජ විහරිස්සථ** යනු ලැබ පැමිණ වාසයකරවු යනුයි. තස්මා යනු යම්හෙයකින් නොපසුබස්නා උත්සාහය නම්වූ මෙය බොහෝ උපකාර ඇත්තේද උතුම් අර්‍ත්‍ථ ඉටුකරන්නේද, එහෙයිනි.
සයවෙනි සූත්‍රයෙහි **සංයොජනීයෙසු ධම්මේසු** යනු දස සංයෝජනයන්ට ප්‍රත්‍යයවූ ත්‍රෛභූමික ධර්‍මයන්හියි. **අස්සාදානුපස්සිතා** යනු ආස්වාද වශයෙන් දක්නාලද, බලනබව යන අර්‍ත්‍ථයි. **නිබ්බිදානුපස්සිතා** යනු නිර්‍වෙද වශයෙන් උකටලීවිම්වශයෙන් බලනබවයි. **ජාතියා **යනු ස්කන්‍ධයන්ගේ හටගැනීමෙනි. ජරාය යනු ස්කන්‍ධයන් මුහුකුරා යාමෙනි. **මරණතො** යනු ස්කන්‍ධයන්ගේ බිඳීමෙනි. විනාශවීමෙනි. **සොකෙහි** යනු ඇතළත පසුතැවිලි වීම ලක්‍ෂණ කොට ඇති ශෝකයෙනි. **පරිදෙවෙහි** යනු එය ඇසුරු කොට විලාපකීම් ලක්‍ෂණකොට ඇති හැඬීමෙනි, **දුක්‍ඛෙ**හි යනු කය පෙළෙන දුකෙනි. **දොමනස්සෙහි** යනු සිත තවන දොම්නසිනි. උපායාසෙහි යනු දැඩි ආයාසය (වෙහෙස) ලක්‍ෂණකොට ඇති **උපායාසයෙනි. දුක්‍ඛසමා** යනු සියලු සංසාර දුකෙනි. **පජහති **යනු මාර්‍ගයෙන් දුරුකරයි**. පහා**ය යන මෙහි වනාහි ඵලලක්‍ෂණය කියනලදී. මේ සූත්‍රයෙහි සසර සහ නිවන කියනලදී.
සත්වැනි සූත්‍රයෙහි** කණ්හා** යනු කළුපැහැය නිසා කළුවූයේ නොවෙයි. කළුබවට (පවිටුබවට) පමුණුවන්නේනුයි හටගැනීමෙන් පවිටුබැවින් කණ්හා නමි. ස්වකීය කෘත්‍යයෙන් හෝ සියලු අකුශල ධර්‍මයෝ කෘෂ්ණයෝමය. ඔවුන්ගේ උපතින් සිත පැහැසර නොවෙයි. **අභිරිකං** යනු ලජ්ජා නැති බවයි. **අනොත්තප්පං** යනු (පවට) බිය නැති බවයි.
අටවැන්නෙහි **සුක්කා** යන පැහැයෙන් සුදුබවින් සුදුනොවේ. සුදුබවට (පිවිතුරු බවට) පමුණුවත්නුයි සුදුයි. ස්වකීය කෘත්‍යයෙන් හෝ සියලු කුශලධර්‍මයෝ සුදුමය. ඔවුන්ගේ උපතින් සිත පැහැසර වෙයි. **හිරි චඔත්තපපං ච** යනු මෙහි පවින් පිළිකුල් කරන ලක්‍ෂණය හිරියි. බියවන බව ඔත්තප්පයයි. මෙහි යමක් විස්තර වශයෙන් කිවයුතු ද එය විසුද්ධිමග්ගයෙහි කියනලද්දේමය.
නව වැන්නෙහි **ලොකං පාලෙනති** යනු ලෝකය දරත් පිහිටුවත් රකිති යනුයි. **නයිධ පඤ්ඤායෙථ මාතා** යනු මේ ලෝකයෙහි ජනනය කරන මව මේ මගේ මවයයි ගරු කිරීම් වශයෙන් නොපැනෙයි. ඉතිරි පදයන්හිද මේ ක්‍රමයමයි. **සමේහදං** යනු මිශ්‍රවීම හෝ සීමා බිඳීමයි. යථා අජෙළකා යනාදියෙහි මේ සත්වයෝ මේ මගේ මවය හෝ නැන්දාය හෝයි ගරුකිරීම් වශයෙන් නොදනිත්. යම් වස්තුවක් නිසා උපන්නාහුද එහිම වරදවා හැසිරෙත්. එබැවින් උපමාවක් එළවමින් එළුබැටලුවන් මෙනැයි ආදිය පැවසීය.
දසවැන්න අත්‍ථෙර්‍ාත්පත්තියෙහි (කරුණක් ඇතිවීමෙහි) කියනලදී. කවර අත්‍ථෙර්‍ාත්පත්තියකදීද? මිනිසුන්ගේ උද්ඝොෂණයෙහිය. භාග්‍යවතුන්වහන්සේ විසින් ප්‍රථම බෝධියෙහි විසිවසක් වස් එළඹීම නොපනවන ලද්දේවිය. භික්‍ෂූහු නිබඳවාසයක් නැත්තාහු වැස්සෙහිද වැසි සමයෙහිද කැමති පරිද්දෙන් විසූහ. ඔවුන් දැක මිනිස්සු කෙසේ නම් ශාකයපුත්‍ර ශ්‍රමණයෝ ශීත කාලයෙහිද උෂ්ණකාලයෙහිද වැසිකල්හිද නිල්තණ මඩිමින් ඒකේන්‍ද්‍රිය ජීවීන් වෙහෙසෙමින් බොහෝ කුඩා ප්‍රාණීන් විනාශයට පමුණුවමින් සැරිසරත්ද? නපුරුසේ කියනලද ස්වභාවය ඇති මේ අන්‍යතීර්ථකයෝ වස් විසීමෙහි ඇලෙත් මේ ලිහිණියෝ ගස් අග කැදලි තනා ඒවායේ වැසිකල ගෙවත්යයි ආදිය කියා උද්ඝෝෂණය කළාහුය. භික්‍ෂූහු එකරුණ භාග්‍යවතුන්වහන්සේට සැලකළාහුය. භාග්‍යවතුන්වහන්සේ එකරුන නිදානකොට මේ සූත්‍රය දෙසනසේක් පළමුව ‘මහණෙනි වස් එළඹෙන්නට අනුදනිමි’යි මෙපමණක්ම පැවසූසේක. ඉක්බිති භික්‍ෂූන්ට කවදා නම් වස් එළැඹිය යුතුදැයි උපන් සැකය ගැන අසා ‘මහණෙනි වැසි සමයෙහි වස් එළඹෙන්නට අනුදනිමි’යි පැවසූසේක. ඉක්බිති භික්‍ෂූන්ට වස් එළැඹීම් කීයක්දැයි අදහසක් පහළවිය. භාග්‍යවතුන්වහ්නසේට මෙකරුණ සැළකළාහුය. එය අසා සියලු මෙම සූත්‍රය දෙසමින්** දේවමා භික්ඛවෙ **යනාදිය දෙසූසේක. එහි **වස්සූපනායිකා** යනු වස් එළඹීම්ය. **පුරිමිකා** යනු දිනක් ගතවූ ඇසළ මස එළඹිය යුතු වප්මස පුන්පොහෝ දිනය අවසන් කොටඇති පළමු තෙමස ඇත්තාවූයි. **පච්ඡිමිකා** යනු මසක් ගතවූ ඇසළ මස එළඹිය යුතු ඉල්මස අවසන්කොට ඇති පැසුළු තෙමස ඇත්තාවූයි.
2. අධිකරණ වර්ගය
දෙවෙනි වර්‍ගයෙහි පළමුවෙනි සූත්‍රයෙහි **බලානි** යනු කවර අර්‍ත්‍ථයකින් බලයෝදයත්? නොසැලෙනසුලු අරුතින් බලයෝ නම් වෙත්. එසේම මැඩපැවත්විය නොහැකි අර්‍ත්‍ථයෙන්ද යටපත් කළ නොහැකි යන අර්‍ත්‍ථයෙන්ද වේ. **පටිසංඛාන බලං** යනු ප්‍රත්‍යවෙක්‍ෂණබලයයි. **භාවනාබලං **යනු දියුණු කිරීමේ බලයයි. වැඩීමේ බලයයි. **සුද්ධමත්තානං **යන මෙය යට කියනලද ක්‍රමයෙන්ම දතයුතුයි**. තත්‍ර** යන් ඒ බලදෙකෙහියි. **යමිදං** යනු යම් මේයි. **සෙඛමෙතං බලං** යනු මෙය ශෛක්‍ෂයන් සත්දෙනාගේ ඥානබලයයි. සෙඛං හි සො භික්‍ඛවෙ බලං ආගම්ම යනු ශෛක්‍ෂයන් සත් දෙනාගේ ඥානබලය ඇරඹ, නිසා යනුයි. **පජහති** යනු මගින් දුරුකරයි. යම් හෙයකින් මේ දෙකම වඩා රහත්බවට පැමිණෙයිද එහෙයින් මෙහි එතදග්ගය නොපැමිණියේයි දතයුතුය.
දෙවෙනි සූත්‍රයෙහි සතිසම්බොජක්‍ධංගං භාවෙති යනාදියෙහි මෙය යට නොආ පද වශයෙන් අර්‍ත්‍ථ වර්‍ණනාවයි. විවෙකනිස්සිතං යනු විවේකය ඇසුරුකොට ඇතියි. විවේකය යනු හුදෙකලා වීමයි. මේ විවෙකය, තදඞ්ග වික්‍ඛම්භන සමුච්ඡේද පටිප්පස්සද්ධි නිස්සරණ විවේකයයි පස් ආකාරය. ඒ පස් ආකාරවූ විවේකයෙහි විවේක නිස්සිතං යනු තදඞ්ග වික්‍ඛම්භන සමුචේඡද පටිපස්සද්ධි නිස්සරණ විවේකයයි පස් ආකාරය. ඒ පස් ආකාරවූ විවේකයෙහි විවේක නිස්සිතං යනු තදඞ්ගවිවෙකනිශ්‍රිතවූද, සමුච්ඡේද විවෙක නිශ්‍රිතවූද නිස්සරණවිවෙක නිශ්‍රිතවූද සතිසම්බොජ්ක්‍ධංගය වඩයි යන මේ අර්‍ත්‍ථය දතයුතුය. එසේම සතිසම්බොජ්ක්‍ධංග භාවනාවෙහි යෙදුණු යෝගීතෙමේ විදර්‍ශනාක්‍ෂණයෙහි කෘත්‍යවශයෙන් තදඞ්ගවිවේක නිශ්‍රිතවූද අදහස් වශයෙන් නිශ්ශරණවිවේක නිශ්‍රිතවූද මාර්‍ගකාලයෙහි කෘත්‍ය වශයෙන් සමුච්ඡෙද විවෙක නිශ්‍රිතවූද අරමුණවශයෙන් නිශ්ශරණවිවෙක නිශ්‍රිතවූද සතිසම්බොජ්ක්‍ධඞ්ගය වඩයි. පස් ආකර විවේකය ඇසුරු කොටඇති (සතිසම්බොජ්ක්‍ධඞ්ගය වඩිතියිද) ඇතැම්හු කියති. ඔවුහු හුදෙක් බලවත් විදර්‍ශනාමාර්‍ග ඵලක්‍ෂණයන්හි පමණක්ම බොජ්ක්‍ධඞ්ගයන් ඔසවා නොක්වති. විදර්‍ශනාධ්‍යාන කසිණධ්‍යාන ආණාපාන සුබ බ්‍රහ්මවිහාර ධ්‍යානයන්හිදීද ඔසවති. (මෙය) අර්‍ත්‍ථකථාචාර්‍ය්‍යවරුන් විසින් ප්‍රතික්‍ෂෙප නොකරනලදී. එබැවින් ඔවුන්ගේ මතයෙන් මේ ධ්‍යානයන්ගේ ප්‍රවෘත්ති ක්‍ෂණයෙහි යම්සේ විදර්‍ශනාක්‍ෂණයෙහි අදහස්වශයෙන් නිශ්ශරණවිවේක නිශ්‍රිතවේද එසේ විස්කම්භන විවේක නිශ්‍රිතවේයයි කියනලදී. මෙසේ පටිප්පස්සද්ධිවිවෙක නිශ්‍රිතවූ බොද්ධ්‍යංගයද වඩන්නේයයි කීමටවටී. විරාගනිශ්‍රිතාදීන් කෙරෙහිද මේ ක්‍රමයයි. විරාගාදීහු විවෙකාර්‍ත්‍ථය ඇත්තෝමය.
මෙහි හුදෙක් වොස්සග්ගය (පරිත්‍යාගය) දෙයාකාරය. පරිච්චාගවොස්සග්ගයද පක්‍ඛන්‍දන වොස්සග්ගයද වශයෙනි. එහි පරිච්චාගවොස්සග්ගය යනු විදර්‍ශනාක්‍ෂණයෙහි තදඞ්ගවශයෙන්ද මාර්‍ගක්‍ෂණයෙහි සමුච්ඡේද වශයෙන්ද කෙලෙසුන් දුරුකිරීමයි. පක්‍ඛන්‍දන වොස්සග්ගය යනු විදර්‍ශනාක්‍ෂණයෙහි එයට නැඹුරුවීම් වහයෙන්ද මාර්‍ගක්‍ෂණයෙහි අරමුණු කිරීමෙන්ද නිවන තුළට වැදීමයි. ඒ දෙකම මේ ලෞකික ලෝකෝත්තර මිශ්‍රකවූ අර්‍ත්‍ථවර්‍ණනා ක්‍රමයේදී සුදුසුය. මේ සති සම්බොජ්ක්‍ධඞ්ගය යම්සේ කියනලද ක්‍රමයෙන් කෙලෙසුන් දුරුකරයිද එසේම නිවනටද ඇතුළු වෙයි. **වොස්සග්ගපරිනාමිං** යන මෙම සියලු වචනයෙන් වොස්සග්ගාර්‍ත්‍ථය (පරිත්‍යාගාර්ථය) යොමුවන, යොමුවූ, පැසෙන පැසුණු යන (ලක්‍ෂණ ඇත) යන මෙය කියනලදී. මේ බොජක්‍ධඞ්ග භාවනාවෙහි යෙදුණු භික්‍ෂුව යම්සේ සතිසම්බොජක්‍ධඞ්ගය කිලෙසපරිච්චාග වොස්සග්ග අර්‍ත්‍ථයද නිබ්බාන පක්‍ඛන්‍දන වොස්සග්ග අර්‍ත්‍ථයද පැසවයිද යම්සේ මුහුකුරා ගියේවේද එසේ එම බොජක්‍ධඞ්ගය වඩයි යන මේ ක්‍රමය සෙසු බොධ්‍යංගයන්හිදවේ.
මෙහි වනාහි නිවනම සියලු සංඛතධර්‍මයනගෙන් වෙන්වූ බැවින් විවේකයයි. සියල්ලන්ගේ වෙන්වීම බැවින් විරාගයයි. නිරෝධභාවයෙන් නිරෝධයයි කියනලදී. මාර්ගයමද වොස්සග්ගපරිනාමීය. එබැවින් සතිසම්බොජ්ක්‍ධඞ්ගය වඩයි. විවේකය අරමුණුකොට පැවතීමෙන් විවෙකනිශ්‍රිතවෙයි. එසේ විරාගය (අරමුණුකොට පැවතීමෙන්) විරාගනිශ්‍රිතවේ. නිරොධ නිශ්‍රිතද වේ. එයද ආර්යමාර්‍ගක්‍ෂණයෙහි පැවතීමෙන් කෙලෙසුන් සහමුලින් විනාශවීමෙන් පරිත්‍යාග භාවයෙන්ද නිබ්බානපක්‍ඛන්‍දන භාවයෙන්ද මුහුකුරාගියේය. පැසුණේය යන මෙම අර්‍ත්‍ථයම දැක්විය යුතුය. සෙසු බොජක්‍ධඞ්ගයන්හි මේ ක්‍රමයයි. මෙසේ මේ බොධ්‍යංග සත ලෞකික ලෝකෝත්තර මිශ්‍රකව කියනලදී. මේ බලදෙකෙහිද ඒතදග්‍රභාවය කියනලද ක්‍රමයෙන්ම දතයුතුයි.
තෙවෙනි සූත්‍රයෙහි **විචිචේච්ච කාමෙහි** යනාදී ධ්‍යාන සතරේ පෙළ අර්‍ත්‍ථයද භාවනාක්‍රමයද යන සියල්ල විසුද්ධිමග්ගයෙහි විස්තර කරනලද්දේමය. මෙම සතර ධාන්‍යයන් ඇතැම් භික්‍ෂුහු චිත්තවිවේකය සඳහා වඩාත් ඇතමෙක් විදර්‍ශනාපාදකවීම සඳහාද ඇතමෙක් අභිඥාපාදකවීම සඳහාද ඇතමෙක් නිරෝධපාදකවීම සඳහාද ඇතමෙක් භවවිශෙෂාර්ථය සඳහා ද වඩාත් මෙහි මේවාද විදර්‍ශනාපාදක වූවෝයයි අදහස් කරනලදහ. මේ භික්‍ෂුව මේ ධ්‍යානයන්ට සමවැද සමවතින් නැඟිට සංස්කාරයන් විමසා බලා හේතු ප්‍රත්‍යය පරීක්‍ෂාකොට ප්‍රත්‍යය සහිතවූ නාමරූපයන් නිශ්චයකොට ඉන්‍ද්‍රියබල බෝධ්‍යංගයන් ගලපා රහත්බවට පැමිණෙයි. මෙසේ මේ ධ්‍යානයෝ ලෞකික ලෝකෝත්තර මිශ්‍රකවම කියනලද්දාහුය. මේ බලදෙකෙහිම එතදග්‍රභාවය කියනලද ක්‍රමයෙන්ම දතයුත්තාහුය.
සිවුවැන්නෙහි **සඞ්ඛිතේතන ච චිත්‍ථාරෙනච** යනු සංක්‍ෂිපත ධර්‍මදේශනාව විස්තාරධර්‍මදේශනාව යන ධර්‍මදේශනා දෙකම දක්වනුලබයි. එහි මාතෘකාව උද්දෙශකොට කියනලද දේශනාව සංක්‍ෂිප්ත දේශනා නමි. එම මාතෘකාවම විස්තරවශයෙන් බෙදා කියනලද දේශනාව විස්තාර දේශනා නමි. මාතෘකාව තබාද නොතබාද විස්තරවශයෙන් බෙදා කියනලද්දේ විස්තාර දේශනාමය. ඔවුනතුරෙන් සංක්‍ෂිප්ත දේශනාව නම් මහනුවණැති පුද්ගලයන්ගේ වශයෙන් කියනලද්දේයි. මහපැනවතාට වනාහි විස්තාර දේශනාව දැඩි ප්‍රමාදයක් (අනවශය කල්මැරීමක්) මෙන්වෙයි. මඳපැනවතාට සංක්‍ෂෙපදේශනාව හාවාගේ පැනීමක් මෙන්වෙයි. අගට හෝ කෙළවරට පැමිණීමට නොහැකිවෙයි. සංක්‍ෂෙපදේශනාවද උද්ඝටිතඤඤු පුද්ගලයාගේ වශයෙන් කියනලදී. විස්තාරදේශනාව අනෙක් පුද්ගලයන් තිදෙනාගේ වශයෙනි. සියලුම ත්‍රිපිටකය සංක්‍ෂෙපදේශනා විස්තාර දේශනායයි මෙහිම ප්‍රසිද්ධියට යයි.
පස්වැන්නෙහි **යසමිං භික්‍ඛවෙ අධිකරණෙ** යනු විවාදාධිකරණය අනුවාදාධිකරණය ආපත්තාධිකරණය කිච්චාධිකරණය යන මේ අධිකරණයෙන් අතුරෙන් යම් අධිකරණයකය. **අපෙනනො ච භිකඛු** යනු ඇවතට පැමිණි භික්‍ෂුවයි. **තසෙම්තං** යනු එහි මෙයයි. **දීඝත්තාය** යනු දිගුකලක් පැවතීම සඳහායි. **ඛරත්තාය** යනු දාසකොණ්ඩචණඩාලබවින් යන මෙසේ රළුවචන පැවැත්වීම සඳහායි. **වාළත්තාය** යනු ගල්කැබලිති දඬුමුගුරුවලින් පහරදීම්වශයෙන් රුදුරුබව සඳහායි**. භික්‍ඛු ච න ඵාසුකං විහරිස්සන්ති **යනු භික්‍ෂුසංඝයා අන්‍යොන්‍යවශයෙන් විවාදයට එළඹී කල්හි උදෙසීම් හෝ විමසීම් ගනු කැමැත්තෝ හෝ ප්‍රධන්වීර්යයෙහි යෙදෙනු කැමැත්තෝ පහසුසේ නොවසත්, භික්‍ෂුසංඝයා උපොෂථ පවාරණයන් සඳහා සිටිකල්හි උදෙසීම් ආදියෙන් ප්‍රයෝජන ඇත්තෝ උද්දෙශාදිය ගැනීමට නොහැකිවෙත්. විපස්සනා වඩන්නවුන්ගේ සිත හටගැනීම එකඟ නොවෙයි. එයින් විශේෂයක් උපදවීමට නොහැකිවෙත්, මෙසේ භික්‍ෂුහුද පහසුසේ නොවසත්, **නදීඝත්තාය** යනාදියෙහි කියනලද විරුද්ධ ක්‍රමයෙන්ම අර්‍ත්‍ථය දතයුතුය.
**ඉධ** යන මේ සසුනෙහියි **ඉතිපටිසංචික්‍ඛති** යනු මෙසේ ප්‍රත්‍යවේක්‍ෂාකරයි. **අකුසලං ආපනනො** යන මෙහි අකුසලය යන්නෙන් ඇවත අදහස් කරනලදී. ඇවතට පැමිණියේය යන අර්‍ත්‍ථය. කඤචිදෙව දෙසං යනු සියලු ඇවත්ම නොවේ. ඇවතින් කිසියම් කොටසක්, කිසියම් ඇවතක් යන අර්‍ත්‍ථයි. **කායෙන** යනු මවුපියන් නිසා හටගත් සිරුරෙනි, **අනත්තමනො** යනු අසතුටු සිතයි. **අනත්තමනවාචං** යනු අසතුටු වචනයයි. **මමෙව** යන මාම යන අර්‍ත්‍ථයි. **තත්‍ථ** යනු ඒ අධිකරණයෙහියි. **අච්චයො අච්චගමා** යනු වැරද්ද ඉක්මවා මැඩ ගියේය. මෙහි වැරදිකරු මමමය. **සුඞ්කදායිකංච භණ්ඩස්මිං** යනු යම්සේ අයබදු ගන්නා තැන පරිහරණයකොට ගෙනයනලද භාණ්ඩයෙහි වරද අයබදු දෙන්නා යටපත් කරයි. එහි ඔහු වරදකරු වෙයි. රජවරු හෝ රාජපුරුෂයෝ හෝ නොවෙති යන අර්‍ත්‍ථයි.
මෙය කියනලද්දේ වෙයි. යමෙක් රජවිසින් පිහිටුවනලද අයබදු අයකරන තැන පරිහරණයකොට බඩු ගෙනයයිද ඔහු බඩු සහිත ගැලෙන් ගෙනවුත් රජුට දක්වත්, එහි අයබදු ගන්නා තැන වරදනැත. රජුගේ හෝ රාජපුරුසයන්ගේද නොවේ. පරිහරණයකොට ගිය තැනැත්තාගේම වරදවෙයි. මෙසේම ඒ භික්‍ෂුව යම් ඇවතකට එළඹියේ එහි ඇවතේ වරද නොවේ. චෝදනා කරන්නාගේද නොවේ. කරුණුතුනකින් ඒ භික්‍ෂුවගේම වරදයි. ඔහුට වනාහි ඇවතට අවන් බැවින්ද වරදයි. චෝකයා කෙරෙහි අසතටු සිත ඇති බැවින්ද වරදයි. අසතුටු සිත ඇතත්හුගේ අනුන්ට සැලකිරීමෙන්ද වරදයි. චෝදකයාට වනාහි හෙතෙම ඒ ඇවතට පැමිණි යමෙකු දුටුවේද එහි වරදක් නැත. අසතුටු සිතින් දොස් නැඟීම වනාහි වරදකි. එයද සිහිනොකොට මේ භික්‍ෂුව තමන්ගේම දෝෂය මෙනෙහි කරමින් මෙසේ එහිවරද මගේමය. භාණ්ඩයෙහි අයබුදුගෙවන්නා මෙන් වරදට පිළිපන්නේයයි මෙසේ මෙනෙහිකරයි යන අර්‍ත්‍ථයි. දෙවැනිවාරයෙහි චෝදකයාට නොසතුටු සිත ඇතිබවද නොසතුටු සිතින් චෝදනා කරනලදබවද යන වරද දෙකෙකි. ඔවුන්ගේ වශයෙන් වරද එළඹියේයයි මෙහි යෝජනාව කළයුතුය. මෙහි ඉතිරිය පැහැදිලි අරුත් ඇත්තේමය.
සයවැන්නෙහි **අඤ්ඤතරො** යනු එක් අප්‍රසිද්ධ නම් ඇති බ්‍රාහ්මණයෙකි**. යෙන භගවා තෙනුපසඞ්කමි** යනු යෙන යනු ආධාරාථියෙහි කරණ විභක්ති වචනයි. එහෙයින් භාග්‍යවතුන්වහන්සේ යම් තැනෙක්හිද එහි එළඹියේයයි මෙසේ අර්‍ත්‍ථය දතයුතුය. කවර කරුණකින් භාග්‍යවතුන්වහන්සේ (වෙත) එළඹියයුතුසේක්ද? නොයෙක් ආකාර ගුණ විශේෂයන්ට එළඹීමේ අදහසිනි. රසවත් ගෙඩි අනුභව කිරීමේ අදහසින් පක්‍ෂීසමූහයා විසින් නිබඳ පලබර මහගසක්මෙන් එළඹියේය, ගියේයයි කියනලද්දේ වෙයි. **උපසඞ්කමිත්‍වා** යනු එළඹීමේ අවසානය දැක්වීමයි. නැතහොත් මෙසේ ගියේ එයින් භාග්‍යවතුන්වහන්සේට සමීපවූ කිට්ටුම තැනකට ගොස් හෝයිද කියනලද්දේවෙයි.
**භගවතා සද්ධිං සම්මොදි** යනු සුවදුක් ආදිය විමසමින් භාග්‍යවතුන්වහන්සේ ඔහු සමඟ යම්සේද එසේ හෙතෙමේද භාග්‍යවතුන්වහන්සේ ඔහු සමඟ යම්සේද එසේ හෙතෙමේද භාග්‍යවතුන්වහන්සේ සමඟ පවත්වන ලද සතුටුවීම් ඇත්තේවෙයි. උණු දියෙන් සතුටුවූ සිසිල් දියක් මෙන් ඒකීයබවට ගියේය. භවත් ගෞතමයිනි, ඔබට රුචිය ගෙනදෙනදේ කෙසේද ඔබට යැපීම ගෙනදෙනදේ කෙසේද? භවත්ගෞතමයන්ගේද ගෞතමශ්‍රාවකයන්ගේද අල්පාබාධබව නීරෝගීබව සැහැල්ලුබව බලය පහසුවිසීම කෙසේද යනාදී කථාවෙන් සතුටුවිය. ප්‍රීතිප්‍රමෝද සංඛ්‍යාතවූ සතුට දැනවීමෙන් සතුටුවිය යුතුබැවින්ද ඒ සතුටුවියයුතු කථාවයි. අර්‍ත්‍ථව්‍යංජනයන්ගේ මිහිරිබැවින් බොහෝ කලක්වුවද සිහිකිරීමට, නිතර පැවැත්වීමට සුදුසුබැවින් සිහිකළයුතුබැවින්ද සාරාණීයවෙයි. අසනුලබන සුවයෙන්ද සම්මොදනීය නම්වෙයි. සිහිකරනුලබන සුවයෙන් සාරාණීය නම්වෙයි. එසේ ව්‍යංජන පාරිශුද්ධියෙන්ද සම්මොදනීයවෙයි. අර්‍ත්‍ථපාරිශුද්ධියෙන් සාරාණීය වෙයි. යන මෙසේ නොයෙක් අයුරින් **සම්මොදනීයං කථා සාරාණීයං විතිසාරෙත්‍වා** අවසන්කොට නිමවා යම් අදහසකින් ආයේද එය අසනුකැමැත්තේ එකත්පසෙක හුන්නේය.
**එකමනතං** යනු සඳහිරු විසමව පෙරළෙයි (විසමං චන්‍දසුරියා පරිවත්තන්ති) යනාදී තන්හි මෙන් භාවනපුංසක (ක්‍රියාවිශේෂණ) නිර්දේශයයි. එහෙයින් යම්සේ හුන්නේ එකත්පසෙක හුන්නේවේද එසේ හුන්නේයයි මෙසේ මෙහි අර්‍ත්‍ථය දැක්වියයුතුයි. ආධාරාර්‍ත්‍ථයෙහා හෝ මේ කර්‍මවිභක්ති වචනයි. නිසීදි යනු හිඳගත්තේයි. පණ්ඩිතපුරුෂයෝ වනාහි ගරුකළයුතු තැනට එළඹ අසුන පිළිබඳ දක්‍ෂතාවෙන් එකත්පසෙක හිඳිති. මෙතෙමේද ඔවුන්ගෙන් කෙනෙකි. එහෙයින් එකත්පසෙක හුන්නේය.
කෙසේ හුන්නේ වනාහි එකත්පසෙක හුන්නේවෙයිද? හිඳීමේ දොස් සය වරායි. එය කෙසේදයත්? ඉතාදුර, ඉතාලඟ, උඩුසුළඟ, උස්තැන, ඉතා ඉදිරිය, ඉතාපිටුපස යනුයි. ඉතා දුර හුන් තැනැත්තේ වනාහි ඉදින් කතාකරනු කැමැත්තේවෙයිද උස්හහඬින් කථාකළයුතුවෙයි. ඉතාළඟ හුන් තැනැත්තේ (හඬ) එකට ගැටීම කරයි. උඩුසුළඟෙහි හුන් තැනැත්තේ සිරුරුගඳින් පෙළෙයි. උස් තැනක හුන්නේ අගෞරවය ප්‍රකාශකරයි. ඉතා ඉදිරියෙන් සිටියේ ඉදින් දකිනු කැමැත්තේ වෙයිද ඇසින් ඇස ගටා දැකියයුතුය. ඉතා පිටුපසින් හුන්නේ ඉදින් දකිනු කැමැත්තේවෙයිද බෙල්ල දිගුකොට දැකියයුතුවෙයි. එහෙයින් මෙතෙමේත් මේ හිඳීමේ දොස් සය අතහැර හුන්නේය. එහෙයින් එකත්පසෙක හුන්නේයයි කියනලදී.
**එතදවොච** යනු අගාරික පුච්ඡා අනගාරික පුච්ඡාවශයෙන් විචාරීම ද්විවිධය, එහි ස්වාමීනි යහපත කුමක්ද? අහයපත කුමක්දැයි මේ අයුරින් අගාරික පුච්ඡාව ආවේය. ස්වාමීනි මේ පංච උපාදාන ස්කන්‍ධයෝයි මේ අයුරින් අගාරික පුච්ඡාව ආවේය. ස්වාමීනි මේ පංච උපාදාන ස්කන්‍ධයේයි මේ අයුරින් අනගාරික පුච්ඡාවයි. මෙතෙමවනාහි තමන්ට සුදුසුවූ අගාරික පුච්ඡාව විචාරන්නේ ගෞතමයන්වහන්ස කවරනම් හේතුවක්ද කවර නම් ප්‍රත්‍යයක්ද යන මේ වචනය ඇසීය. එහි **හෙතුපච්චයො** යන මේ කාරණය යන්නට පර්‍ය්‍යාය වචනයි. අධම්මචරියාවිසමචරියාහෙතු යනු අධර්‍මචර්‍ය්‍යාව සංඛ්‍යාතවූ විෂමචර්යාවට හේතුව ඊට කාරණය ඊට ප්‍රත්‍යය යන අර්‍ත්‍ථයයි. විෂමවූ චර්යාව හෝ විෂමවූ කර්‍මයෙහි හැසිරීම විසමචරියායි. අධර්‍මචර්යාව වූයේත් එයමය විෂමචර්‍ය්‍යාව වූයේත් එයමයයි අධම්මචරියා විසමචරියා නමි. මේ අයුරින් හොඳපැත්තෙහිද අර්‍ත්‍ථය දතයුතුයි. අර්‍ත්‍ථවශයෙන් මෙහි අධම්මචරියා විසමචරියා නම් දස අකුශල කර්‍මපථයෝයි. ධම්මචරියා, සමචරියා නම් දශකුශල කර්‍මපථයෝයයි දතයුතුය.
**අභික්කන්තං හො ගොතම අභික්කන්තං** යනු මෙහි අභික්කන්ත ශබ්දය ඉක්මයාම සොඳුරුබව, මනාරූඇතිබව, අනුව සතුටුවීම යන අර්‍ත්‍ථයන්හි දක්නා ලැබේ. **‘අභික්කන්තා භනේත රත්ති නික්‍ඛනේතා පඨමො යාමො චිරනිසිනේනා භිකඛුසඞ්ඝො’** යනාදියෙහි ඉකුත්වීම් අර්‍ත්‍ථයෙහි දක්නාලැබේ. **අයං ඉමෙසං චතුන්නං පුග්ගලානං අභික්කන්තතරො ච පණිතතරො ච** යනාදියෙහි සොඳුරු යන අරුත්හිය.
‘කොමෙ චන්‍දති පාදානි ඉද්ධියා යසසා ජලං- අභිකකනේතන වණේණන සබ්බා ඔභාසයං දිසා’
යනාදියෙහි මනාරූ ඇති යන අරුත්හිය. **‘අභික්කන්තං භනේත’** යනාදියෙහි සතුටුවීමෙහිය. මෙහිද අනුව සතුටු වීමෙහිම වේ. අනුව සතුටුවීමෙහි යම් අයුරිකින් වේද එහෙයින් මැනවි ගෞතමයිනි මැනවි ගෞතමයිනියි කියනලද්දේ වේයයි දතයුතුය.
බියෙහි තරහවෙහි පැසසීමෙහි ඉක්මණෙහි කුතුහලෙහි අසිරියෙහි සිනහවෙහි සොවෙහි පැහැදීමෙහි නුවණැත්තේ ආමෙණ්ඩිතය (දෙවරක් කීම) කරන්නේය{1}.
මේ ලක්ෂණයෙන්ද මෙහි පැහැදීම්වශයෙන්ද පැසසීම්වශයෙන්ද මෙය දෙවරක් කියනලදැයි දතයුතුය. නැතහොත් **අභික්කන්තං** යනු ඉතා සිත් ඇදගන්නා, ඉතාහොඳ, ඉතා කැමති ඉතා සොඳුරුයයි කියනලද්දේ වෙයි.
එහි එක් **අභික්කන්තං** යනු ඉතා සිත් ඇදගන්නා, ඉතාහොඳ, ඉතා කැමති ඉතා සොඳුරුයයි කියනලද්‍දේවෙයි. එහි එක් අභික්කන්ත ශබ්දයකින් දෙශනයට පසසයි. එක් ශබ්දයකින් තමාගේ පැහැදීම පවසයි. මේ මෙහි අදහසයි. භවත් ගෞතමයන්ගේ යම් මේ ධර්‍මදේශනයක් වේද භවත් ගෞතමය එය මැනවි. භවත් ගෞතමයන්ගේ දේශනයට පැමිණ මගේ යම් පැහැදීමක් හෝ භාග්‍යවතුන්වහන්සේගේම වචනයට යම් පැහැදීමක් වේද එය මැනවියි අර්‍ත්‍ථදෙකක් සඳහා පසසයි. දොස් නැසීම්වශයෙන් භවත් ගෞතමයන්ගේ වචනය මැනවි. ගුණයන්ට එළඹීම්වශයෙන්ද මැනවි. එසේම සැදැහැ දැනවීම් වශයෙන්ද නුවණ දැනවීම් වශයෙන්ද මැනවි. අර්‍ත්‍ථවශයෙන්ද ව්‍යංජනවශයෙන්ද මැනවි. පැහැදිලි පද ආතිබැවින්ද ගැඹුරු අරුත් ඇතිබැවින්ද මැනවි. කන්කලුබැවින්ද සිත්ගන්නාසුලුබැවින්ද මැනවි. තමන් උසස් නොකිරීමෙන්ද අනුන් පහත් නොකිරීමෙන්ද කුළුණින් සිහිල්බැවින්ද නුවණින් පැහැසරබැවින්ද ඉදිරියට යොමුවීම සිත්කලුබැවින්ද මැඩීමෙහි දක්‍ෂබැවින්ද අසනුලබන සුවයෙන්ද විමසනුලබන හිතවත් බැවින්ද මැනවි මේ ආදියෙන් යෙදියයුතුය.
එයින් මත්තෙහි උපමා සතරින් දේශනයම පසසයි. එහි **නික්කුජජිතිං** යනු යටිකුරුව තැබූ හෝ මුවවිට යටට හැරවුණු යනුයි. **උක්කුජ්ජෙය්‍ය** යනු උඩුකුරු කරන්නේයි. **පටිච්ඡන්නං** යනු තණකොළ ආදියෙන් වැසූයි. **විචරෙය්‍ය** යනු විවරකරන්නේයි. **මූළභස්ස** යනු මංමුළාවූවහුටයි. **මග්ගං ආචික්‍ඛෙය්‍ය** යනු අතගෙන මේ මගයයි කියන්නේයි. **අන්‍ධකාරෙ** යනු කලුවර පක්‍ෂයෙහිතුදුස්වක අඩරැය ඝනවනලැහැබ වළාපටලයන අංගසතරින් යුක්ත අඳුරෙහියි. මේ වනාහි නොපැහැදිලි පදයන්ගේ අර්‍ත්‍ථයයි.
අභිප්‍රාය යෝජනාව මෙසේ වෙයි: යම්සේ කිසිවෙක් යටිකුරුවූවක් උඩුකුරු කරන්නේද එසේ දහමෙහි පරාංමුඛවූ අදහමෙහි වැටුණු මා අදහමින් නගා සිටුවන්නාවූ, යම්සේ වැසුණු දෙයක් විවරකරන්නේද එසේ කාශ්‍යප භාග්‍යවතුන්වහන්සේගේ ශාසනාන්තර්ධානයේ සිට මිසදිටු සමූහයෙන් වැසුණු සසුන විවරකරන්නාවූ, යම්සේ මංමුළාවූවෙකුට මඟ කියා දෙන්නේද එසේ නොමගට වැරදි මගට පිළිපන් මට සගමොක් මඟ ප්‍රකට කරන්නාවූ යම්සේ අඳුරෙහි තෙල්පහනක් දරන්නේද එසේ මොහඳුරෙහි ගැළුණු බුද්ධාදී රුවන්රූප නොදකින්නාවූ මට එය වසන මොහඳුරු නසන දෙසුම් පහන දල්වන්නාවූ භවත් ගෞතමයන් විසින් මට මේ ආකාරයන්ගෙන් ප්‍රකාශකළබැවින් නොයෙක් අයුරින් දහම පවසනලදී.
මෙසේ දෙසුම පසසා මේ දෙසුමෙන් තෙරුවනෙහි පහන්සිත් ඇත්තේ පැහැදුනු ආකාරය දක්වමින් ‘මේ මම” යනාදිය කීය. එහි **එසාහං** යනු මේ මමයි. **භව්න්තං ගොතමං සරණං ගච්ඡාමි** යනු භවත් ගෞතමයන්වහන්සේ මාගේ සරණය, පිහිටය, විපතින් ආරක්‍ෂාකරන්නාය. යහපත සලසන්නායයි මේ අදහසින් භවත් ගෞතමයන් වෙත යමි ඇසුරු කරමි. සේවනය කරමි. මෙසේ දනිමි. වටහා ගනිමි. යම් (ශබ්ද) ධාතූන්ගේ ගමනාර්ථයක්වේද අවබෝධ කිරීමද ඔවුන්ගේ අර්ථයකි. එහෙයින් ගච්ඡාමි යන මෙය දනිමි අවබෝධ කරමි යන මේ අර්‍ත්‍ථය කියනලදී. **ධම්මඤ්ච භික්‍ඛුසඞඝඤ්ච** යනු මෙහි වනාහි අවබෝධකළ මාර්‍ගය ඇති පසක්කළ නිවන ඇති අනුශාසනාකරනලද අයුරින් පළිපදින්නවුන් සතර අපායෙහි නොවැටෙන්නවුන්කොට දරයිනුයි ධර්‍ම නමි. එය අර්‍ත්‍ථවශයෙන් ආර්යමාර්‍ගයද නිවනදවේ. ‘මහණෙනි යම්තාක් ධර්‍මයෝ ගණන් ගැනෙත්ද ඒවා අතුරින් ආර්‍ය්‍යඅෂ්ඨාංගිකමාර්‍ගය අග්‍රයයි කියනුලැබේ.’ යන මෙය කියනලදී විස්තරය (මෙසේයි): හුදෙක් ආර්‍ය්‍යමාර්‍ගය සහ නිවනම පමණක් ධර්‍මය නොවෙයි. තවද ආර්‍ය්‍ය ඵලයන් සමඟ පර්යාප්ති ධර්‍මයද වේ. ඡත්තමානවක විමානවස්තුවෙහි මෙය කියනලදී:
රාගය දුරුකළ, තෘෂ්ණා රහිත ශොකරහිත, නිවන(ද) ප්‍රියවූ මිහිරිවූ මනාව පුරුදුකළ මනාව බෙදා දක්වනලද මේ ධර්‍මයද සරණයමි’{1}
මෙහි රාගවිරාග යන්නෙන් මාර්‍ගය කියනලදී**. අනෙජං අසොතං** යන්නෙන් ඵලයයි. **ධම්මං අසංඛතං** යන්නෙන් නිවනයි. **අප්පටිකූලං මධුරං ඉමං පගුණ සුවිභත්තං** යන්නෙන් පිටකත්‍රයකින් බෙදා දක්වනලද සියලු ධර්‍මස්කන්‍ධයෝයි. (සම්‍යක්) දෘෂ්ටි ශීල සමුහයාගෙන් ස්ථිරවුයේයි සංඝ නම්වේ. ඒ සංඝ්‍යා අර්‍ත්‍ථ වශයෙන් අෂ්ටාර්‍ය්‍යපුද්ගල සමූහයායි. ඒ විමාන වස්තුවෙහිදීම මෙය පවසනලදී.
යම් පිරිසුදුවූ සතර පුද්ගල යුගලයන්හි දෙනලද්ද මහත්ඵලයයි කීවාහුද ධර්‍මය දකින්නාවූ ඒ පුද්ගලයෝ අටදෙනෙකි. මේ සඞ්ඝයා සරණකොට යමි.{2}
භික්‍ෂූන්ගේ සමූහයා භික්‍ෂුසංඝයායි. මෙපමණිකින් බමුණු තෙමේ තෙරුවන් සරණයාම සැළකළේය.
දැන් ඒ තෙරුවන් සරණයාමෙහි දක්‍ෂතාම (මානදැනුම) සඳහා සරණය, සරණයාම, සරණයන පුද්ගලයා, සරණාගමන ප්‍රභෙදය සරණාගමන ඵලය, කිලුට, භේදය යන මේ ආකාර දතයුතුයි.
කෙසේදයත්? පදාර්‍ත්‍ථවශයෙන් පීඩා කෙරේනුයි සරණ නමි. සරණගියවුන්ගේ ඒ සරණයාමෙන්ම බිය, තැතිගැන්ම, දුක, දුගතිගාමී නරක පීඩාකරයි විනාශ කරයි යන අර්‍ත්‍ථයයි. තෙරුවනටම මේ නමෙකි. නැතහොත් යහපත පැවැත්වීමෙන්ද අයහපත නොපැවැත්වීමෙන්ද සත්වයන්ගේ බිය වළක්න්නේනුයි බුදුරජාණන්වහන්සේ සසර කතරින් එතර කරවීමෙන්ද සැනසිල්ල දීමෙන් ධර්‍මයද සුළුවූද උපකාරයක් කරන්නවුනට මහත් ප්‍රතිඵල ලබාදීමෙන් සංඝයාද වශයෙන් පිහිටවෙයි. මෙසේ මේ ආකාරයෙන්ද තෙරුවන පිහිටවේ. එයට පැහැදීමෙන් එයට ගරු කිරීමෙන් දුරුකළ කෙලෙස් ඇති එය පිහිටකොට යෑම් ආකාරයෙන් පැවති සිත පහළවීම සරණයාම නමින් සැලකෙයි. එයින් යුක්තවූ පුද්ගලතෙමේ සරණයයි. කියනලද ආකාර ඇති සිත පහළවීමෙන් මේ රත්නත්‍රය මට පිහිටය. සරණයයි මෙසේ එළඹේය යන අර්‍ත්‍ථයි. මෙසේ සරණය, සරණයාම සරණයන පුද්ගලයා යන තුන දතයුතුය.
සරණාගමන ප්‍රභේදයන්හි ලෝකෝත්තර ලෞකික වශයෙන් සරණාගමනය දෙයාකාරය. එහි ලෝකෝත්තර සරණාගමනය දක්නාලද සත්‍යයන්ගේ මාර්‍ගක්‍ෂණයෙහිදි සරණාගමන බාධාවන් විනාශවීමෙන් අරමුණුවශයෙන් නිවන අරමුණුවී සරණාගමන බාධාවන් විනාශවීමෙන් අරමුණුවශයෙන් නිවන අරමුණුවී කෘත්‍යවශයෙන් සියලු තෙරුවනෙහිම සමෘද්ධවෙයි. ලෞකික පෘථග්ජන පුද්ගලයන්ට සරණාගමනබාධක යටපත්වීමෙන් අරමුණුවශයෙන් බුදුගුන අරමුණු වී සමෘද්ධවෙයි. එය අර්‍ත්‍ථවශයෙන් බුද්ධාදී වස්තූන්හි ශ්‍රද්ධාප්‍රතිලාභයයි. ශ්‍රද්ධාමූලකවූ සම්‍යක්දෘෂ්ටිය දශ පුණ්‍යක්‍රියා වස්තූන්හි දෘෂ්ටිය සෘජු කිරීමයයි කියනුලැබේ.
එය සතරාකාරයකින් පවතියි. ආත්මසන්නිර්යාතනයෙන් තත්පරායනතායෙන් ශිෂ්‍යභාවොපගමනයෙන් හා ප්‍රණිපාතයෙන් යනුවෙනි. එහි ආත්මසන්නිර්‍ය්‍යාතනය නම් අද පටන් කොට මම මා බුදුන්ට දහමට හා සඟනට පවරමියි මෙසේ බුද්ධාදීන්ට ආත්මපරිත්‍යාගය කිරීමයි. තත්පරායනතා යනු අද පටන්කොට මම බුදුන් පිහිටකොට ධර්‍මය පිහිටකොට සංඝයා පිහිටකොට පවතිමියි සලකන්නැයි මෙසේ එය (තෙරුවන) පිහිටකොට ඇතිබවයි. ශිෂ්‍යභාවොපගමනය යනු අද පටන්කොට මම බුදුන්ගේ ධර්‍මයේ හා සංඝයාගේ අතවැසියෙක්මියි මා සලකන්නැයි මෙසේ ශිෂ්‍යභාවයට එළැඹීමයි. ප්‍රණීපාතය යනු අද පටන්කොට වැදීම අසුනෙන් නැගී සිටීම වැඳීම සුවදුක් විමසීම බුද්ධාදී වස්තුතුනට පමණක් කරමියි මෙසේ මා සලකන්නැයි මෙසේ බුද්ධාදීන් කෙරෙහි දක්වන පරම ගෞරවයයි. මේ සතර ආකාරයන්ගෙන් කිසිවක් හෝ කරන්නහු විසින් සරණාගමනය ගන්නා ලද්දේම වෙයි.
තවද භාග්‍යවතුන්වහන්සේට තමන් පරිත්‍යාගකරමි. ධර්‍මයටද සංඝයාටද තමන් පරිත්‍යාග කරමි. ජීවිතය පරිත්‍යාග කරමි. මවිසින් තමා බුදුන්ට පරිත්‍යාග කරන ලද්දේමය. මගේ ජීවිතය පරිත්‍යාග කරනලද්දේමය. ජීවිතාවසානය තෙක් බුදුන් සරණ යමි. බුදුන්වහන්සේ මගේ සරණයි. පිහිටයි. ආරක්‍ෂාවයි මෙසේ ආත්මසන්නිර්යාතනය දතයුතුයි. ‘මම ඒකාන්තයෙන් ශාස්තෘන්වහන්සේම දක්නෙමි. භාග්‍යවතුන්වහන්සේවම දක්නෙමි. සුගතයන්වහන්සේවම දක්නෙමි. සම්මා සම්බුදුන්වහන්සේම දක්නෙමි. භාග්‍යවතුන්වහන්සේවම දක්නෙමි’යි මෙසේද මහා කාශ්‍යපතෙරුන්වහන්සේගේ බුදුන් සරණයාමෙහි මෙන් ශිෂ්‍යභාවොපගමනය දැක්විය යුතුයි.
‘ඒ මම ගමින් ගමට නුවරින් නුවරට බුදු රජාණන් වහන්සේද ධර්‍මයේ ශ්‍රේෂ්ඨ ධර්‍මතාව ද නමදිමින් හැසිරෙන්නෙමි{1}
මෙසේද ආළවකාදීන්ගේ සරණාගමනය මෙන් තත්පරායනතාව දතයුතුය. ‘ඉක්බිති බ්‍රහ්මායු බ්‍රාහ්මණතෙමේ අසුනින් නැගිට උතුරුසළුව එකස්කොට භාග්‍යවතුන්වහන්සේගේ දෙපාලඟ හිසින් වැටී භාග්‍යවතුන්වහන්සේගේ දෙපා මුවෙන් සිඹී. අත්වලින්ද පිරිමදියි. භවත් ගෞතමය, මම බ්‍රහ්මායු වෙමි. භවත් ගෞතමය, බ්‍රහ්මායු බ්‍රාහ්මණ වෙමි’යි නමද අස්වයි. මෙසේ ප්‍රණිපාතය දැක්වියයුතුයි.
මේ ප්‍රණිපාතය වනාහි ඥාති, භය, ආචාර්‍ය්‍ය, දක්‍ෂිණෙය්‍යවශයෙන් සතරාකාර වෙයි. එහිලා දක්‍ෂිණෙය්‍ය ප්‍රණිපාතයෙන් සරණාගමනය වෙයි. ඉතිරි ඒවායින් නොවේ. ශ්‍රේෂ්ඨ වශයෙන්ම සරණ ගැනෙයි. ශ්‍රෙෂ්ඨවශයෙන්ම සරණ බිඳෙයි. එබැවින් යම් ශාක්‍යයෙක් හෝ කොළිය වංශිකයෙක් හෝ බුදුන්වහන්සේ අපගේ නෑයෙකැයි වඳියිද සරණය නොගන්නා ලද්දේමවෙයි. ඒ භාග්‍යවතුන්වහන්සේගෙන් උගත් යමක් සිහිකරමින් බුදුකල්හිද,
(උපයාගත්) භෝගයන්ගෙන් එක් කොටසකින් අනුභව කරන්නේය. කොටස් දෙකක් කටයුතුවල (කර්‍මාන්ත ආදියෙහි) යොදන්නේය. අනාගතයෙහි ආපදාකාලයන්හි (ප්‍රයෝජනය සඳහා) සිවුවැනි කොටස තැන්පත්කොට තබන්නේය.’{2}
මෙබඳුවූ අනුශාසනයක් උගෙන මගේ ඇදුරුවරයායි වඳියිද සරණ නොගත්තේම වෙයි. යමෙක් මෙලොව මෙතෙම අග්‍ර දක්‍ෂිණාර්හ පුද්ගලයායි වඳියිද එයින්ම සරණ ගත්තේවෙයි.
මෙසේ ගන්නාලද සරණ ඇති, අන්‍යතීර්ථකයන් කෙරෙහි පැවිදවූවකුට මෙතෙම නෑයකැයි වඳින්නාවූද උවසුවකුගේ හෝ උවැසියකගේ සරණාගමනය නොබිඳෙයි. පැවිදිනොවූවකුට වඳින්නකු ගැන කිවයුත්තක් නැත. එසේම රජුනට බියෙන්, ‘මෙතෙම රටවැසියන් විසින් පුදනලදබැවින් නොවඳිනුලබන්නේ අනර්ථයක්ම කරන්නේ’යි වඳින්නාගේද එසේම යම්කිසි ශිල්පයක් උගැන්වූ තීර්ථකයකුටද මෙතෙම මගේ ආචාර්‍ය්‍යවරයායි වඳින්නාගේද සරණාගමනය නොබිඳෙයි. මෙසේ සරණාගමන ප්‍රභේදයද දතයුතුය.
මෙහිද ලෝකෝත්තර සරණාගමනයාගේ සතර ශ්‍රමණ ඵලයද විපාකඵලයවූ සියලු දුක් නැතිකිරීමද වෙයි. විපාක ඵලය කියනලද්දේමය:
යමෙක් බුදුන්ද දහම්ද සඟුන්ද සරණ ගියේවෙයිද, දුක, දුක හටගැනීම දුක ඉක්මවීම දුක් නැති කරවන්නාවූ ආර්‍ය්‍ය අෂ්ටාංගක මාර්‍ගය යන සතර ආර්‍ය්‍ය සත්‍යයන් මනා නුවණින් දකියිද, මේ සරණය බියරහිතය. මෙය උතුම් සරණයි. මේ සරණයට එළඹ සියලු දුකින් මිදෙන්නේය.{1}


තවද නිත්‍ය ලෙස සැලකීමට නොඑළැඹීම් ආදි වශයෙන්ද මේ සරණාගමනයේ විපාකඵලය දතයුතුය.
මෙය කියනලදී: මහණෙනි, සම්‍යක්දෘෂ්ටි සම්පන්නවූ පුද්ගලයෙක් කිසි සංස්කාරයක් නිත්‍ය ලෙස සලකයිද සැපවශයෙන් සලකයිද කිසි සංස්කාරයක් ආත්මවහයෙන් සලකයිද මව ජීවිතයෙන් තොරකරයිද පියා ජීවිතයෙන් තොරකරයිද රහතන්වහන්සේ කෙනෙකු ජීවිතයෙන් තොරකරයිද දුෂ්ට සිතැතිව තතාගතයන්වහන්සේගේ සිරුරෙන් ලේ සොලවයිද සංඝයා බිඳුවයිද අන්ශාස්තෘවරයකු උදෙසයිද යන මෙම කරුණ විද්‍යමාන නොවෙයි. මෙය කරුණු රහිතය. ඊට ඉඩ නැත.
ලෞකික සරණාගමනයාගේ (සුගති) භව සම්පත්තියත් භොගසම්පත්තියත් ඵලයමය. මෙය කියනලදී.
යම්කිසිවෙක් බුදුන් සරණගියාහුද ඔවුහු අපායට නොයති. මිනිස් සිරුර අතහැර දෙව්සිරුර පුරවත්{2}
වෙනත් දෙයක්ද කියනලදී.
‘ඉක්බිති ශක්‍ර දේවේන්‍ද්‍රතෙමේ අසූදහසක් දෙවියන් සමඟ මහමුගලන් තෙරණුවෝ යම් තැනකද එතැනට එළැඹියේය. -පෙ- එකත් පසෙක සිටියාවූ ඒ සක්දෙවිඳුන්ට ආයුෂ්මත් මහමුගලන් තෙරණුවෝ මෙසේ පැවසූහ. දෙවිඳුනි, බුදුන්සරණයාම යහපතකි. බුදුන් සරණයාම හේතුකොටගෙන සත්වයෝ කය බිඳීමෙන් මරණින් මතු ස්වර්‍ග ලෝකයෙහි උපදිත්, ඔවුහු අනෙක් දෙවිවරුන් කරුණු දසයකින් අබිබවා සිටිත්, දිව්‍යමය ආයුෂයෙන්ද දිව්‍යමය වර්‍ණයෙන්ද දිව්‍යමය සැපයෙන්ද දිව්‍යමය යසසින්ද දිව්‍යමය අධිපතිබවින්ද දිව්‍යමය රූපයෙන්ද ශබ්දයෙන් ගන්‍ධයෙන් රසයෙන් ස්පර්‍ශයෙන්ද යනු කරුණිනි.’
ධර්‍මය හා සංඝයා සරණයාමෙහිද මෙම ක්‍රමයමයි. තවද, වෙලාම සූත්‍රාන්තාදී වශයෙන්ද සරණාගමනයාගේ අනුසස් වෙසෙස දතයුතුය. මෙසේ සරණාගමන විපාකය දතයුතුය.
එහිද ලෞකික සරණාගමනය (බුද්ධාදී) වස්තුතුනෙහි නොදැන්ම සැකය වැරදි දැනීම ආදීන්ගෙන් කිළිටිවෙයි. ලොකු බැබළීමක් නැත. ලොකු පැතිරීමක්ද නැත. ලෝකෝත්තර සරණාගමනයේ කිළිටිවීමක් නැත. සාවද්‍ය අනවද්‍යවශයෙන් ලෞකික සරණාගමනයේ භේද දෙකක්වෙයි. අන්‍ය ශාස්තෘවරුන් ආදීන් කෙරෙහි ආත්මනිර්යාතනාදියෙන් එහි සාවද්‍ය සරණාගමනයවෙයි. එය අනිටුවිපාක ඇත්තේය. මියයාමෙන් අනවද්‍යවෙයි. එය විපාක නතිබැවින් ඵලරහිතය. ලෝකෝත්තර සරණාගමනයට භේදයක් නැත. ආර්‍ය්‍යශ්‍රාවකතෙමේ භවාන්තරයෙහිද අන්‍ය ශාස්තෘවරයෙකු නොපිළිගනියි. මෙසේ සරණාගමනයේ කිලුටද භේදයද දතයුතුය.
**උපාසකං මං භවං ගොතමො ධාරෙතු** යනු, භවත් ගෞතමයන්වහන්සේ මෙතෙම උවසුවෙකැ’යි මෙසේ මා සලකත්වා යන අර්‍ත්‍ථයි. උපාසක විධි පිළිබදඳ මනාදැනීම සඳහා මෙහිදී කවරෙක් උපාසකවේද? කුමක්හෙයින් උපාසකයයි කියනුලැබේද? ඔහුගේ ශීලයකුමක්ද? ඔහුගේ ආජීවය කුමක්ද? විපත්තිය කුමක්ද සම්පත්තිය කුමක්දැයි මේ ප්‍රකීර්ණකය දතයුතුය.
එහි කවරෙක් උපාසක වේද යත් සරණගිය යම්කිසි ගැහැවියෙකි. මෙය කියනලදී.
මහානාම, යම්හෙයකින් උවසුවෙක් බුදුන් සරණ ගියේද දහම් සරණ ගියේද සඟුන් සරණගියේද එපමණකින් මහානාම, උවසුවෙක් වෙයි.
කුමක් හෙයින් උපාසක වේද යත්? තෙරුවන ඇසුරු කරනබැවිනි. හෙතෙම බුදුන් ඇසුරු කරයිනුයි උපාසකවේ. දහම් ඇසුරු කරයිනුයි සඟුන් ඇසුරු කරයිනුයි උපාසකවේ.
මොහුගේ ශීලය කුමක්ද? පස්පවින් වැළකීමයි. යම්සේ කියනලද්දේද?
‘යම්හෙයකින් මහානාම, උවසුතෙමේ සතුන් මැරීමෙන් වැළකුණේවෙයිද නුදුන් දෙය ගැන්මෙන්, කාමයන්හි වැරදි ලෙස හැසිරීමෙන්, බොරුකීමෙන්, රහමෙර පානයෙන් වැළකුණේවෙයිද එපමණකින් මහානාම උවසුතෙම සිලවත් වූයේවෙයි.’
ආජීවය කුමක්ද යත්? වැරදි වෙළඳාම් පස අතහැර දැහැමින් සෙමෙන් ජීවිකාව කරගැනීමයි. මෙය කියනලද්දේය:
‘මහණෙනි, උවසුවෙකු විසින් නොකළයුතු වෙළඳාම් පසෙකි. කවර පසෙක්ද? අවිවෙළඳාම, සතුන් වෙළඳාම, මස් වෙළඳාම, මද්‍ය වෙළඳාම, විෂ වෙළඳාම යන මේ වෙළඳාම් පස මහණෙනි, උවසුවෙකු විසින් නොකළයුතුය.
විපත්තිය කවරේදයත්? ඒ ශීලයාගේද ආජීවයාගේද යම් විනාශයක් වේද එය උවසුවකුගේ විපත්තියයි. තවද යමකින් මෙතෙම සැඩොලෙක් මෙන්ම කිලුටක්ද, පළිබෝධයක්ද වේද එයද සරණාගමනයේ විපත්තියකැයි දතයුතුය. ඒවා ද අර්‍ත්‍ථවශයෙන් ශ්‍රද්ධා නැතිබව ආදී ධර්‍මපසවෙයි. යම්සේ කියනලද්දේවේද:
මහණෙනි, කරුණුපසකින් යුක්තවූ උපාසතෙමේ උපාසක සැඩොලෙක්ද උපාසක කිලුටක්ද උපාසක පළිබෝධයක්ද වෙයි. කවර (කරුණු) පසකින්ද යත්? ශ්‍රද්ධාව නැත්තෙක් වෙයි. දුශ්ශීලයෙක් වෙයි. නැකත් මඟුල් ආදියෙහි කුහුල් ඇත්තේවෙයි. නැකත විශ්වාසකරයි. කර්‍මය විශ්වාස නොකරයි. මේ සසුනින් පිටත දක්‍ෂිණාවට සුදුස්සන් සොයයි. එහි සත්කාරද කරයි’. යනුවෙනි.
සම්පත්තිය කවරක්ද? ඒ ඔහුගේ ශීලසම්පදාවත් අජීවසම්පදාවත් ඔහුගේ සම්පත්තියවේ. රත්නභාවය ආදිය කරන්නාවූ ධර්‍මපසද සම්පත්තියවෙයි. කියනලද්දේවෙයි.
මහණෙනි, ධර්‍මපසකින් යුක්තවූ උපාසකතෙමේ උවසුරුවනද උවසු පියුමද උවසු සුදුනෙළුමද වේ. කවර නම් ධර්‍මපසක්ද? ශ්‍රද්ධා ඇත්තෙවෙයි. සිල්වත්වෙයි. නැකත් ආදිය පිළිබඳ කුහුල් නැත්තේවෙයි. කර්‍මය පිළිගනියි. මංගලය පිළිනොගනියි. මේ සසුනින් පිටත දක්‍ෂණාවට සුදුසු පුද්ගලයන් නොසොයයි. මේ සසුනෙහිම සත්කාර කරයි.’
**අජ්ජතගේග** යන මෙහි අග්ගශබ්දය මුල, කෙළවර, කොටස, ශ්‍රෙෂ්ඨ යන අර්‍ත්‍ථයන්හි දක්නාලැබේ. ‘අජ්ජතගේග සම්ම දොවාරික ආවරාමි ද්වාරං නිගණ්ඨානං නිගණ්ඨිනං’ යනාදියෙහි ආදියෙහි (ආරම්භය යන අර්‍ත්‍ථයෙහි) දක්නටලැබේ. ‘තෙනෙව අඞ්ගුල්ගේගන තං අඞ්ගුලග්ගං පරාමසෙය්‍ය උච්ඡාග්ගං වෙළග්ගං’ යනාදියෙහි කෙළවරෙහි යෙදේ. ‘අනුජානාමි භික්‍ඛවෙ අම්බිලග්ගංවා මධුරග්ගංවා තිත්තකග්ගංවා විහාරගේගන වා පරිවෙණගේගන වා භාජෙතුං’ යනාදියෙහි කොටසෙහි යෙදේ. “යාවතා භික්‍ඛවෙ සත්තා අපදා වා -පෙ- තථාගතො තෙසං අග්ගමක්‍ඛයති” යනාදියෙහි ශ්‍රෙෂ්ඨාර්ථයෙහි යෙදේ. මෙහි වනාහි මෙය ආදියෙහි (පටන්ගැන්මෙහි) දතයුතුයි. **අජ්ජතං** එබැවින් ‘අජ්ජතගෙග’ යනු අද පටන් කොටයි මෙසේ මෙහි අර්‍ත්‍ථය දතයුතුයි. **අජ්ජතං** යනු අද බවයි, **‘අජ්ජදගේග’** යනුද පාඨයෙකි. දකාරය පදසන්‍ධිය ඇතිකරවන්නකි. අද පෙරටු කොට (අදපටන් කොට) යන අර්‍ත්‍ථයි.
**පාණුපෙතං** යනු ප්‍රාණයෙන් යුක්තවූයි. යම්තාක් මේ ජීවිතය පවතීද ඒ අවසන්කොට අන්‍යශාසතෘකනොවූ, තිසරණය සරණ ගිය මා උවසුවෙකු කැපකරුවෙකු කොට භවත් ගෞතමයන්වහනසේ සලකත්වා. ඉදින් මගේ මේ හිස තියුණු සැතකින් සිදින්නාහුද බුදුන්වහන්සේ බුදුකෙනෙක් නොවේයයි හෝ ධර්‍මය ධර්‍මය නොවේය කියා හෝ සංඝයා සංඝයා නොවේය කියා හෝ නොකියන්නෙමියි මෙසේ ආත්මනිර්යාතනයෙන් සරණ ගොස් සිවුපසයෙන් පවරා අසුනින් නැඟිට භාග්‍යවතුන්වහන්සේ වැඳ තෙවරක් පැදකුණුකොට පිටත්වගියේය.
සත්වෙනි සූත්‍රයෙහි **ජානසේසානී **යනු ජානුසේසාණි තනතුර නම්වූ එක් තනතුරකි. එය යම් කුලයක් විසින් ලබනලද්දේද එය ජානුසේසාණි කුලයයි කියනුලැබේ. මෙතෙම එම කුලයෙහි උපන් බැවින් රජු සමීපයෙන්ද ලබනලද ජානුසේසාණි සත්කාරය ඇතිබැවින්ද ජාන්සේසාණියි කියනුලැබේ. **තෙනුපසඞ්කමි** යනු ශ්‍රමණ භවත් ගෞතමයන්වහන්සේ වනාහි පණ්ඩිතයෙකි, ව්‍යක්තයෙකි, බහුශ්‍රැතයෙකැයි අසා, ඉදින් හෙතෙම ලිංග විභක්ති කාරක ආදි භෙදය දන්නේද අපවිසින් දන්නාලද දෙයම දන්නේද? දන්නාලද්දම කියන්නේද, නොදන්නාලද දෙයක් කිම කියන්නේදැයි සිතා මානයෙන් උඩඟුව හිස ඔසවා ගෙන මහපිරිවරින් පිරිවරන ලදුයේ භාග්‍යවතුන්වහන්සේ යම් තැනකද එතැනට එළැඹියේය. **කතත්තා ච බ්‍රාහ්මණ අකතත්තා **ච යනු ශාස්තෘන්වහන්සේ ඔහුගේ වචනය අසා ‘මේ බමුණුතෙමේ මෙහි එන්නේ දැනගනු කැමැත්තේ අර්‍ත්‍ථ සොයන්නෙක්වී මෙහි නොආයේය. මානය දැඩිව ගෙන හිස ඔසවාගෙන ආයේය. කිමෙක්ද මොහුට ඇසූ ප්‍රශ්නයේ අර්‍ත්‍ථය දැන ගන්නා ලෙස කීවිට වැඩක්වන්නේද නැතහොත් නොදන්නා ලෙස කීවටදැයි සිතා නොදන්නා ලෙස කීකල්හි වැඩක්වන්නේයයි දැන, බමුණ, කළබැවින්ද නොකළබැවින්දැයි පැවසූසේක.
බමුණා එය අසා ශ්‍රමණ භවත් ගෞතමයෝ කළබැවින්ද නොකළ බැවින්ද නිරයෙහි උපත පවසති. දෙකරුණින්ම එකතැනක උපත ගැන කීබැවින් මෙය දැනගැනීම දුෂ්කරය. මහ අදුරකි. මෙහි මට පිහිටක් නැත. ඉදින් මම මෙපමණකින්ම නිහඬ වන්නේ නම් බමුණන් මැද කියනලක්හිද මට මෙසේ කියන්නහුය. ‘නුම ශ්‍රමණ භවත් ගෞතමයන් සමීපයට මානය දැඩිකොට හිස කෙළින් තබාගෙන ගියෙහිය. එක් වචනයකින්ම නිහඬව කිසිවක් කීමට නොහැකිවිය. මෙතැන්හි කුමක් කියහිද? එබැවින් පරාජය ලදුයේවුවද පැරදුනෙකු මෙන් නොවී යළි දෙව්ලොව ගමන ගැන ප්‍රශ්නයක් විමසන්නෙමැයි සිතා **කො පන භො ගොතම** යන මේ දෙවැනි ප්‍රහ්නය ඇරඹීය.
මෙසේද ඔහුට අදහසක් විය. මත්තෙහි ප්‍රශ්නයෙන් යට (කලින් ඇසූ) ප්‍රශ්නය දැන ගන්නෙමි. කලින් ප්‍රහ්නයෙන් මතු ප්‍රශ්නය දැන ගන්නෙමි යනුවෙනි. එබැවින්ද මේ ප්‍රශ්නය ඇසීය. ශාස්තෘන්වහන්සේ පෙර පරිද්දෙන්ම සිතා යම්සේ නොදැන ගනියිද එසේම පවසන සේක් යළිදු බමුණ කළබැවින්ද නොකළබැවින්දැයි වදාළසේක. බමුණා එහිද පිහිටන්නට නොහැක්කේ මෙබඳු පුරුෂයෙකු ලඟට පැමිණ නොදැන යාමට නොවටීයයි ස්වකීය වාදය අතහැර ශ්‍රමණ භවත් ගෞතමයන්ට අනුගතව මගේ යහපත සොයන්නෙමි. දෙව්ලොව ගමන පිරිසුදු කර ගන්නෙමියි සනිටුහන්කොටගෙන ශාස්තෘන්වහන්සේට අයදින්නේ **නඛො අහං** යනාදිය පැවසීය. ඉක්බිති ඔහුගේ නිහතමානිත්වය දැන ශාස්තෘන්වහන්සේ මත්තෙහි දෙසුම වඩමින් එසේවීනම් බමුණ, යනාදිය පැවසූසේක.
එහි **තෙනහි** යනු හේතු දැක්වීමයි. යම්යෙකින් සැකෙවින් කියනලද දෙයෙහි අර්‍ත්‍ථය නොදන්නේ විස්තර සහිත දෙසුමක් ඉල්වන්නේද එබැවිනි යන අර්‍ත්‍ථයි. මෙහි සෙස්ස පැහැදිලි අරුත් ඇත්තේමය.
අටවැන්නෙහි **ආයස්මා **යන මෙය පි්‍රයවචනයකි. **ආනන්‍දො** යනු ඒ තෙරුන්ගේ නමයි. **එකංසෙන** යනු ඒකානතයෙනි. **අනුචිච්ච** යනු විමසායි. **විඤක්‍දූ** යනු පන්ඩිතයෝයි. **ගරහන්ති** යනු නින්දා කරති, නුගුණ කියතියනුයි. මෙහි සෙස්සද නවවැන්නෙහි සියල්ලද පැහැදිලි අරුත් ඇත්තේමය.
දසවෙනි සූත්‍රයෙහි **දුන්නික්‍ඛිත්තං ච පදව්‍යංජනං** යනු උපිළිවෙළින් ගන්නාලද පාළි පදයම අ අර්‍ත්‍ථයාගේ ව්‍යංජනය බැවින් ව්‍යංජනයයි කියනුලැබේ. මේ දෙකම පාළියටම නමකි. **අත්‍ථො ච දූන්නීතො** යනු පෙරළා උපිළිවෙළින් ගන්නාලද අර්‍ත්‍ථකථාවයි. **දුන්නික්‍ඛිත්තස්ස භික්‍ඛවෙ පදව්‍යංනස්ස අත්‍ථොපි දුන්නයො හොති** යනු පෙරළා උපිලිවෙළින් ගන්නාලද පාළියේ අර්‍ත්‍ථකථාව නම් වැරදික්‍රම ඇත්තේය. වැරදි ලෙස ඉදිරිපත්කරලද්දේය. වැරදි විස්තර කථා ඇත්තේනම්වෙයි.
එකොළොස් වැන්නෙහිදී කියනලද ක්‍රමයට විරුද්ධ ක්‍රමයෙන් අර්‍ත්‍ථය දතයුතුය.
3. බාල වර්ගය
තුන්වෙනි වර්‍ගයෙහි පළමුවෙනි සූත්‍රයෙහි **අච්චයං අච්චයතො නපස්සති** යනු වරදක්කොට මවිසින් වරදක් කරනලැදැයි තමන්ගේ වරද නොදකියි. මවිසින් වරද කරනලදැයි පවසා දඬුවම පමුණුවාගෙන ක්‍ෂාම නොකරන්නේය යන අර්‍ත්‍ථයි. **අච්චයං දෙසෙන්තස්ස** යනු එසේ කියා දඬුවම පමුණුවාගෙන ක්‍ෂමාකරන්නහුටයි**. යථා ධම්මං න පතිගණ්හාති** යනු යළි මෙසේ නොකරමි. මට ක්‍ෂමා කරනු මැනවැයි කියමින් මේ යථාතත්වය ඇති සැටිය නොපිළිගනියි. මෙතැන් පටන් යළි මෙවැන්නක් නොකරව, නුඹට ක්‍ෂාමා කරමියි නොකියයි. හොඳ පැත්ත කියනලද්දට විරුද්ධ ක්‍රමයෙන්ම දතයුතුය.
දෙවෙනි සූත්‍රයෙහි අබ්භාචික්‍ඛං යනු යටපත් කොට කියති, නොසිදුවූ දෙයින් කියතියි. දොසන්තරො යනු ඇතුළත පිහිටි දොසයි. මෙබන්දෙක් වනාහි ශ්‍රමණ ගෞතමයන්ට උතුරුමිනිස් දහමක් නැතැයි ආදිය කියමින් **සුනක්‍ඛත්**ත මෙන් තථාගතයන්වහන්සේගේ ඇති ගුණය වසා පවසයි. **සදේවා වා දුග්ගහීතෙන** යනු යමෙක් හෝ නුවණනැති ශ්‍රද්ධාවෙන් අතිශ්‍රද්ධාවන්තයෙක්වේද මෝඩලෙස පැහැදුනේවේද හෙතෙමේත් බුදුන්වහන්සේ නම් සියල්ලෙන්ම ලෝකෝත්තරය. උන්වහන්සේගේ කෙස් ආදී සියලු කොටස් දෙතිසම ලෝකෝත්තරමයයි ආදි ක්‍රමයෙන් වැරදි ලෙස ගෙන බුදුන්වහන්සේට නොමැති දෙය ඇතිදෙය ලෙස කථාකරයි. තෙවැනි සූත්‍රය ප්‍රකට අර්‍ත්‍ථ ඇත්තේමය.
සතරවෙනි සූත්‍රයෙහි **නෙය්‍යත්‍ථං සුත්තන්තං** යනු යම් සූත්‍රයක අර්‍ත්‍ථය පැමිණවිය යුතුවේද එය පැමිණවිය යුතු අර්‍ත්‍ථ ඇති සූත්‍රාන්තයකි. **නීතත්‍ථො සූත්තන්තොති දීපෙති** යනු මේ සූත්‍රාන්තය කියනලද අර්‍ත්‍ථ ඇත්තේයයි පවසති. එහි එකපුග්ගලො භික්‍ඛවෙ, දෙවමෙ භික්‍ඛවෙ පුග්ගලා, **තයොමෙ භික්‍ඛවෙ පුග්ගලා, චත්තාරොමෙ භික්‍ඛවෙ පුග්ගලා** යන මෙබඳුවූ සූතාන්තය නෙය්‍යත්‍ථ නම් වෙයි. මෙහි වනාහි සම්මාසම්බුදුන් විසින් ‘මහණෙනි එක් පුද්ගලයෙක්, යනාදී කිසිවක් පවසනලද්දේද පරමාර්‍ත්‍ථවශයෙන් පුද්ගලයෙක් නැතැයි මෙසේ එහි අර්‍ත්‍ථය පැමිණවිය යුත්තේමවෙයි. මෙතෙම වනාහි තමන්ගේ මෝඩකමින් මේ සූත්‍රාන්තය නීතාත්‍ථී ඇත්තේය, පරමා අර්‍ත්‍ථවශයෙන් පුද්ගලයෙකු නොමැතිකල්හි තථාගයන්වහන්සේ ‘මහණෙනි එක් පුද්ගයෙක්, යනාදිය නොකියන සේක. යම්හෙයකින් එසේ කියනලද්දේද එහෙයින් පරමාර්‍ත්‍ථ වශයෙන් පුද්ගලයෙක් ඇතැයි ගනිමින් ඒ නෙය්‍යාර්‍ත්‍ථ සූත්‍රාන්තය නීතාර්‍ත්‍ථසූත්‍රාන්තයකැයි ප්‍රකාශ කරයි. **නීතත්‍ථං** යනු අනිත්‍යය, දුක්‍ඛ්‍ය, අනත්තයයි මෙසේ කියනලද අර්‍ත්‍ථ ඇත්තේයි. මෙහි වනාහි අනිත්‍යවේමය. දුක්‍ඛවේමය, අනාත්මවේමයයි අර්‍ත්‍ථයි. මෙතෙම වනාහි තමන්ගේ මෝඩකමින් මේ සූත්‍රාන්තය පමුණුවනලද අර්‍ත්‍ථ ඇත්තේය. මෙහි අර්‍ත්‍ථය ගෙනහැර දක්වමියි නිත්‍යයක් ඇත සුඛයක් ඇත. අනාත්මයක් ඇතැයි ගනිමින් නීතාර්‍ත්‍ථ සූත්‍රාන්තය නෙය්‍යාර්‍ත්‍ථ සූත්‍රාන්තයකැයි ප්‍රකාශකරයි නමි. පස්වෙනි සූත්‍රාන්තය ප්‍රකට අර්‍ත්‍ථ ඇත්තේමය.
සයවැන්නෙහි **පටිච්ඡන්නකම්මන්තස්ස **යනු පාපකර්‍මයාගේයි. පාපය වනාහි සඟවා කරත්, සඟවා නොකරතත් පාපකර්‍මය සැඟවුණක්මයයි කියනුලබයි. **නිරයො** යනු අවකාශ සහිත ස්කන්‍ධයෝයි. තිරිසන් යෝනියෙහි ස්කන්‍ධයෝද ලබත්
නවවැන්නෙහි පටිග්ගාහා යනු ප්‍රතිග්‍රාහක (පිළිගන්නෝ)යි කරුණු දෙකක් දුසිල්වත් පුද්ගලයකු පිළිගනියි යන අර්‍ත්‍ථයි.
දසවැන්නෙහි **අත්‍ථවසෙ** යනු කාරණයෝයි. **අරඤෙඤචනපත්‍ථානි **යනු ආරණ්‍ය සහ වනාශ්‍රමයි. එහිදී අභිධර්‍මයෙහි නිෂ්පර්යාය වශයෙන් ඉන්‍ද්‍රඛීලයෙන් පිටත සියල්ල ආරණ්‍යයි කියනලදී. එසේම දුනු පන්සියයකින් පසුවූ ආරණ්‍යකාංගය නිෂ්පාදනය කරන්නාවූ යම් සෙනසුනක් කියනලද්දේද එයම අදහස් කරනලදැයි දතයුතුය. **වනපත්‍ථං **යනු ග්‍රාමානත්ය ඉක්මවා මිනිසුන්ට උපචාරය නොවූ නොසාන නොවපුරන තැනයි. **පන්තානි** යනු ඈත්වූ දුරවූ තැන යනුයි. **දිට්ඨධම්මසුඛවිහාරං **යනු ලෞකික ලෝකෝත්තරවූ පහසු පැවැත්මයි. **පච්ජිමං ජනතා අනුකමප්මානො** යනු අනාගතයෙහි මගේ ශ්‍රාවකයන්ට අනුකම්පා කරමින් යනුයි.
එකොළොස් වැන්නෙහි **විජ්ජාභාගියා** යනු විද්‍යා කොට්ඨාශයට අයත්දේයි. සමථො යනු සිතේ එකඟතාවයි. **විපස්සනා** යනු සංස්කාරයන් පරීක්‍ෂා කිරීමේ නුවණයි. **කමත්‍ථං අනුහොති** යනු කවර අර්‍ත්‍ථයක් ආරාධනය කරයිද සපයයිද සුපරයිද යනුයි. **චිත්තං භාවියති** යනු මාර්‍ගසිත වඩයි වර්‍ධනය කරයි යනුයි. **යො රාගො සො පහීයති** යනු යම් රැඳීම් වශයෙන්වූ රාගයක් වේද එය දුරුවෙයි. රාගය මාර්‍ගසිතට ප්‍රතිපක්‍ෂය මාර්‍ගචිත්තය රාගයටද ප්‍රතිපක්‍ෂය, රාගක්‍ෂණයෙහි මාර්‍ගසිත නැත. මාර්‍ගචිත්තක්‍ෂණයෙහි රාගය නැත. යම්විටක රාගය උපදියිද එවිට මාර්‍ගසිතේ උපත වළක්වයි. පිහිටිතැන සිඳලයි. යම්විටෙක මාර්‍ග සිත උපදියිද එවිට රාගය මුල්සහිතව උගුළුවා විනාශ කරමින්ම උපදියි. එබැවින් රාගය ප්‍රහීන වේයයි කියනලදී.
**විපස්සනා භාවිතා** යනු විදර්‍ශනාඥානය වඩනලදී. වර්‍ධනය කරනලදී. **පඤ්ඤ භාවීයති** යනු මාර්‍ගප්‍රඥාව දියණුකරයි. වඩයි, වර්‍ධනය කරයි. **යා අවිඡ්ඡා සා පහීයති** යනු අටතැනකවූ සංසාරමූලක මහා අවිද්‍යාව දුරුවෙයි. අවිදයාව මාර්‍ග ප්‍රඥාවට ප්‍රතිපක්‍ෂය, මාර්‍ගප්‍රඥාව අවිද්‍යාවට ප්‍රතිපක්‍ෂය, අවිද්‍යාව ඇතිවට මාර්‍ගප්‍රඥාව නැත. මාර්‍ග ප්‍රඥාව ඇතිවිට අවිද්‍යාව නැත. යම්විටක අවිද්‍යාව උපදියිද එවිට මාර්‍ගප්‍රඥාවේ උපත වළක්වයි. පිහිටි තැන සිඳලයි. යම්විටක මාර්‍ග ප්‍රඥාව උපදියිද එවිට මුල්සහිත අවිද්‍යාව උගුළුවා සහමුලින් වනසමින්ම උපදියි. එහෙයින් අවිද්‍යාව පහවේයයි කියනලදී. මෙසේ මාර්‍ගසිත මාර්‍ගප්‍රඥා යන එකට උපන් ධර්‍මදෙකම කියනලදී.
**රාගුපක්කිලිට්ඨං වා භික්‍ඛවෙ චිත්තං න විමුච්චති** යනු රාගයෙන් කිළිටිවූබැවින් මාර්‍ග සිත නොමිදේයයි දැක්වෙයි**. අවිජ්ජුපක්කිලිට්ඨා වා පඤ්ඤ න භාවියති** යනු අවිදයාවෙන් කිළිටිවූබැවින් මාර්‍ගප්‍රඥාව නොවැඩේයයි දක්වනුලැබේ. **ඉති ඛො භික්‍ඛවෙ** යනු මහණෙනි, එසේයි. රාගචිරාගා චෙතොවිමුත්ති යනු රාගය විනාශ වීයාමෙන් **චෙතොවිමුත්ති** නම්වෙයි. මෙය ඵලසමාධියට නමෙකි. **අවිච්ඡාවිරාගා පඤ්ඤාවිමුත්ති** යනු අවිද්‍යාව විනාශවී යාමෙන් පඤ්ඤාවිමුත්ති නම්වෙයි. මේ සූත්‍රයෙහිදී නානාක්‍ෂණිකවූ විදර්‍ශනා සමාධිය කියනලදී.
4. සමචිත්ත වර්ගය
**** සතරවෙනි වර්ගයෙහි ප්‍රථම සූත්‍රයෙහි **අසප්පුරිසභූමි** යනු අසත්පුරෂයන් පිහිටා සිටින තැනයි. **සප්පුරිසභූමි** යන්නෙහිද මේ ක්‍රමයමයි. **අකතඤ්ඤු** යනු කළදේ නොදනියි. **අක්තවේදී** යනු කළදෙය ප්‍රකටකොට නොදනියි. **උපඤ්ඤාතං** යනු වර්‍ණනාකරනලද, සතුති කරනලද, පස්සනලද යනුයි. යදිදං යනු යම් මේයි**. අකතඤඤුතා අකතවෙදිතා** යනු අනුන් විසින් කරනලද උපකාරය නොදැනීම මෙන්ම ප්‍රකටකොට නොදැනීමද වේ. කෙවලා යනු සියල්ලයි. හොඳ පැත්තෙහිද කියනලද ක්‍රමයෙන්ම අර්‍ත්‍ථය දතයුතුයි.
දෙවෙනි සූත්‍රයෙහි මාතුච්චපිතුච්ච යනු ඉපදවු මවද ඉපදවු පියාදවේ. **එකෙන භික්‍ඛවෙ අංසෙන මාතරං පරිභරෙය්‍ය** යනු එක් උරහිසක තබා මව පිළිදැගුම් කරන්නෙයි. **එකෙන අංසෙන පිතරං** යනු එක් උරහිසක තබාගෙන පියා පිළිදැගුම් කරන්නේය. **වස්සතායුකො වස්සසතජිවී** යනු අවුරුදු සියයක් ආයුෂ ඇති කාලයෙහි උපන් සියලු අවුරුදු සියයම ජීවත්වනනේයි. ඉදින් පුතෙක් මවුපියන්ට සලකන්නේමැයි නැගි නැඟී දකුණු උරහිසෙහි මවද වමෙහි පියාද පිහිටුවා වස් සියයක් ආයු ඇත්තේ සියලු අවුරුදු සියයම ජීවත් වෙමින් පිළිදැගුම් කරන්නේය යන මෙය කියනලදී. **සො ච නෙසං උච්ඡාදන පරිමද්දන නහාපන සම්බාහනේන** යනු ඒ පුතා උරහිස්වල හුන්නාවූම මවුපියන්ට දුගඳ දුරුකරනු සඳහා සුවඳවත්කරන සුවඳ ගැල්වීමෙන්ද මහන්සිය දුරුකරනු සඳහා සුවඳවත්කරන සුවඳ ගැල්වීමෙන්ද මහන්සිය දුරුකරනු සඳහා අත්පිරිමැදීමෙන් ශීත උෂ්ණකාලයෙහිද උණුසුම් සිසිල් දිය නැහැවීමෙන්ද අත්පාආදිය ඇදීම් පෙළීම් සංඛ්‍යාත පිරිමැදීමෙන්ද උවටැන් කරන්නේයි. **තෙ ච තත්‍ථෙව** යනු ඒ මවුපියෝ ඒ උරහිස්වල හුන්නාහුම මළමූ කරන්නාහුය. **නත්‍ථෙව භික්‍ඛවෙ** යනු මහණෙනි, මෙසේද මවුපියන්ට උවටැන් කරනලද්දේ හෝ ප්‍රතිඋපකාර කරනලද්දේ නොවේමය.
**ඉස්සරියාධිපචේච රජේජ** යනු සක්විති රාජ්‍යය සඳහාම මෙය කියනලදී. **ආපාදකා **යනු වඩන්නෝ, බලාහදා ගන්නෝයි. පුත්තු මවුපියන් විසින් වඩනලද්දාහු මෙන්ම බලාහදාගන්නාලද්දාහුද වෙති. **පොසකා** යනු අත්පා වඩා හදවත් ලෙය පොවා පෝෂණය කරනලද්දෝයි පුත්තු මවුපියන් විසින් පෝෂණය කරනලද්දාහු වඩනාලද්දාහු ආහාරපානාදියෙන් පිළිදැඟුම් කරනලද්දාහුය. **ඉමස්ස ලොකස්ස දස්සෙතාරො** යනු ඉදින් මවුපියෝ උපන් දිනයෙහිම් පුතු පයින් ගෙන කැලයක හෝ නදියක හෝ ප්‍රපාතයක හෝ දමන්නාහුනම් මෙලොව ඉටුඅනිටු අරමුණු නොදක්නේය. එසේ නොකොට වැඩූබැවින් පෝෂණය කළබැවින් මෙතෙම මෙලොව ඉටුඅනිටු අරමුණු මවුපියන් නිසා බලන්නේනුයි ඒ මව්පියෝ එම පුතුගේ මෙලොව දක්වන්නෝ නම් වෙත්. **සමාදපෙති** යනු ගන්වයි. මේ සූත්‍රයෙහි ශ්‍රද්ධා ශීල ත්‍යාග ප්‍රඥා යන මේවා ලෞකික ලෝකෝත්තර මිශ්‍රකවම කියනලද්දේය. දම්සෙනෙවි සැරියුත් තෙරුන් වැනිවූම භික්‍ෂුව ඒ ධර්මයන්හි පිහිටුවයි නමැයි දතයුතුය.
‘තුන්වැන්නෙහි තෙනුපසඞ්කමි යනු ඒ බමුණු තෙමේ ශ්‍රමණ භවත් ගෞතමයන්වහන්සේ කියනලද්ද විසඳනසේක. අසනලද ප්‍රශ්නයට වැරදීමක් නම් නැත. මම ඔහුට වරදින ප්‍රශ්නයක් සකස් කරන්නෙමි’යි රසවත් බොජුන් වළඳා ගැබ්දොර වසාගෙන හුන්නේ සිතීමට පටන්ගත්තේය. ඉක්බිති ඔහුට මෙසේ අදහස් විය. ‘මෙතැන උස්හඬ මහහඬද වැඩෙයි. සිත එකඟ නොවෙයි. බිම්ගෙයක් තනවන්නෙමි’ යනුවෙනි්. (එසේ) බිම්ගෙයක් තනවා එහි පිවිස ‘මෙසේ අසනලද්දේ මෙසේ කියනනේය. මෙසේ අසනලද්දේ මෙසේ කියන්නේය’යි එකක් ගෙන එකක් විසඳමින් මුළු දිනයෙන්ම කිසි (ප්‍රශ්නයක්) දැකීමට නොහැකිවිය. ඔහුට මේ ක්‍රමයෙන්ම මාස සතරක් ඉකුත් විය. හෙතෙම සිවුමසකට ඇවෑමෙන් උභතොකොටිකනම් ප්‍රශ්නයක් දුටුවේය. ඔහුට මෙසේ අදහසක් විය: ‘මම ශ්‍රමණ භවත් ගෞතමයන් වෙත එළඹ, ඔබ කවරවාදියෙක් වන්නෙහිදැයි අසමි. ඉදින් කිරියවාදී වෙමැයි කියයි නම් නුඹවහන්සේ සියලු අකුශලයන්ට ක්‍රියාවක් කියන්නහුදැයි නිග්‍රහ කරන්නෙමි. ඉදින් අකිරියවාදී වෙමැයි කියයි නම් නුඹවහන්සේ කුශලධර්‍මයන්ට ක්‍රියාවක් නැතැයි කියන්හුදැයි ඔහුට නිග්‍රහ කරන්නෙමි. මේ උභතොකොටික ප්‍රශ්නය අසන ලද්දේ වමාරන්නටත් ගිලීමටත් නොහැකිවෙයි. මෙසේ මට ජය වෙයි. ශ්‍රමණ ගෞතමයන්ට පරාජය වේ’යයි නැගිට අපොළා බිම් ගෙයින් නික්ම මෙබඳු ප්‍රශ්නයක් අසන්නෙකු විසින් තනිව යාමට නොවටීයයි නුවර බෙරහසුරුවා සියලු නුවරුන් විසින් පිරිවරනලද්දේ භාග්‍යවතුන්වහන්සේ යම් තැනකද එතැනට එළිඹියේය. **කිංචාදී** යනු කවර ලබ්ධිකයෙක්ද යනුයි. **කිමක්‍ඛායී** යනු ශ්‍රාවකයන්ට කවර නම් ප්‍රතිපදාවක් කියනනේදැයි අසයි. ඉක්බිති භාග්‍යවතුන්වහන්සේ ඔහු සිවුමසකින් ප්‍රශ්නයක් සකස් කොටගෙන මවිසින් ශ්‍රමණ භවත් ගෞතමයන්ට පරාජය ගෙන දෙන ප්‍රශ්නයක් දක්නාලදැයි මානව දැඩිවගෙන ආබව දැන එක් පදයකින්ම ඒ ප්‍රශ්නය බිඳිමින් බමුණ, මම කිරියවාදීවෙමැයි වදාළසේක. ඉක්බිති බමුණා තම මානය ඉවතලා භාග්‍යවතුන්වහන්සේට ආයාචනය කරමින් ‘යම්සේ කෙසේ වනාහි’ යනාදිය කීවේය. මෙහි සෙස්ස පැහැදිලිමය.
සිවුවෙනි සූත්‍රයෙහි **දක්‍ඛිණෙය්‍යා** යනු දානය දක්‍ඛිණායි කියනුලැබේ. එය පිළිගැනීමට සුදුසු පුද්ගලයෝ කීදෙනෙක්දැයි අසයි. **සොඛො** යන මෙයින් ශෛක්‍ෂයන් සත්දෙනා දක්වයි. මෙහිද සිල්වත් පුහුදුන් පුද්ගලයාද සෝවාන්වුවන් අතරෙහිම ඇතුළත් කරනලදී. **ආහුනෙය්‍යා යජමානානං හොන්ති** යනු දන් දෙන්නවුන්ගේ පූජාවට සුදුසු ප්‍රතිග්‍රාහකයෝ නම්වෙතැයි අර්‍ත්‍ථයි.** ඛෙත්තං** යනු (දාන) වස්තු ප්‍රතිෂ්ඨාවයි. පින වැඩෙන තැන යන අරුත්ය.
පස්වැන්නෙහි **පුබ්බාරාමෙ** යනු සැවතින් පෙරදිගෙහි කරනලද අරමෙහියි. **මිගාරමාතුපාසාදෙ** යනු විශාඛා උවැසියගේ පහයෙහියි. ඕතොමෝ මිගාර සිටුගේ මවු තනතුරෙහි තබලනලද බැවින්ද සියල්ලනට වැඩිමහල් පුතුට ආර්‍ය්‍යක සිටුවරයාට මෙන් සමාන නමක් ඇති බැවින්ද මිගාරමාතායි කියනුලැබේ. ඇයවිසින් කරවනලද ගැබ්දහසක් ඇති ප්‍රාසාදය මිගාරමාතු පාසාද නම්වෙයි. තෙරුන්වහන්සේ එම වෙහෙරෙති වසති. **තත්‍රඛො ආයස්මා සාරිපුත්තො** යනු එම පහයෙහි වසන්නාවූ දම්සෙනෙවි සැරියුත් තෙරණුවෝයි.
**භික්ඛූ ආමන්තෙසි** යනු කවරකලෙක ඇමතුවේද යත්? ඇතැම් සූත්‍රයෝ පෙරබතෙහි කියනලද්දේ වෙත් ඇතැම් සූත්‍රයෝ පසුබතෙහිද ඇතැම් සූත්‍රයෝ පෙරයමෙහිද ඇතැම් සූත්‍රයෝ මැදුම් යමෙහිද ඇතැම් සූත්‍රයෝ පැසුලු යමෙහිද කියනලද්දාහුවෙත්. මේ සමචිත්තපටිපදා සූත්‍රය පසුබතෙහි දෙසනලදී. එහෙයින් සවස්යාමයෙහි ඇමතීය.
මෙය හුදෙක් තෙරුන්වහන්සේ විසින්ම කියනලද්දක් නොවේ. තථාගතයන්වහන්සේ විසින්ද කියනලද්දකි. කොහි හිඳදයත්? විශාඛාවගේ රුවන්පහයෙහි හිඳයි. තථාගතයන්වහන්සේ වනාහි ප්‍රථම බෝධියෙහි නිත්‍යවාසී නොවී යම්යම් තැනක පහසුවේද ඒ ඒ තැනටම ගොස් විසූසේක. පළමු ඇතුළ්වස ඉසිපතනයෙහි දම්සක් පවත්වා මහබඹුන් අටළොස් කෙළකට අමා පැන් පොවා බරණැස ඇසුරුකොට ඉසිපතනයෙහි විසූසේක. දෙවැනි ඇතුළ්වස රජගහනුවර ඇසුරුකොට ඉසිපතනයෙහි විසූසේක. දෙවැනි ඇතුළ්වස රජගහනුවර ඇසුරුකොට වේළුවනයෙහිද තෙවෙනි සිවුවෙනි ඇතුළුවස් එහිමද පස්වෙනි ඇතුළුවස විශාලාව ඇසුරු කොට මහාවනයෙහි කූටාගාරශාලාවෙහිද සවෙනි ඇතුළුවස මඬකුල පර්‍වතයෙහිද සත්වෙනි වස තව්තිසාවෙහිද අටවෙනි ඇතුළුවස භග්ගජනපදයෙහි සුංසුමාර පර්‍වතය ඇසුරුකොට හෙසකලාවනයෙහිද නවවැන්න කොසඹෑවෙහිද දසවැන්න පාරිලෙය්‍යක වනලැහැබෙහිද එකොළොස් වැන්න නාලා නම්වූ බමුණුගමෙහිද දොළොස්වැන්න වේරඤ්ජාවෙහිද තෙළෙස්වැන්න චාලිය පව්වෙහිද තුදුස්වැන්න දෙව්රමෙහිද පසළොස්වැන්න කිඹුල්වතෙහිද සොළොස්වනැන්න ආළවක යකු දමනයකොට ප්‍රාණීන් අසූසාරදහසකට අමාපැන් පොවා අළව් නුවරෙහිද සතළොස්වැන්න රජගහ නුවරෙහිමද අටළොස්වැන්න චාලිය පර්‍වතයෙහිමද එකුන්විස්සද එසේමය. විසිවැනි ඇතුළුවස වනාහි රජගහනුවරම ඇසුරුකොට විසූසේක. මෙසේ විසිවසක් නිත්‍යවාසීනොවී යම්යම් තැනක පහසුවේද ඒ ඒ තන්හිම විසූසේක.
එතැන්පටන් සෙනසුන් දෙකක් නිත්‍ය පරිභෝගයක් කළසේක. කවර දෙකක් යත්? ජෙතවනාරාමය හා පූර්‍වාරාමයයි. කුමක් හෙයින්ද? කුලදෙකේ ගුණමහත්වය නිසාය. අනේපිඬු සිටුගේද විශාඛාවගේද ගුණය හේතුකොට ගුණය නිසා ශාස්තෘන්වහන්සේ ඒ සෙනසුන් නිත්‍ය පරිභෝගයෙන් පරිභෝගකළසේක. සෘතුවර්‍ෂාවෙහි සැරිසරාද ඇතුළුවස සෙනසුන් දෙකෙහිම වසනසේක. මෙසේ වසනසේක් දෙව්රම රැය වැස දෙවැනි දිනයෙහි බිකසඟන පිරිවරනලද්දාහු දකුණු දොරටුවෙන් සැවතට පිඬුපිණිස පිවිස පෑළදිග දොරටුවෙන් නික්ම පූර්‍වාරාමයෙහි දිවාවිහරණය කරනසේක. පූර්‍වාරාමයෙහි රැය වැස දෙවැනි දිනයෙහි පෑළදිග දොරටුවෙන් සැවතට පිඬුපිණිස පිවිස දකුණු දොරටුවෙන් නික්ම දෙව්රම දිවාවිහරණය කරනසේක. ඒ දිනයෙහි සම්මාසම්බුදුන්වහන්සේ දෙවරමෙහිම විසූසේක. යම්කිසි තැනක වසන්නාවූ උන්වහන්සේගේ පස් ආකාර කෘත්‍යක් අත්නොහරින් ලද්දේමවෙයි. එය යට විස්තර කරනලද්දේමය ඒ කෘත්‍යයන් අතුරෙන් පැසළුයම් කිසකල්හි භාග්‍යවතුන්වහ්නසේ ලොව බලාවදාරණසේක සැවතෙහි වසන්නාවූද සැවතින් හාත්පස ගම් අඩයොදුන් යොදුන් පරමකොට ඇති තන්හි වසන්නාවූද අප්‍රමාණවූ සත්වයන්ගේ ධර්‍මාවබෝධය වනබව දුටුසේක.
ඉක්බිති කවරනම් කාලයක් ධර්‍මාවබෝධය වන්නේදැයි බලා වදාරණසේක් සවස් කාලයෙහියයි දැන මාකියනකල්හි වන්නේද ශ්‍රාවකයකු කියනකල්හි වන්නේදැයි (බලා) සැරියුත් තෙරණුවන් කියනකල්හි වන්නේයයි දුටුසේක. ඉක්බිති කොහි හිඳ කියනලක්ලිහි වන්නේදැයි බලනසේක්. විශාඛාවගේ රුවත් පහයෙහි හිඳ කියනලකල්හියයි දැක- බුදුවරුන්ට නම් ශ්‍රාවක සන්නිපාත තුනක්වෙයි. අගසව්වන්ගේ එකකි. ඒවා අතුරෙන් අද දම්සෙනෙවි සැරියුත් තෙරණුවන්ගේ ශ්‍රාවක සන්නිපාතයවන්නේයයි දුටුසේක. දැක උදැසනින්ම සිරුර පිළිදැගුම් කොට සිවුරු හැඳ සුගත චීවරය පොරවා ශෛලමය පාත්‍රය රැගෙන බික්සඟන පිරිවරනලදසේක් දකුණු දොරින් නුවරට පිවිස පිඬුපිණිස හැසිරෙමින් බික්සඟනට පිණ්ඩපාතය පහසුවෙන් ලැබීමට සලස්වා සුළඟින් පහරනලද නැවක් මෙන් ආපසු හැරී දකුණු දොරින් නික්ම බිහිදොරෙහි සිටිසේක. ඉකිබිති අසූමහසව්වෝය, භික්‍ෂූණීන් පිරිසය, උපාසක පිරිසය උපාසිකා පිරිසය යන සිවුපිරිස ශාස්තෘන්වහන්සේ පිරිවරා සිටියේය.
ශාස්තෘන්වහන්සේ සැරියුත් තෙරුන්ට, ‘ශාරිපුත්‍රය, ඔබ පූර්‍වාරාමයට යායුතුය. ඔබගේ පිරිස ගෙන යන්නැ’යි පැවසූ සේක. ‘මනැවි ස්වාමීනි’යි තෙරණුවෝ තමන්ගේ පිරිවරවූ පන්සියයක් භික්‍ෂූන් විසන් පිරිවරණ ලද්දාහු පූර්‍වාරාමයට වැඩමකළහ. මෙම ක්‍රමයෙන්ම අසූමහසව්වන් පූර්‍වාරාමයටම යවා තමන්වහන්සේ හුදෙකළාවූ අනඳ තෙරුන් සමඟ දෙව්රමට වැඩිසේක. අනඳ තෙරණුවෝද විහාරයෙහි ශාස්තෘන්වහන්සේගේ වත්පිළිවෙත්කොට වැඳ ‘ස්වාමීනි, පූර්‍වාරාමයට යමියි පැවසූහ. ‘ආනන්දය, එසේ කරව’යි පැවසූසේක. (තෙරණුවෝද) ශාස්තෘන් වැඳ එහිම වැඩියහ. ශාස්තෘන්වහන්සේ තනිව දෙව්රමෙහි නැවතුණුසේක.
එදවසෙහි සිවුපිරිසම තෙරුන්වහන්සේගේම ධර්‍මකථාව අසනු කැමතිවිය. කොසොල් මහරජතුමාද බලකායවිසින් පිරිවරණලද්දේ පූර්‍වාරාමයටම ගියහ. පන්සියයක් උවසුවන් විසින් පිරිවරණලද අනේපිඬු සිටුතුමාද එසේම එහි ගියහ. විශාඛා මහ උවැසිය වනාහි උවැසියන් දහසක් විසින් පිරිවරනලද්දී (එහි) ගියාය. කුල පණස්සත් ලක්‍ෂණයක් වසන සැවැත්නුවරෙහි ගොපලු දරුවන් හැර සෙසු ජනයා ගඳ සුණුමල් ආදිය ගෙන පූර්‍වාරාමයටම ගියේය. දොරගම් සතරෙහි ගම් අඩයොදුන් යොදුන් යොදුන් පරම කොට ඇති තැන්හි සියලු මිනිස්සු ගඳසුණුමල් ආදිය ගත් අත් ඇත්තාහු පුර්‍වාරාමයටම ගියාහුය. සියලුවිහාරය මිශ්‍රක පුෂ්පයෙන් විසුරුණාක් මෙන්විය.
දම්සෙනෙවි සැරියුත් තෙරණුවෝද විහාරයට ගොස් විහාර පිරිවෙණහි මිදුලෙහි සිටියහ. භිකෂූහු තෙරුන්ට අසුනක් පැනවූහ. තෙරණුවෝ එහි හිඳ උපස්ථායක තෙරුන්විසින් වත් කළකල්හි බික්සඟනට අවවාදදී ගඳ කිළියට පිවිස සමවතට පැමිණ හුන්හ. උන්වහන්සේ සීමාකළ කාලයවශයෙන් සමවතින් නැඟිට අචිරවතියට ගොස් (සිරුරෙහි) බැඳීඇති කුණුදූවිලි සොදා යවා සන්හුන් විඩා ඇත්තාහු බට තොටින්ම ගොඩවී හඳනා හැඳ සඟළ සිවුර පොරවා සිටියහ. භික්‍ෂුසංඝයාද හමුවූ හමුවූ තැනින් බැස සිරුරෙහි කුණුදූලි සෝදාහැර යළි ගොඩවී තෙරුන් පිරිවරුවාහුය. ඇතුළු විහාරයෙහිද තෙරුන්ට ධර්‍මාසනයක් පැනවූහු. සිවුපිරිසම තමතමන්ගේ ඉඩ දැන මග තබා හුන්නේය. සැරියුත් තෙරණුවෝද භික්‍ෂූන් පන්සියයක් විසින් පිරිවරණලද්දාහු ධර්‍මසභාවට පැමිණ සිංහ මුදුනෙහි පිහිටි නැංවූ ශේවතච්ඡත්‍රය ඇති රුවන් පළඟෙහි විසිතුරු විජිනිපත ගෙන පෙරදිගට මුහුණලා හිඳ පිරිස බලා ‘ඒකාන්තයෙන්ම මේ පිරිස මහත්ය. මේ පිරිසට සුළු ධර්‍මදේශනාවක් නොසුදුසුය. කවර දම්දෙසුමක් සුදුසු වන්නේදැයි තුන්පිටකය සිහිපත් කරන්නාහු මේ සංයෝජනපරියාය ධර්‍මදේශනාව දුටහ.
මෙසේ දේශනාව. සලකාබලා එය දෙසනු කැමැත්තෝ ඇවැත්නි මහණෙනිය භික්‍ෂූන් ඇමතූහ. ඇවැත්නියි නොකියා මහණෙනියි කීම බුදුවරුන්ගේ ආමන්ත්‍රණය නම්වෙයි. මේ ආයුෂ්මතුන්වහන්සේ භාග්‍යවතුන්වහන්සේ විසින් කෙරෙන ආමන්ත්‍රණයට සමාන ආමන්ත්‍රණයක් නොකෙරෙමැයි ශාස්තෘ ගෞරවයෙන් ශ්‍රාවක ආමන්ත්‍රණය කරන්නාහු ඇවැත්නි මහණෙනියි පැවසූහ. **එතදවොච** යනු **‘අජක්‍ධත්තසංයොජනංච ආවුසො පුග්ගලං දෙසෙස්සාමි බහිද්ධාසංයොජනංච** යන මේ ධම්දේශනාපාඨය ප්‍රකාශ කළේයි.
ඒ රුවන් පහයෙහි අධිගෘහිත එක් සෝවාන්වූ දිව්‍යපුත්‍රයෙක් ඇත. හෙතෙම බුදුන්වහන්සේ විසින් හෝ ශ්‍රාවකයන් විසින් හෝ දෙසුම ඇරඹී කෙණෙහිම මේ දෙසුම නොගැඹුරුවන්නේය. මෙය ගැඹුරුය, මෙය ධ්‍යාන ඇසුරුකොට ඇත. මෙය විදර්‍ශනාව ඇසුරුකොට ඇත. මෙය මාර්‍ගය ඇසුරුකොට ඇත. මෙ ඵලය ඇසුරුකොට ඇත. මෙය නිවන ඇසුරුකොට ඇතැයි දනියි. හෙතෙම ඒ දවසෙහිත් තෙරුන්විසින් දෙසුම ඇරඹූ කෙණෙහිම මෙසේ දැන ගත්තේය: මගේ ආර්‍ය්‍යවූ දම්සෙනෙවි සැරියුත් තෙරුන් විසින් යම් ආකාරයකින් දම්දෙසුම අරඹනලද්දේද මේ දෙසුම විදර්‍ශනාවෙන් ගැඹුරුවූයේවෙයි. ආකාරසයකින් විදර්‍ශනාව ප්‍රකාශකරන්නේය. දෙසුම කෙළවර කෙළලක්‍ෂයක් දෙවියෝ රහත්බවට පැමිණෙති. සෝවාන්ආදියට පැමිණෙන්නාවූ දෙවිමිනිසුන්ගේ සීමාවක් නොවන්නේය. දෙසුමට සුදුසු අයුරින් මගේ ආර්‍ය්‍යයන්ට සාධුකාරයක් දෙන්නේමැයි දිව්‍යානුභාවයෙන් මහත් හඬක්කොට ආර්‍ය්‍යයෙනි, මැනව මැනවැයි පැවසීය.
දෙවිරජුවිසින් සාධුකාර දුන්කල්හි පරිවාරක ප්‍රාසාද දහසෙයි දෙවිවරු සියල්ලෝම සාධුකාරදුන්හ. ඔවුන්ගේ සාධුකාර හඬින් පූර්‍වාරාමයෙහි සියලු වනදෙවියෝද ඔවුන්ගේ හඬින් ගව්වක් පමණ තන්හි දෙවියෝද එයින් අඩයොදුනෙක, යොදුනෙක යන මේ ක්‍රමයෙන් එක් සක්වළෙක්හි සක්වළ දෙක සක්වළ තුනකයයි දසදහසක් සක්වළෙහි දෙවියෝ සාධුකාරදුන්නාහුය. ඔවුන්ගේ සාධුකාර හඬින් පෘථිව්‍යස්ථානගයෝද ආකාශස්ථ දෙවියෝද එයින් අභ්‍රවලාහකයෝද උෂ්ණවලාභකයෝද ශීතවලාභකයෝද වර්‍ෂාවලාහකයෝද චාතුර්මහාරාජික සතර මහරජවරුද තව්තිසාවෙහි සක් දෙවිරජු, යාමයෙහි දෙවියෝ, සුයාම දෙවි රජ, තුසිත දෙවියෝ, සන්තුසිත දෙවිරජ, නිර්‍මාණරති දෙවියෝ, සුනිර්මිත දෙවිරජ වසවත්ති දෙවියෝ, වසවත්ති දෙවිරජ, බ්‍රහ්මපරාසද්‍යයෝ බ්‍රහ්ම පුරෝහිතයෝ, මහාබ්‍රහ්මයෝ, පරිත්තාභයෝ, අප්‍රමාණාභයෝ, ආභස්සරයෝ, පරිත්තසුභයෝ, අප්පමාණසුභයෝ, සුභකිණ්ණකයෝ, වෙහෙප්පලයෝ, අවිභයෝ, අතප්පයෝ, සුදස්සයෝ සුදර්ශීහු අකනිෂ්ට දෙවියෝ යන ශ්‍රොතායතනය පවතින්නාවූ තන්හි මේ සියලු දෙවිවරු අසංඥ සත්වයන් හා අරූපාවචර සත්වයන් හැර සාධුකාර දුන්නාහුය.
ඉක්බිති ක්‍ෂීණාශ්‍රව මහාබ්‍රහ්මයෝ මේ මහා සාධුකාර ශබ්බද පොළෝතලයෙහි සිට අකනිෂ්ටලෝකය දක්වා ආවේය. මෙය කුමන කරුණක්දැයි සිහි කරන්නාහු දම්සෙනෙවි සැරියුත් තෙරුන්වහ්නසේ පූර්‍වාරාමයෙහි විශාඛාවගේ රුවන් පහයෙහි හිඳ සංයොජනපරියාය ධර්‍මදේශනය ඇරඹූසේක. පූර්‍වාරාමය දෙවියන්ගෙන් පිරීගියේය. පූර්‍වාරාමය වටා ගව්වක් අඩයොදුනක් යොදුනක්යයි සියලු සක්වළ යටින් පොළෝතලයෙන්ද සරසින් සක්වළ සීමාවෙන්ද දසදහසක් සක්වළින් රැස්වූ දෙවියන්ගෙන් නිරතුරුවූවක් විීය. ඉදිකටුවක් අනින තැන පමණවූ තන්හි උඩත්පිරිසෙයින් දෙවිවරු සැට දෙනෙකුදු සියුම් ආත්මභාවයන් මවා ගෙන සිටියාහුය.
ඉක්බිති ආයුෂ්මත් සැරියුත් තෙරණුවෝ මේ ශබ්දය ඉතා මහත්ය, මේ කිමෙක්දැයි සිහිකරන්නාහු දසන දහසක් සක්වළෙහි දෙවියන් එක් සක්වළෙක රැස්වූබව දුටහ. ‘බුදුවරුන්ට අදිටන් කිසක් නැත. පිරිස් ප්‍රමාණයෙන්ම දකිත්. එමෙන්ම ශබ්දයද අසත්. සව්වන්ට වනාහි අදිටන වටියි. එබැවින් තෙරණුවෝ සමවතට සමවැද සමවතින් නැගිට මහද්ගත සිතින් සක්වළ හිම් කොට සිටින සියලු පිරිස මා දකීවා, දහම් දෙසන මගේ ශබ්දයද අසාවා’යි අදිටන් කළහ. අදිටන්කළ කල්හිපටන් දකුණු දන හිස පැත්තෙහිද සක්වළ මුවවිටෙහිද හිඳ සිටියවුනට දම්සෙනෙවි සැරියුත් තෙරණුවෝ කවරෙක්ද? දික් (උස්) වූවෙක්ද කෙටි (මිටි) වූවෙක්ද කළු පැහැ ඇත්තෙක්ද සුදුපැහැ ඇත්තෙක්දැයිකීමට කරුණක් නොවූයේය. හැම දෙසෙකම හුන්නාවූ හැම දෙනාටම ඉදිරියෙහි සිටින්නෙකුමෙන් හැඟිණ. අහසමැද සිටි සඳකි මෙන්විය. දකුණු දනහිස පැත්තෙහිද සක්වළ මුවවිටෙහිද හුන්නාවූ සියල්ලෝ දම් දෙසන්නාවූ උන්වහන්සේගේ ශබ්දය සමානරසයෙන්ම ඇසූහ.
මෙසේ තෙරුන්වහන්සේ අදිටන්කොට **‘අජ්ක්‍ධත්තසංයොජනංච ආවුසො’** යන මේ දම්දෙසුම ඇරඹූසේක. එහි **අජක්‍ධත්තං** යනු කාමභවයයි**. බහිද්ධා** යනු රූපාරූපභවයයි. වැළිදු සත්වයෝ කාම භවයෙහි අඩුකලක් වසත්. කල්පයෙන් සතරින් කොටසකි. කොටස් තුනෙක කාමභවය ශුණ්‍යවෙයි, හිස්වෙයි. රූපභවයෙහි බොහෝ කලක් වසත්, එසේම යම්හෙයකින් ඔවුනට කාමභවයෙහි චුතිප්‍රතිසන්‍ධි බොහෝ වෙයිද රූපාරූපභවයන්හි චුතිප්‍රතිසන්‍ධි අඩුවෙයි. යම්තැනක චුති ප්‍රතිසන්‍ධි බොහෝවේද එහි ඇලීමද පැතීමද වැණුමද බොහෝවෙයි. යම්තැනක (චුතිප්‍රතිසන්‍ධි) අඩුද එහි (ඇලීමාදියද) අඩුය. එහෙයින් කාමභවය අජ්ක්‍ධත්ත නම්විය. රූපාරූපභවය බහිද්ධා නම් විය. මෙසේ අජක්‍ධත්ත සංඛ්‍යාතවූ කාමභවයෙහි ඡන්‍දරාගය අජ්ක්‍ධත්තසංයොජනය නමි. බහිද්ධා සංඛ්‍යාතවූ රූපාරූපභවයන්හි ඡන්‍දරාගය බහිද්ධා සංයෝජනය නමි. ඔරම්භාගියවු සංයෝජන පස හෝ අජක්‍ධත්තසංයෝජන නමි. උද්ධම්භාගිය සංයෝජනපස බහිද්ධා සංයෝජන නමි. එහි මේ වචනාර්‍ත්‍ථයි. කාමධාතුව ඔරයයි කියනුලැබේ. එහි උපත සිදුකිරීම්වශයෙන් ඒ ඔර හෙවත් කාමධාතුව ඇසුරු කෙරේනුයි ඔරම්භාගියවේ. රූපාරූප ධාතු උද්ධයයි කියනුලැබේ. එහි උපත සිදුකරනබැවින් ඒ උද්ධ හෙවත් රූපාරූපධාතු ඇසුරු කෙරේනුයි උද්ධම්භාගිය නම්වේ.
මෙසේ කියනලද ප්‍රභේද ඇති අජ්ක්‍ධත්තසංයෝජනයෙන් යුක්තවූ පුද්ගලතෙමේ අජක්‍ධත්තසංයෝජන ඇත්තේවෙයි. බහිද්ධාසංයෝජනයෙන් යුක්ත පුද්ගලතෙමේ බහිද්ධා සංයෝජන ඇත්තේවෙයි. මේ දෙකම ලෞකිකවූ සසර ඇසුරුකොට ඇති මහජනයාට යෙදෙන නමක් නොවේ. යම් අයට වනාහි භවය දෙකඩව සිදුනේ වේද ඒ සෝවාන් සකෘදාගාමී අනාගාමීවූ ආර්‍ය්‍යශ්‍රාවකයන්ට නමෙකි. යම්සේ මහවනයෙහි කිහිරිවන සල්වන ආදිය කණුව, තරාදිය, පහුරයයි නමක් නොලබයිද කදිරිවනය සල්වනය යනනම ලබයිද, යම්‍විටෙක එයින් ගස් තියුණු කෙටේරියෙන් සිඳ කණු ආදී හැඩයෙන් සසිනලද්දේ වෙයිද එවිට කණුව තරාදිය පහුරයයි නමලබයි. එසේම නොසිඳින ලද භවය ඇති බහුල කෙලෙස් ඇති පාථග්ජන තෙමේ මේ නම නොලබයි. භවය සිඳ කෙලෙස් තුනීකොට සිටි සෝවාන් ආදීහුම (ඒ නම) ලබත්
මේ අර්‍ත්‍ථයාගේම ප්‍රකටවීම සඳහා වසු (ගව) හල උපමාව දතයුතුය. වසුහලක් කොට ඇතුළත කණු සිටුවා වසුපැටවුන් රැහැන්වලින් බැඳ ඒ කණුවල ළංකොට බඳිති. රැහැන් ප්‍රමාණවත් නොවනවිට කණින් අල්වාගෙන එහි වසුපැටවුන් පිවිසුවති. ශාලාව ඇතුළත ඉඩ මඳ වනවිට පිටත කණු සිටුවාද එසේම කරති. එහි ඇතුළත් බඳනාලද කිසිවසුපැටවෙක් පිටත හොත්තේ වෙයි. පිටත බඳනාලද ඇතැම් වසුපැටවෙක් ඇතුළත හොත්තේවෙයි. ඇතුළත බඳනාලද කිසිවෙක් ඇතුළතම හොත්තේ වෙයි. පිටත බඳනාලද්දෙක් පිටතම හොත්තේවෙයි. කිසිවෙක් ඇතුළතද නොබඳනාලද්දේම ඔබිමොබ හැසිරෙයි. පිටතද නොබඳන ලද්දේමවෙයි. එහි ඇතුළත බඳනා ලදුව පිට හොත්තහුගේ රැහැන් බැඳුම දිගු වෙයි. හෙතෙමේත් උස්ණාදියෙන් පෙළෙන ලද්දේ නික්ම පිටත වසුපැටවුන් අතුරෙහි නොවී. පිටත බඳනාලදුව ඇතුළත හොවින්නාවුන් කෙරෙහිද එසේමය. යමෙක් වනාහි ඇතුළත බඳනා ලදුව ඇතුළතම හොත්තේද ඔහුගේ බැඳුම කෙටිවෙයි. පිටත බඳනාලදුව පිටත නිද්නා කෙරෙහිද එසේමය. ඒ දෙදෙනාම දවසකුදු කණුව වෙත නොගොස් එහිම නිදත්, යමෙක් ඇතුළත නොබඳනා ලද්දේවේද එහිම වසුපැටවුන් අතුරෙහි හැසිරෙයි. මේ හීලෑ වසුපැටවා කණින් ගෙන වසුපැටවුන් අතුරෙහි හරනාලද්දේ දවසක් වුවත් වෙනතක නොගොස් එහිම හැසිරෙයි. පිටත පිටත නොබඳනාලදුව එහිම හැසිරෙන වසුපැටවා කෙරෙහිද එසේමය.
එහි වසුහල මෙන් භව තුන දතයුතුය. අවිදයා නැමැති කණුව වසුහලෙහි කණු මෙනි. දස සංයෝජනයෝ වස්සන් බඳින රැහැන මෙනි. තුන්භවයෙහි උපන් සත්වයෝ වසුපැටවුන් මෙනි. රූපාරූපභවයන්හි සෝවාන් හා සකෘදාගාමී වූ අය ඇතුළත බඳනාලද පිටත නිදිගත් වසුපැටවුන් මෙනි. ඔවුන්ගෙන් කිසිවෙක් එහිද වසත්. ඔවුන්ගේ සංයෝජනය කාමාවචරය සමඟ බැඳුනේවෙයි. කුමන අර්‍ත්‍ථයෙන්දයත්? ප්‍රහීන නොවුණු අර්‍ත්‍ථයෙනි. රූපාරූප භවයන්හි පෘතග්ජනයාද මොවුන් සමඟම සංග්‍රහ කරනලදී. හෙතෙමේත් එහි වසයිද ඔහුගේද සංයෝජනය කාමාවචරභවය හා බඳුනේ වෙයි. කාමවචර භවයෙහි අනාගාමි සත්වයා පිටත බඳනාලදුව ඇතුළත නිදිගත් වසුපැටවා මෙනි. හෙතෙමේ යම්හෙයකින් කාමාවචර භවයෙහි වසයිද ඔහුගේ සංයෝජනය රූපාරූප ළභවයන් හා බැඳුනේවෙයි. කාමාවචර භවයෙහි සෝවාන් සකෘදාගාමී පුද්ගලයෝ ඇතුළත බඳනාද ඇතුළතම හොවින වසුපැටවුන් මෙනි. ඔවුහුද කාමාවචරයෙහි වස්ත්ද ඔවුන්ගේ සංයෝජනයද කාමාවචරය හා බැඳුනේ වෙයි. රූපාරූප භවයෙහි අනාගාමී සත්වයා පිටත බඳනා ලද පිටතම නිදගත් වසුපැටවා මෙනි. හෙතෙමේත් එහි වසයිද ඔහුගේ සංයෝජනය රූපාරූප භවයන් හා බඳුණේ වෙයි. කාමාවචර භවයෙහි කෙලෙසුන් ක්‍ෂය කළ රහත්වහන්සේ ඇතුළත නොබඳනා ලදුව ඇතුළත හැසිරෙන වසුපැටවා මෙනි. රූපාරූප භවයෙහි රහතන්වහන්සේ පිටත නොබඳනා ලද පිටත හැසිරෙන වසුපැටවා මෙනි. සංයෝජනයන් අතුරෙහි සක්කායදිට්ඨි විචිකච්ඡා සීලබ්බතපරාමාස යන සංයෝජන තුන යන්නවුන් වළක්වයි. ගිය අය යළි කැඳවයි. කාමච්ඡ්න්‍ද ව්‍යාපාද යන මේ සංයොජන දෙක සමාපත්තියෙන් යටපත් නොකොට හෝ මාර්‍ගයෙන් මුල් නොසිඳා රූපාරූපභවයෙහි ඉපදීමට නොහැකිය.
**කතමො ච ආවුසො **යනු මෙය තෙරුන්වහන්සේ යම්සේ නම් පුරුෂයෙක් රුවන් පැස (භාජන) දෙකක් දෙපසෙහි තබා පැමිණි පිරිසට අත්දෙක පුරවා සත්ආකාර රුවන් බෙදා දෙයිද මෙසේ පළමුරුවන් පැසදී දෙවැන්නද එසේම දෙයිද ඒ අයුරින්ම ‘ඇවැත්නි, අජක්‍ධත්ත සංයෝජන ඇති පුද්ගලයාද බහිද්ධා සංයෝජනය ඇති පුද්ගලයාද ප්‍රකාශ කරන්නෙමැයි මේ පද දෙක මාතාකාවශයෙන් තබා දැන් අට ආකාර පිරිසට බෙදා දැක්වීමට විස්තර කථාව ඇරඹූසේක.
එහි **ඉධ** යනු මේ සසුනෙහියි. **සීලවා හොති** යනු සිවුපිරිසුදු ශීලයෙන් සිල්වත්වූයේවෙයි. මෙසේ තෙරුන්වහන්සේ මෙපමණක් චතුපාරිශුද්ධිශීලය උදෙසා **පාතිමොක්‍ඛසංවරසංවුතො’** යන මෙයින් ජ්‍යෙෂ්ඨශීලය විස්තර කොට දක්වනසේකැයි දීපවිහාරවාසී සුධම්ම තෙරණුවෝ පැවසූහ. උන්වහන්සේගේ අතැවැසිවු තෙපිටක චූලනාග තෙරණුවෝ, දෙතැන්හිම පාතිමොක්‍ඛසංවර සීලයම කියනලදී. ප්‍රාතිමෝක්‍ෂ සංවරයම ශීලය වේයයි පැවසූහ. ඉතිරි තුන ශීලයයි කියූ තැනක් නොන්නාහු එසේ පවසා මෙසේද කීහ: ‘ඉන්‍ද්‍රියසංවරය නම් සදොර රැකීම පමණෙකි, ආජීව පාරිශුද්ධිය දැහැමින් සෙමෙන් ප්‍රත්‍යය ඉපදීම පමණෙකි, ප්‍රත්‍යය සන්නිශ්‍රිතය ලබනලද (සිවු) පසෙහි මෙය අදහසයයි ප්‍රත්‍යවේක්‍ෂාකොට වැළඳීම පමණෙකි. නිෂ්පරියායවශයෙන් ප්‍රාතිමොක්‍ෂ සංවරයම ශීලයයි. යමෙකුගේ එම ශීලය බිඳුනේ වේද, මේ හිස සිඳුනාක් වැනි පුද්ගල තෙමේ අත්පා වැනි ඉතිරිවා රකින්නේයයි නොකිවයුතුය. යමෙකුගේ වනාහි එම ප්‍රාතිමොක්‍ෂ සංවරය අනතුරු රහිතවූයේවෙයිද මේ නොසන්සුන් හිස ඇත්තෙකු වැනි පුද්ගලතෙමේ ජීවිතය වැනි ඉතිරිය යළි ප්‍රකෘතිමත්කොට ආරක්‍ෂා කිරීමට හැකිවෙයි. එබැවින් සිල්වත්වූයේ යන මෙයි ප්‍රාතිමොක්‍ෂ සංවරය උදෙසා එය විස්තර කරන්නාහු පාතිමොක්‍ඛසංවර සංවුතො යනාදිය පැවසූසේක යනුවෙනි.
එහි **පාතිමොක්‍ඛසංවරසංවුතො **යනු ප්‍රාතිමෝක්‍ෂ සංවරයෙන් යුක්තවූයේයි. **ආචාරගොචරසම්පනො** යනු ආචාරයෙන්ද ගොචරයෙන්ද සමන්විත වූයේයි. **අණුසතේතසු** යනු සුළු ප්‍රමාණයෙක්හියි. **වජ්ජෙසු** යනු අකුශලධර්‍මයන්හියි**. භයදස්සාවි** යනු බියදක්නාසුලුවූයේයි. **සමාදාය** යනු මනාව රැගෙනයි. **සික්‍ඛති සික්‍ඛාපදෙසු** යනු ඒ ඒ හික්‍ෂාපදය සමාදන්ව හික්මෙයි. තවද සමාදාය සික්‍ඛති සික්‍ඛාපදෙසු යනු ශික්‍ෂාපදයන්හි ශික්‍ෂා කොටටාහයන්හි යම්කිසි කායිකවූ හෝ වාචසිකවූ හික්මිය යුත්තක්වේද ඒ සියල්ල මනාව සමාදන්ව හික්මෙයි. මෙය මෙහි කෙටි විස්තරයයි. විස්තරවශයෙන්වනාහි මේ සියලු පාතිමොක්‍ඛ සංවරාදීවූ පද විසුද්ධිමග්ගයෙහිදී කියනලදී. චතුපාරිසුද්ධිසීලයද සර්‍වප්‍රකාරයෙන්ම බෙදා දක්වනලදී. **අඤ්ඤතරං දෙවනිකායං** යනු සවැදැරුම් කාමාවචර දේවකුල අතුරෙන් එක්තරා දේවකුලයකි. ආගාමි හොති යනු පහතට පැමිණෙන්නේවෙයි. **ආගන්තා ඉත්‍ථත්තං** යනු මෙහි මනුෂ්‍යපඤ්චස්කන්‍ධභාවයට පැමිණෙන්නේවෙයි. එහි උත ඇත්තේ හෝ ඉන්මත්තෙහි උපත ඇත්තේ හෝ නොවෙයි. යළි පහතටම පැමිණෙන්නේම වේයයි දක්වයි. මේ අංගයෙන් ශුෂ්කවිදර්‍ශකවූ ධාතු කර්‍මස්ථානයෙහි යෙදෙන භික්‍ෂුවට යටින්ම ඇති මාර්‍ග දෙකද ඵල දෙකද කියනලදී.
**අඤ්ඤතරං යන්තං චෙතොවිමුත්තිං** යනු සමාපත්ති අට අතුරෙන් එක්තරා චතුර්ථධයාන සමාපත්තියකි. එය වනාහි පසමිතුරු කෙලෙසුන්ගෙන් සන්සුන් බැවින්ද සන්සුන්වූ කෙලෙසුන්ගෙන් සිතේ මිදීම ඇතිබැවින්ද චෙතොවිමුත්තියයි කියනුලැබේ. **අඤ්ඤතරං දෙවනිකායං** යනු සුද්ධාවාස දේවනිකායන් පසෙන් එකකි. **අනාගන්තා ඉත්‍ථත්තං** යනු යළි මේ පඤ්චස්කන්‍ධභාවයට නොපැමිණෙන්නේ යට උපදින්නේ නොවෙයි. මත්තෙහි උපත ඇත්තේ හෝ එහිම පිරිනිවෙන්නේ වේයයි දක්වයි. මේ අංගයෙන් සමාධිභාවනාවෙහි යෙදෙන භික්‍ෂුවගේ මාර්‍ග තුනද ඵලතුනද කියනලදී.
**කාමනං යෙ නිබ්බිදාය** යනු දෙයාකාර කාමයන්ගේ නිර්‍වෙදනය සඳහා, උකටලීබව සඳහායි. විරාගාය යන නොඇලීම සඳහායි. නිරොධාය යනු පැවැත්ම නැති කිරීම සඳහායි**. පටිපන්නො හොති** යනු පිළිවෙතට පිළිපන්නේ වෙයි. මෙපමණකින් සෝවාන්වූවහුගේද අනාගාමිවූවහුගේද පංචකාමගුණික රාගය දුරුකිරීම සඳහා අනාගාමීමාර්‍ග විදර්‍ශනාව කියනලද්දේවෙයි. **භවානංයෙච** යනු තුන්භවයන්ගෙනි. මෙයින් අනාගාමිවූවහුගේ භවරාගය දුරුකරනු සඳහා අරහත්මාර්‍ගවිදර්‍ශනාව කියනලද්දේවෙයි. **තණ්භක්‍ඛයාය පටිපන්නො හොති** යන මෙයින්ද සෝවානවූවන්ගේ හා සකෘදාගාමිවූවන්ගේම පංචකාමගුණික තෘෂ්ණාව දුරුකිරීම සඳහා අනාගාමි මාර්‍ග විදර්‍ශනාව කියනලදී. **සො ලොභක්‍ඛයාය** යන මෙයින්ද අනාගාමීන‍්ගේ භවලෝභය දුරුවීම සඳහා අරහත්මාර්‍ග විදර්‍ශනාවම කියනලදී. **අඤ්ඤතරං දෙවනිකායං** යනු සුද්ධාවාසයෙහිම එක්තරා දේව කොට්ඨාශයකය. **අනාගන්තා ඉත්‍ථත්තං** යනු මේ ස්කන්‍ධපඤ්චක භාවයට නොපැමිණේන්නාවූයි. යට උපදින්නෙක් නොවේ. මත්තෙහි උපදින්නෙක්මවෙයි. එහිම හෝ පිරිනිවන් පායි.
මෙසේ පළමු අංගයෙන් ශූෂ්ක විදර්‍ශකවූ ධාතුකර්‍මස්ථාන ඇති භික්‍ෂුවට යටමවූ මාර්‍ගඵල දෙක කියනලදී. දෙවැන්නෙන් සමාධි කර්‍මයෙහි යෙදුණු භික්‍ෂුවට මාර්‍ගඵලතුන කියනලදී**. සො කාමානං** යන මෙයින් සෝවාන්වූවන්ගේ හා සකෘදාගාමිවුවන්ගේ පඤ්චකාමගුණික රාගය දුරුවීමෙන් මත්තෙහි අනාගාමිමාර්‍ග විදර්‍ශනාවද **සො භාවනංයෙව** යන මෙයින අනාගාමිමාර්‍ගයට මත්තෙහි අරහත්මාර්‍ග විදර්‍ශනාවද **සො තණ්හක්‍ඛයාය** යන මෙයින් සෝවාන්වූවන්ගේ හා සකෘදාගාමීවූවන්ගේ පඤ්චකාමගුණික තෘෂ්ණාක්‍ෂයෙන් මත්තෙහි අනාගාමිමාර්‍ග විදර්‍ශනාවද **සො ලොභක්‍ඛයාය** යන මෙයින් අනාගාමිවූවහුගේ භවලෝබය දුරුවීමෙන් මත්තෙහි අරහත්මාර්‍ග විදර්‍ශනාවද කියනලද්දේයයි. මෙසේ ආකාර සයකින් විදර්‍ශනාව ප්‍රකාශකොට දෙසුම අනුසන්‍ධි ගැලපූසේක. දෙසුම කෙළවර කෙළලක්‍ෂයක් දෙවියෝ රහත්බවට පැමිණියාහුය. සෝවාන් ආදීන්ගේ සීමාවක් නොවීය. මේ දේවසමාගමෙහි යම්සේද එසේ මහාසමය සූත්‍රයෙහිද මංගල සූර්‍තයෙහිද චූලරාහුලෝවාද සූත්‍රයෙහිද කෙළලක්‍ෂයක් දෙවියෝ රහත්බවට පැමිණියාහුය. සෝවාන් බව ආදියට පත්වූ දෙවිමිනිස්නුගේ සීමාවක් නොවීය.
**සමචිත්තා දෙවතා** යනු සිතේ සියුම්බවින් සමානබැවින් සමානසිත් ඇත්තෝනමි. ඒ සියල්ලො තමන්ගේ ආත්මභාවයන් සියුම්වූසිතට සමානබවක් ඇති කොට මැව්වාහුය. එබැවින් සමචිත්තා නම් වූවාහුය. වෙනත් කරුණකිනුදු සමචිත්තානම් වෙති. තෙරුන් විසින් සමාපත්ති නම් කියනලදී. සමාපත්ති බලය නොකියනලදී, අපි බුදුන්වහන්සේ කැඳවා මවත් බලය කියවන්නෙමු’යි සියලුදෙනාම සමසිත් ඇතිවූවාහුයයි සමචිත්තා නමි. තවද වෙනත් කරුණක්වෙයි: ‘තෙරුන් විසින් එක් ක්‍රමයකින් සමවතද සමවත් බලයද කියනලදී. කවරෙක් මේ සමාගමයට පැමිණියේද කවරෙක් නොපැමිණියේදැයි බලන්නාහු බුදුන්වහන්සේ නොපැමිණිබව දැන අපි බුදුන්වහන්සේ කැඳවා පිරිස සපිරුණක් කරන්නෙමුං’යි සියලු දනොම සමසිත්වූවාහුයයි සමචිත්තා නම්වූහ. වෙනත් කරුණක්ද වේ. අනාගතයෙහි කිසියම් භික්‍ෂුවක් හෝ භික්‍ෂුණියක් හෝ දෙවියෙක් හෝ මිනිසෙක් හෝ මේ දේශනාව ශ්‍රාවකභාෂිතයකැයි අගෞරව කරන්නේය. සම්බුදුන්වහන්සේ වැඩමවා මේ දෙසුම සර්‍වඥභාෂිතයක් කරන්නෙමු. මෙසේ අනාගතයෙහි ගරු සම්භාවනීය වන්නේ’යි සියලු දෙනාම සමසිත් ඇත්තෝවූහයි සමචිත්තා නම්වූහ. තවද කරුණක්වේ ඒ සියලු දෙනාම එකම සමවතක් ලැබුවෝවූවාහුය. නැතහොත් එක් අරමුණක් ලැබුවෝවූවාහුයයි මෙසේද සමචිත්ත නම්වූහ.
**භට්ටා** යනු තුටුපහටුවූ සතුටුවූ ප්‍රමුදිතවූ යනුයි. **සාධු** යනු ආයාචනාර්ථයෙහි නිපාතයෙකි. **අනුකම්පං උපාදාය** යනු තෙරුන්ට අනුකම්පාවක්, කරුණාවක් දයාවක් නිසා නොවෙයි. මෙතන්හි තෙරුන්ට අනුකම්පා කළයුතු කිසෙක් නැත. යම් දිනක තෙරුන්වහන්සේ සූකරකත ලෙන් දොරදී බෑණණු දීඝනඛ පිරිවැජියාට වේදනා කර්‍මස්ථානය කියනුලබනකල්හි තල්වැට ගෙන බුදුන්වහන්සේට පවන් සලමින් සිටියාහු අනුන්නට එළවූ බොජුනක් වළඳා කුසගින්න නිවන්නෙකු මෙන්ද අනුන්ට පිළියෙළ කළ පළඳනාවක් හිසෙහි පළඳින්නකු මෙන්ද ඉතිරියක් නොමැතිව ශ්‍රාවක පාරමී ඥානයාගේ මුදුන්පත්වූවාහුය. එදවසෙහිම භාග්‍යවතුන්වහන්සේ විසින් අනුකම්පා කරනලද්දාහු නම්වූහ. එතැනට පැමිණි සෙසු අයට අනුකම්පා උපදවා භාග්‍යවතුන්වහන්සේ වඩිනසේක්වායි භාග්‍යවතුන්වහ්සේගෙන් ඇයැදූහ.
**බලවා පුරිසො** යනු දර්‍වලයා වනාහි වහා හැකිලීම් දිගහැරීම් කිරීමට නොහැකිවෙයි. බලවත් පුද්ගලයාටම හැකිවෙයි. එහෙයින් මෙය කියනලදී. **පමුඛෙ පාතුරෙභාසි** යනු සම්මුඛයෙහි, ඉදිරියෙහිම ප්‍රකටවූයේය. භගවා එතදවොච යනු **‘එතං ඉධ සාරිපුත්ත’** යනාදී ක්‍රමයෙන් තමන් පැමිණි කරුණ සැළකළසේක. උන්වහන්සේට මෙසේ අදහස් විය: ඉදින් කිසියම් මෝඩ, කෙළෙහිගුණ නොදත් භක්‍ෂුවක් හෝ භික්‍ෂුණියක් හෝ උපාශකයෙක් හෝ උපාශිකාවක්, ‘සැරියුත් තෙරණුවෝ මහත් පිරිසක්ලැබූහ. සම්බුදුන් වහන්සේ මෙපමණක් ඉවසීමට නොහැකි සේක් ඊර්‍ෂ්‍යාවෙන් පිරිස රැගෙනයාමට පැමිණිසේකැ”යි සිතන්නේ නම් හෙතෙම මාකෙරෙහි මේ කෝපය ඇතිකොටගෙන අපායෙහි උපදින්නේය යනුවෙනි. ඉක්බිති උන්වහන්සේ තමන් පැමිණි කරුණ පැහැදිලි කරනසේක් ‘එතං ඉධ සාරිපුත්තං’ යනාදි වචන පැවසූසේක.
මෙසේ තමන් පැමිණි කාරණය පවසා දැන් සමවතෙහි බලයපැවසීමට **තා ඛො පන සාරිපුත්ත දෙවතා දසපි හුත්‍වා** යනාදිය ප්‍රකාශ කළසේක. එහි කීර්තිය වශයෙන් හෝ සම්පත්ති වශයෙන් අර්‍ත්‍ථය දැක්වීමට සුදුසුය. කීර්තිය වශයෙන් වනාහි මහෙශාක්‍ය මහෙශාක්‍ය දෙවිවරු දස දෙනා බැගින් එක් තැනක සිටියාහුය. ඔවුන්ට වඩා අල්පෙශාක්‍ය වූවෝ විසිදෙනා බැගින් එක් තැනකවූවාහුය. ඔවුන්ටත් වඩා අල්පේශාක්‍ය වූවෝ සැට දෙනා බැගින් එක් තැනක වූහ. සමවත් වශයෙන් වනාහි යම් කිසිවකු විසින් උසස් සමවත් වඩන ලද්දේද ඔවුහු සැට දෙනා බැගින් එක් තැනක සිටියාහුය. යමකුවිසින් ඊට පහත්වූ සමවත් වඩනලද්දේද ඔවුහු පණස්දෙනා බැගින් එක් තැනක සිටියාහුය. -පෙ- යමකු විසින් ඊට පහත්වූ සමවත් වඩනලද්දේද -පෙ- ඔවුහු දසදෙනා බැගින් එක් තැනක සිටියාහුය. යමකු ඊටත් උසස් සමවතක් -පෙ- ඔවුහු සැටදෙනා බැගින්ද එක්තැනක සිටියාහුය.
**ආරග්ගකොටිනිතතුද්දනමතේත** යනු හිඳිකටුතුඩක් වැටෙන පමණවූ තන්හියි. **නච අඤ්ඤමඤ්ඤං ව්‍යාඛාධෙන්ති** යනු මෙබඳු සම්බාධකර තැනක සිටින්නෝවුවද ඔවුනොවුන් නොපෙළත්, නොගැටෙත්, නොපෙළෙන්නෝව බාධා නැත්තෝව සිටියාහුය. ඔබේ අත මට බාධාකරයි. ඔබේ පය මට බාධාකරයි. නුඹ මා මඬිමින් සිටින්නෙහියි කිවයුතු කරුණක් නොවීය. **තත්‍ථ නූ**න යනු ඒකාන්තයෙන්ම ඒ භවයෙහි යනුයි. තථා චිත්තං භාවිතං යනු ඒ අයුරින් සිත වඩන ලදියි. **යෙන තා දෙවතා** යනු එසේ වඩනා ලද යම් සිතකින් ඒ දෙවිවරු දස දෙනෙක්ද වී -පෙ- සිටිත් ඔවුනොවුන් නොපෙළත් **ඉධෙව ඛො** යනු සසුනෙහි හෝ මිනිස් ලොවෙහි යනුයි. ආධාරවිභක්ති වචනයි. මේ මිනිස් ලොවෙහි මේ සසුනෙහිම යන අරුත්යි. මේ මිනිස් ලොවෙහිම මේ සසුනෙහිම ඒ දෙවිවරුන්ගේ ඒ සිත වඩනලදී. යම් සිතකින් ඒ දෙවිවරු ශාන්තවූ රූපභවයෙහි උපන්නාහු එයින්ද අවුත් මෙසේ සියුම් අත්බැව් මවා සිටියාහුය. එහි කාශ්‍යප බුදුන්ගේ සසුනෙහි තුනමඟ පල උපදවා බඹලොව උපන් යම්කිසි දෙවිවරුද ඇත්තාහ. සියලු බුදුවරුන්ගේ අනුශාසනාව එකමය. එකම සසුනක් කොට ඉධෙව ඛො සාරිපුත්ත යනුවෙන් අන්බුදුවරුන්ගේ සසුනද මෙම සසුනම කරමින් පැවසූසේක. මෙපමණකින් තථාගතයන්වහන්සේ විසින් සමවතෙහි බලය ප්‍රකාශකරනලදී.
දැන් සැරියුත් තෙරුන් අරභයා පෙළ වශයෙන් අනුහාසනා කරනසේක් ‘එබැවින් සාරිපුත්‍රයෙනි’යි පැවසූසේක. එහි තස්මා යනු යම් හෙයකින් ඒ දෙවිවරු මෙහිම ශාන්ත සමාපත්තියක් උපදවා ශාන්ත භවයක උපන්නාහුද එහෙයිනි. සන්තින්‍ද්‍රියා යනු පස් ඉඳුරන්ගේ සන්හුන් බවින් නිවුණුබැවින් උසස්බවින් සන්සුන් ඉඳුරන් ඇත්තෝයි. **සන්තමානසා** යනු මනසේ සන්හුන්බවින් නිවුණුබැවින් ප්‍රණීතබවින් සන්සුන් මනස් ඇත්තෝයි. **සන්තයෙව උපහාරං උපහරිස්සාම** යනු සන්සුන්වූ නිවුණු ප්‍රණීතවූ කාසිත්පඬුරක්ම පමුණුවන්නෙමුයි. **සබ්‍රහ්මචාරිසු** යනු සමානවූ එකට උදෙසීම් ආදී උතුම් පැවැත්මෙහි හැසිරෙන්නාවූ සහධාර්මිකයන් ඇතුරෙහියි. **එවං හි වො සාරිපුත්ත සික්‍ඛිතබ්බං** යන මෙයින් මෙපමණවූ තැනින් භාග්‍යවතුන්වහන්සේ දේශනය සර්‍වඥ භාෂිතයක් කළසේක. **අනස්සුං** යන නටහ. විනාශවූවාහුය. **යෙ ඉමං ධම්මපරියායං න අස්සොසුං** යනු යමෙක් තමන්ගේ පවිටුවූ හිස්වූ අරුත්රහිත දෘෂ්ටිය නිසා මෙබඳුවූ මේ ධර්‍මදේශනාව ඇසීමට නොලැබූහයි අනුසන්‍ධිලෙස දෙසුම නිමවූසේක.
සයවෙනි සූත්‍රයෙහි** වරණායං විහරති **යනු වරණා නම්වූ එක් නුවරෙකි. එය ඇසුරුකොට වෙසෙයි. **කාමරාග විනිවෙස විනිබද්ධ පලිගෙධ පරියුට්ටානජෙක්‍ධාසානහෙතු** යනු කාමරාග විනිවෙසහෙතු, කාමරාගවිනිබද්ධහෙතු, කාමරාග පලිගෙධ හේතු, කාමරාග පරියුට්ඨාන හේතු, කාමරාග අජේක්‍ධාසාන හේතු යන අර්‍ත්‍ථයි. මෙය කියනලද්දේ වෙයි: ‘පස්කම් ගුණයක් නිසා යම් මේ කාමරාගයක් උපදීද එයට විනිවෙසාදී හේතු (වන්නේ) කාමරාගයෙන් ඇළුණු හෙයිනි, බැඳුණු හෙයිනි. ඒ කාමරාගයෙහිම මහමඩවගුරක මෙන් පලිගෙධයන් (ආශාවන්) කිඳා ඇති බැවිනි, ඒ කාමරාගයෙන්ම මඩනාලදබැවිනි, ගන්නාලදබැවිනි, කාමරාගයෙන්ම බැසගන්නාලද බැවිනි. ගිලී අවසන්කොට ගන්නාලදබැවිනි’ දිට්ඨිරාගාදී පදයන්හිද මේ ක්‍රමයමයි. මෙහි දිට්ඨිරාගයවනාහි දෙසැට දෘෂ්ටිය නිසා උපදිනරාගයයි දතයුතුය. **පුරත්‍ථීමෙසු ජනපදෙ**සු යනු තෙරුන් වසන තැනින් සැවැත් ජනපදය පෙරදිගෙහි වෙයි. තෙරණුවෝද හිඳින්නාහු එදෙසට මුහුණලාම හුන්නාහුය. එබැවින් එසේකියනලදී. **උදානං උදානෙසි** යනු සතුටුවදනක් පළ කළහ. යම්සේවනාහි යම් තෙලක් මිනුමට (බඳුනට) ගත නොහැකි වේද උතුරා යයි ද එය ඉතිරිය (වැඩිදෙය) යි කියනුලැබේද යම් සැඩපහරක් ඉවුරදරා සිටීමට නොහැකිවේද පිටාරගලා යයිද එය ඕඝයයි කියනුලැබේද මෙසේම යම් සතුටු වදනක් හදවතට දැරීමට නොහැකිවේද වැඩිවී ඇතුළත නොදරා පිටතට නික්මෙයිද එය උදානයයි කියනුලැබේ. මෙබඳුවූ ප්‍රීතිසහගත වචනයක් ප්‍රකාශකළේය යන අර්‍ත්‍ථයි.
සත්වැන්නෙහි **ගුන්‍දාවනෙ** යනු එබඳු නම් ඇති වනයෙහියි. **උපසඞ්කමි** යනු මහාකච්චාන තෙරුන් වහන්සේ වනාහි තමාගේ පියා පමණකුත් සීයා පමණකුත් දැක නොවඳිති නැඟී නොසිටිති අසුනෙන් අරයුම් නොකරතියි අසා එපමණකින් නිගමනයට නොහැක. එළඹ ඔහු පරීක්ෂා කරන්නෙමැයි වළඳනලද උදය ආහාර ඇත්තේ ආයුෂ්මත් මහා කච්චාන තෙරණුවෝ යම් තැනක වෙත්ද එතැනට එළැඹියේය. ජිණේණ යනු ජරාවෙන් දිරිපත්වූයි. **වුදේධ** යනු වයසින් වැඩුණුයි. මහල්ලකෙ යනු උපතින් මහළුවූයි. **අද්ධගතෙ** යනු දිගුකලක් ඉක්මවූයි. වයො අනුප්පතේත යනු පැසුළුවියට එළඹුණුයි. **තයිදං භො කච්චාන තථෙව** යනු පින්වත් කච්චායනය අපවිසින් යමක් අසන ලද්දේද? එය මේ දුටුදෙය හා සම වෙයි. (ඔප්පුවෙයි) එය එසේමය, වෙනසක් නැත. න භි භවං කච්චානො **බ්‍රාහමණො** යනු මෙය තමා සඳහා කියයි. මේ වනාහි මෙහි අදහසයි: මෙසේ මහළුවූ අප දැක භවත් කච්චායනයන්ගේ වැඳීම් පමණකුදු හුනස්නෙන් නැඟිටීම් පමණකුදු අසුනින් අරයුම් කිරීම් පමණකුදු නැත. යනුයි. **න සම්පන්නමෙච** යනු නොයුතුය, නොසුදුසුය.
තෙරණුවෝ බමුණාගේ කීම අසා මේ බමුණු තෙමේ මහල්ලන් නොදන්නේමය, තරුනයන් නොදන්නේමය. මහල්ලන්ද තරුණයන්ද විමසන්නේමැයි දේශනය ඉදිරිපත් කරන්නාහු බමුණ ඇත, යනාදිය පැවසූහ. එහි **ජානතා** යන දතයුතු සියල්ල දන්නාහු විසිනි. **පස්සතා** යනු එයම අතෙහි තැබූ නෙල්ලි ගෙඩියක් මෙන් දකින්නහු විසිනි. චුද්ධභූමි යනු යම් කරුණකින් වෘද්ධයෙක් නම් වේද ඒ කාරණයයි. **දහරභූමි** යනු යම් කරුණකින් දහරයෙක් (තරුණයෙක්) නම් වේද ඒ කරුණයි. **ආසීතිකො** යනු අසූවසක් වියපත්වූයි. **නාවුතිකො** යනු අනූවසක් වියපත් වූයි. **කාමෙ පරිශුඤ්ජති** යනු වස්තුකාම ක්ලෙශකාම යන දෙයාකාර කාමයන්හිම සිත් ඇලවීම්වශයෙන් පරිභෝග කරයි. **කාමෙ මජ්ක්‍ධාවසති** යන දෙයාකාර කාමයන්හිම ගෙහි ගෙහිමියාමෙන් වසයි. අධිපතිව වසයි. **කාමපරියෙසනාය උස්සුකේකා** යනු දෙයාකාරවූම කාමයන් සෙවීම සඳහා උත්සුකබවට පැමිණියේවෙයි. **බාලො ථෙරොතෙ ව සංඛං ගච්ජති** යනු ඒ තෙරණුවෝ බාලයෙකි, මෝඩයෙකියි සැලකිල්ලට ගනියි. මෙය කියනලද්දේය:
‘යම්හෙයකින් යමකුගේ හිස පැසුණේ වේද හෙතෙම එයින් තෙරකෙනෙක් නොවෙති. ඔහුගේ විය මුහුකුරා ගියේය. ඔහුට මෝඩමහල්ලායි කියනුලැබේ.’{1}
**දහරො** යනු තරුණයයි. **යුවා** යනු යෞවණයෙන් යුක්තවූයේයි. **සුසුකාළ කෙසො** යනු මනාව කළුවූ කෙස් ඇත්තේයි. **භද්දෙන යොබ්බනෙන සමන්නාගතො** යන මෙයින් යම් තරුණබවකින් යුක්තවූ තරුනයෙක් වේද ඒ තරුණබවට මනාව ලබනලද්දකැයි දක්වයි. **පඨමෙන වයසා** යනු තෙතිස් වස තරුණ වයසයි. එයින් යුක්තවූයේ යන අරුත්ය **පණ්ඩිතො ථෙරොතෙව සංඛං ගච්ඡති** යනු ඒ එබඳුවූ පුද්ගලතෙමේ පණ්ඩිතයෙකැයිද තෙරකෙනෙකැයිද සැලකිල්ලටයයි. මෙයද කියනලදී.
‘යමෙකු කෙරෙහි සත්‍යයද ධර්‍මයද අහිංසාවද සංයමය සහ දමයද වේද ඒකාන්තයෙන්ම ඒ වැමෑරූ කිළුටු ඇති පණ්ඩිත තෙමේ තෙර කෙනෙකැයි කියනුලැබේ.’{2}
අටවැන්නෙහි **චොරා බලවනේතා හොන්ති** යනු පාක්‍ෂිකයන්ගෙන් සමන්විතවූ පිරිවරින් යුක්තවූ ධනයෙන් යුක්තවූ නිවාසස්ථානයනගෙන් සමන්විතවූ වාහනයන්ගෙන් යුක්තවූ අය වෙත්. **රාජනො තස්මිං සමයෙ දුබ්බලා හොන්ති** යනු එසමයෙහි රජවරු ඒ සම්පත් නැතිවීමෙන් දුබලවෙත්. **අනියාතුං** යනු පිටත දනවූ සැරිසරා කැමති කැමති කෙණෙහි ඇතුළු නගරයට පිවිසීමටයි. **නිය්‍යාතුං** යනු සොරු දනවු කොල්ලකත්. මඩිත්. (ඔවුන්) වළක්වන්නේමුයි පළමු යම්හිහෝ මැදුම්යම්හි හෝ පැසුළුයම්හි නික්මීමට පහසු නොවෙත්. එයින් නැඟිට සොරු මිනිසුන් පෙළා (ධනය) පැහැරගෙන යති. **පච්චන්තිමෙ වා ජනපදෙ අනුස්ඤ්ඤාතුං** යනු ගමෙහි වාසය කිරීම සඳහා, හේදඩු ඇතිරීම සඳහා, පොකුණු කනවනු සඳහා ශාලාවන් කරවනු සඳහාද පසල් දනව්වෙහි අනුමත කරවීමටද පහසු නොවේ. **බ්‍රාහ්මණගහපතිකා**නං යනු ඇතුළු නුවර වැසි බමුණන්ගේ හා ගැහැවියන්ගේයි. බාහිරානි වා **කම්මන්තානි **යනු පිටගමෙහි අරමෙහි කෙත් වැඩයි. **පාපභික්‍ඛු බලවනේතා හොන්ති** යනු පාක්‍ෂිකයන්ගෙන් උසස්වූ කීර්තියෙන් උසස්වූ පින්වත්වූ බොහෝ උපස්ථායක උපස්ථායිකාවන්ගෙන් යුක්තවූ රාජරාජමහාමාත්‍යයන් විසින් ඇසුරුකරනලද්දාවූයි. **පෙසලා භික්‍ඛු තස්මිං සමයෙ දුබ්බලා හොන්ති** යනු එසමයෙහි පියසීලී භික්‍ෂුහු ඒ සැපත් නැතිවීමෙන් දුබලවෙත්. තුණ්භීභූතා **තුණභීභූතා සංසමජේක්‍ධ සඤක්‍ධායන්ති** යනු නිහඬ වූවෝම සඟමැද හුන්නාහු කිසි එක්වචනයකුදු මුවහැර කීමට නොහැකිවන්නාහු ධ්‍යාන වඩන්නවුන් මෙන් හිඳිත්. **තයිදං** යනු ඒ මේ කරුණයි. යහපත් පැත්ත කියනලද දෙයට විරුද්ධ අයුරින් දතයුතුය.
නවවැන්නෙහි **මිච්ඡාපටිපත්තාධිකරණ හෙතු** යනු වැරදි පිළිවෙත ඇති කරන හේතුයි. පිළිපදින හේතු යන අරුත්ය**. ඤායං ධම්මං කුසලං** යනු විදර්‍ශනා සහිත මාර්‍ගයයි. මෙබන්දෙක් විපස්සනා සහගත මාර්‍ගයට එළැඹීමට සම්පාදනය කර ගැනීමට පිරීමට නොහැකිවෙයි. යහපත් අංශය කියනලද්දට විරුද්ධ අයුරින් දතයුතුය. මෙම සූත්‍රයෙහිදී විදර්‍ශනාසහගත මාර්‍ගය ප්‍රකාශකරනලදී.
දසවැන්නෙහි **දුග්ගහිතෙහි** යනු අපිළිවෙළින් ගන්නවුන් විසිනි. **බ්‍යංජනපතිරූපකෙහි** යනු බ්‍යංජනයෙන්ම (ලකුණෙන් පමණක්) ප්‍රතිරූපකයන් විසින්, අකුරු සිතීමෙන් ලබනලද්දවුන් විසින් යනුය. **අත්‍ථංච ධම්මංච පටිබාහන්ති** යනු මනාව ගන්නාලද සූත්‍රාන්තයන්ගේ අර්‍ත්‍ථකථාවද පෙළද වළහත්. තමන්ගේ වැරදිව නරකට ගන්නාලද සූත්‍රාන්තයනගේම අර්‍ත්‍ථයද පෙළද උත්තරීතරකොට දක්වත්. යහපත් අංශය කියනලද්දට විරුද්ධ ලෙසින් දතයුතුය. මේ සූත්‍රයෙහි සසුනේ වැඩීමද පිරිහීමද කියනලදී.
5. පරිස වර්ගය
පස්වෙනි වර්ගයෙහි පළමුවෙනි සූත්‍රයෙහි **උත්තානා** යනු ප්‍රකටවූ නොවැසුණු යනුයි**. ගම්භීරා** යනු සැඟවුණු, වැසුණුයි. **උද්ධතා** යනු (නොසන්සුන් බවින්) උඩඟුබවින් යුක්තවූයි. **උන්නළා** යනු නැඟුණු උඩඟුබව ඇතියි. නැඟී සිටි හිස්මානය ඇත්තාහුයයි කියනලද්දේවෙයි. චපලා යනු පාසිවුරු සැරසීම් ආදියෙන් ඇතිවූ චපලබවින් යුක්ත යනුයි. මුඛරා යනු දොඩමලුවූ රළුවචන ඇත්තාවූයි. විකිණ්ණවාචා යනු අසංවර වචන ඇත්තාවූයි. දවසකුදුවුවත් නිසරුවචන කියන්නාවූයි. මුටඨස්සති යනු මුළාවූ සිහි ඇත්තාවූයි. **අසම්පජානා** යනු නුවණ නැත්තාවූයි. **අසමාහිතා** සිත එකඟකිරීම් පමණකුදු නොලැබුවාහුයි. **පාකතින්‍ද්‍රි**යා යනු ස්වභාවයෙන්ම පිහිටි විවෘතවූ නොරක්නාලද ඉඳුරන්ගෙන් යුක්තවූවෝයි. යහපත් අංශය කියනලද්දට විරුද්ධලෙසින් දතයුතුය.
දෙවැන්නෙහි **භණ්ඩනජාතා** යනු කොලාහලයක මුල් කොටස භන්ඩනයයි කියනුලැබේ. ඔවුනට එය හටගත්තේනුයි භණ්ඩනජාතානමි. අපි නුඹලාට දඬුවම් දෙවන්නෙමු. බඳවන්නෙමුයි ආදි වචන පැවැත්වීමෙන් හටගත් කලහ ඇත්තෝයි. මෙයවූකලි ගිහියන්විෂයෙහි ක්‍රමයයි. පැවිද්දෝ වනාහි ඇවැත්ඉක්මවීම් පිළිබඳ වචන කියන්නාහු කලහජාතා නම් වෙත්. **විවාදාපන්නා** යනු විරුද්ධවාදයට පිළිපන්නාහුයි. මුඛසත්තීහි **විතුදන්තා** යනු ගුණයන් සිඳින අරුතින් නපුරුවචන මුඛසත්තියි කියනුලැබෙයි. ඒ නපුරුවචනයනගේන් විදින්නාහුයි. අනින්නාහුයි. සමග්ගා යනු එකම විනය කර්‍මය එකම උදෙසීම, සමානශික්‍ෂාපද යන මේවා කිරීමෙන් මගියෙන් යුක්තවූයි**. පියචක්‍ඛුහි** යනු මෛත්‍රී සහගත ඇස්වලිනි.
තෙවැන්නෙහි **අග්ගවතී** යනු උත්තම පුද්ගලබව ඇත්තෝයි. අග්‍රවූ හෙවත් උත්තමවූ පිළිවෙතින් යුක්තවූවෝයි. එයින් වෙනස්වූවෝ අනග්ගවතී නමි. **බාහුලිකා** යනු සිවුරු ආදිය බොහෝ ඇතිබවට පිළිපන්නෝයි. සසුන ලිහිල්ලෙස ගනිත්නුයි **සාථලිකා** නමි. **ඔක්කමනෙ පුබ්බ්ංගමා** යනු මෙහි ඉවත්වයාමේ අරුතින් පංචනීවරණ ඔක්කමනයයි කියනුලැබේ. එහෙයින් පංචනීවරණ පිරීමෙහි පෙරටුවෝයි කියනලද්දේවෙයි. **පවිවෙකෙ** යනු උපධිචිවෙකයෙහියි, නිවනෙහියි. **නික්‍ඛිත්තධුරා **යනු ත්‍රිවිධ විවේකයෙහිම ඉවතදැමූ වගකීම් ඇත්තෝ, බහාතැබූ වගකීම් ඇත්තෝයි. **නවිරියං ආරභන්ති** යනු ද්විවිධ වීර්යයම නොකරත්. **අප්පතතස්ස පත්තියා** පෙර නොපත් ධ්‍යානවිදර්‍ශනා මාර්‍ගඵල විශේෂයකට පැමිණීම සඳහායි. ඉතිරි පදදෙක එහිම පර්‍ය්‍යාය වචනයි. **පච්ඡිමා ජනතා** යනු සද්ධිවිහාරික අනෙතවාසික ජනයායි. **දිට්ටානුගතිං ආපජ්ජති** යනු ආචාර්‍ය්‍ය උපාධ්‍යායයන් විසින් කරනලද දෙය අනුකරණය කරමින් දෘෂ්ටියට, ඔවුන්ගේ පැවැත්ම අනුගතවීමයි. සෙස්ස කියනලද්දට විරුද්ධක්‍රමයෙන්ම දතයුතුයි.
සිවු වැන්නෙහි **අරියා** යනු ආර්‍ය්‍යශ්‍රාවක පිරිසයි. අනරියා යනු පෘථග්ජන පිරිසයි. **ඉදං දුක්‍ඛන්ති යථාභූතං නප්පජාන්නති** යනු තෘෂ්ණාව හැර ත්‍රෛභූමික පංචස්කන්‍ධය දු:ඛසත්‍යය නම් වෙතියි. මෙපමණක්ම දුකය. ඉන්මත්තෙහි දුකක් නැතැයි යථාස්වභාවය වශයෙන් නොදනිත්. සියලුතන්හි මේ ක්‍රමයයි. සෙසු පදයන්හි වනාහි ඒ දුක මතුකරවන්නාවූ මුල්තෘෂ්ණාව සමුදය නමි. ඒ තෘෂ්ණාවගේ - ඒ සත්‍ය දෙකේම සම්පූර්‍ණ විනාශය, නොඉපදවීම දු:ඛ නිරෝධය නමි. ආර්‍ය්‍ය අෂ්ටාංගික මාර්‍ගය දු:ඛ නිරෝධගාමිනී ප්‍රතිපදාව නමැයි මෙසේ මේ සූත්‍රයෙහි චතුරාර්ය සත්‍යයෙන් සතර මාර්‍ගද සතර ඵලද කියලදී.
පස්වැන්නෙහි **පරිසකසටො **යනු කිළිටි පිරිස, නිසරු (රෝඩු) පිරිස, හිස් පිරිස යන අරුත්ය. **පරිසමණේඩා** යනු පහන් පිරිස, සරු පිරිස යන අරුත්ය**. ඡන්‍ද්‍රගතිං ගච්ඡන්ති** යනු ඡන්‍දයෙන් අගතියට යත්, නොකළයුත්තක් කරති යන අරුත්ය. සෙසු පදයන්හිද මේ ක්‍රමයමයි. මේ සතර අගතියට යෑම් භාණ්ඩ බෙදීමෙහිදීද අධිකරණයෙහිදීද ලැබෙයි. එහි භාණ්ඩ බෙදීමේදී තමන්ට භාර වූවාවු භික්‍ෂූන්ට (තමන්) නොකැමති භාණ්ඩයක් ලැබුණුවිට එය මාරුකොට (තමන්ට) කැමති දෙයක් දෙන්නා ඡන්‍දාගතියට යයි නම් වෙයි. තමන්ට භාර නොවූවන්ට කැමති බඩුවක් ලැබුණුවිට එය මාරුකොට නොකැමති දෙයක් දෙන්නා දොසාගතියට යයි නමි. බෙදියයුතු භාන්ඩයන්ද ලහ බෙදා නැවත්වූ තැනද නොදන්නා මෝහයෙන් අගතියටයයි නමි. කටහැකරවූවන් හා රජුන් ඇසුරු කරන්නවුන් අතුරෙන් මොවුහු නොකැමති භාණ්ඩයක් දුනකල්හි මට අනර්‍ත්‍ථයක් කෙරෙත්යයි බියෙන් මාරුකොට කැමති දෙයක් දෙන්නා බියෙන් අගතියට යයි නමි. යමෙක් එසේ නොයන්නේද සියල්ලනට සමව ප්‍රාමාණිකවී මැදහත්ව යමක් යමෙකුට පැමිණෙයිද එයම ඔහුට දෙයි. මෙතෙමේ සතරාකාරවූම අගතියට නොයයි නමි. අධිකරණයෙහිදී වනාහි තමන්ට භාරවූවහුගේ ගරු ඇවත ලුහු ඇවතකැයි කියන්නේ ඡන්‍දයෙන් අගතියට යයි නමි. අනිකකුගේ ලුහු ඇවත ගරු ඇවතකැයි කොට කියන්නේ දේවෂයෙන් අගතියට යයි නමි. ඇවතින් නැඟී සිටියවුන් පිළිබඳව සමුච්චයක්‍ඛන්‍ධකය (චුල්ලවග්ගයේ තෙවැනි කොටස) ද නොදන්නේ මුළාවෙන් අගතියට යයිනමි. දොඩමළුවූවහුගේ හෝ රජුන් විසින් පුදනලද්දහුගේ ගරුක ඇවතක්කොට කියන්නාවූ මට මෙතෙම නපුරක් කරන්නේයයි ගරුකවුවද ලුහු ඇවතක්කොටම කියන්නේ බියෙන් අගතියට යයිනමි. යමෙක් වනාහි සියල්ලන්ට සිදුවූ පරිද්දෙන්ම කියයිද මෙතෙම සිවුවැදැරුම් අගති ගමනට නොයයි නමි.
සයවැන්නෙහි **ඔක්කාචිතවිනීතා** යනු නොහික්මුණෝයි. **නොපටිපුච්ඡා විනීතා** යනු විමස විමසා විනීත නොවුවෝයි. **ගම්භීරා **යනු සල්ලසූත්‍ර වැනි පෙළ වශයෙන් ගැඹුරු වූයි**. ගම්භීරත්‍ථා** මහාවේදල්ල සූත්‍රය වැනි අර්‍ත්‍ථ වශයෙන් ගැඹුරුවුයි. **ලොකුත්තරා** යනු ලෝකෝත්තර අර්ථ ප්‍රකට කරන්නාවූයි**. සුඤ්ඤතා පටිසංයුත්තා** යනු සඤ්ඤාසංඛාත සංයුත්තය වැනි ශුන්‍යවූ ධම්මාත්‍රයම ප්‍රකාශ කරන්නාවූයි. න **අඤ්ඤාචිත්තං උපට්ඨාපෙන්ති** යනු දැන ගැනීම සඳහා සිත නොඑළවත්. නිදත් හෝ සිත වෙනතකට යොමු වූවාහු හෝ වෙත්. **උග්ගභෙතබ්බං පරියාපුණිතබ්බං** යනු උගතයුතුදේද පුහුණු කළයුතුදේද යනුයි. **කවිකතා **යනු කවීන් විසින් කරනලදැයි සෙස්ස එහිම පර්‍ය්‍යාය වචනයි. **චිත්තක්‍ඛරා **යනු විසිතුරුවූ අකුරුයි. සෙස්ස එහිම පර්යාය වචනයි. **බාහිරකා** යනු සසුනින් පිටත වූවෝයි. **සාවකභාසිතා** යනු ඔවුනොවුන්ගේ ශ්‍රාවකයන් විසින් කියනලද්දාවූයි. සුස්සුසන්ති යනු අක්‍ෂරවිචිත්‍රත්වය නිසා හෝ ස්වර සම්පත්තිය (මිහිර ස්වර) නිසා සතුටු සිතැතිව අසත්. **න චෙච අඤ්ඤමඤ්ඤං පටිපුච්ඡන්ති** යනු අර්‍ත්‍ථය හෝ අනුසන්‍ධි (ගැලපීම) හෝ මුල අග (ගැලපීම) හෝ නොවිමසත් **පටිවිචරන්ති** යනු ඇසීම (විමසීම) සඳහා චාරිකාවෙහි නොයත්. **ඉදං කථං** යනු මේ ව්‍යංජනය කෙසේ නැංවිය යුතුද කුමකට නැංවියයුතුද යනුයි. **ඉමස්සක්‍චන්‍ථො** යනු මේ ප්‍රකාශයේ අර්‍ත්‍ථය කුමක්ද? අනුසන්‍ධිය කුමක්ද? මුලඅග කුමක්ද යනුයි. **අවිවටං** යනු වැසුණුයි. **නවිවරන්ති** යනු නොඅරිත්. **අනුත්තානීකතං** යනු නොපැහැදිලිවූයි. **කඞ්ඛාඨානීයෙසු** යනු සැකයට හේතුවූ තැන්හියි. යහපත් අංශය කියනලද්දට විරුද්ධ නයින් දතයුතුය.
සත්වැන්නෙහි **ආමිසගරූ** යනු සිවුපසය ගරුකොට ගත් ලෝකෝත්තර ධර්‍මය පහත්වශයෙන් ගත් පිරිසයි**. සද්ධම්මගරූ** යනු නවලොවුතුරා දහම ගරු කොට සිවුපසය ලුහුකොට ගෙන සිටි පිරිසයි. **උභතොභාගවිමුතේතා** යනු අංශදෙකින්ම මිදුණු තැනැත්තායි. **පඤ්ඤා** විමුතතො යනු ප්‍රඥාවෙන් විමුක්තියට පත් ශූෂ්ක විදර්‍ශක රහතන්වහන්සේයි**. කායසක්‍ඛි** යනු ප්‍රඥාවෙන්** විමුක්තියට** පත් ශුෂ්ක විදර්‍ශක රහතන්වහන්සේයි. **කායසක්‍ඛි **යනු ශරීරයෙන් ධ්‍යානස්පර්‍ශය විඳ පසුව නිරොධ සංඛ්‍යාත නිවන පසක්කොට සිටියේයි**. දිට්ඨප්පත්තො** යනු දෘෂ්ටි අන්තයට පැමිණියි. මේ දෙකම තැන්සයක ලබත්. **සද්ධාධිවිමුත්තො** යනු අදහමින් (විශ්වාස කරමින්) විමුක්තියට පත්වූයි. මෙයද තැන් සයක ලැබෙයි. ධර්‍මය සිහිකරන්නෙනුයි **ධම්මානුසාරී** නම් වේ. ශ්‍රද්ධාව සිහිකරන්නේනුයි **සද්ධානුසාරී** නමි. මේ දෙකම පළමුමාර්‍ගය හා එක්ව පවතින්නේයි. **කල්‍යාණධම්මො** යනු සුන්දර ධර්‍මයයි. **දුස්සීලො පාපධම්මො** යනු සිල් නැත්තේ පවිටුදහම් ඇත්තේයි මෙය කෙසේ ගනිත්ද? සියලු දෙනා එකම වැනිවූ විට සිල්වතුන් කෙරෙහි දැඩි ගෞරවයක් වෙතැයි හඟිමින් ගනිති. **තෙ තෙන ලාහං ලභන්ති** යනු ඒ භික්‍ෂූහු ඇතමුන්ගේ ගුණද ඇතැමුන්ගේ අගුණද කියා සිවුපසය ලබත්. ගථිතා යනු තෘෂ්ණාවෙන් ගැට ගැසුණාවූයි. **මුච්ඡිතා** යනු තෘෂ්ණා වශයෙන්ම සිහි මුළාවූයි. **අජෙක්‍ධාප**න්නා යනු අදහසෙහි ගිලී නිමාවට පමුණුවා සිටියෝයි. **ආදීනව දස්සවිනො** යනු ප්‍රත්‍යවෙක්‍ෂා නොකළ පරිභොගයෙහි ආදීනව නොදක්නාහුයි. **අනිස්සරණපඤ්ඤා** යනු සිවුපසයෙහි ඡන්‍දරාගය ඉවතට අදින්නාවූ නිස්සරණ ප්‍රඥාවෙන් තොර වූවෝයි. මේ අර්‍ත්‍ථය මෙයයයි නොදන්නාහුයි. **පරිභුඤ්ජන්ති** යනු ඡන්‍දරාගය ඇත්තෝ වී අනුභව කරති.
යහපත් අංශයෙහි උභතොභාග විමුත්තො යන ආදියෙහි ආර්‍ය්‍ය පුද්ගලයන් සත් දෙනාගේම මේ සැකෙවින් කළ ප්‍රකාශනයයි. එක් භික්‍ෂුවක් ප්‍රඥාධුරයෙන් ඇලී සිටියේ අෂ්ටසමාපත්තීන් උපදවා සෝවාන් මගට පැමිණෙයි. හෙතෙම එකෙණෙහි ධම්මානුසාරි නම් වෙයි. සෝවාන්ඵලාදී සයතන්හි කායසක්‍කි නම් වෙයි. අරහත් ඵලක්‍ෂණයෙහි උභතොභාග විමුත්ත නම් වෙයි. සමාපත්තීන්ගෙන් විෂ්කම්භක විමුක්තියෙන්ද මාර්‍ගයෙන් සමුචේඡද විමුක්තියෙන්ද දෙවරක් හේ දෙගුණයකින් විමුක්තියට පත්වූයේ යන අර්‍ත්‍ථයි. අන් තැනැත්තේ ප්‍රඥාධුරයෙහි නිරතවූයේ සමවත් උපදවීමට අසමත් වෙමින් ශුෂ්කවිදර්ශකයෙක්ම වී සෝවාන් මගට පැමිණෙයි. හෙතෙම එකෙණෙහි ධම්මානුසාරී නම් වෙයි. සොතාපත්ති ඵලාදී සය තැන්හි දිට්ඨප්පත්ත නම්වෙයි. අරහත් ඵලක්‍ෂණයෙහි පඤ්ඤාවිමුත්ත නම් වෙයි. අනෙකෙක් ශ්‍රද්ධා ධුරයෙහි නිරතවූයේ අටසමවත් උපදවා සෝවාන් මගට පැමිණියි.
හෙතෙම එකෙණෙහිද සද්ධානුසාරී නම්වෙයි. සෝවාන් ඵලාදී සය තැන්හි කායසක්‍ඛිනම් වෙයි. අරහත් ඵලක්‍ෂණයෙහි උභතොභාග විමුත්ත නම් වෙයි. අනෙකෙක් ශ්‍රද්ධාධුරයෙහි නිරතවූයේ සමවත් උපදවීමට නොහැක්කේ ශුෂ්කවිදර්‍ශකයෙක්මවී සෝවාන් මගට පැමිණෙයි. හෙතෙම එකෙණෙහි සද්ධානුසාරී නම් වෙයි. සෝවාන් ඵලාදී සය තැන්හි සද්ධාවිමුත්ත නම් වෙයි. අරහත් ඵලක්‍ෂණයෙහි පඤ්ඤාවිමුත්ත නම්වෙයි.
අටවැන්නෙහි **විසමා** යනු පැකිලීම් සහිතය යන අරුතින් විසමවූයි**. සමා** යනු නොපැකිලෙන අරුතින් සමවූයි. **අධම්මකම්මානි** යනු ධර්‍මවිරෝධී කටයුතුයි**. අචිනය කම්මානි** යනු විනය විරෝධී කටයුතුයි.
නවවැන්නෙහි **අධ්ම්මිකා **යනු අධාර්මිකවූයි**. ධම්මිකා** යනු ධර්‍මයෙන් යුක්තවූවෝයි.
දසවැන්නෙහි **අධිකරණං** යනු සතරාකාරවූ විවාදාධිකරණාදියයි. **ආදියන්ති** යනු ගනිත්. **සඤ්ඤපෙන්ති** යනු දන්වත්. **න ච සඤ්ඤත්තිං උපගච්ඡන්ති** යනු දැන්වීම සඳහා නොරැස්වෙති. **න ච නිජ්ක්‍ධාපෙන්ති** යනු සලකා නොබලත්. **න ච නිජක්‍ධත්තිං උපගච්ඡන්ති** යනු ඔවුනොවුන් සලකා බැලීම සඳහා නොරැස්වෙති. **අසඤ්ඤත්තිබලා** යනු නොදැන්වීමම ඔවුන්ගේ බලයනුයි අසඤ්ඤත්ති බල නමි. **අප්පටිනිස්සග්ගමන්තිනො** යනු ‘ඉදින් අපවිසින් ගන්නා ලද අධිකරණය ධාර්මික වන්නේ නම් ගන්නෙමු. ඉදින් අධාර්මික නම් අත්හරින්නෙමු’යි යමෙකුට මෙබඳු අදහසක් වේද ඔවුහු **පටිනිස්සග්ගමන්තිනො** (අත්හැරීමට කථාකරන්නාහු) නම්වෙත්. මොවුහු වනාහි එසේ මන්ත්‍රණය නොකරත්නුයි **අප්පටිනිස්සග්ගමන්තිනො** නම් වෙත්. **ථාමසා පරාමස්ස අභිනිවිස්ස **යනු දෘෂ්ටි බලයෙන්ද දෘෂ්ටිගැනීමෙන්ද (ඊට) බැස යනුයි. **ඉදමෙව සච්චං** යනු මේ අපගේ වචනයම සත්‍යයයි.** මොඝමඤ්ඤං** යනු අන් අයගේ වචනය නිසරුය, හිස්ය යනුයි. යහපත් අංශය පැහැදිලි අරුත් ඇත්තේමය.
ද්වීතීය පණ්ණාසකය
6. පුග්ගල වර්ගය
දෙවෙනි පණ්ණාසකයෙහි පළමුවෙනි සූත්‍රයෙහි සක්විති රජු සමඟින් ගත් බැවින් ලෝකයාට අනුකම්පාව සඳහාය යන්න නොකියනලදී. මෙහිද සක්විති රජුගේ උපතින් සැප දෙකක් ලැබෙයි. බුදුවරුන්ගේ උපතින් තුනක්ද ලබයි.
දෙවෙනි සූත්‍රයෙහි අච්ඡරියමනුස්සා යනු පුරුදුකළ මිනිස්සුයි. පුදුමසහගත මිනිස්සුයි.
තුන්වැන්නෙහි **බහුනො ජනස්ස අනුතප්පා හොති** යනු මහජනයාට තැවුල් ඇතිකරන්නෙවෙයි. එහි සක්විති රජුගේ මරණයෙන් එක් සක්වළක දෙවිමිනිසුන්ට තැවුල ඇති කරයි. තථාගතයන්වහන්සේගේ පිරිනිවන් පෑමෙන් දසදහසක් සක්වළෙහි දෙවිමිනිසුන්ට තැවුල ඇතිකෙරෙයි.
සතර වැන්නෙහි **ථූපාරහා **යනු ස්තූපයට යුතු, සුදුසු අයයි. සක්විති රජුගේ චෛත්‍යයට සත්කාරකොට සැප දෙකක් ලබත්. බුදුවරුන්ගේ වෛත්‍යයට සත්කාරකොට සැප තුනකි.
පස්වැන්නෙහි **බුද්ධා** යනු තමන්ගේ ආනුභාවයෙන් සතර සත්‍යයන් අවබෝධකළ අයයි.
සයවැන්නෙහි **ඵලන්තියා** යනු ශබ්ද කරන්නියෝයි. න සන්තසන්ති යනු බිය නොවෙත්. එහි කෙලෙසුන් දුරුකළ පුද්ගලයා තමන්ගේ සත්කාය දෘෂ්ටිය ප්‍රහීන කළ බැවින් බිය නොවෙයි. ආජානීය හස්තියා සත්කාය දෘෂ්ටිය බලවත්බැවින් (බිය නොවෙයි)
සත්වෙනි අටවෙනි සූත්‍රයන්හිද මේ ක්‍රමයමයි. නවවෙනි සූත්‍රයෙහි **කිමපුරිසා** යනු කිඳුරෝයි. **මානුසි චාචං න භාසන්ති** යනු මිනිස් කතා නොකියයි. ධර්‍මශෝක රජුට එක් කිඳුරකු ගෙනවුත් දැක්වූයේය. රජතෙමේ මොහු කථාකරවන්නැයි කීවේය. කිඳුරා කථා කිරීමට නොකැමතිය. එක් පුරුෂයෙක් මම මොහු කථා කරවන්නෙමැයි මතු මහලින් බස්වා කණු දෙකක් සිටුවා සැළියක් එහි තැබීය. ඒ සැළිය දෙපසින් වැටෙයි. කිඳුරා එය දැක කිම? තවත් එක් කණුවක් සිටුවීමට නොවටීදැයි මෙපමණක්ම කීවේය. යළි පසු කලෙක කිඳුරන් දෙදෙනකු රජුට දැක්වූහ. රජතෙමේ මොවුන් කථාකරවහුයයි කීවේය. ඔවුහු කථා කිරීමට නොකැමති වූහ. රක්පුරුෂයෙක් මම මොවුන් කථාකරවන්නෙමැයි (ඔවුන්) ගෙන අවන්හලක් තුළට ගියේය. එහිදී එකෙක් අඹ ගෙඩියක්ද මසුන්ද දුටුවේය. එකෙක් දිවුල් ගෙඩියක්ද බිලින් ගෙඩියක්ද දුටුවේය. එහිදී පළමු කිඳුරා ‘මිනිස්සු මහාවිෂ කති. කෙසේ නම් සුදුකබර රෝගීහු නොවෙත්දැයි ඇසීය. අනෙක් කිඳුරා කෙසේනම් මේ මිනිස්සු මෙය නිසා කුෂ්ට රෝගීහු නොවෙත්දැයි කීවේය. මෙසේ මිනිස්බස කථා කිරීමට හැකි නමුත් කරුණු දෙකක් දකිමින් කථානොකරති.
දසවැන්නෙහි **අප්පටිවානො** යනු උකටලී නොවූයේයි. පසුබට නොවූයේයි.
එකොළොස්වැන්නෙහි **අසතං සන්නිවාසං** යනු දුදනන්ගේ, අසත්පුරුෂයන්ගේ එක්ව විසීමයි. **න වදෙය්‍ය** යනු අවවාදයෙන් හෝ අනුශාසනයෙන් නොකියන්නේයි. නොකියව යන අරුත්ය. **ථෙරම්පහං න වදෙය්‍යං** යනු මමද ස්ථවිර භික්‍ෂුවට අවවාද අනුශාසනාවශයෙන් නොකියන්නෙමි. **අභිතානුකම්පී** යනු අයහපතක් කැමති වන්නේයි. නො **හිතානුකම්පී** යනු යහපතක් නොකැමැත්තේයි. **නොති තං වදෙය්‍යං** යනු මම ඔබගේ වචනය නොකරන්නෙමැයි ඔහුට කියන්නෙමි යනුයි. **විහෙසෙය්‍යං** යනු වචනය (කීදෙය) නොකිරීමෙන් වෙහෙසවන්නෙමි **පස්සම්පිස්ස න පටිකරෙය්‍යං** යනු දකිමින්ද දනිමින්ද මම ඔබගේ වචනය නොකරන්නෙමි. මේ ක්‍රමයෙන් සියලු තන්හි අර්‍ත්‍ථය දතයුතුය. යහපත් අංශයෙහි **සාධූති නං වදෙය්‍යං** යනු ඔබ විසින් මනාදෙයක් හොඳ දෙයක් මනාව කියනලදැයි ඔහුගේ කීමට සතුටු වෙමින් ඔහුට කියන්නෙමි යන අර්‍ත්‍ථයි.
[missing trans]
7. සුඛ වර්ගය
දෙවෙනි වර්ගයෙහි පළමුවෙනි සූත්‍රයෙහි** ගිහීසුඛං** යනු ගිහියන්ගේ සියලු කාමයන් ඉටුවීම මුල්කොට ඇති සුඛයයි. **පබ්බජ්ජාසුඛං** යනු පැවිද්දන්ගේ පැවිද්ද මුල්කොට ඇති සුඛයයි.
දෙවෙනි සූත්‍රයෙහි **කාමසුඛං** යනු කාමයන් අරභයා උපදින සුඛයයි. **නෙක්‍ඛම්මසුඛං** යනු පැවිද්ද නෙක්‍ඛම්මයයි කියනුලැබේ. එය අරභයා උපදින සුඛයයි.
තෙවැන්නෙහි **උපධිසුඛං** යනු ත්‍රෛභූමක සුඛයයි. නිරුපධිසුඛං යනු ලෝකෝත්තර සුඛයයි.
සිවුවැන්නෙහි **සාසවසුඛං** යනු ආශ්‍රවයන්ට ප්‍රත්‍යයවූ සංසාරසුඛයයි. **අනාසවසුඛං** යනු ඒවාට ප්‍රත්‍යය නොවූ විමුක්තිසුඛයයි.
පස්වැන්නෙහි **සාමිසං** යනු කිලුටට පමුණුවන සංසාරගාමී සුඛයයි**. නිරාමිසං** යනු නිකෙලෙස්වූ නිර්‍වාණගාමී සුඛයයි.
සවැන්නෙහි **අරියසුඛං** යනු පෘථග්ජන නොවන්නවුන්ගේ සුඛයයි. **අනරියසුඛං** යනු පෘථග්ජනයන්ගේ සුඛයයි.
සත්වැන්නෙහි **කායිකං** යනු කාය විඥානය සමඟ එක්ව උපන්. **චෙතසිකං** යනු මනෝද්වාරික සුඛයයි. එය ලෞකික ලෝකොත්තර මිශ්‍රකයයි කියනලදී.
අටවැන්නෙහි **සප්පීතිකං** යනු ප්‍රථම ද්විතීයධ්‍යාන සුඛයයි **නිප්පීතිකං** යනු තෘතීය චතුර්ථ ධ්‍යාන සුඛයයි. එහිලා ලෞකික සප්‍රීතික සුඛයෙන් ලෞකික නිෂ්ප්‍රීතික සුඛයද ලෝකොත්තර සප්‍රීතික සුඛයෙන් ලොකොත්තර නිෂ්ප්‍රීතික සුඛයද අග්‍රයයි මෙසේ භූමි අතර වෙනස නොබිඳ අග්‍රභාවය දැක්විය යුතුය.
නවවැන්නෙහි **සාතසුඛං** යනු ධ්‍යාන තුනෙහි සුඛයයි**. උපෙඛා සුඛං** යනු චතුර්ත ධ්‍යාන සුඛයයි.
දසවැන්නෙහි **සමාධිසුඛං** යනු අර්‍පණාවට හෝ උපචාරයට පැමිණි සුඛයයි. **අසමාධිසුඛං** යනු ඒ දෙකට නොපැමිණි සුඛයයි.
එකොළොස් වැන්නෙහි **සප්පීතිකාරම්මණං** යනු සප්‍රීතිකවූ ධ්‍යානදෙක මෙනෙහි කිරීමෙන් උපන් සැපතයි. නිප්පීතික අරමුණෙහිද මේ ක්‍රමයමැයි. දොළොස් වැන්නෙහිද මේ ක්‍රමයෙන්ම අර්‍ත්‍ථය දතයුතුය.
තෙළෙස්වැන්නෙහි **රූපාරම්මණං** යනු රූපාවචරචතුත්‍ථජ්ක්‍ධානක අරමුණ හෝ යම්කිසි රූපයක් අරභයා උපදින අරමුණ හෝ වෙයි. **අරූපාරම්මණං** යනු අරූපධ්‍යාන අරමුණයි. යම්කිසි අරූපයක් ඇරබ උපදින්නාවූ අරමුණක් හෝ වෙයි.
8. සනිමිත්ත වර්ගය
තෙවෙනි වර්‍ගයෙහි පළමුවෙනි සූත්‍රයෙහි **සනිමිත්තා** යනු කරුණු සහිතවූයේයි. දෙවෙනි සූත්‍රාදියෙහිද මේ ක්‍රමයමයි. නිදාන, හෙතු, සඞ්ඛාර පච්චය, රූප යන මේ සියල්ල කාරණයන්නට පර්‍ය්‍යායවචනයි.
සත්වෙනි පූත්‍රයෙහි **ස්වෙදනා** යනු ප්‍රත්‍යයවූ එක්ව යෙදුණු වේදනාව ඇති කල්හිම උපදිත්. නොමැතිවිට නැත යන අරුත්ය.
අටවෙනි නවවෙනි සුත්‍රයන්හිද එම ක්‍රමයමයි. දසවැන්නෙහි **සඞ්ඛතාරම්මණා** යනු ප්‍රත්‍යයන්ගෙන් හටගත් සංස්කෘත ධර්‍ම අරමුණු කොට උපදිත්. **නො අසඞ්ඛතාරම්මණා** යනු අසංසකෘතවූ නිර්‍වාණය අරභයා නොඋපදිත්. **න හොන්ති** යනු මාර්‍ගක්‍ෂණයෙහි නොවෙත් නමි. ඵලය පැමිණිවිට නොවූහයි. මෙසේ මේ ස්ථාන දශයෙහි අරහත්බව දක්වා දේශනය දක්වලදී.
9. ධර්ම වර්ගය
සිවුවෙනි වර්‍ගයෙහි පළමුවෙනි සූත්‍රයෙහි **චෙතොවිමුත්ති **යනු ඵලසමාධියයි. **පඤ්ඤාවිමුත්ති **යනු ඵලප්‍රඥාවයි.
දෙවැන්නෙහි** පග්ගාහො** යනු වීර්‍ය්‍යයයි. **අවික්‍ඛෙපො** යනු සිතේ එකඟබවයි.
තෙවෙනි සූත්‍රයෙහි නාමං යනු අරූපස්කන්‍ධයයි. **රූපං** යනු රූපසක්‍නධයයි. මෙසේ මේ සූත්‍රයෙහිදී ධර්‍ම කොට්ඨාශපරිචේජ්දක ඥානය කියනලදී.
සතර වැන්නෙහි **විජ්ජා** යනු ඵලඥානයයි. **විමුත්ති** යනු එය සමඟ එක්වූ ඉතිරි ධර්‍මයෝයි.
පස්වැන්නෙහි **භවදිට්ඨි** යනු ශාශ්වතදෘෂ්ටියයි.
සවෙනි සත්වෙනි සූත්‍රයන්හි පැහැදිලි අරුත් ඇත්තේය.
අටවැන්නෙහි **දොවචස්සතා** යනු දුර්වචභාවයයි. **පාපමිත්තතා** යනු පවිටුමිතුරන් සෙවුනාබවයි.
නවවෙනි සූත්‍රය කියනලද්දට විරුද්ධ නයින් දතයුතුය.
දසවැන්නෙහි **ධාතුකුසලතා** යනු අටළොස් ධාතූන් ධාතුයයි දැනීමයි. **මනසිකාරකුලසකා** යනු ඒ ධාතූන්ගේම අනිතයාදී වශයෙන් ලක්‍ෂණත්‍රයට නඟා දැනීමයි.
එකොළොස්වැන්නෙහි **ආපත්තිකුසලතා **යනු පස්වැදැරුම් හා සත්වැදැරුම් ආපත්තිස්කන්‍ධයන් දැනීමයි**. ආපත්තිවුට්ඨානකුසලතා** යනු දෙසීමෙන් හෝ කර්‍මාවාක්‍යයෙන් ඇවතින් නැඟිසිටීම දැනීමයි.
10. බාල වර්ගය
පස්වෙනි වර්‍ගයෙහි පළමුවෙනි සූත්‍රයෙහි **අනාගතං භාරං වහති **යනු** ‘සම්මජ්ජනී පදීපො ච උදකං ආසනේන ච, ඡන්‍දපාරිසුද්ධි උතුක්‍ඛානං භික්‍ඛු ගණණා ච එවාදො පාතිමොක්‍ඛං ථෙරභාරොති වුච්චති’** යන්නෙන් දැක්වෙන මෙම දශවිධවූ ථෙරභාරය (තෙරුන්ගේ වගකීම්) නවකයෙක්වී තෙරුන් විසින් නොඅනුදන්නාලදුව කරන්නේ නොපැමිණි බර දරන්නේ නම් වෙයි. **ආගතං භාරං න වහති** යනු තෙර කෙනෙකුන්වී ඒ දසවැදැරුම් වගකීම් තමා හෝ නොකරන්නේ අනුන් ලවාද නොකරවන්නේ පැමිණි වගකීම් නොදරයි නමි. දෙවෙනි සූත්‍රයෙහිද මේ ක්‍රමයෙන්ම අරුත් දතයුතුය.
තෙවැන්නෙහි **අකප්පියෙ කප්පියසඤ්ඤී** යනු අකැපවූ සිංහමස් ආදියෙහි මෙය කැපයයි මෙසේ හැඟිම් ඇත්තේයි. **කප්පිය අකප්පියසඤ්ඤී **යනු කිඹුල්මස්, බළල්මස් ආදී කැපදෙයෙහි මෙය අකැපයයි මෙසේ හැඟීම් ඇත්තේයි. සිවුවැන්න කියනලදනයින් දතයුතු.
පස්වැන්නෙහි **අනාපත්තියා ආපත්තිසඤ්ඤී** යනු විමසා භාණ්ඩයක් සෝදන්නාට, පාත්‍රයක් පිසීන්නාට, කෙස් සිඳින්නාට, ගමට පිවිසෙන්නාට ආදියෙහි නොඇවතයි. එහි මෙය ඇවතැයි මෙසේ හැඟීම් ඇත්තේයි. **ආපත්තියා අනාපත්තිසඤ්ඤී** යනු ඒ වස්තූන්ම නොවිමසා කිරීමෙහි ඇවතයි එහි නොඇවතයි මෙසේ හැඟීම් ඇත්තායි. සයවැන්නෙහිද කියනලද නයින්ම අර්‍ත්‍ථය දතයුතුයි. සත්වැනි සූත්‍රාදිය පැහැදිලි අරුත් ඇත්තේයි.
එකොළොස්වැන්නෙහි** ආසවා** යනු කෙලෙස්ය. **න කුක්කුච්චායිතබ්බං** යනු සංඝභොගය (සංඝයා අයත් දෙය) නොපිහිටුවීම, නොවිමසීම නකුකකුච්චායිතබ්බ (කුකුස් නොකළයුතු) නමි. **කුකුකුච්චායිතබ්බං** යනු එයම පිහිටුවීම, විමසීමයි. එය සැක නොකරයි. දොළොස්වැන්න ආදිය යට කියනලදනයින් දතයුතුය.
තෙවන පණ්ණාසකය
11. ආසා වර්ගය
තෙවෙනි පණණාසකයේ පළමුවෙනි සූත්‍රයෙහි** ආසා** යනු තාෂ්ණාවයි. **දුප්පජ්භාති** යනු අත්හැරීම අමාරුය, ඉවත් කිරීම අපහසුය. ලාභාශාව අත්හැරීම අපහසුබැවින් සත්වයෝ අවුරුදු දහයක් විස්සක් හැටක්වුවද අද ලබන්නෙමු. හෙට ලබන්නෙමුයයි රජවරුන්ට උවටැන් කරත්. කෘෂිකර්‍මාදිය කරත්. දෙපසින් පෙළගැසීගත් යුදයට පිවිසෙත්. එළුවන් යන මං, කඳුවල ගැසූ උල්වල එල්ලී යායුතු මං ආදියට එළඹෙත්, නැවිත් මහමුහුදට පිවිසෙත්. ජීවිතාශාව අත්හැරීමට අපහසු බැවින් මරණය (ලඟට) පැමිණිකල්හිද තමා අවුරුදු සියයක් ජීවත්වන්නෙකැයි සිතත්. හෙතෙම කර්‍ම කර්‍මනිමිති ආදිය දකින්නේද අනුකම්පාකරන්නවුන් විසින් දානයක් දෙව, පූජාවක් කරවයි කියනුලබන්නේද මම නොමැරෙමි. ජීවත් වන්නෙමැයි තාෂ්ණාව නිසා කිසිවකුගේ වචනයක් පිළිනොගනිමි.
දෙවැන්නෙහි **පුබ්බකාරී** යනු පළමුව උපකාරකරන්නායි. **කතඤ්ක්‍දූකතවෙ**දී යනු ඔහුවිසින් කළදෙය දැන පසුව උදවුකරන්නායි. ඔවුනතුරින් මුලින් උපකාර කරන්නා ණයක් දෙමැයි සංඥාවක් කරයි. කළගුණ දැන උදව්කරන්නා ණය ගෙවන්නෙමැයි සංඥාවක් කරයි.
තෙවැන්නෙහි **තිතතොච තපේපතා ච** යනු පසේ බුදුවරයාද තතාගතශ්‍රාවකවූ ක්‍ෂීණාශ්‍රවයන් වහන්සේද තිතතො නම්වෙයි. තථාගතවූ අරහත් සම්මාසම්බුදුන්වහන්සේ **තිතතො තපේපතා** ද වෙති.
සිවුවෙනි සූත්‍රයෙහි **දුත්තප්පයා** යනු දායකයා විසින් තෘප්තියට පැමිණිවිය නොහැකිය, තෘප්තිමත් කරවීමට පහසු නොවේ. **නික්‍ඛිපති** යනු බහාතබයි. වි**ස්සජේජති** යනු අනුන්ට දෙයි.
පස්වැන්නෙහි **න විස්සජෙජති** යනු සියල්ල අනුන්ට නොදෙයි. තමන්ට යැපෙන පමණක් ගෙන ඉතිරිය දෙයි.
සය වැන්නෙහි **සුභනිමිත්තං **යනු යහපත් අරමුණයි.
සත්වැන්නෙහි **පටිඝනිමිත්තං** යනු අනිටු අරමුනයි.
අටවැන්නෙහි **පරතො ච ඝොසො** යනු අනුන් සමීපයෙන් අසත්දම් ඇසීමයි.
නවවැන්නෙහි **පරතො ච ඝොසො** යනු සදහම් ඇසීමයි. සෙස්ස සියලුතන්හි පැහැදිලිමය.
12. ආයාචන වර්ගය
දෙවෙනි වර්‍ගයෙහි පළමුවෙනි සූත්‍රයෙහි **එවං සම්මා අායාචමානො ආයාචෙය්‍ය** යනු සැදැහැවත් භික්‍ෂුව නැඟිට සැරියුත් තෙරණුවෝ නුවණින් යම්බඳු වෙත්ද මමද එබන්දෙක් වෙමි. මුගලන් තෙරණුවෝ සෘද්ධියෙන් යම්බඳු වෙත්ද මමද එබඳු වෙමියි මෙසේ යදින්නේ ඇලුම්කරනනේ පතන්නේ (යන) යමක් ඇත්ද එයම පැතූබැවින් මනාව පතන්නේ නම්වෙයි. මෙයින් මත්තෙහි පතන්නේ වැරදි ලෙස පතන්නේය. මෙබඳුවූ පැතුම, යමක් නැත්ද එය පැතුබැවින් වැරදි පැතීම නම් වෙයි. කුමක් හෙයින්ද? **එසා භික්‍ඛවෙ තුලා එතං පමාණං** යනු රන් හෝ අමුරන් කිරන්නෙකුට යම්සේ තුලාව (තරාදිය) කැමතිවිය යුතුද ධාන්‍ය මනින්නෙකුට මිම්ම යම්සේ කැමතිවිය යුතුදැයි කිරා බැලීමෙහි තුලාවද මැනබැලීමෙහි මිම්මද ප්‍රමාණය වේද එසේම මගේ ශ්‍රාවක භික්‍ෂුන්ට යම් මේ සැරියුත් මුගලන් දෙනම වෙත්ද තුලාව එයමය. මිම්ම එයමය. ඔවුන් දෙදෙනා (මිම්මවශයෙන්) ගෙන මමද ඥානයෙන් හෝ සෘද්ධියෙන් හෝ එපමණ වෙමියි තමා තුලනය කිරීමට හෝ ප්‍රමාණ කිරීමට හැකිය. එයින් වෙනස් අයුරකින් නොවේ.
දෙවැනි සූත්‍රාදියෙහිද එම ක්‍රමයමයි. මෙය වනාහි විශේෂ මාත්‍රයයි. **ඛෙමා ච භික්‍ඛුනී උප්පලවණ්ණා ච** යනු මොවුනතුරින් ඛෙමා තෙරණිය ප්‍රඥාවෙන්ද උප්පලවණ්ණා තෙරණිය සාද්ධියෙන්ද අග්‍රය. එහෙයින් ප්‍රඥාවෙන්‍ෙ හා් සෘද්ධියෙන් හෝ මෙවැන්නියන් වෙමියි මනාව කැමති වන්නී අයදින්නේය. එසේම චිත්ත ගැහැවියා ප්‍රඥාවෙන් අග්‍රය. හත්‍ථක රජකුමරුවා මහත්සෘද්ධියෙන් අග්‍රය. එබැවින් ප්‍රඥවෙන් හෝ සෘද්ධියෙන් එබන්දෙක් වෙමියි මනාව පතන්නේ පතන්නේය. ඛුජ්ජුත්තරා මහාප්‍රඥාවෙන් අග්‍රය. නන්දමාතා මහත්සෘද්ධි ඇතිබවින් අග්‍රය. එබැවින් ප්‍රඥාවෙන් හෝ සෘද්ධියෙන් මෙවැන්නියක් වෙමයි මනාව පතන්නේ පතන්නේය.
පස්වැන්නෙහි ඛතං යනු ගුණයන් විනාශවූ බැවින් ඛත නමි. **උපහතං** යනු ගුණයන් නැසූ බැවින් උපහත නමි. සිඳුණු ගුණ ඇති නටුවාවූ ගුන ඇති යන අරුත්ය. **අත්තානං පරිහරති **යනු ගුණ රහිත තමන් පිළිදැඟුම් කරයි, පෝෂණය කරයි. **සාවජජො** යන දොස් සහිත වූයේයි. **සානුවජජො** යනු උපවාද සහිත වූයේයි. **පසවති** යනු යළි ලබයි. **අනනුචිච්ච** යනු නොදැන, විනිශ්චය නොකොටයි. **අපරියොගාහෙත්‍වා** යනු නොපිවිසයි. **අවණ්ණාරහස්ස** යනු නුගුණෙන් යුත් වැරදි මගට බට තීර්ථකයෙකුගේ හෝ තීර්ථකශ්‍රාවකයෙකුගේ හෝයි**. වණ්ණං භාසති** යනු මෙතෙම සුපිළිපන්ය. මනාව පළිපන්නේයයි ගුණය කියයි. **වණ්ණාරභස්ස** යන බුද්ධාදීන් අතුරෙන් මනාව පිළිපන් යමෙකුගේයි. **අවණ්ණං භාසති** යනු මෙතෙම දුපිළිපන්ය. වැරදි ලෙස පිළිපන්නෙකැයි අගුණ කියයි. **අවණ්ණාරස්ස අවණ්ණං භාසති** යනු මෙහි ඇතැම් පුද්ගලයෙක් දුපිළිපන්, වැරදි ලෙස පිළිපන් තීර්ථකයන්ගේද තීර්ථක ශ්‍රාවකයන්ගේද මෙසේද දුපිළිපන්නෝය. මෙසේද වැරදි ලෙස පිළිපන්නෝයයි නුගුණ කියයි. **වණ්ණාරහස්ස වණ්ණං** යනු සුපිළිපන්වූ, මනාව පිළිපන්නාවූ බුදුවරුන්ගේද බුදුසව්වන්ගේද මෙසේද සුපිළිපන්නෝය, මෙසේද මනාව පිළිපන්නෝයයි ගුණය පවසයි.
සවැන්නෙහි **අප්පසාදනීයෙ ඨානෙ** යනු අපැහැදීමට හේතුවෙහියි. **පසාදං උපදංසෙති** යනු නරක ප්‍රතිපත්තියෙන්, වැරදි ප්‍රතිපත්තියෙන් මෙය හොඳ ප්‍රතිපත්තිය, නිවැරදි ප්‍රතිපත්තියයි පැහැදීම ඇතිකරයි. **පසාදනීයෙ ඨානෙ අප්පසාදං** යනු හොඳ ප්‍රතිපදාවෙහි මනාප්‍රතිපදාවෙහි මෙය නරක ප්‍රතිපදාවය, මෙය වැරදි ප්‍රතිපදාවයයි අපැහැදීම ඇතිකරයි. මෙහි සෙස්ස පැහැදිලිය.
සත්වැන්නෙහි **ද්විසු **යනු අවස්ථා දෙකෙහි, කරුණු දෙකෙහියි. **මිච්ඡාපටිප්ජමානො** යනු වැරදි ප්‍රතිපත්තියකට පිළිපන්නේයි**. මාතරී ච පිතරී ච** යනු මිත්තවින්‍දක මෙන් මව කෙරෙහිද අජාතසත්තු මෙන් පියා කෙරෙහිද වේ. යහපත් අංශය කියනලද ක්‍රමයෙන්ම දතයුතුය.
අටවැන්නෙහි **තථාගතෙ ච තථාගතසාවකෙ ච** යනු තථාගතයන්වහනසේ කෙරෙහි දෙවිදතුන් මෙන්ද තථාගතශ්‍රාවකයන් කෙරෙහි කොකාලික මෙන්ද වෙයි. යහපත් අංශයෙහි තතාගතයන්වහන්සේ කෙරෙහි අනඳතෙරුන් මෙන්ද තථාගතශ්‍රාවකයන් කෙරෙහි භූතවාලික සිටු පුත්‍රයා මෙන් ද වේ.
නව වැන්නේහි **සචිත්තචොදානං **යනු ස්වකීය සිතේ පිරිසුදුබවයි. සමවත් අටට මේ නමෙකි. **නච කිඤ්චි ලොකෙ උපාදියති** යනු ලෝකයෙහිද රූපාදී ධර්‍මයන්හි එක් ධර්‍මයකුදු නොගනියි. පරාමර්‍ශනය නොකරයි. මෙසේ මෙහි අනුපාදානය නම් වූ දෙවෙනි ධර්‍මයක් වෙයි. දසවැනි හා එකළොස් වැනි සූත්‍ර පැහැදිලිය.
13. දාන වර්ගය
තෙවෙනි වර්ගයෙහි පළමුවෙනි සූත්‍රයෙහි **දානානි** යනු දීම් වහයෙන් දානයෝයි. දෙය්‍යධර්‍මයට (දානවස්තුවට) මේ නමකි. වස්තුසහිතවූ චෙතනාව හෝ දානයයි. සම්පත් පරිත්‍යාග කිරීමට මේ නමකි. **ආමිසදානං** යනු සිවුපසය දීම්වශයෙන් **ආමිසදානං** නම්වෙයි. ධම්මදානං යනු මෙහි ඇතමෙක් නිවන ඇතිකරවන පිළිවෙත කියා දෙති. මෙය **ධම්මදාන** නමි.
දෙවැන්නෙහි යැදීම්වශයෙන් **යාගො **(යාගය) දතයුතුය.
තෙවැන්නෙහි ආමිසය දීම ආමිසචාගො නමි. ධර්‍මය දීම ධම්මවාගො නමි. සිවුවැන්නෙහි උපසර්‍ගමාත්‍රය විශේෂයයි.
පස්වැන්නෙහි සිවුපසය වැළඳීම **ආමිසභොගො **නමි. ධර්‍මය පරිභොග කිරීම **ධම්මභොගො නමි.** සයවැන්නෙහි උපසර්‍ගමාත්‍රය විශේෂයයි.
සත්වැන්නෙහි සිවුපසය බෙදාදීම **ආමිස්සංවිභාගො** නමි. ධර්‍මය බෙදාදීම **ධම්මසංවිභාගො** නමි.
අටවැන්නෙහි සිවුපසයෙන් සංග්‍රහ කිරීම** ආමිස සඞ්ගභො** නමි. ධර්‍මයේ සංග්‍රහ කිරීම **ධම්මසඞ්ගභො** නමි.
නවවැන්නෙහි සිවුපසයෙන් අනුග්‍රහය දැක්වීම **ආමිසානුග්ගභො** නමි. ධර්‍මයෙන් අනුග්‍රහ කිරීම **ධම්මානුග්ගභො** නමි.
දසවැන්නෙහි සිවුපසයෙන් අනුකම්පා කිරීම **අමිසානුකම්පා** නමි. ධර්‍මයෙන් අනුකම්පා කිරීම **ධම්මානුකම්පා **නමි.
14. සන්ථාර වර්ගය
සතරවෙනි වර්ගයෙහි පළමුවෙනි සූත්‍රයෙහි තමන්ගේද අනුන්ගේද පරතරය වැසීම්වශයෙන් සිවුපසයෙන් ඇතිරීම **ආමිස්සන්‍ථාරො **නමි. ධර්‍මයෙන් ඇතිරීම **ධම්මසන්‍ථාරො** නමි. දෙවැන්නෙහි උපසර්‍ග මාත්‍රය විශේෂයයි.
තෙවැන්නෙහි කියනලද අයුරු ඇති ආමිසය සෙවීම ආමසෙසනායි. ධර්‍මය සෙවීම **ධමේමසනායි**. සිවුවැන්නෙහි උසර්‍ගමාත්‍රය විශේෂයයි.
පස්වැන්නෙහි මුදුන්පත්වූ ආමිෂය සෙවීම **ආමිසපරියිට්ඨියි**. මුදුන්පත්වූම ධර්‍මය සෙවීම** ධම්මපරියිට්ඨියි** කියනලදී.
සවැන්නෙහි ආමිසයෙන් පුදකිරීම **ආමිසපූජායි**. ධර්‍මයෙන් පිදීම ධම්මපූජායි.
සත්වැන්නෙහි **ආතිථෙය්‍යා**නි යනු ආගන්තුක දානයෝයි. **ආතිථෙය්‍යා** යනුද පාඨයි.
අටවැන්නෙහි ආමිෂය ඉටුවීම් සමෘද්ධවීම්වශයෙන් ආමිසිද්ධියි. ධර්‍මයද සමෘද්ධවීම්වශයෙන් ධම්මද්ධියි.
නවවැන්නෙහි ආමිෂයෙන් වැඩීම **ආමිසවුද්ධියි**. ධර්‍මයෙන් වැඩීම **ධම්මවුද්ධියි.**
දසවැන්නෙහි ඇලුම් කිරීම් අරුතින් ආමිසය **ආමිසරතනං** නමි. ධර්‍මය **ධම්මරතනං **නමි.
එකොළොස්වැන්නෙහි ආමිෂය රැස්වීම වැඩීම **ආමිස සන්නිචයොයි**. ධර්‍මය එක්රැස්වීම, වැඩීම **ධම්මසන්නිචයොයි**.
දොළොස් වැන්නෙහි ආමිෂයාගේ මහත්බව **ආමිසවෙපුල්ලං** නමි. ධර්‍මයේ මහත්බව **ධම්මවෙපුල්ලං** නමි.
15. සමාපත්ති වර්ගය
පස්වෙනි වර්‍ගයෙහි පළමුවෙනි සූත්‍රයෙහි **සමාපත්තිකුසලතා** යනු ආහාරයෙහි යෝග්‍යබව හා සෘතුන්හි යෝග්‍යබව සලකා සමවතට සමවැදීමේ දක්‍ෂතාවයි**. සමාපත්තිවුට්ඨානකුසලතා** යනු සීමා කිරීම් අනුව කාලය ගෙවීගියවිට ප්‍රකට බවට පැමිණ (සසංඥීව) සමවතින් නැගීසිටින්නේ වුට්ඨානකුසල නම්වෙයි. එබඳුවූ දක්‍ෂතාවයි.
දෙවැන්නෙහි අජ්ජවං යනු සෘජු බවයි. **මද්දවං** යනු මෘදුබවයි.
තෙවැන්නෙහි **ඛන්ති **යනු ඉවසීමේ ක්‍ෂාන්තියයි**. සොරච්**චං යනු මනාසිල්වත් බවින් සුරතබවයි.
සිවුවැන්නෙහි **සාකල්‍යං** යනු මෘදු වචනවශයෙන් සතුටුවන බවයි. **පටිසන්‍ථාරා** යනු ආමිසයෙන් හෝ ධර්‍මයෙන් පවත්නා පිළිසඳරයි.
පස්වැන්නෙහි **අවිහිංසා** යනු කරුණාවෙහි පූර්‍වභාගයයි. **සොචෙය්‍යං** යනු ශීලවශයෙන් පිරිසිදුබවයි. සවැනි සත්වැනි සූත්‍ර පැහැදිලි අරුත් ඇත්තේයි.
අටවැන්නෙහි **පටිසංඛානබලං** යනු ප්‍රත්‍යවේක්‍ෂා කිරීමේ බලයයි.
නවවැන්නෙහි මුළාවූ සත්‍යයෙහි නොසැලීමෙහි සිහියම **සතිබලං** නමි. නොසන්සුන් බවෙයි නොසැලීමෙන් සමාධියම **සමාධිබලං **නමි.
දසවැන්නෙහි සමථො යනු සිතෙහි එකඟබවයි. **විපස්සනා** යනු සංස්කාරයන් විමසාබැලීමේ නුවණයි.
එකොළොස්වැන්නෙහි **සීලවිපත්ති **යනු දුසිල්වත්බවයි. **දිට්ඨිවිපත්ති** යනු මිත්‍ථ්‍යාදෘෂ්ටියයි.
දොළොස්වැන්නෙහි **සීලසම්පදා** යනු පිරිපුන් සිල් ඇති බවයි. **දිට්ඨිසම්පදා** යනු සමෘක්දෘෂ්ටිකබවයි. එයින් කම්මස්සකතා සම්මාදිට්ඨි, ක්‍ධානසම්මාදිට්ඨි, විපස්සනා සම්මාදිට්ඨි, මග්ගසම්මාදිට්ඨි, ඵලසම්මාදිට්ඨි යන සියලු සම්‍යක් දෘෂ්ටින්ම සංග්‍රහ වූයේවෙයි.
තෙළෙස් වැන්නෙහි **සීලවිසුද්ධි** යනු පිරිසුදුබවට පමුණුවන්නාවූ සීලයයි. **දිට්ඨිවිසුද්ධි** යනු විසුද්ධියට පමුණුවන්නාවූ සතරමාර්‍ග සමෘක් දෘෂ්ටියයි. පස්ආකාරවූ සමෘක්දෘෂ්ටියද වේ.
තුදුස්වැන්නෙහි **දිට්ඨිවිසුද්ධි** යනු විසුද්ධියට පමුණුවන්නාවූ සමෘක්දෘෂ්ටියමයි. **යථාදිට්ඨිස්ස ච පධානං** යනු පහතින්ම පිහිටි මාර්‍ගයෙන් යුක්තවූ වීර්යයි. එය වනාහි ඒ දෘෂ්ටියට අනුරූප බැවින් යථා දිට්ඨිස්සච පධානං යනුවෙන් කියනලදී.
පසළොස් වැන්නෙහි **අසන්තුට්ඨිතා ච කුසලෙසු ධම්මේසු** යනු අරහත් මාර්‍ගය හැර කුසලධර්‍මයන්හි අසතුබවයි.
සොළොස් වැන්නෙහි **මුට්ඨසච්චං** යනු මුළාවූ සිහි ඇතිබවයි. **අසමප්ජඤ්ඤං** යනු නොදන්නාබවයි.
සතළොස් වැන්නෙහි නොඉල්පීම ලක්‍ෂණකොට ඇත්තේ** සති** නමි. මනාව දන්නාබව ලක්‍ෂණකොට ඇත්තේ **සම්පජඤ්ඤං** නමි.
16. ක්‍රොධ වර්ගය
මෙයින් මත්තෙහි කිපීම් ලක්‍ෂණ ඇත්තේ** කොධො** නමි. වෛරබැදීමේ ලක්‍ෂණය ඇත්තේ **උපනාභො** නමි. වෛරබැදීමේ ලක්‍ෂණය ඇත්තේ උපනාභො නි. හොඳදේ කිරීම මකාදමන ලක්‍ෂණයකොට ඇත්තේ **මක්‍ඛො** නමි. තරඟයට ඉදිරිපත් වීම ලක්‍ෂණකොට ඇත්තේ **පළාසො** නමි. නොයිවසීම ලක්‍ෂණයකොට ඇත්තේ **ඉස්සා** නමි. මසුරුබව **මච්ඡරියං** නමි. ඒ සියල්ලම මසුරුකම් කිරීමේ ලක්‍ෂණය ඇත්තේයි. කරනලද දෙය වැසීම් ලක්‍ෂණකොට ඇත්තේ **මායා **නමි. ඒ සියල්ලම මසුරුකම් කිරීමේ ලක්‍ෂණය ඇත්තේයි. කරනලද දෙය වැසීම් ලක්‍ෂණකොට ඇත්තේ **මායා** නමි. කෛරාටික ලක්‍ෂණය **සාඨෙය්‍යං** නමි. ලජ්ජානොවන ආකාරය **අභිරිකං **නමි. උපවාදයෙන් බිය නොවන බව **අනොත්තප්පං **නමි. අක්කොධ ආදිය ඔවුන්ට ප්‍රතිපක්‍ෂවශයෙන් දතයුතුයි.
**සෙඛස්ස භික්‍ඛුනො** යනු සත්ආකාරවූද ශෛක්‍ෂයාගේ මතුමත්තෙහි ගුණ පිරිහීම සඳහා පවතිත්යයි දතයුතුය. **අපරිහානිය** යනු මතුමත්තෙහි ගුණයන්ගෙන් නොපිරිහීම සඳහාය.
**යථාභතං නික්‍ඛිතේතා** යනු යම්සේ ගෙනවුත්, රැගෙනවුත් බහාතබනලද්දේද එසේ නිරයෙහි පිහිටියේ හෝයි දතයුතුයි.
**එකචේචා **යනු යමෙකුට මේ කොධාදිය වේද හෙතෙම **එකචේචා** (ඇතමෙක්) නම් වෙයි.
17. සතළොස්වනවග
**සාවජ්ජා** යනු දොස් සහිත වූවෝයි. අනවඡ්ඡා යනු නිදොස් වූවෝයි. **දුබුද්දයා** යනු දුක්වඩන්නාවූයි. **සුඛුද්දයා** යනු සුව වඩන්නාවූයි. **සව්‍යාපජ්ක්‍ධා** යනු දුක්සහිතවූවෝයි. **අච්‍යාපජක්‍ධා** යනු දුක්රහිතවූවෝයි. මෙපමණකින් වර්‍ත විවර්‍තයන්ම කියනලදී.
**දේවමෙ භික්‍ඛවෙ අත්‍ථවසෙ පටිච්ච** යනු මහණෙනි, අරුත් දෙකක් නිසා, කරුණු දෙකක් සඳහායි. සික්‍ඛාපදං** පඤ්ඤත්තං **යනු ශික්‍ෂා කොටස් තැබීය**. සඞ්ඝසුට්ඨුතාය** යනු යහපත්බව සඳහායි. මැනව ස්වාමීනියි පවසා පිළිගැනීම සඳහාය යන අරුත්ය. **සඞ්ඝඵාසුතාය** යනු සඞ්ඝයාගේ පහසුබව සඳහායි. **දුඞ්මඩ්කුනං** යන දුසිලුන්ගේයි. **පෙසලානං** යනු ප්‍රියශීලීන්ගේයි**. දිට්ඨධම්මිකානං ආසවානං** ඉහාත්මයෙහි මේ අත්බැව්හි ඉක්මවීම හේතුකොටගෙන ලබන්නා වූ වධබන්‍ධන ගැරහීම් ආදී දුක්කම්‍කටොලු සංඛ්‍යාත ආශ්‍රවයන්ගේයි. **සංවරාය** යනු වැසීම සඳහායි. **සම්පරායිකානං** යනු එබඳු වූම අපායට අයත් දුක් නමැති පරලොවෙහි උපදින ආශ්‍රවයන්ගේද යනුයි**. පටිඝාතාය** යනු වැළැක්වීම සඳහායි**. චෙරානං** යනු අකුසල වෛරයන්ගේත් පුද්ගල වෛරයන්ගේත්ය. **වජ්ජානං** යනු දොෂයන්ගේයි. ඒ දුක්‍ඛධර්‍මයෝම හෝ දුරුකළයුතු බැවින් මෙහි වරදයයි අදහස් කරනලදහ. **භයානං** යනු සිත්තැතිගැනීම් බියේද, බියට හේතුවන්නාවූ ඒ දුක්‍ඛධර්‍මයන්ගේද වේ. **අකුසලානම්පි** යනු පිහිටක් නැතිය යන අර්‍ත්‍ථයෙන් අකුශල සංඛ්‍යාතවූ දුකඛධර්‍මයන්ගේයි**. ගිහීනං අනුකම්පාය** යනු ගිහියන් දොස් නඟනවිට පැනවූ ශික්‍ෂාපදය ගිහියන්ට අනුකම්පා සඳහා පණවනලද්දේනමි. **පාපිච්ඡානං පක්‍ඛුපචේඡදාය** යනු පවිටෝ (තමන්ට) පක්‍ෂයක් (සාදාගැනීම) සඳහා සඞ්ගයා බිඳින්නාහයි ඔවුන්ගේ පක්‍ෂය සිඳිණු සඳහායි. **අප්පසන්නානං පසාදාය** යනු ශික්‍ෂාපද පැනවීම දැක කලින් නොපහන්වූ පණ්ඩිත මනුෂ්‍යයන්ගේ පැහැදීම උපදවාලනු සඳහායි**. පසන්නානං භිය්‍යොභාවා**ය යනු පැහැදුනවුන්ගේ මතුමත්තෙහි පැහැදීම සඳහායි. **සද්ධම්මට්ඨිතියා** යනු සද්ධර්‍මය බොහෝකල් පැවැත්ම සඳහායි. **විනයානුග්ගහාය** යනු පස් ආකාරවූ විනයට අනුග්‍රහය සඳහායි.
**පාතිමොක්‍ඛං පඤ්ඤත්තං** යනු භික්‍ෂුප්‍රාතිමෝක්‍ෂය භික්‍ෂුණී ප්‍රාතිමොක්‍ෂය යන දෙයාකාර ප්‍රාතිමොක්‍ෂය පනවනලදී. **පාතිමොක්‍ඛුදේදසා** යනු භික්‍ෂූන්ගේ පසය භික්‍ෂුණීන්ගේ සතරය යන නව ප්‍රාතිමොක්‍ෂ උද්දේශයෝ පනවන ලද්දාහ.** පාතිමොක්‍ඛට්ඨපනං** යනු උපොෂථය තැබීමයි. පවාරණා පඤ්ඤත්තා යන තුදුස්වකය පසළොස්වකයයි පවාරණ දෙකක් පනවනලදී. **පවාරණ්ට්ඨපනං පඤ්ඤත්තං** යනු ඇවැත් සහිත භික්‍ෂුවට පවාරණඤත්තිය ඇතිකල්හි පවාරණය තැබීම පනවනලදී. තජ්ජනීය කර්‍මාදියෙහිදී භික්‍ෂූන්ට වාග්ප්‍රහාරයන්ගෙන් පහරදෙන්නාවූ පණ්ඩුකලෝහිතක භික්‍ෂූන්ට **තජ්ජනීය කම්මය** පනවනලදී. මෝඩ නොවියත්වූ සෙය්‍යසක භික්‍ෂූවට **නිස්සයකම්ම**ය පනවනලදී. කුලදූෂණය කරන්නාවූ අස්සජි පුනබ්බසුක භක්‍ෂූන් අරභයා **පබ්බජනීය කම්මය** පනවනලදී. **පටිසාරණීය කම්මං**, පටිසාරණීය කර්‍මය ගිහියන්ට ආක්‍රොශකරන්නාවූ සුධම්ම තෙරුන්ට පනවනලදී. **උක්‍ඛපනීයකම්මං** උත්ක්‍ෂෙපනීය කර්‍මය ඇවැත් නොදැකීම් ආදියෙහි පනවනලදී. **පරිවාසදානං** පිරිවෙස්දීම ගරුක ඇවතකට පැමිණියහුට ඇවත වැසුණුකල්හි පනවනලදී. **මූලායපටිකස්සනං**, මූලායපටිකස්සනය පිරිවෙස් කාලය අතරතුර ඇවැත්අවන්නහුට පනවනලදී. **මානත්තදානං **මානතදීම පිළිසන්වූද නොපිළිසන්වූද ඇවතෙහි පනවනලදී. **ඔසාරණීයං,** ඔසාරණීය කර්‍මය මානව පවතින්නහුට පනවනලදී. **නිස්සාරණීයං,** නිස්සාරණීය කර්‍මය නොමනා පැවතුම් ආදියෙහි පනවනලදී.
එහිභික්‍ෂු උපසම්පදාව, ශරණාගමන උපසම්පදාව, ඕවාදූපසම්පදාව, පඤහව්‍යාකරණ උපසම්පදාව, ඥප්තිචතුර්ථ කර්‍මඋපසම්පදාව ගරුධර්‍මඋපසම්පදාව, උභතොසඞ්ඝයා කෙරෙහි උපසම්පදාව යන අට වැදැරුම් **උපසම්පදාව** පනවනලදී. ඥප්තිකර්‍මය නවතැනකට යන්නෙයයි මෙසේ නවස්ථානිකවූ ඥප්තිකර්‍මය නවතැනකට යන්නෙයයි මෙසේ නවස්ථානිකවූ ඥප්තිකර්‍මය පනවනලදී. ඥප්තිද්විතීය කර්‍මය තැන් සතකට යන්නේනුයි මෙසේ සප්තස්ථානිකවූ ඤත්තිදුතියකම්මය පනවනලදී. **ඤත්තිචතුත්‍ථකම්මං**, ඥප්ති චතුර්ථකර්‍මය සත්තැනකට යේනුයි මෙසේ සප්තස්ථානිකව පනවනලදී. ප්‍රථම පාරාජික ආදියෙහි පළමු පැනවීම **අපඤ්ඤතේතපඤ්ඤත්තං **නමි. ඒවායේම **අනුප්‍රඥප්ති පඤ්ඤතේත අනුප්පඤ්ඤත්තං** නමි. සම්මුඛාවිනයො, සම්මුඛාවිනය ධම්මසම්මුඛතා **විනයසම්මුඛතා** සඞ්ඝසම්මුඛතා පුග්ගලසම්මුඛතා යනමේ සතරාකාර සම්මුඛීභාවයන් වශයෙන් පනවනලදී. සතිවිනයො, සතිවිනය ස්මෘතිවිපුලත්වයට පත් රහතන්වහන්සේට චෝදනා නොකිරීම සඳහා පනවනලදී**. අමූළ්හවිනයෝ**, අමූළ්හවිනය උමතුභික්‍ෂුවට පනවනලදී. චෝදනා ලැබුවහුගේ පිළිණ නොකළ ඇවතෙහි සිදු කිරීම සඳහා **පටිඤ්ඤාතකරණය** පනවනලදී. බොහෝවූ ධම්වාදීන්ගේ ලබ්ධිය ගෙන අධිකරණය සංසිඳවනු සඳහා **යෙභූය්‍යසිකාව** පනවනලදී. පාපය උත්සන්නවූ පුද්ගලයාට නිග්‍රහ කරනු සඳහා **තස්සපාපිය්‍යසිකාව** පනවනලදී. කලහකිරීම් ආදීවශයෙන් බොහෝ අශ්‍රාමණික දේකොට ඇවතට පැමිණියාවූ භික්‍ෂූන්ට කුඩාවරදද ගිහියන් හා සබැදිවරදද හැර ඉතිරි ඇවත් සංසිඳවනු සඳහා **තිණවත්‍ථාරකය** පනවනලදී.
**රාගස්ස භික්‍ඛවෙ අභිඤ්ඤා**ය යනු පංච කාමගුණික රාගය මනාව දැනගනු සඳහායි. ප්‍රත්‍යවේක්‍ෂා කිරීම පිණිසයි**. පරිඤ්ඤාය** යනු (මනාව) හාත්පසින් දැනගැනීම සඳහායි. **පරික්‍ඛයා**ය යනු ගෙවීයාම (විනාශය) සඳහායි. පහානාය යනු දුරුකරනු සඳහායි. **ඛයාය වයාය** යනු ක්‍ෂයට හා විනාශයට යාම සඳහායි. **විරාගාය** යනු නොඇලීම සඳහායි නිරොධාය යනු නිරුද්ධවීම සඳහායි. **චාගාය **යනු අත්හැරීම සඳහායි. **පටිනිස්සග්ගාය** යනු දුරුකිරීම සඳහායි.
**ථම්භස්ස** යනු ක්‍රොධමාන වශයෙන් තද බවේයි**. සාරම්භස්ස** යනු එකටෙක කිරීම් ලක්‍ෂණකොට ඇති සාරම්භයාගේයි**. මානස්ස** යනු නවආකාර මානයාගේයි. **අතිමානස්ස** යනු ඉක්මවා සිතීමේ මානයාගේයි. **මදස්ස** යනු මත්වීම් ආකාර ඇති මදයාගේයි. **පමාදස්ස **යනු සිහියෙන් තොර වීම් සංඛ්‍යාත පස්කම් ගුණයන්හි සිහි මුළාවීමේයි. සෙස්ස සියලු තන්හි පැහැදිලි අරුත් ඇත්තේමය.
