4. මහා සුදර්ශන සූත්‍ර වර්ණනාව
**එවම්මේසුතං** යනු මහා සුදස්සන සූත්‍රයයි. මෙය එහි පෙර වර්ණනා නොකළ පද වර්ණනාවය. **සබ්බරතනමයො **යනු මෙහි එක් ගඩොලක් රුවන්මුවා වේ. එකක් රිදීමුවා වේ. එකක් වෛදුර්ය මැණික් වේ. එකක් පලිඟු මැණික් වේ. එකක් මැසිරිගල් වේ. එකක් සියළු රන්මුවා වේ. මේ පවුර සියළු පවුරුවල ඇතුළත උසින් සැට රියනක් විය. ඇතැම් තෙරුන් වහන්සේලා නගරය වනාහි ඇතුළෙහි සිට බලන්නන්ට දර්ශනීයව වැටහේ. එහෙයින් සියළු බාහිරව සැටරියනකි. සෙස්ස පිළිවෙළින් පහත් යයි කියති. ඇතමෙක් පිටත සිට බලන්නන්ට දර්ශනීයව වැටහේ. එනිසා සියළු අභ්‍යන්තරය සැට රියණකි. සෙස්ස පිළිවෙළින් පහත් වේ. ඇතමෙක් ඇතුළත ද පිටතද සිට බලන්නන්ට දර්ශනීයව වැටහේ. එහෙයින් මැදපවුර හැටරියනකි. ඇතුළ ද පිටත ද තුන පිළිවෙළින් පහත් වේ.
**එසිකා** - යනු එසිකා ස්ථම්භයයි. ඉන්ද්‍රකීලයයි. **තිපොරිසනිඛාතා** - යනු එක් පුරුෂයකු තමාගේ අතින් පස් රියනකි. එහෙයින් පුරුෂයන් තිදෙනෙකුගේ ප්‍රාකාරය පාලොස් රියන් පමණ යන අර්ථයයි. ඒවා කෙසේ පිහිටියේද? නගරයේ එක එක මහා දොර උළුවහු නිසා එක එකක් එක එකක් කුඩා දොර උළුවහු නිසා එක එකක් මහදොර උළුවහු කුඩා දොර උළුවහු අතර තුන්වැන්න සදායයි ද තල් පන්ති අතර සියළු රන්මුවා වූ තල්වලින් එක් රන්මුවාමයයි පවුරේ කී ලක්‍ෂණ අනුව දතයුතුයි. කොලගෙඩි ආදියෙහි ද මෙම පිළිවෙළමයි. ඒ තල්ගස් පන්තිය වනාහි අසූ රියනක් උසට විසිරුණු වැලිතලා සමභූමියෙහි පවුරු අතර එක එකක් වෙන වෙනම පිහිටියේය.
**වග්ගු **යනු සුන්දර **රජනියො** - යනු ඇලීමට සමත් වූ **කමනියො** - යනු දවසක් ඇසුවත් කැමති වේ, එපා නොවේ. **මදනියො** - යනු මාන මදය පුරුෂමදය උපදවන. **පඤ්චඞගිකස්ස** - යනු ආතත, විතත, ආතතවිතත, බෙරවලින් සහ නලා, තාලම්පට යන මේවායින් යුක්ත වූ, එහි ආතත නම් සමින් යුත් බෙරවලින් එක් තලයක් පිටක් ඇති තූර්ය භාණ්ඩයකි. විතත නම් දෙපසම තල ඇති, ආතත විතත නම් සියළු ආකාරයෙන් වඩන ලද, සුසිර නම් තලා ආදියයි. ඝන නම් සම් ආදියයි. **සූවිනීතස්ස** - යනු ඇදීම් බුරුල් කිරීම් ආදියෙන් මඩනා ලද සුප්පටිකාලිකස්ස යනු **උපොෂථ අංශයේ** - ප්‍රමාණයෙහි සිටි බව දැනගැනීමට මනාව **කුසලෙන සමන්නාගතස්ස** - යන යමෙක් වාදකිරීමට දක්ෂ සමර්ථ ඔවුන් සමග වාදකරන්නන්ගේ **ධුත්තා** යනු සූදුවෙහි සුරාවෙහි ඇලීම. **සොණ්ඩා** යනු සුරාවෙහි ඇලීම. එයම නැවත නැවත පානය කිරීමට කැමැත්ත වශයෙන් ඇති පිපාසාව. **පරිවාරෙසුං** - යනු අත් පා විසිකරමින් නටමින් ක්‍රීඩා කළහ.
**සීසං නහාතස්ස** - යනු හිස සමග සුවඳ ජලයෙන් නෑම. **උපොසථිකස්සා** - යනු සමාදන් වූ පෙහෙවස් ඇත්තේ. උපරිපාසාදස්සවරයාතස්ස ප්‍රාසාදයේ ඉහළමාලයට පැමිණ, ආහාර වළඳා ප්‍රාසාදයේ ඉහළ මහතලයෙහි සිරියහන් ගැබට පිවිස සිල් ආවර්ජනා කරන්නේ. එදා වනාහි රජතුමා උදේම ලක්ෂයක් වියදම්කර මහාදානයක් පිරිනමා සුවඳ පැන්කල සොළොසකින් හිසෙහි ස්නානය කොට උදේ ආහාර කිස නිමවා පිරිසිදු උතුරු සළුව එකස්කොට පෙරවා, ඉහළ ප්‍රාසාදයේ සිරියහනෙහි එරමිනිය ගොතා හුන්නේ තමාගේ දානමය පින් සමූහය ආවර්ජනා කරමින් සිටියේය. මෙය සියළු සක්විති රජුන්ගේ ධර්මතාවකි.
එසේ ආවර්ජනා කරන්නාවූ ඔවුන්ට කියන ලද ආකාර පින්කම් හේතුවෙන් ඍතුවෙන් හටගත් නිල්මැණික් සමුහයක් මෙන් පෙරදිග මුහුදු ජලතලය දෙබෑ කරන්නාක් මෙන් අහස අලංකාර කරන්නාක් මෙන් දිව්‍ය චක්‍රරත්නය පහළ වේ. මහා සුදර්ශන රජතුමාට ද එය එසේම පහළ විය. එය දිව්‍යනුභාවයෙන් යුත් නිසා දිව්‍ය යයි කියන ලදී. මෙහි අර (ගරාදි) දහසක් නිසා **සහස්සාර** - නම් වේ. නිම් වලලු (පට්ටම්) සහ නාභියෙන් ..යුත් නිසා **සනෙමිකං සනාභිකං **- වේ. සියළු ආකාරයෙන් සම්පූර්ණ නිසා **සබ්බාකාර පරිපුරං** - වේ.
එහි රෝදයද ඇල්ම ඇතිකරන අර්ථයෙන් රත්නයද චක්කරතනං - වේ. යම් නාභියකින් යුක්ත වූ නිසා **සනාභිකං** යයි කියන ලදී. එය ඉඳුනිල්මිණිමුවා වේ. මැද වනාහි රිදීමුවා පනෙල් වේ. සුදු සිනිඳු දත් පෙළින් සිනා සෙන්නාක් මෙන් බබළයි. මැද සිදුරකින් මෙන් ඇතුළත පිටත දෙපසෙහි ම සඳමඬලේ රිදීපටකින් කරන ලද පරික්ෂේප ඇත්තේ වේ. නැබ පනෙල් වෙළන ලද පටවල සුදුසු තැන්වල වෙන්කොට දක්වන ලද රේඛා මනාව බෙදන ලද්දාක් මෙන් පෙනේ. මෙය නාභියෙන් සියළු ආකාර සම්පූර්ණ වීමකි.
අර සත්රන්මුවා වේ. හිරුරැස් මෙන් ප්‍රභා සම්පන්න වේ. ඒවායෙහිද ගැටි මැණික් වෙන්කිරීමේ රේඛාදිය මනාසේ බෙදුවාක් මෙන් පෙනේ. මෙය අරවල **සබ්බාකාර පරිපූරිතා** - වේ.
යමකින් වනාහි ඒ නේමි **සනේමිකං** - යයි කියන ලදි. එය තරුණ සූර්ය රශ්මි කලාප සිරියෙන් අපහාස කරන්නාක් මෙන් ඉතා රතු පිරිසිදු පබලුමුවා වේ. මෙහි සන්ධිවල වනාහි සන්ධ්‍යා වර්ණයෙන් යුත් රතු ජම්බුනදියෙහි හටගත් රන්පටිමෙන් වට වූ වෙන්වූ රේඛාවලින් බෙදනලද්දා මෙන් පෙනේ. මෙය **නෙමියා සබ්බාකාර පරිපූරිතා** - නම් වේ.
නිම්වලලුපටෙහි අර දහයක් දහයක් අතර ඇතුළ සිදුරැති පිඹින නලාවක් මෙන් සිදුරු මණ්ඩලයෙහි ඔබ්බන ලද සුළං යන්නා පබළු දඬුවෙක් වේ. එය වාතයෙන් සොලවනවිට ඉතා හොඳින් වාදනය කරන පංච තුරිය මෙන් සුන්දර, සිත් අලවන, එපා නොවන, මුසපත්වන ශබ්දයෙන් යුක්ත වේ. **වගගුච රජනීයොච කමනීයො ච, මදනියොච හොති** ඒ පබළු දඬුවෙහි මුදුනෙහි සේසත දෙපස එක්රැස් වූ මල්මාලා පේලි දෙකක් වේ. මෙසේ එක්රැස් වූ මල්මාලා පේලි සියයක් හා සේසත් සියයක් දරණ පබළු දඬු සියයකින් සැදුණු නිම්වලලු පරික්ෂේපයෙන් නාභි පනෙල් දෙක ඇතුළත සිංහ මුහුණු දෙකක් වේ. ඒවායෙන් තල්කඳක් සා පිරුණු සඳ කිරණ කලාප සිරියෙන් හා තරුණ හිරු හා සමාන රන් කම්බිලි පන්දුවක් කෙළවරකොට ඇති අහස් ගඟ සිරියට අපහාස කරන්නාක් මෙන් මුතුවැල් දෙකක් එල්බේ. චක්‍රරත්නය සමග ඒවා අහසෙහි මනාව පෙරලෙමින් යනවිට චක්‍ර රත්න තුනක් එකවිට පෙරලෙන්නාක් මෙන් හැඟේ. මෙය එහි සියළු ආකාරයෙන් **සබ්බකාර පරිපූරිතා** - නම් වේ.
මෙය මෙසේ සියළු ආකාරයෙන් සපිරි ස්වභාවෙයන් සවස ආහාර ගෙන තම තමාගේ ගෙවල පැණවූ අසුන්හි හිඳ මිනිසුන් අල්ලාප සල්ලාපයෙහි යෙදෙන කල්හි, දරුවන් සිව් මංසල්වල ක්‍රීඩා කරන කල්හි උසිනුත් නොව පහතිනුත් නොව වනහිස මුදුනේ අහස් පෙදෙසෙන් ගස් මුදුන් ආලෝක කරන්නාක් මෙන් දොලොස් යොදුනක සිට අස්වනු ලබන මිහිරි සරෙන් සතුන් කන් පුරවමින් යොදුනක සිට හා ආලෝකයෙන් බබළන වර්ණයෙන් ඇස් අදින්නාක් මෙන් සක්විති රජුගේ පුණ්‍යානුභාවය ප්‍රකාශ කරන්නාක් මෙන් රාජධානිය ඉදිරියට එයි.
ඉක්බිති මේ මේ සක්රුවනේ ශබ්දය ඇසීමෙන්ම කොහෙන් මේ කාගෙද මේ ශබ්දය යයි මෙනෙහි කළ සිතින් පෙරදිග බලන්නාවූ මිනිසුන්ගෙන් එකෙක් තව එකෙකුට මෙසේ කීය. පිනැත්ත, බලන්න... අසිරිමත් වේ. මේ පුන්සඳ පෙර එකක්ම නැඟුනේය. අද වනාහි තමාගේ දෙවැනියෙකු සමග නැගීය. මෙය රාජහංස යුවලක් මෙන් පූර්ණචන්ද්‍ර යුගලයකි. පෙර වෙනත් ආකාරයෙන් ගුවන් තලයේ උදාවේ. අනිකා ඔහුට කීය. යහළුව, මොනවා කියනවද? පුන්සඳ දෙකක් එකට නැගෙනවා ඔබ කොහෙහරි දැක තිබෙනවාද? මෙය තවන රස ධාරාවෙන් රතු රත්වන් වූ සූර්යය උදාවූයේ නොවේද? ඔහු සිනාසී අනිකාට මෙසේ කීය. පිස්සුද? දැන් නේද ඉර බැස්සේ. එය කොහොම මේ පුන්සඳ ලුහුබඳිමින් උදාවන්නේද? ඒකාන්තයෙන් මෙය නොයෙක් රත්නාලෝකයෙන් බබළන කිසියම් පින්වතෙකුගේ විමානයක් වන්නේය. ඔවුන්ට නින්දා කරමින් අනෙකෙක් මෙසේ කීය. පින්වත්නි, මොනවද දොඩන්නේ, මෙය පුන්සඳ නොවේ. හිරු නොවේ, දෙවි විමනක් නොවේ. ඒවාට මෙබඳු වූ නාද සම්පතක් නැත. මෙය සක්රුවනම විය යුතුය.
ඒ ජනයාගේ මේ කථා සල්ලාපය පවතිද්දීම සඳමඬල හැරදමා ඒ සක්රුවන අභිමුඛයට පැමිණියේය. එයින් පසු ඔවුන් විසින් කවුරුන් උදෙසා මෙය පහළවූයේදැයි කී කල්හි, වෙන කිසිවකු සඳහා නොවේ, අපගේ මහරජතුමා පිරූ සක්විති සම්පත් නිසා මෙය පහළ වී යයි සිතූහ. ඒ මහා ජනයාද මෙය දක්නා සෙසු ජනයාද යන සියල්ලෝම සක්රුවන අනුගමනය කරමින් යති. ඒ සක්රුවන ද රජ සඳහාම තමාගේ පැමිණීම දැක්වීමට මෙන් සත්වරක් ම පවුරමතින් නගරයට ගොස් ඉක්බිති රජුගේ ඇතුළුනගරය ප්‍රදක්ෂිණා කොට ඇතුළු පුරයේ ඉහළ සී මැදුරු කවුළුව සමාන සුවඳමල් ආදියෙන් පහසුවෙන් පූජා කිරීමට හැකි ස්ථානයක අකුර ගැසුවාක් මෙන් සිටියි.
මෙසේ සිටිවිට වා කවුළු සිදුරු ආදියෙන් පිවිස නා නා වර්ණවලින් බබළමින් ඇතුළු ප්‍රාසාදය අලංකාර කරමින් පැවති ආලෝක සමූහය දැක එය දැකීමට රජුට කැමැත්තක් ඇතිවිය. සේවකයෝ ද පිය තෙපුල් පඬුරුවලින් එය දක්වති. නිවේදනය කරති. ඉක්බිති රජතුමා බලවත් ප්‍රීතියෙන් පහස්නා ලද ශරීර ඇත්තේ ආසනය හැර නැගී සිට සීමැදුරු කවුළුව ලඟට ගොස් සක්රුවන දැක, මෙය මා පෙර අසන ලදැයි සිතයි. මහසුදසුන් රජතුමාට ද එය එසේම විය. එසේ හෙයින් කියන ලදි. “මහා සුදස්සන රජු දැක...හේ සක්විති රජවෙයි” මම සක්විති රජවීම්ද? කොපමණකින් සක්විති වේද? අඟලක් දෙකක් පමණ අහසට නැග සක්රුවන සිටි කල්හි, දැන් ඊට පැවතිය යුතු කළයුතු යමක් වේ නම් එය දැක්වීමට **අථඛො ආනන්දො”** යනාදිය කීහ.
එහි **උට්ඨායාසනා** - හිඳගත් අසුනෙන් නැගිට, සක්රුවන සමීපයට ගොස් **සුවණ්ණභිඞකාරං** - ඇත් සොඬ සමාන පනෙල් ඇති රන් කෙණ්ඩිය ඔසවා **අන්වදෙව රාජා මහා සුදස්සනො සද්ධිං චතුරංගිනියා සෙනාය** - සියළු සක්විතීන්ගේ වත් අනුව ජලයෙන් ඉස, “පින්වත් සක්රුවන ජයගනීවා” යන වචනවලට අනතුරුවම අහසට පැන නැගී සක්රුවන පවතී. එසේ පැවති කාලයෙහි පටන් ඒ රජතුමා සක්විති රජ නම් වන්නේය. සක්රුවන එසේ පවතින කල්හි එය අනුව යමින් සක්විති රජතුමා උතුම් යානයකට නැගී අහසට යයි. ඉක්බිති ඔහුගේ සත් සෙමෙර ගත් අත් ඇති පිරිවර ජනයාද ඇතුළුනුවර ජනයාද නොයෙක් ආකාර **කඤ්චක** කවචාදියෙන් සැරසී විවිධ ආභරණාලෝකයෙන් බබළන ඔසවන ලද ධජ පතාකවලින් අලංකාර වූ තම තමාගේ බලකාය සමග උපරජ සේනාපතීන්ගේ පටන් අහසට නැගී රජුව පිරිවරා සිටිති.
රජුගේ කැමැත්තෙන් ජන සංග්‍රහය සඳහා නගරයෙහි බෙර වාදනය කර දරුවනි, අපගේ රජතුමාට සක්රුවන පහළ විය. තම තමා ගේ සම්පත් අනුව සැරසී රැස්වන්න” යයි දන්වනු ලැබේ. මහජනයා වනාහි සක්රුවනේ පියවි නාදයෙන් සියළු වැඩ අතහැර සුවඳ මල් ආදිය ගෙන රැස්වූවෝ ඒ සියල්ලෝ ද අහසට නැගී රජතුමාව පිරිවරාගෙන සිටිති. යම් යම් අයෙකුට රජු සමග යෑමට කැමැත්තේ වී නම් ඒ ඒ සියල්ලෝ ද අහසට ගියෝ වෙති. මෙසේ දොලොස් යොදුනක් දිග පළලින් පිරිස වෙති. එහි එකදු පුරුෂයෙකුවත් සිඳීබිඳී ගිය ශරිරයෙක් කිලිටි ඇඳුමක් නොවීය. සක්විති රජතුමා පිරිසිදු පිරිවර ඇත්තේ විය. සක්විති පිරිස නම් විධ්‍යාධර පිරිසක් මෙන අහසින් යන්නේ ඉඳුනිල් මිණි බිමක විසුරුවන රුවන් මෙන් වෙති. මහ සුදසුන් රජතුමාද එසේම විය. එසේ හෙයින් කියන ලදී. “සිවුරඟ සෙනග සමග සුදසුන් රජතුමා ද එසේ විය”.
ඒ සක්රුවන රුක් අගින් ඉහළ ඉතා උස් නොවූ ඉතා පහත් නොවූ අහස් පෙදෙසක පවතී. ගස්වල මල් ගෙඩි කොල කැමති කෙනෙකුට බිම සිටියා මෙන් පහසුවෙන් ඒවා ගතහැකි වේ. මේ රජතුමාය. මේ උපරජතුමාය. මේ සේනාපතී යයි සැලකීමට හැකි වේ. ස්ථානාදියෙහි ද ඉරියව්වලද යමෙක් යමක් කැමති වේද හේ එය සිදුකර යති. චිත්‍ර කර්මාදි සිල්පවල යෙදීමට කැමති අය තම තමාගේ සිල්පාදිය කරමින් යති. බිම මෙන් ඔවුන්ගේ සියලු කටයුතු අහසෙහි සිදු වේ. මෙසේ සක්විති පිරිස ගෙන ඒ සක්රුවන වම්පසින් මහාමේරුව හැර සමුදුරට ඉහළින් යොදුන් හත්දහසක් පමණ වූ පූර්ව විදේහයට යයි.
එහි වෙන් වූ දොලොස් යොදුනෙක් වටකරන ලද යොදුන් තිස් හයක් වූ පිරිසට විසියහැකි සුලභ ආහාර උපකරණ ඡායා ජලය ඇති රමණීය වූ තැනිතලා භූමිභාගයක ඉහළ අහසේ සක්රුවන අකුර ගැසුවාක් මෙන් සිටී. ඉක්බිති ඒ සංඥාවෙන් ඒ මහාජනයා බැස කැමති පරිදි ස්නාන භෝජනාදි සියළු කිස කරමින් වාසය කරති. මහ සුදසුන් රජතුමාට ද ඒ එසේම ඒ සියල්ල සිදුවිය. එසේ හෙයින් කියන ලදී. “ආනන්දය, යම් ප්‍රදේශයක සක්රුවන පිහිටියේද එහි මහා සුදසුන් රජතුමා සිව්රඟ සෙනග සමග විසීමට එළඹේ.”
මෙසේ සක්විති රජතුමා වාසයට පැමිණි කල්හි එහි රජවරු ඒ අනුන්ගේ චක්‍රයක් ආවේ යයි අසාද බලසෙනඟ රැස් කොට යුදයට සැරසීමක් නැත. සක්රුවන පහළ වූ තැන්පටන් ඒ රජතුමාට එරෙහිව ආයුධ ඔසවන විරුද්ධ අදහස් ඇති රජෙක් නැත. මෙය සක්රුවනේ අනුභාවයයි.
**සක්අනුහසින් සිය**
**දැමති සතුරෝ සියළුම**
**රජ අරින්දම නම්**
**කියයි ඔහු සක එහෙයින්**
එහෙයින් ඒ සියළුම රජවරු ම තමාගේ රාජ්‍ය ශ්‍රී සම්පත් අනුරූප පඬුරු ගෙන ඒ රජු වෙත එළඹ නැමුණු හිසින් තමාගේ ඔටුණු මිණි එළියෙන් පාද පූජා කරන්නේ “මහරජතුමණි, වඩිනු මැනවි” ආදි වචනයෙන් ඔහුගේ කීකරුවූවන් බවට පැමිණෙති. මහසුදසුන් රජතුමා ද එසේම කෙළේය. එහෙයින් කියන ලදී. යම් සේ ආනන්ද පෙර දිසාවෙන් මහරජ අනුසාසනා කරව”,
එහි **ස්වාගතං** - යහපත්ව පැමිණීම. කෙනෙක් පැමිණි කල්හි සෝක කරති. ගිය කල්හි සතුටු වෙති. කෙනෙක් පැමිණි කල්හි සතුටු වෙති. ගිය කල්හි සෝක කරති. එබඳු වූ ඔබගේ පැමිණීම සතුටකි. යෑම දුකකි. එනිසා ඔබගේ පැමිණීම ස්වාගමනයකියි කියන ලදී. මෙසේ කීකල්හි සක්විති රජ වාර්ෂිකව මට බදු පමණක් දෙන්න යයි නොකියයි. එකෙකුගේ සම්පත් උදුරා තවකෙකුට නොදේ. තමාගේ ධර්මරාජභාවයට අනුරූපව ප්‍රාණඝාතාදිය ප්‍රඥාවෙන් පරීක්ෂා කොට ප්‍රේමවන්ත මිහිරි ස්වරයෙන්, බලන්න දරුවනි, ප්‍රාණඝාතය යන මෙය සෙව්නා ලද්දේ භාවිත කරන ලද්දේ බොහෝ කොට කරන ලද්දේ නිරයට වැටෙන්නේ ය... යනාදි නයින් අවවාද දෙයි. මහා සුදස්සන ද එසේ කළේය. එසෙයින් කියන ලදි. “මහා සුදර්ශන රජතුමා මෙසේ කීවේය. “ප්‍රාණය නොනැසිය යුතුය... සුදුසු සේ අනුභව කරන්න. කිම සියළුම රජවරු අවවාද ගන්නෝද ? බුදුන් වහන්සේ අවවාද කළත් සියල්ලෝම නොගනිති. කිම රජුගේ අවවාද සියල්ලන් ම ගනිතිද? එහෙයින් යමෙක් නුවණැත්තේ පණ්ඩිතවේද හේ ගනී. අනුව යතියි ආනන්දයෙනියි කීහ.
මෙසේ පූර්ව විදේහියන්ට අවවාද දුන් කල්හි කරන ලද උදේ ආහාරය ඇතේ ඒ සක්රුවන සක්විති බලයෙන් අහසට නැගී නැගෙනහිර මුහුදට බැසයයි. එසේ බැසගත් එය බෙහෙත් සුවඳ ස්පර්ශ කළ පෙණය හකුලාගත් නා රජෙකු මෙන් හකුලන ලද ජලරල ඇතිව මතුවන්නේ මහසමුදුර ජලය යොදුනක් පමණ උඩට නැගී වෛදූර්ය භික්තියක් මෙන් සිටී. එකෙණෙහි ම ඒ රජුගේ පින්සිරි දැකීමට මෙන් මහසමුදුරු තලයෙහි විසිරුණු නොයෙක් රුවන් රැස් සැනින් පැමිණ ඒ ප්‍රදේශයේ පිරෙයි. ඉක්බිති ඒ රජපිරිස නොයෙක් රතනයෙන් පිරි ඒ මුහුදු තලය බලා කැමති පරිදි ඔඩොක්කු ආදිය පුරවා ගනිති. කැමති සේ ඒ රතන ඇරගන්නා තුරු ඒ සක්රුවන නවතී. නැවතී සිටින්නේද එහි ඉදිරියෙන් පිරිස සිටිති. මැද රජතුමාය. කෙළවර සක්රුවනය. එයද මුහුදු ජලය පොළඹවන්නා සේ සක්රුවන් සිරියෙන්, එහි වියෝගය නොඉවසන්නාක් මෙන් නිම්වලලු කෙළවර වැදෙමින් මැදෙමින් ඉවුරටම යයි. මෙසේ සක්විති රජතුමා නැගෙනහිර සමුද්‍රය අවසන් කොට ඇති පූර්ව විදේහය ජයගෙන දකුණු සමුද්‍රය අවසන්කොට ඇති දඹදිව ජය ගැනීම කැමැත්තේ සක්රුවන කියූ මගින් දකුණු මුහුද අභිමුඛව යයි. මහසුදසුන් රජතුමා ද එසේ පැමිණියේය. එසේ හෙයින් කියන ලදී. “ආනන්දයෙනි, ඉක්බිතිව ඒ සක්රුවන පෙරදිග මුහුද ගිලී මතු වී දකුණු දිසාවේ පවතී.”
මෙසේ පවතින ආකාරය පවතින විවරය සේනාව ඇතුළුවීම් පෙරළා රජුන්ගේ ගමන ඔවුන්ගේ අනුසාසනා දකුණු මුහුදට බැසීම මුහුදු ජලය උඩට නැගීම් රුවන් ගැනීම් ආදි සියල්ල පෙර කී ආකාරයෙන් දත යුතුය.
දස දහසක් යොදුන් දඹදිව ජයගෙන දකුණු මුහුදෙන් ද නැගී සත් දහසක් පමණ යොදුන් අපරගෝයාන ජය ගැනීමට පෙර කී නයින් ගොස් එය ද මුහුද කෙළවර කොට ජයගෙන පැසුළු මුහුදෙන් නැගී අටදහසක් පමණ යොදුන් උතුරුකුරු දිවයින ජයගැනීමට එසේ ම ගොස් එය ද ජයගෙන උතුරු මුහුදෙන් නැගී සිටියි. මෙපමණකින් සක්විති රජතුමා විසින් සතර අන්තකොට ඇති පොළොවේ ආධිපත්‍යයට පැමිණෙන ලදි.
හේ මෙසේ දිනන ලද ජය, ඇත්තේ තමාගේ රාජ ශ්‍රී සම්පත්තිය ප්‍රදර්ශනය කිරීම සඳහා පිරිස සහිතව ඉහල ගගන තලයේ හැපී මනාව පිපුණා වූ නෙළුම්, උපුල්, මානෙල්, වශයෙන් විසිතුරු වූ විල් සතරක් මෙන් මහාද්වීපය බලා සක්රුවන කියු මගින්ම පිළිවෙළින් තමාගේ රාජධානියට පෙරළා පැමිණෙයි. ඉක්බිති සක්රුවන ඇතුළුනුවර දොර බබළවමින් මෙන් සිටී.
මෙසේ සක්රුවන පිහිටි කල්හි රජුගේ ඇතුළුනුවර හුළු එළිවලින් හෝ පහන්වලින් කිසිකාරියක් නැත. සක්රුවනේ ආලෝකයෙන්ම රෑ අඳුර නැසෙයි. අඳුර කැමති අයට අඳුරම වේ. මහ සුදසුන් රජතුමාට ද මේවා මෙසේම විය. එහෙයින් කියනලදී. දකුණු මුහුදට බැස... මෙබඳු වූ සක්රුවන පහළ විය.
මෙසේ පහළ වූ සක්රුවනේම සක්විතිගේ ඇමත්තෝ ස්වාභාවික මංගල ඇතුගේ ස්ථානයෙහි සමතලා පිරිසිදු බිම්කඩක් කරව. රත්සඳුන් ආදී සුවඳින් ආලේප කරවා විසිතුරු වර්ණ ඇති සුවඳ මල් ඉහළ රන්තරු අතරින් ගවසා කුසුම් දාමයෙන් යුත් වියනින් දෙව්විමනක් මෙන් සරසා මෙබඳු වූ දිව්‍ය හස්ති රත්නයේ පැමිණීම සිතනු මැනවැයි කියති. හේ පෙර කී සේ මහ දනක් දී සිල්ද සමාදන්ව ඒ පින්සම්පත් ආවර්ජනා කරමින් හුන්නේ ය.
ඉක්බිති එතුමාගේ පින් අනුහසින් මෙහෙයවන ලද සදත් කුලයෙන් හෝ පෙහෙවස් කුලයෙන් හෝ ඒ විශේෂ සත්කාරය විඳිනු කැමත්තේ තරුණ රිවිමඬල සේ සුරත් පා ග්‍රීව මුව අලංකාරව සුපිරිසිදු සුදු සිරුර ඇත්තේ සතඟින් යුත් මනාව පිහිටි අග පසඟින් යුක්තවූයේ පිපුණු රන් පියුමක්මෙන් මනොඥ වූ සොඬ අග ඇත්තේ සෘධිමත් යෝගියකු මෙන් අහස් ගමනට සමත් මනෝසිලා සුණු ඇලුණු ඉදිරිපස ඇති රිදී පව්වෙන් ශ්‍රේෂ්ඨ ඇතෙක් ඒ ප්‍රදේශයේ සිටී. ඌ සදත් කුලයෙන් එන්නේ සියල්ලටම පසුව එයි. උපොෂථ කුලයෙන් එන්නේ සියල්ලටම මුලින් එයි. පෙලෙහි වනාහි “උපොෂථො නාගරාජා ඉච්චේව” උපෝෂථ ඇත්රජා මෙසේ පැමිණ තමාම පුරන ලද සක්විති වතාවත් ඇත්තේ සක්විතින්ගේ කියන ලද සිතුවිල්ල අනුව එයි. මහ සුදසුන් රජතුමාට වනාහි තමාම ස්වාභාවික මංගල ඇත් ස්ථානයට පැමිණ මඟුල් ඇතා අයින්කර එහි සිටියේය. එයින් කියන ලදී. “නැවත ආනන්ද,... ඇත් රජ” යයි මෙසේ පහළ විය.
ඇත්ගොව්වෝ ඒ ඇත්රුවන දැක සතුටුව වහා ගොස් රජුට දන්වති. රජතුමා වහ වහා පැමිණ ඇත්රුවන දැක පහන් සිත්ව සොඳුරුව පින්වත් ඇත්වාහනය, ඉදින් දමනයව පැමිණෙන්නේ නම් යයි සිතමින් අත් දික් කෙළේය. ඉක්බිති හේ ගෘහ දෙනගේ වසුපැටවා මෙන් කන් ඔසවා කැමති බව දක්වමින් රජු වෙත එළඹෙයි. රජ නැගෙනු කැමත්තේ වේ. ඉක්බිති පිරිවර ජනයා අදහස දැන ඒ ඇත්රුවන රන්දද රනින් ලකරවූ රන් දැලකින් වසා පැමිණ වී. රජ ඒ ඇත්රුවන නොහිඳවා සත්රුවන්මය ඉනිමගකින් නැග අහස් ගමනට නැඹුරු සිතැත්තේ වෙයි. ඔහුගේ ඒ සිතිවිල්ල සමග ඒ ඇත්රජ රාජ හංසයකු මෙන් ඉඳුනිල් මිණි ආලෝක ජාල නිල් ගුවන්තලයට නැගේ. එයින් සක් චාරිකාවේ කියන ලද අයුරින්ම සියළු රාජපිරිස පිරිස් සහිත රජ පොළොවේ සියළු රජුන්ට අනුසාසනා කොට උදේ ආහාරයට (පාතරාසයව) සිය රාජධානියට පෙරළා එයි. මෙසේ මහත් සෘද්ධි ඇති සක්විති රජුගේ ඇත්රුවන මේ මහ සුදසුන්ට ද එබඳුම විය. එයින් කියන ලදී “රජු දැක.. පහළවීය.”
මෙසේ පහළ වූ ඇත්රුවනින් පසු රජුගේ පිරිස ස්වාභාවික මඟුල් අස්හල පිහිටි තැන පිරිසිදු කර සමතලා කරවා පෙර කී නයින්ම අලංකාර කෙළේය. රජතුමා ඔහුගේ පැමිණීම සිතීමට උත්සාහ කළේය. හෙතෙම පෙර පරිද්දෙන්ම දානමාන සත්කාරාදිය කොට සිල් සමාදන්ව ප්‍රාසාදයෙහි සුවසේ හිඳින්නේ පින් සම්පත් සිහිකරයි. ඉක්බිති ඔහුගේ පින් තෙදින් මෙහෙයවන ලද සින්ධව කුලයෙන් විදුලියෙන් එතූ සරත් කාලයේ සුදුවලා රැසක සිරිය පෑ රතු පා රතු හොම්බ සඳරැස් රැසක් සමාන පිරිසිදු සිනිඳු ඝනයෙන් යුත් ශරීරය කාක ගීවයක් මෙන් ඉඳුනිල් මිණි මෙන් ද කලුවන් හිසින් යුත් කලුහිස මනාව තබන ලද්දාක් මෙන් මුදුතණ සමාන සියුම්වට සෘජු ගති ශරීරයෙන් මුඤජ තණමෙන් කෙසින් යුතු අහසින් යන වලාහක නම් අස්රජ අවුත් ඒ ස්ථානයෙහි පිහිටියේය. මහාසුදස්සන රජුට වනාහි ඇත්රුවන මෙන් ආවේය. සෙසු සියල්ල ඇත්රුවනෙහි කී නයින් දතයුතුය. මෙබඳු වූ අස්රුවන උදෙසා භාග්‍යවතුන් වහන්සේ “පුන චපර” නති යනාදි කීහ.
මෙසේ පහළ වූ රුවන් අතර රියන් හතරක් පමණ ගැල් නැබක් පමණ විසාල දෙකෙළවර පියුම් කෙමියක කෙළවර වෙළන ලද පිරිසිදු මුතු කලාපවලින් රන් පියුමෙන් අලංකාර කළ අසුහාර දහසක් මැණික් පිරිවරද තරු පිරිවරද සඳ මෙන් බබළන වේපුල්ල පර්වතයෙන් මිණිරුවනක් එයි. එසේ එය පැමිණි විට මුතුදැල් හැර උණ ලීවලින් රියන් හැටක් පමණ අහසට එසවීමෙන් රාත්‍රී භාගයෙහි හාත්පස යොදුනක් පමණ අවකාශයෙහි එලිය පැතිරේ. ඒ සියළු ආලෝකය හිරු නැගි කලක් පරිද්දෙන් හැඳින ගැනීමේ ආලෝකය වේ. එයින් ගොවියෝ කෘෂිකර්මය, වෙළෙන්දෝ ආපන වැඩ දවල් යයි සිතමින් ඒ ඒ සිල්පීහු ඒ ඒ කර්මාන්තවල යෙදෙති. මහා සුදස්සනයන්ට ද ඒ සියල්ල එසේ විය. එයින් කියන ලදී. “නැවත ආනන්ද, මිනිරුවන පහළ විය”
මෙසේ මිණිරුවන පහළවීමෙන් පසු සක්විතිහුගේ විසය රස අනුභවය සඳහා විශේෂ කාරණ වූ ස්ත්‍රී රත්නය පහළ වේ. මදුරජ කුලයෙන් හෝ අගමෙහෙසිය කැඳවයි. උතුරුකුරු දිවයිනේ හෝ පින් අනුහසින් තමාම එයි” ආනන්දය, නැවත ද මහසුදසුන් රජතුමාට අභිරූප වූ දර්ශනීය වූ වනිතා රුවන පහළවේ. ආදි නයින් පෙළෙහි ආවේය.
එහි සටහනින් පිරුණු අධික රූප ඇතැයි **අභිරූපා** - වේ. දකින්නේ ම ඇස් පිනවයි. එහෙයින් අනිත් කිස අත්හැර දැකිය යුතු නිසා **දස්සනීය** - වේ. දැකීමෙන්ම සිත පැහැදෙන නිසා **පාසාදිකා** වේ. **පරමාය** - මෙසේ පහළවන සුළු උතුම් බැවින්, **වණ්ණපොක්ඛරතාය** - යනු වර්ණයෙන් සුන්දර බැවින්, **සමන්නාගතා **- යනු යුක්තවීමය. අභිරූප හෝ ඉතා උස් නැති ඉතා මිටි නැති දර්ශනීය ඉතා කෙට්ටු නැති ඉතා මහත නැති පහදවන සුළු, ඉතා කලු නැති ඉතා එලලු නැති උතුම්වූ සුන්දරත්වයෙන් යුක්ත වූ එහෙයින් **අතික්කන්ත මානුසං වණ්ණං අප්පතතා දිබ්බං වණ්ණං** - මිනිසුන්ගේ වර්ණාලෝකය පිටතට නො නික්මේ. දෙවියන්ගේ දුරට නික්මේ.
එය වනාහි දොලොස් රියනක් පමණ ප්‍රදේශයෙහි ශරීරාලෝකය බබළයි. වැඩි දිග නැති අයගේ පළමු යුගලයෙන් ආරෝහ සම්පත්තිය ද දෙවන යුගලයෙන් පරිනාහ සම්පත්තිය ද තුන්වන යුගලයෙන් වර්ණ සමාපත්තිය ද කියන ලදී. **තුල පිචුනොවා කප්පාස පිචුනො වා** - යනු ගිතලෙහි බහා සියක්වර ගසා දැමූ පුලුන් හෝ කපු පුලුන් හෝ **සීතෙ** - යනු රජුට සීත කාලයෙහි **උණෙහ** රජුට උණුසුම් කාලයෙහි. **චන්දන ගන්ධො** - සිවු දෑ සුවඳට එක්කළ රත්හඳුන් සුවඳ සිරුරෙන් හැමවිටම වහනය වෙයි. **උප්පලගන්ධො වායති** - යනු සීතය කියන කාලයෙහි මුව අරිනවිට නිල් උපුල්වල ඉතා මිහිරි සුවඳ හමයි.
මෙබඳු වූ ස්පර්ශ සුවඳ සමවතින් යුත් ඇගේ ශරීර සම්පත්තියට අනුරූප හැසිරීම දැක්වීමට “තං ඛො පනාති” යනාදිය කියන ලදී. එහි රජු දැක හුන් අසුනෙන් ගින්නෙන් දැවුනාක් මෙන් පළමුව නැගී සිටී යනු **පුබ්බුට්ඨායි **- වේ. රජු හිඳගත් කල්හි තල්වැටින් පවන් සැලීම් ආදිය කොට පසුව නිදයි. හිඳියි. **පච්ඡා නිපාතීනි** නම් වේ. දේවයෙන් කුමක් කරම්දැයි වචනයෙන් කීකරු බව දැක්වීම **කිංකාරපටිස්සාවිනී** - නම් වේ. රජුගේ කැමැත්තෙන්ම හැසිරෙයි කරයි යනු **මනාපචාරිණි** - වේ. රජු යමක් ප්‍රිය නම් එය කියයි යනු **පියවාදිනී **- වේ.
දැන් මෙම ආචාර පිරිසිදුවම මිස කපටිකමට නොවේ යයි දැක්වීමට “තං ඛො පනාති” යනාදිය කීය. එහි **නො අතිචාරී** - යනු ඉක්මවා නොහැසිරෙයි. රජුහැර වෙනපුරුෂයකු සිතින්වත් නොපතයි යයි කියන ලද්දේ වේ. එහි ඇගේ නම් ආදියෙහි අභිරූපා යනාදිය ඇතුළත ද පුබ්බුට්ඨායිනී ආදිය ප්‍රකෘති ගුණ යයි කියන ලදී. “අතික්‍රාන්ත මනුෂ්‍ය වර්ණාව” ආදිය වනාහි සක්විතිහුගේ පින් නිසා සක්රුවනේ පහළවීමේ පටන් පෙරකර්මවල ආනිශංසයෙන් පහළ වේ යයි දත යුතුය. අභිරූප දර්ශනාදිය ද සක්රුවනේ පහළවීමේ පටන් සියළු ආකාරයෙන් සම්පූර්ණවී හටගත්තේය. එයින් කීහ. “මෙබඳු __ඇත්__ රුවනක් පහළවීය”
මෙබඳු වූ ස්ත්‍රී රත්නයක් පහළවීමෙන් පසු සක්විතිහුගේ ධනය පිළිබඳව කටයුතු පහසුවෙන් පැවැත්වීම සඳහා ගෘහපති රත්නය පහළ වේ. හේ ප්‍රකෘතියෙන්ම මහත් සම්පත් ඇති මහත් භොග කුලයෙහි උපදී. රජතුමාගේ ධනය රැස්කර දෙන ගහපති සිටුවරයා වේ. සක්රුවනේ අනුහස් සහිතව ඔහුට කර්ම විපාකයෙන් උපන් දිව ඇස් පහළ වේ. එයින් පොළොව තුළ යොදුනක් දක්වා තිබෙන නිධාන පෙනෙයි. හේ ඒ සම්පත් දැක සතුටු සිතැත්තේ ගොස් රජතුමාට ධනය පවරා ධනය පිළිබඳ සියළු කටයුතු සම්පාදනය කරයි. මහ සුදසුන් රජතුමාට ද එසේම සම්පාදනය කළේය. එයින් කියන ලදී.
“නැවත ද ආනන්දයෙනි... මෙබඳු වූ ගහපති රුවනක් පහළ වීය.” මෙසේ ගහපති රුවන පහළවීමෙන් පසු සක්විති රජතුමාට සියළු කෘත්‍ය සංවිධානයෙහි සමර්ථ පරිනායක රත්නයක් පහළ වේ. හේ රජතුමාගේ දෙටුපුතා වේ. ස්වභාවයෙන් ම හේ පඬිවරයෙකි. ව්‍යක්තයෙකි, නුවණැත්තෙකි. රජතුමාගේ පින්වත්කම් නිසාත් තමාගේ කර්මානුභාවයෙන් අනුන් සිත් දැන ගන්නා ඤාණය ඇතිව උපදී. එයින් යොදුන් දොලහක රජ පිරිසේ සිත් හැසිරෙන ආකාරය දැන රජුට හිත අහිතයන් වෙන්කර නියමකර දැක්වීමට සමත් වේ. හේද තමාගේ ආනුභාවය දැක සතුටු සිතැත්තේ සියළු කෘත්‍ය අනුසාසනයෙන් පවරයි. මහසුදසුන්ට ද එසේම පැවරීය. එසේ හෙයින් කියන ලදී. “නැවත ද.. පරිනායක රුවන පහළවීය.” එහි **ඨපෙතබ්බං ඨපෙතුං** යනු ඒ ඒ තනතුරෙහි තැබිය යුතුය.
**සමවෙපාකිනියා** යනු සමානව වූ පැසීම් ඇති ගහණියා යනු කර්ම තෙජෝ ධාතුවෙන්. එහි යමෙකුට ආහාර ගත් වහාම දිරවයි. යමෙකුට වනාහි වළදෙහි බත් මෙන් එහිම පවතියි. මේ දෙදෙනා **සමවෙපාකිනියා** නොවේ. යමෙකුට වනාහි ආහාර වේලාවෙහි ආහාර රුචිය ඇතිවේද හේ සමවේපාකිනියෙන් යුක්ත වේ.
**මාපෙසි ඛො** යනු නගරයෙහි අණබෙර පතුරා ජනයා රැස්කරවා මැවීමක් නොවේ. රජතුමාගේ සිතිවිල්ල සමග පොළොව බිඳගෙන පොකුණු අසූහාර දහසක් පහළ විය. මෙය එය සඳහා කියන ලදී. **ද්වීහි වෙදිකාහි** යනු එකක් ගඩොල් අවසානයෙහි වටකරන ලදී. එකක් කාමරය වෙන්කරන ස්ථානයෙහි. **එතදහොසි** යනු කුමක් නිසා වූයේද? එක් දවසක් වනාහි ස්නානය කොට පැන් බී ගමන් කරන මහජනයා මහා පුරුෂයා බලා මොවුහු උමතුවෙසින් යති. ඉදින් මෙහි පළඳින්නාවූ මල් වේ නම් යහපත් වන්නේය. ඉක්බිති ඔහුට මෙය විය. එහි **සබ්බොතුකං** යනු මලකි. එක් සෘතුවකටම පිපේ. සැම ඍතුවකම පිපෙන සේ සලස්සමි යනුයි. **රොපාපෙසි** නා නා වර්ණ උපුල් බීජාදිය ඒ ඒ තැනින් ගෙන්වාගෙන රෝපනය කෙළේ නොවේ. ඒ සිතත් සමඟම ඒ සියල්ල ඉටුවිය. ලෝකයා එය රජු රෝපනය කරන ලදැයි සිතති. එයින් කියන ලදී. “රෝපනය කරවීය” යයි එතැන් පටන් මහජනයා නොයෙක් ආකාර දිය ගොඩ මල් පැළද නැකැත් කෙළි කෙළින්නාක් මෙන් යති. ඉක්බිති රජතුමා ජන සුවය ඊටත් වඩා ඵලවීමට කැමැත්තේ “මම මේ පොකුණු ඉවුරෙහි” යයි ආදි ජනයාට සැප සැලසීමට සිතා සියල්ල කළේය.
එහි **නහාපෙසු** අනෙකෙකුගේ ඇඟ උළයි. අනෙකෙකුගේ ඇග සබන්ගායි. ඉවුරේ නාන කෙනෙකුට අනෙකෙක් දිය ගෙන දෙයි. අනිකෙක් වස්ත්‍ර පිළිගනී. දෙයි.
**පට්ඨපෙසි ඛො** කෙසේ තැබීද? ස්ත්‍රීන්ට ද පුරුෂයන්ටද සුදුසු අලංකාර කරවා එහි ස්ත්‍රීන්ට පමණක් සේවය වශයෙන් ද සෙසු සියල්ල පරිත්‍යාග වශයෙන් තබා මහ පුදසුන් රජතුමා දන් දෙයි. එය වළඳන්නැයි බෙර පියවි කරවීය. මහජනයා පොකුණු තීරයට පැමිණ ස්නානය කොට ඇඳුම් මාරුකරගෙන නොයෙක් සුවඳ ගල්වා විසිතුරු මල් පැළද දාන සාලාවට ගොස් නොයෙක් ආකාර කැඳබත් කැවිලි ආදියෙහි ද අෂ්ටවිධ පාන වර්ගවලද යමෙක් යමක් කැමතිවේද හේ එය කා බී නොයෙක් වර්ණ සිනිඳු කොළ ආදි වස්ත්‍ර ඇඳ සම්පත් විඳ යමෙකුට ඒවා ඇත්නම් හැර යයි. යමෙකුට නැත්නම් ගෙන යයි. ඇත් අස් යානාවලින් යන්නෝද මදක් නැවතී අනවශ්‍ය දේ හැර අවශ්‍ය දේ රැගෙන යති. සත්රුවන් පළඳනා පැළඳ සම්පත් අනුභව කොට අනවශ්‍ය ඒවා හැර අවශ්‍ය ඒවා රැගෙන යති. ඒ දානය දෙන කල්හි දඹදිව වැස්සන්ගේ වෙනත් වැඩක් නැත. රජුගේ දානය ගනිමින් හැසිරෙති.
ඉක්බිති බ්‍රාහ්මණ ගෘහපතියෝ සිතූහ. මේ රජතුමා මෙබඳු වූ දානයක් දෙන්නේ ද අපගෙන් සහල් ආදිය හෝ කිරි ආදිය හෝ දෙවයි කිසිවක් ගෙන්වා නොගනී. රජතුමා ගෙන්වා නොගනී යයි අප නිශ්ශබ්ද වී සිටීම සුදුසු නොවේ. ඔව්හු බොහෝ සම්පත් එකතු කොට රජුට පිරිනැමූහ. එහෙයින් “ඉක්බිති ආනන්ද, බ්‍රහ්මණ ගෘහපතියෝ” යයි කීහ. **එවං සමචින්තෙසු** කුමක් හෙයින් මෙසේ සිතුහුද? කිසිවෙකුගෙන් ටිකක් ගන්නා ලදී. කිසිවෙකුගෙන් ගොඩක් ගන්නා ලදි. ඒවායෙහි වෙනස්කම් දකින්නේ ඇස ඔබේ ගෙදරින් සුන්දර දෙයක් ගන්නා ලද්දේ ? මගේ ගෙදරින් එසේ නැත. ඔබේ ගෙයින් බොහෝ මගේ ගෙයින් එසේ නැත. මෙසේ කලහ ශබ්ද උපදින්නේය. ඒවා නූපදීවායි හේ මෙසේ සමව සිතීය.
**එහි ත්වං සම්ම** එන්න යාළුවෙ. **ධම්මං නාම පාසාදං** පහයට නමක් තියා අණ කළේය. විස්කම් වනාහි දේවයන් වහන්ස... පහය කොපමණ ලොකුවට විය යුතුදැයි විචාරා, දිගින් යොදුනයි පළලින් අඩ යොදුනයි. සියල්ල රුවනින්ම විය යුතුයයි කී කල්හි එසේ වේවායි සොඳුරු වචනයට පිළිවදන් දී එසේය මහරජ යයි රජු ලවා පිළිගෙන මැවීය. එහි **එවං භද්‍දනෙතචාති ඛො ආනන්දය** මෙසේ යහපත් යයි ආනන්ද කියා යන අර්ථයි.
කුණ්හීභාවෙන සමණ දහම් පිළිවෙත් කිරීමට අවකාස සලසමින් යයි සිතමින් නිශ්ශබ්දව ඉවසීය. **සාරමයො** සඳුන් අරටුමය. **ද්වීහි වෙදිකාහි** මෙහි එක් වේදිකාවක් හිනිහිස විය. එකක්යට වෙන්කිරීම් මත්තෙහි ද **දුදික්ඛො අහොසි** බැලීමට අපහසු. ප්‍රභා සම්පත්තියෙන් බැලීමට අපහසු යන අර්ථයයි. දෙවෙ-අහසෙහි- **මුසති** ගෙන යයි. **ඵන්දාපෙති** නිසලව සිටීමට ඉඩ නොදේ **විද්ධො - උබ්බිද්ධො** මේඝය පහවීම දුරුවූ කල්හි
**මාපෙසි ඛො** මම මෙතන පොකුණක් හදමි. ඔබලාගේ ගෙවල් කඩා දාන්න යයි නොකියා හොඳින් සිතීමත් සමගම එය සිදුවිය. **තෙ සබ්බ කාමෙහි** - සියල්ලන් විසින් ම බලාපොරොත්තුවන වස්තුවලින්, ශ්‍රමණයෝ ශ්‍රමණ පිරිකරවලින් බමුණන් බමුණු පිරිකරින් සතුටු කරන ලදී.
**සෙය්‍යථිදං** - නිපාතයකි. “**තස්ස කතමෙසං**” එය කීයද තුනයයි අර්ථයයි. **මහිද්ධිකො** සිත් ඉපදවීම වශයෙන් පොකුණු අසූහාර දහසක් නිපදවිය හැකි මහත් වූ සෘද්ධියෙන් යුක්ත වූ, **මහානුභාවො** - ඒවායේම අත්දැකීම් ලබාගත යුතු මහත් බැවින් මහත් වූ ආනුභාවයෙන් යුක්ත වූ **දානස්ස** - සම්පත් පරිත්‍යාගයට. **දමස්ස** ආලවක සූත්‍රයෙහි පඤ්ඤාදම යයි ආවේය. මෙහි තමා දමනය කරන්නහු විසින් කරන ලද පොහොය කර්මයයි. **සංයමස්ස** සීලයාගේ
මෙහි සිට පූර්ව යෝගය දත යුතුය. රජතුමා වනාහි පෙර ගෘහපති කුලයෙහි උපන්නේ ය. එසමයෙහි කාශ්‍යප බුදුරදුන්ගේ සාසනය ධරමාන විය. එක් තෙර නමක් අරණෙහි වසයි. බෝසත් තමාගේ කර්මයෙන් අරණට පිවිස තෙරුන් දැක එළඹ වැඳ තෙරුන්ගේ හිඳින තැන් සක්මන් කරන තැන් බලා ස්වාමීනි ආර්යයන් වහන්සේ මෙහි වසන්නේදැයි විචාළේය. ඔව් උපාසක යයි අසා මෙහි ආර්යයන් වහන්සේට පන්සලක් කිරීම වටී යයි සිතා තමාගේ කටයුතු අතහැර ද්‍රව්‍ය සම්භාරය කැබලි කර පන්සලක් කර සෙවිලි කර භිත්ති මැටියෙන් ආලේපකර දොර යොදා කාෂඨ ඇතිරියක් කර පරිභෝග කරන්නේද නොකරන්නේදැයි එකත්පසෙක හුන්නේය. තෙරුන් වහන්සේ ඇතුළු ගමින් වැඩ පන්සලට පිවිස කටු ඇතිරියෙහි වැඩ සිටියේය. උපාසක ද පැමිණ වැඳ ස්වාමින් වහන්ස පන්සල පහසුදැයි ඇසීය. හොඳයි පැවිද්දන්ට සරුප්වේ. ස්වාමීනී මෙහි වසන්නේද? උපාසක ඔව්. හේ ඉවසු ආකාරයෙන් වසන්නේ යයි දැන නිතිපතා මාගේ ගෙට වඩිනු මැනවැයි දන්වා ස්වාමීනී මට එකවරයක් දෙනු මැනවයි ඉල්ලීය. උපාසක පැවිද්දෝ වර ඉක්ම වූහ. ස්වාමීනි යමක් කැපද යමක් නිවැරදිද එය උපාසකට කියන්න. ස්වාමීනි මිනිස්සු වසන තැන මඟුලෙහි හා අවමඟුලෙහි පැමිණීම බලාපොරොත්තු වෙති. නොපැමිණිවුන්ට කිපෙති. එහෙයින් අනිත් ආරාධිත තැනකට වැඩියත් මගේ ගෙදරට පැමිණ බත්කිස නිමවනු මැනවි. තෙරුන් වහන්සේ ඉවසුහ.
හේ පන්සලෙහි කලාලයක් අතුරා ඇඳ පුටු තැබීය. පිට ඇන්ද ඉවත් කර පා පුවරුවක් තැබීය. පොකුණක් තැනී. සක්මනක් කොට වැලි ඉස්සේය. මුවන් පැමිණ බිත්තියේ ඇඟ අතුල්ලා මැටි හෙළනවා දැක කටු වැටකින් පරික්ෂේප කෙළේය. පොකුණට බැස දිය කළඹනවා දැක වටේට තල්ගස් රෝපනය කෙළේය. මෙසේ ආවාසය නිමකොට තෙරුන්වහන්සේට තුන් සිවුරු, පිණ්ඩපාතය, ඖෂධ පරිභෝග භාජන, ආරකණටකය (කටු ඉවත් කරන ආයුධය) නිය ඡේදකය, ඉඳිකටු, සැරයටිය, පාවහන්. දිය කලය, ඡත්‍රය, දුම්කබල, පාත්‍රය, තලිය, පෙරහන් කඩය, දිය ඩබරාව යනාදි පැවිද්දන් පරිභෝග කරන සියල්ල දුන්නේය. තෙරුන් වහන්සේට බෝසත්තුමා නුදුන් පිරිකර නම් නොවීය. හේ සිල් රකින්නේ පෙහෙවස් සමාදන් වන්නේ දිවිතෙක් තෙරුන්ට උපස්ථාන කෙළේය. තෙර එහිම වසන්නේ රහත් බවට පැමිණ පිරිනිවන් පෑවේය.
බෝසත්තුමාද දිවිතෙක් පින්කොට දෙව්ලොව ඉපිද එයින් චුතව මිනිස් ලොවට එන්නේ කුසාවතී රාජධානියෙහි ඉපිද මහා සුදස්න රජ වීය.
**මෙසේ වැඩි ලොකු නැති - කළ පින යම් තැනෙක් හී **
**මහපල දෙන නිසා - කළයුතු පඬුවන් විසින් **
**මහාවියූහං** රිදීමුවා මහ කුළුගෙයක්. එය පිවිසෙනු කැමතිව පැමිණියේය. **එත්තවතා කාමවිතක්කා** කාම සංකල්පනා ඔබ විසින් මෙයින් නැවැත්විය යුතුය. මෙයින් පසු අභූමි වේ. මෙය ධ්‍යානාගාර නම් වේ. ඔබ සමග වාසය කරන ස්ථානයට ගොස් මෙසේ විතර්ක තුනම කුළුගෙවල් දෙකේදීම නැවැත්වීය.
**පඨමඡඣානං** ආදියෙහි වෙනම කසිණ පරිකර්ම කෘත්‍ය නම් නැත. නීල කසිණයෙන් ප්‍රයෝජනයක් ඇති කල්හි නිල්මැණික් පීත කසිණයෙන් ප්‍රයෝජනයක් ඇති කල්හි රත්රන් ලෝහිත කසිණයෙන් ප්‍රයෝජනයක් ඇති කල්හි රතුමැණික් ඕදාත කසිණයෙන් ප්‍රයෝජනයක් ඇති කල්හි රිදී බැලූ බැලූ තැන කසිණම පෙනේ.
**මෙත්තා සහගතෙන** ආදියෙහි යමක් කිවයුතු නම් ඒ සියල්ල විසුද්ධි මාර්ගයෙහි කියන ලදමය. මෙසේ පෙළෙහි සතර දැහැන් සතර අප්‍රමාන්‍ය නොකඩන ලදී. මහාපුරුෂයා වනාහි අෂ්ඨ සමාපත්ති පංච අභිඥා උපදවා අනුලෝම පටිලෝම ආදි තුදුස් ආකාරයෙන් සමාපත්තිවලට පිවිසෙන්නේ මී පිඬුවකට පැමිණි මී මැස්සකු මී රසයෙහි මෙන් සමාපත් සුවයෙන්ම යැපේ.
කුසාවතී රාජධානි **පමුඛාති** - කුසාවතී රාජධානිය එහි නගර ප්‍රමුඛ සියල්ල ශ්‍රේෂ්ඨය යන අර්ථයයි. **භත්තාභිහාරො** ගෙනදිය යුතු බත් වේ.
වර්ෂ ලක්ෂයක් යයි කුමක් හෙයින් මෙසේ සිතුවේද? ඔවුන්ගේ ශබ්දයෙන් කලකිරී සමාපත්ති ශබ්දය කටුකයයි කියන ලදී. එහෙයින් ශබ්දයෙන් කලකිරුණු මහා පුරුෂයා ඉක්බිති කුමක් හෙයින් මෙහි පැමිණෙන්නැයි නො කියයිද? දැන් රජතුමා නොබලා යයි නිබඳ වැටුම නොලබන්නේය. ඔවුන්ගේ එය නොසිඳුවයි නොකියයි.
**එතදහොසි** කවදා මෙය වූයේද? රජුගේ කාලක්‍රියා දිනයෙහි. එකල වනාහි බොහෝ දෙවිවරු මෙසේ සිතූහ. රජතුමා අනාථව කලුරිය නොකෙරේවා. අන්තඃපුරයෙහි දු පුතුන් පිරිවරා කළුරිය කෙරේවායි. ඉක්බිති දේවියට ආවේශව ඔවුන්ට මේ සිත ඉපදවුහ. **තානි වත්ථානි** කහ වනාහි ස්වභාවයෙන් රජුට මනාප වේ. එහෙයින් ඒවා පොරවන්නැයි කීය. එහිම **දෙවි තිට්ඨො** දේවිය, මේ ධ්‍යානාගාරයයි. ඔබ සමග වසන තැනක් නොවේ. මගේ ධ්‍යාන ඇල්ම විඳින තැනය. මෙහි ඇතුළුවෙන්න එපා.
**එතදහොසි** ලෝකයේ සත්වයෝ නම් මරණාසන්නකාලයේ අතිශයින් බබළයි. එහෙත් ඒ රජතුමාගේ ප්‍රසන්න ඉන්ද්‍රිය ස්වභාව දැක මෙය විය. එහෙයින් රජතුමා කලුරිය නොකළේය. ඔහුගේ කලුරිය කිරීම නොසිතන්නේ ගුණ සම්පත් කියා සිටින ආකාරය කරන්නෙමියි සිතා **ඉමානි තෙ දෙවා** ආදිය කීය. **තත්ථ ඡන්දං ජනෙහි** ප්‍රේමය උපදවන්න. ඇල්ම ඇතිකරන්න. **ජීවිතෙ අපෙක්ඛ** ජීවිතයෙහි ආශාව ආලය කරන්න යන අර්ථයයි.
**එවං ඛො මං දෙවි** - දේවයන් වහන්ස, අපි ස්ත්‍රියෝ වෙමු. පැවිද්දන්ගේ ආසන්න කථා නොදනිමු. මහරජතුමණි, කෙසේ කියමිද ? රජ පැවිද්දෙකැයි සිතමින් දේවිය කී කල්හි දේවිය, මා එසේ නොසලකන්න යනාදිය කීය. ගරහිතා බුදු පසේබුදු රහත් අනිත් පණ්ඩිත බහුශ්‍රැතයින් විසින් ගරහන ලද. කුමන කරුණුද? අපේක්ෂා සහිතව කලුරිය කිරීමෙන් තමාගේ ගෙදරම යක්, බලු, එලු, ගොන්, මී හරක්, මී, මකුණු ආදි ආත්මභාවයන් ඇතිව උපදින කරුණු වේ.
**අථ ඛො ආනන්ද සුභද්දා දෙවි අස්සූනි පමජ්ජීත්වා** දේවිය පැත්තකට ගොස් අඩා වැලපී කඳුලු පිසදමා මෙය කීවාය.
**ගහපතිස්සාවා** කුමහෙයින් කීද? ඔවුන්ගේ සෝණ සිටුපුතා ආදීන් මෙන් මහත් සවිමත් වේ. සෝණ සිටුපුතාගේ වනාහි එක් බත් පිඟානක් දෙලක්ෂයක් අගී. මෙසේ ඔවුන්ගේ එබඳු බත් බුදීමෙන් මොහොතක් බත් මතය, බත් මූර්ඡාව, බත් ක්ලාන්තය වේ.
**යං තෙත සමයෙත අජඣාවසාමි** යම් තැනක වසම්ද එය එක නගරයක් වේ. අවසේස නගරවල දූ පුත්තු මෙන්ම දාසයෝ ද විසූහ. ප්‍රාසාද කූටාගාරවලද මෙම පිළිවෙළමය. පල්ලංකවලද (ආසන) එකම ආසනයක් තමා පරිභෝගය කරයි. සෙසු ඒවා දු පුත්තු පරිභෝග කරති. ස්ත්‍රීන් අතරෙහි ද එක්කෙනෙක් උවටැන් කරයි. සෙස්සෝ පිරිවර පමණක් වෙති. **පරිදහාමි** එකම පිළිසඟලක් පරිහරණය කරමි. සෙසු ඒවා පිරිවරා හැසිරෙන සොළොස් ලක්ෂ අසූදහසක් පුරුෂයන්ට වේ. **භූඤ්ඡාමි** උඩත් පරිසෙයින් නැලියක් පමණ වළඳමි. සෙස්ස පිරිවරා හැසිරෙන අටලක්ෂ හතලිස් දහසක පුරුෂයන්ට වේ යයි දක්වයි. එක් තලියක පිසීම ජනයින් දස දෙනෙකුට ප්‍රමාණවත් වේ.
නගර හාරදහසක් ද ප්‍රාසාද දහසක් ද කුළුගෙවල් දහසක් ද එකම පන්සලක් කළ පිනෙන් පහළවිය. අසූහාර දහසක් ආසන (පල්ලංක) නිදාගැනීමට දුන් ඇඳේ පිනින් පහළවිය. අසූහාර දහසක් ඇතුන්, අසුන්, රථ හිඳ ගැනීමට දුන් ආසනයේ පිනින් පහළවිය. අසූහාර දහසක් පොකුණු එක් පොකුණක පිනින් පහළවිය. අසූහාර දහසක් ස්ත්‍රීන්, පුතුන්, ගෘහපතියන්. පරිභෝග භාජන, පාත්‍රය, තලිය, දිය ඩබරාව, පෙරහන්කඩය, ආරකණටකය, කතුර, නියහරනය, යතුර, කන්මල හරනය, පා පුටුව, වහන් සඟල, කුඩය, හැරමිටිය යන මේවා දීමේ පිනෙන් පහළවිය. අසූහාර දහසක් වස්ත්‍ර හඳින පොරෝනා දීමේ පිනෙන් පහළ විය. අසූහාර දහසක් බත්තලි භෝජන දානයේ පිනින් පහළවියයි දතයුතුය.
මෙසේ භාග්‍යවතුන් වහන්සේ මහා සුදස්සන රජතුමාගේ සම්පත් මුලසිට විස්තර වශයෙන් කියා ඒ සියල්ල ලමයිනගේ වැලිකෙළියක මෙන් දක්වමින් පිරිනිවන් මඤ්චකයේ සැතපුනේම “ආනන්ද බලන්න” යයි ආදිය කීහ. **තත්ථ විපරිනතා** - ප්‍රකෘතිය අත්හැරීමෙන් නිවුණු පහනක් මෙන් නොපැණවූ බවට ගියේය. **එවං අනිච්චා ඛො ආනන්ද සංඛාරා** මෙසේ ඇතිවී අභාවාර්ථයෙන් අනිත්‍ය වේ.
මෙපමණකින් භාග්‍යවතුන් වහන්සේ, යම්සේ යම් පුරුෂයෙක් සත් රියනක උස සපුගසකට ඉනිමගක් බැඳ නැගී සපුමල් ගෙන ඉනිමග මුදමින් බසින්නේය. මෙසේ ඉනිමග බඳින්නක් මෙන් නොයෙක් වර්ෂ කෝටි ලක්ෂයක් උස මහා සුදර්ශන සම්පත්තියට නැග සම්පත් මතුවෙහි සිට අනිත්‍ය ලක්ෂණය ගෙන ඉණිමග මුදන්නාක් මෙන් බැස්සේය. එයින්ම පෙර වසභ රජතුමා ලෝහ ප්‍රාසාදයේ නැගෙනහිර පැත්තේ අඹතුරු සෙවනෙහි දීඝභාණක තෙරවරුන් මේ සූත්‍රය සජ්ඣායනය කරනු අසා පින්වත්නි කිම? මාගේ ආර්යන් වහන්සේ විසින් මෙහි කියන ලද තමාගේ කෑබී තැන සම්පත්ම කියා යයි සිතන්නේ, ආනන්ද, සංසාර අනිත්‍ය” යයි කී කල්හි පසැසින් බුදුහිමි මෙය දැක මෙසේ අසන ලදැයි වමත හකුළුවා දකුණතින් අත්පොළසන් දී සාධු සාධු යයි සතුටු සිතින් සාධුකාර දුන්නේය.
**එවං අද්ධුවා** මෙසේ දිය බුබුළු ආදිය මෙන් ස්ථිර බවක් නැත. **අනස්සාසිකා** මෙසේ හීනෙන් බීපු පානයක් මෙන් ආලේපිත සඳුන් මෙන්ද ආශ්වාද රහිතය.
සරීරං **නික්ඛිපෙය්‍ය **ශරීරය අත්හරින්නේය. දැන් අනිකෙකුගේ ශරීරයේ අත්හැරීමක් හෝ පිළිදැඟුම් කිරීමක් හෝ නැත. ආනන්දය තථාගතයන්ගේ කෙලෙස් ප්‍රහීන හෙයින් යයි කියති. මෙය වදාරා නැවත තෙරුන් ඇමතූහ. සක්විතිහුගේ ආනුභාවය රජු පැවිදිවීමෙන් සත්වන දවසෙහි අතුරුදහන් වේ. මහා සුදර්ශනගේ වනාහි කලුරිය කිරීමෙන් සත්වන දවසෙහි සත්රුවන් පවුරු සත්රුවන් තල්පන්ති අසූහාර දහසක් පොකුණු, ධර්මප්‍රාසාදය, දහම් පොකුණ සක්රුවන යන මේ සියල්ල අතුරුදහන් වේ. ඇතුන් ආදියෙහිද මේ ධර්මතාව ආයුෂ ක්ෂීණ වූවෝ ඒ සමගම කලුරිය කරති. ආයුෂ ඉතිරි ඇත්රුවන උපොෂථ කුලයට යයි. අස්රුවන වලාහක කුලයට යයි. මිණිරුවන වේපුල්ල පර්වතයටම යයි. ස්ත්‍රී රත්නය ඔහුගේ අනුභාවයෙන් අතුරුදහන් වෙයි. ගෘහපති රත්නයේ ඇස් ස්වාභාවිකවම වේ. පරිණායක රත්නයේ ව්‍යක්තභාවය නැසෙන්නේය.
**ඉදමවොච භගවා** මෙය පෙළෙහි ඇතුළත්වද නැතුවද සියල්ල භාග්‍යවතුන් වහන්සේ දෙසූහ. සෙස්ස පැහැදිලි වේමය.
5. ජනවසභ සූත්‍ර වර්ණනාව
**එවං මෙ සුතං** ජනවසභ සූත්‍රය, එහි මේ ගැඹුරු පද වර්ණනාවයි. **පරිතො පරිතො ජනපදෙසු** - ජනපදවල හාත්පසම, **පරිචාරකෙ** බුද්ධ ධම්ම සංඝ තෙරුවන් පුදන නමදින උවසුවන්. **උප්පත්තීසු ඤාණ,** ගති පින් උප්පත්තිවල **කාසිකොසෙලෙසු **කාසි රටෙහි ද කෝසලයෙහි ද, කසී කොසොල් රටවල යන අර්ථයයි. සියළුතන්හි මෙම පිළිවෙළයි. අංග, මගධ, යෝනක, කම්බෝජ, අස්සක, අවන්ති යන රටවල් සයෙහි මියගිය පුද්ගලයන් ඉපදුණු ස්ථාන ප්‍රකාශ නොකරන ලදී. මේ සොලොස් ජනපදවලින් කාසි කොසලාදී දහයේ පමණක් ප්‍රකාශ කරන ලදී. **නාදිකියා නාදික** ගම්වාසීහු,
**තෙන** - ඒ අනාගාමි ආදී භාවයෙන්, **සුත්වා** - සර්වඥතා ඥානයෙන් පිරිසිඳ විස්තර කරන භාග්‍යවතුන් වහන්සේගේ පැණ විසඳුම් අසා අනාගාමි ආදියෙහි අවසානයට ගිය. ඒ අනාගාමි ආදි ස්වභාවයෙන් සතුටු වූහ. අටුවාවෙහි වනාහි **තෙ නාති** ඔවුහු නාදිකියා යයි කියන ලදී. මේ අර්ථයෙහි න කාරය නිපාත මාත්‍රයක් වේ.
**භගවන්තං කිත්තයමාන රූපො** - බුදුරදුන්ට ප්‍රශංසා වේවා. ධර්මයට සංඝයාට ප්‍රශංසා වේවා. ධර්මය පැහැදිලිව දේශනා කිරීමට ප්‍රශංසා වේවා. මෙසේ ගුණ වර්ණනා කරමින් ම කලුරිය කෙළේය. **බහුජනො පසීදෙය්‍ය**- අපගේ පියා -මව සහෝදරයා-සහෝදරී-පුතා-දුව-යහළුවා ඔවුහු අප සමග එකට නිදාගත්හ. ඒ ඒ ප්‍රියමනාප දේ කළහ. දැන් වනාහි අනාගාමි සකෘදාගාමි සෝවාන් අනේ සාධු. ඉතා හොඳයි. මෙසේ බොහෝ ජනයා ප්‍රසාදයට පැමිණෙන්නේය.
ගති ඤාණ ගතියෙහි **අභිසම්පරාය** - ඤාණය ලැබීම. **අද්දසා ඛො** - ගුණ කියන ජනයින් දැක්කේද? සූවිසි ලක්ෂයක්.
**උපසන්තපදිස්සො** - උපශාන්ත දර්ශනය. **භාතිරිවා** වඩාත් බබළයි. වඩාත් දිලෙයි. **ඉන්ද්‍රියානං** - මනස හවෙනි කොට ඇති ඉන්ද්‍රියයන්. **අද්දසං ඛො අහං ආනන්ද** දහසක් නොව විස්සක් නොව සියයක් නොව දාහක් නොව අඩුවැඩි නැති සූවිසි ලක්ෂයක් දැක්කෙමි යි කීහ.
දැක, මෙපමණ ජනයා මා නිසා දුකින් මිදුනේ යයි බලවත් සතුටක් ඇතිවිය. සිත පහන් විය. සිතේ පහන් බව නිසා සිත ආශ්‍රිත රුධිරය පහන් විය. රුධිරය ප්‍රසන්නවීමෙන් මනස සවැනි කොට ඇති ඉන්ද්‍රියයන් ප්‍රසන්න විය. මේ සියල්ල වදාරා නැවත ආනන්ද යනාදිය කීහ. එහි හේ භාග්‍යවතුන් වහන්සේගේ ධර්ම කථාව අසා දස දහසක් ලක්ෂයකට ජේෂ්ඨ වී සෝවාන් විය. එහෙයින් ඔහුට ජනවසභ නම ඇතිවිය.
**ඉතො සත්තා** - මේ දෙව්ලොවින් චුතව හතක්. **තතො සත්තා** - මිනිස් ලොවින් චුතව සතක්. **සංසාරානි චතුද්දසා** - සියළු දාහතර කඳ පිළිවෙළ. **නිවාසමභිජානාමි** - ජාති වශයෙන් නිවාස දනිමි. **යත්ථ මෙ වුසිතං පුරෙ** - වෙසමුණිගේ සමාගමට පැමිණීමෙන් දෙවියන් කෙරෙහි ද රජබවට පැමිණීමෙන් මිනිසුන් කෙරෙහි ද මේ ආත්මභාවයෙන් පෙර මවිසින් වාසය කරන ලදි. පෙර මෙසේ වසන ලද බැවින් ද දැන් සෝවාන් වී ත්‍රිවිධ රත්නයෙහි බොහෝ පින්කම් කොට එහි අනුභාවයෙන් ඉහළ ඉපදීමට හැකි වූවත් බොහෝ කලක් විසූ තැන ආශාව බලවත් බැවින් මෙහිම ඉපදුනේය.
**ආසා ච පනමෙ සන්තිට්ඨති** - මම මෙයින් සෝවාන් වීමියි නිදාගැනීමටවත් ප්‍රමාද නොවී කාලය ගත කෙළෙමි. සකෘදාගාමි මාර්ගය සඳහා මගේ විදර්ශනාව අරඹන ලදී. අද අදම අවබෝධ කරන්නෙමියි මෙසේ උත්සාහයෙන් වාසය කරමියි දක්වයි. **යදග්ගෙ** වැල්මී වනයෙහි පළමු දර්ශනයෙහි සෝවාන් වූ දවස සඳහා කියයි. **තදග්ගෙ අහං භනෙත දීඝ රත්තං අවිනිපාතො අවිනිපාතං සඤ්ජානාමි** ඒ දවස ආදිකොට ස්වාමීනි මම පෙර තුදුස් ආත්මභාව සංඛ්‍යාත දීර්ඝ කාලයක් අපායට නොවැටුණේ වැල්මි වනයෙහි සෝවාන් මාර්ග වශයෙන් අවබෝධ කළ අපායට නොවැටෙන ස්වභාවය දනිමියි යන අර්ථයයි. **අනච්ඡරියං** - අනු අසිරිය සිතමින් නැවත නැවත මෙය අසිරිය වේ. කිසියම් කාර්යකට යන්නේ භාග්‍යවතුන් වහන්සේ අතරමග දුටුවෙමි. මෙය ද අසිරියකි. වෙසමුණි මහරජහුගේ පිරිසෙන් අනුසාසනා ලබන්නේ භාග්‍යවතුන් වහන්සේ දැක්කා හා සමානව අබිමුවෙහි දී අසන ලදී. අතරමග **දෙව පච්චයා** - දුටුබවද වෙසමුණි රජුගේ හමුවෙහි අසනලද බව දන්වනු කැමති බවද,
**සන්නිපතිතා** කුමක් සඳහා රැස්වූවෝද? ඔවුහු වනාහි කරුණු සතරකින් රැස්වන්නාහුය. වස් විසීම් සංග්‍රහය සඳහා, වස්පවාරණ සංග්‍රහය සඳහා, ධර්මශ්‍රවණය සඳහා සහ පරසතු ක්‍රීඩාව සඳහා, එහි හෙට වස් එළඹීම යයි ඇසළ පුණු පොහෝදින දෙව්ලොව දෙකෙහිම දෙවියෝ සුධර්මා දිව්‍ය සභාවේ රැස්වී සාකච්ඡා කරති. අසවල් විහාරයෙහි එක් භික්ෂුවක් වස් එළඹියේය. අසවල් විහාරයෙහි දෙදෙනෙකි. තුනක්, හතරක්, පහක්, දහයක්, විස්සක්, තිහක්, හතලිහක් පනසක්, සීයක්, දාහක් භික්ෂූහු වස් එළඹියහ. මේ මේ තැන්වල ආර්යන් වහන්සේගේ, ආරක්ෂාව සංවිධානය කරන්න. මෙසේ වස් එළඹීමේ සංග්‍රහය කියන ලද්දේ වේ.
එදා ද මේ කාරණයෙන් ම රැස් වූහ. **ඉදං තෙසං හොති ආසනස්මිං** - මේ ඒ මහ රජුන්ට ආසනය වේ. මෙසේ ඔව්හු හිඳගත් පසු අපට පසුපස ආසනය වේ.
**යෙනත්ථෙන **- යම් වස් එළඹීම් අර්ථයෙන්. **තං අත්ථං චින්තයිත්වා තං අත්ථං මන්තයිත්වා** - ආරණ්‍යයන්හි භික්ෂු සංඝයාගේ ආරක්ෂාව සිතා මේ මේ තැන්වල භික්ෂු සංඝයාගේ ආරක්ෂාව මනාව සංවිධානය කරන්න යයි සිව්මහ රජුන් සමග සාකච්ඡා කර, **වුත්ත වචනාපි තං** - දෙවිපුත්වරු තිස්තුන් දෙනා කියති. මහරජවරුන්ගේ කියන ලද වචනය නම්, දෙවිපුත් තිස්තුන් දෙනා එසේ පසුව අනුසාසනා කරති. සෙස්ස පසුව අනුසාසනා කළ වචන නම්. පද දෙකෙහිම “න” යන්න නිපාතයකි. **අවිපක්කන්තා** - ආවාවූ,
**උළාරො**-මහා, විපුල. **දෙවානු භවං** - යම් ඒ සියළු දෙවිවරුන්ගේ වස්ත්‍ර අලංකාර විමාන, ශරීරවල ආලෝකය දොළොස් යොදුනක් පැතිරේ. මහපිනැතියන් පෙර ශරීරාලෝකය යොදුන් සියයක් පැතිරේ. ඒ දෙවියන්ගේ දේවානුභාවය ඉක්මවමිනි.
**බ්‍රහමුනොහෙතං පුබ්බනිමිත්තං** - අරුණළු හිරුගේ උදාවීමේ පෙරටුව එයි. මෙය පූර්ව නිමිත්තකි. එසේම මෙය ද පූර්ව නිමිත්තැයි දක්වයි.

**අනභිසම්භවනීයො** නොපැමිණිය යුතු. එය තව්තිසා දෙවියෝ නොදත් යන අර්ථයයි. **චක්ඛුපථසමිං** - චක්ෂුප්‍රසාදයට ආපාථගත වූ හෝ, හේ දෙවියන්ගේ ඇස් හමුවට පැමිණිය නොහැකිය. පහළ නොවේය යනු අර්ථයයි. යං යං දෙවිවරු ඉහළ ඉහළ දෙවියන්ගේ ඕලාරික කොට මවන ලද බැවින් දැකීමට හැකිවෙති. **වෙදපටිලාභං** - සන්තෝෂ ප්‍රතිලාභය. **අධුනාභිසිත්තො රජ්ජෙන** - දැන් අභිෂේක කරන ලද රාජ්‍යයෙන්. මේ අර්ථය සඳහා දුටුගැමුණු ආවේය. වස්තුව දැක්විය යුතුය.
හේ වනාහි දෙතිස් දෙමළ රජුන් දිනා අනුරපුරයෙහි ලබන ලද අභිෂේකයෙන් ලැබූ සොම්නසින් මාසයක් නින්ද නොලැබීය. ඉන්පසු නින්ද නොලබමියි භික්ෂු සංඝයා වහන්සේට දැන්වීය. එසේ නම් මහරජතුමණි, අද උදේ පෙහෙවස් අධිෂ්ඨාන කරන්න. හේ පෙහෙවස් සමාදන් විය. සංඝයා ගොස් චිත්ත යමකය සජ්ඣායනා කරන්න යයි ආභිධර්මික භික්ෂූන් අටනමක් යැවීය. උන්වහන්සේලා වැඩමවා මහරජතුමණි. ඔබ නිදාගන්න යයි කියා සජ්ඣායනය ආරම්භ කළහ. රජතුමා සජ්ඣායනය අසමින්ම නින්දට වැටුනේය. උන්වහන්සේලා රජ්ජුරුවන් අවදිකරන්න එපා කියමින් වැඩියහ. රජතුමා දෙවන දිනයෙහි ඉර උදාවනවිට පිබිදී තෙරුන් නොදැක ආර්යන් වහන්සේලා කොහේදැයි ඇසීය. ඔබවහන්සේ නින්දට වැටුණුබව දැන වැඩියහයි කීවේය. පින්වත්නි, මගේ ආර්යන් වහන්සේලා නොදන්නා බෙහෙතක් නම් නැත. නින්ද යෑමටත් බෙහෙත් දන්නේම යයි කීය.
**පංචසිඛෝ** - පංචසිඛ ගාන්ධර්වයන් සමානව. පංචසිඛ ගාන්ධර්ව දිව්‍ය පුත්‍රයාට සියළු දෙවියෝම ප්‍රිය කරති. ඒ නිසා බ්‍රහ්මයා ද එබඳු ආත්මභාවයක් මවාගෙන පහළ විය. **පල්ලංකෙ නිසීදි** - ආසනයෙහි නැමී හිදගත්තේය.
**විස්සට්ඨො** - මුදාහරින ලද්දේ, පීඩා රහිත. **විඤ්ඤෙය්‍යෙ** - අර්ථය දන්වන්නා. මංජු - මිහිරි, මෘදු. **සවණියො** - ඇසිය යුතු. කනට සැප ඇති. **බින්දු** - ඒකඝන වූ. **අවිසාරි** - නොවිසිරුණු, නො පැතුරුණු. **ගම්භීරෝ** - නාභියේ මුල සිට ගැඹුරෙන් හටගත්. දිව දත් තොල් තල්ල පමණ හටගත්. මෙසේ හටගත්විට මිහිරි නොවේ. දුරට නොඇසේ. **නින්නාදී **- මහාමේඝ, (ගෙරවිලි හඬ) බෙර ශබ්ද මෙන් නින්නාදයෙන් යුක්ත. මෙහි පසු පස පද පෙර පදවල අර්ථයම බව දත යුතුය. **යථා පරිසං** - සිටිනතාක් පිරිසට දන්වයි. ශබ්දය ඇතුළත පිරිසට ඇසෙයි. පිටතට නො ඇසෙයි. **යෙහි කෙහි ච** ආදිය බොහෝ දෙනාට හිතවත් බවට පිළිපන් බව දැක්වීමට කියයි. **සරණංගතා** යම් ඒ මේ සරණ යෑමක් ගැන නො කියයි. සැකරහිත අය ගත් සරණ ගැන කියයි. **ගන්ධබ්බකා යං පරිපුරෙන්ති** ගාන්ධර්ව දේවාංගනය පරිපූර්ණය වේ. මෙසේ අපගේ ශාස්තෲන් වහන්සේ ලොව පහළ වූ තැන් පටන් සදෙව්ලොව පිටිකොටා පුරවන නැලි මෙන් බටවන විල්වන මෙන්ද නිතරම ඉපදෙන පිරිස විය.
**යාව සුපඤ්ඤත්තා මෙ තෙන භගවතා** එහෙයින් මාගේ ශාස්තෲ වූ භාග්‍යවතුන් වහන්සේ විසින් යම්තාක් හොඳින් පිණවන ලදද හොඳින් කියන ලදී. **ඉද්ධිපාද** මෙහි වැඩි දියුණු වීම් අර්ථයෙන් ඉද්ධි නම් වේ. පිහිටීම් අර්ථයෙන් පාද යයි දතයුතුය.
**ඉද්ධිපහුතාය** සෘද්ධි ප්‍රමාණවත්වීම සඳහා, **ඉද්ධිවිසවිතාය** සෘද්ධි වසීවන බැවින්, නැවත නැවත සේවනය කිරීම් වශයෙන් පුරුදු කරන ලද වසීභාවය කියන ලදී. **ඉද්ධිවිකුබ්බනතාය** සෘද්ධි විකුර්වනයට නොයෙක් ආකාරයෙන් දැක්වීම සඳහා, **ඡන්ද සමාධි පධාන සංඛාර සමන්නාගතං** ආදියෙහි ඡන්ද හේතුවෙන් ඡන්ද ප්‍රධාන වීමෙන් හෝ සමාධිය ඡන්ද සමාධි නම් වේ. කරනු කැමති ඡන්දය අධිපති කොට ලැබූ සමාධියට වෙනත් වචනයකි. ප්‍රධාන වූ සංස්කාර පධාන සංඛාර වේ. සිව්කිස සාදාදෙන සම්‍යක ප්‍රධාන වීර්යයට මෙය අධිවචනයකි. සමන්නාගතං ඡන්ද සමාධියෙන් ද ප්‍රධාන සංස්කාරවලින් ද යුක්ත වූ, ඉද්ධිපාදං නිෂ්පත්ති පර්යායෙන් හෝ සමෘද්ධි අර්ථයෙන් හෝ සත්වයෝ මෙයින් දියුණු කරත් යයි වැඩි වූ බොහෝ වූ උසස් බවට ගියා වේ යයි මේ ක්‍රමයෙන් හෝ සෘද්ධි යන සංඛ්‍යාවට ගිය අභිඥා සිතින් යුක්ත ඡන්ද සමාධි ප්‍රධාන සංස්කාරවල අධිෂ්ඨාන අර්ථයෙන් පදනම් වූ සෙසු චිත්ත චෛතසික රාශිය යන අර්ථයයි. මෙය කියන ලද්දේමය “ඉද්ධිපාද යයි එබඳු වූ වේදනාස්කන්ධය... විඤ්ඤාණ ස්කන්ධ” යයි. මෙම නයින් සෙස්සෙහි ද අර්ථය දතයුතුයි. යම්සේ ඡන්දය අධිපති කොට ලැබූ සමාධිය ඡන්ද සමාධියයි කියන ලදී. මෙසේ විරිය, චිත්ත, විමංස අධිපති කොට ලැබූ සමාධි විරිය විමංස සමාධියයි කියනු ලැබේ. තවද උපචාර ධ්‍යානවලට පාදක වූ ප්‍රථම ධ්‍යානවල සෘද්ධිය උපචාර සහිත ප්‍රථම ධ්‍යාන පාදක වූ ද්විතීය ධ්‍යාන සෘද්ධිය යයි මෙහි අර්ථය මෙසේය යි දත යුතුය. ඉද්ධිපාද කථා විස්තර වශයෙන් විසුද්ධි මාර්ගයෙහි ද විභංගට්ඨ කථාවෙහි ද කියන ලදී.
නිෂ්පන්න ඍද්ධි අනිෂ්පන්න සෘද්ධියයි කිසිවෙක් කියති. ඔවුන්ගේ වාදමථනය සඳහා අභිධර්මයෙහි උත්තර මුලක වාරයෙහි “සතර සෘද්ධි පාද ඡන්ද ඉද්ධිපාද, විරිය ඉද්ධිපාද, චිත්ත ඉද්ධිපාද, විමංස ඉද්ධිපාද යයි ආවේය. එහි ඡන්ද ඉද්ධිපාදය කෙසේද? මෙහි භික්ෂුව යම් අවස්ථාවක ලෝකොත්තර ධර්මවිනය වඩා ද නෛර්යානික වූ අපචයගාමී වූ දෘෂ්ඨින් පහකිරීම සඳහා පළමුවන භූමියට පැමිණීම සඳහා කාමයන්ගෙන් වෙන්ව... ප්‍රථම ධ්‍යානයට පැමිණ වාසය කරයි. දුකසේ ප්‍රතිපදාවෙන් දුෂ්කර වූ අභිඥාවෙන්. එසමයෙහි ඡන්දය ඡන්දයට අයත් කුසල් කරනු කැමති ධර්ම ඡන්දය ඡන්දඉද්ධි පාදය යයි කියනු ලැබේ. සෙසු ධර්ම ඡන්ද ඉද්ධිපාදය සමග සම්බන්ධ වේ. මෙය වනාහි ලෝකෝත්තර වශයෙන් ආවේය. එහි රට්ඨපාල තෙර ඡන්දය ධුරකොට ලෝකෝත්තර ධර්ම ඉපදවීය. සෝණ තෙර විරිය ධුරකොට සම්භූත තෙර සිත ධුර කොට මෝඝරාජ තෙර වීමංසාව ධුර කොට ද ලෝකෝත්තර දහම් නිපදවූහ.
එහි යම්සේ තනතුරු බලාපොරොත්තුවෙන් රජෙකු ඇසුරුකොට වෙසෙන ඇමති පුතුන් සතරදෙනාගෙන් එක් කෙනෙක් උපස්ථානයෙහි කැමැත්ත ඇති වී රජතුමාගේ අදහස ද රුචිය ද දැනගෙන දිවා රෑ උපස්ථාන කරන්නේ රජු සතුටුකොට තනතුරට පැමිණියේය. මෙසේ හේ ඡන්ද ධුරයෙන් ලොව්තුරු දහම් නිපදවී යයි දත යුතුය.
තව කෙනෙක් දිනපතා උපස්ථාන කරන්ට කාට පුළුවන්ද කියා කාර්යයන් පැමිණිවිට පරාක්‍රමයෙන් සතුටු කරමියි සිතී. ප්‍රත්‍යන්තය කුපිත වූ විට රජු විසින් යවනු ලැබුයේ පරාක්‍රමයෙන් සතුරන් මර්ධනය කොට තනතුරට පැමිණියේය. යම්සේ හෝ වීර්ය ධුරයෙන් ලොවුතුරා දහම් නිපදවී යයි දත යුතුය.
තව කෙනෙක් දිනපතා උපස්ථානය ද බාහු බලයෙන් සැත් ඊ වැලකීම ද දුෂ්කර යයි සිතා මන්ත්‍ර බලයෙන් සතුටු කරමියි රාජ්‍ය පාලනයෙහි කරන ලද පුහුණුව ඇත්තේ මන්ත්‍ර සංවිධානයෙන් තනතුර ලැබීය. මෙසේ හේ චිත්ත ධුරයෙන් ලොවුතුරා දහම් නිපදවී යයි දත යුතුය.
අනික් තැනැත්තා මේ උපස්ථාන ආදියෙන් කිම? රජවරු ජාති සම්පන්නයාට තනතුරු දෙති. එබඳු කෙනෙකුට දෙනවිට මට දෙන්නේ යයි ජාතිසම්පන්න බව නිසාම තනතුරට පැමිණියේය. යම්සේ හේ මෙසේ සුපිරිසුදු වූ වීමංසය නිසා වීමංස ධුරයෙන් ලොවුතුරු දහම් නිපදවී යයි දත යුතුය.
**අනෙක විහිතං **- අනේක විධ වූ. **ඉද්ධිවිධං** - ඍද්ධි කොට්ඨාශ
**සුඛස්සාධිගමාය **- ධ්‍යාන, මාර්ග හා ඵල සුවය සඳහා අවබෝධ කිරීමට, **සංසට්ඨො** - සම්ප්‍රයුක්ත සිත. **අරිය ධම්මං** - ආර්ය වූ භාග්‍යවත් වූ බුදුරදුන් විසින් දේශනා කරන ලද ධර්මය. **සුණාති** - ශාස්තෲන් වහන්සේ නමින් භික්ෂු භික්ෂුණීන් ආදීන් හෝ දේශනා කරනු ලබන්නේ අසයි. **යොනිසො මනසිකාරො** - උපායෙන් මාර්ගයෙන් හේතුවෙන් අනිත්‍යයයි ආදි වශයෙන් මෙනෙහි කරයි. යොනිසො මනසිකාර නම් උපායෙන් මෙනෙහි කිරීම, මාර්ගයෙන් මෙනෙහි කිරීම අනිත්‍යයෙහි අනිත්‍යයයි ද දුකෙහි දුක්යයි ද අනාත්මයෙහි අනාත්මයයි ද අසුභයෙහි අසුභයයි ද සත්‍යනුලෝම වශයෙන් හෝ සිත වසඟකර ගැනීම, සිතා බැලීම. එකඟකර ගැනීම මෙනෙහි කිරීම යන මෙය. යොනිසො මනසිකාරය යයි කියනු ලැබේ. මෙසේ කීකල්හි යොනිසො මනසිකාරයෙහි ක්‍රියා ආරම්භ කෙරේ යන අර්ථයයි. අ**සංසට්ඨො** වස්තුකාමයෙන් හා ක්ලේශකාමයෙන් යුක්ත නොවී වාසය කරයි. **උප්පජ්ජති** සුඛං ප්‍රථම ධ්‍යාන සුවය උපදී. **සුඛාභිය්‍යො සොමනස්සං **සමාපත්තියෙන් නැගිටි තැනැත්තාට ධ්‍යාන සුව හේතුවෙන් පසුව සොම්නස ඇතිවේ. **මුදා** - සන්තෝෂයේ ආකාරයෙන් ලැබෙන දුර්ලභ ප්‍රීතියකි. **පාමොජ්ජං** ඉතාමත් බලවත් ප්‍රීති සොම්නස. **පඨමො ඔකාසාධිගමො** පළමුවන ධ්‍යානය පංච නීවරණ යටපත්කොට තමාට ඉඩ ලබා ගැනීම.
**ඔලාරිකා **මෙහි කාය වචී සංස්කාර පළමුව ඕළාරික වේ. චිත්ත සංඛාර කෙසේ ඕළාරික වේද? ප්‍රහීන නොකළ බැවිනි. කාය සංඛාර හතරවන ධ්‍යානයෙන් ප්‍රහීන වේ. වචී සංඛාර දෙවන ධ්‍යානයෙන්. චිත්ත සංඛාර නිරෝධ සමාපත්තියෙන්. මෙසේ කාය වචී චිත්ත සංඛාර ප්‍රහීන වූ කල්හි ද ඒවා සිටී. ප්‍රහීන වූවද දැඩි සේ ගැනීම අප්‍රහීන බැවින් ඕළාරික බව ඇතිවිය. සුඛං නිරෝධ සමාපත්තියෙන් නැගිටින තැනැත්තාට උපදින සතරවන ධ්‍යාන ඵල සමාපත්ති සුවය. **සුඛා භීය්‍යො සොමනස්සං** ඵල සමාපත්තියෙන් නැගිටි යෝගාවචරයාට පසුව ඇතිවන සොම්නස **දුතියො ඔකාසාධිගමො** සතරවන ධ්‍යානය සැප දුක් යටපත් කොට තමනට අවකාශ ගෙන සිටියි. මෙහි දෙවන තුන්වන ධ්‍යාන සතරවන ධ්‍යානය ගත් කල්හි එහි ඇතුළත්වන බැවින් වෙන්කොට නොකියන ලදී.
**ඉදං කුසලං** ආදියෙහි කුසල නම් දසකුසල කර්ම පථයයි. **අකුසලං** දස අකුසල කර්ම පථයයි. සාවද්‍ය දුකාදිය ද මේවායේ වශයෙන්ම දැනගත යුතුය. මේ සියල්ලම කලු ද සුදු ද සමාන නිසා **කණහ සුක්ඛ පටිභාග** වේ. එසේම මීට අසමාන වන්නේ නිවන පමණකි. **අවිජ්ජා පහීයති** විද්‍යාව මුවා කරන අවිද්‍යාව ප්‍රහීන වේ. **විජ්ජා **රහත් මාර්ගයෙන් විද්‍යාව උපදී. සුඛං අරහත් මාර්ග සැපය මෙන්ම ඵල සැපයද, **සුඛා භීය්‍යො සොමනස්සං** ඵල සමාපත්තියෙන් නැගී සිටින්නාට පසුව ඇතිවන සොම්නස. **කතියො ඔකාසාධිගමො** රහත් මගින් සියළු කෙලෙස් විෂ්කම්භනය කොට තමාට අවකාශ ලබාගෙන සිටියි. එහෙයින් තතිය ඔකාසාධිගම යයි කියන ලදී. සෙසු මාර්ග වනාහි රහත් මග ගත් කල්හි එහි ඇතුළත් නිසා වෙනම නොකියන ලදී. මේ ඔකාසාධිගම තුන වනාහි අටතිස් අරමුණු වශයෙන් විස්තර කොට කිව යුතුය. කෙසේද? සියළුම අරමුණු විසුද්ධි මාර්ගයෙහි කියන ලද නයින්ම උපචාර වශයෙන් ද අර්පනා වශයෙන් ද වෙන් වශයෙන් ගත යුතුය. ප්‍රථම ධ්‍යානය සූවිසි ස්ථානයෙහි පළමු ඕකාසාධිගමයයි කිව යුතුය.
දෙවන ධ්‍යාන ස්ථාන දහතුනක හතරවන ධ්‍යානය ද නිරෝධ සමාපත්තිය ද ස්ථාන පහළොවක පමුණුවා දෙවන ඕකාසාධිගමය කිව යුතුය. උපචාර ධ්‍යාන දහය වනාහි මාර්ගයට පදස්ථානය වූ තුන්වන ඔකාසාධිගමය ඇසුරු කරයි. එසේ වූවද ශික්ෂා තුන අතුරෙන් අධිශීල ශික්ෂාව පළමුවන ඕකාසාධිගමය භජනය කරයි. අධිචිත්ත ශික්ෂාව දෙවැන්නද අධිපඤ්ඤා තුන්වැන්න ද භජනය කරයි. මෙසේ ශික්ෂා වශයෙන් ද කිව යුතුය. සාමඤ්ඤ ඵලයෙහි මූල සීලයේ සිට රහත් බව දක්වා තුන්වන ඕකාසාධිගමය වේ. මෙසේ සාමඤ්ඤඵල සූත්‍ර වශයෙන් ද කිව යුතුය. තුන්පිටකය අතුරෙන් විනය පිටකය පළමු ඕකාසාධිගමය භජනය කරයි. සූත්‍ර පිටකය දෙවැන්නද අභිධර්ම පිටකය තෙවැන්න ද භජනය කරයි. මෙසේ පිටක වශයෙන් ද කිව යුතුය.
පෙර මහතෙරවරු වස් එළඹීමෙහි මේ සූත්‍රය එළවති. කුමන කරුණකින්ද? තුන්පිටකය බෙදා කීමට ලැබෙන්නෙමු යයි ත්‍රිපිටකය සමොධානය කොට කියන්නහුට කිව නොහැකිය. ත්‍රිපිටකය බෙදා කියනලද මේ සූත්‍රය මනාව කියන ලද්දේ වේ.
**කුසලස්සාධිගමාය** මාර්ග කුසලයේ මෙන්ම ඵල කුසලයේ ද අධිගමය සඳහා මේ දෙකම අනවද්‍ය අර්ථයෙන් ක්ෂේම අර්ථයෙන් හෝ කුසලවේ. එහි **සම්මා සමාධියති** එහි ආධ්‍යාත්ම කයෙහි මනාව එකඟවූයේ ඒකාග්‍ර සිත වේ. **බහිද්ධා පරකායෙ ඤාණ දස්සනං අභිනිබ්බත්තති** තමාගේ ශරීරයෙන් අන්‍යාගේ ශරීරය කෙළින් ඤාණය යවයි. සියළු තැන මෙම නයයි. සබ්බා යන පදයෙන් කායාදියෙහි පිරික්සන්නා සතියයි. ලොකො යන පදයෙන් පරිගෘහිත කායාදියද ලෝකය. මේ සතර සතිපට්ඨාන ලෞකික ලෝකෝත්තර මිශ්‍රව කියන ලදැයි දත යුතුය.
මෙහි පිරිකර තුනකි. රථය සීල පිරිකරය. ධ්‍යාන අක්ෂයයි. චක්‍ර වීර්යයි. මෙහි අලංකාරය පිරිවය පවුරු හතකින් නගරය වටකරන ලද්දේ සුපරික්ෂාවේයයි මෙහි පිරිවර පිරිකර වේ. ගිලන්පස... ජීවන පිරිකර වේ. මෙහි සම්භාරය පිරිකර වේ. මෙහි පිරිවර පිරිකර වශයෙන් සමාධි පිරිකර හතක් කියන ලදී. පරික්ඛාර යනු පිරිකරය, **අයං වුච්චති භො සම්මා සමාධි** මේ සප්ත රත්නයෙන් පිරිවරන ලද චක්‍රවර්ති මෙන් අංග සතකින් යුත් ආර්ය සමාධියයි කියනු ලැබේ. **ස උපනිසො ඉති** උපනිශ්‍රය වේ යයි කියනු ලැබේ. පිරිවර සහිත වේ යයි කියන ලද්දේ වේ. **සම්මා සංකප්පො පහොති** සම්මාදිට්ඨියේ සිටියහුගේ, සම්මා සංකප්පය පවත්වයි. සියළු පදවල මේ පිළිවෙළම වේ. මෙහි මෙය මාර්ග වශයෙන් ද ඵල වශයෙන් ද දත යුතුය. කෙසේද? මාර්ග සම්මා දිට්ඨියෙහි සිටියහු මාර්ග සම්මා සංකප්පය පවත්වයි... මාර්ග ඤාණයෙහි සිටියහු මාර්ග විමුක්තිය පවත්වයි. එසේම ඵල සම්මා දිට්ඨියෙහි සිටියහු ඵල සම්මා සංකප්පය පවත්වයි. ඵල සම්මා ඤාණයෙහි සිටියහු ඵල විමුක්තිය පවත්වයි.
**ස්වාක්ඛාතො** ආදිය විසුද්ධි මාර්ගයෙහි වර්ණනා කරන ලදී. **අපාරුතා** විවෘත. **අමතස්ස** නිවනේ. **දවාරා** ප්‍රවේශවන මාර්ග. **අවෙච්චප්පසාදෙන** නොසෙල්වෙන පැහැදීමෙන් ධම්මවිනීතා ධර්මයෙන් පමුණුවන ලද.
**අථායං ඉතරා පජා** අනාගාමීන් සඳහා කියන ලදී. අනාගාමීහුද ඇතැයි කියන ලද්දේ වේ. **පුඤ්ඤභාග** පින් කොටසකින් උපන්. **ඔත්තප්පං** බියවන්නේ, මුසාවාද බියෙන් දැනගන්නට නොහැකි වෙමි. දැන ගැනීමේ මාගේ බලයක් නැතැයි දක්වයි.
**තං කිං මඤ්ඤති භවං** මෙයින් තනිකර වෙසවුණු නොවිචාරයි. මෙබඳු රූප වූ ශාස්තෲන් වහන්සේ නොවුහ නො වන්නේය හෝ ලබ්ධි ඇත. සියළු බුදුවරයන්ගේ අවබෝධයෙහි විශේෂයක් තමා.
**සයං පරිසායං** තමාගේ පිරිසෙහි **නයිදං බ්‍රහ්මචරියං** මේ ඒ සියළු ශික්ෂාත්‍රය සංඛ්‍යාත බ්‍රහ්මචර්යාව. සෙස්ස පැහැදිලිය. මේ පද ධර්ම සංග්‍රාහක තෙරවරුන් විසින් තබන ලදි.
6. මහා ගෝවින්ද සූත්‍ර වර්ණනාව
**එවම්මෙ සුතං** මහා ගෝවින්ද සූත්‍රය මා විසින් මෙසේ අසන ලදී. මේ එහි ගැඹුරු පද වර්ණනාවය. **පංචසිඛො** සිළු පසක් ඇත්තේ. කුණ්ඩල පහක් ඇත්තේ, හේ වනාහි මිනිස් පියසේ පින්කම් කරන කාලයෙහි පන්සිළු දහර කාලයෙහි වසු පැටවුන් බලාගන්නා නායකයෙක්ව සිව් මංසලවල සාලා කරන්නේ, පොකුණු කරන්නේ, ඒ දඬු බඳින්නේ, මාර්ගවල විසම තැන් සමකරන්නේ, යානාවල අකුර නසන ගස් ඉවත් කරන්නේ, මෙබඳු පින්කරමින් හැසිර තරුණ කාලයෙහිම කලුරිය කෙළේය. ඔහුගේ ඒ ආත්මභාවය ඉෂ්ඨ කාන්ත මනාප විය. හේ කලුරිය කොට චාතුම්මහාරාජික දේවලෝකයෙහි වර්ෂ අනූ ලක්ෂයක් පමණ ආයුෂ ගෙන ඉපදුනේය. ඔහුගේ තුන්ගවු පමණ රන්කඳක් හා සමාන ආත්මභාවය විය. හේ ගැල්දහසක පමණ ආභරණ පැළඳගෙන කළ නවයක් පමණ සුවඳ විලවුන් ගල්වා දිව්‍ය රතු වස්ත්‍ර ධරා රතු මැණික් කරාබු පැළඳ කොණ්ඩ පහක් පිට දිගට වැටෙන සේ පන්සිළු දාරක පරිහාරයෙන් ම හැසිරේ. එයින් හේ පංචසිඛ යයි හැඳින් වේ.
ඉක්මගිය, ක්ෂීණ වූ රාත්‍රියේ, එක් කොටසක් ඉකුත් වී ගිය යන අර්ථයයි. **අභික්කන්ත වණ්ණා** අති ඉෂ්ට කාන්ත මනාප වූ වර්ණය. ස්වභාවයෙන් ම හේ කාන්ත වර්ණ ඇත්තේය. අලංකාර කොට ආ බැවින් අභික්කන්ත විය. **කෙවල කප්පං** ඉතිරි නැතිව, හාත්පසින්, අනවසේ සාර්ථයයි. මෙහි කේවල ශබ්දය, කෙවලකප්පං ජෙතවනං ආදියෙහි මෙනි. **ඔභාසෙත්වා** ආලෝකය පතුරුවා, සඳ මෙන් හිරු මෙන් ඒකාලෝක කොට යන අර්ථයයි.
**සුධම්මාය සභායං** සුධම්මා නම් කාන්තාවගේ වහළ මුදුනේ සවිකරන ලද රියනක් පමණ උස් වූ දණ්ඩක් ඇති රැස්වීම් ශාලාවේ. එහි වනාහි පලිඟුමය බිම ය. මිණිමුවා ඇණය. රුවන්මුවා මැටිය. රිදීමුවා ටැමිගැටි සහ එකාට බැඳීම්ය. පබලුමය ව්‍යාල රූපය. සත්රුවන් මුවා ගෝපාන සීස (කැණිමඬල මුදුන) පැතිපාසක මුවවිටිය. නිල්මැණික් ගඩොල් පියසිය. රුවන්මුවා පියසි පටය. රිදීමුවා කොත්ය. දිග පළලින් යොදුන් තුන්සියයක්. වටේට යොදුන් නවසියයකි. මෙබඳු වූ සුධම්මා සභාවෙහි.
**ධතරට්ඨො** ආදියෙහි ධතරට්ඨ නම් ගාන්ධර්ව රජ කෝටි ලක්ෂයක් ගාන්ධර්ව දේවතාවන් විසින් පිරිවරන ලදී. කෝටි ලක්ෂයක් රන්මුවා පලක ද රන් සැත් ද ගන්වාගෙන පෙරදිසායෙහි බටහිර බලා දෙ දෙව්ලොව දෙවියන් පෙරටු කොට හුන්නේ ය.
**විරූළහක** කුම්භණ්ඩ රජ, කෝටි ලක්ෂයක් කුම්භණ්ඩ දෙවියන් පිරිවරා කෝටි ලක්ෂයක් මිණිමුවා පලක සහ රන් සැත් ගන්වාගෙන දකුණු දිසාවෙහි උතුරු දෙස බලා දෙ දෙව්ලොව දෙවියන් පෙරටු කොට හුන්නේ ය.
**විරූපක්ඛො** නාගයින්ගේ නාරජ, කෝටි ලක්ෂයක් නාගයින් පිරිවරා කෝටි ලක්ෂයක් මිණිමුවා පලකද රන් සැත් ද ගන්වාගෙන පැසුළු දෙසෙහි පෙරදිග බලා දෙ දෙව්ලොව දෙවියන් පෙරටු කොට හුන්නේ ය.
**වෙස්සවණො** යක් රජු කෝටි ලක්ෂයක් යකුන් පිරිවරා කෝටි ලක්ෂයක් පබළු පලක ද රන්සැත් ද ගෙන්වාගෙන උතුරු දිසායෙහි දකුණ බලා දෙදෙව්ලොව දෙවියන් පෙරටු කොට හුන්නේ යයි දත යුතුය.
**අථ පච්ඡා අම්හාකං ආසනං හොති** ඔවුන්ට පිටුපසින් අපට හිඳගැනීමට ඉඩ ලැබුනේය. එයින් පසු පිවිසීමට හෝ බැලීමට නොහැකි විය. මෙහි රැස්වුණු කරුණ පෙර කියන ලදී. එය සතරාකාරය. වස් එළඹීම් සංග්‍රහයෙහි විස්තර වශයෙන් සඳහන් වේ. වස් එළඹෙන දිනයෙහි මෙන් මහා පවාරණ පොහොය දිනයෙහි ද රැස්ව අද කොහාට ගොස් කාගේ සමීපයෙහි පවරන්නෙමුදැයි සාකච්ඡා කරති. එහි දෙව් රජ වූ සක්‍රයා පුවඟු දිවයිනේ මහා විහාරයෙහි ම බොහෝ සෙයින් පවාරණය කරයි. සෙසු දෙවිවරු පරසතු ආදි දිවමල් ද දිව සඳුන් සුණු ද ගෙන තම තමා මනාප මනාප තැන්වලට ගොස් පවාරණය කරති. මෙසේ පවාරණ සංග්‍රහය පිණිස රැස්වෙති.
දෙව්ලොව වනාහි ආසාවතී නම් වැලක් ඇත. එය පිපෙන්නේයයි දෙවිවරු වර්ෂ දහසක් උපස්ථානයට යති. පරසතු පිපෙන කල්හි එක් වසරක් උපස්ථානයට යති. ඔවුහු එහි පඬුපලස පැහැගත් තැන් සිට සතුටු වෙති. යම්සේ කීහ.
මහණෙනි, යම් කාලයක තාවතිංස දෙවියන්ගේ පරසතු මල්ගස කොබෝලීල පඬුපැහැ වේද එවිට මහණෙනි, තව්තිසා දෙවියෝ සතුටු වෙති. පරසතු ගස දැන් පඬු පැහැ ගැන් වී ඇත. නොබෝ කලකින්ම හරිත පැහැ වන්නේය. යම් කලක තාවතිංස දෙවියන්ගේ පරසතු රුක කොබෝලීල හරිත පැහැගැනීමේදී අළුත් මොට්ටු හටගනී. මල් මොට්ටු හටගනී. මල් කැකුළු ඇතිවේ. එවිට තව්තිසා වැසි දෙවියෝ සතුටු වෙති. පරසතු රුක දැන් මල් කැකුළු හටගති. නොබෝ කලකින් පිපුණු මල් ඇතිවන්නේය.
මහණෙනි පරසතු රුක මල්පිපුණු විට පනස් යොදුනක් පැහැය විහිදුවන්නේය. සියක් යොදුනක් සුවඳ විහිදෙන්නේය. මෙය පරසතු ගසේ ආනුභාවයයි.
පරසතු යනු මල්පිපුණු කල මෙහි ගසට නැගීමක් හෝ කෙක්කක් ගෙන අතු පාත් කිරීමක් හෝ මල් නෙලා ..... හෝ මල් එකතු කර පැසකට දැමීමක් හෝ නැත. මල් නෙලන වාතයක් නැගී මල් නැටියෙන් සිඳියි. පිළිගන්න වාතයෙන් පිළිගනී. ප්‍රවේශ කරන වාතයෙන් සුධර්මා දේවසභාවට ප්‍රවේශ කරයි. අමදින වාතයකින් පරමල් අස්කරයි. අතුරන වාතයකින් කර්ණිකා කේසර කොල ඉවත්කර අතුරයි. මැද ධර්මාසනය වෙයි. යොදුනක් පමණ රුවන් අසුනෙහි ඉහළ යොදුන් තුනක් පමණ සේසතක් දරයි. ඉන් අනතුරුව සක්දෙව් රජුට ආසනය අතුරනු ලැබේ. ඉන්පසු දේවපුත්‍රයින් තිස්තුන් දෙනා, අනතුරුව මහේසාක්‍ය දෙවියන් අනිත් දෙවියන්ට මල්කර්ණිකාම ආසන වේ.
දෙවියෝ දේව සභාවට පිවිස හිඳගනිති. ඉක්බිති මල්රේණු වැටි උඩට නැගී ඉහළ මල්කෙමිවල වැදී වැටෙන්නේ දේවතාවන්ගේ තුන්ගවු පමණ ශරීර ලා රසෙන් පිරියම් කළා සේ කරයි. මෙසේ පරසතු ක්‍රීඩා රසානුභවය සඳහා රැස් වෙති.
මාසයේ අටවන දිනවල දෙව්ලොව මහා ධර්ම දේශනාවක් වෙයි. එය පැවැත්වෙන්නේ සුධර්මා දේව සභාවේදීය. පවත්වන්නේ සනංකුමාර මහා බ්‍රහ්මයා හෝ සක්දෙවිඳුන් හෝ ධර්මකථික භික්ෂුවක් හෝ ධර්ම කථික අන්‍ය දිව්‍ය පුත්‍රයෙක් හෝ විසිනි. පක්ෂයේ අටවක් දිනවල සිව්වරම් රජුන්ගේ අමාත්‍යවරු ද තුදුස්වක් දිනවල වරම් දෙවිවරුන්ගේ පුත්‍රයෝ ද ....... පෞර්ණමී දිනවල සතරවරම් දෙවිවරුද නික්මී රන්පතක් හා දෑහිඟලක් ගෙන ගම් නියම්ගම් රාජධානිවල සැරිසරති. අසවල් ස්ත්‍රිය හෝ පුරුෂයා හෝ බුදුන් සරණ ගියේ දහම් සරණ ගියේ සඟුන් සරණ ගියේ පන්සිල් රකී. මාසයේ පෙහෙවෙස් රකී. මව්පිය උපස්ථාන කරයි, අසවල් තැන උපුල් අත් සියයක මල් කලයක් පූජා කළා. පහන් දහසක් දැල්වූවා. අකල් දහම් දෙසුම් පැවැත්වූවා. ඡත්‍ර වේදිකා, මුදුගරාදිවැට, ගර්භ වේදිකා, සීහාසන, සීහ සෝපාන කරවන ලදී. ත්‍රිවිධ සුචරිත ක්‍රියා පුරන ලදී. දසකුසල දහම්වල යෙදිණි. මේ ආදිය දෑ හිඟුලෙන් රන්පතෙහි ලියාගෙන ගොස් පංචසිඛට දෙති. පංචසිඛ මාතලීට දෙයි. මාතලී ඒවා එකතුකර සක්දෙව් රජුට දෙයි.
පින් කරන්නෝ අඩු නම් පොත් කුඩා වෙයි. මහාජනයා පමාවෙන් වාසය කරයි. අපාය පිරෙයි. සදෙව් ලෝ හිස් වේ යයි නොසතුටු වෙති. පොත් ලොකු වන්නේ නම් එය දැක මහජනයා අප්‍රමාදයෙන් වාසය කරයි. සතර අපාය හිස් වේ. සදෙව්ලෝ පිරෙන්නේය. බුද සසුනෙහි පින් කොට පැමිණි කල්හි මහ පින්වතුන් පෙරටුකොට නැකැත් කෙළි ලබමු යයි සතුටු වෙති. ඒ පොත් රැගෙන සක්දෙව් රජ කියවයි. ඔහුගේ ස්වාභාවික ශබ්දයෙන් කියවන කල්හි දොළොස් යොදුනක් ඇසේ. උස් හඬින් කියවන කල්හි දස යොදුන් දහසක් සියළු දෙව් නගරය වසා පැතිරේ. මෙසේ ධර්ම ශ්‍රවණය සඳහා රැස්වෙති. මෙය වනාහි පවාරණය ගැනීම සඳහා රැස් වී යයි දත යුතුය.
**තථාගතං නමස්සන්තා** කරුණු නවයකින් තථාගතයන් වහන්සේ නමස්කාර කරමින්. **ධම්මස්ස ච සුධම්මතං ස්වාක්ඛාතාදි** බෙදීමෙන් යුත් ධර්මයේ යහපත් ස්වභාවය. සෘජු ප්‍රතිපත්ති ආදි බෙදීමෙන්. **සංඝස්ස සුප්පටිපන්නං** අර්ථය වේ.
**යථාභූච්චෙ **යථාර්ථය, යථා ස්වභාවය, **වණ්ණො** ගුණයෙහි. **පයිරුදාහසි** කීවේය. **බහුජන හිතාය පටිපරන්නා** කෙසේ පිළිපදින්නේද? දීපංකර පාද මූලයෙහි අෂ්ට ධර්ම සමෝධානයෙන් බුද්ධත්වය සඳහා ප්‍රාර්ථනා කරන්නේ ද බොහෝ දෙනාගේ හිත පිණිස පිළිපන්නේ වේ.
දාන පාරමී සීල, නෙක්ඛම්ම, පඤ්ඤා, විරිය, ක්ෂාන්ති, සච්ච, අදිට්ඨාන, මෙත්තා, උපෙක්ඛා, පාරමිතා සිව් අසංඛ්‍ය කල්ප ලක්ෂයක් පුරන්නේද බහුජන හිත පිණිස පිළිපන්නේ වේ.
ක්ෂාන්තිවාදි තාපස කාලයෙහි චුල්ල ධම්මපාල කුමාර කාලයෙහි ඡද්දන්ත ඇත් රජ කාලයේ භූරිදත්ත චම්පෙය්‍ය සංඛපාල නාග රාජ කාලයේ මහා කපි කාලයේ ද එබඳු දුෂ්කර දේ කෙළේ ද බහුජන හිත පිණිසයි. වෙස්සන්තර ආත්මභාවයෙහි සිට සත්ත සතික මහා දානය දී සත්තැනක පොළොව කම්පා කරවා පාරමී කුළුගැන්වූයේ ද බොහෝ දෙනාගේ හිත පිණිසයි. ඊට අනතුරු ආත්මභාවයෙහි තුසී පුරයෙහි ආයු තෙක් සිටින්නේ ද බහුජන හිත පිණිසය.
එහි පස් පෙරනිමිති දැක දස දහසක් සක්වල දෙවියන් විසින් අයදින ලද්දේ පස් මහබැලුම් බලා දෙවියන්ට සංග්‍රහ පිණිස පිළිණ දී තුස පුරයෙන් සැව මව්කුස පිළිසිඳීම් ගන්නේ ද බහුජන හිත පිණිසය.
මව්කුස දසමසක් වැස ලුම්බිණි උයනේදී මව්කුසින් නික්මෙන්නේද බහුජන හිත පිණිසයි. එකුන් තිස්වසක් ගිහිගෙයි වැස මහබිනික්මන් කොට අනෝමා නදී තීරයෙහි පැවිදි වන්නේ ද සවසක් ආත්ම ක්ලමථයෙන් පධන් වීර්ය කොට බෝමැඩ අරා සර්වඥතාඥානය පිළිවිඳින්නේ ද සත් සතියක් බෝමැඩ යැපෙන්නේ ද ඉසිපතනයට පැමිණ අනුත්තර වූ දම්සක් පවත්වන්නේ ද යමාමහ පෙළහර කරමින් දේවාරෝහණය කරන්නේ ද බුදුව පන්සාලිස් වසක් සිටින්නේ ද ආයු සංස්කාරය හරින්නේ ද දෙ සල් ගස් අතර අනුපාදිසේස නිර්වාණ ධාතුවෙන් පිරිනිවෙන්නේ ද බොහෝ දෙනාට හිත පිණිස පිළිපන් නිසාමය. උන්වහන්සේගේ අබ පියල්ල පමණ ධාතු දරන්නේ ද බහුජන හිත පිණිසම වේ යයි දත යුතුය. සෙසු එක පදයේම වේවචන වේ. එහි පසු පසු පදවල පෙර පෙර පදවල අර්ථ වේ.
**නෙව අතීතංසෙ සමනුපස්සාමි න පනෙතරහි** අතීතයෙහි ද බුදුන්ගෙන් අනිකක් නො බලමි. අනාගතයෙහිද නොබලන්නෙමි. දැනුදු අන් ශාස්තෲවරයෙකුගේ අභාවයෙන් අන්තැනක ඒ භාග්‍යවතුන් වහන්සේ නොබලමි. අර්ථය වේ. අටුවාවෙහි ඒකාන්තයෙන් අතීතානාගත බුදුවරු අපගේ ශාස්තෲන් වහන්සේ හා සමානවේමය. එසේ පවතින විට කුමක් නිසා කීවේදැයි විචාරා දැන් බොහෝ දෙනාට හිත පිණිස පිළිපන් ශාස්තෲන් වහන්සේ අපේ ශාස්තෲන් වහන්සේ හැර අන් කිසිවෙක් නැත. එහෙයින් නොදකිමියි ප්‍රකාශ කෙළේ යයි කියන ලදී. යම්සේ මෙහි මෙසේද මෙයින් පසු පදවලද මේ අර්ථය දත යුතුය. **ස්වාක්ඛාතාදිය** ද කුසලාදිය ද කියන ලද අර්ථ ඇත්තේමය.
**ගඞගොදකං යමුනොදකෙන** ගංගා යමුනා එකතුවන තැන ජලය වර්ණයෙන් ද සුවඳින් ද රසයෙන් ද සසඳන විට සමාන වේ. මැද බුන්රන් මෙන් එක සමානම වේ. මහසමුදුර ජලයෙන් මිශ්‍රවන විට මෙන් විසම නොවේ. පිරිසිදු වූ නිවනේ ප්‍රතිපදාව ද පිරිසිදුමය, තරුණ කාලයෙහි වෙදකම් ආදිය කොට අගෝචරයෙහි හැසිර මහළු කාලයෙහි නිර්වාණගාමී ප්‍රතිපදාව පිරිසිදුවම වැටේ. උපමාව ආකාසයයි. ආකාසයද නො ඇලේ. පිරිසිදුය., සඳ හිරු අහසෙහි කැමති කැමති තැන්වලට යන්නාක් මෙන් නිවනට ගමන් කරන භික්ෂුවද ප්‍රතිපදාවද කුලයෙහි හෝ ගණයෙහි හෝ නො ඇලී නොබැඳී අහස මෙන් වීමට වටී. එය වනාහි එසේම භාග්‍යවතුන් වහන්සේ විසින් පනවන ලදී. කියන ලදී. දේශනා කරන ලදී. එසේ හෙයින් කියන ලදී. “නිවන හා ප්‍රතිපදාව සැසැඳේ”.
**පටිපදානං **ප්‍රතිපදාවෙහි සිටින්නන්ගේ. වු**සිතවතං** විසුවන්ගේ. මොවුන්ගේ. **ලද්ධ සහයො** එකිනෙකාගේ එහි සමාන මාර්ගය නිසා සහාය වේ. **අදුතියො, අසහායො, අප්පටිමො** මෙය වනාහි අසමාන අරුතින් කියන ලදී. **අපනුජ්ජා** ඔවුන් අතර ද ඵල සමාපත්තියෙන් වාසය කරන්නා සිතෙන් ඔවුන් බැහැරකර, එකම සිතෙන් අනුයුක්තව වාසය කරයි යන අර්ථයකි.
**අහිනිප්ඵන්නා ඛො පන තස්ස භගවතො** ඒ භාග්‍යවතුන් වහන්සේට මහා ලාභයක් උපන්නේ ය. කවදා පටන් උපන්නේද? අභිසම්බෝධියට පැමිණ සත් සති ගෙවා ඉසිපතනයෙහි දම්සක් පවත්වා අනුක්‍රමයෙන් දෙවි මිනිසුන් දමනය කරන්නේ, තුන් ජටිලයන් පැවිදි කරවා රජගහ නගරයට වැඩ බිම්බිසාර රජු හික්මවීමේ සිට ඉපදුනේය. යමක් සඳහා කියන ලදද. “එසමයෙහි භාග්‍යවතුන් වහන්සේ සත්කාර කරනු ලබන්නේ ගරු කරනු ලබන්නේ පුදනු ලබන්නේ (මානිතො පූජිතො අපචිතො) සිවුරු ආහාර සෙනසුන් ගිලන් පස ලබන්නේ වෙති.” සිව් අසංඛ්‍ය කල්ප ලක්ෂයක්, උත්සන්න වූ පින ගලායෑම හටගන්නේ ලාභ සත්කාර මහගඟක් මෙන් වසා පැතිරෙමින් එයි.
එක් කලෙක රජගහනුවර, සැවැත් නුවර, සාක්තයෙහි, නොසඹෑ නුවර, බරණැස් නුවර භාග්‍යවතුන් වහන්සේට පිළිවෙළ බතක් ඇතිවිය. එහි එක් අයෙක් “මම සියයක් වියදම් කර දානයක් දෙන්නෙමියි කොලයක ලියා විහාර දොරේ බැන්දේය. අනෙකෙක් මම දෙසීයක්, අනෙකෙක් මම පන්සීයක්, අනෙකෙක් මම දාහක්, අනෙකෙක් මම දෙදාහක්, අනෙකෙක් මම පන් දහසක් - දස දහසක් - විසි දහසක්. අනෙකෙක් මම ලක්ෂයක්, අනෙකෙක් මම දෙලක්ෂයක් වියදම් කොට දානයක් දෙන්නෙමියි කොලයක ලියා විහාරයේ දොරෙහි බැන්දේය. බුදුරදුන් ජනපද චාරිකාවේ වඩින විට ද ඉඩක් ලැබුණු විට දන් දෙමියයි ජනයා ගැල්පුරා බඩු රැගෙන බුදුන් වහන්සේ පසුපස යති. යම්සේ කීහ. “එසමයෙහි ජානපදිකයෝ බොහෝ ලුණු ද තෙල්ද හාල්ද කෑ යුතු දේද වැළඳිය යුතු දේද ගැල්වල පුරවා භාග්‍යවතුන් වහන්සේ පසු පසු ගියාහු වෙති. යම් තැනක පිළිවෙළ අනුව ඉඩ ලැබේද එතැන දානය පිළිගන්වන්නෙමුයි කියා යති. මෙසේ ඛන්ධකවල ද විනයෙහි ද වෙනත් බොහෝ කථාවස්තුන් දත යුතුය.
අසදෘශ දානයෙන් මේ ලාභය මුදුන් පැමිණීය. එක් සමයක වනාහි බුදුරජ ජනපද චාරිකාවේ හැසිර දෙව්රම් වෙහෙරට පැමිණි කල්හි රජතුමා ආරාධනා කොට දානය දුන්නේය. දෙවන දිනයෙහි නගරවාසීහු දන් දුන්හ. නැවත ඔවුන්ගේ දානයට වැඩිය රජතුමා, ඔහුගේ දානයට වැඩියක් නගරවාසීහු, මෙසේ බොහෝ දවස් ගත වූ පසු රජ සිතීය. මේ නරගවාසීහු දින දින අතිරේක දාන පූජා කරති. පෘථිවීශ්වර වූ රජු නාගරිකයන්ගේ දානයෙන් පරාජය වී ගර්හාවට ලක්වෙන්නේ යයි. ඉන්පසු මල්ලිකා දේවියගෙන් උපායක් විමසීය. ඒ රජ සල්කලණ පෝරුවෙන් මඬුවක් කරවා එය නිල් උපුලින් සෙවෙනි කරවා ආසන පන්සීයක් පනවා ආසන පිටිපස ඇතුන් පන්සීයක් රඳවා එක එක ඇතා එක එක භික්ෂූන් වහන්සේට සුදු කුඩයක් ඇල්ලීය. ආසන දෙකක් පාසා අතරෙහි සියළු අලංකාරයෙන් සැරසුණු ක්ෂත්‍රියදූවරු සිවුදෑ ගඳ (කොකුම්, ලවඟ. තුවරලා, ඉඳුසල්ලාටු) අඹරති - කුඩු කරති, කුඩු වූ සුණු මැද සුවඳ ඔරුවෙහි බහාලති. වෙනත් ක්ෂත්‍රිය දූවරු නිලුපුල් අතකින් ඒවා පෙරළති. මෙසේ එක් එක් භික්ෂූන් වහන්සේට ක්ෂත්‍රිය දූවරුන් තිදෙනා බැගින් පිරිවර වූහ. සියළු අලංකාරයෙන් සැරසුණු වෙනත් ස්ත්‍රීහු තල්වැට ගෙන පවන් සලති. වෙනත් කාන්තාවෝ ඩබරාව ගෙන පැන් පෙරති, අන්‍ය කාන්තාවෝ භාජනවලින් දිය ගෙනෙති. භාග්‍යවතුන් වහන්සේට{1} පා සෝදන පුවරුව, පා පුටුව, හේත්තුවෙන ලෑල්ල, ඡත්තපාදමණි යන අනර්ඝ සතර විය. සංඝ නවක භික්ෂූන් වහන්සේගේ දානවස්තුව ලක්ෂයක් අගනේය. ඒ දානයෙහි අංගුලිමාල තෙරුන් වහන්සේ සංඝ නවකයෙක් වූහ. උන්වහන්සේගේ ආසනය සමීපයට ගෙනෙන ලද ඇතා උන්වහන්සේට කුඩය ඇල්ලීමට බිය විය. ඒ බව රජුට දැන්වූහ. දුෂ්ඨ ඇතා හැර වෙන ඇතකු නැති බව ද කීහ. ඒ ඇතා ගෙන ඒමට නොහැකි බවද කීහ. රජ එය බුදුහිමට දැන්වීය. සංඝ නවක තෙර කව්දැයි බුදුහු විචාලහ. අඟුල්මල් තෙර බව දැන්වීය. එසේ නම් ඒ දුෂ්ඨ ඇතා ගෙනවුත් තබන්නැයි කීහ. මතැතා මර්දනය කොට ගෙනාහ. ඒ ඇතා තෙරුන්ගේ තේජසින් නාසයෙන් හුලං පොදක් පිටකිරීමටද නොහැකි විය. මෙසේ සත් දිනක් දානය දෙන ලදී. සත්වන දිනයෙහි රජ බුදුන් වැඳ ධර්මය දේශනා කරන්නැයි ආරාධනා කළේය.
රජුන්ගේ පිරිස අතර කාල හා ජුණ්ණ යයි ඇමතිවරු දෙදෙනෙක් වෙති. රජමාලිගාවට අයත් ධනය විනාශ වේ යයි කාල ඇමති සිතීය. “මෙතෙක් දෙනා මොනවද කරන්නේ, කාල විහාරයට ගොස් නිදා ගනී. රාජ පුරුෂයෙකුට මේ ධනය ලැබුන නම් මොනවද නොකරන්නේ. රජු සන්තකය අහෝ විනාශ වේ.” ජුණ්ණ ඇමති මෙසේ සිතීය, “මේ රාජ ස්වභාවය ඉතා මහත්ය. වෙන කාටද මෙසේ කරන්න පුළුවන්. එබඳු රාජ ස්වභාවයේ සිට මෙබඳු දානයක් දීගත නොහැකි නම් මොන රජෙක්ද? භාග්‍යවතුන් වහන්සේ පිරිසෙහි අදහස් බලන්නේ ඔවුන් දෙදෙනා ගේ අදහස් දැන ඉදින් අද ජුණ්ණගේ අදහසින් ධර්ම කථාව කරන්නෙම් නම් කාලගේ හිස සත්කඩක්ව පුපුරන්නේය. මා විසින් වනාහි සත්වානු කම්පාවෙන් පාරමිතා පුරන ලදී. ජුණ්ණ වෙනත් දවසක මගේ ධර්ම කථාව අසා මාර්ගඵල අවබෝධ කරන්නේය. දැන් වනාහි කාල බලන්නෙමි යයි රජතුමාට සතර පද ගාථාවක් වදාළහ.
රජ අසතුටුව, මවිසින් මහ දනක් දෙන ලදී. සතරහු මට මඳ බණක් වදාළහ. දසබල බුදුරදුන්ගේ සිත ගැනීමට නොහැකිවෙමියි හැඟේ. හේ උදේ ආහාරය ගෙන විහාරයට ගොස් භාග්‍යවතුන් වැඳ විචාළේය. ස්වාමිනී මවිසින් මහ දනක් දෙන ලදී. අනුමෝදනාව කුඩා විය. ස්වාමිනී මාගේ වැරැද්ද කුමක්ද? මහරජ ඔබේ වැරැද්දක් නැත. පිරිස අපිරිසිදුය. එනිසා දහම් නොදෙසන ලදී. ස්වාමින් වහන්ස, කුමක් හෙයින් පිරිස අපිරිසිදුද? ශාස්තෲන් වහන්සේ ඇමතිවරු දෙදෙනාගේ පරිවිතක්කය දැන්වුහ. රජ කාල විචාළේය. දරුව කාල එසේද? මහරජ එසේය. මා සතු දේ මා දෙනකල්හි ඔබේ කොතනද රිදෙන්නේ? ඔහු දැකීමට නොහැකිවෙමි. මාගේ රාජ්‍යයෙන් ඔහු පිටුවහල් කරන්න. ඉන්පසු ජුණ්ණ කැඳවීය. දරුව මෙසේ සිතීදැයි විචාළේය. මහරජ එසේය. ඔබේ සිත අනුවම එසේවේවා. ඒ මණ්ඩපයෙහිම ඒ පනවන ලද අසුන්වලම පන්සීයක් භික්ෂූන් වඩා හිඳුවා ඒ තැන් දූවරුන්ම පිරිවරා රජ ගෙදරින් ධනය ගෙන මා දුන් ලෙසම සතියක් දානය දෙන්න. හේ එසේ දුන්නේය. දී සත්වන දිනයෙහි භාග්‍යවතුන් වහන්සේ මට දහම් දෙසන්න යයි අයදීය.
ශාස්තෲන් වහන්සේ දාන දෙකේම අනුමෝදනාව එකක් කොට මහා ගංඟා දෙකක ජලය පිරුණු මහා ගංඟාවක් කරන්නා සේ මහා ධර්ම දේශනාවක් දෙසූහ. දේශනා අවසානයෙහි ජුණ්ණ සෝවාන් විය. රජ පැහැදී දසබලයන් වහන්සේට බාහිර වස්තු ප්‍රදානය කෙළේය. ඒ භාග්‍යවතුන් වහන්සේට මෙසේ ලාභ උපන්නේ යයි දත යුතුය.
**අභිනිප්ඵන්නො සිලොකො** ගුණකථා වර්ණනාවයි. එයද භාග්‍යවතුන් වහන්සේගේ දම්සක් පැවතුමේ සිට නිපන්නේය. එතැන් පටන් භාග්‍යවතුන් වහන්සේ, ක්‍ෂත්‍රියෝ ද බ්‍රාහ්මණයෝද ගැහැවියෝද නාග සුපර්ණ ගාන්ධර්ව දෙවියෝ බ්‍රහ්මයෝද වන්දනා කරති. කුමක් කියා? මෙසේ ඒ භාග්‍යවතුන් වහන්සේ ආදියෙනි. අන්‍ය තීර්ථකයෝ වර රෝජට දහසක් දී ශ්‍රමණ ගෞතමයන්ගේ නුගුණ කියවයි පිටත් කළහ. හේ දහස ගෙන දසබල ගෞතමයන් පාදතලයේ සිට කේසාන්තය දක්වා බලන්නේ ලික්ඛා මාත්‍රයකුදු දොසක් නොදැක පැතිරුණු දෙතිස් මහ පුරිස් ලකුණින් හා අසූ අනුව්‍යඤ්ජනයෙන් ලකර වූ ඛ්‍යාම ප්‍රභාවෙන් නබෝ ගැබ සේ, විසිතුරු කුසුමෙන් සුන්දර වූ නඳුන් උයන හා සම වූ අනවද්‍ය වූ ආත්මභාවයෙහි (ශරීරයෙහි) නුගුණ කියන්නාගේ කට ද ඇදවන්නේය. හිස ද සත්කඩක්ව පැලෙන්නේ ය. නුගුණ කීමට උපායක් නැත. වර්ණනාවම කරන්නෙමියි පාදතලයේ සිට කේසාන්තය දක්වා අතිරේක පද දහසකින් වර්ණනාවම කෙළේය. යමක ප්‍රාතිහාර්යයේදී මේ වර්ණනා තොමෝ මුදුන් පැමිණියාය. මෙසේ ගුණ .........උපන්නේය.
**යාව මඤ්ඤෙ ඛත්තියා** ක්ෂත්‍රිය, බ්‍රාහ්මණ, වෛශ්‍ය, ශුද්‍ර, නාග, සුපණ්ණ, යක්ෂ, අසුර, දේව, බ්‍රහ්මයෝ සියල්ලෝම ප්‍රියමනාපව තුටු පහටුව වාසය කරති. **විගතමදො ඛො පනා** මෙපමණක් ජනයෝ ප්‍රියමනාප රූපව වසති. මතින් පමා වී ජව වශයෙන් ආහාර නොගනිති. අනික් අතට ඒ භාග්‍යවතුන් වහන්සේ විගත මදයෙන් ආහාර ගනිති.
**යථාවාදී** වචනයෙන් යම්සේ කියා ද ඒ අනුවම කයින් ක්‍රියා කරති. කයින් වචනය හෝ වචනයෙන් කය හෝ නො ඉක්මවති. වචනය කයින් ද කය වචනයෙන් ද සම වේ යම් සේ කීහ.
මේ සුකර යක්ෂයා හුරන් දැක ඌරන් හා සමාන වම් පැත්ත පෙන්වා ඔවුන් අල්ලා කයි. අජාමිගයන් දැක ඔවුන් හා සමාන දකුණු පැත්ත පෙන්වා ඔවුන් ගෙන කයි. වසු පැටවුන් දැක වසු හඬින් ශබ්ද කරන්නේ ඔවුන්ගෙන කයි. ගොනුන් දැක ඔවුන්ගේ අංවලට සමාන අං මවා ඔවුන් දුරින්ම ගොනකු මෙන් පෙනේ යයි ලංවූ විට ගෙන කයි. ධම්මික වායස ජාතකයෙහි වාතභක්ඛයා මෙන් කුරුල්ලන් විසින් අසන ලද කවුඩා මම වායුව අනුභව කරන බැවින් මුව විවරකොට ප්‍රාණීන් මැරේය යන භයින් එක් පාදයකින් සිටියෙමි. එහෙයින් ඔබලාද ,
**කුරුල්ලන් විශ්වාසයට - පැමිණවීය එයින්, **
මෙසේ විශ්වාසයට පැමිණි කුරුල්ලන් කෑවේය. එහෙයින් එනිසා ඔවුන්ගේ වචන කයින් නොවේ. කය වචනයෙන් සම නොවේ යයි දක්වයි.
එතෙර වූ තරණය කළ සැකය මොහුටනුයි (සැකය නැතැයි සේයි) **තිණ්ණ විචිකිච්ඡා** වේ. එය කෙසේද එය කෙසේදැයි එබඳු වූ කථා දුරු වූයේ මොහුටය. විගත කථා වේ. එසේම යම්සේ මහජනයා මේ ගස කුමන ගසක්ද? මේ ගම, මේ ජනපදය, මේ රට කුමන රටක්ද ? කුමක් හෙයින් මේ ගස සෘජුවේද? මේ ගස ඇදවේද? සමහර මල් සුවඳයි සමහර මල් දුඟදයි. සමහර ගෙඩි මිහිරියි. සමහර ගෙඩි අමිහිරියි. සැක ඇතිවේ. ශාස්තෲන් වහන්සේ එසේ නැත. ශාස්තෲන් වහන්සේ වනාහි මේ නාමධාතූන්ගේ උත්සන්න අනුත්සන්න බැවින් මෙය මෙසේ වේ යයි සැක නැතිවේමය. යම්සේ ප්‍රථම ධ්‍යානලාභීන්ගේ ද්විතීය ධ්‍යානාදියෙහි සැක ඇතිවේ. පසේ බුදුන්ගේ ද සර්වඥතා ඥානයෙහි යාවත්ව ස්ථිර වශයෙන් නැති නිසා ව්‍යවහාර වශයෙන් සැක ඇතිවේ. බුදුන් වහන්සේට මෙසේ නොවේ. උන්වහන්සේ සියළු තැන සැක නැතිවම දක්වයි.
**පරියොසිත සංකප්පො** කිසිවෙක් සීලය පමණකින්ද, කිසිවෙක් විදර්ශනාව පමණකින්ද කිසිවෙක් ප්‍රථම ධ්‍යානයෙන්ද... නෙවසඤ්ඤා නා සඤ්ඤා සමාපත්තියෙන් ද කිසිවෙක් සාවක පාරමී ඤාණයෙන් ද කිසිවෙක් පසේබුදු නුවණින් ද පරියෝසිත සංකප්පා සම්පූර්ණ වූ මනෝරථ වන්නාහ. මාගේ ශාස්තෲන් වහන්සේ එසේ නොවේ. මාගේ ශාස්තෲන් වහන්සේ වනාහි සර්වඥතා ඤාණයෙන් මනෝ රථය මුදුන් පමුණුවා ගන්නාහයි දක්වයි.
**අජ්ඣාසයං** ආදි **බ්‍රහ්මචරියං** කරණාර්ථයෙහි ද්විතීය, වචනයි. අධික වූ අදහසින් උතුම් නිශ්‍රය වීමෙන් ආදි බ්‍රහ්ම චරියාවෙන් පුරාණ බ්‍රහ්ම චරියාවෙන්ද ආර්ය මාර්ගයෙන් සැකයෙන් එතෙරව සැකය පහකොට පරියෝසිත සංකප්ප යන අර්ථයයි. පෙර නොඇසූ විරූ ධර්ම කෙරෙහි තමාම සත්‍ය අවබෝධ කෙළේය. එහි ද සර්වඥතාවට පැමිණ බල කෙරෙහි ද වසීභාවයයි වචනයෙන් භාග්‍යවතුන් වහන්සේගේ පරියෝසිත සංකප්පතාව ද ආර්ය මාර්ගයෙන් ම නිපන්නේය.
**යථරිව භගවා** භාග්‍යවතුන් වහන්සේ යම්සේද, මෙසේ එකම දඹදිව් තලයෙහි සිව් දිසාවෙහි චාරිකාවේ හැසිරෙන්නේ ඒකාන්තයෙන් සතර බුදුවරයෝ ධර්මය දේශනා කරන්නාහයි බලාපොරොත්තු වන්නේ තුන් බුදුවරයෝ යයි කීහ. පසුව දස පාරමී පුරා හතරක් තුනක් හෝ උපත් දුලබය. ඉදින් නිබඳවම එක්තැනැක වසන්නේ ධර්ම දේශනා කරන්නේ නම් ඒක චාරිකාවක යෙදෙන්නේ මෙසේද දඹදිව සෝභා කරන්නේද බොහෝ දෙනාගේ හිත සුව පැමිණෙන්නේ ය. යි සිතා **අහො වත මාරිසා** යයි කීහ.
මෙහි **අට්ඨානමෙතං අනවකාසො ඨානං** යනු අවකාශයයි. මේ දෙකම කාරණා යන්නට අධිවචනම වේ. කාරණය සිටියි, මෙහි ඊට අයත් පැවැත්මෙන් ඵලය ඨාන වේ. අවකාශය මෙන් ද එය නැතිව වෙන තැනක නොපවතී යයි අවකාස වේ. යං යනු කරණාර්ථයෙහි ද්විතීයාය. මෙය කියන ලද්දේ වේ. යම් හේතුවකින් එක ලෝක ධාතුවක බුදුවරු දෙදෙනෙක් එකට පහළවන්නාහු නම් එය සිදු නොවන්නේය.

ගාථාවේ එක් සක්වලක්ම එක් ලෝක ධාතුවකි. “දහසක් ලෝකධාතු කම්පාවූයේය” යයි ආ තැන සක්වල දහසක් ලෝකධාතුවක්. “ආනන්ද තථාගතයන් වහන්සේ කැමති වන්නේනම් තුන් දහසක් මහා ලෝකධාතුව ශබ්දයෙන් දන්වන්නේ නම් ආලෝකයෙන් පතුරවන්නේ නම්” ආ තැන තුන්දහසක් මහා ලෝකධාතුව එක් ලෝකධාතුවකි. “මේ දස දහසක් ලෝක ධාතුව” යයි ආ තැන සක්වල දස දහසක් එක් ලෝක ධාතුවකි. **එකිස්සා ලොකධාතුයා** ඒ සඳහා යයි කීහ. මෙපමණක් ජාති ක්ෂේත්‍රය නම් වේ. මේ සක්වළෙහි දඹදිව මධ්‍ය දේශය හැර වෙන් තැනක බුදුවරු නූපදිති. ජාතික්ෂේත්‍රයෙන් පිටත බුදුවරුන්ගේ උත්පත්තිස්ථාන නොපෙනේ. **යෙනත්ථෙන** යම් පවාරණ සංග්‍රහයකින්.
**වණ්ණෙන චෙව යසසාවා** අලංකාර පිරිවරින්ද පින් සිරියෙන්ද යන අර්ථයයි. **සාධු මහා බ්‍රහ්මෙ** මෙහි සාධු ශබ්දය සම්ප්‍රසාදනයෙහිය. **සංඛාය මොදමා** දැන සතුටුවෙමු.
**යාව දීඝ රත්තං මහා පඤ්ඤොව සො භගවා** මෙපමණ යයි පිරිසිඳ කීමට නොහැකිය. බොහෝ කාලයක් අපගේ ඒ භාග්‍යවතුන් වහන්සේ මහා ප්‍රඥාවන්තව යයි කීම ඔබලා සිතන්න. ඉක්බිති තමාම මේ ප්‍රශ්නය විසඳන කැමැත්තේ, “යහළුව පාරමී පුරා බෝ පළඟෙහි තුන්මරුන්ගේ මුදුන බිඳ ප්‍රතිවේධ තුළ අසාධාරණ ඤාණය ඇති ඒ භාග්‍යවතුන් වහන්සේ මහා ප්‍රාඥ වන්නේ දැන් මෙය අසිරිමත් නොවේ. පරිපාකයට නොගිය අවබෝධයෙන් ප්‍රදේශ ඤාණයක සිටියේ රාගසහිත කාලයෙහි ද මහා ප්‍රඥා බවම ඔබට කියන්නෙමි”යි භවයෙන් වැසුණු කරුණ ගෙනහැර දක්වන්නේ **භූත පුබ්බං ඛො** ආදිය කීහ. **පුරොහිතො** සියළු කටයුතුවල අනුසාසනා කරන්නේ පුරෝහිතය. **ගොවින්දො** ගෝවින්ද අභිෂේකයෙන් අභිෂේක කළා වූ ස්වභාවයෙන්ම වනාහි අභිෂේකයේ සිට වෙනත් නමක් ගොවින්දා යයි ව්‍යවහාර විය.
**ජොතිපාලො** බැබළීමෙන් ද පාලනයෙන් ද ජෝතිපාල. ඔහු උපන් දිනයෙහි සියළු ආයුධ දිලිසුනේය. රජතුමාද පාන්දරම තමාගේ මඟුල්කඩුව දිලිසෙනු දැක බියවී සිටියේය. මහාගෝවින්ද පාන්දරම රාජ සේවයට ගොස් “සුවසේ පහන් කෙළේදැ”යි ඇසීය. රජ ඇදුරුතුමණි, “මට මොන සැප නින්දක්දැ”යි කියා ඒ කරුණ දැන්වීය. මහරජතුමණි. බිය නොවන්න. මට පුතෙක් උපන්නා. ඔහුගේ අනුභාවයෙන් සියළු නුවර ආවුධ දිළිසුණේ” යයි කීය. කිම මෙම කුමාර සතුරුවන්නේ දැයි සිතා රජ වැඩියක් බිය විය. මහරජ කුමක් සිතත්දැයි විචාරණ ලද්දේ එය දැන්වීය, ඉක්බිති මහරජ බිය නොවන්න. මේ කුමරා ඔබට ද්‍රෝහි නො වෙන්නේ ය. සියළු දඹදිව ප්‍රඥාවෙන් ඔහු හා සම කෙනෙක් නො වන්නේ ය. මගේ පුතාගේ වචනයෙන් මහජනයාගේ සැක බිඳී යන්නේ ය. ඔබ වහන්සේගේ සෑම කටයුතුවල අනුසාසනා කරන්නේ යයි අස්වැසීය. සතුටු වූ රජ කුමරාගේ කිරිමිලට වේවයි දහසක් දී කුමරා වැඩුණු කළ මට පෙන්වන්නැයි කීය. කුමරා පිළිවෙළින් වැඩිවියට පැමිණියේ ඇලුණු බැවින් හා පාලක සමර්ථනාවෙන් ද ජෝතිපාලයයි නම් කළහ. එයින් කියන ලදී “ජොතනතො ච පාලනතො ච ජොතිපාලො” බැබළීමෙන් ද පාලනයෙන් ද ජෝතිපාල වේ.
**සම්ම වොස්සජ්ජිත්වා** මනාව අත්හැර, පාඨය මෙයම වේ. **අලමත්ථදසතරො** සමර්ථ, ප්‍රතිබල, අර්ථය දක්නා, අර්ථය දැකීමට හැකි අලමත්ථදසං වේ. අතිශායාර්ථයෙහි අලමත්ථදසතරො වේ. අර්ථය ඉතා හොඳින්ම දක්නා සුළු. **ජොතිපාලස්වෙව මාණවස්ස අනුසාසනියා** හේ ද ජෝතිපාලම අසා අනුසාසනා කෙරේ යයි දක්වයි.
**භවමත්ථු භවත්තං ජොතිපාලං** භවත් ජෝතිපාලයන්ට වැඩක්ම වේවා. සියළු යහපත ද මංගලද වේවා යන අර්ථයයි. **සම්මොදනීයං කථං** මහරජතුමණි මෙසේ නො සිතන්න. සියළු සතුන්ට මෙය ඒකාන්ත ධර්මයකි. ආදි නයින් මරණ ප්‍රතිසංයුක්ත සෝකය නැති කිරීමෙන් පිළිසඳර කථා අවසන් කොට, **මා භවං ජොතිපාලො අනුසාසනියා පච්චව්‍යාහාසි** නොවැලකෙන්න අනුසාසනයෙන්. මම අනුසාසනා නොකරමියි අනුසාසනයෙන් නොවැලකෙන්න යන අර්ථයයි. **අභිසම්භොසී** සංවිධානය කොට තැබීය. **මනුස්සා එවමාහංසු** ඔහු පියාට වඩා මහා ප්‍රාඥය, සියළු කටයුතුවල අනුසාසනා කරයි. සියළු කර්මාන්ත සංවිධානය කරනු දැක සතුටු සිත්ව පින්වත් බමුණා ගෝවින්දය, මේ පින්වතා ඒකාන්තයෙන් මහා ගෝවින්ද බ්‍රහ්මණයාය,යි මෙසේ කීහ. මෙය කියන ලදී. ගෝවින්ද නම් පින්වත් බමුණෙක් විය. ඒ මොහුගේ පියායි. මොහු වනාහි ඒකාන්තයෙන් මහා ගෝවින්ද බ්‍රාහ්මණයාය.
**යෙන තෙ ඡ ඛත්තියා **ක්‍ෂත්‍රිය සදෙනා වන ඔහු සහායකයෝ යයි කියන ලදී. ඔවුන් වනාහි රේණුගේ පියාගේ කණිටු සොයුරෝය. එහෙයින් මහා ගෝවින්ද මොහු අභික්ෂිත කළ පසු මොවුන් රාජ සංවිධානයෙහි කරන්නේ හෝ නොකරන්නේ කල් ඇතිව ඔවුන් රේණු වෙත යවා පිළිණ ගත්තේ යයි සිතා ක්ෂත්‍රිය කුමාරයින් සදෙනා වෙත එළඹියේය. **රාජකත්තාරො **රාජකාරක ඇමතිවරු,
**මදනියා කාමා** මත්කරන පමාකරන කාම. කල්ගිය කල මෙය සිහිකිරීමටද නොහැකි වන්නේය. එහෙයින් පින්වතුන් එන්න යන අර්ථයයි.
**සරාමහං භො** එකල්හි වනාහි මිනිසුන්ගේ සත්‍යවාදී කාලයක් විය. එහෙයින් මා කියන ලද්දේ කවදාද කවුද දැක්කේ කවුද ඇසුවෙ අභූත නොකියා පින්වත මම සිහිකරමියි කීය. **සම්මොදනීයං කථං කිම** මහරජ, දෙව්දත් ගිය කල්හි නොසිතන්න. මෙය සියළු සතුන්ට ඒකාන්ත ධර්මතාවකි. සංසාරවල මේ ස්වභාවයයි. මෙබඳු වූ පිළිසඳර කතා **සබ්බානි සකටමුබානි පට්ඨපෙසි** සියළු රාජ්‍ය සයම ගැල්මුවව තැබීය. එක් එක් රජුගේ රාජ්‍යය යොදුන් තුන්සියයක් වේ. රේණු රජුන්ගේ පියාණන් මෙන් විය. කුමක් හෙයින් මෙසේ පිහිටුවීද? කලින් කල රජවරුන් දැකීමට පැමිණෙන අනික් රජුන් නොපෙළා තම තමාගේ ජනපදයෙහි සේනාවම එන්නේය. යන්නේයයි අනිත් රාජ්‍යකට ගිය කෙනෙකුගේ බත් දෙව, හරක් දෙව, යි කියන්නාහුට මින්පසු උද්ඝෝෂණය කරති. මේ රජවරු තම තමාගේ විජිතවලින් නොයති. අප ලඟ තිබෙන මේ මේ දේවල් ලබමින්, ඉල්ලමින් මිනිස්සු අප පෙළමියි නොසිතති. මෙය සිතා මහා ගොවින්ද රජවරු බොහෝ කලක් සතුටෙන් රාජ්‍යනුශාසනා කෙරෙතැයි මෙසේ පිහිටුවීය.
මේ නගර හත ඒ රජුන්ගේ ප්‍රයෝජනය සඳහා මහා ගෝවින්ද විසින්ම නිර්මාණය කරන ලදි.
මේ ඒ සත් රජුන්ගේ නම්ය. ඔවුන්ගෙන් එක්කෙනෙකුට සත්තභූ නම විය. එක්කෙනෙක් බ්‍රහ්මදත්ත නම් විය. එක්කෙනෙක් වෙස්සභු විය. එක්කෙනෙක් භරත විය. ඒ සමග තවත් වෙස්සභූ නමක් විය. එක්කෙණෙක් රේණු නම් විය. කෙනෙක් ධෘතරට්ඨ විය. මේ සත් භාරතයෝ දඹදිව්තලයෙහි භාරත මහරජවරු වූහ.
**උපසංකමිංසු** - අපගේ මේ ඓශ්වර්ය සම්පත්තිය අනිකෙකුගේ ආනුභාවයෙන් නොව මහා ගෝවින්දයන්ගේ ආනුභාවයෙන් නිපන්නේය. මහා ගෝවින්ද තෙමේ අපගේ සත්රජුන් සමගි කොට දඹදිව්තලයෙහි පිහිටුවීය. පෙර උපකාරයට ප්‍රත්‍යුපකාර කිරීම පහසු නොවේ. අප සත්දෙනාගේම අනුසාසනා කෙරේවා හේ ම සේනාපති ද පුරෝහිත ද කරමු. කිසේ අපගේ සමෘද්ධිය වන්නේ යයි සිතා ඔහු වෙත එළඹුනාහ. මහා ගෝවින්ද තෙමේ ද මා විසින් ඔහු සමග කරනු ලැබූහ. ඉදින් ඔවුන්ගේ වෙනත් සේනාපති සහ පුරෝහිත වන්නාහු නම් එයින් තම තමාගේ සේනාපති පුරෝහිතයන්ගේ උපදෙස් ගෙන භේදවන නිසා ඔවුන්ගේ සේනාපති තනතුර ද පුරෝහිත තනතුර ද ඉවසිමියි සිතා භවත්නි එසේ වේවායි පිළිවදන් දුන්නේය.
**සත්ත ච බ්‍රාහ්මණ මහාසාලෙ** මම සියළු තැන්වල පෙනී සිටියත් නැතත් යම්තැනක මම පෙනී නොසිටියේ නම් එහි කළයුතු දේ මොව්හු කරන්නෝ යයි අනු පුරෝහිතයන් සත් දෙනෙකු තැබීය. ඔවුන් සඳහා මෙය කියන ලදී. සත්ත ච බ්‍රාහ්මණ මහා සාලේ. දවසට තුන්වරක් හෝ උදේ හෝ සවස හෝ නාන්නේ යයි **නහාතකා** වේ. වතාවත් අවසානයෙහි හෝ නෑම වේ. එතැන් පටන් බමුණන් සමග ආහාර නොගනිත්. නොබොත් යනු ද නහාතක වේ.
**අබ්භූග්ගඤ්ජි** ඉහළ නැගුණේය. එකල වනාහි බ්‍රහ්මයා සමග සාකච්ඡාකර සියළු දඹදිව මෙසේ අනුශාසනා කිරීමට නොහැකියයි නිදාගත් හුන්තැන්වල මිනිසුන්ගේ කතා පැවතියේය. **(ධුර) න ඛො පනාහං** මහා පුරුෂයා වනාහි මේ මට පෙර නොවූ විරෝධයක් ඇතිවිය. වර්ණ ඇතිවීම බරෙක් නොවේ. උපන් තනතුරු රැකීම බරෙකි. මෙය ද මට නොසිතා කථා නොකොට තනතුරු ඇතිවිය සිතා කතාකොට මේ මීට වඩා පළල්වම වන්නේය. බ්‍රහ්මයා දැකීමේ උපායක් සොයන්නෝ එය දැක “මවිසින් මෙසේ අසන ලද්දැයි ආදිය ද මෙහි කල්පනා කෙළේය.
**යෙන රෙණු රාජා තෙනුපසංකමි** මෙසේ මාගේ අතරතුර දකිනු කැමැත්තේ හෝ දොඩනු කැමැත්තේ නොවන්නේය. එයින් සිදුණු පළිබෝධ ඇත්තේ සුවසේ වාසය කරන්නෙමියි පළිබෝධ නැතිකිරීම සඳහා එළඹියේය. සියළු තැන මෙම පිළිවෙළමය. **සාදිසියො** සමවර්ණ, සමජාතික.
**තවං සන්ථාගාරං කාරෙත්වා** දිවා රාත්‍රි ස්ථාන සහ සක්මන් මළු සහිතව වැසි සාරමසෙහි විසීමට යෝග්‍ය වූ බිහි නලින් වටවූ විචිත්‍ර වූ තානායමක් කරවා **කරුණඣානං ඣායි** කරුණාවෙන් තුන හතර ධ්‍යාන වැඩීය. කරුණා මුවින් වනාහි මෙහි ඉතිරි බ්‍රහ්ම විහාර තුනද යන්නා ලද්දේ වේ. **පරිතස්සතා** ධ්‍යාන භූමියෙහි සිටියහුට (ධ්‍යාන ගත වූ විට) අකමැති හෝ කලකිරීම් හෝ බිය තැවීම් හෝ නැත බ්‍රහ්මයා වනාහි පැමිණීම බලාපොරොත්තුවන, පැමිණීමේ තෘෂ්ණා ඇති යන අර්ථ වේ.
**භයං** සිත උත්‍රාසයට පමුණුවන බිය. **අජානතා** නොදන්නේ. **කථං ජානෙම තං මයං** අපි කෙසේ නම් ඒ කථාව දනිමුද? මේ එය වසන්නාගේ නම කුමක්ද කුලය කුමක්ද ආදිය කුමන අයුරින් ඔහු දරන්නේද යන අර්ථයයි.
**මං වෙ කුමාරං ජානනන්ති** මා කුමරුයයි ළමයෙකැයි දනිති. බ්‍රහ්මලොකෙ ශ්‍රේෂ්ඨ ලෝකයෙහි, **සනත්තන **බොහෝ කාලයක, පුරාණ වූ, මම ඒ පුරාණ කුමරා වූ සනං කුමාර නම් බ්‍රහ්මයා යයි දක්වයි. **එවං ගොවින්ද ජානාහි** ගෝවින්ද පණ්ඩිතයෙනි, මෙසේ මා දැනගන්න. මෙසේ දරාගන්න.
මෙහි **අග්ඝං** යනු ආගන්තුකව පිළිගැන්විය යුතුයයි කියනු ලැබේ. එහෙයින්ම මෙම අසුන පණවන ලදී. මෙහි වාඩිවෙන්න. මේ ජලය පිරිසිදුය. මෙයින් පැන් බොන්න. පා සෝදන්න. මෙය පා තෙලය, මෙයින් පාදයේ ගල්වන්න. මෙය මධුපාසය. බෝසත්තුමාගේ බ්‍රහ්මචර්යාව අනෙකකුගේ බ්‍රහ්මචර්යාවට සමාන නොවේ. මෙය හෙට හෝ මෙය තුන්වන දිනයෙහි නොවෙන්නේය. සන්නිධිය නම් කරන්නේය. මධුපාසය නම් ලුණු නැති තෙලින් නොබැද මෝරු නම් හුමාල ජලයෙන් තැම්බු සාක එය සඳහා මෙය ගෙන අනුභව කරවයි කියන්නේ **අග්ඝෙ භවන්තං පුච්ඡාම** ආදිය කීහ. මේ සියල්ලද **අග්ඝා බ්‍රහමුනෝ අත්ථි** පින්වත ඔබ. විචාරමු. මෙසේ විචාරන්නවුන්ද **අග්ඝං කුරුතු** පින්වත පිළිගැනීමු. මෙය අග්ඝ යයි කියන ලද්දේ වේ. කිම? මෙයින් එකක්වත් බ්‍රහ්මයා නොවළඳාද? මෙය නොදනීද? අප නොදනී. දන්නේ ද තමා සමීපයට පැමිණි ආගන්තුකයා විචාල යුතුයයි වතාවත් හිසින් විචාරයි.
ඉක්බිති බ්‍රහ්මයා කිම පණ්ඩිතයෙක්ද මා පරිභෝග කරන බව දැන විචාරයිද? නැතහොත් කුහකකමේ සිට විචාරයි. පරික්ෂා කර බලන්නේවත් හිසින් සිට විචාරන්නේ යයි දැන දැන් එය පිළිගැනිමි වටී යයි, **පතිගණහාම තෙ අග්ඝං යං ත්වං ගෝවින්ද භාසසි** - යයි කීය. ගෝවින්ද ඔබ යමක් කීවේද? මේ ආසනය පනවන ලදී. මෙහි හිඳගන්න. එහි ඒ අප ආසනයේ හිඳගන්නේ නම් වෙමු. පැන් බොන ලද්දෝ වෙමු. මගේ පාද සේවනය කරනු ලබත්වා තෙල් ආලේප කරනු ලැබේවා. දිය සාක ද පරිභෝග කරනු ලැබේවා. ඉවසූ කාලයේ සිට ඔබ දෙන ලද දේ මම පිළිගතිමි. එහෙයින් කියන ලදී. **පතිගණහාම තෙ අග්ඝං යං ත්වං ගොවින්ද භාසසි** මෙසේ වනාහි අග්ඝය පිළිගෙන ප්‍රශ්නයට ඉඩ හරින්නේ **දිට්ඨධම්ම හිතතත්ථාය** යනාදිය කීය.
**කංඛී අකංඛී පරවෙදියෙසු** මම සැක සහිත වූයේ භවතා නිසා සංස්කරණය වූයේ අනුන් ප්‍රකට පරවාදි ප්‍රශ්නවල නිසැක වූයේ වෙමි.
**හිත්වා මමත්තං** මෙය මගේ මෙය මගේ උපකරණ තෘෂ්ණාව හැර, මනුජෙසු සත්ත්වයන් කෙරෙහි, මිනිසුන්ගේ යමෙක් මමත්වය හැර යයි අර්ථය වේ. එකෙක් නැගිට සිටින්නේ, **එකොදිභූතො** - එකෙක් හිඳගෙන ඉන්නේ, මෙහි වචනාර්ථය වනාහි එකෙක් පිබිදෙයි පවත්වයි යනු එකෝදිවේ. එබඳු වූයේ යයි එකොදිභූතො වේ. **එත්ව ඨිතො** - මේ ධර්මවල සිටියේ. **එත්ථ ච සික්ඛමානො** - මේ ධර්මවල හික්මෙන්නේ යන්න මෙහි සංක්ෂෙපයහි. විස්තර වනාහි ඉහළ මහා ගෝවින්ද විසින් ද බ්‍රහ්ම විසින් ද කියන ලදී.
එහි **එතෙ අවිද්ධා** - මේ පිලිගඳෙහි මම අවිද්ධය, නොදනිමිය යන අර්ථයයි. ඉධ **භූහි ධීරා** - එහෙයින් මම ඔබ කියන්න. ධීර, පණ්ඩිත කියන්න. **කෙනාවටා වාති පජා කුරූරු** - කවර නම් කෙලෙස් ආවරණයෙන් ආවරණය කන ලද ප්‍රජාව කුණුගඳ හමයි. **ආපායිකා** - අපායට එළඹි. **නිවුත බහ්ම ලොකා** - වසන ලද පිහිත වසන ලද බ්‍රහ්මලෝකය මොහුටනුසි නිවුත බ්‍රහ්ම ලෝක වේ. ප්‍රජාවගේ කවර නම් ක්ලේශයකින් බ්‍රහ්මලෝක මාර්ගය වසන ලද්දේ පිළිසන් වූයේදැයි විචාරයි.
**කොධො මොඝ වජ්ජං නිකතී ච දොබ්හො** - කිපෙන ලක්ෂණය ක්‍රෝධයයි. අනුන් මුළාකරන ලක්ෂණය මුසාවාදය සමානයයි දක්වා වංචා ලක්‍ෂණ වූ කපටි බවද මිත්‍රද්‍රෝහි ලක්‍ෂණය වූ (දෙබ්හය.) ද්වේශයද. **කදරියතා අතිමානො උසුයසා** - තද මසුරු ලක්ෂණය මසුරුකම ද ඉක්මවා මනින ලක්‍ෂණය වූ මානය ද අනුන්ගේ සම්පත් නැති කරණ ලක්ෂණයම වූ උසුය්‍යා ද. **ඉච්ඡා විචිකිච්ඡා** - තෘෂ්ණා ලක්ෂණය වූ ඉච්ඡාව ද මසුරු ලක්‍ෂණය වූ විචිකිච්ඡාව ද විහිංසා ලක්‍ෂණය වූ අනුන් වෙහෙසීමද, **ලොහො ච දොසො ච මදො ච මොහො** - යම්කිසි තැනක ඇලෙන ලක්ෂණය වූ ලෝභයද දුෂ්‍ය ලක්‍ෂණය වූ ද්වේශයද මත්වන ලක්ෂණය වූ මදයද මුළාවන ලක්‍ෂණය මෝහය ද, **එතෙසු-යුක්තා අතිරාමගන්ධා** - මේ කෙළෙස් තුදුසෙහි යුක්ත වූ ප්‍රජාව නිරාමයන්ට නොවෙති. සාම ගන්ධය, පක්ෂි ගඳ හා කුණු ගඳ යයි කියයි. **ආපායිකා නිවුත බ්‍රහ්මලොකො** - මෙය වනාහි අපායික ද වේ. වැසුණු බ්‍රහ්මලෝක මාර්ගයද දක්වයි. මේ සූත්‍රය කියන්නා විසින් ආමගන්ධ සූත්‍රයෙන්ද දක්වා කිවයුතුයි. ආමගන්ධ සූත්‍රයද මෙය දක්වා කිව යුතුය.
**තෙ න සුනිම්මදයා** - ඒ ආමගන්ධය මනාව නිමි මද වූ සුවයෙන් මද නැතිකළයුතු පහකළ යුතු නොවේ. අත්හැරීමට දුෂ්කරය යන අර්ථය වේ. **යස්සදානි භවං ගොවින්දො කාලං මඤ්ඤති** - පිංවත් ගෝවින්දය පැවිදිවීමට කාලය දැනගන්න. මෙයම වේවා. මෙසේ ඇති කල්හි ඔබ සමීපයට මාගේ පැමිණිම ද යහපත් ගමනක් වන්නේය. කිවයුතු ධර්මකථා හොඳින් කීවා නම් වන්නේය. දරුව ඔබ තරුණ වියේ සිටියේ සියළු දඹදිවට අග්‍ර පුරුෂයාය. මෙසේ මහත් වූ ශ්‍රී සම්පත් හැරදමා ඔබගේ පැවිදිවීම නම් ගඳැතෙක් යකඩ දම්වැල් බිඳදමා යන ගමනක් මෙන් අත්‍යුදාරය. **බුද්ධතනති** නම් වන මෙය මහා පුරුෂයා. දැඩි ලෙස උත්සාහවත් කර සනංකුමාර බ්‍රහ්මයා බ්‍රහ්ම ලෝකයට ගියේය.
මහා පුරුෂයාද මම මෙයින් නික්මී පැවිදිවීම සුදුසු නොවේ. මම රාජකුලයේ ප්‍රයෝජනය සඳහා අනුසාසනය කරමි. එහෙයින් රජුට දන්වන්නෙමි. ඉඳින් රජුට දන්වන්නෙමි, ඉදින් ඔහුත් පැවිදිවන්නේ නම් යහපති, පැවිදි නො වන්නේ නම් පුරෝහිත තනතුර බාරදී මම පැවිදි වන්නෙමියි සිතා “ඉක්බිති මහාගෝවින්ද... මම පුරෝහිත නිලයෙහි නො ඇලෙමියි යනාදිය කීය,
[__missing here__]**නාහං පුරෝහිච්චෙ රමෙ** - මම පුරෝහිත බවෙහි නොඇලෙමි. කලකිරුණෙමි. වෙනත් පුරෝහිතයකු සොයාගන්න.
ඉක්බිති රජතුමා සිව්මසක් විවේකීව සිටි බමුණාගේ ගෘහයෙහි ඒකාන්තයෙන් සම්පත් මඳ යයි සිතා ධනයෙන් ආරාධනා කරන්නේ, ඉඳින් ඔබට අඩුවක් වේ නම් ඒවා මම සරණ කරමි යයි කියා නැවත මොහු හුදකලාව සිටින්නේ කුමක් නිසාද? කිසියම් හිරිහැරයක් වන්නේ යයි සිතා,
එහි අර්ථය **- යො තංහිංසති තං වාරෙමි** - හුදෙක් මෙහි මවිසින් කළයුතු වන්නේ අසවල් දෙයයයි කියන්න. එය මම දනිමි. **භූමි සෙනාපති අහං** - එසේ නැතහොත් මම පොළොවෙහි ස්වාමියා වෙමි. ඒ මම මේ රාජ්‍යය ඔබටම පවරා දෙමි. **ත්වං පිතා අහං පුත්තො** - ඔබ පිය තනතුරෙහි සිටින්නෙහිය. ඒ ඔබ මාගේ සිත ඔබම ගෙන ගෝවින්ද නොයන්න. ඔබ කැමති සේ පවතින්න. මම සිත අනුවම සිටින්නේ ඔබදෙන ආහාර අනුභව කරමින් ඔබට අසි සම් අතින් සේවය කරමි. ඔබේ රථය හෝ පදවන්නෙමි. ගෝවින්ද අප අත්නොහරින්න යනු ද පාඨයකි. එහි අර්ථය ඔබ පිය ස්ථානයෙහි සිටින්න. මම පුත් ස්ථානයෙහි සිටිමි. ගෝවින්ද අප අත් නොහරින්න. ඉක්බිති මහා පුරුෂයා රජු යමක් සිතුවේ නම් එය තමාට නැතිබව දක්වන්නේ,
එහි නමත්ථි - මට නැත. ගහෙ - ගෙයි. ඉක්බිති රජු ඔහු විචාරයි.
එහි **ජනසි නො ගෙහෙ අම්හෙ ච කෙවලෙ** - සම්පත් පිරුණු බමුණාගේ ගෙයද ඇලීම් වශයෙන් තමාගේ ගෙයද අපගේ ගෙයද හුදෙක් සියළු දඹදිව වාසීන් යම් වදනක් අසා අත්හරී යයි කියයි.
ඉක්බිති මහාපුරුෂයා රජට කියන්නේ **“උප වුත්ථස්ස මෙ පුබ්බෙ”** යනාදිය කීය, **උපවුත්ථසස** - එහි සිව්මසක් හුදකලාව වාසය කළේ. **යට්ඨුකාමස්ස ම සතො අග්ග පජ්ජජිලිතො ආසි කුසපත්ත පරිත්ථතො** - කුසපත් වලින් ආරක්ෂා කරමින් ගිතෙල් හකුරු පැණි ආදිය බහා ගිනි දැල්වීමට ආරම්භ කෙළේය. මෙසේ ගිනි දල්වා මහජනයාට මහා දානයක් දෙන්නෙමි’යි මෙසේ සිතා සිටියහ.
**සනන්තනො** - සනංකුමාර බ්‍රහ්මයා, එයින් රජතුමා ද පැවිදිවෙනු කැමැත්තේ සද්දහාමි ආදිය කීය. එහි කතං වත්තෙථ අඤ්ඤථා ඔබ කෙසේ හෝ අන්‍යාකාරයකින් පවතින්නේද? **තෙ තං අනුවත්තිස්සාමි** - කෙසේ හෝ මම ද ඔබ අනුව සිටිමි අනුව පැවිදිවෙමි යනු පාඨයි. අනුව යන්නෙමි යන අර්ථයි. **අකාච** - පටලය නැති. කසට නැති. **ගොවින්දස්සනුසාසනෙ** - ගෝවින්දගේ අනුසාසනයෙහි. පිංවත් ගෝවින්දම ශාස්තෲ කොට හැසිරෙමියි කියයි.
**යෙන තෙ ඡ ඛත්තියා තෙනුපසංකමි** රෙණු රජුට මහරජ සාධු. රාජ්‍යය නම් මව පියා, සහෝදරයා සහෝදරිය ආදීහුද මරවා ගන්නා සතුන් අතුරෙහි මහත් රාජසිරි හැර පැවිදිවනු කැමැත්තෙන් මහරජු විසින් උදාර දෙයක් කරන ලදැයි ස්ථිර කොට උත්සාහය දැඩි කොට එළඹියේය. **එවං සමචිත්තෙසු** - රජු සිතන නියාමයෙන් ම දිනක බමුණාගේ සම්පත් පිරිහෙන්නේයයි සිතන්නේ සමසිත් විය. **ධනෙන සික්ඛෙය්‍යමා** - පොළඹවන්නෙමු. සංග්‍රහ කරන්නෙමු. **තාවත්‍යං ආහරීයතං** - එපමණ ගෙන එනු ලැබේවා. යනු ලැබේවා කැමති තරම් ගන්නැයි කියන ලදී. **භවන්තානංයෙව වාහස.** - පින්වතුන් ප්‍රත්‍ය කොට ඔබලා විසින් දෙන ලද දෙයින් ම බොහෝ ඇතිවන ලදී.
**සචෙ ජහථ කාමානි** - ඉඳින් වස්තු කාමයන්ද ක්ලේශ කාමයන් ද අත්හරින්නේ නම්. **යත්ථ පත්තො පුථුජ්ජනො** - පෘථග්ජන සත්වයෝ කාමයන් කෙරෙහි ඇලෙති. **ආරභතො දළහාහොථ** - මෙසේ ඇති කල්හි වීර්ය ආරම්භ කරන්න. පරාක්‍රමය අඩු නොකොට අධිෂ්ඨානයෙන් දැඩි කරන්න. **ඛන්තීබල සමාහිතා** - ක්ෂාන්ති බලයෙන් යුක්ත වන්නැයි රජු උත්සාහ කරවයි.
**එසමග්ගො උජුමග්ගො** - මේ කරුණාධ්‍යාන මාර්ගය සෘජු මාර්ගයයි. **එසමග්ගො අනුත්තරො** - බඹලොව ඉපදීමට මෙයම අසදෘශ වූ උතුම් මාර්ගයයි. **සද්ධම්මො සබභිරක්ඛිතො** එය ද බුදු පසේබුදු ශ්‍රාවකයන් විසින් ද ....විසින් රකින ලද ධර්මය නම් යයි කරුණා ධ්‍යානයේ වර්ණානාවෙන් ද ඒවායේ නොනැවතීම පිණිස දැඩි ක්‍රියාවම කරයි.
**කො පන භො ජානාති ජීවිතානං** - පින්වත ජීවිතය නම් දිය බුබුල වෙති, තණ අග පිනිබිඳු මෙනි. එකෙණෙහි විනාශ වන ස්වභාවය වේ. එහි ගතිය නොදනී, කොයි මොහොතේ බිඳේද කියා, **ගමනියො ඛොපන සම්පරායො** - පරලෝකය වනාහි අවශ්‍යයෙන්ම යා යුතුමය. එහි පණ්ඩිත කුලපුත්‍රයා විසින් ප්‍රඥාවෙන් අවබෝධ කළ යුතුය. **මන්තා** යනු ප්‍රඥාවය - එයින් දැනගත යුතුය. අවබෝධ කළ යුතුය. පරීක්ෂා කළ යුතුය. දත යුතුය යන අර්ථය වේ. කරණාර්ථයෙහි ආධාර වේ. **මන්තාය බොද්ධබ්බං** - ප්‍රඥාවෙන් අවබෝධ කළ යුතුය. නුවණින් දත යුතුය යන අර්ථයයි. කුමක් අවබෝධ කළයුතුද? ජීවිතය දැන ගැනීමට අපහසු බව අවශ්‍යයෙන් පරලොව යා යුතු බව. දැන ගෙන ද වනාහි සියළු පළිබෝධයන් සිඳ කුසල් කළ යුතුය. බ්‍රහ්මචර්යෙහි හැසිරිය යුතුය. කුමක් හෙයින් ද? යම්හෙයකින් ඉපදුණු අය අමරණීය නොවන හෙයිනි.
**අප්පෙසක්ඛා ච අප්පලාභාච** - පින්වත පැවිද්ද නම් අල්ප කීර්තිය ද පැවිදි වූ කාලයේ පටන් රජය හැර පැවිදි වූයේ ද වෙහෙස කොට තදින් වෙහෙසකොට ලාමක අනාථ කොට කියත්. අල්ප ලාභ ඇත්තේ ද වේ. ගම හැමතැනම ඇවිද්ද ද ආහාරය දුර්ලභ වේ මය. මෙය වනාහි බ්‍රහ්මය උසස් ජිවිතයකි. මහේසාඛ්‍ය, මහා යසස් ඇති. මහාලාභ ඇති ලාභ සත්කාරවලින් යුක්තවද වේ. පින්වතා දැන් සියළු දඹදිව අග්‍ර පුරෝහිත වේ. සියළු තැනම මුලසුන ලැබේ, මුලසුන් ලැබේ. අග්‍ර ආහාර ලැබේ. අග ගඳම ලබයි.
**රාජා ච රඤ්ඤං** - මම දැන් ප්‍රකෘති රජ වෙමි, චක්‍රවර්ති රජු මෙනි. අවසේසස ගෘහ පතියන් මැද සක්දෙවිඳ මෙනි
**චත්තචාරිසා භරියා සාදිසියෝ** - සිව් බිරියන් හා සමානය. අන්‍යයෝ වනාහි තුන්වයසෙහි බොහෝ නිළියෝ මෙනි.
**චාරිකං චරති** - ගම් නියම් පිළිවෙළින් චාරිකාවේ හැසිරෙයි. ගිය ගිය තැන බුදු කොලහලය මෙන් වේ. මිනිස්සු මහා ගෝවින්ද පණ්ඩිතයන් එතියි අසා කලින්ම මණ්ඩපයක් කරවා මාර්ගය අලංකාර කරවා පෙරගමන් කොට කැඳවාගෙන එති. මහත් ලාභ සත්කාර මහෝඝයක් මෙන් උතුරා යමින් උපදී. **සත්ත පුරෝහිතස්ස** - සත් රජුන්ගේ පුරෝහිතයන්ට. මෙසේ දැන් මෙබඳු තැන්වල කිසියම් දුකක් උපන් කල්හි “නමෝ බුදධස්ස” යයි කියති. මෙසේ එකල “නමත්ථු මහා ගොවින්දස්ස බ්‍රාහ්මණස්ස, නමත්ථු සත්ත පුරෝහිතස්ස” යයි කියති.
“මෙත්තා සහගතෙන” ආදි නයින් පෙළෙහි බ්‍රහ්ම විහාරම ආවේය. මහා පුරුෂයා වනාහි සියළු අෂ්ඨ සමාපත්තිද පඤ්ච අභිඥා ද ඉපදවීය. **සාවකානඤ්ච බ්‍රහ්ම ලොක සහව්‍යතාය මග්ගං දෙසෙසි** - බඹලොව බඹුන් හා සමග විසීමට මාර්ගය කීවේය.
**සබ්බෙන සබ්බං** - යමෙක් අෂ්ට සමාපත්තිද පඤ්ච අභිඥා ද ඉපදවූහ. **යෙ න සබ්බෙන සබ්බං සාසනං ආජානිංසු** - ඇතමෙක් අෂ්ට සමාපත්තිවලින් එක සමාපත්තියක්වත් නොදත්හ, ඉපදවීමට නොහැකි වූහ. **අමොඝා **- විපාක සහිත. **අවඤ්ඣා** - වඳනැති. **සබ්බනිහීත පසුවන්ති** - හීන වූ ගඳඹකය රැස් කළහ. **සඵලා** - සෙසු දෙව්ලෝ උපත් සාර්ථක විය. **සඋද්‍රයා** - බඹලොව උපතින් සංවර්ධනය විය.
**සරාමහං** - සිහිකරමි මම පංචසිඛ, මෙම පදයෙන් වනාහි මේ සූත්‍රාන්තය බුද්ධභාෂිත නම් විය. **නිබ්බිදාය** - සසරෙහි කලකිරීම සඳහා නොවන, **න විරාගාය** - සසරෙහි විරාගය සඳහා නොවන. **න නිරොධාය** - සසරේ නිරෝධය පිණිස නොවන. **න උපසමාය** - සසරේ උපසමනය සඳහා නොවන. **න අභිඤ්ඤාය** - සසර දැන ගැනීමට නොවන. **න සම්බොධාය** - කෙලෙස් නින්දෙන් ඉවත් වී සසරින් එගොඩවීම සඳහා නොවේ. **න නිබ්බානාය**- අමෘත මහා නිර්වාණාර්ථය සඳහා නොවේ.
**එකන්ත නිබ්බිදාය **- ඒකාන්තයෙන් ම සසරෙහි කලකිරීම සඳහා. මෙහි වනාහි නිබ්බිදාය යනු විදර්ශනාවය. **විරාගාය** - මාර්ගය. **නිරෝධාය උපසමාය** - නිවන. **අභිඤ්ඤාය සම්බොධාය** - මාර්ගය. **නිබ්බාණාය** - නිවනම වේ. එක් තැනක විදර්ශනාව මාර්ග තුනෙහි නිවන් තුනක කියති. මැඩගත් කථා දත යුතුය. පරියායයෙන් වනාහි මේ සියල්ලම මාර්ග සමාන වචනද නිර්වාණ සමාන වචන ද වේ. සම්මාදිට්ඨි - ආදියෙහි යමක් කිවයුතු නම් ඒ සියල්ල විසුද්ධි මාර්ගයෙහි සත්‍ය වර්ණනාවෙහි කියන ලද්දේය.
**යෙන සබ්බෙන සබ්බං** - යමෙක් සතර මාර්ග සම්පූර්ණ කිරීමට නො දනිත් ද තුනක් හෝ දෙකක් හෝ එකක් හෝ උපදවති. **සබ්බෙසංඝෙව ඉමෙසං කුලපුත්තානං** - බ්‍රහ්ම චර්යාව පුරුදු පුහුණු කළ කුලපුත්‍රයන්ට හිස් නොවූ... බඹලොව උපත් සහිත, රහත් බවින් කුළුගන්වා දේශනාව අවසන් කෙළේය.
**භගවන්තං අභිවාදෙත්වා පදක්ඛිණං කත්වා** - භාග්‍යවතුන් වහන්සේගේ ධර්ම දේශනාව සිතෙන් පිළිගනිමින් සතුටු වී වචනයෙන් ප්‍රශංසා කරන්නේ අනුමෝදන් ව මහ ඇඳිලි සිරසෙහි පිහිටුවා ප්‍රසන්න ලා රසයෙහි ගිලෙන්නාක් මෙන් දසබලයන්ගේ සවණක් රැස් දැලතුලට පිවිස සතර තැනෙක වැඳ තුන්වරක් පැදකුණු කොට භාග්‍යවතුන් වහන්සේ ස්තුති කරන්නේ ශාස්තෲන් ද ඉදිරියෙහි අතුරුදහන්ව තමාගේ දෙලොවටම පැමිණියේය.
7. මහා සමය සූත්‍රය
එවං මෙසුතං යනු මහා සමය සුත්‍රයයි. මෙය පෙර විස්තර නොකළ පද වර්ණනාවයි. **සක්කෙසු** - අම්බට්ඨ සූත්‍රයෙහි කියන ලද උත්පත්ති පිළිවෙළින් “සක්‍ය මත භො කුමාරො” යන උදානය නිසා සක්‍ය යයි ලැබූ නම් ඇති කුමරුන්ගේ නිවස වූ එක් ජනපදයකට ද රූඪි වශයෙන් සක්කාය කියනු ලැබේ. එහෙයින් ශාක්‍ය ජනදයෙහි. **මහාවනෙ** - රෝපනය නොකළ ස්වයං ජාතම හටගෙන හිමවත සමග ඒකාබද්ධ වූ මහා වනයෙහි. **සබ්බෙහෙව අරහන්තෙහි** මේ සූත්‍ර දේශනා කළ දිනයෙහිම රහත් බවට පැමිණ
එහි පිළිවෙළ කථාව මෙසේය:- ශාක්‍ය හා කෝලියෝ වනාහි ශාක්‍ය හා කෝලිය ජනපද අතර වූ රෝහිණි නදියේ එක අමුණක් බැඳ ජලය ගෙන ගොවිතැන් කරති. ඉක්බිති කාලයක පොසොන් මාසයෙහි සස්‍ය මැලවෙන කල්හි නගර දෙකේම ගොවියෝ රැස්වූහ. එහි දී කෝලිය නගරවාසීහු මෙසේ කීහ. මේ ජලය දෙගොල්ලම ගත්තොත් එක ගොල්ලකගේවත් කුඹුරුවලට ප්‍රමාණවත් නොවේ. අපේ කුඹුරු එක දියවරකින් පැසේ. ඒ නිසා මේ ජලය අපට දෙන්න. කපිලවත්ථු නගරවාසීහු මෙසේ කීහ. ඔබලාගේ අටුකොටු පුරවාගෙන සිටින විට රත්රන්, නිල්මැණික, කහවණු ගෙන පැසි, පසුම්බි ගත් අත් ඇතිව ඔබලාගේ ගෙවල් ගානේ යන්ට අපට බැහැ. අපගේ ගොයම් ද එක දියවරකින් පැසේ. මේ ජලය අපට දෙන්න. අපි නොදෙමු අපි නොදෙමු යයි මෙසේ කථා ඇතිවී එකෙක් නැගිට එකෙකුට පහරක් ගැසීය. හේද අනෙකෙකුට යයි ඔවුනොවුන් පහර දී රාජකුලවල ජාති ආදියෙන් ගම් කෝලාහල කළහ.
කෝලිය කම්කරුවෝ මෙසේ කියති. ඔබලාගේ කපිලවත්ථු වාසීන් අරගෙන ගර්ජනා කෙරේද? ඔව්හු බලු හිවල් ආදින් මෙන් තමන්ගේ සහෝදරයින් සමග සංවාස කළහ. ඔවුන්ගේ මේ ඇත් අස් ඵලක ආවුද වලින් අපට මොනව කරන්නද? ශාක්‍ය කම්කරුවෝ ද මෙසේ කියති. ඔබලා දැන් කුෂ්ඨ දරුවන් අරගෙන ගර්ජන කරවුද? අනාථව යන තැනක් නැතිව තිරිසනුන් මෙන් කොලොම් ගසක විසූහ. ඔවුන්ගේ ඇතුන් අසුන් ඵලකායුධවලින් අපට මොනව කරන්නද? ඔවුහු මෙසේ ඒ කටයුතුවල නිරත ඇමතිවරුන්ට කීහ. ඇමතිවරු රාජකුලයන්ට කීහ. එයින් සහෝදරියන් සමග සංවාසය කළ ශාක්‍යයන්ගේ ශක්තිය ද බලය ද පෙන්වන්නෙමු යයි යුද්ධය සඳහා නික්මුණාහ. කෝලියෝ ද කොලොම්ගස්වාසීන්ගේ ශක්තිය ද බලය ද පෙන්වමු යයි යුද්ධයට නික්මුණාහ.
භාග්‍යවතුන් වහන්සේ ද රාත්‍රියෙහි අලුයම් වෙලෙහි මහා කරුණා සමාපත්තියෙන් නැගිට ලොව බලන්නේ මෙසේ මොවුන් යුද්ධයට නික්මෙනවා දුටහ. එසේ දැක මා ගිය කල්හි යුද්ධය සංසිඳෙන්නේ ද නැද්දැයි පරික්ෂා කරන්නේ. මම එහි ගොස් කලහය සංසිඳවීම සඳහා ජාතක තුනක් දේශනා කරන්නෙමි. එයින් කලහය සංසිඳෙන්නේය. ඉක්බිතිව සමගිය දැක්වීම සඳහා ජාතක දෙකක් දේශනා කොට අත්තදණ්ඩ සූත්‍රාන්තය දේශනා කරන්නෙමි. දේශනාව අසා උභය නගරවාසීහු දෙසිය පනහ බැගින් කුමාරවරුන් පන්සියයක් දෙන්නාහ. මම ඔවුන් පැවිදි කරවන්නෙමි. මහා සමාගමක් වන්නේයයි සනිටුහන් කළහ. එහෙයින් මේ යුදපෙරමුණට වඩින්නේ කිසිවෙකුට නොදන්වා තමන් වහන්සේම පාසිවුරු ගෙන වැඩමවා දෙසෙනග අතරෙහි අහසෙහි පලක්බැඳ සවණක් රස් විහිදුවා වැඩ උන්හ.
කපිලවත්ථුවාසීහු භාග්‍යවතුන් වහන්සේ දැක අපගේ ඤාති ශ්‍රේෂ්ඨයා වූ භාග්‍යවතුන් වහන්සේ වැඩියහ. අප කලහ කරන බව උන්වහන්සේ දකින ලදැයි සිතා භාග්‍යවතුන් වහන්සේ පැමිණි කල්හි අනුන් ශරිර ආයුධවලින් විනාශ කිරීමට නොහැකිය. කෝලිය නගරවාසින් අප විනාශ කළත් කමක් නැතැයි ආවුධ විසිකොට බුදුන් වැඳ සිටියහ.
බුදුන් වහන්සේ දැනගෙනම මහරජ කුමක් නිසා පැමිණියේදැයි ඇසූහ. භාග්‍යවතුන් වහන්ස ජලක්‍රීඩා පිණිස නොවේ. පර්වත ක්‍රීඩා පිණිස නොවේ. ගංඟා කෙළි සඳහා නොවේ. ගිරිදසුන් සඳහා නොවේ. මහරජ කලහය කුමක් නිසාද? ස්වාමීනි, ජලය නිසා. මහරජ ජලය කොපමණ වටීද? ස්වාමීනි වටිනාකමක් නැත. පොළොව කොතෙක් වටීද? නොවටී ස්වාමීනි, ක්‍ෂත්‍රියා කොපමණ වටීද? ස්වාමීනි ක්ෂත්‍රියා මිල කළ නොහැකිය. නොවටිනා ජලය නිසා වටිනා ක්ෂත්‍රියන් විනාශ කරවුද? කලහයෙන් ආශ්වාදයක් නැත. කලහ වශයෙන් මහරජ, අස්ථානයෙහි වෛර කොට එක් රුක් දේවතාවෙක් කලු සිංහයකු සමග බඳින ලද වෛර ඇත්තේ, මේ මුළු කප පුරාම පැවතියේ යයි වදාරා ඵන්දන ජාතකය වදාළේය. මහරජ අනුන් කෙරෙහි විශ්වාසය තැබිය යුතු නොවේ. අනුන් කෙරෙහි විශ්වාසයෙන් එක් සාවකුගේ කථාව අසා යොදුන් තුන්දහසක් පළල හිමවතෙහි සිව්පා ගණයා මහසමුදුර කරා දිව්වාහ. එනිසා අනුන්ගේ කියමන් නොඇසිය යුතුයි කියා පඨවිඋද්‍රියන ජාතකය වදාළේය.
එයින් පසු මහරජු කිසිකලක දුර්වලයෙක් මහබලවතෙකුගේ වුවද සිදුරු විවර දකියි. කිසිවිට දුබල වූ වටු කුරුල්ලෝ ද මහත් බල ඇති ඇතා ඝාතනය කොළෝ යයි කියා ලටුකික ජාතකය වදාළහ. මෙසේ කලහය සංසිඳවීම පිණිස ජාතක තුනක් වදාරා සමගිය පැහැදිලි කර දීම සඳහා ජාතක දෙකක් වදාළේය. මහරජ සමගි වී නම් කිසිවෙකුට ඇඟිලි ගැසීමට නොහැකි යයි කියා රූක්ඛ ධම්ම ජාතකය වදාළේය. මහරජ සමගිවූවන්ගේ කිසි සිදුරක් බැලීමට නොහැකි විය. යම් කලෙක ඔවුනොවුන් කලහ කරණවිට වැදි පුත්‍රයා මරා ගෙනගියහ. විවාදයෙහි ආශ්වාදයක් නැතැයි කියා වට්ටක ජාතකය වදාළේය. මෙසේ මේ ජාතක පහ කියා අවසානයෙහි අත්තදණ්ඩ සුත්‍රය වදාළේය.
රජවරු පැහැදී ශාස්තෲන් වහන්සේ නොවැඩියේ නම් අපි අපේ අත්වලින් ඔවුනොවුන් කපා කොටාගෙන රුධිර ගංඟාවක් පවත්වන්නෙමු. අපගේ දූ පුතුන් ගෙදර නොදකිමු. පණිවිඩ ප්‍රති පණිවිඩ ගෙන්වන කෙනෙක්ද නැත. ශාස්තෲන් නිසා ජීවිතය ලද්දෙමු. ඉඳින් ශාස්තෲන් ගිහිගේ විසුයේ නම් දෙදහසක් දිවයින් පිරිවරා සිව්මහ රජය උන්වහන්සේට අත්වේ. අතිරේක පුත්තු දහසක් වන්නාහ. එයින් ක්ෂත්‍රිය පිරිවර ඇතිවන්නාහ. දැන් සම්පත් හැරදමා සම්බෝධියට පැමිණියේය. දැනුදු ක්‍ෂත්‍රිය පිරිවර ඇතිව හැසිරේවයි උභය නගරවාසීහු කුමරුන් දෙසිය පනහ බැගින් දුන්හ. භාග්‍යවතුන් වහන්සේ ඔවුන් පැවිදි කරවා මහාවනයට එළඹියහ. ඔව්හු ගුරු ගෞරවය වශයෙන් මිස තමන්ගේ කැමැත්තෙන් පැවිදි නොවුහ. එනිසා ඔවුන් පැවිද්දෙහි අනභිරති ඇති විය. ඔවුන්ගේ පැරණි බිරියෝද ඔවුන්ගේ ස්වාමිවරුන්ට කලකිරවා ගිහිගෙයි නොපිහිටයි ආදිය කියා හසුන් යවති. ඔහු වැඩිතරම් කලකිරුණාහ.
භාග්‍යවතුන් වහන්සේ ආවර්ජනා කරන්නේ ඔවුන්ගේ සාසනයෙහි නොඇලීම දැක, මේ භික්ෂූහු මා වැනි බුදු කෙනෙකුන් සමග එකට වසන්නේ කලකිරෙති. ඔවුන්ට කුණාල පොකුණේ කථාව කියා එහි පමුණුවා අනභිරතිය දුරුකෙරමියි. කුණාල පොකුණේ වර්ණනාව වදාළේය. ඔව්හු එය දකිනු කැමති වූහ. මහණෙනි කුණාල පොකුණ දකිනු කැමැත්තහුද? එසේය භාග්‍යවතුන් වහන්ස. එසේ නම් එන්න යමු. භාග්‍යවතුන් වහන්ස, සෘද්ධිවන්තයන්ගේ ගමන් මගට අපි කෙසේ එන්නෙමුද? ඔබලා යනු කැමැත්ත පමණක් ඇතිකරගන්න. මම මගේ ශක්තියෙන් ගෙන යන්නෙමි. ස්වාමින් වහන්ස, ඉතා හොඳයි. ඉක්බිති බුදුහු භික්ෂූන් පන්සියය රැගෙන අහසට නැගී කුණාල විලෙහි පිහිටුවා ඒ භික්ෂුන්ට කීහ. මහණෙනි මේ කුණාල විලෙහි මාලුන්ගේ නම් දන්නේ නැත්නම් මගෙන් අහන්න.
ඔව්හු විචාළහ. භාග්‍යවතුන් වහන්සේ ඇසූ ඇසූ දේ කීහ. මාලුන්ගේ පමණක් නොව ඒ වන ලැහැබෙහි ගස්වල ද පර්වත පාදයෙහි දෙපා සිව්පා පක්ෂීන්ගේ ද නම් අස්සවා කියා දුන්හ. ඉක්බිති පක්ෂීන් දෙදෙනෙකු හොටින් ගන්නා ලද දඬුවක සිටි කුණාල පක්‍ෂි රජු පෙරටුවද පසුවද දෙපාර්ශයෙහි ද පක්‍ෂීන් පිරිවරණ ලද්දේ එයි. භික්ෂූහු ඌ දැක, ස්වාමීනි, මොහු මොවුන්ගේ රජතුමා වන්නේයයි හඟිමි, මේ පිරිවර ඔහුගේ විය හැකිය. මහණෙනි, එය එසේය. මොහු ද මගේ වංශයේය. මගේ පරම්පරාවේය. ස්වාමීනි, අපි තව කුරුල්ලන් දකිමු. භාග්‍යවතුන් වහන්සේ, මොහු ද මගේ වංසයේය, මගේ පරම්පරාවේ යයි කියයි. එය ඇසීමට කැමතිවෙමු. කැමති ද මහණෙනි, එසේය. එසේ නම් අසන්න. ගාථා තුන්සියයකින් සරසා කුණාල ජාතකය වදාරන්නේ සාසනය කෙරෙහි නොඇල්ම දුරු කළේය. දේශනාවසානයෙහි සියල්ලෝම සෝවාන් පලයෙහි පිහිටියහ. මේ භික්ෂූන්ට මෙපමණක් ඇති. අහසට නැගී මහා වනයටම වැඩියහ. ඒ භික්ෂූහු යනවිට බුදුරදුන්ගේ ශක්තියෙන් ගොස් ආපසු එනවිට තමන්ගේ ශක්තියෙන් භාග්‍යවතුන් පරිවරා මහාවනයෙහි බැස්සහ.
භාග්‍යවතුන් වහන්සේ පනවන ලද ආසනයෙහි වැඩවිඳ ඒ භික්ෂූන් අමතා, එන්න මහණෙනි, වාඩිවෙන්න. ඉහළ මාර්ග තුන සඳහා කෙලෙස් නැතිකිරීමට කමටහන් කියන්නෙමියි කමටහන් වදාළහ. භික්ෂූහු සිතූහ. “භාග්‍යවතුන් වහන්සේ අපගේ අනභිරතභාවය දැක කුණාල විලට පමුණුවා අනභිරතිය දුරු කළහ. එහි දී සෝවාන් ඵලයට පැමිණි අපි දැන් මාර්ග තුනට අදාල කමටහන් දුන්හ. අපි සෝවාන් පමණකින් ම ගත කිරීමට නුසුදුසුය. එවිට උතුම් පුරුෂයන් හා සමාන නොවන්නේය. ඔව්හු බුදුරදුන් වැඳ නැගිට නිසීදන ගසා දමා වෙන් වෙන්ව පර්වත පාද රුක්මුල්වල හිඳගත්හ.
භාග්‍යවතුන් වහන්සේ සිතූහ. මේ භික්ෂූහු ප්‍රකෘතියෙන් ම නොහරින ලද කර්මාන්ත ඇත්තේ පසු බසින කාරණා නම් නැත. යන්නේ යන්නේම විදර්ශනා වඩා රහත් බවට පැමිණ තම කථා ලද ගුණ මට දන්වන්නෙමුයි මා සමීපයට එන්නාහ. මේ අය පැමිණි කල දස දහසක් සක්වල දෙවියෝ එක් සක්වලක රැස්වෙති. මහා සමාගමක් වන්නේය. විවිකත අවකාශයක මා හිඳ ගැනීම වටනේ යයි එයින් විවේක අවකාශයක ආසනයක් පනවාගෙන වැඩ උන්හ.
සියල්ලට පළමු කමටහන් ගෙන ගිය තෙරහු සිව්පිළිසිඹියා සහිතව රහත් වූහ. ඉන්පසු අනික් තෙර කෙනෙක්ද අනික් තෙර කෙනෙක්දැයි පන්සිය ම නෙළුම් කොලවල නෙළුම් මල් මෙන් පිපුණාහ. සියල්ලටම පළමු රහත් බවට පත් භික්ෂුව භාග්‍යවතුන් වහන්සේට දන්වන්නෙමියි පලඟ දිගහැර නිසීදනය ගසාදමා නැගිට බුදුන් වහන්සේ දෙසට හැරුණේය. මෙසේ අන්‍යයන්ද වූ පන්සියම දාන ශාලාවට වඩින්නාක් මෙන් පිළිවෙළින් පැමිණියහ. පළමුවෙන් පැමිණි භික්ෂුව බුදුන් වැඳ නිසීදනය පනවා එකත් පසෙක හිඳ ලඝු ගුණය කියනු කැමතිව වෙන කිසිවක් ඇද්දැයි නැතැයි නැවතී පැමිණි මග බලන්නේ අනෙකකු දැක්ක, අනිකකු දැක්ක මෙසේ ඒ සියල්ලෝම පැමිණ එකත් පසෙක හිඳ මෙතෙම ඔහුගේ ගෙන එන්නේ නොකීවේය. මෙතෙමේද නොකීවේය. රහතන් වහන්සේ වනාහි ආකාර දෙකක් වේ. මා ලබාගත් ගුණය දෙවියන් සහිත ලෝකයා වහාම අවබෝධ කරගන්නේ නම් යයි සිතක් උපදී. ලැබූ ගුණය නිධානයක් ලත් පුරුෂයකු මෙන් අනිකෙකුට දැන්වීමට කැමති නොවේ.
මෙසේ රැස් වූ කල්හි ඒ ආර්ය මණ්ඩලයෙහි ප්‍රාචීන යුගන්ධරය වටකරන ලද වලාකුල, මීදුම, දුම, රජස්, රාහු යන උපකෘත මණ්ඩලයක් මෙන් නිම්වලල්ල ගෙන කරකවන රිදී සකක් මෙන් පුන්සඳ මණ්ඩල පැන අහසට පිළිපන්හ. මෙසේ මෙබඳු ක්ෂණයෙහි ලයෙහි මොහොතෙහි භාග්‍යවතුන් වහන්සේ ශාක්‍ය ජනපදයෙහි කපිලවත්ථු මහ වනයෙහි රහතන් වහන්සේ පන්සිය නමක් සමග වාසය කරති.
එහි භාග්‍යවතුන් වහන්සේද මහා සම්මත වංශයෙහි උපන්හ. ඒ භික්ෂු පන්සිය නම ද මහාසම්මත කුලයෙහි උපන්හ. භාග්‍යවතුන් වහන්සේ ක්‍ෂත්‍රිය ගර්භයෙන් උපන්හ. ඔව්හුද රජකුලයෙන් පැවිදි වූහ. භාග්‍යවතුන් වහන්සේ සිහසුන හැර අතටපත් සක්විති රජය හැර පැවිදි වූහ. ඔව්හුද සිහසුන හැර අතටපත් රාජ්‍යයන් හැර පැවිදි වූහ. මෙසේ භාග්‍යවතුන් වහන්සේ පිරිසිදු පිරිවර ඇත්තේ වීතරාගීව වීතරාගී පිරිවර ඇත්තේ වීත දෝසව වීත දෝස පිරිවර ඇත්තේ වීත මෝහව වීතමෝහ පිරිවර ඇත්තේ තෘෂ්ණා රහිත වූයේ තෘෂ්ණා රහිත පිරිවර ඇත්තේ නික්ලේශව නික්ලේශ පිරිවර ඇත්තේ ශාන්ත වූයේ ශාන්ත පිරිවර ඇත්තේ දාන්ත වූයේ දාන්ත පිරිවර ඇත්තේ මුක්තව මුක්ත පිරිවර ඇත්තේ අතිශයින් බබළයි. මෙය වර්ණභූමි නම් වේ. යම්පමණ ශාක්‍යයෝද එපමණ එපමණ කිවයුතු යයි කියන ලද්දේ මේ භික්ෂූන් සඳහාය. “සියල්ලෝම රහත් වූ පන්සියයක් පමණ භික්ෂූන් සමඟ” “පඤ්චමත්තෙහි භික්ඛු සතෙහි සබ්බෙහෙව අරහන්තෙහි”
**යෙභුය්‍යෙන** - බොහෝ දෙනෙක් රැස්වූහ. ටික දෙනෙක් නො පැමිණියහ. අසඤ්ඤී, අරූපාවචර දෙවියෝ ද පැමිණි දෙවියෝ ද එහි මේ රැස්වීමට හැකිය. මහා වනයේ වනාහී හාත්පස දෙවියෝ සෙලවුනහ. පින්වත ඉඩදෙන්න. බුදුන් දකින්ට බණ ඇසීමට බික් සඟන දැකීමට බොහෝ උපකාර වේ. ආයෙම ආයෙම මහා ශබ්ද කරමින් පැමිණ භාග්‍යවතුන් වහන්සේද ඒ මොහොතේ රහත් බවට පැමිණ භික්ෂු සංඝයාද එකත්පසෙක සිටියහ.
මේ උපායෙන්ම ඒ ඒ ශබ්ද අසා ශබ්දය අස් ගව්වක්, ගව්වක්, අඩ යොදුනක්, යොදුනක් ආදී වශයෙන් යොදුන් තුන්දහසක් පළල හිමවතෙහි තෙවරක් ද හැටතුන් දහසක් නගරවල, අනුනව ලක්ෂයක් දොණ මුඛවල. කෝටි අනුහය ලක්ෂයක් පටුනු ගම්වල, පනස් හයක් රුවන් ආකාරවල සියළු දඹදිව, පූර්ව විදේහය, අපරගෝයාන, උතුරුකුරු දිවයින, දෙදහසක් කුඩා දිවයින්වල, සක්වල මුළුල්ල, එයින් දෙවන, තෙවන යනාදි දස දහසක් සක්වල දෙවියෝ රැස්වූහයි දත යුතුය. දස දහසක් සක්වල යනු මෙහි ලෝකධාතු දහය අභිප්‍රේතය. එයින් කියන ලදී. “දස්හි ච ලොක ධාතූහි දේවතා යෙභුය්‍යෙන සන්නිපතිතා හොන්ති”.
මෙසේ රැස් වූ දෙවියන්ගෙන් බ්‍රහ්මලෝකය දක්වා සියළු සක්වලගැබ ඉඳිකටු කුලාවෙහි දමන ලද ඉඳිකටු මෙන් සම්පූර්ණ වූයේ වේ. එහි බ්‍රහ්ම ලෝකයේ මෙසේ ලේසයකින් මිදුණු බුද්ධූප්පාදයෙන් අලංකාර වූ ලෝකයේ රමණීය බව දැකීම සඳහා පූර්ව දිසාවෙහි ඔසවන ලද රිදීමුවා මහා ආදාසයක් (කන්නාඩියක්) තබන ලදැයි දතයුතුය. ලෝහ ප්‍රාසාදයෙහි සත්වන මහලෙහි තබන ලද පලිඟු පාෂාණයට සමාන පහණක්, කැටක් බඹලොව සිට යටට හෙළන ලද්දේ සිව්මසකින් පොළවට පැමිණේ. මෙබඳු මහත් අවකාසයෙහි යම්සේ යට සිට දමන ලද මල් හෝ දුම් උඩට යෑමට හෝ ඉහළසිට දමනලද අබ ඇටයක් පහළට වැටීමට අතරක් නොලබයි. මෙසේ අතරක් නැතිව දෙවියෝ වූහ. සක්විති රජතුමා සිටින තැන සම්බන්ධ නොවේ. පැමිණි මහේසාක්‍ය ක්‍ෂත්‍රියෝ ද ඉඩ ලබති. පසුව පසුව අති සම්බන්ධ වේ. මෙසේ භාග්‍යවතුන් වහන්සේ වැඩසිටින තැන සම්බාධ රහිතය. පැමිණි මහේසාක්‍ය දෙවියෝ ද බ්‍රහ්මයෝ ද අවකාශ ලබති. තවද භාග්‍යවතුන් වහන්සේ ආසන්න ස්ථානයේ මහා පරිනිබ්බාන සූත්‍රයේ කියන ලද අයුරින්ම කොස්ගසක අග පෙදෙසෙහි (වාලග්ග නිත්තුද්දන මත්තෙ) දහයක්, විස්සක්, තිහක් දෙවිවරු සියුම් ආත්ම මවාගෙන සිටියහ. මුලින් මුලින් හැට හැට දෙවියෝ සිටියහ.
**සුද්ධාවාසකායිකානං** - සුද්ධාවාසවල වාසීන්, සුද්ධාවාස නම් පිරිසිදු වූ අනාගාමීන්ගේ වාසය වූ බඹලොව පහය. **එතදහොසි** - කෙසේ වූයේද? ඒ බ්‍රහ්මයෝ වනාහි සමවතට සමවැද යම් කාලසීමාවකින් නැගී සිටියේ බඹවිමන බලනුයේ පසුබතේ බත් අග මෙන් ශුන්‍යබව දැක්කාහ. බඹුන් එයින් කොහේ ගියාදැයි ආවර්ජනා කරන්නේ මහා සමාගමට යයි දැන මේ මහා සමාගමෙන් අපි වෙන්විය. වෙන්වූවන්ට අවකාස දුර්ලභය. එහෙයින් යන්නේ හිස් අතින් නැතිව එක එක ගාථා සකස්කොට යමු යයි ඒ මහා සමාගමට තමන්ගේ පැමිණි බව දන්වන්නෙමු බුදුරදුන්ගේ ද ගුණ කියමු යයි මෙසේ ඔවුන්ගේ සමාපත්තියෙන් නැගිට ආවර්ජනය මෙසේ විය.
**භගවතො පුරතො පාතුරහංසු** - පෙළෙහි භගවතො සන්තිකේ භාග්‍යවතුන් වහන්සේ සමීපයෙහි අබිමුවෙහිම බැස්සා මෙන් යයි කියන ලදී. මෙහි එම අර්ථය නැතැයි දත යුතුය. ඔව්හු වනාහි බඹලොව සිටියේම ගාථා සංස්කරණය කොට එක්කෙනෙක් පෙරදිග පිහිටි සක්වලක මුව විටෙහි බැස්සෝය. එක්කෙනෙක් දකුණෙහි පිහිටි සක්වලක මුවවිටක බැස්සේය. එක් කෙනෙක් පැසුළු දෙස පිහිටි සක්වලක මුවවිටට බැස්සෝය. එක්කෙනෙක් උතුරු දෙස පිහිටි සක්වලක මුවවිටට බැස්සේය. පෙරදිග සක්වල මුව විටට බැස්ස දෙවියා නීලකසිණ සමාපත්තියට සමවැදී නිල් රශ්මි විහිදුවා දස දහසක් දෙවියන් වෙත මිණි සමක් මුදාහරින්නාක් මෙන් තමාගේ පැමිණි බව දන්වා බුදුරදුන් වෙත පැමිණ වැඳ එකත්පසෙක සිටියේය. එකත්පසෙක සිටියේ තමා විසින් සකසන ලද ගාථාව කීවේය.
දකුණු සක්වල මුව විටයෙහි බැස්ස දෙවියා ද පීත කසින සමවතට සමවැද රන් ආලෝක විහිදුවා දස දහසක් සක්වල දෙවියන් රන්වන් වස්ත්‍රයකින් පොරවන්නාක් මෙන් තමා පැමිණි බව දන්වා එසේම කළේය. පැසුළු සක්වල මුවවිටට බැස්ස බ්‍රහ්මයා ද ලෝහිත කසිණයට සමවැදී ලෝහිත රස් මුදා දසදහසක් සක්වල දෙවියන් රතු කම්බිලියකින් වසන්නාක් මෙන් තමාගේ පැමිණි බව දන්වා එසේම කෙළේය. උතුරු සක්වල මුවවිටට බැස්ස බ්‍රහ්මයා ද ඔදාත කසිණයට සමවැදී සුදු රස් මුදාහර දස දහසක් සක්වල දෙවියන් දෑ සමන් මල්මිටක් පොරවන්නාක් මෙන් තමාගේ පැමිණි බව දන්වා එසේම සිටියේය.
පෙළෙහි වනාහි භගවතො **“පුරතො පාරතුහංසු”** වේ. ඉක්බිති ඒ දෙවියෝ භගවතුන් වැඳ එකත්පසක සිටියහ. මෙසේ එක්විටම අබිමුවෙහි පහළ වූ බව ද වැඳ එකත්පසක සිටි බවද කියන ලදි. මේ පිළිවෙළින් වූයේ යයි එකට දක්වන ලදී. ගාථා කීම පෙළෙහි වෙන් වෙන්වම කියන ලදී.
**තත්ථ මහා සමයො** - විසාල පිරිසක්. **පවනං** - වන ලැහැබ. මේ වන ලැහැබෙහි අද දෙපිරිසේම විසාල පිරිසක් රැස්වනේ යයි භාග්‍යවතුන් වහන්සේ කීහ. එහෙයින් ඔවුන්ගේ ඒ රැස්වීම දැකීම සඳහා “දෙවියෝ පැමිණියහ” යයි කීහ. එය **දෙවකාය** - දේව සමුහයා. **ආගතම්හ ඉමං ධම්මං සමයං** - මෙසේ පැමිණි දේව සමූහයා දැක මම ද මේ ධර්ම සමූහයට පැමිණියෙමි. කුමකටද? **දක්ඛිතායෙ අපරාජිත සඞඝං** - කුමන දිනීමක්ද? තුන් මරුන් අදම මැඩ දිනනලද සංග්‍රාම ඇති මේ අපරාජිත සංඝයා දැකීමට පැමිණියහ යන අර්ථයයි. ඒ බ්‍රහ්මයා මේ ගාථාව කියා භාග්‍යවතුන් වහන්සේට වැඳ පෙරදිග සක්වල මුවවිටියෙහි ම සිටියේය.
ඉන්පසු දෙවැන්නා කී අයුරින්ම පැමිණ කීවේය. **තත්‍ර භික්ඛවෝ** - ඒ රැස් වූ තැන භික්ෂුව **සමාදහංසු** - එකඟවීමෙන් යෙදූහ. **චිත්තමත්තනො උජුකමකංසු** - තමාගේ සිත සියළු වංක, කපටි, ඇදබව හැරදමා සෘජු කළහ. **සාරථිව නෙත්තානි ගහෙත්වා** - අසුන් මනාව පවතින කල්හි රියැදුරා කෙවිට තබා සියළු රැහැන් ගෙන නො හසුරුවා නොවලක්වා සිටී. මෙසේ ඡ අභිඤ්ඤා සමන්නාගත සංවර වූ ඉඳුරන් ඇති මේ භික්ෂු පන්සිය දෙනා, **ඉන්ද්‍රියෙහි රක්ඛන්ති පණ්ඩිතා** - භාග්‍යවතුන් වහන්ස.... උන්වහන්සේලා දැකීමට මෙහි පැමිණියෙමු. හේ ද ගොස් නියම තැන සිටියේය.
ඉක්බිති තුන්වැන්නා කියන ලද පිළිවෙළින් ම පැමිණ කීවේය. එහි **ජෙත්වා ඛිලං** - රාග, දෝස, මෝහ මුල් සිඳදමා. **ජෙත්වා පලිඝං** - රාගදොස මෝහ කණායුම (සිඳ) **ඉන්දඛීලං** - රාගදෝසමොහ ම ඉන්දඛීල වේ. **ඌහච්චමනෙජා** - මේ තෘෂ්ණා සංඛ්‍යාත ඒජයන් හේතුවීමෙන් ආශාරහිත වූ භික්ෂුව ඉන්ද්‍රඛීල හැනුණු සියල්ල නැතිකර. **තෙ චරනති** - සිවි දිසාවෙහි නොවලක්වන ලද හැසිරිම් ඇත්තේ සංචාරය කරති. **සුද්ධා** - උපක් කෙලශ නැති. **විමලො** - නිර්මල වූ මෙය එහිම පර්යාය වචනයකි. **චක්ඛුමතා** - පස් ඇසින් යුක්ත වූ. **සුදන්තා** - ඇස කන නාසය දිව කය මනස මේවායින් සංවර වූ. **සුසුනාගා** - තරුණ ඇතා. ඔව්හු මෙබඳු වූ අනුත්තර වූ යෝග්‍ය හැසිරීමෙන් දමනය වූ තරුණ භික්ෂුන් දැකීම සඳහා ආවෙමු. හේ ද ගොස් සුදුසු තැනම සිටියේය.
ඉක්බිති සතරවැන්නා කී ආකාරයෙන්ම පැමිණ කීවේය. එහි **ගතාසෙ **- ඒකමතික සරණාගමනයෙන් සරණ ගිය. හේ ද ගොස් සුදුසු ස්ථානයෙහිම සිටියේය.
ඉක්බිති භාග්‍යවතුන් වහන්සේ බලන්නේ පෘථිවිතලයේ සිට සක්වල මුවවිටින් අකිනිටා බඹලොව දක්වා රැස්ව හුන් දෙවියන් දැක මෙසේ සිතූහ. “මේ දේව සමාගම ඉතා විසාලය. මෙපමණ විසාල දේව සමාගමක් යැයි භික්ෂූහු නොදනිති.” එය ඔවුන්ට කියන්නේ නම් යෙහෙකි’යි මෙසේ සිතා, ඉක්බිති භාග්‍යවතුන් වහන්සේ භික්ෂූන් ඇමතූහ. සියල්ල විස්තර කළ යුතුය. එහි **එතපරමා** - මෙය ප්‍රමාණවත් ය. මෙය ඔවුන්ට ප්‍රමාණ වූයේ ඒත පරමාවේ. දැන් බුදුන් අභාව නිසා “යම් ඒ භික්ෂූහු දැන්” තෙවන වර නොකියන ලදී. **ආචික්ඛිස්සාමි භික්ඛවෙ** - කුමක් හෙයින් කීවේද? දෙවියන්ගේ, සිතේ යහපත් බව ඇති කිරීම සඳහාය. දෙවියෝ වනාහි මෙසේ සිතූහ. “භාග්‍යවතුන් වහන්සේ මේ මහා සමාගමේ මහේසාක්‍ය දෙවියන්ගේ නම් පමණක් කියන්නේය. අල්පේ සාක්‍යයන්ගේ නම් කියන්නේද?” ඉක්බිති බුදුහු මේ දෙවියන් කුමක් සිතන්නේ දැයි ආවර්ජනා කරන්නේ, මුඛයෙන් අත ඇතුල්කොට හෘදය මාංශය මඩින්නා සේ බඩු සහිත සොරු ගන්නාක් මෙන් ද ඔවුන්ගේ ඒ සිත් හැසුරුණු ආකාරය දැන, දස දහසක් සක්වලින් පැමිණි අල්පේශාක්‍ය මහේශාක්‍ය සියළු දෙවියන්ගේ නම් කියන්නෙමි යයි සිතූහ.
බුදුවරයෝ නම් ඉතා මහත් වූ සත්ත්ව විශේෂ කෙනෙක්හ. දෙවියන් සහිත ලෝකයාගේ දුටු, ඇසු, ස්පර්ශ, කළ, සිතූ, පැමිණි, සෙවු, අනුව හැසුරුණු සිත්, කිසිතැන කිසිවක් නිල් ආදි වශයෙන් බෙදන ලද රූප අරමුණුවල රූප අරමුණක් හෝ බෙර ශබ්ද වශයෙන් බෙදනලද ශබ්ද අරමුණුවල වෙන්වෙන් ශබ්ද අරමුණු හෝ යමක් ඇත්ද ඒ සියල්ලම ඤාණයට නො එන්නේ නොවේ. යම්සේ කීය.
“මහණෙනි, සදේවක ලෝකයෝ යම් දෙවියන් සහිත මිනිසුන් දුටු සිතු සපර්ශ කළ දැනගත් පැමිණි, සෙවූ අනුව හැසුරුණු සිත් වේද ඒවා මම දනිමි. ඒවා මම දකිමි. ඒවා මම දැනගතිමි”.
මෙසේ සියළු තැන නොනැසෙන ඤාණය භාග්‍යවතුන් වහන්සේ ඒ සියළු දේවතාවෝ සුදුසු නුසුදුසු වශයෙන් කොටස් දෙකක් කළහ. යම් කෙනෙක් කර්මාවරණෙයෙනි යුක්ත දැයි ආදි නයින් කියන ලද සත්වයන් අභබ්බ නම් වේ. ඔවුහු බුදුන් සමග එක් විහාරයක වාසය කළත් බුදුන් නොදකිති. ඊට වෙනස් වූයේ භබ්බ නම් වේ. ඔහු දුර වාසය කළද ගොස් සංග්‍රහ ලබති. එහෙයින් ඒ දේවතා රැස්වීමේ අභබ්බයන් හැර භබ්බයන් පිළිගත්හ. පිළිගෙන මෙපමණක් රාග චරිතයෝය. මෙපමණක් ද්වේශ චරිතයෝ යයි, චරිත වශයෙන් කොටස් හයක් කළහ. අනතුරුව ඔවුන්ට ගැලපෙන ධර්ම දේශනා පරීක්ෂාකර බලන්නේ රාග චරිත දෙවියන්ට සම්මා පරිබ්බාජනීය සූත්‍රය දේශනා කරන්නෙමි. දෝස චරිතයන්ට කලහ විවාද සූත්‍රය, මෝහ චරිතයන්ට මහා ව්‍යුහ සූත්‍රය, විතක්ක චරිතයන්ට චුල්ල ව්‍යුහ සුත්‍රය, ශ්‍රද්ධා චරිතයන්ට තුවටක ප්‍රතිපදාව, බුද්ධි චරිතයන්ට පුරාභේද සූත්‍රය කියන්නෙමියි දේශනාව නියමකොට නැවත ඒ පිරිස මෙනෙහි කෙළේ, ධර්මය දැන ගන්නේ අත්තජඣාසයෙන ද පරජඣාසයෙන් ද අට්ඨුපත්තියෙන් ද පුච්ඡා වශයෙන් දැයි බැලීමටය. එයින් පුච්ඡා වශයෙන් දැනගන්නේ යයි දැන, දෙවියන්ගේ අදහස් වෙත චරිත වශයෙන් ප්‍රශ්න ඇසීමට ඒ භික්ෂූන් පන්සිය දෙනා අතරෙන් කිසිවෙක් ඇද්දැයි බලන්නේ එක්කෙනෙකුටවත් හැකි නොවන බව දැක්කහ. ඉන්පසු අසූමහ ශ්‍රාවකයන් අග්‍ර ශ්‍රාවක දෙනම ගැන බලා ඔව්හු ද නොහැකිවෙත් යයි දැක සිතූහ. ඉදින් පසේ බුදුන්හු හැකිවන්නාහු දැයි බලා උන්වහන්සේ ද නොහැකි වන්නාහැයි දැක සක්‍ර සුයාමාදි කිසිවෙක් හැකිවන්නාහු දැයි බැලූහ. ඔවුන් අතර ද කිසිවෙකුට හැකිවයි නොදුටුවහ.
ඉක්බිති “මා වැනි බුදු කෙනෙකුන්ට අනාගත ඤාණය පතුරුවා බලන්නේ වෙනත් බුදු කෙනෙකු නොදුටහ. මෙය අසිරිමත් නොවේ. දැන් තමා සමාන කෙනෙකු නොදකින්නේ. උපන් දිනයෙහි ද බ්‍රහ්මජාල සූත්‍ර වර්ණානාවේ කියන ලද නයින් තමා හා සමාන කෙනෙකු නොදක්නේ අග්ගොහමස්මි ලොකස්ස පැවැත්විය නොහැකි සිංහනාදය කෙළේය. මෙසේ තමා හා සමාන කිසිවකු නොදැක සිතූහ. ඉඳින් මම විචාරා මමම විසඳන්නේ නම් මේ දෙවිවරුන්ට අවබෝධකර ගැනීමට නොහැකි වේ. අනික් බුදු කෙනෙකුන් විචාරන කල්හි මා විසඳන විට ආශ්චර්ය වන්නේය, දෙවියන්ට අවබෝධ කර ගැනීමට ද හැකි වේ. එහෙයින් නිර්මිත බුදු කෙනෙකුන් මවන්නෙමි යයි අභිඥා පාදක ධ්‍යානයට සමවැදී නැගිට පාසිවුරු ගැනීම, ඉදිරිය බැලීම වටපිට බැලීම, දිග හැරීම හැකිලීම මා හා සමාන වේවායි කාමාවචර සිත්වලින් පරිකර්ම කොට ප්‍රාචීන යුගඳුරු වටකළ ඉහලට නැගෙන සඳමඬල බිඳ නික්මෙන්නාක් මෙන් රූපාවචර සිතින් අධිෂ්ඨාන කළහ.
දේව සමූහයා ඒ දැක පින්වත් අනිත් හඳක් උදා වී යයි කීහ. පසුව එම සඳ හැර ආසන්නයට පැමිණි විට, සඳ නොවේ, හිරු උදාවෙයි. ආසන්නයට පැමිණි විට හිරු නොවේ, දෙව්විමණක් ආසන්න වූ පසු දෙව් විමනක් නොවේ, දිව්‍ය පුත්‍රයෙක්. ආසන්නවූ පසු දෙවිපුතකු නොව මහා බ්‍රහ්මයාය, මහ බඹු නොවේ, පින්වත, තවත් බුදු කෙනෙක් වැඩියහයි කීහ. එහි ආර්ය දෙවියෝ සිතූහ. එක් ලෝක ධාතුවක බුදුවරයෝ දෙදෙනෙක් නැත. භාග්‍යවතුන් වහන්සේ තමන් හා සමාන වෙනත් බුදු කෙනෙකුන් ඒකාන්තයෙන්ම මවන ලදී. පෘථග්ජන දෙවියෝ මෙසේ සිතූහ. එක් බුදු කෙනෙකුට මෙපමණ දේව සන්නිපාතයක් නම් දෙදෙනෙකුට කෙතරම් මහත්වේද,
ඉක්බිති ඒ දේව සමුහයා දකිද්දීම නිර්මිත බුදුහු වැඩ දශබලයන් නොවැඳම හමුවූ තැන සම සම කොට මවන ලද අසුනෙහි උන්නහ. භාග්‍යවතුන් වහන්සේගේ දෙතිස් මහ පුරුෂ ලක්‍ෂණ නිර්මිත බුදුන්ට ද එසේ විය. භාග්‍යවතුන් වහන්සේගේ ශරීරයෙන් සවණක් රස් නික්මෙති. නිර්මිත බුදුන්ගේ ශරීරයෙන් ද එසේය. බුදුරදුන්ගේ ශරිර රශ්මි නිර්මිත බුදුන්ගේ ශරීරයේ වැදෙයි. නිර්මිත බුදුන්ගේ ශරීර රශ්මි බුදුන්ගේ කයේ වැදෙයි. ඒ බුදුවරුන් දෙදෙනාගේ ම ශරීරවලින් උඩට නැගී අකනිටා භවාග්‍රයෙහි වැදී එයින් නැවතී දෙවිවරුන්ගේ හිස් මුදුන්වල බැස සක්වල මුවවිට පිහිටියේය. සියළු සක්වල ගබ රුවන්මුවා වක් ගොණැස් වෙළුවක් මෙන් සෑ ගෙය බැබැලිණි. දස දහසක් සක්වල දෙවියෝ එක් සක්වලක රැස් වී බුදුවරු දෙනමගේ රස් ගැබට පිවිස සිටියහ. නිර්මිත බුදුහු හිඳගෙනම දසබල බුදුන්ගේ බෝපලඟෙහි ක්ලේශ ප්‍රහානයට ස්තුති කරන්නේ
ගීය ගැයූ, ශාස්තෲන් වහන්සේ දෙවිවරුන්ගේ සිත් කලණතා දැන ගැනීම සඳහා ආ පිළිවෙළින් නම්හොත් කියන්නෙමියි සිතා “මහණෙනි, කියන්නෙමි”යි ආදිය කීහ.
එහි **සිලොනමනුකස්සාමි** - නියමිත අකුරු පදවචන සමූහය පවත්වන්නෙමි. **යත්ථ භුම්මා තදස්සිතා** - යම් යම් තැන්වල බිම් දෙවියන් ඒ ඒ ඇසුරු කොට, **යෙ සිතා ගිරිගබ්හාරං** - ආදියෙන් ඒ භික්ෂූන්ගේ වර්ණනාව කළහ. යම් භික්ෂූහු පර්වත ගුහා ඇසුරු කළහ. යන අර්ථයයි. **පහිතත්තා** - යවන ලද. **සමාහිතා** - වික්ෂිප්ත නොවූ.
**පුථු** - බොහෝ දෙනා. **සීහාව සල්ලීනා** - සිංහයන් මෙන් සැඟවී. හුදකලා බවට පැමිණියහ. **ලොමහංසාභිසමභූනො** - ලොමු දැහැ ගැනීම අබිබවා සිටියහ. නිර්භය යයි කියන ලද්දේ වේ. **ඔදාත මනසා සුද්ධා** - සුදු සිත් ව, පිරිසිදුව, **විප්පසන්නමනාවිලා** - ප්‍රසන්න වූ, නොකැළඹුනා වූ.
**භීය්‍යො පඤ්චසතෙ ඤත්වා** - සම්මා සම්බුදුන් සමග අතිරේක පන්සියයක් භික්ෂූහු දැන. **වනෙ කාපිලවත්ථවෙ** - කපිලවස්තුව සමීපයෙහි හටගත් වනරොදෙහි. **තතො ආමන්තයී සත්ථා** - එකල ඇමතූහ. **සාවකෙ සාසනෙ රතෙ** - තමන් වහන්සේගේ ධර්ම දේශනාව අවසානයේ ඇතිවන ශික්ෂාත්‍රයෙහි ඇලුණු ශ්‍රාවකයන්. සාසනයෙහි ඇලුණු හෙයින් “සාසනේ රතෙ”, “සිලොක මනු කස්සාමි” මේ සියළු වචනයෙන් අන් කෙනෙක් කියන ලද්දාක් මෙන් කොට කියති.
**දෙවකායා, අභික්කන්තා තෙ විජානාථ භික්ඛවො** - ඔවුන් දිව ඇසින් දැනගන්න යයි ඒ භික්ෂූන්ට දිව ඇස් නුවණ ඇතිකර ගැනීම සඳහා වදාරති. **තෙ ච ආතප්පමකරුං සුත්වා බුද්ධස්ස සාසනං **- ඒ භික්ෂුහු බුද්ධානුශාසනය අසා එකෙනෙහිම ඒ සඳහා වීර්ය කළහ.
මෙසේ වීර්ය කරද්දීම. **තෙසං පාතුරහු ඤාණං** - කෙබඳුද? **අමනුස්සාන දස්සනං** දිව ඇස් නුවණ පහළ විය. උන්වහන්සේලා විසින් ඒ අවස්ථාවේ පරිකර්ම කොට උපදවන ලද්දේ නොවේ. ආර්ය මාර්ගයෙන්ම එය උපදවන ලදී. අමනුෂ්‍යයන් දැකීම පිණිස උත්සාහය පමණක් කරන ලදී. ශාස්තෲන් වහන්සේ ද ඔබලාට ඤාණය ඇත. එය ඉදිරියට ගෙන ඔවුන් දැන ගන්න යයි මේ සඳහාම **තෙ විජානාථ භික්ඛවො** - යයි කීහ.
**අප්පෙකෙ සතමද්දක්ඛුං** - ඒ භික්ෂුන් අතරින් සමහරක් අමුනුෂයන් සියයක් දැක්කහ. **සහස්සං අථ සත්තතිං** කෙනෙක් දහසක් කෙනෙක් හැත්තෑ දහසකි.
**අප්පෙකනත්ත මද්දක්ඛුං** බොහෝ දැක්කහ. සිය ගණන් වශයෙන් දහස් ගණන් වශයෙන් වෙන්කළ නොහැකි තරම් දැක්කහයි යන අර්ථයයි. කුමක් හෙයින්ද? යම්සේ **දිසා සබ්බා ඵුටා අහූ -** බර වූ සම්පූර්ණව ද වූහ.
**තඤ්ච සබ්බං අභිඤ්ඤාය** - ඔවුන් අතුරෙන් එක් එක්කෙනා යමක් දකින ලදද ඒ සියල්ල දැන, **වවක්ඛිත්වා චක්ඛුමා** - අල්ලෙහි රේඛාවක් මෙන් ප්‍රත්‍යක්ෂ වශයෙන් නියම කොට, පස් ඇසකින් වූයේ **චක්ඛුමා** - ශාස්තෲන් වහන්සේය. **තතො ආමන්තයී** - පෙර කියන ලද ගාථාවම නම්හොත් දැක්වීම සඳහා කීහ. ඔබලා මොවුන්. **විජානාථ** - බලන්න, දකින්න. යෙ වො අහං **කිත්තයිස්සාමි** - මෙය එහි සම්බන්ධයයි. **ගිරාහි **- වචනවලින්. **අනුපුබ්බසො** - අනුපිළිවෙළින්.
**සත්ත සහස්සා යක්ඛා භූම්මා කාපිලවත්ථවා** - මෙහි සත්දහසක් ඔව්හුද කපිලවස්තු නිසා උපන් බූමාටු යක්‍ෂයෝ යයි කියයි. **ඉද්ධිමන්තො **- දිව්‍ය සෘද්ධියෙන් යුක්ත. **ජුතීමත්තො** - ආනුභව සම්පන්න. **වණ්ණාවන්තො** - ශරීර වර්ණයෙන් යුත්. **යස්සසිනො** - පිරිවරින් යුත්. **මොදමානා අභික්කාමුං** - සතුටු සිතින් ආවාවූ. **භික්ඛුනං සමිතිං වනං** - මේ මහාවනයේ භික්ෂූන් සමීපයට, භික්ෂූන් දැකීම සඳහා පැමිණියා වූ, හෙවත් **සමිතිං** - සමුහය. භික්ෂු සමූහය දැකීම සඳහා පැමිණියාහු යනු අර්ථයයි.
**ඡ සහස්සා හෙමවතා යක්ඛා නානත්ත වණ්ණිනො** සදහසක් හිමවි පව්වෙහි උපන් යක්කු. ඒ සියල්ලෝ නීලාදි වශයෙන් නොයෙක් වර්ණ ඇත්තෝය.
**සාතාගිරාති සහස්සා** - සාතාගිරි පවෙහි තුන්දහසක් යක්කු.
**ඉච්චෙ තෙ සොළස සහස්සා** - මේ සියල්ලෝම දොලොස් දහසක් වෙති.
**වෙස්සාමිත්තා පඤ්චසතා** - වෙස්සාමිත්ත පව්වෙහි උපන් පන්සීයක්.
**කුමභිරො රාජගහිතො**. රජගහනුවර උපන් කුම්භීර යකා. **වෙපුල්ලස්ස නිවෙසතං** - වේපුල්ල පව්ව ඔහුගේ නිවේසනයයි. නිවාස ස්ථානය යන අර්ථයි. **භීය්‍යො නං සත සහස්සං යක්ඛානං පයිරුපාසති** - අතිරේක යකුන් ලක්ෂයක් හෝ ඇසුරු කරයි**. කුම්භීරො රාජගහිතො සොපාග සමිතිං වනං** - පිරිවර සමග ඒ කුම්භීර යක්‍ෂයා ද භික්ෂු සමූහයා දැකීම සඳහා මේ වනයට පැමිණියේය.
**පුරිමඤ්ච දිසං රාජා ධතරට්ඨො තං පසාසති** - පෙරදිග අනුසාසනා කරයි. **ගන්ධබ්බානං ආධිපති** - සතර දිසාවෙහි ගන්ධබ්බයන්ගේ දෙටුවා. ඒ සියල්ලෝ ඔහු යටතෙහි වසති. **මහාරාජා යස්සසි සෝ** - මහත් පිරිවර ඇති මේ මහරජ.
**පුත්තාපි තස්ස බහවො ඉන්දනාමා මහබ්බලා** - ඒ ධතරට හෝ මහත් බල ඇති බොහෝ පුත්තු. ඒ සියල්ලෝම සක්දෙව් රජුගේ නම දරති.
**විරූළ්හො තං පසාසති** - ඒ දිසාව විරුල්හ අනුසාසනා කරයි.
**පුත්තාපි තස්ස** - ඔහුට ද එබඳු වූ පුත්තු වෙති. පෙළෙහි වනාහි මහබ්බලා යයි ලියති. අටුවාවල මහාබලා යයි පාඨය වේ.
මේ ගී වනාහි සර්ව සංග්‍රාහික වශයෙන් කියන ලදී.
එහි අර්ථය මෙසේය. දස දහසක් සක්වළෙහි ධතරට්ඨො නම් මහරජ ඇත. කෝටි ලක්ෂයක් කෝටි ලක්ෂයක් ඒ සියළු ගන්ධබ්බ පිරිවර පැමිණ නැගෙනහිර දිසාවෙහි කපිලවස්තු වනයෙහි සිට සක්වල ගැබ පුරා සිටියහ. මෙසේ දකුණු ආදි දිසාවල විරූළ්හකාදීහු සිටිහ. එසේ හෙයින් කීය. **සමන්තා චතුරො දිසා දද්දල්ලමානා අටඨංස** - මෙය කියන ලද්දේ වේ. සියළු සක්වලවලින් පැමිණ සතර දිසාවෙහි පර්වත මුදුනෙහි ගිනිකඳක් මෙන් මනාසේ දිලිසෙමින් සිටියහ. ඔහු වනාහි කපිලවස්තු වනය සඳහා පැමිණියහ. එහෙයින් සක්වල පුරවා සක්වළ හා සමානව සිටියෝ ද. **වනෙ කාපිලවත්ථවේ** - යයි කියන ලදී.
**තෙසං මායාවිනො දාසා ආගු චඤ්චනිකා සඨා** - ඒ මහරජවරුන්ගේ කරන ලද පව් වසන ලක්‍ෂණ වූ මායාවෙන් යුක්ත වූ කපටි හැසිරීම් ඇති දාසයෝ වෙති. ඔව්හු හමුවෙහි නො හමුවෙහි වංචාවලින් ලෝකයා වංචා කරන හෙයින් වංචනිකා යයි ද කෛරාටික රැවටීම්වලින් යුක්ත හෙයින් සඨා යයිද කියති. ඔව්හු ද ආවෝ යන අර්ථයයි. **මායා කුටෙණ්ඩු වෙටෙණ්ඩු විටුච්ච විටුඩො සහා** - ඒ සියළු දාසයෝ රැවටිලිකාරයෝය. නම් වනාහි මෙහි එකෙක් කුටෙණ්ඩුය, එකෙක් වෙටෙණ්ඩුය, එකෙක් විටුචිචය, එකෙක් විටුඩෝය. **සහා** - ඒ විටුඩ ද ඔවුන් සමග ආවේය.
**චන්දනො කාම සෙට්ඨො ච කින්නිඝණ්ඩු** - තවද කින්නුඝණ්ඩු නම්. පෙළෙහි කින්නිඝණ්ඩු යයි ලියති. **නිඝණ්ඩුච** - නිඝණ්ඩු නම් අනිකෙක්. මෙපමණක් දාසයෝ. ඉතිරි අය වනාහි
මේ දෙවි රජවරු එහි **දෙවසූත** - දෙවි රියැදුරු. **චිත්ත සෙනො** - චිත්ත සහ සේන. **ගන්ධබ්බ** - චිත්ත සේන ගඳඹ කය ඇත්තෝය. ඔවුන් පමණක් නොව පනාදාදීහු ද ගඳඹයෝය, **නළොරාජා** - නළකාර දෙවිපුත්. **ජනවසභො** - ජනවසභ දෙව්පුත්. **ආග පඤ්චසිඛො චෙව** - පංචසිඛ දෙව්පුත් ද ආවේය. **තිම්බරූ **- තිම්බරු නම් ගඳඹ දෙව්පුත්. **සුරිය වච්චසා** - ඔහුගේ දියණිය.
**එතෙචඤ්ඤෙච රාජානො ගන්ධබ්බා සහ රාජුභී** - මේ නම් වශයෙන් කියන ලද ගඳඹ රජවරු. මේ රජවරුන් සමග අන්‍ය වූ බොහෝ ගඳඹයෝ. **මොදමානා අභික්කාමුං භික්ඛුනං සමිතිං වනං** - තුටුපහසු සිතින් මේ වනයේ භික්ෂූන්ගේ සභාවට පැමිණියේ යන අර්ථය වේ.
**අථාගු නාභසා නාගා වෙසාලා සහ තච්ඡකා** - නාභස විල්වාසී ද වේසාලිය වාසී නාගයෝ සහ නාග පිරිස පැමිණියහ. **කම්මබලස්සතරා **- කම්බල ද අස්සතර ද. මොව්හු සිනේරු පාදයෙහි වසති. සුපර්ණයන්ට ගත නොහැකි මහේසාඛ්‍ය නාගයෝය. **පායා ගා සහ ඤාතිභි** - ප්‍රධාන තීර්ථවාසීහුද ඥාති සමූහයා සමග පැමිණියහ.
**යමුනා ධතරට්ඨො ච** - යමුනා වාසීහු ද ධතරට්ඨ කුලයෙහි උපන් නාගයෝ ද **එරාවණො මහානාගො** - ඒරාවණ දෙව් පුත්. ජාතියෙන් නාග වේ. මොහු නාග ව්‍යාහාරයෙන් ව්‍යවහාර කරයි. **සොපාගා** - හේ ද ආවේය.
**යෙ නාගරාජෙ සහසා හරන්ති** - මේ කියන ලද ආකාර නාගයන් ලෝභයෙන් යුක්තව සාහසිකව ගෙනයත්. ගනිති. **දිබ්බා දිජා පක්ඛි විසුද්ධ චක්ඛු** - දිව්‍යානුභාවයෙන් දිව්‍ය, මව්කුසෙන් ද බිජුවටින්දැයි දෙවරක් උපන්නාහයි ද්විජ වෙත්. පියාපත් ඇති නිසා පක්ඛි වේ. යොදුන් සියයක් අතරෙහි ද යොදුන් දහසක් අතරෙහි ද නාගයන් දැකීමට සමත් ඇස් ඇති බැවින් විසුද්ධ චක්ඛු වෙති. **වෙහාසයා තෙ වනමජඣපත්තා** - ඔහු ආකාශයෙන් මේ මහා වනයට පැමිණියහ. **චිත්‍රා සුපණ්ණා ඉති තෙසං නාමං** - ඔවුන්ගේ චිත්‍රා, සුපර්ණා නම් වේ.
**අභයං තදා නාගරාජානමාසි සුපණ්ණතො බෙම්මකාසි බුද්ධො** - ඒ නිසා ඔවුන් සියල්ලෝම **සණ්නාහි වාචාහි උපව්හයන්තා** - ඔවුනොවුන් මිතුරන් මෙන් ද නෑයින් මෙන් ද කතාබස් කරන්නේ සතුටුවන්නේ, වැළඳගන්නේ අත් ගන්නේ අංශකූටයෙහි අත තබන්නේ තුටු පහටු සිතින් **නාගා සුපණ්ණා සරණ මගංසු බුද්ධං** - ඔව්හු බුදුන්ම සරණ ගියහ.
පෙර **ජිතා වජිර හත්ථෙන** - ඉන්ද්‍ර නම් දෙරජතුමා විසින් දිනන ලදී. **සමුද්දං අසුරාසිතා** - මහ සමුදුරවාසි අසුරයන් දිනන ලදී. සුජාතා නම් අසුර කන්‍යාව සම්බන්ධව, සියළු **භාතරො වාසවස්සෙතෙ ඉද්ධිමන්තො යස්සසිනො** -
ඔවුන් අතරෙහි **කාලකඤ්ඡා මහාභිංසා** - කාලකඤජයෝ ද බිහිසුණු ආත්මභවයක් මවා පැමිණියහ. **අසුරා දානවෙඝසා** - දාන වෙඝස නම් අන්‍යයන්ට දුනු ශිල්පය දෙන අසුරයා, **වෙපචිත්ති සුචිත්තී ච පහාරාදො නමු චී සහා** - වේපචිත්ති අසුරයා, සුචිත්ති අසුරයා, මේ අසුරයෝද නමුචි ද දිව්‍යපුත්‍ර මාරයා මොවුන් සමග පැමිණියහ. මේ අසුරයෝ මහා සමුද්‍රය වාසීහුය. මේ පරනිර්මිත දේව ලෝක වාසී කුමක් හෙයින් මොවුන් සමග ආවෝද? අකමැතිබව, ඔහු අකමැති. අභබ්බයෝය. මේ අයද ඔවුන් හා සමානය. එහෙයින් ධාතු වශයෙන් සසඳන්නේ පැමිණියහ.
**සතඤච බලිපුත්තානං** - බලි නම් මහා අසුරයාගේ පුත්තු සියය. **සබ්බෙ වෙරො ච නාමකා** - සියල්ලෝ තමන්ගේ මාමා වූ රාහුගේ නම දරති. **සන්නයහිත්වා බලිංසෙනං** - තමාගේ බල සේනාව සන්නාහ සන්නද්ධව. **රාහු භද්දමුපාගමුං** - රාහු අසුරේන්ද්‍රයා පැමිණියේය. **සමයො දානි භද්දනෙත** - භද්‍රය, කාලය ඔබට වේ. ඔබට භික්ෂූන් දැකීමට යන අර්ථය වේ.
**ආපො ච දෙවා පඨවී ච තෙජො වායෝ තදාගමුං** - ආපෝ කසිණා ආදියෙහි අරමුණු ගෙන භාවනා කොට ඉපදුණු ආපෝ යනාදි නම් ඇති දෙවියෝ එදා පැමිණියහ. **වරුණා වාරුණා දේවා සොමො ච යසසා සහ** - වරුණා, වාරුණ, සොම යයි නම් ඇති දෙවියෝ යසසා නම් දෙවියා සමග ආවෝය යන අර්ථය වේ. **මෙත්තා කරුණා කායිකා** - මෛත්‍රී ධ්‍යානයෙහිද කරුණා ධ්‍යානයේ ද පරිකර්ම කොට උපන් දෙවිවරු. **ආගු දෙවා යස්සසිනො** - මේ මහා යසස් ඇති දෙවියෝ පැමිණියහ.
**දසෙතෙ දසධා කායා සබ්බෙ නානත්තවණ්ණිනො** - ඔව්හු දස ආකාරයකින් සිටියහ. දෙවියෝ දහ දෙනා නීලාදි වශයෙන් විවිධ වර්ණ ඇත්තෝ වූහ.
**වෙණහු ච දෙවා** - වෙණහු දෙවියාද, **සහලී** - සහලී දෙවියාද, **අසමා ච දුවෙ යමා**. අසම දෙවියා යමක දෙවිවරු දෙදෙනාද. **චන්දසසුපනිසා දෙවා චන්දමාග පුරක්ඛත්වා -** චන්ද්‍ර නිශ්‍රිතක දෙවියෝ චන්ද පෙරටුකොට පැමිණියහ. එසේම සුරිය නිසසිතක දෙවියෝ ද **සුරියමාගු පුරක්ඛත්වා නක්ඛත්තානි පුරක්ඛත්වා** - නක්ඛත්ත නිසසිතක දෙවියෝද නක්ඛත්තයන් පෙරටුකොට පැමිණියහ. **ආගු මන්දවලාහකා** - වාත අබභ උණහ යන වලාහකයෝ සියල්ලෝම මන්දවළාහක යයි කියනු ලැබේ. ඔව්හුද ආවෝය යන අර්ථය. **වසුතං වාසවො සෙට්ඨො සක්කොපාග පුරින්දදො** - වසු දෙවියන්ගේ ශ්‍රේෂ්ඨයා වූ වාසවයා සක්‍ර යයි ද පුරින්දද යයි ද කියනු ලැබේ. හේ ද ආවේය.
**දසෙතෙ දසධා කායා** - මේ දෙවියන් දහදෙනා දස ආකාරයකින් ආහ. **සබ්බෙ නානත්තවණ්ණිනො** - නීලාදි වශයෙන් විවිධ වර්ණය.
**අථාගු සහභූ දෙවා** - ඉක්බිති සහභූ නම් දෙවියා ආවේය. **ජලමග්ගී සිබාරිව** - ගිනිදැල්ලක් මෙන් දිලිසෙන ඔවුන්ගේ මේ නම් ද කියන ලදී. **අරිට්ඨකා ච රොජා ච** - අරිට්ඨ, රෝජ දෙවිවරු ද. **උම්මා පුප්ඵනිභාසිනො** - උම්මා පුප්ඵ දෙවියෝ නම් එක් දේව කොටසකි. ඔවුන්ගේ ශරීර ආලෝකය දිය බෙරලිය මල් වැනි නිසා උම්මා පුප්ඵනිභාසිනො යයි කියනු ලැබේ.
**වරුණා සහධම්මා**. මේ දෙවිවරු දෙදෙනෙකි. **අච්චුතා ච අනෙජකා** - අච්චුතා අනෙජක දෙවිවරු. **සුලෙය්‍ය රුචිරා ආගු**- සුලෙයති සහ රුචිර දෙවිවරු පැමිණියහ. **දසෙතෙ දසධා** - මේ දේවකාය දහයද දස අයුරින් පැමිණියහ. **ආගු වාසවනෙසිනො** - වාස වන වාසි දෙවියෝ ද පැමිණියහ.
**සමානා මහා සමානා -** සමාන මහා සමාන දෙවියෝ. **මානුසා මානසුත්තමා** - මානුස ද මානුසුත්තම ද දෙවියෝ. **ඛිඩ්ඩා පදුසිකා ආගු ආගු මනොපදුසිකා** - ඛිඩ්ඩාපදුසික මනෝපදුසික දෙවිවරු පැමිණියහ.
**අථාගු හරයො දෙවා** - හරි නම් දෙවියා පැමිණියේය. **යෙ ච ලොහිත වාසිනො** - ලෝහිතවාසීහු ද පැමිණියහ. **පාරගා මහා පාරගා** - මේ දෙදෙනාද පැමිණියහ.
**සුක්කා කරුම්හා අරුණා ආගු චෙඝනසා සහ** - මේ සුක්කාදි තිදෙනා වෙඝනස සමග පැමිණියහ. **ඔදාත ගය්හා පාමොක්ඛා** - ඕදාත ගය්හ නම් පාමොක් දෙවියෝ පැමිණියේය. **ආගුදෙවා විචක්ඛණා විචක්ඛණ** නම් දෙවියා පැමිණියේය.
**සදාමත්තාහාරගජා** සදාමත්ත හාරගජ දෙවිවරුද **මිස්සකා ච යස්සසිනො** - කීර්ති ඇති මිස්සක දෙවියා ද **ථනයං ආගු පජ්ජුනෙතා** - පජ්ජුන්න දෙවිරජද ගුගුරමින් ආවේය. **යො දිසා අභිවස්සති** - හේ යන යන තැන වැසි වසී.
**ඛේමියා තුසිතා යාමා** - ඛෙමිය දෙවියෝ ද තුසිත පුර වාසීහු ද යාම දෙව්ලෝ වාසීහු ද **කට්ඨකා ච යස්සසිනො** - යසස් ඇති කඨක දෙවියෝ ද, **ලමබීතකා ලාමසෙට්ඨා** - ලම්බීතක ලාම සෙට්ඨ දෙවිවරු ද, **ජෝති නාමා ච ආසවා** - පර්වත මුදුනේ කරන ලද ගිනි කඳක් බබළන ජෝති නම් දෙවියෙක් ඇත. ඔහු ද ආසව දෙවියාද පැමිණියෙහි යනු අර්ථයයි. **නිම්මාන රතිනො ආගු අථාගු පරනිම්මිතා දසෙතෙ දසධා කායා** - මේ දේව දසදෙනා දස අයුරින් පැමිණියහ.
**සට්ඨෙතෙ දෙවනිකායා **මේ අපෝ දේව ආදි ඡ දස සට්ඨි හය දහය හැට සියළු දේව නිකාය නිල් ආදි වශයෙන් විවිධ වර්ණ ඇත්තාහ. **නාමන්වයෙන ආගඤජුං** - නාම කොටසින් පැමිණියහ. **යෙ චඤ්ඤෙ සදිසා සහ** - ඔවුන් හා සමාන තවත් අන්‍ය වූ වර්ණයෙන් ද නාමයෙන් ද ඔවුන් හා සමාන වූ, සෙසු සක්වල දෙවියෝ ද පැමිණියහ යයි එක් පදයකින් කලාප මෙන් එකතු කොට සියලු දෙවියෝ දක්වයි.
මෙසේ දස දහසක් ලෝක ධාතුවල දෙවියන් දක්වා දැන් යම් කරුණක් සඳහා ඔවුන් පැමිණියේද එය දක්වන්නේ **පවුත්ථ ජාතිං** - ගාථාව කීහ. එහි අර්ථය පවුත්ථා වෙන් වූ ජාති ඔවුන්ටනුයි ආර්ය සංඝයා පවුත්ථ ජාති නම් වේ. ඒ පවුත්ථ ජාතිය රාග දෝස මෝහ හුල් නැති හෙයින් අබිල වූ සිව් ඕඝයන් තරණය කොට සිටි බැවින් **ඔඝතිණ්ණවූ** - සිව් ආශ්‍රවයන් නැති හෙයින් **අනාසව** වූ ආර්ය සංඝයා **දක්ඛෙම** දකිමු. ඒ ඕඝයගෙන් එතෙර වූ බැවින් **ඔගතරං අසිතාතිගං** - තෘෂ්ණා දෘෂ්ටි ආශ්‍රය නොකළ බැවින් අතීත වූ සියළු ආකාරයෙන් අතීත වූ **චන්දංච** සඳ සේ බබළන දසබල තථාගතයන් ද දකිමු. ඒ සියල්ලෝම නාමයෙන් හා පරම්පරාවෙන් පැමිණියහ. **යෙ චඤ්ඤෙ සදිසා සහා** -
දැන් බ්‍රහ්මයා දක්වන්නේ **සුබ්‍රහ්මා පරමත්තොච** - ආදිය කීය. එහි සුබ්‍රහමා යනු එක් බ්‍රහ්මයෙකි. පරමත්තො යනු ද එක් බ්‍රහ්මයෙකි. **පුත්තා ඉද්ධිමතො** - භාග්‍යවත් බුදුන්ගේ මේ සෘද්ධිමත් පුත්තුවන ආර්ය බ්‍රහ්මයන් සමග පැමිණියහ. **සනං කුමාරො තිස්සො ච** - සනංකුමාර ද තිස්ස මහා බ්‍රහ්මයා ද **සොපාගා** - හේ ද පැමිණියේය.
මෙහි **සහස්සං බ්‍රහ්මලොකානං** - එක ඇඟිල්ලෙන් එක සහසක් සක්වලද දසැඟිල්ලෙන් දස දහසක් සක්වල ආලෝක කිරීමට සමත් මහ බඹුන් දහසක් පැමිණියහ. **මහා බ්‍රහ්මාභි තිට්ඨති** - එක් එක් මහබඹා අනිත් බඹුන් අභිබවා සිටියි. **උප්පන්නො** - බඹලොව ඉපිද ජුතීමන්තො - ආනුභාව සම්පන්න. **භිස්මාකායො** - මහකය. මගධයෙහි ග්‍රාම ක්‍ෂේත්‍ර දෙක තුණක් පමණ වූ ශරීරයෙන්. **යසස්සි සො** - ආත්මභාව ශ්‍රී සම්පත් සංඛ්‍යාත යසසින් යුක්ත වූ,
**දසෙත්ථ ඉස්සරා ආගු පච්චෙක වසවත්තිනො** - එක් බ්‍රහ්ම සහස්‍රයක වෙන වෙනම වසයෙහි පවත්වති. එබඳු වූ දස ඊශ්වර වූ මහා බ්‍රහ්මයෝ පැමිණියහ. **තෙසඤ්ච මජඣතො ආග හාරිතො පරිවාරිතො** - ඒ බ්‍රහ්මයින් මැද හාරිත නම් මහා බ්‍රහ්මයා දහසක් බ්‍රහ්ම පිරිවර සමග පැමිණියේය.
**තෙ ච සබ්බෙ අභික්කන්තෙ සඉන්දෙ දෙවෙ සබ්‍රහ්මකෙ** - ඒ සියල්ලෝම සක්‍ර දේව රාජයා ජ්‍යෙෂ්ඨ කොට පැමිණි කල්හි හරිත බ්‍රහ්මයා ජේෂ්ඨකොට පැමිණි කල්හි. **මාරසෙනා අභික්කමි** - මාර සේනාව පැමිණියහ. **පස්ස කණහස්සමන්දියං **- කලුධර්ම (පව්) වූ මාරයාගේ බලවත් බව බලව්.
**ඵථ ගණහථ බන්ධථ** - මෙසේ තමාගේ පිරිසට අණ කරයි. **රාගෙන බද්ධ මත්ථුවෙ** - මේ සියළු දේව මණ්ඩලය රාගයෙන් බඳිනු ලැබේවා. **සමන්තා පරිවාරෙථ මා වො මුඤ්චිත්ථ කොචිනං** - ඔබලා මොවුන්ගෙන් එක් කෙනෙකුවත් නොමුදව.
**ඉති තත්ථ මහා සෙනො කණ්හසෙනං අපෙසයී** - මෙසේ එහි මහා සමයේ මහසෙන් මාරයා මාර සේනාව යැවීය. **පාණිතා ථලමාහච්ච** - අතින් පෘථිවිතලය පැහැර. **සරං කත්වා භෙරවං** - මාර හිංසනය දැක්වීමට භයානක ශබ්දයක් කොට.
**යථා පාවුස්සකො මෙඝො ථනයන්තො සවිජ්ජුකො -** විදුලිය සහිත පාවුස්සක මේඝය මෙන් මහා ගර්ජනයක් කරන්නේ, **තදා සො පච්චුදාවත්ති** - ඒ වෙලාවේ ඒ මාරයා, විහිංසන දක්වා නැවතුනේය. **සංකුද්ධො අසයං වසී** - තදින් කිපී කිසිවකු තමා වසඟයෙහි තැබීමට නොහැකිව අත්හැර නැවතුනේය. භාග්‍යවතුන් වහන්සේ මේ මාරයා මේ මහා සමාගම දැක අවබෝධයට අන්තරායක් කරන්නෙමියි වරින් වර මාර සේනාව යවා මාර විහිංසනය දක්වන්නේ යයි දැන ගත්හ. භාග්‍යවතුන් වහන්සේගේ ස්වභාවය මෙසේය. යම් තැනක අවබෝධය නොවන්නේ නම් එහි මාර සේනාවගේ විහිංසනය දැක්වීම නොවලක්වති. යම් තැනක අවබෝධය වේ නම් එහි මාර විහිංසනය දැක්වීම වලක්වති. එහි පිරිස මාරයාගේ රූපය නොදකියි. ශබ්දය නො අසයි. මෙසේ අධිෂ්ඨාන කරති. මේ සමාගමයෙහි මහා අභිසමය වන්නේ ය. එහෙයින් දෙවියෝ ඔහුගේ රූපය නොබලති ශබ්දය නො අසති යයි මෙසේ අධිෂ්ඨාන කළහ. එහෙයින් කියන ලදී. **වසයට ගනු බැරිව - ගියෙ හේ ආපසු කිපී **
**දැන සියල් බුදුහිමි - තිරකොට පසැස් ලෝ හිමි ** භාග්‍යවතුන් වහන්සේ ඒ සියල්ලම දැන තීරණය කොට,
**මාරසෙනා අභික්කන්තා තෙ විජානාථ භික්ඛවො** - මහණෙනි, මාරසේනාව පැමිණියා. ඔබලා තම තමාට අනුරූප පරිද්දෙන් දැනගන්න. ඵල සමාපත්තියට සමවදින්න යයි කියති. **ආතප්පමකරුං** - පලසමවතට පිවිසීම සඳහා වීර්ය ආරම්භ කළහ. **වීතරාගෙහපක්කාමුං -** මාරයාද මාර අනුචරයෝද වීතරාග වූ ආර්යයන් කෙරෙන් ඈතට ගියහ. නෙසං **ලොමම්පි ඉඤජයුං** - ඒ වීතරාගීන්ගේ ලෝමයකුදු නො සෙලවූහ. ඉක්බිති මාරයා භික්ෂු සංඝයා අරබයා මේ ගීය කීවේය.
එහි **මොදන්ති සහ භූතෙහි** - දසබල සසුනෙහි භූතයගෙන් තොරව ඉපදුණු ආර්යන් සමග සතුටු වෙති. **ජනෙසුතා** - ජනයන් ඇසූ, විශ්‍රැත, ප්‍රකට, දැනගත්.
මේ මහා සමය සූත්‍රය වනාහි දෙවියන්ට ප්‍රියය මනාපය. එනිසා යහපත කියන්නා විසින් අළුත් තැන්වල මේ සූත්‍රය කිව යුතුය. දෙවියෝ වනාහි මේ සූත්‍රය අසන්නෙමු යයි යොමු කළ කන් ඇතිව හැසිරෙති. මේ දේශනාව අවසානයෙහි කෝටිලක්ෂයක් දෙවියෝ රහත් වූහ. සෝවාන් ආදීන්ගේ ගණන් නියමයක් නැත.
දේවතාවන්ට මේ සූත්‍රය ප්‍රිය මනාප බවට කථා වස්තුවක් මෙසේය. කොටපව් වෙහෙරෙහි වනාහි නාග ලෙන් දොරකඩ නා ගසෙහි එක් දේවතා දුවක් වසයි. එක් දහර භික්ෂුවක් ලෙන ඇතුළෙහි මේ සූත්‍රය සජ්ඣායනය කරයි. දෙව්දුව එය අසා සූත්‍රය අවසානයෙහි මහත් ශබ්දයෙන් සාධුකාර දුන්නාය. කවුද ඒ? ස්වාමීනි මම දෙව්දුවක්මි. සාධුකාර දුන්නේ ඇයි ? ස්වාමීනි දසබල තථාගතයන් විසින් මහාවනයෙහි වැඩහිඳ වදාරන ලද දිනයෙහි මේ සූත්‍රය ඇසූ මම අද ඇසුවෙමි. භාග්‍යවතුන් වහන්සේ විසින් වදාළ එක් අකුරකුදු නොනසා ඔබ වහන්සේ විසින් මේ ධර්මය මනාව ගන්නා ලදී. දසබලයන් වහන්සේගේ දේශනාව ඔබ ඇසුවාද?
එසේය ස්වාමීනි, මහා දේව රැස්වීමක් විය. ඔබ ඇසුවේ කොහේ සිටද? ස්වාමීනි, මම මහා වනයෙහි දෙවියන් සමග හුන්නෙමි. මහේසාක්‍ය දෙවිවරුන් එන කල්හි දඹදිව ඉඩ නොලදිමි. ඉන්පසු මේ තම්බපණ්ණි දීපයට පැමිණ දඹකොල පටුනෙහි සිට ඇසීමට ඇරඹීමි. එහි ද මහේසාක්‍ය දෙවිවරුන් එන කල්හි පිළිවෙළින් පසු පසට යන්නේ රුහුණු ජනපදයෙහි මාගම පිටුපස ගොළු මුහුදෙහි කරවටක් දියට බැස එහි සිට ඇසුවෙමි. දේවතා දියණියෙනි, ඔබ සිටි තැන ඉතා දුරය බුදුරදුන් පෙනුනාද? ස්වාමීනි මොනවා කියනවද? ශාස්තෲන් වහන්සේ මහා වනයෙහි ධර්මය දේශනා කරන්නේ නිතරම මා දිහාම බලති යි සිතමින් බියවෙමින් ලජ්ජාවෙමින් දිය සුළිවල සැඟවී සිටියෙමි.
ඒ දවසෙහි කෝටි ලක්ෂයක් දෙවියෝ රහත් වුහ. ඔබ එදා රහත් වුනාද? නැත ස්වාමීනි, අනාගාමි ඵලයට පත් වී ඇතැයි සිතමි. නැත ස්වාමීනි, තුන් මාර්ගයට පැමිණි දෙවියන්ගේ ගණන පථය ඉක්මවිය. සෝවාන් වී ඇතැයි සිතමි. එ දවස දෙවියෝ සෝවන් ඵලයට පැමිණි බව නොවිචාල යුතුය. ඉන් පසු ඒ භික්ෂුව ඇයට මෙසේ කීය. දේවතාවෙනි ඔබේ ආත්මභාවය මට පෙන්විය හැකිද ? ස්වාමීනි සියළු ශරීරය පෙන්විය නොහැකිය. ඇඟිලි පුරුකක් පමණක් දක්වන්නෙමි. යතුරු සිදුරෙන් ඇඟිල්ල ඇතුළු ලෙනට යොමු කළාය. සඳු දහසක් හිරු දහසක් නැගි කලක් පරිද්දෙන් මෙන් විය. දෙව්දියණිය “ස්වාමීනි, අප්‍රමාද වන්න” යයි දහර භික්ෂුව වැඳ ගියාය. මෙසේ මේ සූත්‍රය දෙවියන්ට ප්‍රියමනාප වේ. දෙවියෝ ඊට ඇලුම් කරති.
8. සක්ක පඤ්හ සූත්‍ර වර්ණනාව
සක්ක පඤ්හ සූත්‍රය මවිසින් මෙසේ අසන ලදි. එහි ගැඹුරු පද වර්ණනාව මෙසේය. **අම්බසණ්ඩා නාම බ්‍රහ්මණ ගාමො** ඒ ගම වනාහි අම්බසණ්ඩය ලඟ ඊට ඇතුළත් විය. එහෙයින් අම්බසණ්ඩ යයි කියනු ලැබේ. **වෙදියකෙ පබ්බතෙ** - ඒ පර්වතය වනාහි පර්වත පාදයෙහි හටගත් මිණි වේදිකාවක් මෙන් නිල් වන රාජීයෙන් හාත්පසින් වටවී ඇත. එහෙයින් වෙදිය පර්වතය යයි හැඳින්වේ. **ඉන්දසාල ගුහායං** - පෙර පර්වත දෙකක් අතරෙහි ඒ ගුහාව විය. ඉඳුසල් ගසක් එය ඉදිරියෙහි විය. ඒ නිසා ඒ ගුහාව ද ඉන්දසාල ගුහා යයි ව්‍යවහාර විය. ඉක්බිතිව බිත්තිවලින් වටකොට දොර ජනෙල් යොදා මනාව සකස්කොට හුනු පිරියම් කොට ලතා කර්ම මාලා කර්මවලින් අලංකාර කොට භාග්‍යවතුන් වහන්සේට පූජා කළහ. පෙර ව්‍යවහාරය වශයෙන් ම ඉන්දසාල ගුහා විය.
**උස්සුක්කං උදපාදි** ධාර්මික උත්සාහයක් ඇතිවිය. මොහු නිතරම භාග්‍යවතුන් වහන්සේ දකින්නේ ද නැත. දේව රැස්වීමක් ද නැත. එහි ඔහු නොපැමිණි වීරිය. සක්‍රයා මෙන් අප්‍රමාදව වාසය කරන දිව්‍ය පුත්‍රයෙක් නැත. කුමක් හෙයින් බුදුන් දැකීම සඳහා උත්සාහයක් ඇතිවීද? මරණ බියෙන් තර්ජිතව. එවිට ඔහුගේ ආයු පිරිහී තිබිණ. හේ පස් පෙර නිමිති දැක මගේ ආයු පිරිහී ඇතැයි දැනගත්තේය. යම් දිව්‍ය පුත්‍රයන්ගේ මරණ නිමිති පහළ වූ විට ඔවුන් අතරෙහි සුළු පිනක් කොට දෙව්ලොව උපන් අය දැන් කොහේ උපදීදැයි බියට සන්ත්‍රාසයට පැමිණෙති. යමෙක් බොහෝ පින්කොට දෙව්ලොව උපන්නේ ඔව්හු දුන් දන්වල රැකි සීල වැඩූ භාවනා නිසා ඉහළ ඉහළ දෙව්ලොව සම්පත් අනුභව කරන්නෙමියි බිය නොවෙති.
සක්‍ර දිව්‍ය රාජයා පෙර නිමිති දැක දස දහසක් යොදුන් දේව නගරය යොදුන් දහසක් උස විජයොත්පාය, තුන් යොදුනක් වූ සුධර්මා දේවසභාව සත් යොදුනක් උස පරසතු රුක, සැට යොදුන් වූ පඬු ඇඹුල දෙසිය පනසක් නෘත්‍ය පර්ෂදය, දෙව්ලෝ දෙකෙහි දෙව්පිරිස නන්දන චිත්තලතා වන, මිස්සක ඵාරුසක වන මේ සියළු සම්පත් බලා මගේ මේ සම්පත් නැසේ යයි බියට පත්වූයේ විය.
ඉන් පසු මගේ හෘදය නිශ්‍රිත සෝ උල උදුරා මේ සම්පත් ස්ථිර කරන්නා වූ කිසියම් ශ්‍රමණයෙක් හෝ බ්‍රහ්මණයෙක් හෝ ලෝක පිතෘ මහා බ්‍රහ්මයා හෝ ඇද්දැයි බලන්නේ කිසිවකු නොදැක, නැවත මා වැනි ලක්ෂයකගේ උපන් සෝ උල්ද ගලවා දැමීමට සමර්ථ බුදුන් වහන්සේ සිටිනවා දැක, භාග්‍යවතුන් වහන්සේ දැකීමට සක්දෙව් රජුට මහත් උද්යෝගයක් ඇතිවිය.
**කහං නු ඛො භගවා එතරහි විහරති** - කුමන ජනපදයෙහි, කවර නගරයක් ඇසුරුකර කාගේ ප්‍රත්‍ය වළඳමින් අමාදම් කවරෙකුට දේශනා කරමින් වාසය කෙරෙත්ද? **අද්දසා ඛො** - දැක්කේය. අවබෝධ කළේය. **මාරිස** - මෙය ප්‍රිය වචනයකි. දෙවියන්ට වෙනම ව්‍යවහාර කෙරේ. නිදුක් වේවා යයිද කියන ලද්දේ වේ. කුමක් හෙයින් මේ දෙවියන්ට ආමන්ත්‍රණය කෙළේද? සහාය පිණිස. පෙර මොහු භාග්‍යවතුන් වහන්සේ සලලඝරයෙහි වාසය කරන කල්හි දැකීම සඳහා හුදකලාවම ආවේය. ශාස්තෲන් වහන්සේ ඔහුගේ නුවණ මෝරා නැතැයි සලකා, දින කීපයක් ඉක්මවා, මා ඉඳුසල් ගුහාවේ වසන කල්හි පස් පෙරනිමිති දැක මරණභයින් බියපත්ව දෙදෙව්ලොව දෙවියන් සමග එළඹ තුදුස් පැනක් විචාරා උපේක්ෂාව පැන විසඳුම් අවසානයෙහි අසූ දහසක් දෙවියන් සමග සෝවාන් පලයෙහි පිහිටන්නේ යයි සිතා අවකාස නුදුන්හ. හේ මම තනිව ගොස් බුදුන් අවකාස නොදෙන ලදී. මට මාර්ග පලවල උපනිශ්‍රය ඒකාන්තයෙන් නැත. එක්කෙනෙකුට හෝ උපනිශ්‍රය ඇත්නම් භාග්‍යවතුන් වහන්සේ සක්වල කෙලවර පිරිසට ද දහම් දෙසන්නේමය. දෙදෙව්ලොව කිසිවකුට හෝ උපනිශ්‍රය ඇත්නම් බුදුහු දහම් දෙසති. ඒ අසා මම ද මාගේ දොම්නස සමනය කරගන්නෙමියි සිතා සහාය පිණිස දෙවියන් ඇමතීය.
**එවං භද්දන්තවාති ඛො තාවතිංසා** - මෙසේ වේවා. මහරජ භාග්‍යවතුන් වහන්සේ දැකීමට යමු. බුද්ධෝත්පාද දුර්ලභය. පර්වත ක්‍රීඩා දිය කෙළි සඳහා යමුයි නොකියා මෙය ඉතා යහපත්ය. මෙබඳු ස්ථානයක අප නියෝජනය කරවීම කදිමය. **පච්චස්සොසුං** - ඔහුගේ වචනය හිස් මුදුනින් පිළිගත්හ.
**ගන්ධබ්බ පුත්තං ආමන්තෙසි** - සියළු දෙවියන් ඇමතිය යුතුව තිබිය දී මොහුට කුමක් නිසා වෙනම ඇමතී ද? ඉඩ ලබා ගැනීම සඳහා, ඔහුට මෙබඳු අදහසක් විය. දෙදෙව්ලොව දෙවියන් ගෙන ධුරයෙන් උඩඟුව බුදුන් වෙත එළඹීම සුදුසු නැත. මෙතෙම වනාහි දසබලහුගේ උපස්ථායකයෙකි. වල්ලභයෙකි. කැමති කැමති විට ගොස් ප්‍රශ්න අසා දහම් අසයි. මොහු මුලින් යවා අවකාස ලබාගෙන මොහු විසින් කළ අවකාසයෙන් එළඹ ප්‍රශ්න අසන්නෙමි යි ඉඩ ලබා ගැනීම සඳහා ඇමතීය.
**එවං භද්දන්තවා** - හේ ද මහරජ එසේ වේවා. ඔබ මා එන්න පින්වත, උයකෙළි ආදියෙහි හෝ නෘත්‍ය දර්ශනාදියට හෝ යමු යයි නොකියා බුදුන් දකින්නෙමු දහම් අසන්නෙමු යයි කීම ඉතා සොඳුරුය. දැඩි සේ තහවුරු කරන්නේ දෙවිරජුන්ගේ පිඩනය අසා අනුගමනය සහගමනය එකලාව ගමන පැමිණියේය.
**බෙලුවපණ්ඩු** - බෙලි මෙන්, පඬුවන් පැහැය. එය වනාහි රුවන්මුවා වීණා දෝනිය, ඉඳුනිල් මුවා දඬුව, රිදීමුවා තත්. පබළුමුවා ගානා දඬුව වේ. වීණා පත්ත ගව්වකි. තත් බඳින තැන ගව්වකි. උපරි දඬුව ගව්වකි. මෙසේ තුන්ගවු වීණාව, මෙසේ හේ වීණාව රැගෙන සමපනස් මූර්ඡනාවලින් මූර්ඡනා කොට නිය අගින් පහරා මිහිරි ගී සර විහිදුවා සෙසු දෙවියන් සක්‍රයාගේ පැමිණෙන වෙලාව දන්වනු ලබන්නේ එකත් පසෙක සිටියේය. මෙසේ ඔහුගේ ගී වාදන සංඥාවෙන් දෙව්පිරිස රැස් වූ කල්හි. **අථ ඛො සක්කො දෙවානමින්දො... වෙදීයතෙ පබ්බතෙ පච්චුට්ඨාසි**
**අතිරිව ඔභාස ජාතො** - අනිත් දවස්වල දෙවියෙකුගේ හෝ මාරයෙකුගේ හෝ බ්‍රහ්මයෙකුගේ හෝ ආලෝකයෙන් ආලෝක වේ. ඒ දවස වනාහි දෙදෙව් ලොවේ ම දෙවියන්ගේ ආලෝකයෙන් අතිශයින් ම ආලෝකවත්ව එකම බැබළීමකින් හිරු සඳු දහසක් උදා වූ මෙන් විය. **පරිතො ගාමෙසු මනුස්සා** - හාත්පස ගම්වල මිනිස්සු, ස්වභාවයෙන් ම සවස් කාලයෙහි ගම්මැද දරුවන් සෙල්ලම් කරන අවස්ථාවේ සක්‍රයා ආවේය. එහෙයින් මිනිස්සු දැක මෙසේ කීහ. දෙවියන් මධ්‍යම යාමෙහි බුදුන් වෙත එළඹෙන්නේ නොවේද? මේ තෙමේ පළමු යාමයේ පෙරභාගයෙහි ම ආවේද? මරණ භයින් තර්ජිතව. **කිංසු නාමා** - පිංවත, මෙය නම් කුමක්ද? අද මගේ සාක්‍ය දෙවියෙක් හෝ බ්‍රහ්මයෙක් හෝ භාග්‍යවතුන් වහන්සේගෙන් ප්‍රශ්න විචාරීමට දහම් ඇසීමට එළඹෙන්නේය. ඒ භාග්‍යවතුන් වහන්සේ කෙසේ නම් ප්‍රශ්න විසඳන්නේ ද ධර්මය දෙසන්නේ දැයි අපටද ලාභයකි. මේ දෙවියන්ගේ සැක දුරුකරන ශාස්තෲන් වහන්සේ නුදුරු වෙහෙරෙහි වැඩ වසති. අප බත් තලියක් හෝ හැන්දක් පමණ භික්ෂුවක් හෝ පිළිගන්වන්නට අවස්ථාව ලබමු යයි ඇලී ලොමුදැහ ගෙන ඉතා ප්‍රීතිමත්ව දසනිය එකතුකර හිසෙහි ඇඳිලි බැඳ නමස්කාර කරමින් සිටියහ.
**දුරුපසංකමා** - ඇසුරු කිරීමට දුෂ්කර, මම රාග සහිතය දෝස සහිතය මෝහ සහිතය. ශාස්තෲන් වහන්සේ වීතරාගය වීත දෝසය වීත මෝහය, මා වැන්නන්ට තථාගතයන් ඇසුරු කිරීම දුෂ්කරය. **ඣාන රතා** - ඒ ධ්‍යානයෙහි ඇලුණු. **තදනන්තරං පතිසලලීනා** - ඉන් අනතුරුව විවේකීව සිටිති. දැන් පලසමවතෙහි හෝ. එහෙයින් හුදෙක් ඣායී නොවේ. ඣාන රත ද වේ. එනිසා ඇසුරු කිරීම දුෂ්කරය. දැනුදු පලසමවතින් නම් ඇසුර දුෂ්කරය. **පසාදෙය්‍යාසි** - ආරාධනා කරන්නෙහි, මට ඉඩක් ලබාදෙන්නෙහි යයි කියයි. **බෙලුව පණ්ඩු වීණාං ආදාය** - මුලින්ම ගත්තා නේද? ගත්තා. මාර්ගයෙහි ගමන් කරන විට උරයෙහි එල්ලා ගනී. දැන් වම් අතේ තබා වාදනයට සකසා ගනියි. එහෙයින් ආදාය යයි කියන ලදී.
[need trans]
**වන්දෙ තේ පිතරං භද්දෙ තිම්බරු සූරියවච්චසා** මෙහි සුරිය වච්චසා යනු හිරු සමාන සිරුර. ඒ දේව දියණියගේ පා තලයෙන් රස් උඩනැගී කේසාන්තය දක්වා නැගේ. එහෙයින් තරුණ රිවිමඩල මෙන් හැඟේ. මෙසේ ඇය සූරියවච්චසා යයි හඳුන්වති. ඒ සඳහා කීය: සොඳුර, සූරිය වච්චසාවෙනි, ඔබගේ පියා වූ තිම්බරු ගදඹ දෙව්රජු වඳිමි. **යෙන ජාතාසි කල්‍යාණි** - යම් කරුණකින් තිම්බරු දෙවිරජුන් නිසා සියළු අංගවලින් කල්‍යාණව සෝභනව ඔබ උපන්නාය. **ආනන්ද ජනනී මම** - මගේ ප්‍රීතිය සොම්නස වැඩේ.
**වාතොව සෙදතං කන්තො** - යම්සේ හටගත් දාඩිය, ඩා හරන වාතය ඉටුවේ. කාන්ත වේ, මනාප වේ. යන අර්ථයෙනි. **පානීයංච පිපාසතො** - බීමට කැමැත්තහුට, පිපාසයෙන් යුත් අයට, **අංගීරසී** - අංගයෙහි රස් ඇති. **ධම්මො අරහතාමිච** - රහතන් වහන්සේට නවලෝකෝත්තර ධර්මය මෙනි.
**ජිඝච්ඡාතො** - බුදිනු කැමැත්තාට, බඩගිනි ඇත්තාට, **ජලන්තමිච වාරිනා** - යම්සේ ඇවිළෙන ගින්න දිය කලයෙන් නිවෙන්නේද මෙසේ ඔබේ කරුණා ඇතිවිය. මගේ රාග ගින්න නිවන්න යයි කියයි.
**යුත්තං කිඤ්ජක්කරෙණුනා** - පියුමෙහි කෙසරු රොනින් යුත්. **නාගො ඝම්මාභි තත්තොවා** - ග්‍රීෂ්මයෙන් තැවුණු ඇතකු මෙන්, **ඔගහෙ තෙ ථනුදරං** - යම් සේ ඇතා පොකුණට බැස බී සොඬ අග පමණක් පෙනෙන සේ කොට ගිලී සුව සැපය විඳී. මෙසේ ඔබගේ තනමැද උදරයට බැස මම සුව සැපය ලබන්නේ කවදාදැයි අසයි.
**එහි තුත්තං** - කනමුල විදින යකඩ කටුව. **තොමරං **- පා විදින දඬු. **අංකුසෝ** - හිස මුදුන විදින වකුටු කටුව. ඇතා මද වැහුණු විට එය ඉක්මවයි. අංකුසය ඉක්මවයි. අංකුසෙන් විදිනු ලබන්නේ ද වසඟයට නොඑයි. හේ දිනු මම ද කන් පා විඳින කටු දිනුවෙමි. අකුසෙන් ද යටත් නොවෙමි. මත් වූ දර්පයෙන් කිසි කරුණක් අවබෝධ නොවේ. හෙණ්ඩුව ජයගත් ඇතා මෙන් මට ද යකටු දඬු කිසි කරුණක් නොදැනේ. මෙසේ මම ලස්සන වටොරවලින් මත්ව ප්‍රමාදව උමතු වූවකු මෙන් කිසි කරුණක් නොදනිමියි කියයි. එසේ නැතහොත් අකුස ඉක්ම වූ ඇතා මෙන් මම ද ලස්සන කලවෙන් මත් වූයේ එයින් කිසි විරාග කරුණක් නො දනිමි. කුමක් හෙයින්ද? ඒ ඇතා විසින් මෙන් මවිසින් යකටු දඬු දිනන ලදී. කිසිවෙකුගේ කිසි වචනයක් නොගනිමි.
**තයි ගථිත විත්තොස්මි** - සොඳුර, ලස්සන ඌරුවලින් ඔබ කෙරෙහි පිළිබඳ සිත් ඇත්තෙමි. වෙළුණු සිත හෝ ආශාව ද බලාපොරොත්තු සිත. **චිත්තං විපරිනාමිතං** - ප්‍රකෘතිය හැර සිටි. **පටිගන්තුං න සක්කොමි** - නවතින්නට නො හැකි වෙමි. **වධක ඝස්තොව අම්බුජො** - බිලිය ගිල සිටි මාලුවා මෙන්.
**වාමොරූ **- සිතට දැනෙනාකාරයෙන් පිහිටි කලවා. කෙසෙල් කඳන් සමාන වූ කලවා හෝ අර්ථ වේ. **සජා** - වැලඳ ගැනීම. **මන්දලොචනෙ** - ස්ත්‍රියයි. තියුණු නැතිව බලන්නී මඳව බලන්නී එනිසා මන්ද ලොචන යයි කියනු ලැබේ. **පළිස්සජා** - සියළු කොටස්වලින් වැළඳ. **එතම්මෙ අභිපත්ථිතං** - මෙය මා නිතර පතන ලද්දේය.
**අප්පකො වත මෙ සන්තො** - ස්වභාවයෙන්ම මන්ද වේ. **වලලිත කෙසියා** - කෙස් මුදා පිට දිගට විසුරුවා හැරිය විට සර්පයකු මෙන් ඉහළට යන්නාවූ කෙස් ඇති නිසා වෙල්ලිත කෙසී වේ. **අනෙක භාගො සමපාදි** - අනේකවිධ විය. අනෙකභාවො යනු ද පාඨයකි. **අරහත්තෙව දක්ඛිණා** - රහතුන් කෙරෙහි දුන් දනක් මෙන් නොයෙක් අයුරින් ප්‍රභින්නය.
**යං මෙ අත්ථි කතං පුඤ්ඤං** - මවිසින් කළ යම් පිනක් ඇත. **අරහත්තෙසු තාදිසු** - තාදී ලක්ෂණවලින් යුත් රහතුන් කෙරෙහි. **තයා සද්ධිං විපච්චතං** - ඒ සියල්ල ඔබ සමගම විපාක දේවා.
ඒකීය බවට ගිය. **නිපකො සතො** - නෙපක්ක යනු ප්‍රඥාවයි. එයින් යුක්ත වීම නිපක වේ. සිහියෙන් යුක්ත වූයේ සතො වේ. **අමතං මුනි ජිගිංසානො** - ඒ බුද්ධ මුනිතුමා අමෘතය නිවන යම්සේ සොයයි ද එසේම මම සුරිය වච්චසා සොයමි. යම්සේ උන්වහන්සේ අමත පද හැරගනු කැමත්තේ සොයන්නේ ගවේණෙය කරන්නේ හැසිරෙයි. එසේම මම ඇය සොයන්නේ හැසිරෙමියි යන අර්ථයයි.
**යථාපි මුනි නන්දෙය්‍ය පත්වා සම්බොධිමුත්තමං** - යම්සේ බුද්ධ මුනිතුමා බෝ පලඟෙහි හුන්නේ සබ්බඤ්ඤුත ඤාණයට පැමිණ සතුටු වන්නේ, තුටු වන්නේය. එසේ සතුටු වන්නෙමි. එසේම මම ද ඔබ හා එකතු වූයේ සතුටු වන්නෙමි. ප්‍රීති සොම්නස් වන්නේ යයි කියයි.
**නාහං භද්දෙ වරෙය්යාහෙ** - අහෙ යනු ඇමතීමයි. අහා සොඳුර, සුරියවච්චස සක්දෙව් රජු දෙදෙව්ලොව දෙව්රජය හෝ සුරියවච්චසා හෝ ගනුවයි වරදුන් විට දෙව්රජය හැර සුරිය වච්චසා ගනිමි. මෙසේ ඔබ මට උතුම් වන්නේය. කැමති වන්නෙමි. ගන්නෙමියි යන අර්ථයයි.
**සාලංව න චිරං ඵුල්ලං** - ඔබගේ පියාගේ නගර දොරටුවෙහි කලක් නොපිපුණු සල් ගසෙක් ඇත. එය අතිශයින් ම මනහරය. ඔබ නොපිපුණු සල්ගසක් වගේ. **පිතරං තෙ සුමෙධසෙ** - අතිශයින් ශ්‍රීමත් වූ ඔබගේ පියතුමා ද වඳිනු ලබන්නේ, වඳිමි. නමස්කාර කරමි. **යස්සා සෙ තාදිසී පජා** - යමෙකුට මෙබඳු වූ දුවක්වීද?
**සංසන්දනී** - භාග්‍යවතුන් වහන්සේ කුමක් නිසා ගී නාදයේ මෙන්ම වීණා නාදයේ වර්ණනා කෙළේද? කිම භගවත්හුට එහි ඇල්මක් ඇද්ද? නැත. සකොටසකින් යුත් උපේක්ෂාව. මෙබඳු තැන්වල භාග්‍යවතුන් වහන්සේ හුදෙක් ඉටු අනිටු දනිති. එහි නො ඇලේ. එය කියන ලදී. ඇවැත්නි භාග්‍යවතුන් වහන්සේට ඇසක් විද්‍යමාන වේ. භාග්‍යවතුන් වහන්සේ ඇසින් රූප බලයි. භාග්‍යවත්හුට ඡන්දරාගයක් නැත. භගවත්හු සුචිමුත්ත චිත්තයහ. ඇවැත්නි භාග්‍යවත්හට කථා ඇත. ආදි වශයෙන්. ඉදින් වර්ණනාව නො කෙළේ නම් මා ඉඩ ලබාදුන් බව පංචිසිඛ නොදන්නේය. ඉක්බිති සක්‍රයා භගවත්හු පංචසිකට ඉඩ නොදෙන ලදැයි දෙවියන් ගෙන එයින් ආපසු හැරෙන්නේය. එයින් මහත් හානියක් වන්නේය. වර්ණා කළ කල්හි භගවත්හු පංචසිඛට අවකාශ දුන්නේ යයි දෙවියන් සමග එළඹ ප්‍රශ්න අසා අවසානයේ අසූ දහසක් දෙවියන් සමග සෝවාන් ඵලයෙහි පිහිටන්නේ යයි දැන වර්ණනා කළහ.
**එහි කදා සංයූළහා** - කවදා රචනා කෙළේද? පිඬු කරමිද? **තෙන ඛො පනාහං භන්තෙ සමයෙන** - ඔබවහන්සේ සම්බෝධියට පැමිණීමෙන් අටවන සතියෙහි. **භද්දා නාම සූරියවච්චසා** - නමින් භද්‍දාය. ශරිර සම්පත්තියෙන් සූරිය වච්චසා. **භගිනී** - මෙය ව්‍යවහාර වචනයකි. දෙව්දුව යන අර්ථයයි. **පරකාමිනී** - කාමයෙහි ආශා ඇති.
**උපනච්චන්තියා** - නෘත්‍ය දක්වන්නා වූ ඕ වනාහි එක් කලෙක චාතුම්මහා රාජිකා දෙවියන් සමග සක්දෙව් රජුට නැටුම් දැක්වීමට ගියාය. එකෙණෙහි සක්‍රයා තථාගතයන් වහන්සේගේ වර්ණනාව කීවේය. එදවස ගොස් නෘත්‍ය දක්වන්නී ඇසුවාය.
**පටිසම්මොදනී** - ගැලපේ යයි ආදිය කියන්නේ භාග්‍යවතුන් වහන්සේ සතුටු වෙති. මෙසේ පංචසිඛ ද සතුටින් කතා කරයි. ගාථා ද කියන්නේ පංචසිඛ සතුටින් කියයි. භගවත්හු සතුටින් කථා කරති. **ආමන්තයී** - දැන්වීය. ඔහුට මෙසේ අදහස් විය. පංචසිඛ මා යවන ලදි. මගේ කටයුත්තකට යවන ලදී. දැන් ඔහුගේ වැඩක් කරයි. ශාස්තෲන් වහන්සේ සමීපයෙහි මෙබඳු වූ නුසුදුසු කාමගුණ කීවේය. නළුවෝ නම් ලජ්ජා නැත්තෝ වෙති. කථා කරන්නේ විකාර දක්වන්නේය. ඔහුට මගේ වැඩේ දන්වන්නෙමියි සිතා ඇමතීය.
“එවංච පන තථාගතා” යයි ධර්ම සංගායනා තෙරවරුන් විසින් තබන ලද පදයකි. **අභිවදන්ති** - වැඩිකළ වචනයෙන් කියන ලදී.
**උරුන්දා සම්පාදී** - මහත් වූ විචිත්‍රතා විය. **අන්ධකාරො ගුහාය අන්තරධායි ආලොකො උදපාදි** - ගුහාව ස්වභාවයෙන් අඳුරුය. ඒ අතරක් නැති ආලෝකය ඇතිවිය. මේ සියල්ල ධර්ම සංග්‍රාහකයන්ගේ වචන වේ.
**චිරපටිහං භන්තෙ** - බොහෝ කලකින් මම. බොහෝ කාලයක සිට දක්නු කැමැත්තේ යන අර්ථය වේ. **කෙහි චි කෙහිචි කිච්ච කරණියෙහි** - දෙවියන්ගේ දූවරු ද පුත්තු ද ඇකයෙහි උපදිති. පාද පරිචාරිකා ස්ත්‍රීහු සයනයෙහි උපදිති. ඔවුන්ගේ සරසන්නියෝ සළුපිළි අන්දන්නියෝ සයනය පිරිවරා උපදිති. වතාවත් කරන්නෝ ඇතූලු විමානයෙහි උපදිති. මොවුන් සඳහා කලහ නැත. යමෙක් සීමාවෙහි උපන් විට මා සතුය. ඔබ සතුයයි තීරණය කිරිමට නොහැකි වූ විට කලහ කරන්නේ සක්දෙව් රජ විචාරති. හේ යමෙකුගේ විමානය ආසන්නයේ නම් ඔහුට අයත් යයි කියති. ඉඳින් දෙදෙනාගේ ම සම ස්ථානයෙහි වී නම් යමෙකුගේ විමානය බලමින් සිටියේ නම් ඔහු සතු යයි කියයි. ඉඳින් එක්කෙනෙකුගේ වත් විමානය නොබලා නම් ඒ නිසා ඒ දෙදෙනා කලහ කෙරේ නම් තමා සතු කරයි. ක්‍රීඩා ආදී කෘත්‍යයද කළයුතු වේය යනාදි කටයුතු නිසා කෙහිචි කෙහිචි කිච්ච කරණියෙහි යයි කීය.
සලළමුවා (එනම් සුවඳ ලීයෙන් කළ) ගඳ කිළියෙහි. **අඤ්ඤතරෙන සමාධිනා** - එකල්හි භාග්‍යවතුන් වහන්සේ සක්‍රයා ගිය නොබෝ වෙලාවකින් නුවණින් දැන අවකාස නොකරනු කැමත්තේ පල සමවත් විහරණයෙන් වැඩ හුන්හ. මෙය නොදැන “අඤ්ඤතරෙන සමාධිනා” යයි කීය.
**භූඤ්ජතීති ච නාමා** - භුඤ්ඡතීති ඔහුගේ නම **පරිචාරිකා** - පාදපරිචාරිකා බිරිය වූ දෙව්දුව. ඕ තොමෝ වනාහි දෙවන ඵලයට පැමිණි නිසා දෙව්ලොව ඇලීමක් නැත. භාග්‍යවතුන් වහන්සේට උපසස්ථානයට නිතර පැමිණ ඇඳිලි බැඳ භාග්‍යවතුන් වහන්සේට නමස්කාර කරමින් සිටී. **නෙමි සඤ්ඤාත තම්හා සමාධිමහා වුට්ඨිතො** - සමවතේ සිටින්නා ශබ්ද ඇසීද? අස්සේ ඒකාන්තයෙන් එසේ නොකිවයුතු වේද? භාග්‍යවතුන් වහන්සේ සක්‍ර දේවේන්ද්‍රයාට නොවේද? තව ද ආයුෂ්මතා සක්නේමි හඬින් සමාධියෙන් නැගිට්ටා යයි කියහිද? නිම්වලලු හඬ තබා සමවත් සමවන්නේ සමවත තුළ කණ ලඟ හක් යුගලයක පිඹීම ද අකුණු හඬ ද නො අසයි. භාග්‍යවතුන් වහන්සේ මෙපමණ වෙලාවක් ශක්‍රයාට අවකාස නොකරමියි පිරිසිඳ කාල වශයෙන් පල සමවතට සමවැදුනේය. ශක්‍රයා ශාස්තෲන් වහන්සේ දැන මට අවකාස නොදෙතියි ගඳකිලිය පැදකුණු කොට රථය නවතා දෙව්ලොවට යැවීය. ගඳකිලි පිරිවෙණ (කුටිය) රථ ශබ්දයෙන් හැපී පසඟතුරු ගොස මෙන් විය. පිරිසිඳිණු ලැබූ කාලයෙන් සමවතින් නැගී සිටි භාග්‍යවතුන් වහන්සේට රථ ශබ්දයෙන් පළමු ආවර්ජනය ඉපදිණි.
[__missing part here__] සම්පූර්ණ කරන්නී. **ඉත්ථි චිත්තං විරාධෙත්වා** - ස්ත්‍රී තමට නින්දා වේවා. ස්ත්‍රී බවින් වැඩක් නැත. ස්ත්‍රී භවයෙහි සිට සක්විති සම්පත් නැත. බ්‍රහ්ම සම්පත් නැත. පසේ බුදු විය නොහැක. සම්මා සම්බෝධිය අවබෝධ කළ නොහැක. මෙසේ ස්ත්‍රී සිත කඩා දමති. මේ පුරුෂභාවය මහත්ය. ශ්‍රේෂ්ඨය, උතුම්ය. මෙහි සිට මේ සම්පත්වලට පැමිණිය හැකිය. මෙසේ වනාහි පුරුස බව වඩන්නී නම් සාදන්නී නම් ඕද එසේ කළහ. එහෙයින් කියන ලදී. “ඉත්ථි චිත්තං විරාධෙත්වා පුරිස චිත්තං භාවෙත්වා” ස්ත්‍රී සිත කඩා පුරිස සිත වඩා යනුවෙනි. **හීනං ගන්ධබ්බ කායං** - ගාන්ධර්ව නිකාය හීනය, ලාමකය. කුමක් හෙයින් පිරිසිදු සීලවන්තයෝ එහි උපන්නෝද? පෙර ආශාවෙන්. පෙර ඔවුන්ගේ වසන තැන මෙයම විය. එහෙයින් ඇලීම් වශයෙන් එහි උපන්හ. **උපට්ඨානං** - උපස්ථාන සාලාව. **පාරිචරියං** - සේවය කරන බව. ගී වාදනයෙන් අපි සේවය කරන්නෙමු යයි එති.
**පටිචොදෙසි** - දෙවිපුත්තු සිහිකරවීය. හේ වනාහි ඔවුන් දැක මේ දෙවිපුත්තු අතිශයින් බබළති. අතිශයින් වර්ණවන්තයහ. කුමන කර්මයක් කොට පැමිණියහු දැයි අවර්ජනා කරන්නේ භික්ෂූන් වූහයි දැක්කේය. එයින් භික්ෂූහු වෙත්වා. සීලය සම්පූර්ණයෙන් ආරක්ෂා කළාහුදැයි පරීක්ෂා කරන්නේ සම්පූර්ණ යැයි දැක්කේය. එය තිබේවා. වෙනත් ගුණ ඇති නැති බව පරික්ෂා කරන්නේ ධ්‍යාන ලාභීහු යයි දැක්කේය. එය තිබේවා. කොහේ විසූහුදැයි සොයන්නේ මොවුන් මගේ කුළුපගයෝ යයි දැක්කේය. පිරිසිදු සීලය නම් සදිව් ලොවේ කැමති දෙව්ලොවක උපදිති. මොව්හු ඉහළ දෙව්ලොවෙහි ද නූපන්හ. ධ්‍යාන ලාභීහු නම් බඹලොව උපදිති. මේ බඹලොව ද නූපන්නාහ. මම වනාහි මොවුන්ගේ අවවාදයෙන් පිහිටා දෙව්ලොව අයාති සක්දෙවිඳුන්ගේ ආසනයෙහි පුත්ව උපන්මි. මොව්හු හීන වූ ගඳඹකයෙහි උපන්හ. අස්ථිවෙධ පුද්ගලයන් වන මොවුන් පෙරළා පෙරලා දැඩිකොට විදිය යුතු යයි සිතා **කුතො මුඛා** නාම යයි ආදි වචනවලින් චෝදනා කළේය.
එහි **කුතො මුඛා** - ධර්ම දේශනා කරන කල්හි භාග්‍යවතුන් වහන්සේ ඉදිරියෙහි ඔබලා එහෙ මෙහෙ බලමින් සිටියාහු නැතහොත් නිදාගෙන හුන්නෝය. **දුද්දිඨට්රූපං** - දැකීමට අපහසු ස්වභාවය නොදැකිය යුතු. **සහධම්මිකෙ -** එක් ශාස්තෲ ශාසනයක එකට ධර්මය පුහුණු වූ කරන ලද පින් ඇති, **තෙසං ච භන්තෙ** - ගෝපක දෙව්පුත් විසින් ඔවුන්ට මෙසේ කියා නැවත අහෝ තොපට ලජ්ජා නැත. අහිරිකයෝය. ආදි වචනයෙන් චෝදනා කරනු ලැබූ දෙව්පුතුන් දෙදෙනෙක් ඒ අවස්ථාවේ ම සිහිය ලැබූහ.
**කායං බ්‍රහ්මපුරෝහිතං** - ඔව්හු මෙසේ සිතූහ. නළුවන් විසින් මේ නටමින් ගයමින් වයමින් පැමිණ - දාස නම් ඔවුන්ගේ ලැබිය යුතුය. මෙය වනාහි අපගේ දුටු කාලයේ පටන් තබන ලද ලුනු උදුනක් මෙන් තට තටාය වේ. මෙයින් ඇති වැඩේ කුමක්ද? ඉක්බිති ආවර්ජනා කරන්නේ, තම තමාගේ ශ්‍රමණ භාණ්ඩ පාරිශුද්ධ සීලය, ධ්‍යාලාභී බව ඒවායෙහි කුළුපග බව දැක පිරිසිදු සීලය නම් සදෙව් ලොවෙහි කැමති තැනක උපදිති. ධ්‍යානලාභීහු බඹලොව, අපි ඉහළ දේවලොවක ද බඹලොව ද ඉපදීමට නොහැකි වූයෙමු. අපගේ අවවාදයෙහි පිහිටා මේ ස්ත්‍රිය ඉහළ ඉපදුනාය. අප පැවිදිව භාග්‍යවතුන් වහන්සේ කෙරෙහි බඹසර හැසිර හීන වූ ගඳඹු රැහේ උපන්නෙමු. එහෙයින් අපට මෙසේ මෙසේ නිග්‍රහ කෙරේයයි දැන ඔහුගේ කතාව අසද්දීම ඔවුතුරෙන් දෙදෙනෙක් ප්‍රථම ධ්‍යාන සිහිය ලැබ ධ්‍යාන පාදක කොට සංස්කාරයන් සම්මර්ෂණය කරන්නේ අනාගාමි ඵලයෙහිම පිහිටියහ. ඉක්බිති ඔවුන්ගේ ඒ ස්වල්ප වූ කාමාවචර ආත්මභාවය දැරීමට නොහැකි විය. එහෙයින් එකෙණෙහි සැව බ්‍රහ්මපුරෝහිතයෙහි උපන්හ. එහෙයින් කියන ලදී. “කෙසං භන්තෙ, ගොපකෙන දෙවපුත්තෙන චෝදනා කරනු ලැබූ දෙදෙනෙක් දෙව්විරු ඒ ආත්මයේම සිහිය ලැබූහ. කය බ්‍රහ්මපුරෝහිතයේය.”
එහි **දිට්ඨෙව ධම්මෙ** - ඒ ආත්මභාවයෙහි ම ධ්‍යාන සිහිය ලැබූහ. එහිම සිට චුතව, කායං බ්‍රහ්ම පුරෝහිතං - බ්‍රහ්ම පුරෝහිත ශරීර ලැබූහ. මෙසේ අර්ථ දත යුතුය. **එකො පන දෙවො** - එක් දෙව්පුතෙක් ආශාව සිඳිය නොහැකිව කාමයෙහි ඇලී එහි ම විසීය.
**සංඝඤ්චු පට්ඨාසිං** - සංඝයාට උපස්ථාන කෙළෙමි.
**සුධම්මතාය** - ධර්මයේ සුන්දර බැවින්. **තිදිවුප්පන්නො** - තිදිවෙ තිදස පුරෙහි උපන්නේය. **ගන්ධබ්බකායුපගතෙ වසිතෙ** - ගදෙව් රැහේ ආවාසික බවට පැමිණි කල්හි **යෙ ච මයං පුබ්බෙ මනුස්සභූතා -** පෙර මනුෂ්‍යයන්ට අපි ආහාරපානවලින් උපස්ථාන කළෙමු. මෙය සමග යොදා අර්ථය දත යුතුය.
**පාදුපසංගය්හ** - උපස්ථාන කොට, පා දෝවන, ඇතිල්ලීම් ආදිය කොට පුදා වැඳ. **සකෙ නිවෙසනෙ** - තමාගේ ගෙයි. මේ පදයේ උපස්ථාන කෙලෙමි යන මේ සම්බන්ධය වේ.
**පච්චත්තං වෙදිතබ්බො** - තමා විසින්ම දැනගත යුතුය. **අරියානං සුභාසිතානි** - භාග්‍යවත් බුදුන්ගෙන් අසා ඔබලා විසින් කියනු ලබන සුභාෂිත වචන.
**තුම්හෙ පන සෙට්ඨමුපාසමානා** - භාග්‍යවත් වූ උතුම් බුදුන් ඇසුරු කරන්නේ. අනුත්තර වූ බුද්ධ සාසනයෙහි හෝ බ්‍රහ්මචරියා - ශ්‍රේෂ්ඨ චර්යාව. **භවතුපත්ති** - භවතුන්ගේ උපන්.
**අගාරෙ වසතොමය්හං** - ගිහිගෙයි වසන මට.
**සවාජ්ජා** - සො අජ්ජ - ඒ අද. **ගොතම සාවකෙත** - මෙහි ගෝපක ගෞතම ශ්‍රාවකයෙක් යයි කියන ලදී. **සමෙච්චා** - පැමිණ.
**හන්ද විතායාම වියායමාම** - අහෝ උත්සාහ කරමු. උනන්දු කරමු. **මා නො මයං පරපෙස්සා අහුමහ** - නො යනු නිපාතයකි. අපි අනුන්ගේ මෙහෙයවීම් ලබන්නේ නොවෙමු. **ගොතම සාසනෙහි** - මෙහි ස්වභාවයෙන් ලැබූ ප්‍රථම ධ්‍යානයම ගෝතම සාසන යයි කියන ලදී. එය සිහිකිරීම සිහිකළා යන අර්ථයයි.
**චිත්තානි** - පස්කම් ගුණයුත් සිත් අතහැර. **ආදීනවං** - ප්‍රථම ධ්‍යානයෙන් විෂ්කම්භන වශයෙන් කාම ආදීනව දැක්කහ. තුන්වන මාර්ගයෙන් සමුච්ඡෙද වශයෙන්. **කාම සංයෝජන බන්ධනානි** - කාම සංයෝජන ද බැඳීම් ද, **පාපිම යොගානි** - පවිටු මාරයාගේ යෙදීම් වූ බැඳීම් වූ යන අර්ථයයි. **දුරච්චයානී** - ඉකුත් කිරීමට අපහසු. **සඉන්දා දෙවා සපජාපතිකා** - දෙවියන්ට ජ්‍යෙෂ්ඨ කොට සිටියේ ඒ ඉන්ද්‍ර වේ. දෙව් රජවරුන්ට ජ්‍යෙෂ්ඨකොට සිටියේ ඒ ප්‍රජාපති වේ. **සභායුපවිට්ඨා** - සභාවට පිවිස. හිඳගත්තේය යන අර්ථයයි.
**වීරා** - සූරයෝ. **විරාගා** - වීතරාග. **විරජං කරොන්තා** නොඇලීම් වූ අනාගාමි මාර්ගය වඩන. උපදවන. **නාගො ව සන්දාන ගුණාති** කාම සංයෝජන බන්ධන සිඳදමා තව්තිසාව ඉක්මවූහ. **සංවෙගජාතස්ස** - සක්‍රයාට ඇති වූ සංවේගය.
**කාමාභිභූ** - දෙපරිදි වූ ම කාමයන් මැඩ. **සතියා විහීනා** - ධ්‍යාන සිහියෙන් වෙන් වූ.
**තිණ්ණාං තෙසං** - ඒ තිදෙනා අතරෙන්. **අවසිනෙත්ථ එකො** - එහි හීන වූ රැහේ එකෙකුම ගිලුනේය. **සම්බොධිපථානුසාරිනො** - අනාගාමී මාර්ගය අනුව හැසිරෙන **දෙවෙපි හීලෙන්ති** - දෙදෙනෙක් දෙව් ලොව පිළිකුල් කරමින්. පහත් කරමින් උපචාර අර්පනා සමාධිවලින්, **සමාහිත්තතා** - තමාගේ පාදුලි දෙවියන්ගේ හිසමත විසුරුවන්නේ අහසට නැගී ගියහ.
**එතාදිසි ධම්මපකාසනෙත්වා** - මේ සාසනයේ එබඳු ඒ ධර්ම ප්‍රකාශ. ශ්‍රාවකයෝ යම් මේ ගුණවලින් යුක්ත වෙති. **න තත්ථ කංඛති කොචි සාවකො** - එහි ඒ ශ්‍රාවකයන් අතුරෙන් එකම ශ්‍රාවකයෙක්වත් බුද්ධාදීන් කෙරෙහි හෝ දායකයන් කෙරෙහි හෝ සැක නොකරයි. සියළු දිසාවන්හි නො ඇලී, නොගෙන වාසය කරයි. දැන් භාග්‍යවතුන් වහන්සේගේ ගුණ කියන්නේ **“නිත්තිණ්ණ ඔඝං විචිකිච්ඡ ඡින්නං බුද්ධං නමස්සාමි ජිතං ජනින්දං”** යයි කීය. **විචිකිච්ඡා ඡින්නං** - එහි විචිකිච්ඡාවෙන් එතර වූ **ජනින්දං** - සියළු ලොවට උතුම් වූ. ඔබේ යම්
**යං තෙ ධම්මං** - ධර්මයක් **අජ්ඣගංසු තෙ** - ඒ දෙව්පුත්තු අවබෝධ කළහ. **කායං බ්‍රහ්මපුරොහිතං** - අප බලාසිටිත්දී ම බ්‍රහ්ම පෙරෙවි සිරුර. මෙය කියන ලද්දේ වේ. එසේ යම් ධර්මයක් දැන ඔවුන් තුන්දෙනාගෙන් දෙදෙනෙක් අප බලාසිටිද්දීම බ්‍රහ්ම පුරෝහිතයට ගොස් මාර්ගඵල විශේෂයක් අවබෝධ කළහ. අපි ද ඒ ධර්මයට පැමිණියෙමු. **ආගතම්හාසි මාරිස** - ආගත මනාසෙ පැමිණියෙමු. සපැමිණියෙමු. **කතාවකාසා භගවතා පඤ්හං පුච්ඡෙම මාරිස** - ඉදින් භාග්‍යවතුන් වහන්සේ අවකාශ කරන්නේ නම් ප්‍රශ්න අසමු.
**දීඝරත්තං විසුද්ධො බො අයං සක්කො** - බොහෝ කාලයක සිට පිරිසිදුය. කොපමණ කාලයක සිටද? බුදුන් පහළ නොවූ කාලයේ මගධ රටේ මණ්ඩල ගමේ මඝ මානවක කාලයේ පටන්. එකල මෙතෙමේ එක් දවසක් කලින්ම නැගිට ගම මැද මිනිසුන්ගේ කර්මාන්ත කරන තැනට ගොස් තමා සිටිතැන පස් කසල පයින්ම බැහැර කොට පිරිසිදු කළේය. වෙන එකෙක් පැමිණ එහි සිටියේය. හේ එයින්ම සිහිකල්පනාව ඇතිව ගම මැද කමතක් පමණ ස්ථානයක් සුද්ධකර වැලි ඉස දර ගෙන ඇවිත්. සීත කාලයෙහි ගිනි ගසයි. දරුවෝද මහළු අයද පැමිණ එහි හිඳිති.
ඉක්බිති ඔහුට අදහසක් ඇතිවිය. මම නගරයට ගොස් රාජරාජ මහ ඇමතිවරුන් දකිමි. මේ සඳහිරු කෙරෙහි සඳ දෙව්පුත් හිරු දෙව්පුත් යයි කියති. මොව්හු කුමක් කොට මේ සම්පත් අත්කර ගන්නේද? වෙන මොකවත් නොවේ, පින්කම් කොට යයි සිතා මවිසින් ද මෙබඳු දිව සැපත් දෙන පින්කම්ම කළයුතු යයි සිතීය.
හේ කලින්ම නැගිට කැඳ බී පොරව වෑය උදලු මොහොල අත් ඇතිව සිව්මංසලකට ගොස් මොහොලින් ගල් ඔසවා පෙරළයි. යානාවල අකුර වැදෙන ගස් අස් කරයි. විසම තැන් සමකරයි. සිව්මංසලේ සාලා කරයි. පොකුණ කණියි. ඒ දඬු බඳියි. මෙසේ දවල් කාලයෙහි වැඩකර ඉර බසින විට ගෙදර එයි. අන් අය අසයි. පින්වත් මඝයෙනි, ඔබ උදේම නික්මී සවස කැලයෙන් එයි. මොකවත් වැඩක් කරනවද? පින්කම් කරමි. සවර්ගගාමි මග සුද්ධ කරමි පිනැතිය පින් ඔබ දන්නවාද? නොදනිමි. නගරෙට ගිය වෙලාවෙ, රාජ රාජ මහාමාත්‍යවරුන් දැක්කද? එසේය දැක ඇත්තෙමි. පින්කම් කොට ඔවුන් ඒ ඒ තැන් ලබා ඇත. අපිත් එහෙම සම්පත්තිදායක පින්කම් කරමු. චන්ද සූර්ය දිව්‍ය පුත්‍රයන් ගැන ඔබ අහල තියෙනවද? එය ඇසූවිරූය. ඒ සවර්ගයට යන මාර්ගය මම පිරිසිදු කරමි. මේ පින්කම් ඔබටම වටී. අනිත් කෙනෙකුට වටිනවාද? මෙය කවුරුවත් වලක්වන්නේ නැත. එහෙනම් හෙට වනයට යන වෙලාවෙ මටත් කතා කරන්න. දෙවන දින ඔහු රැගෙන ගියේය. මෙසේ ඒ ගමෙහි තරුණයෝ තිස්තුන් දෙනෙක් ඔහු අනුගමනය කරන්නෝ වූහ. ඔව්හු ඒකමතිකව පින්කම් කරමින් හැසිරෙති. යම් දිසාවකට යන විට පාර සමතලා කරන්නේ එක දවසකින් ම කරති. පොකුණු කනිමින් සාලා කරමින් ඒ දඬු බඳිමින් එක දවසකින් ම නිමාවට පත් වෙයි.
ඉක්බිති ඔහුගේ ගමේ ගම්දෙටුවා සිතීය. පෙර මම මොවුන් සුරාපානය කරන කල්හි ප්‍රාණඝාතාදිය කරන කල්හි කහවණු වශයෙන් ද දඩබලය ආදී වශයෙන්ද ධනය ලැබුවෙමි. දැන් මොවුන් පින්කම් කරන කාලයේ පටන් අය නැත. ඔවුන් රජු සමග බිඳවමි. රජු වෙත ගොස් මහරජ, සොරුන් දකින්නෙමි. කොහේද? දරුව, මගේ ගමේ. දරුව, මොන හොරුද? දේවයන් වහන්ස රාජ අපරාධ, කවුද දන්නේ? ගෘහපතියෝ ද, ගෘහපතියො කුමක් කරන්නාහුද? ඔබ කුමන ජාතිකයෝ ද දැනගෙන කුමක් හෙයින් මට නොකීවේද? මහරජ බියෙන් නොකීවෙමි. දැන් මට දොස් කියන්න එපා. මොහු හයියෙන් කියයි අදහා එසේ නම් යන්න. ඔබම ඔවුන් ගෙනෙන්න යයි බල සෙනග දී යැවීය. හේ ගොස් දිවකල වනයෙහි වැඩකොට අහර ගෙන ගම මැද හිඳ හෙට කුමක් කරමුද? මොන පාරද සමතලා කරන්නේ? පොකුණු කනින්නෝ ඒදඬු බඳින්නෝ ආදිය කතා කරමින් අනුගාමිකයන් පිරිවරා සිටියේය. දුවන්න එපා. මේ රජ අණ යයි කියා බැඳ ගෙන ආවේය. ඉක්බිති ඔවුන්ගේ ස්ත්‍රීහු අපගේ මිනිසුන් රාජාපරාධ සොරු යයි බැඳගෙන ගියේ යයි අසා මොවුන් පින්කම් කරමු යයි දිනපතා වනයට ගොස් සිටිති. වැඩ පාලුවේ. ගෙදර කිසි දියුණුවක් නැත. බැන්ද හොඳා ගෙනිච්චා හොඳා යයි කීහ.
ගාම භොජක ද ඔවුන් ගෙන ගොස් රජුට දැක්වීය. රජ පරීක්ෂා නොකොට ඇතුලවා පාගවයි කීය. ඔවුන් ගෙනියන කල්හි මඝ අන් අයට කීය. පින්වත්නි මගේ වචනය කරන්න හැකිවව්ද? ඔබේ වචනය කරන්නේම අප මේ භයට පැමියෙමු. මෙසේ ඇති කල්හිත් ඔබේ වචනය කරමු. එන්න පින්වත්නි, ඔබලා හොරුද? නැද්ද? අපි සොරු නොවෙමු. මෙලොව සත්‍ය ක්‍රියා නම් ඇත. එහෙයින් සියළු දෙනාම අප සොරු නම් ඇතු විසින් පාගනු ලැබේවා. සොරු නොවේ නම් පාගනු නොලබත්වා යි සත්‍ය ක්‍රියා කරන්න. ඔව්හු එසේ කළහ. ඇතාට ලඟට යන්ටවත් නොහැකි විය. කෑ ගසාගෙන පලා ගියේය. කණමුල පා හිස්මුදන විදින තුත්ත තෝමර අංකුසයෙන් කොටාද ඇතු මෙහෙයවීමට නොහැකි විය. රජුට දැන්වූහ. එසේ වී නම් ඉහළ කලල් වලින් වස්වා පාගවාපියන්නැයි කී. එසේ කළ කල්හි දෙගුණයක් කෑ ගසා පලා යයි.
රජ එය අසා කේලාම්කරු කැඳවා කීය. දරුව ඇතා පෑගීමට කැමති නොවේ. එසේය. දේවයන් වහන්ස, ජ්‍යෙෂ්ඨ මාණවකයා මන්තර දනී. මෙය මන්තර ආනුභාවයයි. රජ ඔහු කැඳවා ඔබට මන්තර ඇත්දැයි විචාළේය. දේවයන් වහන්ස මට මන්තර නැත. මා විසින් සත්‍ය ක්‍රියාවක් කරන ලදී. ඉදින් රජ සොරු මඩිත්වා. සොරු නොවේ නම් නොමඩිත්වා. මෙය අපගේ සත්‍ය ක්‍රියාවේ ආනුභාවයයි. දරුව ඔබලාගේ වැඩ මොනවාද? දේවයන් වහන්ස අපි පාරවල් සමතලා කරමු. සිව්මංසලවල සාලා කරමු. පොකුණු කණිමු. ඒ දඬු බඳිමු. මෙබඳු වූ පින්කම් කරමින් හැසිරෙමු.
මේ තෙමේ ඔබලාට කුමක් නිසා කේළාම් කීවේද? අප පමා වූ කාලයෙහි මේ මේ ලාභ ලභයි. අප්‍රමාද කාලයේ ඔහුට ඒවා නැත. මේ කාරණයෙනි. දරුව, මේ ඇතා තිරිසනෙකි. ඔහු ද ඔබලාගේ ගුණ දනියි. මම මනුෂ්‍යයෙක් වෙලත් නොදනිමි. ඔබලා වසන ගම ඔබලාට අහරණීය කොට දෙමි. මේ ඇතා ද ඔබලාටමය. කේළම්කරු ද ඔබලාගේ දාසයෙක් වේවා. මෙතැන් සිට මට ද පින්කම් කරවයි ධනය දී පිටත් කෙළේය. ඔවුහු ධනය ගෙන වාරයෙන් වාරය ඇතුපිට නැගී යන්නෝ සාකච්ඡා කරන්නේ, පින්වත්නි පින්කම් නම් අනාගත භවය සඳහා කරයි. අපගේ වනාහි ඇතුළු ජලයෙහි පිපුණු නිල්මහනෙල් මලක් මෙන් මේ ආත්ම භවයෙහිම විපාක දෙයි. දැන් අතිරේකව ද පින්කම් කරමු. කුමක් කරමුදැයි සාකච්ඡා කර සතරමං සන්ධිය ස්ථාවර කොට මහාජනයාට විශ්‍රාම ශාලාවක් කරමු. ස්ත්‍රීන් සම්බන්ධ නොකර කරමු. අප සොරුන් යයි ගෙන ගෙනයන කල්හි ගෑනුන්ගෙන් එක්කෙනෙක්වත් සිතිවිලි මාත්‍රයක් නොකොට බැන්දා හොඳා බැන්ද හොඳා යයි කෑ ගැසූහ. එහෙයින් ඔවුන්ට සම්බන්ධවීමට නොදෙමු. ඔව්හු තමන්ගේ ගෙවලට ගොස් ඇතාට පිඬුබත් තිස්තුනක් දෙති. තණමිටි තිස්තුනක් ගෙනෙති. ඒ සියල්ල ඇතාගේ කුස පුරවයි. ඔව්හු වනයට පිවිස ගස් කපති. කැපූ කැපූ ගස් ඇතා ඇද ගැල් මාර්ගයෙහි තබයි. ඔව්හු ගස් සැස ශාලාවේ කර්මාන්ත ඇරඹූහ.
මඝගේ ගෙදර සුජාතා, සුධම්මා, චිත්තා, නන්දා යයි බිරියෝ සතර දෙනෙක් වූහ. සුධම්මා වඩුවා විචාළාය. දරුව, අපේ ස්වාමි පුරුෂයෝ කලින් ගොස් සවස එති. කුමන වැඩක් කරත්ද? අම්මේ, සාලාවක් කරති. දරුව, මා කෙරෙහි ද සාලාවේ පිනක් කර දෙනවද? ස්ත්‍රීහු සම්බන්ධ කර නොගැනීමට මොව්හු කියති. ඕ වඩුවාට කහවණු අටක් දී දරුව, යම්කිසි උපායකින් මට පින් කරව. හේ හොඳයි අම්මේ කියා. පළමුවම වෑපොරො ගෙන ගම මැද සිට පින්වත්නි කිම, අද මේ වෙලාවෙ යන්නැද්දැයි උස් හඩින් කියා සියළු දෙනාම මගට එළිපන් බව දැන ඔබලා යන්න මම ටිකක් පමාවෙනවා ඔවුන් මුලින් යවා වෙන මගකට පිවිස කර්ණිකාවකට අවශ්‍ය ගසක් කපා සැස මට්ටම් කොට ගෙනවුත් සුධම්මාගේ ගෙයි තැබීය. මා විසින් දෙන්න යයි කියන දිනයෙහි බැහැරකොට දෙන්න.
ඉක්බිති දැව කර්මාන්ත නිමි කල්හි බිම් කර්මාන්තයේ පටන් බැමි බැඳීම්, කණු එසවීම්, එක්කොට යෙදීම්, කැණිමඬල බැඳීම් කළ කල්හි ඒ වඩුවා කැණිමඬල මත හිඳ සතර දිසාවෙහි ගොනැස් ඔසවා පින්වත්නි, එකක් අමතක වී ඇතැයි කීය. පින්වත කුමක්ද අමතක වුනේ. මේ සියල්ලම අමතක වෙයි. පින්වන්ති මේ ගොනැස් පිහිටුවන්නේ කොහේද? කර්ණිකාවක් (මුදුන් කොත) ලැබුණොත් වටී. කොහෙන්ද දැන් ලබා ගන්න පුළුවන්. කුලවතුන්ගේ ගෙවල්වලින් හැකිවේවි. ගිහිල්ලා අහල බලන්න. ඔව්හු ඇතුළු ගමට ගොස් විචාරන්නේ, සුධම්මාගේ ගෙයි දොර සිට මේ ගෙදර කර්ණිකාවක් ඇද්දැයි විචාළහ. ඕ තොමෝ ඇතැයි කීවාය. එහෙනම් මුදල් ගන්න. මුදල් නොගනිමි. ඉදින් මට පින්දෙන්නේ නම් දෙමි.
ඉක්බිති වඩුවා විසින් කිම දරුවනි කර්ණිකාවක් ලැබුණේදැයි අසන ලදී. එය ඔහුට දැන්වූහ. වඩුවා කැණිමඬලේ උන්නේම අහස බලා, පින්වත්නි, අද නැකත යහපත්ය. මෙය තව අවුරුද්දක් ගිහිල්ලයි ලබන් පුළුවන්. ඔබලා දුකසේ ගෙන දැව අවුරුද්ද මුළුල්ලේ මෙතැන දිරාපත් වෙයි. දෙව්ලොව උපන් කාලයේ ඇයට ද සාලාවේ කොණක් වේවා. එය ගෙනෙන්නැයි කීය. ඕ තොමෝ ද නැවත ඔවුන් ඒමට පෙර කර්ණිකාවේ යට තලයෙහි “මේ සාලාව සුධර්මා නම් යයි අකුරු කොටවා අලුත් වස්ත්‍රයකින් වෙළා තැබීය. ගැමියෝ පැමිණ කර්ණිකාව ගෙනෙන්න එයින් ඔබටත් පින් දෙන්නෙමු යයි කීහ. ඕ එය බැහැරට ගෙන දරුවනි, අටක් හෝ දහසයක් හෝ ගොනැස් වද්දනතුරු මේ වත්‍රස්වෙළුම ගලවන්න එපා යයි කියා දුන්නාය. ඔව්හු හොඳයි කියා ගෙන ගොනැස් වද්දවා වස්ත්‍ර වෙළුම් හැරපීහ.
මගියෙක් උඩ බලන්නේ අකුරු දැක, පින්වත්නි මේ කුමක්ද අකුරු යයි මිනිසුන් කැඳවා දැක්වීය. හේ මේ සාලාව සුධම්මා නම් යයි කීය. පින්වත්නි අහක් කරන්න. අපි මුලපටන් සාලාව හදා නාම මාත්‍රයකුදු නො ලබමු. මෝ තොමෝ රියනක් පමණ කර්ණිකාවකින් සාලාව තමාගේ නමින් කරවූවාය. වඩුවා ඔවුන් කෑ ගසද්දීම ගොනැස් ප්‍රවේශ කරවා ඇණ යොදා ශාලාවේ වැඩ අවසන් කළේය.
ශාලාව තුනට බෙදූහ. එක කොටසක ඉසුරුමතුන්, එක් කොටසක් දුප්පතුන් අනිත් කොට ගිලනුන් ය. එක් දිනක් දුප්පතුන්ට එක් දිනක් රෝගීන්ට පෝරු තිස්තුනක් අතුරා ඇතාට සංඥා දුන්හ. ආගන්තුකයෝ පැමිණ, යමෙකුගේ ඇතුරූ ඵලකයෙහි හිඳියි. ඔහු ගෙන ඵලක හිමියාගේ ගෙයි තබයි. ඔහුගේ පා පිරිකම් පිට පිරිකම් කන බොන සයන සියල්ල ඵලක හිමියාටම භාර වන්නේය. ඇතා පැමිණි පැමිණි අය ගෙන ඵලක හිමියාගේ ගෙදරට පමුණුවයි. හේ ඔහුගේ ඒ දවසේ වැඩ කරයි.
මඝමාණවක තෙමේ ශාලාව නුදුරෙහි කොබෝ ලීල ගසක් රෝපනය කෙළේය. එහි මුල ගල් පුවරුක් ඇතිරීය. නන්ද නම් බිරිය නුදුරෙහි පොකුණක් කැණ වූවාය. චිත්තා මල්පැල රෝපනය කළාය. සියල්ලටම දෙටු තැනැත්තිය වනාහි කන්නාඩියක් ගෙන ශරීරය සරසමින් හැසිරෙයි. මඝ ඇයට කීය. සොඳුර, සුධම්මා සාලාවට දායක වූවාය. නන්දා පොකුණක් කැණවූවාය. චිත්තා මල්ගස් රෝපණය කළාය. ඔබේ වනාහි පින්කමක් නැත. සොඳුර, එක් පින්කමක් කරන්න. ඕතොමෝ ඔබ කාටද මේව කරන්නේ, ඔබ විසින් කළ කල්හි මටම වන්නේ යයි කියා ශරීරය සැරසීමේ ම යෙදෙයි.
මඝ ආයුතෙක් සිට එයින් සැව තව්තිසා භවනයෙහි සක්‍රව උපන්නේය. ඒ තිස්තුන් දෙනාද කලුරිය කොට දෙව්පුතුන් තිස්තුන් දෙනෙක්ව ඔහු සමීපයෙහි උපන්හ. සක්‍රයාගේ වෛජයන්ත නම් ප්‍රාසාදය යොදුන් සත් සියයක් උසය. කොඩි යොදුන් තුන්සියයක් උසය. කොබෝලීල ගසේ විපාකයෙන් හාත්පස යොදුන් සියයක් වට ඇති යොදුන් පහලොවක් කඳ ඇති පාරිජාත ගස පහළ විය. පාසාණ ඵලකයේ පිනින් පාරිජාත ගස මුල සැට යොදුනක් ඇති පාණ්ඩුකම්බල ශිලාසනය පහළ විය. සුධම්මාගේ කර්ණික ගසේ පිනින් තුන් යොදුනක් වූ සුධම්මා දේවසභා ශාලාව ඇතිවිය. නන්දාගේ පොකුණේ පිනෙන් පනස් යොදුන් වූ නන්දා නම් පොකුණ පහළ විය. චිත්‍රාගේ මස් රෝපනයේ පිනෙන් සැටයොදුන් වූ චිත්‍රලතා වන නම් වූ උද්‍යානය පහළ විය.
සක්දෙව් රජ සුධම්මා දෙව් සභායෙහි යොදුනක් වූ රන් පලඟෙහි හුන්නේ, තුන් යොදුන් සේසත දරණු ලබන ඒ දෙවියන් දේව කන්‍යාවන් කෝටි දෙසිය පනහක් .....දෙදෙව්ලොව දෙවියන් පිරිවරන ලද්දේ මහත් සම්පත් බලන්නේ ස්ත්‍රීන් තිදෙනා දැක මේ අය පෙනේ, සුජාතා කොහේදැයි බලන්නේ මැය මගේ වචනය නො අසා ගිරිකඳුරෙහි කෙකිණියක්ව උපන්නා යයි දැක, දෙලොවින් බැස ඈ සමීපයට ගියේය. ඕ තොමෝ දැන හැඳින බිම බලාගත්තාය. මෝඩියේ දැන් කිම හිස නොඔසවන්නේ? තී මා කී දේ නොකොට ශරීරය ම සරසමින් සිටියෙහිය. සුධම්මා, නන්දා, චිත්තා මා සමීපයෙහි උපන්නාහ. එව අපේ සම්පත් බලවයි දෙව්ලොවට පමුණුවා නන්දා පොකුණෙහි බැහීය. ඉක්බිති ආසනයෙහි හිඳ ගත්තේය.
නාටක ස්ත්‍රීහු මහරජ කොහේ ගියේදැයි ඇසූහ. හේ නොකියනු කැමැත්තේ ද ඔවුන් නොපෙළා සුජාතා ලඟට යයි කීය. මහරජතුමණි. ඉපදී සිටින්නේ කොහේද? කඳුරු පාදයක. දැන් කොහේද? නන්දා පොකුනට මං ගෙනත් දැම්මා. එන්න පින්වතියනි, අපගේ ආර්යාව දකිමු යයි සියල්ලෝ එහි ගියහ. ඕ තොමෝ පෙර සියල්ලටම දෙටුව සිට ඔවුන්ට අවමන් කළාය. දැන් ඔව්හු ඇය දැක, බලන්න පින්වතියනි, අපේ ආර්යාවගේ කට, කකුළුවන් විදින උලක් වගේ ආදිය කියන්නියෝ කවටකම් කළහ. ඕ අතිශයින් ලජ්ජාවට පත් වුයේ සක්දෙව් රජුට කීවාය. මහරජ, මේ රන්රිදී මැණික් විමාන හෝ නන්දා පොකුණ හෝ මට මොනව කරන්නද? මහරජ සත්වයන්ට උපන් බිමම සැපයි. මං ඒ කන්දර පාදයටම ගිහින් දාන්න. සක්‍රයා ඇය එහි දමා මගේ වචනය කරන්නෙහි දැයි ඇසීය. මහරජතුමනි, කරන්නෙමි. පන්සිල් ගෙන කඩ නොකොට ආරක්ෂා කරව. කීප දවසකින් ඔබ මොවුන්ට දෙටු කරන්නෙමි. ඕ එසේ කළාය.
සක්‍රයා කීප දවසකට පසු සීලය රැකීමට හැකිදැයි එහි ගොස් මසකුගේ රූපයෙන් උඩුකුරුව ඈ ඉදිරියේ ජලය මත පැමිණෙයි. ඕ මළ මසෙකැයි ගොස් හිස ගත්තාය. මසා නඟුට සෙලවී පණ ඇතැයි සිතා ජලයෙහි හළේය. සක්‍රයා අහසෙහි සිට සාදු සාදු සිකපද රකිහි. මෙසේ සික්ෂාපද ආරක්ෂා කළහොත් කීප දවසකින්ම නාටිකාවන්ගේ දෙටු කරන්නෙමි යි කීය. ඇයට ද පන්සිය වසක් ආයු විය. එක් දිනක්වත් කුසපුරවාගත නොහැකි විය. වේලී තදින් වේලී මැලවී යන්නේ ද සීලය අඛණ්ඩව කොට කලුරිය කර බරණැස කුඹල් ගෙයක උපන්නාය.
සක්‍රයා කොහේ ඉපදුනාදැයි බලන්නේ දැක එයින් මෙහෙ ගෙනෙන්ට නොහැකි යයි ජීවිත වෘත්තියක් ඇයට පෙන්වමියි රන් කැකිරිවලින් යානයක් පුරවා ගම මැද මහළු වේශයකින් හිඳ කැකිරි ගන්නැයි ශබ්ද කෙළේය. සියළු ගම්වැසියෝ පැමිණ පියාණෙනි, දෙන්න යැයි ඉල්ලූහ. මම සිල් රකින අයට දෙමි. ඔබලා සිල් රකින්නහුද? පියතුමණි. සිල් මොනවාදැයි අපි නොදනිමු. මුදලට දෙන්න. සිල් රකින අයටමයි මා දෙන්නේ. අඩේ වරෙව්. කවුද මේ කැකිරි මහල්ලා යයි සියල්ලෝම නැවතුනහ.
ඒ දැරිය විචාළාය. අම්මේ ඔබලා කැකිරි සඳහා ගොස් හිස් අතින් එන්නේද? දුවේ ඒ මහල්ලා සිල් රකින අයට දෙන්නේ යයි කියයි. ඒකාන්තයෙන් මේ දැරිය සිල් සමාදන් වී සිටින්නියකි. අපි සිල් නොදනිමු. ඕ තොමෝ ගෙනෙන ලදැයි ගොස් පියාණනි, කැකිරි දෙන්නැයි ඉල්ලුවාය. දරුව ඔබ සිල් රකිනවද? එසේය පියාණනි, රකිමි. මෙය මවිසින් ඔබ සඳහාම ගෙනෙන ලදැයි යානාව සමග තබා ගියේය. ඕ ද යව්දිවි සිල් රැක චේපචිත්ති අසුරයාගේ දුවව උපන්නාය. සීලයේ පිනින් පැහැපත් විය. හෙතෙම දුවගේ විවාහ මංගල්‍යය කරන්නෙමියි අසුරයන් රැස්කරවීය.
සක්‍රයා කොහේ ඉපදුනාදැයි බලන්නේ අසුර භවනෙහි ඉපදී අද ඇගේ විවාහ මංගල කරන්නේ යයි දැක, දැන් කිසිවක් කොට ගෙන එන්නෙමියි අසුර වර්ණයක් මවාගෙන පැමිණ අසුරයන් අතරෙහි සිටියේය. ඔබේ ස්වාමියා තෝරා ගන්නැයි ඇගේ පියා ඇය අතට මල්දමක් දුන්නේය. යමෙකුට කැමති නම් ඔහු තබන්න යයි කීය. ඕ තොමෝ බලන්නී සක්‍රයා දැක පෙර ඇසුරෙන් ඇති වූ ආදරය ඇත්තේ තෙමේ මාගේ ස්වාමියා යයි ඔහු මත්තෙහි මල්දම තැබුවාය. හේ ඇය අතින් ගෙන අහසට නැංගේය. එකෙණෙහි අසුරයෝ හැඳින ගත්හ. ඔව්හු ගනිවු ගනිවු ජරා සක්‍රයා, අපේ හතුරා අපි මොහුට දැරිය නොදෙමුයි ලුහු බැන්දහ. චේපචිත්ති ඇසූවිට මහරජ ජරා සක්‍රයාය කීහ. අවසේස අයගෙන් මොවුන් ශ්‍රේෂ්ඨය. ඉවත්වේව් යයි කීය. සක්‍රයා ඇය පමුණුවා කෝටි දෙසිය පනහක් නාටිකාවන්ගේ ජ්‍යෙෂ්ඨ ස්ථානයෙහි තැබීය. ඕ සක්‍රයාගෙන් වරයක් ඉල්ලීය. මහරජ, මට මේ දිව්‍යලෝකයෙහි මව හෝ පියා හෝ සහෝදරයා හෝ සහෝදරිය හෝ නැත. ඔබ යන තැන මාත් එක්ක යන්න. සක්‍රයා මැනවැයි පිළිණ දුන්නේය.
මෙසේ මචල ගමේ මඝමානවක කාලයෙහි පටන් ඔහුගේ පිරිසිදු බව භාග්‍යවතුන් වහන්සේ බලන්නේ දීඝරත්තං විසුද්ධො ඛො යක්ඛො” දිගුකලෙක සිට මේ දෙවියා පිරිසිදුයයි කීහ. **අත්ථසංහිතං** - අර්ථ නිශ්‍රිතය-ප්‍රයෝජන සහිතය. කාරණ නිශ්‍රිතය. කරුණු - හේතු සහිතය.
**කිං සංයොජනං **- කුමන බැම්මකින්. කුමන බැම්මකින් බැඳී. **පුථුකායා** - බොහෝ දෙනා. **අවෙරා **- ගැටීම් නැති. **අදණ්ඩා -** ආයුධ, ධන දඬුවම්වලින් වෙන් වූ. **අසපත්තා** - සතුරු නැති. **අව්‍යපජ්ඣා** - දොම්නස් නැති. **විහරෙමු අවෙරිනො** - කිසිවකු සමග වෛර නැතිව වාසය කරමු. කිසිවකු කෙරෙහි කෝපය නූපදවා අප්සරාවන් ගැනීම, ඡංඝ දහසක් සමග පරිභෝජනය කෙරෙමු යයි දන් දී පූජාකොට ප්‍රාර්ථනා කරති. **ඉති ච තෙසං හොති **- එසේම ඔවුන්ගේ මේ ප්‍රාර්ථනාව ද වේ. **අථ ච පන** - මෙසේ ප්‍රාර්ථනා ඇති කල්හි.
**ඉස්සා මච්ඡරිය සංයෝජනා** - අනුන්ගේ සත්පත් පිරිහෙළීම් ලක්ෂණකොට ඇති ඊර්ෂ්‍යාව, තමන්ගේ සම්පත් අනුන්ගේ සාධාරණභාවයට නොඉවසීම ලක්‍ෂණ කොට ඇති මසුරුකම, ඉසිද මසුරු ද යෙදීම ඉස්සා මච්ඡරිය සංයොජනා වේ. මෙය මෙහි සංක්ෂෙපයයි. විස්තර වශයෙන් වනාහි ඊර්ෂ්‍යාව, මසුරුකම අභිධර්මයෙහි කියන ලද්දේමය.
මෙහි ආවාස මසුරුකමින් යකෙක් හෝ ප්‍රේතයෙක් හෝ වී ඒ ආවාසයේ කසල හිසින් ඔසවා හැසිරෙයි. කුල මසුරුකමින් ඒ කුලයෙහි අන්‍යයන් දානමානාදිය කරනවා දැක මගේ මේ කුලය විනාශ වේ යයි සිතීමෙන් කටින් ලේ වමනය කරයි. බඩ විරේචන ද වේ. බඩවැල් ද කැඩි කැඩී නික්මෙයි. ලාබ මසුරුකමින් සංඝයාගේ හෝ ගණයාගේ ලාභයෙහි මසුරු වී පෞද්ගලික පරිභෝගයෙන් පරිභෝග කොට යකෙක් හෝ ප්‍රේතයෙක් හෝ මහා පිඹුරෙක් වී උපදී. ශරීර වර්ණය, ගුණ වැනුම මසුරු කමින් ද පරියත්ති ධර්ම මසුරු කමින් ද තමාගේ වර්ණනය කරයි. අනුන්ගේ මොන වැනුම් ද මොහුගේ ඒ ඒ දොස් කියන්නේ බණ පොතකුදු කාටවත් නොදෙන්නේ අවලස්සනයෙක් හෝ ගොලු බිහිරක් වේ.
තව ද ආවාස මසුරුකමින් ලෝහ ගෙයි පැසේ. කුල මසුරුකමින් ලැබීම් නැත්තෙක් වේ. ලාභ මසුරුකමින් ගුථ නිරයෙහි උපදී. වර්ණ මසුරුකමින් භවයෙහි උපන් විට වර්ණයක් නොවේ. දහම් මසුරුකමින් කුක්කුල නිරයෙහි උපදී. මේ ඉස්සා මච්ඡරිය යෙදීම සෝවාන් මගින් ප්‍රහීන වේ. එය ප්‍රහීන වනනතුරු මිනිසුන් වූ අවෛරාදිය ප්‍රාර්ථනා කළත් වෛරාදියෙන් නො මිදෙති.
**තිණ්ණා මෙත්ථ කංඛා** - මේ ප්‍රශ්නයෙහි ඔබගේ වචනය අසා සැක දුරු වී යයි කියයි. මේ සැක දුරු වීම මාර්ග වශයෙන් නොදක්වයි. **විගත කථං කථා** - මේ මේ යයි මෙය ද දුරු විය.
**පියාප්පිය නිදානං** - ඊර්ෂ්‍යාව ප්‍රියසත්ව සංඛාරයට නිදානයයි. මසුරුකම අප්‍රිය සත්ව සංඛාරයට නිදානයයි. දෙකම දෙකටම නිදානයයි. පැවිද්දෙකුට සද්ධිවිහාරිකාදීහු ද ගිහියෙකුට පුතුන් ආදින් ඇත් අස් ආදිය මමත්වයෙන් ප්‍රියවෙති. මොහොතකුදු ඒවා නොදකින්නේ ඉවසීමට නොහැකි වෙති. හේ අන්‍යයෝ එවැනි ප්‍රිය වස්තු ලබනවා දැක ඊර්ෂ්‍යා කරයි. මෙයින් අපට වැඩක් ඇත. ටිකකට මේ දෙන්න යයි ඉල්ලූ විට දීමට නොහැකි වේ. කලාන්ත වන්නේය හෝ කලකිරෙන්නේය. ආදිය කියා මසුරුකම් කරයි. මෙසේ දෙදෙනාගේම ප්‍රිය සත්ව නිදානය වේ. භික්ෂූන්ගේ වනාහි පා සිවුරු පිරිකර ආදිය. ගිහියන්ගේ අලංකාර ආදි උපකරණ ප්‍රිය වේ. මනාප වේ. හේ අනිකෙකුට එබඳු දේ උපදිනවා දැක මොහුට මෙය නොවේවයි ඊර්ෂ්‍යා කරයි. ඉල්ලූවිට මා තවම එය පරිභෝග කළේ නැත දිය නොහැකි යයි මසුරුකම් කරයි. මෙසේ දෙකම ප්‍රිය සංඛාරයට නිදාන වේ. අප්‍රියෙහි වනාහි කියන ලද ආකාරයෙන් සතුන් ද සංඛාර ද ලැබ ඉදින් ඔහුට ඔවුන් අමනාප නම් එම කෙලෙස් විපරීත වශයෙන් තබා වෙන කවුද මං වගේ මේවා ලබන්නේ යයි ඊර්ෂ්‍ය හෝ කරයි. ඉල්ලන විට තාවකාලිකවත් නොදී මසුරුකම හේ කරයි. මෙසේ මේ දෙකම අප්‍රිය සත්ව සංඛාරයට නිදාන වේ.
**ඡන්ද නිදානං** - මෙහි සෙවීම ඡන්දයයි - **ඡන්දය** - පටිලාභ, පරිභොග, සන්නිධි, විස්සජ්ජන, පරියෙසන යයි පස් ආකාරය.
රූපාදි විසය පස් සොයයි. ධනය සොයයි මේ පරියෙසන ඡන්දයයි.
පටිලාභ ඡන්දය යනු ඉහත වස්තූන් ලැබීමෙන් තෘප්තිමත් නොවීමයි.
ඉහත වස්තු පරිභොග කිරීමෙන් ඇතිවීමක් නොමැතිවීම පරිභෝග ඡන්දයයි.
සන්නිධි ඡන්දය කුමක්ද? ඇතමෙක් ආපදාවෙහි වන්නේ යයි ධනය රැස්කර තබයි.
විස්සජ්ජන ඡන්දය කුමක්ද? ඇතමෙක් අතෘප්තිමත්ව ධනය වියදම් කරයි. ඇතරුවන්ට අසරුවන්ට රථිකයන්ට දුනුවායන්ට මොවුන් මා රකින්නෝය, ආරක්ෂා කරන්නෝය ප්‍රිය කරන්නේය, පිරිවරා සිටින්නේය යන සිතින් වියදම් කරයි. මේ පස්විධ ඡන්දය මෙහි තෘෂ්ණාමාත්‍රයකි. ඒ සඳහා මෙය කියන ලදී.
**විතක්ක නිදානො** - මෙහි ලාභය නිසා විනිශ්චය. මෙසේ කියන විනිශ්චය **විතක්කය** - විතක්ක වේ. **විනිච්ඡයො** - තෘෂ්ණා ද්‍රෂ්ටි වශයෙන් විනිශ්චය දෙකකි. එකසිය අටක් තෘෂ්ණා හැසිරීම් තෘෂ්ණා විනිශ්චයයි. හැට දෙකක් වූ දෘෂ්ටි. දෘෂ්ටි විනිශ්චයයි. මෙසේ කියන ලද තෘෂ්ණාව විනිශ්චය වශයෙන් ඉටු අනිටු ප්‍රිය අප්‍රිය නියමය වේ. යම් දෙයක් කෙනෙකුට ඉටුවිය හැකිය. එය අනෙකෙකුට අනිටු විය හැකිය. ප්‍රත්‍යන්ත රාජ මධ්‍යම දේස රජවරුන්ට ගැඩවිල් මුවසෙවල මෙන්, එහි තෘෂ්ණා විනිශ්චයෙන් විනිශ්චිත කල්හි ලැබූ වස්තුවෙහි රූප ශබ්දදාදියට මෙපමණ මෙපමණ වන්නේ යයි නියම කිරීම විතක්ක විනිච්ඡය නම් වේ. එයින් කීහ. “ඡන්දො බො දෙවානමින්දො විතක්ක නිදානො” යයි
**පපඤ්ච සඤ්ඤා සංඛා නිදානො** - තෘෂ්ණා මාන දෘෂ්ටි තුන පපඤ්ච වේ. එහි එකසිය අටක් තෘෂ්ණා හැසිරීම් තෘෂ්ණා පපඤ්චය. නව විධ මාන මාන පපඤ්චය. දෘෂ්ටි හැට දෙක දෘෂ්ටි පපඤ්ච වේ. ඒවායින් මෙහි තෘෂ්ණා පපඤ්ච අදහස් කරයි. කුමන අර්ථයකින් පපඤ්ච වේද? මත්වීමට පමාවට පත්කරන අර්ථයෙන් **ප්‍රපඤ්ච සම්ප්‍රයුක්ත සංඥාව** - පපඤ්ච සඤ්ඤා සංඛා යයි කියනු ලැබේ. “සංඥාවේ නිදානය ප්‍රපඤ්ච සංඛා” **පපඤ්ච සඤ්ඤා සංඛා නිදානො** - මෙන් ප්‍රපඤ්ච සංඥා කොට්ඨාශ නිදානය විතක්ක යන අර්ථයයි.
**සාරුප්ප ගාමිනී** - මේ ප්‍රපංච සංඥා සංඛාවෙන් යම් නිරෝධ ව්‍යපසමයක් වේද එය සාරුප්‍ය ද එහි ගමනදැයි විපස්සනාව සමග මාර්ගය විචාරයි.
ඉක්බිති ඔහු භාග්‍යවතුන් වහන්සේ **“සොමනස්සං පහං”** ත්‍රිවිධ වේදනා ආරම්භ කළහ. කිම? භාග්‍යවතුන් වහන්සේ විසින් විචාරණ ලද්ද නොවිචාරණ ලද අනුසන්ධි සහිත ද අනුසන්ධි රහිත ද කියන ලදද? දෙවියන් වනාහි රූපයට වඩා අරූපයෙන් ප්‍රකටය. අරූප අතර ද වේදනාව ප්‍රකටය. කුමක් හෙයින් ද? දෙවියන්ගේ කරජකය සියුම්ය. කර්මජය. කරජකය සියුම් බැවින් කර්මජ බැවින් බලවත් බැවින් එක් ආහාර වේලක් ඉක්ම ගියහොත් නොසිටී. රත් වූ ගලක ලූ පිඬක් මෙන් විසිරී යයි. ඒ සියල්ල බ්‍රහ්මජාල සූත්‍ර වර්ණනාවේ කියන ලද නයින් දත යුතුය. එහෙයින් භාග්‍යවතුන් වහන්සේ සක්‍රයාට තුන් වේදනා දේශනා කිරීමට ආරම්භ කළහ. රූප අරූප වශයෙන් කමටහන් දෙපරිදිය. මෙයම රූප පරිග්ගහ අරූප පරිග්ගහ යයි කියනු ලැබේ. එහි භාග්‍යවතුන් වහන්සේ යමෙකුට රූපය ප්‍රකට වේ නම් ඔහුට සංක්ෂෙප මනසිකාර වශයෙන් හෝ විස්තර මනසිකාර වශයෙන් හෝ චතු ධාතු වවත්වානය. විස්තර කරන්නේ රූප කමටහන් වදාරති. දෙවියන් වනාහි අරූපය ප්‍රකට නිසා අරූප කමටහන් වශයෙන් වේදනාව ආරම්භ කළහ.
අරූප කමටහනෙහි පිවිසුම ඵස්ස, වෙදනා, චිත්ත වශයෙන් තෙපරිදිය. කෙසේද? ඇතමෙකුට කෙටියෙන් හෝ දිගුවෙන් හෝ රූප කමටහන ගත් කල්හි ඒ අරමුණෙහි චිත්ත චෛතසික පළමුවෙන් අබිමුවෙහි වැටෙන්නේ ඒ අරමුණ ස්පර්ශ කරමින් උපදින්නේ ඵස්සය. ප්‍රකට වේ. ඇතමෙකුට ඒ අරමුණ අනුභවයෙන් වේදනාව ප්‍රකට වේ. ඇතමෙකුට ඒ අරමුණ පරිග්‍රහණය කොට විඤ්ඤාණ ප්‍රකට වේ.
එහි යමෙකුට ඵස්ස ප්‍රකට වූවත් හුදකලාව ඵස්ස පමණක් නූපදී. එය සමග ඒ අරමුණ ස්පර්ශ කරමින් ඵස්සය ද දැන ගැනීමෙන් සංඥාව ද චේතනා කරමින් චේතනාව ද විජානනය කරමින් විඤ්ඤාණය ද උපදී. ඵස්ස පංචකය ගනී. යමෙකුට විඤ්ඤාණය ප්‍රකටවේද විඤ්ඤාණය තනිකර නූපදී. එය සමට එය අරමුණු ස්පර්ශ කරන ඵස්සය ද අනුභව කරන වේදනාව ද දැනගන්න සංඥාව ද චේතනය කරන චේතනාවද උපදී. ඵස්ස පංචකයම ගනී.
මේ ඵස්ස පංචමක ධර්ම කුමක් ඇසුරු කෙරේදැයි පරික්ෂා කරන්නේ වස්තු නිශ්‍රය කෙරේ යයි දැනගනී. වස්තු නම් කරජකයෙහි යමක් සඳහා කියන ලදී. “මේ විඤ්ඤණ මෙහි ඇළුණෝ මෙහි බැඳුනේ එය අර්ථ වශයෙන් භූතරූප ද උපාදාය රූප ද මෙසේ මෙහි වස්තු රූපය වේ. ඵස්ස පංචමක නාම නාමරූප පමණක් බලයි. මෙහි රූපය රූප ස්කන්ධ වේ. නාමය සතර අරූප ස්කන්ධ වේ. නාමරූපවලින් වෙන්ව පංචස්කන්ධයක් හෝ පංචස්කන්ධයෙන් වෙන්ව නාමරූප හෝ නැත. ඒ මේ පංචස්කන්ධය කුමක් හේතුකොට ගෙන ඇත්දැයි පරික්ෂා කරන්නේ අවිජ්ජා හේතුක යයි දකියි. එයින් ප්‍රත්‍යය ද ප්‍රත්‍යවලින් උපන් දෙයද හැර මෙය අන්‍ය සත්වයෙක් හෝ පුද්ගලයෙක් නොවේ. සුද්ධ සංස්කාර පුංජයක් (පිඬක්) ම යයි ප්‍රත්‍ය සහිත නාමරූප වශයෙන් ත්‍රි ලක්ෂණයට නගා විදර්ශනා පිළිවෙළින් අනිත්‍ය, දුක්ඛ, අනාත්ම යයි සම්මර්ශනය කරන්නේ (ප්‍රත්‍යවේක්ෂා කරන්නේ) හැසිරෙයි. හේ අද අදම ප්‍රතිවේධය බලාපොරොත්තු වන්නේ එබඳු දවසෙහි උතු (ඍතු) පුද්ගල, භෝජන, ධර්ම ශ්‍රවණ සප්පාය (ගැළපෙන දේ) ලබා එක් අසුනක හුන්නේ විදර්ශනාව මුදුන් පමුණුවා රහත්බවෙහි පිහිටයි. මෙසේ මේ තුන්දෙනාටම රහත් බව දක්වා කමටහන් කියන ලද්දේ වේ.
මෙහි වනාහි භාග්‍යවතුන් වහන්සේ අරූප කමටහන් වදාරන්නේ වේදනා වශයෙන් වදාළේය. ඵස්ස වශයෙන් හෝ විඤ්ඤාණ වශයෙන් වදාරන්නේ මොහුට ප්‍රකට නොවේ. අන්ධකාරයක් මෙන් හැගේ. වේදනා වශයෙන් වනාහි ප්‍රකට වේ. කුමක් හෙයින් ද? වේදනාව හට ගැනීම ප්‍රකට බැවින්, සැප දුක්වේදනා ඇතිවීම ප්‍රකටය. සැපක් මුළු සිරුර කළඹමින් වැඩෙමින් පැතිරෙමින් ගලායමින් සියක්වර පිරිසිදු කළ ගිතෙල් අනුභව කරන මෙන් සියක්වර පිදූතෙල ඇඟ ගල්වන්නාක් මෙන් කළ දහසකින් දැවිල්ල නිවන්නාක් මෙන් අහෝ සැපයි අහෝ සැපයි යන වචන පිටකරමින් උපදී. දුක මුළු සිරුර කළඹමින් මඩිමින් පතුරුවමින් ගලායමින් හී තලයක් මෙන් වියලි තෘණ ගස් මත වනයෙහි දර හුළු එලි තබන්නාක් මෙන් අහෝ දුකයි අහෝ දුකයි විලාප නගනවා මෙන් උපදී. මෙසේ සැප දුක් පහළවීම ප්‍රකට වේ.
අදුක්ඛමසුඛ වනාහි දැක්වීම අපහසුය. අඳුරෙන් අප්‍රකටය. එය සැපදුක් ඉවත් වූ විට ප්‍රිය අප්‍රිය ප්‍රතික්ෂේප වශයෙන් මධ්‍යස්ථාකාර වූයේ අදුක්ඛමසුඛ වේදනා නයින් ගන්නහුට ප්‍රකට වේ. කුමක් සේද? යම්සේ අතරතුර ගලක් උඩින් පලාගිය මුවකුගේ අඩි සලකුණු අනුව යන මුව වැද්දෙක් ගලේ එහා කොනේ ද මෙහා කොනේද පා සලකුණු දැක මැද නොදන්නේ නමුත් මෙයින් නැග මෙයින් බැස ගලේ මැද මේ හරියෙන් යන්න ඇතැයි නය වශයෙන් දනී. මෙසේ ගොඩ වු තැන සලකුණු මෙන් සැප වේදනාවේ පහළවීම ප්‍රකටය. බැස්ස තැන පා ලකුණු මෙන් දුක් වේදනාව ප්‍රකට වේ. මෙතනින් නැග මෙතනින් බැස මැදින් ගියේ යයි කය අනුව ගැනීම මෙන් සැපදුක් අපගමයෙහි ප්‍රිය අප්‍රිය ප්‍රතික්ෂේප වශයෙන් මධ්‍යස්ථාකාර වූ අදුක්ඛ වශයෙන් වේදනාවයයි යන වශයෙන් ගන්නහුට ප්‍රකට වේ. මෙසේ භගවත්හු පළමු රූප කමටහන දෙසා පසුව අරූප කමටහන වේදනා වශයෙන් නො වෙළා දැක්වූහ.
හුදෙක් මෙහි පමණක් මෙසේ දැක්වූවා නොවේ. මහා සතිපට්ඨානයෙහි මැදුම්සඟි සතිපට්ඨානයෙහි චූල තණ්හා සංඛය මහා තණ්හාසංඛය චුල්ල වේදල්ලයෙහි මහාවෙදල්ලයෙහි මාගන්දිය සූත්‍රයෙහි ධාතු විභංගයෙහි ආන්ඤෙජ සප්පායෙහි සියළු වෙදනා සංයුත්තයෙහි යයි මෙසේ නොයෙක් සූත්‍රවල පළමුව රූප කමටහන් දේශනා කොට පසුව අරූප කමටහන වේදනා වශයෙන් ලිහිල්කොට දැක්වූහ. ඒවායෙහි මෙන් මෙහි සක්‍ර ප්‍රශ්නයෙහි පළමුව රූප කමටහන දේශනාකර පසුව අරූප කමටහන වේදනා වශයෙන් ලිහිල් කොට දේශනා කළහ. රූප කමටහන වනාහි මෙහි වේදනාවේ අරමුණ පමණක්ම කෙටිකරන ලදී. පෙළෙහි නොඑන්නේය.
අරූප කමටහනෙහි ඔහුට යමක් ප්‍රකට නම් වේදනා වශයෙන් පිවිසීම් වශයෙන් එයම දැක්වීමට **“සොමනස්සපහං දෙවානමින්ද”** යනාදිය කීහ. එහි **දූවිධෙන** - දෙපරිද්දෙන්. කොටස් දෙකකින් යන අර්ථය වේ. **එවරූපං සොමනස්සං න සෙවිතබ්බං** - මෙබඳු වූ පස්කම් සුව ආශ්‍රිත සොම්නස නොසෙවිය යුතුය. ගෙහසිත සොමනස්ස නම් “එහි ගෙහසිත සොම්නස් හය කවරේද? චක්ඛු විඤ්ඤාණ වූ රූපයන්ගේ ඉටු කාන්ත මනාප මනෝරම ලෝක ආමිස ලැබීම හෝ ලැබීම සිහි කරන්නේ ඇලීම ඇති වී සොම්නස උපදී. එබඳු වූ සොම්නස ගෙහසිත සොම්නස යයි කියනු ලැබේ. මෙසේ දොරවල සයේ කියන ලද කාමගුණ නිශ්‍රිත සොම්නස.
**එවරූපං සොමනස්සං සෙවිතබ්බං** - මෙබඳු නෙක්ඛම්මසිත සොම්නස සෙවිය යුතුය. නෙක්ඛම්මසිත සොම්නස නම්. “එහි නෙක්ඛම්ම සිත සොම්නස් හය කවරේද? රූපවල අනිත්‍යබව දැක විපරිනාම විරාග නිරෝධ පෙර මෙන් දැන් සියළු රූප අනිත්‍ය දුක්ඛ වෙනස්වන ස්වභාවයයි මෙසේ ඒවායෙහි යථා ස්වරූපය සම්‍යක් ඤාණයෙන් දකින්නේ සොම්නස උපදී. මෙබඳු වූ සොම්නස නෙක්ඛම්මසිත සොම්නස වේ. මෙසේ දොරවල් සයේ ඉටු අරමුණක් පැමිණි කල්හි අනිත්‍යාදි වශයෙන් විදර්ශනාව පිහිටුවා උත්සාහ කරවන්ට සමර්ථ වූවහුට මවිසින් විදර්ශණාව උත්සාහවත් කරවීය යයි සොම්නස් ඇති වූ විට පහළ වූ සොම්නස සෙවිය යුතු යයි
මෙය නෙක්ඛම්ම වශයෙන් විපස්සනා වශයෙන් අනුස්සති වශයෙන් ප්‍රථමධ්‍යනාදි වශයෙන් ද උපන් විතර්ක සහිත වූ විචාර සහිත වූ සොම්නස යයි දන්නේය. **“යෙ අවිතක්කෙ අවිචාරෙ තෙ පණීතතරෙ”** මේ දෙකෙහි යමක් අවිතක්ක අවිචාර ද එය ප්‍රණිතතර යන අර්ථයයි.
මෙයින් කුමක් කියන ලද්දේ වේද? දෙකම රහත් බව කියන ලදී. කෙසේද? එක් භික්ෂුවක් අවිතක්ක අවිචාර සොම්නසෙහි විදර්ශනාව පිහිටුවා කියනලද නයින්ම රහත් බවෙහි පිහිටයි. එහි අභිනිවෙස වේ. සොම්නසෙහි ද සවිතක්ක සවිචාර විදර්ශනාවට වඩා අවිතක්ක අවිචාර විදර්ශනාව ප්‍රණීත කර වේ. සවිතක්ක සවිචාර සොම්නස් විපස්සනාවට වඩා අවිතක්ක අවිචාර විපස්සනාව ප්‍රණීතතර වේ. සවිතක්ක සවිචාර සොම්නස් ඵල සමාපත්තියට වඩා අවිතක්ක අවිචාර සොම්නස් ඵලසමාපත්තිය ප්‍රණීතතර වේ. එයින් කීහ. භගවත්හු: යම් අවිතක්ක අවිචාරයක් වේද එය ප්‍රණීතකර වේ.
**එවරූපං දොමනස්සං න සෙවිතබ්බං** - එබඳු වූ ගේහසිත දෙස නො සෙවිය යුතුය. ගෙහසිත දොමනස්ස නම් එහි ගේහසිත දොම්නස් හය කවරේද? චක්ඛු විඤ්ඤාණ රූපයන්ගේ ඉෂ්ට කාන්ත මනාප මනෝරම ලෝකාමිෂවලින් යුත් නොලැබීම් හෝ නොලැබුණු හෝ සිහිකරන්නේ පෙර හෝ ලබන නිරුද්ධ වූ අතීතයේ වෙනස්වීම සිහිකරන්නේ දොම්නස උපදී. එබඳු වූ දොම්නස ගේහසිත දොම්නස වේ. මෙසේ දොරවල් සයෙහි ඉටු අරමුණු අනුභව නොකෙළෙමි. අනුභව නොකරන්නෙමි. අනුභව නොකෙළෙමි. විතක්ක කරන කල්හි උපදින්නේ කාම ගුණ නිශ්‍රිත වූ දොම්නසයි.
**එවරූපං දොමනස්සං සෙවිතබ්බං** - එබඳු වූ නෙක්ඛම්ම නිශ්‍රිත දොම්නස සෙවිය යුතුය. නෙක්ඛම්මසිත දොම්නස නම් නෙක්ඛම්මසිත දොස් සය කවරේද? රූපාදියෙහි අනිත්‍යතා දැන පෙර රූපද දැන් සියළු රූප ද අනිත්‍ය දුක්ඛ වෙනස්වන ස්වභාවය ඇතැයි මෙසේ ඒවායේ යථාර්ථය සම්‍යක් ප්‍රඥාවෙන් දැක අනුත්තර වූ විමොක්ෂයෙහි කැමැත්ත යොදයි. කවදා මං ඒ ආයතනයට පැමිණ වාසය කරම්ද ආර්යයෝ මේ ආයතනයට පැමිණ වාසය කරති. මෙසේ අනුත්තර වූ විමොක්ෂයෙහි කැමැත්ත නගා තබන්නේ කැමැත්ත ප්‍රත්‍යකොට දොම්නස් උපදී. එබඳු වූ යම් දොම්සක් නෙක්ඛම්මසිත දෙස යයි කියනු ලැබේ. මෙසේ දොරවල් සයේ ඉටු අරමුණු පැමිණි කල්හි අනුත්තර විමෝක්ෂ සංඛ්‍යාත ආර්ය ඵල ධර්ම කෙරෙහි කැමැත්ත ඇතිකර එය අවබෝධය සඳහා අනිත්‍යාදි වශයෙන් විදර්ශනාව පිහිටුවා උත්සාහවත් වීමට නොහැකි තැනැත්තාට මේ පක්ෂයෙහි ද මේ වාසයෙහි ද මේ අවුරුද්දෙහි ද විදර්ශනාව උත්සාහවත් කොට ආර්යභූමියට පැමිණීමට නොහැකි වී යයි සෝකයෙන් උපන් දොම්නස සෙවිය යුතු යයි මෙය නෙක්ඛම්ම වශයෙන් විපස්සනා වශයෙන් අනුස්සති වෙන්නේ ප්‍රථමධ්‍යානාදි වශයෙන් උපදවන දොම්නස ඇසුරු කළයුතු නම් වේ.
**තත්ථ යඤ්චෙ සවිතක්කං සවිචාරං** - ඒ දෙපරිදි දොම්නසෙහි ගෙහසිත දොම්නසම සවිතක්ක සවිචාර දොම්නස නම්, නෙක්ඛම්ම විපස්සනා අනුස්සති ප්‍රථම ද්විතීය ධ්‍යාන වශයෙන් උපන් දොම්නස වනාහි අවිතක්ක අවිචාර දොම්නස යයි දත යුතුය. නිෂ්පරියායෙන් අවිතක්ක අවිචාර දොම්නසක් නැත. දොම්නස් ඉන්ද්‍රියෙහි එක් අංශයකින් අකුසලය සවිතක්ක සවිචාරය ද ඒ භික්ෂුවගේ හැගීම් වශයෙන් සවිතක්ක සවිචාර ද අවිතක්ක අවිචාර ද කියන ලදී.
එහි නය මෙසේය. මෙහි භික්ෂුව දොම්නස් ප්‍රත්‍යය ඇති කල්හි සවිතක්ක සවිචාර ධර්මයෙහි ද අවිතක්ක අවිචාර ධර්මයෙහි ද දොම්නස් ප්‍රත්‍යයෙන් උපන් මාර්ගවල ධර්මයෙහි ද අනිත් ප්‍රතිපත්ති දර්ශන වශයෙන් දොම්නස යයි ගෙන කවදා මම සවිතක්ක සවිචාර දොම්නසෙහි විපස්සනාව පිහිටු වන්නේද කවදා අවිතක්ක අවිචාර දොම්නසෙහි ද කවදා සවිතක්ක සවිචාර දොම්නස් ඵලසමාපත්තිය නිපදවන්නේ ද කවදා අවිතක්ක අවිචාර දොම්නස් ඵලසමාපත්ති යයි සිතා, තුන් මාසිකව සය මාසිකව නව මාසිකව හෝ ප්‍රතිපදාව ගනී. තුන් මාසිකව ගෙන පළමුවන මාසයෙහි එක් යාමයක් ප්‍රතිපදාව රකියි. යාම දෙකක් නින්දට අවකාස දෙයි. මැද මාසයෙහි යාම දෙකක් ප්‍රතිපදාව රකියි. එක් යාමයක් නින්දට අවසර දෙයි. අවසාන මාසයෙහි සක්මන් කිරිම් හිඳ ගැනීම් වලින් ම යැපෙයි. ඉඳින් මෙසේ රහත් වී නම් යෙහෙකි. නො පැමිණියේ නම් විසේස කොට හය මාසිකව ගනියි. එහි ද මාස දෙක බැගින් කියන ලද ක්‍රමයෙන් පිළිපැද රහත් බවට පැමිණීමට නොහැකි වන්නේ විශේෂකොට නව මාසිකව ගනියි. එහි ද මාස තුන බැගින් එසේම පිළිපැද රහත්වීමට නොහැකි වන්නේ සබ්‍රහ්මචාරින් සමග විසුද්ධි පවාරණයෙන් පවාරණය කිරීමට මට ලැබෙන්නේ නැතැයි ආවර්ජනය කරන්නේ දොම්නස උපදී. කඳුළු වගුරවමින් ගාම අන්ත පර්වතවාසී මහා සිව තෙරුන් මෙන්:
තෙරුන් වහන්සේ වනාහි අටළොස් මහගණයකට උගන්වයි. උන්වහන්සේගේ අවවාදයෙහි සිට තිස් දහසක් භික්ෂූන් වහන්සේ රහත් බවට පැමිණියහ. ඉක්බිති එක් භික්ෂුන් වහන්සේ නමක් මාගේ අභ්‍යන්තරයෙහි අප්‍රමාණ ගුණ ඇත. මාගේ ආචාර්යයන් වහන්සේ කෙබඳු ගුණ ඇතිදැයි ආවර්ජනා කරන්නේ පෘථග්ජනභාවය දැක අපගේ ආචාර්යන් වහන්සේ අන් අයට උදව් වේ. තමාට උදව් වීමට නොහැකි වේ. උන්වහන්සේට අවවාද දෙමියි අහසින් ගොස් විහාර සමීපයෙහි බැස දිවා ස්ථානයෙහි සිටින ආචාර්යන් වහන්සේ සමීපයට පැමිණ වත් දක්වා එකත් පසෙක උන්නේය.
කුමක් නිසා පැමිණියේ දැයි තෙරහු පුළුවුත්හ. එක් අනුමෝදනාවක් ගන්නෙමියි සිතා පැමිණියෙමි. ඇවැත්නි ඉඩක් නැත. ස්වාමීනි විතක්ක මාලකයෙහි සිටින විට අසමි. එතැන අන්‍යයෝ විචාරති. පිඬු සිඟායන මාර්ගයෙහි එතැන ද අන් අය අසති. දෙපට සිවුර හඳන තැන, සඟල සිවුර පොරවන තැන අන්‍යයෝ විචාරති. පාත්‍රය බැහැර කරන ගමෙහි, හැසිර ආසන සාලාවෙහි කැඳ වැළඳූ කළ, එතැන අටුවා ඇදුරෝ තමන්ගේ සැකහැර ගනිති. ඇතුළු ගමට නික්මුණු කාලයෙහි, අතරමග භෝජන සාලාවෙහි බත්කිස අවසානයේ, දිවා ස්ථානයෙහි පා සෝදනකල, මුව සෝදන කාලයේ, මුව සෝදා ආපසු එන කාලයෙහි, සෙනසුනට පිවිස සිටින කාලයෙහි ඒ ස්ථානවල ද අන්‍යයෝ, විචාරති. සවාමින් වහන්ස, මුව සෝදා සෙනසුනට පිවිස අසුන් තුන හතරක් උණුසුම් කරවා යෝනිසෝමනසිකාරයෙහි ක්‍රියා කරන්නාට අවකාශයක් තිබිය යුතු නොවේද ස්වාමීනි, මරණයටවත් අවස්ථාවක් වන්නේද? ස්වාමීනි පෝරුවක් මෙන් අන්‍යයාට උපකාර වේ. තමාට උපකාරවීමට නොහැකි වේ. ඔබවහන්සේගේ අනුමෝදනාවෙන් මට ප්‍රයෝජනයක් නැතැයි අහසට පැන නැගී ගියේය.
තෙරුන් වහන්සේ මේ භික්ෂුන් වහන්සේගේ පරියත්තියෙහි වැඩ නැත. මට වනාහි අකුස්සක් වන්නෙමියි ආවේ යයි දැන, දැන් අවකාස නැත. අළුයම් කාලයෙහි යන්නෙමි යි සිතා පා සිවුරු සමීපයෙහි තබා, මුළු දිවාකාලයේ ද පළමු මැදියම් යාමවල උගන්වා පැසුළු යමෙහි එක් භික්ෂුවක් කෙරෙහි උද්දේසය ගෙන නික්මෙන්නේ පා සිවුරු ගෙන ඔහු සමග නික්මෙන්නේ, සිටි අන්තෙවාසිකයා ආචාර්යවරයා කිසියම් පමාවීමකින් නික්මෙන්නේ යයි සිතීය. නික්මුණු තෙරුන් වහන්සේ කිසියම් සමාන හැසිරෙන භික්ෂුවකට සංඥා කළහ.
තෙරුන් වහන්සේ වනාහි මා වැන්නෙකුට රහත් බව නම් කුමක්ද? දෙතුන් දවසකින් රහත් බවට පැමිණ ආපසු එමියි අන්තෙවාසිකයන්ට නොදන්වාම ඇසල මස පුර පක්ෂයෙහි සොළොස්වක තිථියෙන් නික්මෙන්නේ ගම කෙළවර පර්වතයට ගොස් සක්මනට නැගී කමටහන මෙනෙහි කරන්නේ ඒ දවස රහත් වීමට නොහැකි විය. පොහොය දිනය පැමිණි කල්හි දෙතුන් දවසකින් රහත් බව ගන්නෙමියි පිටතට පැමිණියෙමි ගැනීමට නොහැකි විය. තුන් මාසයක් තුන් දවසක් මෙන් මහා පවාරණයේ දී දැනගන්නෙමියි විස් එළඹ ගත නොහැකි විය. පවාරණ දිනයෙහි සිතීය. මම දෙතුන් දිනකින් රහත් බව ගන්නෙමියි පැමිණියෙමි. තුන් මාසයකින් ද නොහැකි විය. සබ්‍රහ්මචාරීහු විසුද්ධි පවාරණයෙන් පවාරණය කරති. මෙසේ සිතන්නේ කඳුළු වැගිරිණි. ඉන්පසු මට සිව් ඉරියව්වෙන් මාර්ගඵල ලැබේ යයි නොසිතමි. දැන් රහත් නොවී ඇඳෙහි පිට දිග නොහරිමි පා ධෝවනය නොකරන්නෙමි යි ඇඳ ඔසවා තැබීය. නැවත ඇතුළු වසෙහි රහත් බව ගැනීමට නොහැකි විය. එකුන් තිස් පවාරණයන්හි කඳුළු ධාරා වැගිරණ, ගම්දරුවෝ තෙරුන්ගේ පාදවල පැළුණු තැන් කටුවලින් මහති. ක්‍රීඩා කරන්නෝ ද මහා සීව තෙරුන්ගේ මෙන් පාද වේවායි ක්‍රීඩා කරති.
තෙරුන් වහන්සේ තිස්වන අවුරුද්දෙහි මහා පවාරණ දිනයෙහි එල්ලෙන පෝරුව නිසා සිටියේ දැන් මම තිස්වසක් මහණදම් පුරන්නේ රහත් වීමට නොහැකි වීමි. මේ ආත්මභාවයෙහි මාර්ගයක් හෝ ඵලයක් හෝ මට නොලැබේ. සබ්‍රහ්මචාරීන් සමග විසුද්ධ පවාරණයෙන් පවාරණය කිරීමට මට නොලැබේයයි සිතූහ. මෙසේ සිතන්නේ දොම්නස ඇතිවිය. කඳුළු වැගිරිණ. ඉක්බිති නුදුරු තැනක එක් දෙව් දුවක් අඬමින් සිටියාය. කවුද මෙතන අඬන්නේ? ස්වාමීනි මම දෙව්දුවක්මු. කුමක් නිසා අඬන්නෙහි ද? ඇඬීමෙන් මගපල උපදවන කල්හි මම ද මාර්ගඵල එකක් දෙකක් උපදවන්නෙමි යි සිතා අඬමි ස්වාමීන් වහන්ස.
ඉක්බිති තෙරුන් වහන්සේ, එම්බා මහාසීවය.... ඔබ සමග දෙවතාවියොත් කවට කථා කරති එය සුදුසු නොවේ යයි විපස්සනාව වඩා රහත් වූහ. උන්වහන්සේ දැන් නිදාගන්නෙමියි සෙනසුන පිළියෙළ කර ඇඳ සකස් කොට දිය ගෙනවුත් තබා පා දොවන්නෙමියි සෝපාන පුවරුවෙහි හිඳ ගත්තේය.
උන්වහන්සේගේ අතවැසියෝ, අපගේ ආචාර්යන් වහන්සේ මහණදම් කිරීමට ගොස් තිස් වසක් ගතවිය. විසේසයක් ඉපදවීමට හැකිවීදැයි නැද්දැයි අවර්ජනා කරන්නේ රහත්බවට පැමිණ පා දෙවීමට හුන්නේ යයි දැක, අපගේ ආචාර්යතුමා අප වැනි අන්තෙවාසිකයෝ සිටිත්දී තමාම පා සෝදා ගැනීම නොකළ යුතුයයි මම සෝදමි මම සෝදමියි තිස් දහසම අහසින් අවුත් වැඳ පා සෝදමු ස්වාමින් වහන්ස යයි කීහ. ඇවැත්නි, දැන් අවුරුදු තිහක් මගේ පා නොසේදුවෙමි. ඔබලා නවතින්න, මම සෝදන්නෙමි.
සක්‍රයාද ආවර්ජනා කරන්නේ, මාගේ ආර්ය මහාසීව තෙරුන් වහන්සේ රහත්බවට පැමිණ පා සේදීමට පැමිණි තිස්දහසක් අන්නේවාසිකයන්ට පා සේදීමට නොදෙති. මා වැනි උපස්ථායකු සිටිද්දී තමාම පා සෝදා ගැනීම යුතු නොවේ. මම සෝදන්නෙමියි සනිටුහන් කොට සුජාතා දේවිය සමග බික් සඟන සමීපයෙහි පහළ විය.
ඒ සුජා අසුරකත පෙරටු කොට ස්වාමින් වහන්ස අයින්වනු මැනවි. ගැහැණියක් යයි ඉඩ ලබාගෙන තෙරුන් වෙත පැමිණ වැඳ ඉදිරියෙහි උක්කුටුකයෙන් සිට ස්වාමීන් වහන්ස, පා සෝදන්නෙමියි කීය. කෝසිය, දැනට අවුරුදු තිහක් මාගේ පා සෝදා නැත. දෙවියෝ වනාහි මිනිස් සිරුරේ ගඳ පිළිකුල් කරති. යොදුන් සියයකින් ඈත සිටිය ද ගෙලබැඳි කුණක් මෙන් වේ. ස්වාමීනි මම සෝදමි. මම ම සෝදමි. මේ ගඳ නොදැනේ. ඔබ වහන්සේගේ සිල් සුවඳ වනාහි සදෙව්ලොව ඉක්මවා ඉහළ භවාග්‍රයට පැමිණ සිටී. සිල් සුවඳට වඩා වෙනත් උසස් සුවඳක් නම් නැත. ස්වාමින් වහන්ස, ඔබවහන්සේගේ සිල් සුවඳින් පැමිණියෙමි. වම් අතින් ගොප් ඇට සන්ධිය ගෙන දකුණතින් පා තල පිරිමැද්දේය. පොඩි ළමයෙකුගේ පා මෙන් විය. සක්‍රයා පා සෝදා වැඳ දෙව්ලොවටම ගියේය.
මෙසේ සබ්‍රහ්මචාරීන් සමග විසුද්ධ පවාරණයෙන් පවාරණය කිරිමට නොලබමියි ආවර්ජනය කරන්නාට උපන් දොම්නස නිසා භික්ෂුවගේ හැඟීම් වශයෙන් විපස්සනා අරමුණ ද විපස්සනා මාර්ගය ද ඵලය ද සවිතක්ක සවිචාර දොම්නස ද අවිතක්ක අවිචාර දොම්නස් ද කියන ලදැයි දතයුතුය.
එහි එක් භික්ෂුවක් සවිතක්ක සවිචාර දොම්නසෙහි විදර්ශනාව පිහිටුවා මේ දොම්නස කුමක් නිශ්‍රිතදැයි පරීක්ෂා කරන්නේ වස්තු නිශ්‍රිත යයි දැනගනී. ඵස්ස පංචමකයෙහි කියන ලද නයින් පිළිවෙළින් රහත් බවෙහි පිහිටයි. එක්කෙනෙක් අවිතක්ක අවිචාර දොම්නසෙහි විපස්සනාව පිහිටුවා කියන ලද නයින්ම රහත් බවෙහි පිහිටයි. එහි පිවිසි දොම්නසෙහිම සවිතක්ක සවිචාරයට වඩා අවිතක්ක අවිචාරය පණීත්තර වේ. සවිතක්ක සවිචාර දොස් විපස්සනාවට වඩා අවිතක්ක අවිචාරය දොම්නස් විපස්සනාව පණිතර වේ. සචිතක්ක සවිචාර ඵල සමාපත්තියට වඩා අවිතක්ක අවිචාර ඵලසමාපත්තිය ප්‍රණීතතර වේ. එයින් කීහ. භගවත්හු: “යම් අවිතක්ක අවිචාරයක් වේ ද එය පණීතතර වේ”
**එවරූපා උපෙක්ඛා න සෙවිතබ්බා** - මෙබඳු වූ ගෙහසිත උපේක්ෂාව නොසෙවිය යුතුය. ගෙහසිත උපේක්ෂාව නම් එහි ගෙහසිත උපේක්ෂාව නොසෙවිය යුතුය. ගෙහසිත උපේක්ෂාව නම් එහි ගෙහසිත උපේක්ෂා සය කවරේද? ඇසින් රූපය දැක, මෝඩයාට, මුළා වු අයට, පෘථග්ජනයාට ඔධිය ජය නොගත්තාට, (රහත් නොවූවහුට) විපාක ජය නොගත්තහුට (රහත් නොවූ) ආදීනව නොදකින්නාට අශ්‍රැතවත් පෘථග්ජනයට උපේක්ෂාව උපදී. එබඳු උපේක්ෂාව රූපය නො ඉක්මවයි. ඒ උපේක්ෂාව ගෙහසිත උපේක්ෂාවයි. මෙසේ සදොරෙහි ඉටු අරමුණෙහි ආපාථගත සකුරු පිඬුවෙහි සැගවුණු මැස්සකු මෙන් රූපාදිය නො ඉක්මවමින් එහිම ඇලෙන ඇළුණු කාමගුණ නිශ්‍රිතව උපන් උපේක්ෂාව නො සෙවිය යුතුය.
**එවරූපා උපෙක්ඛා සෙවිතබ්බා** - එබඳු නෙක්ඛම්මසිත උපේක්ෂාව සෙවිය යුතුය. නෙක්ඛම්ම සිත උපේක්ෂාව නම් “එහි නෙක්ඛම්ම සිත උපේක්ෂා සය කවරේද? රූපවල අනිත්‍යතා විපරිනාම, විරාග නිරෝධය දැන පෙර හා දැන් ඒ සියළු රූප අනිත්‍ය දුක්ඛ විපරිනාම ස්වභාවය යයි මෙසේ ඒවායේ යථාතත්වය සම්‍යක් ප්‍රඥාවෙන් දකින්නාට උපේක්ෂාව උපදී. එබඳු වූ ඒ උපේක්ෂාව රූප ඉක්මවා යයි. එහෙයින් ඒ උපේක්ෂාව නෙක්ඛම්ම සිත යයි කියනු ලැබේ. මෙසේ සදොරෙහි ඉටු ආදි අරමුණුවලට පැමිණ ඉටු අරමුණෙහි නොඇලෙන අනිටු අරමුණෙහි නොගැටෙන මුළා නොවන්නාට අසමව දකින්නාට උපන් ඤාණ සම්ප්‍රයුක්ත උපේක්ෂාව නෙක්ඛම්ම සිත වේ. තවද වේදනා සභාග වූ තත්‍රමජඣත්ත උපේක්ෂාව ද මෙහි උපේක්ෂාව වේ. එහෙයින් එය සෙවිය යුතුය. මෙය නෙකඛමම්ම වශයෙන් විපස්සනා වශයෙන් අනුස්සති වශයෙන් පළමු දෙවන තෙවන සිව්වන ධ්‍යාන වශයෙන්ද උපදින උපේක්ෂාව සෙවිය යුතුය.
මෙහි **යඤ්චෙ සවිතක්කං සවිචාරං** - එය ද නෙක්ඛම්ම සිත උපේක්ෂාව වේ. නෙක්ඛම්ම වශයෙන් විපස්සනා වශයෙන් අනුස්සති වශයෙන් පළමු ධ්‍යනය වශයෙන් උපන් සවිතක්ක සවිචාර උපේක්ෂාව යයි දන්නේය. **යඤ්චෙ අවිතක්කං අවිචාරං** - දෙවන ධ්‍යානාදිය වශයෙන් උපන් අවිතක්ක අවිචාර උපේක්ෂාව යයි දන්නේය. **යෙ අවිතක්කෙ අවිචාරෙ තෙ පණීත්තරං** - මේ දෙකෙහි යමක් අවිතක්ක අවිචාර වේ ද එය ප්‍රණීතතර යන අර්ථයයි. මෙයින් කුමක් කියන ලද්දේ වේද? රහතන් වහන්සේලා දෙදෙනා ගැන කියන ලදී. කෙසේද? එක් භික්ෂුවක් සවිතක්ක සවිචාර උපේක්ෂාවෙහි විදර්ශනාව පිහිටුවා මේ උපේක්ෂාව කුමක් නිශ්‍රිතදැයි පරික්ෂා කරන්නේ වස්තු නිශ්‍රිත යයි දැනගනී. ඵස්ස පංචකයෙහි කියන ලද නයින් පිළිවෙළින් රහත් බවෙහි පිහිටයි. කෙනෙක් අවිතක්ක අවිචාර විපස්සනාව පිහිටුවා කියනලද නයින්ම රහත් බවෙහි පිහිටයි. එහි පිවිසි උපෙක්ඛාව ද සවිතක්ක සවිචාරයට වඩා අවිතක්ක අවිචාරය පණීතතර වේ. සවිතක්ක සවිචාර විපස්සනාවට වඩා අවිතක්ක අවිචාර විපස්සනාව පණීතතර වේ. සවිතක්ක සවිචාර උපේක්ඛා ඵල සමාපත්තියට වඩා අවිතක්ක අවිචාර උපේක්ඛා ඵලසමාපත්තිය පණීතතර වේ. එයින් කීහ භගවත්හු “යෙ අවිතක්ක අවිචාරෙ නෙ පණීත්තරෙ”
දෙව්මහරජ මෙසේ පිළිපන් භික්ෂුව පපඤ්ච සඤ්ඤා සංඛා නිරෝධ සාරුප්ප ගාමිනී ප්‍රතිපදාවට පිළිපන් වේ. භාග්‍යවතුන් වහන්සේ රහත් බව කුළුගැන්වීමෙන් දේශනාව අවසන් කළහ. සක්‍ර තෙමේ වනාහි සෝවාන් ඵලයෙහි පිහිටියේය. බුදුවරුන්ගේ අදහස සැඟවූයේ නොවේ. උත්කෘෂ්ඨම වේ. එක්කෙනෙකුට ද බොහෝ දෙනෙකුට ද ධර්මය දේශනා කරන්නේ රහත් බවින් ම කුළුගන්වති. සත්වයෝ වනාහි තමන්ගේ අනුරූප උපනිශ්‍රයෙහි සිටියේ කිසිවෙක් සෝවාන් වෙති. ඇතමෙක් සකදාගාමි වෙති. ඇතමෙක් අනාගාමි වෙති. ඇතමෙක් රහත් වෙති. භාග්‍යවතුන් වහන්සේ රජු මෙනි. විනේය ජනයා රාජ ළමයින් වෙති. යම්සේ රජතුමා භෝජන කාලයෙහි තමාගේ ප්‍රමාණයෙන් පිඬු උදුරා රජකුමරුවන් එලවයි. ඔව්හු තමන්ගේ කටේ ප්‍රමාණයට පිඬු කරති. මෙසේ භාග්‍යවතුන් වහන්සේ අත්තජඣාසය (තමාගේ අදහස) අනුරූපයෙන් දේශනාව රහත් බවින් කුළු ගන්වති. විනේය ජනයෝ තමන්ගේ උපනිශ්‍රය ප්‍රමාණයෙන් එයින් සෝවාන් ඵලය පමණක් හෝ සකදාගාමි අනාගාමි අරහත්පලම හෝ ගනිති. සක්‍රයා වනාහි සෝවාන් වූයේය. සෝවාන්ව භාග්‍යවතුන් වහන්සේ ඉදිරියෙහි සැව තරුණ සක්‍රයෙක් ම උපන්නේය. චුතවන්නා වූ දෙවියන්ගේ ආත්මයේ (ශරීරයේ) ගිය ආ තැන් නොපෙනේ. පහන් සිළුවේ ගමන මෙන් වේ. එනිසා සෙසු දෙවියෝ මෙය නොදැනගත්හ. සක්‍රයා තමා චුත වූ බව භාග්‍යවතුන් වහන්සේ අප්‍රතිහත ඤාණභාවයෙන් ම දැනගත්හ. ඉක්බිති සක්‍රයා සිතීය. භාග්‍යවතුන් වහන්සේ විසින් මට තුන්පලක උපන් පලම කියන ලදී. මේ මාර්ගය හෝ ඵලය හෝ පක්ෂියෙකු මෙන් ඉගිලී ගැනීමට නොහැකිය. පැමිණිය යුතු පූර්වභාග ප්‍රතිපදාවක් විය යුතුය. මම රහතන් වහන්සේගේ ඉහළ පූර්වභාග ප්‍රතිපදාව විචාරමියි
එයින් විචාරන්නේ “මාරිස, කෙසේ පිළිපන්නේද” යනාදිය කීය. **පාතිමොක්ඛ සංවරය** - උතුම් ජෙෂ්ඨ සීල සංවරය සඳහා කාය සමාචාරය, පීති ආදි සෙවිය යුතු කාය සමාචාරාදි වශයෙන් ප්‍රාතිමෝක්ෂ සංවරය දැකීම සඳහා කියන ලදී. මේ සීලකථාව නම් කම්මපථ වශයෙන් හෝ ප්‍රඥපති වශයෙන් හෝ කිව යුතු වේ.
කම්මපථ වශයෙන් කියන්නා විසින් පළමුව නොසෙවිය යුතු කාය සමාචාරය වන ප්‍රාණඝාත අදත්තාදාන මිථ්‍යාචාර වශයෙන් කිව යුතුය. ප්‍රඥපති වශයෙන් කියන්නා විසින් කාය ද්වාරයෙහි පණවන ලද ශික්ෂාපද ව්‍යාතික්‍රමණ වශයෙන් කිවයුතුය. සෙවිය යුතු කාය සමාචාරය පාණාති පාතාදි වෙන්වීම ද කාය ද්වාරයෙහි පණවන ලද ශික්ෂාපද ව්‍යාතික්‍රමණයෙන් ද කිව යුතුය. නොසෙවිය යුතු මුසාවාදාදි වචී දුශ්චරිතයෙන් ද වචී ද්වාරයෙහි පණවන ලද ශික්ෂාපද ව්‍යාතික්‍රමණයෙන් ද කිව යුතුය, සෙවිය යුතු විසමාචාර මුසාවාදාදියෙන් වෙන්වීම ද වචී ද්වාරයෙහි පණවන ලද ශික්ෂාපද ව්‍යාතික්‍රමණයෙන් ද කිව යුතුය.
පරියෙසන නම් කාය වචී පරියෙසනම වේ. එය කාය වවී සමාචාර ගහණයෙන් ගන්නා ලද්දේ වේ. ආජීවාෂ්ටමක ශීලය ද මේ දොරවල් දෙකේ උපදී. අහසෙහි නොවේ. එහෙයින් ආජීවාෂටක ශීලය දැක්වීම සඳහා වෙන්ව කියන ලදී. එහි නොසෙවිය යුතු පරියේසන වූ අනාර්ය පරියෙසනය කිව යුතුය. ආර්ය පරියේෂණය සෙවිය යුතුය. මෙය කියන ලදී.
“මහණෙනි මේ පරියෙසනය කවරේද? මහණෙනි. මෙහි ඇතමෙක් තමාගේ ජාති ස්වභාවය මෙන් ජාති ස්වභාවය සොයති. තමාගේ ජරා ස්වභාවය මෙන් ජරා ස්වභාවය සොයති. තමාගේ ව්‍යාධි ස්වභාවය, මරණ ස්වභාවය, සෝක ස්වභාවය කිලිටි ස්වභාවය මෙන් ඒ ඒවා සොයති.
මහණෙනි. ජාති ස්වභාවය යයි කුමක් කියව්ද? මහණෙනි අඹුදරුවන්, දාසි දාසයන්, එළු බැටළුවන් කුකුළු සූකරයන්. ඇත් ගව අස් වෙළඹුන්, රන් රිදී, යන මේවා ජාති ස්වභාවයයි හෙවත් ජාති ධර්ම වේ. මහණෙනි මේවා උපධිය මේවායෙහි වෙළී මුජිතව බැස ගන්නෝය. තමා විසින් ජාතිධර්ම සොයනු ලැබේ.
මහණෙනි, ජරාධර්ම මොනවාද? අඹුදරුවන්..........ජරා ධර්ම සොයනු ලැබේ.
ව්‍යාධි ධර්ම මොනවාද? අඹුදරුවන් දාසි දාසයන්. එළු, බැටළු, කුකුළු හුරු, ඇත් ගව අස් වෙළඹුන් ව්‍යාධි ධර්ම වේ. මහණෙනි මේවා නැවත නැවත සසර ඉපදීමට හේතුවේ. මෙවායෙහි වෙළී, මුසපත්ව ගිලෙන්නෝය.
මහණෙනි, මරණ ධම්ම යනු මොනවාද? අඹුදරුවන් රන් රිදී බඩු කහවනු සංක්ලෙස ධර්ම වේ. මේවා සසරට හේතු වේ. මේවායෙහි වෙළී, මුසපත්ව, ගිලෙන්නෝය.
__[missing translation]__
__[missing trans]__ මහණෙනි, මේවා අනාර්ය සෙවීම් වේ.
තවද කුහනාදි වශයෙන් පංචවිධය. අගෝචර වශයෙන් සයාකාරය. වෙදකම් ආදි වශයෙන් එක්විසි ආකාරය. මෙසේ පවත්වන සියල්ල අනරිය පරියේසනයයි දත යුතුය.
මහණෙනි අරිය පරියෙසන කවරේද? මෙහි මහණෙනි ඇතමෙක් තම ජාති ධර්මයට සමාන ජාතිධර්මවල ආදීනව දැන නූපදින අනුත්තර වූ යොගක්ෂෙම වූ නිවණ සොයති. තම ජරා ව්‍යාධි, මරණ, සෝක සංකිලෙස ධර්ම සමාන ජරා ආදියෙහි ආදීනව දැක නිර්මල වූ අනුත්තර වූ යොගක්ඛෙම වූ නිවණ සොයති.
තව ද පංච කුහනාදියද සවැදෑරුම් අගෝචරය ද එක්විසි අනේසන ද හැර භික්ෂා චර්යාවෙන් දැහැමින් සෙමෙන් සෙවීමද අරියපරියෙසන යම යයි දත යුතුය.
මෙහි යමක් නොසෙවිය යුතු යයි කියන ලදද ඒවා මුලින්ම ප්‍රාණඝාතාදියෙහි සමූහ පරියේසන ප්‍රයෝග කරන ගමන කාලයේ පටන් නොසෙවිය යුතුය. අනිත් එක මුල පටන් සෙවිය යුතුය. දවසට දෙතුන්වරක් තෙරුවන් කෙරෙහි උපස්ථාන ගමනාදි වශයෙන් පවත්වන ධම්ම සේනාපති (සැරියුත්) මහා මොග්ගල්ලානාදි තෙරවරුන්ගේ මෙන් කාය සමාචාර සෙවිය යුතුය. දුනුවායන් යැවීම් ආදි වශයෙන් වචන කියූ දෙව්දත් ආදීන්ගේ මෙන් වචී සමාචාරය නොසෙවිය යුතුය. තෙරුවන් මෙන් වචී සමාචාරය සෙවිය යුතුය. අනාර්ය පර්යේෂණය කරන දෙව් ආදීන්ගේ මෙන් පරියේසන නොකළ යුතුය. අරියපරියේසනම සොයන දම්සෙනවි මහමුගලන් ථෙරාදීන් මෙන් සෙවීම් අනුගමනය කළ යුතුය.
**එවං පටිපන්තො ච ඛො** - මෙසේ නොසෙවිය යුතු කාය වචී සමාචාර පරියේසන හැර සෙවිය යුතු දෙයෙහි සම්පූර්ණයෙන් පිළිපන් භික්ෂුව දෙව්මහරජ, ප්‍රාතිමෝක්ෂ සංවරය සඳහා උතුම් දෙටු සීල සංවරය සඳහා පිළිපන්නේ නම් වේ යයි භාග්‍යවතුන් වහන්සේ රහතන් වහන්සේගේ පැමිණිය යුතු පූර්වභාග ප්‍රතිපදාව වදාළහ.
දෙවන විචාරීමෙන් **ඉන්ද්‍රි සංවරාය** - ඉඳුරන්ගේ වැසීම සඳහා දොරටු රැකීම සඳහා දොරටු සංවරය සඳහා යන අර්ථය වේ. විසඳුමෙහි වනාහි ඔහුට ඇසෙන්නේ දැනෙන්නේ රූපයයි ආදි වශයෙන් ඉන්ද්‍රිය සංවරය දැක්වීම සඳහා කියන ලදී. එහි **එවං වුත්තො** - යට සොම්නස් ආදි පැන විසඳුම් ආදිය ඇසූ බවද මෙයින් ද මේ ආකාරයෙන්ම විය යුතුයයි හටගත් ප්‍රතිභානය භගවත්හු විසින් මෙසේ කියන ලදැයි සක්දෙවිඳු භාග්‍යවතුන් වහන්සේට මෙසේ කීවේය. “එතං ඉමස්ස ඛො අහං භන්තෙ” ආදි වචන කීවේය. භාග්‍යවතුන් වහන්සේ ද ඔහුට ඉඩ දී නිශ්ශබ්ද විය. කීමට කැමති වූයේ නමුත් අර්ථය සම්පාදනය කිරීමට නොහැකිය යන අර්ථයයි. අර්ථය සම්පාදනය කිරීමට නොහැකි නිසා හෝ කීමට කැමති නොවේ. එසේ නම් සක්‍රයාට ඉඩ නොදේ. මෙය වනාහි කියනු කැමැත්තේ ද අර්ථය සම්පාදනයට හැකි වේ. එයින් භාග්‍යවතුන් වහන්සේ ඔහුට අවකාස දුන්හ.
එහි මෙබඳු වූ නොසෙවිය යුතු යයි ආදියෙහි මේ සංක්ෂෙපයයි. යම් රූපයක් දකින්නේ රාගාදිය උපදී ද එය නො සෙවිය යුතුය. නොදත යුතුය. නොබැලිය යුතුය යන අර්ථයයි. යමක් දකින්නේ අසුභ සංඥාවෙහි හෝ පිහිටයි ද ප්‍රසාදය හෝ උපදී ද අනිත්‍ය සංඥා ප්‍රතිලාභය හෝ වේද එය සෙවිය යුතුය.
යම් චිත්‍රාක්ෂරයක් චිත්‍ර ව්‍යඤජනයක ද ශබ්දය අසන්නේ රාගාදිය උපදියිද මෙබඳු වූ ශබ්දය නොසෙවිය යුතුය. යමක් වනාහි අරුත් ඇසුරු කළ දහම් ඇසුරු කළ කලමිඩි ගීතයක් ද අසන්නේ ප්‍රසාදය හෝ උපදී ද විරාගයෙහි හෝ පිහිටයිද එබඳු වූ ශබ්දය සෙවිය යුතුය.
යම් ගඳක් ආඝ්‍රානය කිරීමෙන් රාගාදිය උපදියි ද එබඳු ගඳ නො සෙවිය යුතුය. යම් ගඳක් ආඝ්‍රානය කිරීමෙන් අසුභ සංඥා ප්‍රතිලාභය වේ ද එබඳු ගඳ සෙවිය යුතුය.
යම් රසයක් විඳින්නේ රාගාදිය උපදියිද එබඳු වූ රසය නො සෙවිය යුතුය. යම් රසයක් විඳින්නේ ආහාරයෙහි පිළිකුල් දැනීම ද උපදී. රසවිඳි හේතුවෙන් කාය බලය නිසා ආර්ය භූමියට ඇතුළු වීමට හැකිවේ. මහාසීව තෙරුන්ගේ බෑණා වූ සිව සාමණේරයන්ගේ මෙන් වළඳද්දීම කෙලෙස් ක්ෂය විය. එබඳු වූ රසය සෙවිය යුතුය.
යම් ස්පර්ශයක් පහස්නේ රාගාදිය උපදීද එබඳු වූ රසය සෙවිය යුතුය යම් ස්පර්ශයක් පහස්නේ රාගාදිය උපදීද එබඳු ස්පර්ශ නො සෙවිය යුතුය. යමක් පහස්නේ සැරියුත් හිමි ආදින්ට මෙන් ආශ්‍රව ක්ෂය වීමෙන්ම විරිය ද ඇතිවී පැසුළු ජනතාවට දෘෂ්‍යන්ත වශයෙන් චරිතයෙන් අනුග්‍රහයක් වේ. එබඳු වූ ස්පර්ශය සෙවිය යුතුය. මහ මුගලන් තෙරද එසේය. සැරියුත් හිමි තිස් වසරක් ඇඳක පිට දිග නොහැරියේය. මහකසුප් තෙර විසි වසක් ද අනුරුද්ධ තෙර පනස් පස් වසක් ද, භද්දිය තෙර තිස් වසක් ද සෝණ තෙර අටළොස් වසක් ද රට්ඨපාල තෙර දොලොස් වසක් ද ආනන්ද තෙර පසළොස් වසක් ද රාහුල තෙර දොළොස් වසක් ද බක්කුල තෙර අසූවසක් ද නාලකතෙර පිරිනිවන් පාන තුරු ද ඇඳක පිට දිග නොහැරියහ. (නිදා නොගත්හ).
යම් මනො විඤ්ඤාණ ධර්මයක් සිහිකරන්නාට රාගාදිය උපදීද “අන්‍යයන්ට අයත් යම් යම් ධනයක් තමන් පිණිස” ආදි නයින් හෝ දැඩි ලෝභාදිය සිතට පැමිණේ නම් මෙබඳු වූ ධර්ම නොසෙවිය යුතුය. “සියළු සත්වයෝ අවෛර වෙත්වා” මෙසේ මෙත්තාදි වශයෙන් වූ මෙබඳු දේ සෙවිය යුතුය. තෙරුන් තිදෙනා මෙනි. තෙරුන් තුන්නමක් වනාහි වස් එළඹෙන දිනයෙහි කාම විතක්කාදි අකුසල විතර්කයෝ විතර්කනය නොකළ යුත්තෝයහි කතිකාවක් කළහ. ඉක්බිති පවාරණ දිනයෙහි සංඝ ථෙර සංඝනවකයන් විචාළේය. ඇවැත්නි මේ තුන්මාසය තුළ කොපමණ තැන් දුවන්නට සිතට ඉඩ දුන්නේද? කාමරයෙන් පිටට දුවන්නට ඉඩ නුදන්නෙමි. දෙවැන්නාගෙන් විචාළේය. ඇවැත්නි ඔබගේ කෙසේද? ස්වාමීනි නිවාස ගෙයින් බැහැරට යන්ට ඉඩ නොදුන්නෙමි. ඉක්බිති ඔව්හු තෙරුන් විචාළහ. ස්වාමීනි ඔබවහන්සේගේ? තමා අයත් අජඣත්ත ස්කන්ධ පංචකයෙන් පිට දිවීමට නුදුන්නෙමි. ස්වාමීනි ඔබවහන්සේ දුෂ්කර දෙයක් කළහ. මෙබඳු වූ මනෝ විඤ්ඤෙය්‍ය ධම්ම සෙවිය යුතුය.
**එකන්තවාදා -** එකම අන්තයක් ඇති වාදය. මොවුන්ගේ ද්විධවාද නැත. ඒකාන්ත වාද එකක්ම කියයි. විචාරයි. **එකන්ත සීලා** - එක හැසිරීමක්. **එකන්තච්ඡන්දා** - එක ලබ්ධියක්. **එකන්ත අජ්ඣො සානා** - එක අවසානයක්.
**අනෙක ධාතු නානාධාතු ඛො දෙවානමින්ද ලොකො** - දෙව් රජතුමණි, මේ ලෝකය අනේක අදහස්ය. නානා අදහස්ය, එකෙක් යනු කැමැත්තේ එකෙක් සිටිනු කැමැත්තේය. එකෙක් නිදනු කැමැත්තේ වේ. දෙන්නෙකුට එක් අදහසක් නම් දුලබය. **තස්මිං අනෙකධාතු නානා ධාතුස්මිං ලොකො යං ය දෙව ධාතුං** - යම් යම්ම අදහස්. **සත්තා අභිනිවිසන්ති** - ගනිති. **තං තදෙව ථාමසා පරාමසා** - බලයෙන් ද පරාමර්ශනයෙන් ද **අභිනිවිස්ස වොහරනති** - හොඳින් ගෙන වහරති, කියති. දක්වති ගුණ කියති. **ඉදමෙව සච්චං මොඝමඤ්ඤං** - මේ අපගේ වචනය සත්‍ය වේ. අන්‍යයන්ගේ වචන මෝඩය. හිස්ය. නිරර්ථකය.
**අච්චන්ත නිට්ඨා** - අත්තය විනාශයයි කියනු ලැබේ. **අත්තං අතීතං නිට්ඨා එතෙසං අච්චන්ත නිට්ඨා** - යම් ඒ මේ අවසානයක් යම් පරමාශ්වාද නිර්වාණය එය සියළු විනාශ ඉක්මවූ නිත්‍යදැයි විචාරයි. යොගක්ඛෙම යනු ද නිවණට නමකි. අත්‍යන්ත යොගකෙබමය මොවුන්ටයි **අච්චන්ත යොගක්ඛෙමී** - ශ්‍රේෂ්ඨ අර්ථයෙන් බ්‍රහ්ම වූ ආර්ය මාර්ගයෙහි හැසිරේ යයි බ්‍රහ්මචාරි වේ. අත්‍යන්ත අර්ථයෙන් ද බ්‍රහ්මචාරී වූයේ අච්චන්ත බ්‍රහ්මචාරි වේ. පරියොසනා ද නිවණටම නමකි. **අච්චන්තං පරියොසානං එතෙසන්ති** - අත්‍යන්ත වූ අවසානය මෙයටයි. **අච්චන්ත පරියොසාන** - වේ.
**තණ්හා සංඛය විමුත්තා** - තණ්හා සංඛය යනු මාර්ගය ද නිවණ ද, මාර්ගය වේ. තෘෂ්ණාව ක්ෂය කරයි. විනාශ කරයි යනු තණ්හා සංඛය වේ. එනම් නිවණයි. යම් හෙයකින් එය පැමිණ තෘෂ්ණාව ක්ෂය කරයි විනාශ කරයි. එහෙයින් තණ්හා සංඛය වේ. තණ්හාසංඛය මාර්ගයෙන් විමුක්ත වූයේ තණ්හා සංඛයේ හෝ නිර්වාණයෙහි විමුක්ත වූ අධිමුක්ත වූයේ - තණ්හා සංඛය විමුක්ත වේ.
මෙපමණකින් භාග්‍යවතුන් වහන්සේ විසින් තුදුස් මහා ප්‍රශ්න විස්තර කරන ලද්දේ වේ. තුදුස් මහා ප්‍රශ්න නම් ඉස්සා මච්ඡරිය එක් ප්‍රශ්නයකි. ප්‍රියා ප්‍රිය එකකි. ඡන්දය එකකි. විතක්ක එකකි. පපඤ්ච එකකි. සොමනස එකකි. දොමනස එකකි. උපෙක්ඛා එකකි. කාය සමාචාර එකකි. වචී සමාචාර එකකි. පරියෙසන එකකි. ඉන්ද්‍රිය සංවර එකකි. අනේක ධාතු එකකි. අච්චන්ත නිට්ඨා එකකි.
**එජා **- චලනය වන අර්ථයෙන් තෘෂ්ණාව **එජා** යයි කියනු ලැබේ. එය පෙළෙන අර්ථයෙන් රෝගයකි. ඇතුළත දූෂණය කරන බැවින් ගඩුවකි. අනු පිවිසීම් අර්ථයෙන් උලකි. **තස්මා අයං පුරිසො** - යම් හෙයකින් ඒව තමා විසින් කළ කර්මානු රූපයෙන් පුරුෂයා ඒ ඒ තැන ඉපදවීම සඳහා ආදී එහෙයින් මේ පුරුෂයා ඒ ඒ භව වශයෙන් උස් පහත් බවට පැමිණේ. බඹලොව උස්ය. දෙව්ලොව පහත්ය. දෙව්ලොව උස්ය. මිනිස් ලොව පහත්ය. මිනිස් ලොව උස්ය. අපාය පහත්ය. **යෙසානං භන්තෙ** - ස්වාමිනි මම යථා දේවල් කෙරෙයි. සෙසු අහං භන්තෙ. **යථාසුතං පරියත්තං** - මා විසින් යම් සේ අසන ලද්දේ ද උගන්නා ලද්දේ ද. මෙසේ ධම්මං දෙසෙමි **ධම්මං දෙසෙමි** - සත් පද දහමක් දෙසමි. **නචාහං තෙසං** - මම වනාහි ඔවුන්ගේ ශ්‍රාවකයකු බවට නොපැමිණෙමි. **අහං ඛො පන භන්තෙ** - ආදිය තමාගේ සෝවාන් බව දන්වයි.
**වෙදපටිලාභං** - සතුටු ලාභය. **දෙවාසුර සංගාමො** - දෙවියන්ගේ ද අසුරයන්ගේ ද සංග්‍රාමය. **සමුපබ්බුළෙහා** - පැමිණ, නලලින් නලල ගැටෙනාකාරයෙන් පැමිණියාක් මෙන්. මොවුන්ගේ වනාහි කිසි දිනක මහ සමුදුර උඩ යුද්ධය වේ. එහි කැපීම් විදීම් ආදිය ඔවුනොවුන් ඝාතනයක් නැත. දැව බැටළු යුද්ධයක් මෙන් ජය පරාජය පමණක් වේ. ඇතැම් කලක දෙවියෝ දිනති. ඇතැම් කලක අසුරයෝ දිනති. එහි යම් යුදයක දෙවියෝ දරුවන්ගේ පැමිණීම සඳහා අසුරයන් දිනුහ. ඒ සඳහා තස්මිං ඛො පන භන්තෙ යයි කීය. **උභය මෙතං** - මේ දෙකම. ඕජස දිවිධය. එහි දෙව්ලොව දෙවියෝම වළඳති. මෙසේ ආවර්ජනා කරන්නාට බලවත් ප්‍රීති සොම්නස් ඉපදුනේය. **සදණ්ඩාවචරො** - දඬු සහිතව හැසිරෙන්නේ. දඬු ගැනීම ආයුධ ගැනීම සහිත විය. බහා නොතැබූ ආයුධ දඬු ගැනීම ආයුධ ගැනීම සහිත විය. බහා නොතැබූ ආයුධ දඬු දක්වයි. **එකන්තනිබ්බිදාය** - සසරෙහි ඒකාන්තයෙන් කලකිරීම සඳහා. සියල්ල මහා ගෝවින්ද සූත්‍රයෙහි කියන ලද්දේමයි.
**පවෙදෙසි **- දැක්වීය, කීවේය. **ඉධෙවා** - මෙම අවකාශයෙහිම. **දෙවභූතස්ස මෙ සතො** - දෙවියගේ සත් වූ මට. **පුනරායුව මෙ ලද්ධො** - නැවත වෙනත් කර්ම විපාකයකින් මගේ ජීවිතය ලැබුවෙමි. මෙයින් තමාගේ චුතභාවය ද උපන් බවද ප්‍රකට කරයි.
**දිවියා කායාති** - දිව්‍ය ආත්මභාවය. **ආයුං හිත්වා අමානුසං** - දිව්‍ය ආයුෂ හැර. **අමුළෙහා ගබ්හමිස්සාමි** - නියත ගතික බැවින් නුමුළා වී. යම් තැනක. මගේ සිත ඇලෙන්නේ ද එබඳු වූ ක්ෂත්‍රිය කුලාදියෙහි ගැබට යන්නෙමි. සත්වරක් දෙවිවද මිනිස්ව දැයි මේ අර්ථය දක්වයි.
**ඤායෙන විහරිස්සාමි** - මිනිසුන් කෙරෙහි උපන්නේ ද මව මැරීම ආදි ප්‍රභවය බැවින් එම කරුණුවලින් ජීවත් වන්නෙමි යන අර්ථයයි.
**සම්බොධි චෙ භවිස්සති** - දැන් සකදාගාමි මාර්ගය සඳහා කියයි. ඉඳින් සකදාගාමි වන්නෙමි යයි දක්වයි. **අඤ්ඤතා විහරිස්සාමි** - අඥාතව නො දනගනු කැමතිව වාසය කරන්නෙමි. **සෙව්ච අනෙතා භවිස්සති** - එයම මාගේ මනුෂ්‍ය ලෝකයෙහි කෙළවර වන්නේය.
**පුන දෙවො භවිස්සාමි දෙවලොකස්මිං උත්තමො** - නැවත දිව්‍යලෝකයෙහි සක්දෙව් රජ වන්නෙමියි කියයි.
**අන්තිමෙ වත්තමානමහි** - අන්තිම භවය පවත්නා කල්හි. **සො නිවාසො භවිස්සති** ආයුෂයෙන් ද ප්‍රඥාවෙන් ද යම් ඒමේ අකනිටාව සියළු දෙව්ලෝවලින් සෙට ද පණීතතර ද වේ. අවසානයෙහි එය මාගේ නිවාසය වන්නේය. මෙය වනාහි ඒ සක්‍රාත්ම භවයෙන් චුත වී ඒ ආත්ම භවයෙහි අනාගාමි මාර්ගය ලැබූ බැවින් උද්ධංසොත අකනිට්ඨගාමීව අවිහාදියෙහි උපදින්නේ අවසානයෙහි අකනිටාවෙහි උපදින්නේය. ඒ සඳහා මෙසේ කීය. මොහු වනාහි අවිහයෙහි කල්ප දාහක් වසන්නේය. අතප්පයෙහි කල්ප දෙදහසක් ද සුදස්සයෙහි කල්ප හාර දහසක් ද සුදස්සියෙහි කල්ප අටදහසක් ද අකනිටාවෙහි කල්ප සොළොස් දහසක් දැයි කල්ප තිස් එකක් බ්‍රහ්ම ආයු අනුභව කරන්නේය. සක්දෙව් රජ, අනේපිඬු සිටුතුමා, විසාඛො මහා උපාසිකාව යන මේ තුන්දෙනා ද එක ප්‍රමාණ ආයුෂ ඇත්තෝය. මෙසේ සසරෙහි ඇළුණු සත්වයෝ නම් මොවුන් හා සමාන සැප ඇත්තෝ නොවෙති.
**අපරියොසිත සඞකප්පො** - නොනිමි පැතුම්. **යස්සු මඤ්ඤාමි සමණො** - විශ්වීක විහාරි ශ්‍රමණයන් සිතමි.
**ආරාධනා** - සම්පාදනය **විරාධනා -** අසම්පාදනය. **න සම්භොනති** - සම්පාදනය කොට කීමට නොහැකි වෙති.
**ආදිච්ච බන්ධුනං** - හිරු ද ගෞතම ගොත්‍ර භාග්‍යවතුන් වහන්සේ ද ගෞතම ගොත්‍ර වේ. එහෙයින් මෙසේ කීය. **යං කරොමසෙ** - පෙර බ්‍රහ්මයෝ යම් නමස්කාරයක් කළෝද, **සමං දෙවෙහි** - දෙවියන් සමග මෙතන් පටන් දැන් අපගේ බ්‍රහ්ම නමස්කාරය නැතැයි දක්වයි. **සාමං කරොම** - නමස්කාර කරමු.
**පරාමසිත්වා** - සතුටු සිතැත්තේ යහළුවන් අතින් අත පහස්නාසේ (අතට අත දෙන්නාසේ) පොළොව පහරා සාක්ෂිභාවය පිණිස හෝ භාග්‍යවත්නි යම්සේ ඔබ නිසල ද මම ද එසේය. **අජඣිට්ඨ පඤ්හා** - අධ්‍යෙසිත ප්‍රශ්න ප්‍රාර්ථිත ප්‍රශ්න සෙසු සියල්ල පැහැදිලි වේමය.
9. මහාසතිපට්ඨාන සූත්‍ර වර්ණනාව
මහා සතිපට්ඨාන සුත්‍රය මා විසින් මෙසේ අසන ලදී. එහි අපූර්ව පද වර්ණනාව මෙසේය. **එකායනො අයං භික්ඛවෙ මග්ගො** - භාග්‍යවතුන් වහන්සේ කුමක් නිසා මේ සූත්‍රය වදාළසේක්ද? කුරුරට වාසීන්ගේ ගැඹුරු දහම් පිළිගැනීමේ සමත්කම නිසාය. කුරුරට වාසීහු වනාහි භික්ෂු භික්ෂුණී උපාසක උපාසිකාවෝ ඍතු ප්‍රත්‍ය සම්පන්න බැවින් ඒ රටෙහි සත්ප්‍රාය වූ සෘතු ප්‍රත්‍ය වශයෙන් නිතර මහා ශරීර ද මනා සිත් ද වේ. ඔහු සිත හා ශරිර යහපත් බැවින් අනුග්‍රහිත ප්‍රඥා බලයෙන් ගැඹුරු කථා පිළිගැනීමට සමත් වෙති. ඔවුන්ගේ මේ ගැඹුරු දේශනා පිළිගැනීමේ සමත්කම බලන්නාවූ භාග්‍යවතුන් වහන්සේ එක්විසි තැනක කමටහන් රහත් බවෙහි බහා මේ ගැඹුරු අරුත් ඇති මහා සතිපට්ඨාන සූත්‍ර දේශනාව වදාළහ.
පුරුෂයෙක් යම්සේ රන් කරඬුවක් ලැබ එහි නොයෙක් මල් බහා තබන්නේය, රන් පෙට්ටියක් හෝ ලැබ සත්රුවන් බහා තබන්නේය. එසේම භාග්‍යවතුන් වහන්සේ කුරුරටවාසී පිරිස ලැබ ගැඹුරු දහම් දේශනා කරති. එහෙයින් ම මෙහි අනිකුදු ගැඹුරු අරුත් ඇත. මෙම දීඝනිකායෙහි මහානිදාන සූත්‍රය, මජ්ඣිම නිකායෙහි - සතිපට්ඨාන, සාරොපම, රුක්ඛූපම, රට්ඨපාල, මාගන්ධිය, ආනෙඤ්ජ සප්පාය යන අනිත් සූත්‍ර දේශනා කළහ.
තවද ඒ ජනපදයෙහි සිව් පිරිස් ස්වභාවයෙන්ම සතිපට්ඨාන සූත්‍ර භාවනාවේ යෙදී වාසය කරති. යටත් පිරිසෙයින් දැස් කම්කරු සේවකයෝ ද සතිපට්ඨාන සංයුක්ත කථාම කරති. දිය තොටෙහි නූල් කටින ස්ථානවල ද නිරර්ථක කථා නොපවත්වති. ඉඳින් කිසිවෙක් ස්ත්‍රියකට අම්මේ, ඔබ අද කවර සතිපට්ඨාන භාවනාවක් සිහි කෙරෙහි දැයි ඇසූවිට කිසිවක් නැතැයි කියයි. ඇයට ගරහන්නී සිට නින්දා වේවා. තී ජීවත්වුනත් මළ එකියක වගේය. ඉක්බිති ඇයට නැවත මෙසේ නොකරන්නැයි අවවාද දී එක්තරා සතිපට්ඨානයක් උගන්වයි. ඕ වනාහි මම අසවල් සතිපට්ඨානය සිහිකරමි යි කියයි ද ඇයට සාධු යයි සාධුකාර දී ඔබේ ජීවිතය යහපත්ය. ඔබ නම් මිනිසත් බවට පැමිණියහ. ඔබ සඳහා සම්බුදුහු උපන්හ. ආදියෙන් ප්‍රශංසා කරති. හුදෙක් මිනිසුන් පමණක් සතිපට්ඨාන මෙනෙහි කිරීමෙන් යුක්ත වූවෝ නොවෙති. ඔවුන් ඇසුරුකර වසන තිරිසන්නු ද එසේ කරති.
එහි මේ වස්තූව වේ. එක්තරා නාට්‍ය කණ්ඩායමක් ගිරා පැටියෙකු ගෙන හික්මවන්නේ හැසිරෙති. ඔව්හු භික්ෂුණි උපස්සයක් ඇසුරු කොට වාසය කර යනවිට ගිරා පැටියා අමතක කර ගියහ. ඌ සාමනේරියෝ ගෙන පෝෂණය කළහ. බුද්ධරක්ඛිත යයි ඌට නමක් තැබීය. එක් දිනක් ඌ ඉදිරියෙහි සිටිනවා දැක මහ තෙරණියෝ මෙසේ කීය. බුද්ධරක්ඛිත ආර්යයෙනි කුමක්ද, ඔබ කිසියම් භාවනාවක් මෙනෙහි කරනවාද? ආර්යෙනි, නැත. ඇවැත්නි, පැවිද්දන් ලඟ වෙසෙන්නන් විසිරුණු ආත්මභාවයෙන් වීම නොවටිනේය. කිසි මෙනෙහි කිරීමක් කැමති විය යුතුය. ඔබට වෙන මොකවත් නො හැකිනම් අට්ඨි අට්ඨි යයි සජ්ඣායනා කරන්න. හේ තෙරණියගේ අවවාදයෙහි සිට අට්ඨි අට්ඨි යයි සජ්ඣායනා කරන්නේ හැසිරෙයි.
හේ එක් දිනක් උදේම තොරණ අග හිඳ තරුණ හිරු රැස් විඳින්නේ එක් පක්ෂියෙක් නිය පඳුරෙන් ගත්තේය. හේ කී හැටි ශබ්ද කෙළේය. සාමණේරියො අසා, ආර්යයෙනි බුද්ධරක්ඛිත පක්ෂියකු විසින් ගන්නා ලද්දේය. ඔහු මුදවමු. ගල්කැට දඬු ආදිය ගෙන ලුහු බඳින්නේ මිදවූහ. ඌ ගෙනවුත් ඉදිරියේ තබන ලද්දේ තෙරණිය කීවාය. බුද්ධරක්ඛිත පක්ෂියා විසින් අල්ලාගත් කාලයෙහි කුමක් සිතුවෙහි ද? ආර්යෙනි, වෙන දෙයක් සිතුවේ නැහැ. ඇට සමුහයක් ඇට සමූහයක් විසින් ගෙන යනු ලබනවා යයි සිතුවෙමි. සාධූ සාධූ බුද්ධරක්ඛිත. අනාගත භව ක්ෂය සඳහා ප්‍රත්‍ය වන්නේය. මෙසේ එහි තිරිසන්ගතව ද සතිපට්ඨාන මෙනෙහි කිරීමෙන් යුක්තය. එහෙයින් භාග්‍යවතුන් වහන්සේ සතිපට්ඨානයෙහි බුද්ධියම පහළ කරන්නේ මේ සූත්‍රය වදාළහ.
එහි එක් මාර්ගය. **එකායනො** - මාර්ගයෙනි.
මෙහි බොහෝ නම් ඇත. මෙහි අයන නමින් කියන ලදී. එහෙයින් “එකායනො භික්ඛවෙ මගගෝ” මෙහි මහණෙනි මේ එකම මග මාර්ගයයි. මාර්ග දෙකක් නොවේ යයි මෙසේ අර්ථය දත යුතුය. නැතහොත් පිළිපැදිය යුතු **එකායනො** - එකකින්. සමූහයාගෙන් වෙන්ව හුදකලාව විවේකයෙන් පිළිපැදිය යුතු, **අයංවා එතෙනානි** - අයනො - මාර්ගය, සසරින් නිවනට යයි යන අර්ථයයි. **එකස්ස අයනො** - එකායනො, එකස්ස යනු ශ්‍රේෂ්ඨයාගේ - සියළු සත්වයන්ට ශ්‍රේෂ්ඨ වූ භාග්‍යවතුන් වහන්සේ එහෙයින් භගවතො යයි කියන ලද්දේ වේ. කිම අනිත් ඒවාත් අයන වේද? මෙසේ ඇති කල්හි භාග්‍යවතුන් වහන්සේම ඒ අයනය උපදවන ලබ බැවින් කීය: “සො හි බ්‍රහ්මණ භගවා අනුප්පත්තස්ස මග්ගස්ස උප්පාදෙතා” බමුණ භාග්‍යවතුන් වහන්සේ නූපන් මග ඉපද වූ සේක ආදිය වේ. **අයතීති** - අයනො, යයි පවත්වයි යන අර්ථ වේ. එකස්මිං අයනො එකායනො, එකෙක්හි ම අයනය. ධර්ම විනයෙහි මෙයම පවත්වයි. වෙනත් තැනක නොකියන ලද්දේ වේ. යම් සේ කීය: සුභද්‍ර, මේ ධර්ම විනයෙහි ආර්ය අෂ්ඨාංගික මාර්ගය ලැබේ. දේශනා භේදයෙන් මිස අර්ථයෙන් වනාහි එකමය. තව ද **එකං අයතීති** - එකායනො. පූර්ව භාගයෙහි විවිධ භාවනාවන් පැවැත් වූයේ ද අපරභාගයෙහි එකම නිවනට යයි. කියන ලද්දේ වේ. යම්සේ කීය. සහම්පති බ්‍රහ්මයා විසින්:
කිසිවෙක් පරතෙරට නොයති. ගාථා නයින් යම්සේ එක් වරක් නිවන් යයි. එහෙයින් ඒකායන යයි කියති. එය නොයෙදේ. මේ අර්ථයේ වරක් අයන යයි ව්‍යඤ්ජනය විය යුතුය. ඉඳින් එක් අයනයක් නම් එක ගති පවතී. මෙසේ අරුත් යොදා කියන්නේ නම් ව්‍යඤ්ජනය යෙදෙන්නේය. අර්ථය දෙවිධියෙන් ම නොයෙදේ. කුමක් හෙයින්ද මාර්ගයේ පූර්වභාගය අභිප්‍රේත බැවින්, කායාදි සතර අරමුණු පවතින සතිපට්ඨාන මාර්ගයේ පූර්වභාගය මෙහි අපේක්ෂා කෙරේ. ලෝකෝත්තරය නොවේ. අනේක වාරයක් මාර්ගය වේ. මෙහි අනේක මාර්ග වේ.
පෙර ද මේ පදයෙහි මහතෙරවරුන්ගේ සාකච්ඡාවක් ඇති වූයේමය. ත්‍රිපිටක චූලනාග ස්ථවිරයන් වහන්සේ පූර්වභාග සතිපට්ඨාන මාර්ග යයි කීහ. ආචරිය ත්‍රිපිටක චුල්ල සුම්ම ස්ථවිරයන් වහන්සේ මිශ්‍රක මාර්ගයයි කීහ. ස්වාමින් වහන්ස පූර්වභාගයද? ඇවැත්නි මිශ්‍රකය. ආචාර්යන් වහන්සේ නැවත නැවත කියන කල්හි වලක්වා නිශ්ශබ්ද විය. ප්‍රශ්නය විනිශ්චය නොකොට ම නැගී සිටියහ. ඉක්බිති ආචරිය තෙරුන් නාන කොටුවට යන්නේ මා විසින් මිශ්‍රක මාර්ගය කියන ලදී. චුල්ලනාග පූර්වභාග පූර්වභාග මුලපිටපත් පෙරළෙන්නේ **“යො කොචි භික්ඛවෙ ඉමෙ චත්තාරෝ සතිපට්ඨානෙ එවං භාවෙය්‍ය සත වස්සානි”** යන මේ ස්ථානයෙහි සැලකීය. ලෝකෝත්තර මාර්ගය ඉපිද සත් වසක් සිටින්නේ නම් නැත. ම විසින් කියන ලද මිශ්‍රක මාර්ගය නො ලැබේ. චුල්ලනාග විසින් දකින ලද පූර්වභාග මාර්ගයම ලබා යයි දැන අටවක්දින ධර්මශ්‍රවණය සඳහා ඝෝෂණය කළ විට එළඹියේය.
පුරාණ තෙරවරු ධර්මශ්‍රවණය ප්‍රිය වෙති. ශබ්දය අසාම මම පළමුව මම පළමුව යයි එකවිටම රැස්වෙති. ඒ දිනයෙහි චුල්ලනාග තෙරුන්ගේ වාරයයි. ධර්මාසනයෙහි විජිනිපත ගෙන පුර්ව ගාථා කී කල්හි තෙරුන් වහන්සේගේ ආසනය පිටිපස සිටියහුට මෙසේ සිත් විය. රහසිගතව සිට කියන්නෙමි. පොරාණ තෙරවරු අසන්නෝ වෙති. තමාට රුචි උක්භරක් මෙන් ඔසවා නොහැසිරෙති. කරුණුම ගනිති. නො කරුණු අත් හරිති. එහෙයින් තෙරුන් වහන්සේ, ඇවැත්නි චුල්ලනාග යයි කීය. හේ ආචාර්යන් වහන්සේගේ ශබ්දය වගේ යයි ධර්මය නවත්වා ස්වාමීනි කිමදැයි ඇසීය. ඇවැත්නි චුල්ලනාග, මා විසින් කියන ලද මිශ්‍රක මාර්ගය නොලැබේ. ඔබ විසින් කියන ලද පූර්වභාග සතිපට්ඨාන මාර්ගය ම ලැබේ යයි. සුළුනා තෙර සිතී. අපගේ ආචාර්යන් වහන්සේ සියළු පරියත්තිකය. ත්‍රිපිටකධරය, සුත බුද්ධය. එබඳු වූ භික්ෂූන් වහන්සේ මේ ප්‍රශ්නය කළඹයි. අනාගතයෙහි මාගේ සහෝදරයන් මේ ප්‍රශ්නය කළඹන්නාහ. සූත්‍රය ගෙන මේ ප්‍රශ්නය නිශ්චල කරන්නෙමි යයි පටිසම්භිදා මාර්ගයෙන් එකායන මාර්ගය කියනු ලැබේ. පූර්වභාග සතිපට්ඨාන මාර්ගය
සූත්‍රය ගෙනහැර තැබීය.
**මග්ගො** - කුමන අර්ථයකින් මාර්ගය වේද? නිවන් ගමන අරුතෙන්. නිවන් කැමැත්තවුන් විසින් මාර්ගයට පමුණුවන බැවින් ද **සත්තානං විසුද්ධියා** - රාගාදි කිලුටෙහි ද අභිධ්‍යා විෂම ලෝභයෙහි ද උපක්ලේශවලින් කිලිටි සිත් ඇති සත්වයින්ගේ පිරිසිදු බව සඳහා, එසේම මේ මාර්ගයෙන් ම මෙයින් සාරාසංඛ්‍ය කල්ප ලක්ෂයකට පෙර එකම කල්පයක උපන් තණ්හංකර, මෙධංකර, සරණංකර, දීපංකර නම් බුදුවරුන් ආදිකොට සාක්‍ය මුනීන්ද්‍රයන් වහන්සේ අවසන්කොට ඇති අනේක සම්මා සම්බුදුවරු නොයෙක් සිය ගණන් පසේ බුදුවරු සත්වන පථය ඉක්මවන ආර්ය ශ්‍රාවකයෝ ද මේ සියළු සත්වයෝ සිත්වල සියළු කිලිටි සෝදාහැර පරම පවිත්‍රත්වයට පත්වූහ. රූප කිලිටි වශයෙන් වනාහි කිලිටි පිරිසිදු පැනවීම් නැත.
යම්සේ කීහ: “මහණෙනි, සිත කිලිටිවීමෙන් සත්වයෝ කිලිටි වෙති. සිත පිරිසිදු වීමෙන් විසුද්ධ වෙති” ඒ සිතේ පිරිසිදුවීම මේ සතිපට්ඨාන මාර්ගයෙන් වේ. එයින් කීය: සත්වයින්ගේ විසුද්ධිය පිණිස සෝක පරිදේවයන්ගේ ඉක්වීම සඳහා
**සොකපරිද්දවානං සමතික්කමාය** - සෝකයන්ගේ ද පරිදේවයන්ගේ ද සමතික්‍රමණය ප්‍රහානය යන අර්ථය සඳහා, මේ මාර්ගය භාවිත කිරීමෙන් සන්තති මහාමාත්‍යාදීන් මෙන් සෝක නැති කිරීම සඳහා ද, පරිදේව නැති කිරීම සඳහා ද පටාචාරාදීන් මෙන් පවතී. එයින් කීහ “සොකපරිද්දවානං සමතික්කමාය” සෝක පරිදේව ඉක්මවීම සඳහා සන්තති මහ ඇමති -
[missing]
මේ ගීය අසා සෝවාන් පලයෙහි පිහිටියේය. කාය වේදනා චිත්ත ධර්මවල කිසියම් ස්වභාවයක් පරාමර්ශනය නොකොට භාවනා නම් නැත. එහෙයින් ඔබලා ද මේ මාර්ගයෙන් සෝක වැලපීම් ඉක්මවන්නේ යයි ඔබලාද දත යුතුය.
**දුක්ඛ දොමනස්සානං අත්ථංගමාය** - කායික දුක් ද මානසික දොම්නස් ද යන මේ දෙකේම නැති කිරීම සඳහා, නිරෝධය සඳහාය යන අර්ථය වේ. මේ මාර්ගය භාවිත කළ තිස්ස තෙරුන් මෙන් දුක්ඛය ද දොම්නසද නැතිකිරීම පිණිස පවතී. එහි අර්ථය දැක්වීම මෙසේය. :
සැවැත් නුවර තිස්ස නම් කෙළෙඹි පුත්‍රයෙක් හතලිස් කෝටියක් අමුරන් හැර පැවිදිව අගාමක වූ අරණක වාසය කරයි. උන්වහන්සේගේ කනිටු සහෝදරයාගේ බිරිය උන්වහන්සේ මරවනු පිණිස සොරුන් පන්සියයක් යැව්වාය. ඔව්හු ගොස් තෙරුන් වහන්සේ වට කොට සිටියහ. තෙරුන් වහන්සේ කීහ. උපාසකයිනි, කුමක් නිසා පැමිණියහුද? ඔබේ ජීවිතය තොර කිරිමටය. උපාසකයෙනි මාගේ ඇපය ගෙන අද රෑට ජීවිතය දෙන්න. මහණ ඔබට මේ ස්ථානයේ තිබෙන ඇපය කුමක්ද? තෙරුන් වහන්සේ විශාල ගලක් ගෙන කලවා ඇට දෙක බිඳදමා උපාසකවරුනි, ඇපය වටිනවා දැයි ඇසූහ. ඔව්හු ඉවත්ව සක්මනෙහි ගිනි දල්වා නිදාගත්හ. තෙරුන් වහන්සේ තම වේදානව යටපත් කොට සීලය ප්‍රත්‍යවේක්ෂා කරන්නේ පිරිසිදු සීලය නිසා ප්‍රීති ප්‍රමෝදය ඇතිවිය. එයින් පිළිවෙළින් විදර්ශනාව වඩන්නේ තුන් රෑ මුළුල්ලේ මහණදම් පුරා අරුණු නැගෙන විට රහත් බවට පැමිණ මේ උදන් ඇනූහ.
තව ද භික්ෂූන් තිස් නමක් බුදුරදුන්ගෙන් කමටහන් ගෙන අරණ වෙහෙරක වස් එළඹ “ඇවැත්නි, තුන්යම් රාත්‍රියේ මහණදම් කළයුතුය. ඔවුනොවුන්ගේ සමීපයට නොපැමිණිය යුතු යයි කියා වාසය කළහ. උන්වහන්සේලා මහණදම් කොට අළුයම් වේලෙහි නිදා වැටෙන්නාවූ එක් එක් භික්ෂූන් ව්‍යාඝ්‍රයෙක් ඇවිත් ගෙන යයි. කිසිවෙක් ව්‍යාඝ්‍රයෙක් මා ගත්තේ යයි වචනයකුදු පිට නොකෙළේය. මෙසේ භික්ෂූන් පසළොස් දෙනෙකු කෑ කල්හි පොහෝ දිනයෙහි, ඇවැත්නි, අනික් අය කොහේදැයි විචාරා දැන, දැන් ගත්තහු ගනිමු යයි කියා විසූහ. ඉක්බිති එක්තරා දහර භික්ෂුවක් පෙර විදියටම ව්‍යාඝ්‍රයා ගත්තේය. හේ ස්වාමීනි ව්‍යාඝ්‍රයායි කීය. භික්ෂූහු සැරයටි සහ හුළුඑළි රැගෙන මුදාගන්නෙමු යයි ලුහු බැන්දහ. ව්‍යාඝ්‍රයා භික්ෂූන් එන බව දැක බිඳුණු පර්වත පාදයකට නැග ඒ භික්ෂුවගේ පා ඇඟිලිවල සිට කෑමට පටන් ගත්තේය. සත් පුරුෂය දැන් අපට කරන්නට දෙයක් නැත මෙබඳු ස්ථානයේ භික්ෂූන්ගේ විශේෂය පෙනේ යයි කීහ. උන්වහන්සේ ව්‍යාඝ්‍ර මුඛයේ සිටම ඒ වේදනාව යටපත් කොට විදර්ශනා වඩා ගොප් ඇටය කන වෙලාවේ සෝවාන් වී දනහිස් කන වේලෙහි සකදාගාමිව නාභිය කන වෙලාවේ අනාගාමිව හෘදය වස්තුව කෑමට පෙර සිව්සිළිසිඹියා සහිත රහත්ව මේ උදන් ඇනූහ.
තව ද ප්‍රීතිමල්ලක ස්ථවිරයන් නමැති ගිහි කාලයෙහි රටවල් තුනක කොඩි ගෙන තම්බපණ්ණි දිවයිනට පැමිණි රජු දැක රජු විසින් කරන ලද අනුග්‍රහය ඇතිව එක් දිනක් කලාල් අමුණු දොරින් යන්නේ “මහණෙනි, රූපය ඔබේ නොවේ, එය අත්හරින්න. එය අත් හැරීම බොහෝ කාලයක් හිත සුව පිණිස පවතී”. ඔබගේ වාක්‍ය අසා සිතීය. රූපය තමාගේ නොවේ. වේදනාව තමාගේ නොවේ. එයම අංකුසයක් කොට නික්මී මහවෙහෙරට ගොස් පැවිද්ද යැද පැවිදිව උපසපන්ව මාතිකා දෙකක් ප්‍රගුණ කොට භික්ෂූන් තිස්නමක් ගෙන ගුගුරුවැලි මලුවට ගොස් මහණදම් කළේය. පා අවසඟ වූ විට දනිස්වලින් සක්මන් කරයි. එම රැයෙහි එක් මුව වැද්දෙක් මුවකැයි උන්වහන්සේට පහර දුන්නේය. සැත විනිවිද ගියේය. උන්වහන්සේ අවිය හැරදමා පැහැරි තුවාලයට තෘණවලින් පුරවා ගලමත සිරුර සතපවා ඉඩ සලසා විදර්ශනා වඩා සිව්පිළිසිඹියා සහිතව රහත් වි උගුර පෑදු හඬින් භික්ෂූන්ට පැහැදිලි කොට මේ උදානය ඇනීය.
ඉක්බිති භික්ෂුහු උන්වහන්සේට කීහ ස්වාමින් වහන්ස, ඉදින් සම්බුදු හිමි නීරෝග වූයේය. ඒකාන්තයෙන් ඔබ මුහුදමතින් අත දිගුකර හිස පිරිමදින්නේය.
මෙසේ මේ මාර්ගය තිස්ස තෙරුන් ආදීන්ට මෙන් දුක් නැති කිරීම සඳහා පවතී.
සක්දෙව් රජ තමාගේ පස් ආකාර පෙර නිමිති දැක මරණ භයින් තර්ජිතව දොම්නස් වී භාග්‍යවතුන් වහන්සේ වෙත එළඹ විචාළේය. හේ උපේක්ෂා ප්‍රශ්න විසඳීම් අවසානයෙහි අසු දහසක් දෙවියන් සමග සෝවාන් ඵලයෙහි පිහිටියේ. ඒ උපත ද නැවත ප්‍රකෘතිමත් විය
සුබහ්ම දිව්‍ය පුත්‍රයා ද දෙවඟනන් දහසක් පිරිවරණ ලද්දේ ස්වර්ග සම්පත් අනුභව කරයි. එහි අප්සරාවෝ පන්සීයක් ගස්වලින් මල් නෙලන්නේ සැම නිරයෙහි උපන්නාහ. හේ කිම කල් ගන්නේ යයි පරීක්ෂා කරන්නේ ඈලා නිරයෙහි උපන් බව දැන මගේ ආයුෂ කොපමණදැයි පරීක්ෂා කරන්නේ තමාගේ ද ආයු ක්ෂයවන බව දැන සැව ඒ නිරයෙහි ම උපදිනා බව දැක බියට පත් වූයේ අතිශයින් දොම්නසට පැමිණ මගේ මේ දොම්නස ශාස්තෲන් වහන්සේ ඉවත් කෙරේ යයි අවශේෂ අප්සරාවන් පන්සීය ගෙන භාග්‍යවතුන් වහන්සේ වෙත එළඹ ප්‍රශ්නයක් විචාළේය.
ඉක්බිති තථාගතයන් වහන්සේ ඔහුට කීහ.
හේ දේශනාවසානයෙහි අප්සරාවන් පන්සියය සමග සෝවාන් පලයෙහි පිහිටා ඒ සම්පත් තහවුරු කර දෙව්ලොවටම පැමිණියේය. මෙසේ මේ මාර්ගය භාවිත කළ සක්‍රාදීන් මෙන් දොම්නස ඉවත්වීම සඳහා පවතී යයි දත යුතුය.
**ඤායස්ස අධිගමාය** - ඤාය යයි කියනු ලබන්නේ ආර්ය අෂ්ඨාංගික මාර්ගයයි. එහි **අධිගමය** - පැමිණීම සඳහා යයි කියන ලද්දේ වේ. මෙය පූර්වගයෙහි ලෞකික සතිපට්ඨාන මාර්ග භාවිතය ලෝකෝත්තර මාර්ග අවබෝධය පිණිස පවතී. එයින් කීහ “ඤායස්ස අධිගමය”. **නිබ්බාණස්ස සච්ඡිකිරියාය** - තෘෂ්ණා නම් වාන විරහිත බැවින් නිබ්බාන යයි ලද නම් ඇති අමෘතය සාක්ෂාත් කිරීම සඳහා ආත්ම ප්‍රත්‍යක්ෂතා යයි කියන ලද්දේ වේ. මේ මාර්ගය භාවිතා කරන්නේ පිළිවෙළින් නිවන අවබෝධ කිරීම සිදු කරයි. එයින් කීහ “නිබ්බානස්ස සච්ඡිකිරියාය”
එහි කිසියම් සත්වයින්ගේ විසුද්ධිය පිණිස යයි කී කල්හි සෝක ඉවත්වීම් ආදිය අර්ථ වශයෙන් සිදු වේ. සාසන යුක්ති දක්ෂයන් හැර අන් ඒවා ප්‍රකට නොවේ. භාග්‍යවතුන් වහන්සේ ජනයා සාසන යුක්ති දක්ෂයන් කොට පසුව දහම් නොදෙසති. ඒ ඒ සූත්‍රයෙන් ම ඒ ඒ අර්ථ දක්වති. එහෙයින් මෙහි යම් යම් අර්ථ ඒකායන මාර්ගය සාදයි. ඒවා ප්‍රකට කොට දක්වන්නේ “සොකපරිද්දවානං සමතික්කමාය” යනාදිය කීහ. යම් හෙයකින් හෝ සත්ත්වයින්ගේ යම් විසුද්ධියක් ඒකායන මාර්ගයෙන් පවතී ද එය සෝක විලාපයන්ගේ ඉක්මවීමෙන් වේ. සෝක පරිදේව ඉක්මවීම දුක් දොම්නස්වල විනාශයෙන් ද දුක් දොම්නස්වල විනාශය ආර්ය අෂ්ඨාංගික මාර්ගයේ අධිගමයෙන් ද එහි අධිගමය නිර්වානය සාක්ෂාත් කිරීමෙන් ද වේ. ඒ නිසා මේ පිළිවෙළ දක්වන්නේ සත්ත්වයින්ගේ විසුද්ධිය පිණිස යයි කියා සෝක පරිදේවයන්ගේ ඉක්මවීම සඳහා යනාදිය කීහ.
තව ද ඒකායන මාර්ගයේ වර්ණනා කිරිම යම්සේ භාග්‍යවතුන් වහන්සේ “මහණෙනි ධර්මය දේශනා කරන්නෙමි. මුලින් යහපත්ව මැදින් යහපත්ව අවසානයෙහි යහපත්ව අර්ථ සහිතව ව්‍යඤ්ජන සහිතව තනිකර සම්පුර්ණව පිරිසිදුව බ්‍රහ්ම චර්යාව ප්‍රකාශ කරන්නෙමි. යම් මේ “ඡ ඡක්කානි” යනුවෙනි. ඡ ඡක්ක දේශනාවේ පද අටකින් වර්ණනාව වදාළහ. “අරියවංස දේශනාව වගේම. “මහණෙනි ආර්ය වංශයෝ සතර දෙනෙකි. ශ්‍රේෂ්ඨ වූ වංශවත් වූ පෞරාණික වූ අසංකීර්ණ වූ අසංකීර්ණ පූර්ව වූ නිසැක වූ සැක නොකරන්නා වූ ශ්‍රමණයන්ගෙන් බ්‍රාහ්මණයන්ගෙන් නුවණැත්තන්ගෙන් නින්දා නොලැබුවා වූ යයි පද නවයකින් වර්ණනා ලැබූ අරියවංස සතරකි. මෙසේ මේ ඒකායන මාර්ගය ද සත්තානං විසුද්ධියා ආදි පද සතකින් වර්ණනාව වදාළහ. ඉදින් එය කුමක් සඳහා ද? ඒ භික්ෂූන්ගේ උත්සාහය දැනවීම සඳහාය. වර්ණනා කිරිම අසා ඒ භික්ෂූහු මේ මාර්ගය වනාහි සිතට තැවුල් ගෙන දෙන සෝකය, වචනයේ විප්‍රලාපය වූ වැලපීම, කායික අමිහිර වූ දුක, චෛතසික අමිහිර වූ දොම්නසයි උවදුරු සතර ඉවත් කෙරේ. විසුද්ධිය ඤාණය නිබ්බානය යන විශේෂ තුන ගෙන දේ යයි උත්සාහවත්ව මේ ධර්ම දේශනාව උගත යුතු යයි පුහුණු කළයුතු යයි දරාගත යුතු යයි පිරිවැහිය යුතු යයි මේ මාර්ගය වැඩිය යුතු යයි සිතති. මෙසේ ඒ භික්ෂූන්ගේ උත්සාහය ජනිත කරවීම සඳහා ගුණය වදාළහ. රෙදි වෙළෙන්දෝ රෙදිවල හොඳ කියන්නාක් මෙන්
යම්සේ ලක්ෂයක් අගනා රතු කම්බිලියක් වෙළෙන්දා විසින් ගන්න කම්බිලිය ගන්නැයි කෑ ගසනු ලැබූවත් අසවල් කම්බිලි යයි මිනිස්සු තවම නොදනිති. කෙස් කම්බිලි ව්‍යාල කම්බිලි ආදියෙහි දුර්ගන්ධය, රළුබව, කම්බිලියයි කියති. යම් කලක ගන්ධාර රතු කම්බිලිය සුඛුමය දිලිසේ සියුම් පහසයයි කෑ ගැසුවොත් පොහොසත් අය එය ගනිති. පොහොසත් නැතත් එය බලති. එසේම මහණෙනි, මේ ඒකායන මාර්ගය යයි කී කල්හි අසවල් මාර්ගය යයි එය ප්‍රකට නොවේ. නානාප්‍රකාර නෛර්යානිත නොවන මාර්ගවලට ද මාර්ගය කියති. “සත්වයින්ගේ විසුද්ධිය පිණිස තුන් විශේෂය ගෙන දෙයි යයි උත්සාහවන්ව මේ මාර්ගය වැඩිය යුතුයයි සිතන්නාහ. වර්ණනාව කියන්නේ සත්වයන්ගේ විසුද්ධිය පිණිස යනාදිය කීහ. යම්සේ ලක්ෂයක් අගනා රතු කසාවත් කම්බිලි, වාණිජ උපමාවන්ය. රුවන් ජාම්බෝනද, ස්වර්ණ දිය පහදන මැණික් රත්නය පිරිසිදු මුතු රුවන් ප්‍රවාල ආදි වාණිජ උපමා මෙහි ගෙනහැර දැක්විය යුතුය.
යදිදං යනු නිපාතයකි. යම් මේවා යන එහි අර්ථයයි. **චත්තාරො** - ගණන සීමා කිරිමය. එයින් වැඩි හෝ අඩු නොවේ. සතිපට්ඨාන ගණන දක්වයි. **සතිපට්ඨාන** - සතිපට්ඨාන තුන සිහියට ගෝචර වූ ද තුන් ආකාරයකින් පිළිපන් ශ්‍රාවකයන් කෙරෙහි ඇති කල්හි ශාස්තෲන් වහන්සේගේ පටිඝය අනුනය ව්‍යතික්‍රම වූ මේ ප්‍රීතිය ඇති වේ. මහණෙනි, සතර සතිපට්ඨානය ඇතිවීම ද අස්තංගමය (නැතිවීම) ද දේශනා කරන්නෙමි. එය අසන්න.... මහණෙනි කයෙහි පහළවීම කුමක්ද? ආහාරයේ පහළවීම කයේ පහළවීමය, යනාදිය සිහියට ගෝචර වූ සතිපට්ඨාන යයි කියනු ලැබේ. එසේ කාය වැටහීම, සිහිය නොවේ. සිහිය වැටහීමම සති ගාථා ආදියෙහි ඒ අර්ථයෙහි පිහිටියේ මෙය යයි පිහිටීම, කවරක් පිහිටාද, සතියයි. සතියේ පිහිටීම, සතිපට්ඨානං, හත්ථිට්ට්ඨාන අස්සට්ඨානාදියේ මෙන්
සතිපට්ඨාන තුන ආර්යයා සේවනය කරයි. ආර්යයා සෙව්නා ශාස්තෲන් වහන්සේ ගණය අනුසාසනා කිරීමට සුදුසු යයි මෙහි තුන් අයුරින් පිළිපන් ශ්‍රාවකයන් කෙරෙහි ශාස්තෲවරයාගේ පටිඝ අනූනය ඉක්මවා ඇති බව සතිපට්ඨානයයි කියනු ලැබේ. ඒ අර්ථය පිහිටවිය යුතුය යනු පට්ඨාන වේ. පිහිටවිය යුතුය යන අර්ථයයි. කුමකින් පිහිටුවිය යුතුද.. සිහියෙන්, සිහියෙන් පිහිටුවීම - **සතියා පට්ඨානං** - සතිපට්ඨාන වේ. සතර සතිපට්ඨාන භාවිත කරන්නේ බහුලව කරන්නේ සත් බොධ්‍යංග සම්පූර්ණ කෙරේ යනාදියෙහි සතියම - සිහියට - සතියයි කියනු ලැබේ. එහි අර්ථය පිහිටා යයි පට්ඨාන වේ. **උපට්ඨාති** - ශබ්දකර පැන පවත්වයි යන අර්ථයයි. සතියම සතිපට්ඨානයයි. එසේ නැතහොත් පට්ඨානය ද - **සතිපට්ඨානං** වේ. මෙහි මෙය අපේක්ෂිතය,
ඉඳින් මෙසේ කුමක් හෙයින් සතිපට්ඨානා යයි බහු වචනය වේද? ආරම්මන භේදයෙන් බොහෝ තිබෙන නිසා, මග්ගො යයි කුමක් හෙයින් ඒක වචන වීද? මාර්ග අර්ථයෙන් එකක් නිසා, මේ සිහිය සතරාකාර වූවද මාර්ග අර්ථයෙන් එකක් ම වේ. මෙය කියන ලදි. කුමන අර්ථයකින් මාර්ගවේද? නිවන් ගමන අර්ථයෙන් නිවන් කැමැත්තවුන් විසින් මාර්ග නියම අර්ථයෙන් හෝ චේතනා සතර පසුව කායාදි කෘත්‍ය සිදුකරමින් නිවනට යයි. මුල සිටම නිවන කැමත්තවුන් විසින් මාර්ගයේ යනු ලැබෙයි. එහෙයින් හතරම එකම මාර්ග යයි කියනු ලැබේ. මෙසේ ඇති කල්හි ද වචනයෙන් සම්බන්ධ කිරීමෙන් සම්බන්ධය සහිත වූ දේශනා වේ. “මහණෙනි, ඔබලාට මාරසේනාව මර්දනය කළ මාර්ගය දේශනා කරන්නෙමි. එය අසන්න... මහණෙනි, මාරසේනාව මර්දනය කළ මාර්ගය කුමක්ද? එය මේ සප්ත බොජ්ඣංගය” යි ආදියෙහි මෙන් මාරසේනා මර්දනය ද සත්ත බොජ්ඣංගය ද අර්ථ වශයෙන් එකය. මෙහි වචන පමණක් වෙනස් වේ. මෙසේ ඒකායන මාර්ගය ද සතර සතිපට්ඨානය ද අර්ථ වශයෙන් එකය. වචන පමණක් වෙනස් වේ. එහෙයින් මාර්ග අර්ථයෙන් එකක් නිසා ඒක වචනය, අරමුණු භේදය ඇති කල්හි බොහෝ වන බැවින් බහු වචන වේ යයි ද දත යුතුයි.
භාග්‍යවතුන් වහන්සේ විසින් අඩු වැඩි නැතිව සතිපට්ඨාන හතරක් දේශනා කරන ලද්දේ කුමක් නිසාද? විනේය (හික්මවිය යුතු) ජනයන් අනුව දෙසන ලද බැවිනි. තණ්හා චරිත, දිට්ඨි චරිත, සමථයානික, විපස්සනායානිකයන් කෙරෙහි මඳ හා තියුණු වශයෙන් දෙවිධියක් සිටින විනේය ජනයන්, මඳ නුවණැති තෘෂ්ණා චරිතය ඇත්තාට ඕලාරික වූ කායානුපස්සනා සතිපට්ඨාන පිරිසිදුවීමට මාර්ගය වේ. තියුණු නුවණ ඇත්තාට සියුම් වූ වෙදනානු පස්සනා සතිපට්ඨානය ද මන්ද දිට්ඨි චරිතයට ප්‍රභේද නැති චිත්තානු පස්සනා සතිපට්ඨානය ද තියුණු නුවණ ඇත්තාට අති ප්‍රභේද වූ ධම්මානු පස්සනා සතිපට්ඨානය ද පිරිසිදුවීමට මාර්ගය වේ. මන්ද සමථයානිකයාට අපහසුවකින් අවබෝධ වීමට හේතුවන පළමු සතිපට්ඨානය වන කායානුපස්සනාවද තියුණු සමථයානිකයාට ඕලාරික අරමුණෙහි නොපිහිටන නිසා දෙවන සතිපට්ඨානය වන වේදනානු පස්සනාව ද පිරිසිදු වීමට මාර්ගය වේ. මන්ද විපස්සනායානිකයාට ප්‍රභේද රහිත තුන්වන සතිපට්ඨානය වූ චිත්තානුපස්සනාවද තියුණු විපස්සනායානිකයාට අති ප්‍රභේදගත සතරවන සතිපට්ඨානය වූ ධම්මානුපස්සනාව ද පිරිසිදුවීමට මාර්ගය වේ. මෙසේ සතරක්ව කියන ලදී. අඩු වැඩි නැතිව එය කියන ලදී.
තවද සුභ සුඛ නිච්ච අත්තභාව යන විපර්යාසව ගැනීම දුරු කිරිම සඳහා ද සතිපට්ඨාන සතරක් දේශනා කරන ලදී. කය යනු අසුභයකි. එහි ද සත්වයෝ සුභ ය යන විපර්යාස අර්ථය ගත්තාහු වෙති. ඔවුන්ට එහි අසුභභාවය දැකීමෙන් ඔවුන්ගේ විපර්යාස දැකීම දුරු කිරීම සඳහා පළමු සතිපට්ඨානය කියන ලදී. සැප, නිත්‍ය, ආත්ම වශයෙන් විපර්යාශව ගත් සත්වයින්ගේ ඒ විපර්යාශ දෘෂ්ඨිය ප්‍රහාණය කිරීම සඳහා වේදනාව දුකයි, සිත අනිත්‍යයයි, ධර්මය අනාත්මයයි අවබෝධ කරවීමට ඉතිරි සතිපට්ඨාන තුන දේශනා කරන ලදී. මෙසේ සුභ සුඛ නිච්ච අත්තභව යන විපර්යාශ ප්‍රහානය සඳහා ද අඩුවැඩි නැතිව සතිපට්ඨාන සතරක් දේශනා කරන ලදී. විපර්යාශ දෘෂ්ඨි ප්‍රහානය කිරීම සඳහාම පමණක් සතිපට්ඨාන සතරක් දේශනා කරන ලද්දේ නොවේ. තවද සතර ඕග, සතර යෝග, ආසව, ග්‍රන්ථ, උපාදාන, අගති ප්‍රහාණය සඳහා ද සතරාකාර අවබෝධය සඳහා ද සතරක් කියන ලදැයි දත යුතුය. ප්‍රකරණවල එන නය ක්‍රමය මෙසේය.
අටුවාවල වනාහි සරණ වශයෙන් ද එකක්ව එකතු කිරීම් වශයෙන් ද සතිපට්ඨාන එකක් ම වේ. අරමුණ වශයෙන් සතරක් යයි මෙය කියන ලදී. යම්සේ දොරටු සතරක් ඇති නගරයෙහි නැගෙනහිරින් එන්නේ නැගෙනහිර උපදවන භාණ්ඩ රැගෙන නැගෙනහිර දොරටුවෙන් නගරයට පිවිසෙති, දකුණු දිසාවෙන් බටහිර දිසාවෙ උතුරු දිසාවෙන් එන්නෝ ඒ ඒ දිසාවේ උපදවන භාණ්ඩ රැගෙන ඒ ඒ දිසාවේ දොරටුවලින් නගරයට පිවිසෙති. නිවන නගරය මෙනි. කායාදි සතිපට්ඨායාන සතර, සතර දිසාවේ දොරටු මෙනි. අරි අටැඟි මග, ලෝකෝත්තර මාර්ගය දොරවල් මෙනි.
පෙරදිගින් එන්නෝ පෙරදිග උපයන භාණ්ඩ රැගෙන පෙරදිග දොරටුවෙන් නගරයට පිවිසෙන්නාක් මෙන් කායානුපස්සනාවෙන් එන්නා තුදුස් ආකාර කායානුපස්සනාව වඩා කායානුපස්සනා භාවනාවේ ආනුභාවයෙන් නිපදවන, ආර්ය මාර්ගයෙන් එකම නිවණට බැසගනී. යම්සේ දකුණු දිසාවෙන් එන්නා දකුණු දිසාවේ උපදවන භාණ්ඩ රැගෙන දකුණු දොරටුවෙන් නගරයට පිවිසෙයි. මෙසේ වේදනානු පස්සනාව අනුව පැමිණෙන්නා නවවිධ වේදනානුපස්සනාව වඩා වේදනානුපස්සනා ආනුභාවයෙන් නිපදවන ලද ආර්ය මර්ගයෙන් එකම නිවනට පිවිසේ. බටහිර දිසාවෙන් පැමිණෙන්නා බටහිර දිසාවේ උපදවන භාණ්ඩ රැගෙන බටහිර දොරටුවෙන් නගරයට පිවිසේ. එසේ චිත්තානුපස්සනාව අනුව එන්නා සොළොස් ආකාර චිත්තානුපස්සනාව වඩා චිත්තානුපස්සනා භාවනාවේ ආනුභාවයෙන් නිවන් ආර්ය මාර්ගයෙන් එකම නිවනට පිවිසේ. උතුරු දිසාවෙන් එන්නා උතුරු දිසාවේ නිපදවන භාණ්ඩ රැගෙන උතුරු දොරටුවෙන් නගරයට පිවිසේ. එසේ ධම්මානුපස්සනාව අනුව පැමිණෙනා පස් ආකාර ධම්මානුපස්සනාව වඩා ධම්මානුපස්සනා භාවනා ආනුභාවයෙන් නිවන් ආර්ය මාර්ගයෙන් එකම නිවනට පිවිසේ. මෙසේ සරණ වසයෙන් මෙන්ම එකට එකතු කිරීම් වශයෙන් ද එකම සතිපට්ඨානය අරමුණු වශයෙන් සතරක් ද කියන ලදැයි දත යුතුය.
**කතමෙ චත්තාරො** - කියනු කැමතිව විචාරයි. **ඉධ** - මේ සාසනයෙහි. **භික්ඛවෙ** - මෙය ධර්ම ප්‍රතිග්‍රාහක පුද්ගලයින් ඇමතීමකි. **භික්ඛු** - මෙය පිළිවෙත් සපුරන පුද්ගල දැක්වීමකි. සෙසු දෙවියෝ ද මිනිස්සු ද පිළිවෙත් පුරති. පිළිවෙතින් ශ්‍රේෂ්ඨ නිසා භික්ෂු බව දැක්වීම් වශයෙන් භික්ඛු යයි කීහ. භාග්‍යවතුන් වහන්සේගේ අනුසාසනා පිළිගන්නන් අතරෙහි සියළුම අනුසාසනාවල භාජනය වන්නා වූ භික්ෂූහු ශ්‍රේෂ්ඨයහ. උන්වහන්සේලා ගැනීමෙන් සෙස්සෝ ගත්තාහු වෙති. රජගමන්වල දී රජු ගැනීමෙන් සෙසු පිරිස වෙති. යමෙක් මේ ප්‍රතිපත්තිය පිළිපදී ද ඒ භික්ෂුව නම් වේ යයි ප්‍රතිපත්තියෙන් භික්ෂුභාවය දැක්වීමෙන් ද **භික්ඛු** - යයි කීහ. පිළිපන්නේ දෙවි හෝ මනුස්ස හෝ වේවා යන සංඛ්‍යාවට යති. යම්සේ කීහ.
**කායෙ** - රූප කයෙහි. මෙහි රූපකාය නම් අඟපසඟ කේසාදිය ද ස්වභාවයන්ගේ සමූහ අර්ථයෙන් ඇත්කය රථකය මෙන් කය යයි අදහස් කෙරේ. යම්සේ සමූහ අර්ථයෙන්, මෙසේ පිළිකුල් වූ දේ එකතු වීම් අර්ථයෙන් පිළිකුල් දෙයෙහි ඉතාමත් පිළිකුල් වූ ඒ එකතුව ද කය යයි උපන් දෙසකි. මේ එහි වචනාර්ථයයි. ආය නම් එයින් ද ආය වේ.
**කායානුපස්සි** - කය අනුව බලන සීලයයි. කය අනුව බලන්නේ හෝ කය යයි කියා ද නැවත කායානුපස්සි යයි දෙවන වර කර ගැනීම අසම්මිශ්‍ර වශයෙන් විස්තරය ඝන වූ විනිබ්භොගාදිය දැක්වීම සඳහා කරන ලදැයි දත යුතුය. එහෙයින් කයෙහි වෙදනානුපස්සී හෝ චිත්ත ධම්මානු පස්සී හෝ නොවේ. කායානුපස්සීම යයි කාය සංඛ්‍යාත වස්තුවෙහි කායානුපස්සනාකාරය දැක්වීමෙන් අසම්මත වශයෙන් වෙන්කොට දක්වන ලද්දේ වේ. එසේ කයෙහි අඟපසඟවලින් වෙන්ව කයක් නැත. කෙස් ලොම් වලින් වෙන්ව ස්ත්‍රී පුරුෂ භාවයක් නොපෙනේ. කොළ මල් ආදියෙන් වෙන් වූ කෙසෙල් කඳක් මෙනි. ඉක්බිති රථ සම්භාරය දකින්නා මෙන් අඟපසඟ සමූහය දකි. නගරයේ අවයව දකින්නා මෙනි. හිස්මිට වෙළන්නාක් මෙන් ද භූත උපාදාය රූප සමූහය බලන්නා මෙන් ද නොයෙක් ආකාරයෙන් සමූහ වශයෙන් කාය සංඛාර වස්තුව දැකීමෙන් ඝන වූ වෙළුහැරීම දකින්නේ වේ. සමූහ විනිර්මුත්තව කයක් හෝ ස්ත්‍රියක් හෝ පුරුෂයෙක් හෝ අන්කිසිවෙක් හෝ දක්නා නොලැබේ. කියන ලද ධර්ම සමූහ මතම ඒ ඒ සත්වයෝ වැරදි ඇතුළත්වීම කරති. එයින් කීහ පුරාණයෝ:
එකක් වසයෙන් සලකන සන්තති ආදිය කොටස්වලට බෙදීම දැකීම පිණිස කියන ලදී. මෙහි ආදි ශබ්දයෙන් මේ අර්ථය ද දත යුතුය. මෙය වනාහි මේ කයෙහි කය අනුව බැලීම මිස අනිත් ධර්මය අනුව බැලීමක් නැත. කුමක් කියන ලද්දේ වේද? යම්සේ ජලය නැතත් මිරිඟුවෙන් ජලය දකින්නෝ වෙති. මෙසේ මේ කයෙහි අනිත්‍ය දුක්ඛ අනාත්ම අසුභ මිස නිත්‍ය සුඛ ආත්ම සුභ බවක් නොපෙනෙන්නේ යයි කියන ලද්දේ වේ. එසේ නැතහොත් යමෙක් මෙය පසුව “මහණෙනි, මෙහි භික්ෂුවක් වනයට ගියේ හෝ... හෙතෙම සිහියෙන් ආශ්වාස කරයි” ආදි නයින් ආශ්වාස ප්‍රශ්වාස ආදි කය සුණු වූ ඇටවලින් අවසන් වේ යයි කියන ලදී. “මෙහි යමෙක් පෘථි වී කය, ආපෝ, තේජෝ, වායෝ, කේස, ලෝම, ඡවි, චම්ම, මංස, රුහිර, නහාරු, අට්ඨි, අට්ඨිමිඤජ කාය අනිත්‍ය වශයෙන් දකින්නේ” යයි පටිසම්භිදාවෙහි කාය කියන ලදී. ඒ සියල්ලම මේ කයෙහි බැලීම් වශයෙන් “කායෙ කායානුපස්සී” යයි අර්ථය දත යුතුය. එසේ නැතහොත් යම්කිසිවෙක් නො දැකීමෙන් මේ කයෙහි මමය හෝ මාගේ යයි හෝ ගන්නේ වී නමුත් මේ කය දැකීමෙන් කෙස් ලොම් ආදි නා නා ස්වභාව සමූහයක් යයි පෙනේ. මෙසේ කයෙහි කෙසාදි ස්වභාව සමූහය යයි මෙසේ ද අර්ථය දත යුතුය.
තවද මේ කය පිළිබඳව අනිත්‍ය වශයෙන් බලයි. නිත්‍ය වශයෙන් නොවේ යනාදි අනුක්‍රමයෙන් පටිසම්භිදාවෙහි ආ සියළු අනිත්‍ය ලක්ෂණාදිය ආකාර සමූහ සංඛ්‍යාත වූ කයේ බැලීමෙන් **කායෙ කායානුපස්සි **- යයි මෙසේ ද අර්ථය දත යුතුය.
එසේම මේ ශරීරයෙහි කායානුපස්සනා ප්‍රතිපදාවට පිළිපන් භික්ෂුව මේ සිරුර අනිත්‍යානුපස්සනාදි සත් අනුපස්සනා වශයෙන් අනිත්‍ය වශයෙන් බලයි. නිත්‍ය වශයෙන් නොවේ. සැප වශයෙන් නොව දුක් වශයෙන් බලයි. ආත්ම වශයෙන් නොව අනාත්ම වශයෙන් බලයි. සතුටුවීම් වශයෙන් නොව කලකිරිම් වශයෙන් බලයි. ඇලීම් වශයෙන් නොව නො ඇලීම් වශයෙන් බලයි. සමුදය වශයෙන් නොව නිරෝධ වශයෙන් බලයි. ගැනීම් වශයෙන් නොව අත්හහැරීම් වශයෙන් බලයි. හෙතෙම සිරුර අනිත්‍ය වශයෙන් බලන්නේ නිත්‍ය සංඥාව දුරු කරයි. දුක් වශයෙන් බලන්නේ සැප සංඥාව දුරුකරයි. අනාත්ම වශයෙන් බලන්නේ ආත්ම සංඥාව දුරු කරයි. කලකිරෙන්නේ ආශාව අත්හැරියි. නොඇලෙන්නේ රාගය දුරු කරයි. නිරුද්ධවන්නේ සමුදය දුරු කරයි. අත්හරින්නේ ගැනීම දුරුකරයි යයි දත යුතුය.
**විහරති** - ඉරියව් පවත්වයි. **ආතාපි **- තුන් භවයෙහි කෙලෙසුන් තවයි යනු - ආතප, වීර්යට මෙය නමකි. ආතපයෝ මොහුට ඇත්තෙනුයි ආතාපී වේ. **සම්පජානො** - සමපඡඤ්ඤ සංඛ්‍යාත වූ නුවණින් යුක්ත වූයේ. **සතිමා** - කය විමසන සිහියෙන් යුක්ත වූයේ. මේ වනාහි මේ සිහියකින් අරමුණු ගෙන නුවණින් බලයි. සිහිය නැතිව අනුපස්සනාවක් නම් නැත. එහෙයින්ම කීහ. මහණෙනි, සිහිය සැම දෙයටම ප්‍රයෝජන යයි කියමි” එහෙයින් මෙහි කයෙහි කය අනුව බලමින් වාසය කරයි යයි ද මෙපමණකින් කායානුපස්සනා සතිපට්ඨාන කර්ම ස්ථානය කියන ලද්දේ වේ. එසේ නැතහොත් යම් හෙයකින් වීර්ය නැතිව ඇතුළත හැකිලී ගියේ අනතුරු කරන්නේ වේ. නුවණ නැතිවූයේ උපාය පරිග්‍රහනය ද අනුපාය පරිවර්ජන යේ ද මුළාවේ. මුළා වූ සිහිය උපායෙන් යුක්තවීම ද අනුපාය අපරිග්‍රහයේ ද අසමත් වේ. එහෙයින් ඔහුට ඒ කර්මස්ථානය සිදු නොවේ. එහෙයින් යම් ධර්මයක බලයෙන් එය සිදුවේද එය දැක්වීමට **ආතාපි සම්පජානො සතිමා** - මෙය කියන ලදැයි දත යුතුය.
මෙසේ කායානුපස්සනා සතිපට්ඨානය යෙදිය යුතු දේ දක්වා දන්නා ප්‍රහානය කළ යුතු අංග දැක්වීමට විනෙය්‍ය ලොකෙ අභිජඣා දොමනස්සං යයි කියන ලදී. එහි **විනෙය්‍යාති** - තදංග වශයෙන් හෝ විෂ්කම්බන වශයෙන් හෝ දුරුකොට. ලොකෙ ඒ කයෙහිම. කය වනාහි මෙහි කැඩෙන බිඳෙන අර්ථයෙන් ලෝකයයි අදහස් කරයි. අභිධ්‍යා, දොම්නස් කයෙහි පමණක් නොව වේදනාදියෙහි ද දුරුවෙයි. ප්‍රහීණ කරයි. එහෙයින් උපාදාන ස්කන්ධ පහම ලෝකයයි විභංගයෙහි කියන ලදී. ලෝක සංඛ්‍යාත බැවින් ද ඒ ස්වභාවයන්ගේ අරුත් ඉදිරීම් නයින් මෙය කියන ලදී. එය කීහ. “එහි ලෝකය කුමක්ද? ඒ කයම ලෝකයයි. මෙහි මේ අර්ථයයි. ඒ ලෝකයෙහි අභිධ්‍යා දොම්නස් දුරුකොටයයි මෙසේ සම්බන්ධය දත යුතුය. මෙහි යම් හෙයකින් අභිධ්‍යාව ගැනීමෙන් කාමච්ඡන්දය ද, දොම්නස ගැනීමෙන් ව්‍යාපාදය සංග්‍රහ වේ. එහෙයින් නීවරණවලට ඇතුළත් බලවත් වූ ධර්ම දෙක දැක්වීමෙන් නීවරණ ප්‍රහානය ද කියන ලදැයි දත යුතුය.
විශේෂයෙන් මෙහි අභිධ්‍යාව දුරු කිරීමෙන් කාය සවිමත් මුල් වූ අනුරෝධය ද දොම්නස දුරු කිරිමෙන් කාය විපත් මුල් වූ විරෝධය ද අභිධ්‍යාව දුරු කිරිමෙන් කය කෙරෙහි ඇලීමද දොම්නස දුරු කිරිමෙන් කාය භාවනාවෙහි නොඇලීමද අභිධ්‍යා විනයෙන් කයෙහි ඇති සුභ සුඛ ආදිය ප්‍රතික්ෂේපයද දොමනස්ස විනයෙන් කයෙහි ඇති අසුභ දුක් ආදිය ලබා ගැනීමේ ප්‍රහානය ද කියන ලදී. එහෙයින් යෝගාවචරයාගේ යෝගානුභාවය ද යෝගයෙහි (භාවනාවෙහි) සමත් බවද දක්වන ලදී. යෝගානුභාවය වන මෙය අනුරාධො හා විරොධයෙන් මිදුණු අරති රති සයකයෙක්ද අභූත ප්‍රතික්ෂේප ලබාගැනීම් නැති ලක්‍ෂණ ඇතිවේ. මෙසේ භාවනාවෙහි සමත් වේ.
තවද න්‍යායක **කායේ කායානුපස්සි** - මෙහි අනුව බැලීම සඳහා කමටහන කියන ලදී. **විහරති** - මෙහි කියන ලද විහරණයෙන් කර්මස්ථානිකයාගේ කාය පරිහරණය වේ. **ආතාපී** - ආදියෙහි වනාහි වීර්යවත් වූ සම්‍යග් ප්‍රධාන සිහිනුවණින් සියල්ල සිදුකරන කර්මස්ථානය, කර්මස්ථාන පරිහරණ උපාය හෝ සිහියෙන් හෝ කය අනුව බැලීම් වශයෙන් ලබන ලද සමථය විදර්ශනා ඥානයෙන් අභිධ්‍යා දොස් දුරුකිරීමෙන් භාවනා ඵලය කියනු ලැබේ යයි දත යුතුය.
විභඞගයෙහි වනාහි “අනුපස්සි” යයි එහි අනුපස්සනාව කිම? යම් නුවණක් දැනීම..... සම්‍යග් දෘෂ්ඨිය මෙය අනුපස්සනා යයි කියනු ලැබේ. මේ අනුපස්සනාවෙන් යුක්ත වූයේ මොනවට යුක්ත වූයේ එළඹියේ හොඳින් එළඹියේ ඉපදවූයේ යුක්ත වූයේ එයින් අනුපස්සනා යයි කියනු ලැබේ. **විහරති** - ඉරියව් පවත්වයි, පාලනය කරයි, යැපෙයි, හැසිරෙයි, වාසය කරයි, එයින් විහරති යයි කියනු ලැබේ. ආතාපී එහි ආතප්ප යනු කුමක්ද? “යමෙක් චෛතසික වීර්ය ආරම්භ කරන ලද්දේ ද ඒ සම්‍යක් ව්‍යායාමය, මෙය ආතප්ප යයි කියනු ලැබේ. මේ වීර්යයෙන් යුක්ත වූයේ වේ. සමන්නාගත වූයේ ආතාපී යයි කියනු ලැබේ. **සම්පජානො** - එහි සම්පජඤ්ඤ යනු කුමක්ද? යම් නුවණකින් දැනගනීද....සම්‍යක් දෘෂ්ඨිය මෙය සම්පජඤ්ඤ යයි කියනු ලැබේ. මේ නුවණින් යුක්ත වූයේ......සමන්නාගත වූයේ එයින් සම්පජාන යයි කියනු ලැබේ. **සතිමා **- එහි සිහිය නම් කුමක්ද? යම් සිහියක් අනුව බැලීමක්. මනා සිහිය, මෙය සිහිය යයි කියනු ලැබේ. [missing trans?]
**විනෙය්‍ය ලොකෙ අභිජඣා දොමනස්සං** - එහි ලෝකය කුමක්ද? ඒ කයම ලෝකයයි. උපාදාන ස්කන්ධ පහ ලෝකයයි. මෙය ලෝකය යයි කියනු ලැබේ. එහි අභිධ්‍යාව කුමක්ද? යම් රාගයක්, රාග සහිත වීමක්, ඇලීමක්, අනුරෝධයක් (අනුකූලත්වය) බැඳීමක්, බැඳීම් රාගයක් වේද මෙය අභිධ්‍යාව යයි කියනු ලැබේ. එහි **දොමනස්සං** - කුමක්ද? යම් චෛතසිකයක් අමිහිරි ද දුක්ද සිත හා ගැටීමෙන් උපන් අමිහිරි දුක් වේදනාව, මෙය දොම්නස යයි කියනු ලැබේ. මෙසේ මේ අභිධ්‍යාව ද දොම්නස ද මේ ලෝකයෙහි විනීත වේ. ප්‍රතිවිනීත වේ. සාන්ත වේ. සමනය වේ. ඉවත් වේ, අස්තයට ගියේ, විනාශ වූයේ ඇතුළට වැදුනේ වියළුණේ අවසන් කරන ලද්දේ එයින් විනාශය වේ යයි කියනු ලැබේ.
මෙසේ මේ පදවල අර්ථය කියන ලදී. එය සමග මේ අටුවා නයයි. මේ තවම කායානුපස්සනා සතිපට්ඨානයෙහි උද්දේසයේ අර්ථ වර්ණනාවයි.
දැන් “වේදනාවල චිත්ත - ධර්මවල ධර්මය අනුව බලමින් වාසය කරයි...අභිධ්‍යා දොමනස්ස දුරු කරන්නේය යන” මෙහි වේදනාවල වේදනාව වේදනාව අනුව බලන්නේ යයි මේ ආදියෙහි වේදනාදීන්ගේ නැවත වචනයෙහි ප්‍රයෝජනය කායානුපස්සනාවෙහි කියන ලද ආකාරයෙන්ම දත යුතුය. වේදනාවල වේදනාව අනුව බලන්නේ සිතෙහි සිත අනුව බලන්නේ ධර්මවල ධර්මය අනුව බලන්නේ යයි මෙහි වනාහි **වෙදනා** - තුන් වේදනාය. ලෞකික සිත ද ලෞකිකය. ඒවායෙහි විභාගය නිද්දේස වාරයෙහි ප්‍රකට වන්නේය. හුදෙක් මෙහි යම්සේ වේදනාව අනුව බැලිය යුතු ද එසේ එය බලන්නේ වේදනාව අනුව බලන්නේ යයි දත යුතුය. චිත්ත, ධර්මවල ද මෙම නයම වේ. වේදනාව අනුව බලන්නේ කෙසේද? පළමුව සැප වේදනාව දුක් වශයෙන්, දුක් වේදනාව උලක් මෙන්, අදුක්ඛමසුඛ වේදනාව අනිත්‍ය වශයෙන් යම් සේ කීහ:
සියළුම සිතිවිලි දුක් යයි ද අනුව බැලිය යුතුය. මෙය කියන ලදී” යම් කිසිවක් විඳියි ද ඒ සියල්ල දුක්යයි කියමි” සැපය දුක් වශයෙන් ද බැලිය යුතුය. යම්සේ කීහ: “සැප වේදනාව ස්ථිතිය සැපය. වෙනස්වීම දුකය” යයි සියල්ල විස්තර කළයුතුය. තව ද අනිත්‍යාදි සත අනුපස්සනා වශයෙන් ද අනුව බැලිය යුතුය. සෙස්ස නිද්දේස වාරයෙහි ප්‍රකට වන්නේය.
චිත්ත ධර්මවල ද පළමුව සිත ආරම්මණ අධිපති, සහජාත භූමි කර්මවිපාක කිරියාදි නානාවිධ භේදයන්ගේ අනිත්‍යාදි අනුපස්සනාවන්, නිද්දේස වාරයෙහි එන සරාගාදි භේදයන්ගේ ද වශයෙන් අනුව බැලිය යුතුය. ධර්ම ස්වලක්ෂණ සාමාන්‍ය ලක්ෂණයන්ගේ ශුන්‍යතා ධර්මයේ අනිත්‍යාදි සත් අනුපස්සනාවන්ගේ නිද්දේස වාරයෙහි සන්ත අසන්තාදි භේන්දයන්ගේ ද වශයෙන් බැලිය යුතුය. සෙස්ස කියන ලද්ද අනුවමය. කාය සංඛ්‍යාත ලෝකයෙහි යමෙකුගේ අභිධ්‍යා දෝමනස්ස ප්‍රහීනවේද වේදනාදි ලෝකයෙහි ද ඔහුගේ අභිධ්‍යා දොමනස්ස ප්‍රහීන වේ. නානා පුද්ගල වශයෙන් වනාහි නානා චිත්තක්ෂණික සතිපට්ඨාන භාවනා වශයෙන් ද සැමතැනම කියන ලදී. යම් හෙයකින් එක් තැනක ප්‍රහීන නම් සෙස්සෙහි ද ප්‍රහීන වේ. එහෙයින් ඔහුගේ එහි ප්‍රභානය දැකීම ද කියන ලද යයි දත යුතුය.

දැන් යම්සේ දක්ෂ කුළුපොත්තෙක් (උණ බට පතුරුවලින් භාණ්ඩ සාදන්නා වූ) විශාල කලාල, මෘදු කලාල කුඩපෙට්ටි, පෙට්ටි, ගොටු ආදි උපකරණ කරනු කැමැත්තේ ලොකු උණ ගසක් ලැබ කැබලි හතරට කපා එක එක කැබැල්ලක් ගෙන පලා ඒ ඒ උපකරණ කරන්නේය. එසේම භාග්‍යවතුන් වහන්සේ සතිපට්ඨාන දේශනාවෙන් සත්වයින්ගේ නොයෙක් ආකාර විශේෂාධිගමය කරනු කැමැත්තේ එකම සම්මා සතිය සතර සතිපට්ඨානය, කවර නම් සතරක්ද? මෙහි මහණෙනි, කයෙහි කය අනුව බලන් වාසය කරයි ආදී නයින් අරමුණු වශයෙන් සතරකට බෙදා එයින් එක එක සතිපට්ඨානය ගෙන බෙදන්නේ, මහණෙනි.
කෙසේද? ආදි විස්තර කරනු කැමතිව විචාරීමයි. මෙය වනාහි මෙහි සංක්ෂෙප අර්ථයයි. මහණෙනි. කුමන අයුරකින් භික්ෂුව කයෙහි කය අනුව බලන්නේ හැසිරේදැයි. සියළු ප්‍රශ්නවාරවල මෙම නයයි. **ඉධ හික්ඛවේ භික්ඛු** - මහණෙනි, මේ සාසනයෙහි භික්ෂුව, මෙහි මේ ඉධ ශබ්දය සියළු ආකාර කායානුපස්සනා උපදවන පුද්ගලයාට ආධාරවන සාසනය දැක්වීමයි. අන්‍ය සාසනවල එසේ වීම ප්‍රතිසේධනය ද එය කියන ලදී. මහණෙනි, මෙහිම ශ්‍රමණයා. අන්‍ය සාසන ශ්‍රමණයන්ගේ හිස් වේ. මේ සාසනයෙහි භික්ෂුව යයි එසේ හෙයින් කියන ලදී.
**අරඤ්ඤගතො වා රුක්ඛ මූලගතොවා සුඤ්ඤාගාර ගතොවා** - යයි මෙය ඔහුගේ සතිපට්ඨාන භාවනානුරූප සෙනසුන පිළිගැනීම දැක්වීමයි. මේ භික්ෂුවගේ බොහෝ කාලයක් රූපාදි අරමුණුවල ඇලී පැවති සිත කමටහන් අරමුණට බැසීමට අකමැති වේ. කුළුගොනෙකු යෙදූ රථය මෙන් කැලයට දුවයි. යම් හෙයකින් වනාහි ගවපාලකයෙක් කුළුදෙනකුගේ සියළු කිරි බී වැඩුණු කුළු වස්සකු මෙල්ල කරනු කැමැත්තේ මහත් වූ කණුවක් සිටුවා එලදෙනගෙන් වෙන්කොට ලණුවකින් බඳින්නේය. ඉක්බිති ඒ වස්සා ඔබනොබ පැන පලායෑමට නොහැක්කේ ඒ කණුව ලඟම හිඳින්නේය හෝ වැතිරෙන්නේය හෝ වේ. එසේම මේ භික්ෂුව විසින් බොහෝ කාලයක් රූපාදි අරමුණු නමැති රසපානවලින් වැඩුණු දුෂ්ට සිත හික්මවනු කැමැත්තේ රූපාදි අරමුණුවලින් බැහැර කොට වනයෙහි හෝ රුක්මුලක් හෝ පාලු නිවසක හෝ ඇතුළුව එහි දී සතිපට්ඨාන අරමුණ නමැති කණුවෙහි (ටැඹෙහි) සිහි නමැති ලණුවෙන් බැඳිය යුතුය. මෙසේ ඔහුගේ සිත එහෙ මෙහෙ පනිමින් සිට පෙර පුරුදු අරමුණු නොලබන්නේ සිහි නැමැති පොත සිඳ පලායෑමට නොහැක්කේ එම අරමුණම උපචාර අර්පණා වශයෙන් ලඟ හෝ ලඟ වැතිර සිටී. එයින් පුරාණ තෙරහු කීහ.
මෙසේ ඔහුට මේ සෙනසුන භාවනාවට අනුරූප වේ. එහෙයින් කියන ලදී. “මෙය ඔහුට සතිපට්ඨාන භාවනාවට අනුරූප වූ සෙනසුන් ලබා ගැනීම විස්තර” යයි.
තව ද යම්හෙයකින් මේ කායානුපස්සනාවෙහි මුදුන් පැමිණි සියළු බුදු පසේබුදු සව්වන්ගේ විශේෂ අධිගම මෙලොව සැප විහරණ පදනම් වූ ආනාපාන සති කර්මස්ථානය, ස්ත්‍රී පුරුෂ ඇත් අස් ආදි ශබ්දවලින් සමාකූල වූ ග්‍රාමාන්තය අත්නොහැර ශබ්ද සහිත බැවින් ධ්‍යානය සම්පාදනය කිරීම පහසු නොවේ. ගම නොවන ආරණ්‍යයෙහි පහසු වේ. යෝගාවචරයා විසින් මේ කර්මස්ථානය ලබාගෙන අනාපාන චතුර්ථ ධ්‍යානය නිපදවා ඒ ධ්‍යානය පාදක කරගෙන සංස්කාරයන් සම්මර්ශනය කර අග්‍රඵලය වූ රහත් බවට පැමිණීමට අනුරූප සේනාසනය දක්වන භාග්‍යවතුන් වහන්සේ “අරඤ්ඤ ගතො වා” යයි කීහ.
වාස්තු විද්‍යා ආචාර්යවරයෙකු මෙන් භාග්‍යවතුන් වහන්සේ ඒ වාස්තු විද්‍යා ආචාර්යවරයා යම් සේ නගර භූමියට පැමිණ යහපත් සේ පරීක්ෂා කොට මෙහි නගරයක් නිර්මාණය කරවන්නැයි උපදෙස් දෙයි. (පෙන්වති) යහපත් සේ නගරය නිමිකල්හි රාජකුලයෙන් මහත් සත්කාර ලබයි. එසේම යෝගාවචරයාගේ අනුරූප වූ සෙනසුන පරීක්ෂා කර මෙහි කමටහන වැඩිය යුතු යයි නියම කරයි. ඉක්බිතිව ඒ කර්මස්ථානයෙහි යෙදෙන යෝගියා අනුක්‍රමයෙන් රහත් වූ කල්හි සම්මා සම්බුද්ධ වූ ඒ භාග්‍යවත් තථාගතයන් වහන්සේ මහත් සත්කාර ලබති.
මේ භික්ෂූන් වනාහි දිවියා හා සමාන යයි කියනු ලැබේ. යම්සේ මහා දිවි රජ වනයෙහි තෘණ ගොල්ලක හෝ ගස් ගොන්නක හෝ පර්වතයක හෝ ඇසුරු කොට සැඟවී වන මීවුන් ගෝන ඌරු ආදි මෘගයන් ගනී. එසේම මේ තෙමේ අරන්‍යාදියෙහි කර්මස්ථානයේ යෙදෙන්නේ පිළිවෙළින් සතර මග ද ආර්ය ඵල ද ගනී. එයින් කීහ පුරාණයෝ :
එහෙයින් උන්වහන්සේ පරාක්‍රම ජව යෝග්‍ය භූමිය ලෙස ආරණ්‍ය සේනාංසනය දක්වන භාග්‍යවතුන් වහන්සේ, “අරඤ්ඤගතො වා” යයි කීහ. මින් පසු මෙහි ආනාපාන කොටසෙහි යම් කිවයුතු දෙයක් වේ නම් එය විසුද්ධි මාර්ගයෙහි කියන ලද්දේමය. **සෙය්‍යථාපි භික්ඛවෙ දක්ඛො භමකාරොවා** - මෙය උපමාවක් පමණකි. **ඉති අජඣත්තං වා කායෙ** - මෙය අර්පණාව පමණකි. එහි නොපැමිණි වචන දක්වමි. සෙස්ස ආවේය.
එහි නොපැමිණි **දක්ඛො** - දක්ෂ වූ **දීඝං වා අඤ්ඡනෙතා** - විශාල වූ බෙර වීණා ආදිය ලියවන කාලයෙහි අත්පා දිගු කොට අදින්නේ. **රස්සං වා අඤ්ජනෙතා** - දත් ඉදිකටු එතීම් ආදිය ලියවන කාලයෙහි මඳ මඳව කෙටියව අදින්නේ **එවමෙව ඛො** - මේ මේ භික්ෂුව ද දීර්ඝ වශයෙන් හෝ ස්වල්ප වශයෙන් හෝ පවත්වන්නා වූ ආශ්වාස ප්‍රශ්වාස වශයෙන් දීර්ඝ වශයෙන් ආශ්වාස කරන්නේ දීර්ඝව ආශ්වාස කරමි දනියි..... ප්‍රශ්වාස කරමියි හික්මෙයි. මෙසේ හික්මෙන්නා වූ ඔහුගේ ආශ්වාස ප්‍රශ්වාස නිමිත්තෙහි සතර දැහැන් උපදී. හෝ ධ්‍යානයෙන් නැගී සිට ආශ්වාස ප්‍රශ්වාසයෙහි හෝ ධ්‍යානාංගයන් හෝ පරික්ෂා කරයි.
එහි ආශ්වාස ප්‍රශ්වාස කම්මිකයා ආශ්වාස ප්‍රශ්වාස කුමක් ඇසුරු කෙරේද? වස්තු ඇසුරු කෙරේ. වස්තු නම් කරජ කයයි. කරජ කය නම් සතර මහා භූත සහ උපාදාය රූපයයි. මේ රූප පරික්ෂා කරයි. ඉක්බිති ඒ අරමුණෙහි ඵස්ස පස්වැනි කොට ඇති නාමයයි. නාම රූප පරීක්ෂා කොට එහි ප්‍රත්‍ය සොයන්නේ අවිජ්ජා ආදි පටිච්ච සමුප්පාදය දැක ප්‍රත්‍යය ප්‍රත්‍යය සමුත්පන්න ධර්ම මාත්‍රය පමණක් මිස අන්‍ය සත්වයෙක් හෝ පුද්ගලයෙක් හෝ නැතැයි නිසැක වූයේ ප්‍රත්‍ය සහිත නාමරූපයන් ත්‍රි ලක්ෂණයට නගා විදර්ශනා වඩන්නේ පිළිවෙළින් රහත් බවට පැමිණේ. මෙය එක් භික්ෂුවකගේ රහත්භාවය දක්වා පමුණුවන මුබයයි.
ධ්‍යාන කම්මිකයා ද මේ ධ්‍යානාංග කුමක් ඇසුරු කෙරේද? වස්තු නිශ්‍රිත යයි වස්තු කරජ කයයිද. ධ්‍යානාංග නම් කරජකායයි. රූප යනු නාම රූපය. පරික්ෂා කොට සොයන්නේ අවිද්‍යා දි ප්‍රත්‍යාකාරය දැක එය ප්‍රත්‍යය ප්‍රත්‍යය සමුත්පන්න ධර්ම මාත්‍රය සේ අන්‍ය සත්වයෙක් හෝ පුද්ගලයෙක් හෝ නැතැයි සැක නැත්තේ ප්‍රත්‍ය සහිත නාමරූපයන් ත්‍රිලක්ෂණයට නගා විදර්ශනා වඩන්නේ පිළිවෙළින් රහත් බවට පැමිණේ. මෙය එක් භික්ෂුවකගේ රහත් බව දක්වා පමුණුවන මාර්ගයයි.
**ඉති අජඣත්තං වා** - මෙසේ තමාගේ හෝ ආශ්වාස ප්‍රශ්වාස කයෙහි කය අනුව බලමින් වාසය කරයි. **බහිද්ධා වා** - අනුන්ගේ හෝ ආශ්වාස ප්‍රශ්වාස කයෙහි. **අජඣත්ත බහිද්ධා වා** - කලකින් තමාගේ කලකින් අනුන්ගේ ආශ්වාස ප්‍රශ්වාස කයෙහි. මෙයින් ඔහුගේ ප්‍රගුණ කර්මස්ථානය තබා එහා මෙහා හැසිරෙන කාලය කියන ලදී. එක් කාලයක මේ දෙකම නොලැබේ.
**සමුදය ධම්මානුපස්සී වා** - යම් සේ ලෝකුරුවාගේ මයින හමද එහි නාලය ද උත්සාහය ද නිසා වායුව ඔබිනොබ හැසිරෙයි. එසේ භික්ෂුවගේ කරජකය ද නාස් පුඩු ද සිත ද නිසා ආශ්වාස ප්‍රශ්වාස කය ඔබනොබ හැසිරෙයි. කායාදි ධර්ම සමුදය ධර්ම වේ. ඒවා බලන්නේ කයෙහි සමුදය ධර්ම බලන්නේ වාසය කරන්නේ යයි කියනු ලැබේ. **වය ධම්මානුපස්සී වා** - යම්සේ මයින හමෙන් ඉවත් කරන එහි නාලය බිදුණු බැවින් ද උත්සාහය නැති කල ඒ වාතය නොපවත්වයි. එසේම කය බිඳුණු කල නාස්පුඩු විනාශ වූ කල්හි සිත ද නිරුද්ධ වූ විට ආශ්වාස ප්‍රශ්වාස කය නොපවත්වයි. කායාදිය නිරෝධය ආරෝග්‍ය ප්‍රශ්වාස නිරෝධය වේ. මෙසේ බලන්නේ කයෙහි වය ධම්මානු පස්සීව වාසය කෙරේ යයි කියනු ලැබේ. **සමුදය වය ධම්මානුපස්සී** - කාලයකින් සමුදය කාලයකින් වය අනුව බලන්නේ. **අත්ථි කායොති වා පනස්ස** - කය ඇත. ආත්මයක් නැත. තමාට අයත් දෙයක් නැත. මම නැත. මගේ නැත. කිසිවෙක් නැත. කිසිවෙකුගේ දැක්වීම හා විස්තර කිරීම වේ. මෙය කියන ලදී. යම් ඒ සිහිය එළඹියේ වේ.
එය අන් අර්ථයක් සඳහා නොවේ. එය ඤාණය සඳහාය. සරසට ඉහළින් ඉහළට ඤාණය මැනීම සඳහාය. සිහිය ප්‍රමාණ කිරිම සඳහාය. සිහි නුවණ වැඩීම සඳහා යන අර්ථයයි. එය අන් අර්ථයක් සඳහා නොවේ. එය ඤාණය සඳහාය. සරසට ඉහළින් ඉහළට ඤාණය මැනීම සඳහාය. සිහිය ප්‍රමාණ කිරිම සඳහාය. සිහි නුවණ වැඩීම සඳහා යන අර්ථයයි. **අනිස්සිතො ච විහාරති** - තෘෂ්ණා නිශ්‍රය දෘෂ්ඨි නිශ්‍රය වශයෙන් අනිශ්‍රිතව වාසය කරයි. **න ච කිංචි ලොකෙ උපාදියත** - ලෝකයෙහි කිසි රූපයක්..... විඤ්ඤාණයක් හෝ මෙය මගේ ආත්මය හෝ ආත්මයට අයත් යයි නොගනී. **එවම්පීති** - මතු අර්ථය ගෙන, ‘පි’ යන්න සම්පිණ්ඩන අර්ථය වේ. මේ පදයෙන් වනාහි භාග්‍යවතුන් වහන්සේ ‘ආනාපාන’දේශනා කොටස පමුණුවා පෙන්වා දෙති.
එහි ආශ්වාස ප්‍රශ්වාස පරික්ෂාවක් ඇති කල්හි දුක්ඛ සත්‍ය, එය හටගත් පූර්ව තෘෂ්ණාව වූ සමුදය සත්‍යය, ඒ දෙකේම නොපැත්ම වූ නිරෝධ සත්‍යය දුක දැන ගැනීමෙන් සමුදය ප්‍රහානයෙන් නිවන අරමුණු වූ ආර්ය මාර්ගය වූ මාර්ග සත්‍යය මෙසේ චතුස්සත්‍ය වශයෙන් උත්සාහවත් කොට නිවනට පමුණුවති. මෙය එහි ආශ්වාස ප්‍රශ්වාස වශයෙන් පිවිසි භික්ෂුගේ රහත් බව දක්වා නිවන් මගයි.
මෙසේ ආශ්වාස ප්‍රශ්වාස වශයෙන් කායානුපස්සනාව බෙදා දැන් ඉරියවු වශයෙන් බෙදීමට “පුන චපරං” යනාදිය කීහ. එහි බලු සිවල් ආදි සත්තු ද යන්නේ යන්නෙමුයි දනිති. මෙය වනාහි එබඳු වූ දැනීමක් සඳහා නො කියන ලදී. එබඳු වූ දැනීම වනාහි සතා යන දැනුම අත් නොහරියි. ආත්ම සංඥාව ගලවා නොදමයි. කමටහන් හෝ සතිපට්ඨාන භාවනා හෝ නොවේ. මෙහි වනාහි භික්ෂුවගේ දැනීම සත්ව හැඟීම දුරු කරයි. ආත්ම සංඥාව ගලවා දමයි. කමටහන ද සතිපට්ඨාන භාවනාව ද වේ. මෙය වනාහි කවරෙක් යේ ද? කාගේ ගමනක්ද? කුමන කරුණක් නිසා දැයි මේවා දැනීම සඳහා කියන ලදී. ස්ථානාදියෙහි ද මෙම නයමැයි.
එහි කවරක් ගමන් කෙරේද? සත්වයෙක් හෝ පුද්ගලයෙක් හෝ කිසිවෙක් නො යයි. කාගේ ගමනක් ද සත්වයෙකුගේ හෝ පුද්ගලයෙකුගේ හෝ කිසිවෙකුගේ ගමනක් නොවේ. කුමන කරුණක් නිසා යන්නේ ද චිත්ත කිරිය වායෝ ධාතු පැතිරීමෙන් යයි. එහෙයින් මෙතෙම මෙසේ දනී. යමි යයි සිතක් උපදී. එය මෙතෙම දනී. වායුව විඤ්ඤත්තිය උපදවයි. චිත්ත කිරිය වායෝ ධාතුව පැතිරීමෙන් සියළු කයේ ඉදිරියෙන් ඉදිරියට ගෙන ඒම ගමන යයි කියනු ලැබේ. ස්ථානාදියෙහි ද මෙම න්‍යායමයි.
එහිද සිටිමි යයි සිතක් උපදී. එය ද මෙතෙම දනී. වායුව විඤ්ඤත්තිය උපදවයි. චිත්තකිරිය වායෝ ධාතුව පැතිරීමෙන් සියළු ශරීරයේ කෙළවරෙහි සිට ඔසවන ලද බව ස්ථානයයි කියන ලදී. හිඳිමියි සිතක් උපදී. එය ද මෙතෙම දනී. වායුව විඤ්ඤත්තිය උපදවයි. චිත්ත කිරිය වායෝ ධාතුව පැතිරීමෙන් යටිකයේ හැකිලීම උඩු කයේ නැගී සිටි බව හිඳීම යයි කියනු ලැබේ. නිදමි යයි සිතක් උපදී. එය ද මෙතෙම දනී. වායුව විඤ්ඤාත්තිය උපදවයි. චිත්තකිරිය වායෝ ධාතුව පැතිරීමෙන් සියළු ශරිරයේ හරහට ප්‍රසාරණය නිදීම යයි කියනු ලැබේ.
ඔහුට මෙසේ දැනීමෙන් මෙසේ වේ. සතා යයි සත්වයා සිටියි. යයි කියයි. කිසි සත්වයෙක් යන්නේ හෝ සිටින්නේ හෝ නැත. යම් සේ වනාහි කරත්තය යයි, කරත්තය සිටියයි කියයි. යන හෝ සිටින කරත්තයක් නැත. ගොනුන් සතර දෙනෙකු යොදා දක්ෂ රියදුරකු පදවන කරත්තය සිටී යයි වවහාර මාත්‍රයක් වේ. එසේම නොදැනීම් අර්ථයෙන් කරත්තය මෙන් ශරිරය. සිතින් උපන් වාතය ගොනුන් මෙනි. සිත රියැදුරා මෙනි. යමි යි සිටිමියි සිත උපන් කල්හි වායෝ ධාතුව විඤ්ඤත්තිය උපදවන්නේ උපදී. චිත්තකිරිය වායෝ ධාතුව පැතිරීමෙන් ගමනාදිය පවත්වයි. එයින් සත්වයා යයි. සත්වයා සිටියි. මම යමි මම සිටිමි යයි ව්‍යවහාර මාත්‍රයක් වේ.
එහෙයින් මෙසේ හේතු ප්‍රත්‍ය වශයෙන්ම පවත්වන ගමනාදිය සලකන්නේ මෙතෙමේ යන්නේ හෝ යන්නෙමියි දනී. සිටින්නේ හෝ හිඳින්නේ හෝ - නිදන්නේ හෝ නිදන්නෙමියි දනී යයි දත යුතුය.
**යථා යථා වා පනස්ස කායො පණිහිතො හොති තථා තථා නං පජානාති** - මෙය සර්ව සංග්‍රාහික වචන වේ. මෙය කියන ලද්දේ වේ. යම් යම් ආකාරයෙන් ඔහුගේ කය සිටියේ වේද? ඒ ඒ ආකාරයෙන් එය දැනගනී. ගමනාකාරයෙන් සිටියේ යයි යයි දැනගනී. සිටින හිඳින-නිදන ආකාරයෙන් සිටියේ නිදන්නේ යයි දැනගනී.
**ඉති අජ්ඣත්තං වා** - මෙසේ තමාගේ හෝ සිව් ඉරියව් පිරික්සීමෙන් කයෙහි කය අනුව බලමින් වාසය කරයි. **බහිද්ධා වා** - අනුන්ගේ හෝ සිව් ඉරියව් පිරික්සීමෙන් **අජඣත්ත බහිද්ධා වා** - කලකින් තමාගේ කලකින් අනුන්ගේ සිව් ඉරියව් පරික්ෂා කිරීමෙන් කයෙහි කය අනුව බලමින් වාසය කරයි. **සමුදය ධම්මානුපස්සී** - ආදියෙහි වනාහි අවිද්‍යා සමුදයෙන් රූප සමුදය වේ ආදි නයින් පස් ආකාරයකින් රූපස්කන්ධයේ හට ගැනීම ද විනාශය ද බැහැර කළයුතුය. ඒ සඳහා මෙහි “සමුදය ධම්මානුපස්සී” යනාදිය කියන ලදී. **අත්ථිකායොති වා පනස්ස** - ආදිය කියන ලද පරිදිම වේ.
මෙහි ද සිව් ඉරියව් පරික්සීම ඇති කල්හි දුක්ඛ සත්‍යය. එය හටගත් පෙර තෘෂ්ණාව වූ සමුදය සත්‍යය, දෙකම නොපැවතීම වූ නිරෝධ සත්‍යය, දුක දැන ගැනීම සමුදය ප්‍රහානය නිවන අරමුණුවීම වූ ආර්ය මාර්ග මාර්ග සත්‍යය වේ. මෙසේ චතුස්සත්‍යය වශයෙන් උත්සාහ කොට නිවනට පැමිණේ යයි මෙය සිව් ඉරියව් පරික්ෂාකරන එක් භික්ෂුවකගේ රහත් බව දක්වා නිවන් මග වේ.
මෙසේ ඉරියව් වශයෙන් කායානුපස්සනාව වේද, දැන් සිව් විමසන නුවණ වශයෙන් බෙදීමට “පුන චපර” යනාදිය කීහ. එහි “අභික්කන්ත” ආදිය සාමඤ්ඤ පලයෙහි වර්ණනා කරන ලදී. **ඉති අජඣත්තං වා** - මෙසේ සිව් විමසන නුවණ පිරික්සීමෙන් තමාගේ හෝ කයෙහි අනුන්ගේ හෝ කයෙහි කලෙක තමාගේ හෝ කලෙක අනුන්ගේ හෝ කයෙහි කය අනුව බලමින් වාසය කරයි. මෙහි ද “සමුදය ධම්මානු පස්සී” යනාදියෙහි රූපස්කන්ධයේම සමුදය ද නිරෝධයද බැහැර කළ යුතුය. සෙස්ස කියන ලද පරිදිමය.
මෙහි සිව් විමසන නුවණ පිරික්සීම ඇති කල්හි දුක්ඛ සත්‍යය. එය හටගන්නා පෙර තෘෂ්ණාව වූ සමුදය සත්‍යය. දෙකම නොපවතින නිරෝධ සත්‍යය කියන ලද ආකාර ආර්ය මාර්ග වූ මාර්ග සත්‍යය වේ. මෙසේ සිව්සස් වශයෙන් උත්සාහ කොට නිවනට පැමිණේ. මෙය සිව් විමසන නුවණ පිරික්සන එක් භික්ෂුවකගේ රහත් බව දක්වා නිවන් මගයි.
මෙසේ සිව් විමසන නුවණ වශයෙන් කායානුපස්සනාව බෙදා දැන් පිළිකුල් මෙනෙහි කිරීම් වශයෙන් බෙදීමට “පුන චපරං” යනාදිය කීහ. එහි **ඉමමෙව කායං** - යනාදියෙහි යමක් කිව යුතු වන්නේ නම් ඒ සියල්ල සියළු ආකාරයෙන් විස්තර වශයෙන් විසුද්ධි මාර්ගයෙහි කායගතා සති කමටහන්හි කියන ලදී. **උභතො මුඛා** - යටද උඩදැයි මුඛ දෙකකින් යුක්ත වූ, **නානා විහිතස්ස** - නා නා විධ වූ.
මෙහි මෙය වනාහි උපමා සංසන්දනයයි. උභතො මුඛ මල්ලක් මෙන් සිව් මහා භූත කයයි. එහි මිශ්‍ර කොට බහාලන ලද නා නා විධ ධාන්‍ය මෙන් කේසාදි දෙතිස් කොටස් ඇති මිනිසා මෙන් යෝගාවචරයා. ඔහුගේ ඒ මල්ල ලිහා බලන්නාට නා නා විධ ධාන්‍ය ප්‍රකට කාලය මෙන් යෝගියාට දෙතිස් කොටස් ප්‍රකට කාලය දත යුතුය. **ඉති අජඣත්තං වා** - මෙසේ කෙස් ආදිය පිරික්සීමෙන් තමාගේ කයෙහි හෝ අනුන්ගේ කයෙහි හෝ කලෙක තමාගේ හෝ කලෙක අනුන්ගේ හෝ කයෙහි කය අනුව බලමින් වාසය කරයි. මින්පසු කියන ලද පිළිවෙළමය. හුදෙක් මෙහි දෙතිස් කොටස් පිරික්සීමක් ඇති කල්හි දුක්ඛ සත්‍යයයි මෙසේ යෝජනා කොට නිවන් මග දත යුතුය. සෙස්ස පෙර ඒවාට සමාන වේමය.
මෙසේ පිළිකුල් මෙනෙහි කිරීම් වශයෙන් කායානුපස්සනාව බෙදා දැන් ධාතු මෙනෙහි කිරීම් වශයෙන් බෙදීමට “පුන චපරං” යනාදිය කීහ. එහි මේ උපමා සංසන්දනය සමග අර්ථ වර්ණනාවයි. යම් සේ කිසියම් ගෝ ඝාතකයෙක් හෝ ඔහුගෙන් බත් වැටුප් ලබන ඝාතක අතවැසියෙක් හෝ එළ දෙනක මරා සිදුරු කොට සිව් අතට මහා පාරවල් ගිය වීථි මාර්ග සංඛ්‍යාත සතර මහා සන්ධියක කොටස් කොටස් කොට සිටින්නේය. එසේම භික්ෂුව සිව් ඉරියව්වලින් යම් ආකාරයකින් සිටියේ යම්සේ සිටි යම්සේ සිටි බවින්ම යම්සේ පිහිටුවන ලද කය, මේ කයෙහි පඨවී ධාතු අපෝ ධාතු තේජෝ ධාතු වායෝ ධාතු ඇතැයි මෙසේ ප්‍රත්‍යවේක්ෂා කරයි.
කුමක් කියන ලදද? යම්සේ ගෝ ඝාතකයා දෙන පෝෂණය කරන්නේ ද ඝාතනයට ගෙන යන්නේ ද ගෙන ගොස් එහි බැඳ තබන්නේ ද වධයට පමුණුවන්නේ ද වධයෙන් මළ දෙන බලන්නේ ද තවමත් එළදෙන යන සංඥාව අතුරුදහන් නොවේ. මළ සිරුර කපා සිදුරු කරන තුරු ද ඒ සංඥාව පවතී. බෙදා කොටස් කළවිට දෙන යන සංඥාව අතුරුදහන් වේ. එවිට මස් යන සංඥාව පවතී. එවිට ඔහුට “මම එළදෙන විකුණමි. මේ එළදෙන ගෙනයමි” යන සංඥා ඇති නොවේ. මම මස් විකුණමි. මේ මස් ගෙනියන්නේ ද වේ” යන සංඥා ඇති වේ. එසේම මේ භික්ෂුවගේ ද පෙර බාල පෘථග්ජන කාලයේ ගිහි වූයේ ද පැවිදි වූයේ ද සත්වයෙක් හෝ පුද්ගලයෙක් හෝ යන සංඥාව අතුරුදහන් නොවේ. යම්තාක් මේ කය යම්සේ සිටියේ යම්සේ පිහිටුවන ලද ඝන වූ කය වෙන්කොට ධාතු වශයෙන් ප්‍රත්‍යවේක්ෂා නොකෙරෙයිද එතෙක් සත්වයෙක් පුද්ගලයෙක් යන සංඥාව පවතී. ධාතු වශයෙන්ම සිත සිටී. එයින් කීහ භගවත්හු මේ කයම යම්සේ සිටියේ යම්සේ පිහිටුවන ලද්දේ ධාතු වශයෙන් ප්‍රත්‍යවේක්ෂා කරයිද? මේ ශරීරයේ පඨවි ධාතු ආපෝ ධාතු තෙජෝ ධාතු වායෝ ධාතු ඇත. මහණෙනි, යම්සේ වනාහි දක්ෂ ගෝඝාතකයෙක් හෝ... වායෝ ධාතු” යයි. යෝගියා ගෝඝාතකයා මෙනි. සත්ව සංඥාව එළදෙන යන සංඥාව මෙනි. සිව් ඉරියව් සිව්මහා පථ මෙනි. ධාතු වශයෙන් ප්‍රත්‍යවේක්ෂා කිරිම සිදුරු වශයෙන් බෙදා සිටින්නා වැනිවේ. මේ මෙහි පෙළ වර්ණනාවයි. කමටහන් කථාව වනාහි විසුද්ධි මාර්ගයෙහි විස්තර කරන ලදී.
**ඉති අජඣත්තං වා **- මෙසේ සිව් ධාතු පරික්ෂා කරන්නේ තමාගේ කයෙහි හෝ අනුන්ගේ කයෙහි හෝ කලක තම කයෙහිද කලක අනුන්ගේ කයෙහි ද කය අනුව බලමින් වාසය කරයි. මෙයින් පසු කියන ලද පිළිවෙළම වේ. හුදෙක් සතර ධාතු පරීක්ෂා කරන කල්හි දුක්ඛ සත්‍යයයි මෙසේ යොදාගෙන නිවන් මග දත යුතුයි. සෙස්ස පෙර කියන ලද්දට සමාන වේ.
මෙසේ ධාතු මනසිකාර වශයෙන් කායානුපස්සනාව බෙදා දැන් නව ආකාර වූ අමුසොහොනෙහි මෘත ශරීර කොටස් බෙදීමට “පුන චපරං” යනාදිය කීහ. **සෙය්‍යථාපි පසෙසය්‍ය** - එහි යම්සේ බලන්නේය. **සරීරං** - මළ සිරුර. සොහොනෙහි හැරදැමූ. මැරි එක් දිනක් ඇත්තේ **එකාහමතං** - වේ. දෙදවසක් ගියේ **ද්වීහමතං** - වේ. තුන් දවසක් ඇත්තේ **තීහමතං** - වේ. මයින හමක් මෙන් වායුවෙන් ඔසවන ලද ජීවිතය අවසන් වූ පිළිවෙළින් ඉදිමී ගිය බැවින් උස්වගිය ඉදිමුණු බැවින් උද්ධුමාත, උද්ධුමාතක ඉදිමී ගිය බැවින් උස්වගිය ඉදිමුණු බැවින් උද්ධුමාත, පිළිකුල් බැවින් හෝ පිළිකුල් උද්ධුමාතයයි **උද්ධුමාතකං** - වේ. විනීල යනු වෙනස්ව බිඳුණු වර්ණයයි. විනීලම විනීලක වේ. පිළිකුල් බැවින් හෝ පිළිකුල් වූ විනීලය **විනීලකං** - වේ. මස් වැඩි තැන්වල රතු වූ සැරව වැඩි තැන්වල සුදු වර්ණ වූ බොහෝ සෙයින් නිල් වර්ණයේ නිල් ස්ථානයෙහි නිල් වස්ත්‍රයක් පෙන්වූ මෙන් මෘත ශරිරයටම අධි වචනයකි. බිඳුණු තැන්වලින් වන මුඛ නවයකින් හෝ වැගිරෙන්නා වූ සැරව විපුබ්බ වේ. **විපුබ්බයම විප්‍රබ්බකං** - වේ. පිළිකුල් බැවින් හෝ පිළිකුල් වූ **විපුබ්බක ජාතං** වේ.
**සො ඉමමෙව කායං** - ඒ භික්ෂුව තමාගේ ශරීරය එය සමග නුවණින් ම එක් කරයි. පමුණුවයි. කෙසේද? **අයංපි ඛො කායො එවං භාවි එවං ධම්මො එතං අනතීතො** - මේ කයද මෙසේ වන්නේය. මේ ස්වභාවය වේ. මේ තත්ත්වය නො ඉක්මවයි. මෙය කියන ලද්දේ වේ. ආයුෂය, උෂ්ණය, විඤ්ඤාණය යන මේ ධර්ම තුනේ ඇතිතාක් මේ කය සිටීම් ගමනාදියට හැකි වේ. මේවා වෙන්වීමෙන් මේ කයද මේ ස්වභාවය වේ. මේ කුණු ස්වභාවය වේ. **එවං භාවී** - මෙසේ උද්ධුමාතකාදි භේදය වන්නේය. **එතං අනතීතො** - මේ උද්ධුමාතකාදි ස්වභාවය නො ඉක්මවන්නේය. **ඉති අජඣත්තං වා** - මෙසේ උද්ධුමාතකාදි පිරික්සීමෙන් තමාගේ කයෙහි හෝ අනුන්ගේ කයෙහි හෝ කලක තමන්ගේ හෝ කලක අනුන්ගේ හෝ කයෙහි කය අනුව බලමින් වාසය කරයි.
**ඛජ්ජමානං** - උදර ආදියෙහි හිඳ බඩ මස තොල්මස ඇස්කූප ආදිය උදුර උදුරා කනු ලබන්නේ, **සමංස ලොහිතං** - සේස වූ අවසේස මස් ලේ වලින් යුත්. **නිම්මංස ලොහිතමක්ඛිත්තං** - මස් ක්ෂීණ වූයේ ද ලේ නොවියලේ. ඒ සඳහා කියන ලදී. **අඤ්ඤෙන** - අන්‍ය පැත්තකින්, **හත්ථට්ඨිකං** - හැටහතරක් භේද වූ ද අත් ඇට වෙන වෙනම විසුරුණා වූ. පා ඇටවල ද මෙම නයම වේ.
**තෙරො වස්සිකානි** - ඉකුත් වූ අවුරුදු ඇති, **පූතීනි** - අභ්‍යවකාසයෙහි පැවති වායුව අව්ව වැස්ස ස්පර්ශයෙන් අවුරුදු ගණන් ගත වී කුනු වේ. පොළොව ඇතුලේ මේ කියන ලද නයින්ම කණු ලබන ආදීන්ගේ වශයෙන් යොදා ගත යුතුය. **ඉති අජ්ඣත්තං වා** - මෙසේ කනු ලබනු ආදිය පිරික්සීමෙන් කුඩුවීම දක්වා තමාගේ හෝ කයෙහි අනුන්ගේ හෝ කයෙහි කලක තමාගේ කයෙහි කලක අනුන්ගේ කයෙහි කය අනුව බලමින් වාසය කරමි.
මෙහි සිට නවසීවථික එකතු කළ යුතුයි. 
1. එකාහමතං වා යනාදි නයින් කියන ලද සියල්ල එකය 
2. කාකෙහි වා ඛජ්ජමානා ආදිය එකකි
3. අට්ඨිකසංඛලිකං සමංස ලොහිතං නහාරු සම්බන්ධං එකකි
4. නිම්මංස ලොහිතමක්ඛිත්තංනහාරු සම්බන්ධං එකකි
5. අපගත මංසලොහිතං තහාරු සම්බන්ධං එකකි
6. අට්ඨිකානි අපගත සම්බන්ධානි එකකි
7. අට්ඨිකානි සෙතානි සංඛවණ්ණුපතිභානි එකකි
8. අට්ඨිකානි පුඤ්ජකිතානි තෙරො වස්සිකානු එකකි
9. අට්ඨිකානි පූතීනි චුණ්ණක ජාතානි එකකැ යි
මහණෙනි, මෙසේ මේ නවසීවථික දක්වා කායානුපස්සනාව අවසන් කරන්නේ කීහ. එහි නවසීවථික පරික්ෂා කරන කල්හි දුක්ඛ සත්‍යය එය උපදවන පෙර තෘෂ්ණා සමුදය සත්‍යය, දෙකේම නොපැවැත්ම නිරෝධ සත්‍යය දුක දැනගැනීම සමුදය දුරුකිරීම නිරෝධය අරමුණු කිරීම ආර්ය මාර්ගය වූ මාර්ග සත්‍ය යන මෙසේ සිව්සස් වශයෙන් උත්සාහවත් කොට නිවණට පැමිණේ යයි නවසීවථික පිරික්සන භික්ෂුන්ගේ රහත් බව දක්වා නිවන් මග වේ.
මෙපමණකින් ආනාපාන කොටස, ඉරියව් කොටස, සිව් විමසන නුවණ කොටස, පිළිකුල් මෙනෙහි කරන කොටස, ධාතු මෙනෙහි කරන කොටස, නව සීවථික කොටස යයි කොටස් තුදුසකින් කායානුපස්සනාව නිමියේ වේ. එහි අනාපාන කොටස පිළිකුල් මෙනෙහි කරන කොටස යන මේ කොටස් දෙක අපර්ණා කමටහන් වේ. සීවථික වනාහි ආදීනව අනුපස්සනා වශයෙන් කියන ලද බැවින් සෙසු දොලොස උපචාර කමටහන්ම වේ.
මෙසේ භාග්‍යවතුන් වහන්සේ තුදුස් ආකාරයකින් කායානුපස්සනා සතිපට්ඨානය කියා දැන් නවාකාර වූ වේදනානු පස්සනාව කීමට “කථඤ්ච භික්ඛවෙ” යනාදිය කීහ.
එහි **සුඛං වෙදනං** - කායික හෝ චෛතසික සැප වේදනාවක් විඳිනු ලබන්නේ මම සැප වේදනාවක් විඳිමියි දැන ගනී යන අර්ථය වේ. එහි උඩුකුරුව හෝනා දරුවෝ කිරිබොන කාලයෙහි සැප වේදනා විඳිමියි දනිති. මෙය එබඳු වූ දැනීමක් සඳහා නොකියන ලදී. එබඳු රූප වූ දැනුම සත්වයා යන විශ්වාසය දුරු නොකරයි. ආත්ම සංඥාව නො උදුරයි. කමටහනක් හෝ සතිපට්ඨාන භාවනාවක් හෝ නොවේ. මේ භික්ෂුවගේ දැනුම වනාහි සත්වයා යන ඇදහීම දුරුකරයි. ආත්ම සංඥාව උදුරා දමයි. කමටහනක් මෙන්ම සතිපට්ඨාන භාවනාවක් ද වේ. මෙය කවරෙක් විඳීද? වේදනාව කාගේද ? කුමක් නිසා වේදනාව වීද? මෙසේ විමසන නුවණින් දැනීම සඳහා කියන ලදී.
එහි කවරෙක් විඳීද? කිසි සත්වයෙක් හෝ පුද්ගලයෙක් හෝ නොවිඳී. කාගේ වේදනාවකද? කිසි සත්වයෙකුගේ හෝ පුද්ගලයෙකුගේ හෝ වේදනාව නොවේ. වේදනාවට හේතුව කිමද? වස්තු අරමුණු හෝ මේ වේදනාවට හේතු වේ. මෙතෙම මෙය කෙසේ දැනගනීද? ඒ ඒ සැප ආදිය වස්තු අරමුණු කොට වේදනාව විඳීයයි සලකන්නේ හේ සැප වේදනා විඳිමියි දැනගනි යයි දත යුතුය. සිතුල්පව්වෙහි එක්තරා තෙර නමක් මෙන්,
තෙරුන් වහන්සේ වනාහි බලවත් වේදනාවෙන් අපහසු කාලයෙහි කෙඳිරිගාමින් එහාට මෙහාට පෙරළෙයි. එක් දහරෙක් උන්වහන්සේට කීය. ස්වාමීනි රිදෙන්නේ කොතනද? ඇවැත්නි වෙනම රිදෙන තැනක් නම් නැත. වස්තු අරමුණු කොට වේදනාව විඳි. මෙසේ දන්නා කාලයේ පටන් ඉවසීමට යෙහෙකි. තෙරුන් වහන්සේ ඉවසූහ. වාතය හෘදය වස්තුව පැලීය. ඇඳෙහි බඩවැල් එකතු විය. තෙරහු දහරාට පෙන්වූහ. ඇවැත්නි පෙමණ ඉවසීම වටීද? දහරා නිශ්ශබ්ද විය. තෙරුන් වහන්සේ වීර්ය සමථය යොදා සිවු විළිසිසියා සහිත රහත් බවට පැමිණ පිරිනිවන් පෑහ.
යම්සේ සැප ද එසේම දුක.... නිරාමිස අදුක්ඛමසුඛ වේදනා විඳින්නේ නිරාමිස අදුක්ඛමසුඛ වේදනා විඳිමියි දැනගනී. මෙසේ භාග්‍යවතුන් වහන්සේ රූප කමටහන් කියන්නේ යම් හෙයකින් ස්පර්ශ වශයෙන් හෝ සිත් වශයෙන් හෝ කියනු ලබන්නේ ප්‍රකට නොවේ. අඳුරක් මෙන් හැඟෙයි. වේදනා වනාහි උපත ප්‍රකටය, ඒ වේදනාව වශයෙන් ප්‍රකට වේ. එහෙයින් සක්‍ර ප්‍රශ්නයෙහි මෙන් මෙහි ද වේදනා වශයෙන් වේදනා අරූප කමටහන කීහ. එහි රූප අරූප වශයෙන් කමටහන් දෙයාකාරය යනාදි කථා මාර්ගය සක්‍ර ප්‍රශ්නයෙහි කියන ලද අයුරින්ම දත යුතුය.
එහි සැප විඳිති ආදියෙහි මෙය අන්‍ය වූ විශේෂ ධර්ම පරියායකි. **සුඛං වෙදනං වෙදියාමිති පජානාති** - සැප වේදනා ඤාණයෙහි දුක්වේදනාවේ අභාවයෙන් සැප වේදනාව විඳින්නේ සැප වේදනාවම විඳිමි යයි දැනගනී. එයින් පෙර වූ දුක් වේදනාව දැන් නොමැති හෙයින් ද මේ සැප වේදනාව මෙයින් පෙර නොවූ හෙයින් වේදනාව නම් අනිත්‍යය, ස්ථිර නැත. වෙනස්වන ස්වභාවය ඇත්තේ වේ. මෙසේ මෙහි දැනීම ඇත්තේ වේ. භාග්‍යවතුන් වහන්සේ විසින් මෙය කියන ලදී.
“ගිනිවෙස්න, යම්කලක සැප වේදනාව විඳියි ද ඒ කාලයෙහි දුක්වේදනාව නොවිඳී. අදුක්ඛමසුඛ වේදනා” නොවිඳි සැප වේදනාවම ඒ කාලයෙහි විඳී. ගිනි වෙස්න, යම්කලක දුක්... අදුක්ඛමසුඛ වේදනාව විඳීද එසමයෙහි සැප වේදනාව නොවිඳී, දුක් වේදනාව නොවිඳී. එසමයෙහි අදුක්ඛමසුඛ වේදනාවම විඳී. ගිනිවෙස්න සැප වේදනාව ද අනිත්‍ය වේ. සංඛතය පටිච්ච සමුප්පන්නය, ක්ෂය ධර්මය, ව්‍යය ධර්මය, විරාග නිරෝධ ස්වභාවය වේ. දුකද.... ගිනිවෙස්න, අදුක්ඛමසුඛ වේදනාව ද අනිත්‍යය... නිරෝධ ස්වභාවය වේ. ගිනිවෙස්න, මෙසේ බලන්නේ, අසන්නේ ආර්ය ශ්‍රාවකයා සැප වේදනාවෙහි ද කලකිරේ. දුක් වේදනාවෙහි ද කලකිරේ. අදුක්ඛමසුඛ වේදනාවෙහි ද කලකිරේ. කලකිරීම විරාගය පිණිස පවතී. විරාගය මිදීම සඳහා පවතී. මිදීම මිදුනෙමි යන ඤාණය වේ. ජාති ක්ෂීණ විය. බඹසර වැස නිමියේය. කළයුතු දේ කොට අවසන් විය. මෙලොව මින්මතු කළයුත්තක් නැතැයි දැනගනී.
සාමිස සැප හෝ යනාදියෙහි සාමිස සැප නම් පඤ්චකාම ගුණ මිශ්‍ර වූ ගේහසිත සොම්නස් හයේ වේදනාවය, නිරාමිස සැප නම් නෙක්ඛම්ම සොම්නස් වේදනා හයය, සාමිස දුක් නම් ගෙහසිත දොම්නස් වේදනා හයය. නිරාමිස දුක් වේදනා නම් නෙක්ඛම්ම දොස් වේදනා හයයි, සාමිස අදුක්ඛමසුඛ නම් ගෙහසිත උපේක්ෂා වේදනා හයයි, නිරාමිස අදුක්ඛමසුඛ වේදනා නම් නෙකඛම්ම උපේක්ෂා වේදනා හයයි. ඒවායේ විභාගය සක්ක පඤ්හයේ කියන ලදමය.
මෙසේ සැප වේදනාදිය පිරික්සීමෙන් තමාගේ වේදනාවල අනුන්ගේ වේදනාවල කලක තමාගේ, වේදනාවල කලක අනුන්ගේ වේදනාවල වේදනාව අනුව බලමින් වාසය කරයි. **සමුදය වයධම්මානු පස්සීවා** - මෙහි වනාහි අවිද්‍යාව ඇතිවීමෙන් නැතිවීමද දකින්නේ වේදනාවල සමුදය ධම්මානුපස්සීව හෝ වාසය කරයි. වේදනාවල වය ධම්මානු පස්සීව හෝ වාසය කරයි. වේදනාවල කලක සමුදය ධම්මානු පස්සීව හෝ කලක වයධම්මානු පස්සීව හෝ වාසය කෙරේ යයි දත යුතුය. මින්පසු කායානුපස්සනාවේ කී පරිදිමය. හුදෙක් මෙහි වේදනා පරික්ෂා කරන කල්හි දුක්ඛ සත්‍යයයි මෙසේ යොදාගෙන වේදනා පිරික්සන භික්ෂුවගේ නිවන් මග දත යුතුය. සෙස්ස එලෙසින්ම වේ.
මෙසේ නව ආකාරයකින් වේදනානුපස්සනා සතිපට්ඨානය කියා දැන් සොළොස් ආකාර චිත්තානුපස්සනාව කීමට “කථඤ්ච භික්ඛවෙ” යනාදිය කීහ. එහි **සරාගං** - අට ආකාරය, ලොභ සහගතය. **වීතරාගං** - ලෞකික කුසල අව්‍යකෘත මෙය වනාහි ධම්ම සම්මර්ශන, න ධම්ම සමොධාන වශයෙන් වේ. එහෙයින් මෙහි එක පදයකවත් ලෝකොත්තරය නො ලබයි. සෙසු අකුසල් සිත් සතර පෙර පද හෝ පසු පද හෝ ඇසුරු නොකරයි. **සදොසං** - දෙයාකාරය. දොම්නස් සහගතය. **වීත දොසං** - ලෞකික කුසල අව්‍යාකතය. සෙසු දස අකුසල සිත් පෙර පද හේ පසුපද හෝ භාජනය නොකරයි. විචිකිච්ඡා සහගත ද උද්ධච්ච සහගත දැයි දෙයාකාරය. යම් හෙයකින් වනාහි මෝහය සියළු අකුසල සිත්වල උපදී. එහෙයින් සෙසු ඒවාද මෙහි වටීමය. මේ දෙකෙහි දොලොස් අකුසල් සිත් ඇතුළත් වේ. **වීතමොහං** - ලෞකික කුසල අව්‍යාකත. **සංඛිත්තං** - ථීන මිද්ධ පතිත වූ මෙය හැකුළුණු සිත නම් වේ. උද්ධච්ච සහගත වූ මෙය විසුරුවන ලද සිතය.
**මහග්ගතං** - රූපාවචර සහ අරූපාවචර, **අමහග්ගතං** - කාමාවචර. **සඋත්තරා** - කාමාවචර, **අනුත්තරං** - රූපාවචර අරූපාවචර. එහි ද ස උත්තර රූපාවචර ද අනුත්තර අරූපාවචර ද වේ. **සමාහිතං** - යමෙකුට අර්පනා සමාධි හෝ උපචාර සමාධි ඇත. **අසමාහිතං** - උභය සමාධි විරහිත. **විමුත්තං **- තදංග වික්ඛමභත විමුක්තියෙන් මිදුනා වූ. **අවිමුත්තං** - උභය විමුත්ති විරහිත වූ, සමුච්ඡෙද, පටිප්පස්සද්ධි, නිස්සරණ විමුක්තීන්ගේ වනාහි මෙහි අවකාසයක් නැත.
**ඉති අජඣත්තං වා** - මෙසේ සරාගා දි පරික්ෂාවෙන් යම් යම් ක්ෂණවල යම් යම් සිතක් පවතී. එය සලකන්නේ තමාගේ සිතේ හෝ අනුන්ගේ සිතේ හෝ කලක තමාගේ කලක අනුන්ගේ හෝ සිතේ සිත අනුව බලමින් වාසය කරයි. **සමුදය වය ධම්මානුපස්සී** - මෙහි වනාහි අවිද්‍යා සමුදයෙන් විඤ්ඤාණ සමුදය යයි මෙසේ පස් පස් ආකාරයෙන් විඤ්ඤාණයේ සමුදය ද විනාශය ද බැහැර කළ යුතුය. මෙයින් පසු කියන ලද පිළිවෙළමය. හුදෙක් මෙහි සිත පිරික්සන කල්හි දුක්ඛ සත්‍ය යයි මෙසේ යොදාගෙන සිත පරික්ෂා කරන භික්ෂුවගේ නිවන් මග දත යුතුය. සෙස්ස එපරිදිමය.
මෙසේ සොළොස්විධ වූ චිත්තානු පස්සනා සතිපට්ඨානය කියා දැන් පංචවිධ වූ ධම්මානු පස්සනාව කීවේ **“කථං ච භික්ඛවෙ”** යනාදිය කීහ. තවද භාග්‍යවතුන් වහන්සේ කායානුපස්සනාව සුද්ධ පිරික්සීමෙන් දේශනා කළහ. වේදනා චිත්ත පස්සනා සුද්ධ අරූප පිරික්සීමෙන් දේශනා කළහ. දැන් රූපාරූප මිශ්‍රව පිරික්සීමෙන් දේශනා කිරීමට “කථං ච භික්ඛවෙ” යනාදිය කීහ. කායානුපස්සනාවෙන් හෝ රූපස්කන්ධ පරීක්ෂාව කියන ලදී. වේදනානුපස්සනාවෙන් වේදනාස්කන්ධ පරික්ෂාව ද චිත්තානු පස්සනාවෙන් විඤ්ඤාණස්කන්ධ පරික්ෂාව ද දැන් සඤ්ඤා සංකාරස්කන්ධ පරික්ෂාව ද කීමට “කථං ච භික්ඛවෙ” යනාදිය කීහ.
එහි **සන්තං** - නිතර හැසිරීම් වශයෙන් විද්‍යාමාන වූ, **අසන්තං** - හැසිරීම් වශයෙන් නොවන හෝ ප්‍රහීනභාවයෙන් හෝ අවිද්‍යාමාන, යථාවා යම් කාරණයකින්. **කාමඡන්දෙස්ස උප්පාදො හොති, තංච පජානාති **- ඊට කරුණු දනී. මෙසේ මේ නයින් සියළු පදවල අර්ථ දත යුතුය.
එහි සුභ නිමිත්තෙහි නුනුවණින් මෙනෙහි කිරීමෙන් කාමච්ඡන්දය උපදී. සුභ නිමිත්ත නම් සුභ දේද සුභ නිමිත්තකි. සුභ අරමුණ ද සුභ නිමිත්තකි. අයොනිසොමනසිකාරය නම් උපාය රහිත මෙනෙහි කිරීමයි. අමාර්ග මෙනෙහි කිරීමයි. අනිත්‍යයෙහි නිත්‍යයයි හෝ දුකෙහි සැපයයි හෝ අනාත්මයෙහි ආත්මයයි හෝ අසුභයෙහි සුභ යයි හෝ මෙනෙහි කිරීමයි. එය එහි බහුලව පැවැත්වීමෙන් කාමච්ඡන්දය උපදී. එයින් කීහ භගවත්හු: මහණෙනි සුභ නිමිත්තක් ඇත. එහි නුනුවණින් මෙනෙහි කිරීම් බහුල බව පිණිස මහත්බව පිණිස මෙය ආහාරය වේ.
[missing here?] අසුභ නිමිත්ත නම් අසුභය ද අසුබ අරමුණද වේ. නුවණින් මෙනෙහි කිරීම නම් උපාය මෙනෙහි කිරීමය. අනිත්‍යයෙහි අනිත්‍යයයි හෝ දුකෙහි දුක යයි හෝ ආත්මයෙහි අනාත්මයයි හෝ අසුභයෙහි අසුභයයි හෝ මෙනෙහි කිරීමය. එය බහුල වශයෙන් පවත්වන්නේ කාමච්ඡන්දය ප්‍රහීන වේ. එයින් කීහ භාග්‍යවතුන් වහන්සේ: මහණෙනි අසුභ නිමිත්තක් ඇත. එහි නුවණින් මෙනෙහි කිරීම බහුල වූයේ නූපන් කාමච්ඡන්දයේ නූපදීම සඳහා උපන් කාමච්ඡන්දයේ ප්‍රහානය පිණිස මෙයට හේතුවේ.
තවද ධර්ම සයක් කාමච්ඡන්දයේ ප්‍රහානය පිණිස පවතී. අසුභ නිමිත්ත දැනගැනීම, අසුභ භාවනානුයෝගය, ඉන්ද්‍රියවල වැසු දොරවල් ඇතිබව (ඉන්ද්‍රය සංවරය) භෝජනයෙහි පමණ දැනීම, කලණ මිතුරන් සේවනය, සත්ප්‍රාය වූ කථා යනුවෙනි. දසවිධ වූ අසුභ නිමිති ඉගෙන ගන්නාට ද කාමච්ඡන්දය ප්‍රහීන වේ. භාවනා කරන්නාට ද ඉන්ද්‍රිය සංවරය ඇත්තාට ද සතර පස් පිඩකට ඉඩ තබා ජලය පානය කොට යැපෙන පමණකට භාජනයෙහි පමණ දැනීම ද එයින් කීහ.
අසුභකම්මික තිස්ස තෙරුන් මෙන් අසුභ භාවනාවෙහි ඇලුණු කල්‍යාණ මිත්‍රයකු ඇසුරු කරන්නාට ද කාමච්ඡන්දය ප්‍රහීන වේ. සිටින හිඳින තැන්වල දස අසුභ නිශ්‍රිත කථාවෙන් ද ප්‍රහීන වේ. එයින් කියන ලදී. “ධර්ම සයක් කාමච්ඡන්දය ප්‍රහීන වීම පිණිස පවතී”. මේ ධර්ම හයෙන් ප්‍රහීන වූ කාමච්ඡන්දය රහත් මාර්ගයෙන් මතුවට නොඉපදවීම වේ යයි දැනගනී.
පටිඝ නිමිත්තෙහි නුනුවණින් මෙනෙහි කිරීමෙන් ව්‍යාපාදය (තරහ) ඉපදීම වේ. එහි ගැටීම ද ගැටීම් නිමිත්ත ද ගැටීම් අරමුණ ද ගැටීම් නිමිති වේ. නුනුවණින් මෙනෙහි කිරීම සියළු තැන එකම ලක්ෂණය වේ. එය ඒ නිමිත්තෙහි බහුලව පැවතීමෙන් ව්‍යාපාදය උපදී. භාග්‍යවතුන් වහන්සේ එයින් කීහ. මහණෙනි, පටිඝ නිමිත්තක් ඇත. එහි නුනුවණින් මෙනෙහි කිරීම බහුල වූයේ නූපන් වූ හෝ ව්‍යාපාදයේ ඉපදීම පිණිස උපන්නා වූ හෝ ව්‍යාපාදයේ බොහෝ බව පිණිස මහත් බව පිණිස මෙය හේතුවන්නේය.
මෙත්‍රී සහගත චේතනා විමුත්තයෙන් යයි කී කල්හි අප්පමාණ ද උපචාරය වටී. **චෙතොවිමුත්ති -** අර්පණාව, නුවණින් මෙනෙහි කිරීම කියන ලද ලක්ෂණම වේ. එය එහි බහුලව පවත්වන්නේ ව්‍යාපාදය ප්‍රහීන වේ. එයින් කීහ. “මහණෙනි, චේතෝවිමුත්ති මෛත්‍රිය ඇත. එහි නුවණින් මෙනෙහි කිරිම බහුල වූයේ නූපන් ව්‍යාපාදයේ නූපදීම පිණිස උපන් ව්‍යාපාදයේ ප්‍රහානය පිණිස එයම හේතුවේ.
තවද ව්‍යාපාද ප්‍රහානය පිණිස කරුණු හයක් පවතී. මෛත්‍රී නිමිත්ත ඉගණීම, මෛත්‍රී භාවනානු යෝගය, කළ ක්‍රියා ප්‍රත්‍යවෙක්ෂා කිරීම, සිහි කිරීම් බහුල වීම, කල්‍යාණ මිත්‍රත්වය. සප්පයා කථා යනුවෙනි. වෙන්කළ වෙන්නොකළ, දිසා පැතිරවීම් ආදි එක්තරා ආකාරයකින් මෛත්‍රිය ඉගෙන ගන්නාට ද ව්‍යාපාදය ප්‍රහීන වේ. නිම කළ නොකළ පැතරවීම් වශයෙන් මෛත්‍රිය වඩන්නාටද, ඔබ මොහු කිපී කුමක් කරන්නද? කිම ඔහුගේ සීලාදිය නැසීමට හැකිවේද? ඔබ ඔබේ කර්මයෙන් ඇවිත් තමාගේම කර්මයෙන් යන්නේ නොවේද? පිළි නොගත් ත්‍යාගයක් මෙන් උඩු සුළඟට දැමු දූවිලි මිටක් මෙන් මේ ක්‍රෝධය ඔහු මතට වැටෙන්නේය, මෙසේ තමාගේ ද අනුන්ගේ ද කළ ක්‍රියා ප්‍රත්‍යවේක්ෂා කරන්නාටද, දෙගොල්ලන්ගේ කළකියා ප්‍රත්‍යවේක්ෂා කොට සිහිකිරිමේ සිටියාටද? අස්සගුත්ත තෙරුන් මෙන් මෛත්‍රී භාවනාවේ ඇළුණු කල්‍යාණ මිත්‍රයකු සෙව්නාහට ද ව්‍යාපාදය ප්‍රහීන වේ. සිටින හිඳින තැන්වල මෛත්‍රී නිශ්‍රිත සප්පාය කථාවෙන් ද ප්‍රහීන වේ. එයින් කියන ලදී. ඡ ධම්මා ව්‍යාපාදස්ස ප්‍රහීනවීම පිණිස පවතී. මේ ධර්ම හයෙන් ප්‍රහීන වූ ව්‍යාපාදය අනාගාමි මාර්ගයෙන් මතුවට නො ඉපදීම වේ යයි දැනගනී.
නොඇලීම් ආදියෙහි නුනුවණින් මෙනෙහි කිරීමෙන් ථින මිද්ධයාගේ ඉපදීම වේ. අරතිය නම් කලකිරීම් බවය. තන්දි නම් කයේ අලස බවය. විජමිහිකා නම් කයෙහි මැලි බවය. භත්ත සම්මදො නම් බත් මතය, බත් දැවිල්ලය. සිතේ ලීන බව නම් සිතේ සැඟවුණු ආකාරයයි. මේ අරති ආදියෙහි නුනුවණින් මෙනෙහි කිරීම් බහුල වූයේ ථිනමිද්ධ උපදී. එයින් කීහ. මහණෙනි, අරතිය නන්දිය විජම්භිකා භත්ත සම්මදො චෙතසො ලීනත්තං ඇත. එහි නුනුවණින් මෙනෙහි කිරීම් බහුල වූයේ නූපන් ථිනමිද්ධයේ ඉපදීම පිණිස උපන් ථිනමිද්ධයේ බොහෝ බව මහත් බව පිණිස මේවා හේතු වේ.
ආරම්භ ධාතු ආදියෙහි නුවණින් මෙනෙහි කිරීමෙන් එහි ප්‍රහානය වේ. ආරම්භ ධාතු නම් පළමු ආරම්භ වීරියයි. නික්කම ධාතු නම් කුසීත බවින් නික්මෙන හෙයින් ඊට වඩා බලවත් වේ. පරක්කම ධාතු නම් තව තවත් ස්ථාන ආක්‍රමණය කරන බැවින් ඊටත් වඩා බලවත් වේ. මේ තුන් ආකාර වීර්යයෙහි නුවණින් මෙනෙහි කිරීම බහුලව පැවැත්වීමෙන් ථින මිද්ධ ප්‍රහීන වේ. එයින් කීහ. මහණෙනි, ආරම්භ ධාතු නික්කම ධාතු පරක්කම ධාතු ඇත. එහි නුවණින් මෙනෙහි කිරීම බහුල වූයේ නූපන් හෝ ථිනමිද්ධ නොඉපදීම පිණිස උපන් ථිනමිද්ධ ප්‍රහානය පිණිස හේතුවේ.
තවද කරුණු සයක් ථිනමිද්ධ ප්‍රහානය පිණිස පවතී. අතිභෝජනයෙහි නිමිති ගැනීම, ඉරියව් මාරු කිරීම, ආලෝක සංඥාව මෙනෙහි කිරීම, අභ්‍යවකාසයෙහි විසීම, කල්‍යාණ මිත්‍ර සම්පත්තිය, සංවාස කථා යනුවෙනි. ආහාර අතින් ගැනීම (උගුරේ ආහාර අතින් ගැනීම) කාපු තැනම වැතිරීම, කෑ පසු වස්ත්‍ර කයේ රඳවා ගැනීමට නොහැකිවීම, කවුඩන් උගුරේ ආහාර ගැනීම, කෑ දේ වමනය කිරීම. ආහාර වළඳා රාත්‍රි ස්ථාන දිවා ස්ථානවල සිට මහණදම් කරන්නාට ථිනමිද්ධ මහ ඇතකු මෙන් බසිමින් එයි. හතර පස් පිඩකට අවකාස තබා පැන් බී යැපෙන සුළු භික්ෂුවට එය නොවේ. මෙහි අති භෝජනයෙහි නිමිති ගන්නාට ථිනමිද්ධ ප්‍රහීන වේ. යම් ඉරියව්වක ථිනමිද්ධ බැසගනීද එයින් ඉරියව් මාරු කිරීමෙන් ද රාත්‍රියේ සඳ එලිය පහන් එලිය හුළු එලිය දාවල් හිරු එලිය මෙනෙහි කරන්නාට ද අභ්‍යවකාශයෙහි වාසය කරන්නාට ද මහා කාශ්‍යප තෙරුන් සමාන ප්‍රහීන ථිනමිද්ධ ඇති කල්‍යාණ මිත්‍රයකු සේවනය කරන්නාට ද ථිනමිද්ධ ප්‍රහීන වේ. සිටින හිඳින තැන්වල ධුතංග නිශ්‍රිත සප්පයා කථාව ද ථිනමිද්ධ දුරු කරයි. මේ කරුණු සයෙන් ප්‍රහීන වූ ථීන මිද්ධ රහත් මගින් මතු නොවන සේ නැති වේ යයි දැනගනී.
සිතින් ව්‍යපසමනය නොවූ කල්හි නුනුවණින් මෙනෙහි කිරීමෙන් උද්ධචච ඉපදීම වේ. අවුපසම නම් අවුපසන්තකාරයයි. එය අර්ථ වශයෙන් උද්ධච්ච කුක්කුචයම වේ. එහි නුනුවණින් මෙනෙහි කිරීම බහුලව පැවැත්වීමෙන් උද්ධච්ච කුක්කුචය උපදී. එයින් කීහ. මහණෙනි, සිතින් සංසිඳීමක් ඇත. එහි නුවණින් මෙනෙහි කිරීම බහුල වූයේ නූපන් උද්ධච්ච කුක්කුච්චයේ නූපදීම සඳහා උපන් උද්ධච්ච කුක්කුච්චයේ __ප්‍රහාණය __සඳහා මෙයම හේතුවේ.
[missing trans]
තව උද්ධච්ච කුක්කුචයේ ප්‍රහානය පිණිස කරුණු හයක් පවතී. බහුශ්‍රැතභාවය, විමසීම් ඇති බව විනයෙහි ප්‍රකෘති දන්නා බව, වෘද්ධයන් සෙව්නා බව, කල්‍යාණ මිත්‍රයන් ඇසුර සප්පාය කථා. බහුශ්‍රැතයා විසින් එකක් හෝ දෙකක් හෝ තුනක් හෝ හතරක් හෝ පහක් හෝ නිකායන් පෙළ වශයෙන් ද අර්ථ වශයෙන් ද ඉගෙන ගන්නාට ද උද්ධච්ච කුක්කුච්ච ප්‍රහීන වේ. කැප අකැප විචාර බහුලයාට ද විනය ප්‍රඥප්තිවල පුරුදු කරන ලද වසීබව ඇත්තාට ද කරුණු දන්නා මහළු තෙරවරුන් කරා එළඹ අසන්නාට ද උපාලි තෙරුන් සමාන විනයධර කල්‍යාණ මිත්‍රයකු ඇසුරු කරන්නාට ද උද්ධච්ච කුක්කුච්ච ප්‍රහීන වේ. සිටින හිඳින තැන්වල කැප අකැප නිශ්‍රිත සප්පාය කථාවලින් ද ප්‍රහීන වේ. එහෙයින් කියන ලදී: “ඡ ධම්මා උද්ධච්ච කුක්කුච්චස්ස පහානාය සංවතන්ති” උද්ධච්ච කුක්කුච්ච ප්‍රහානය පිණිස ධර්ම සයක් ඇත. මේ ධර්ම හයෙන් ප්‍රහීන වූ උද්ධච්ච කුක්කුච්චයෙහි උද්ධච්චය රහත් මගින් ද කුක්කුචය අනාගාමි මගින් ද නිරවශේෂයෙක් ප්‍රහීන වේ යයි දැනගනී.
විචිකිච්ඡාව ඇතිවන ස්ථානවල නුනුවණින් මෙනෙහි කිරීමෙන් විචිකිච්ඡාව උපදී. විචිකිච්ඡාව ඇතිවන ස්ථාන නම් නැවත නැවත විචිකිච්ඡාවට හේතු වූ සැකයම වේ. එහි නුනුවණින් මෙනෙහි කිරීම බහුලව පවත්වන්නේ විචිකිච්ඡාව උපදී. එයින් කීහ. “මහණෙනි විචිකිච්ඡාව ඇතිවන දහම් ඇත. එහි නුනුවණින් මෙනෙහි කිරීම බහුලවන්නේ නූපන් විචිකිච්ඡාව ඉපදීම පිණිස උපන් විචිකිච්ඡාව බොහෝ බවට මහත් බවට මෙයම හේතුවේ.
කුසලාදි ධර්මවල නුවණින් මෙනෙහි කිරීමෙන් මෙය ප්‍රහානය වේ. එයින් කීහ. මහණෙනි. කුසලා අකුසල ධම්ම සාවජ්ජ අනවජ්ජ ධම්ම සෙවිතබ්බ අසෙවිතබ්බ ධම්ම හීනපණීත ධම්ම කණ්හ සුක්ක සප්පටිභාග ධම්ම ඇත. එහි නුවණින් මෙනෙහි කිරීම බහුල වූයේ නුපන් විචිකිච්ඡාව නූපදීම පිණිස උපන් විචිකිච්ඡාව ප්‍රහානය පිණිස ඒවාම හේතු වේ.
තවද විචිකිච්ඡාව ප්‍රහානය පිණිස කරුණු හයක් පවතී. බහුශ්‍රැතබව, විමසනබව, විනයෙහි දැනුම, ස්ථිර බව, කලණ මිතුරන් ඇති බව, සප්පාය කථා යන මේවාය. බහුශ්‍රැතයා විසින් එකක් හෝ.... පහක් හෝ නිකායන් පෙල වශයෙන් ද අර්ථ වශයෙන් ද ඉගෙන ගන්නාට විචිකිච්ඡාව ප්‍රහීන වේ. තුණුරුවන් අරබයා ප්‍රශ්න ඇසීම්, විනයෙහි පුරුදු පුහුණුව, තුනුරුවන් කෙරෙහි ඔකප්පනිය ශ්‍රද්ධා සංඛ්‍යාත අචලබව, ශ්‍රද්ධාවෙන් යුත් වක්කලි තෙරුන් සමාන කලණ මිතුරන් සේවනය කරන්නාට ද විචිකිච්ඡාව ප්‍රහීන වේ. සිටින හිඳින තැන්වල තෙරුවන් ගුණ නිස්සිත සප්පාය කථාවෙන් ද ප්‍රහීන වේ. එහෙයින් කියන ලදී. **ඡ ධම්මා විචිකිච්ඡා පහානාය සංවත්තන්ත**, මේ ධර්ම සයෙන් ප්‍රහීන වූ විචිකිච්ඡාව සෝවාන් මාර්ගයෙන් ඉදිරියේ නො ඉපදීම වේ යයි දැනගනී.
**ඉති අජ්ඣඡත්තං වා** - මෙසේ පංච නීවරණ පරීක්ෂා කරන්නා විසින් තමාගේ ධර්මවල අනුන්ගේ ධර්මවල කලෙක තමාගේ කලෙක අනුන්ගේ ධර්මවල ධර්ම අනුව බලමින් වාසය කරයි. මෙහි සමුදය වය සුභ නිමිත්ත අසුභ නිමිත්ත ආදියෙහි අයෝනිසෝ මනසිකාර යෝනිසො මනසිකාර වශයෙන් කියන ලද නයින් පංච නීවරණ බැහැර කළ යුතුය. හුදෙක් මෙහි නීවරණ පරික්ෂා කරන සිහිය දුක්ඛ සත්‍යය මෙසේ යොදාගෙන නීවරණ පරික්ෂා කරන භික්ෂුවගේ නිවන් මග දත යුතුය.
මෙසේ පංච නීවරණ වශයෙන් ධම්මානුපස්සනාව බෙදා දැන් පංචස්කන්ධ වශයෙන් බෙදීමට “පුන චපරං” යනාදිය කීහ. **පංචසුපාදානක්ඛන්ධසු** - උපාදානයාගේ ඛන්ධ - උපාදානක්ඛන්ධො. උපාදානයට හේතු වූ. **ධම්ම පුංජය** - ධම්මරාශිය යන අර්ථයයි. මෙහි මෙය සංක්ෂේපයයි. විස්තර වශයෙන් වනාහි ස්කන්ධ කථා විසුද්ධිමග්ගයෙහි කියන ලදී.
**ඉති රූපං** - මේ රූපය, මෙපමණ රූප. මෙයින් පසු රූප නැතැයි ස්වභාව වශයෙන් රූප දැනගනී. වේදනාදියෙහි ද මෙම නයමයි. මෙහි මෙය සංක්ෂේපයයි. රූපාදිය විස්තර වශයෙන් වනාහි විසුද්ධි මග්ගයෙහි ඛන්ධ කථාවෙහි කියන ලදී. **ඉතිරූපස්ස සමුදයො** - මෙසේ අවිද්‍යා සමුදයාදි වශයෙන් පස් ආකාරයකින් රූපයේ හට ගැනීම වේ. **ඉති රූපස්ස අත්ථංගමො** - මෙසේ අවිද්‍යා නිරොධාදි වශයෙන් පස් ආකාරයකින් රූපයේ අසතගමය (නැතිවීම) වේ. වේදනාදියෙහි ද මෙම නයමය. මෙහි මෙය සංක්ෂෙපයයි. විස්තර විසුද්ධිමග්ගයෙහි උදයබ්බය ඤාණ කථාවේ කියන ලදී.
**ඉති අජඣත්තං වා** - මෙසේ පංචස්කන්ධය පරීක්ෂා කිරීමෙන් තමාගේ ධර්මවල අනුන්ගේ ධර්මවල කලෙක තමාගේ කලෙක අනුන්ගේ ධර්මවල ධම්මානුපස්සීව වාසය කරයි. මෙහි සමුදය වය අවිජ්ජා සමුදයො රූප සමුදයො යනාදීන්ගේ පංච ස්කන්ධවල කියන ලද ලක්ෂණ පනහක් වශයෙන් බැහැර කළ යුතුය. මෙයින් පසු කියන ලද පිලිවෙළමය. හුදෙක් මෙහි ස්කන්ධ පිරික්සීම ඇති කල්හි දුක්ඛ සත්‍යයයි. මෙසේ යොදා ගෙන ස්කන්ධ පිරික්සන භික්ෂුවගේ නිවන් මග දත යුතුය. සෙස්ස එසේමය.
මෙසේ පංචස්කන්ධ වශයෙන් ධම්මානුපස්සනාව බෙදා දැන් ආයතත වශයෙන් බෙදීමට “ප්‍රනච පරං” යනාදිය කීහ. එහි ඡසු අජඣත්තික බාහිරෙසු ආයතනෙසු චක්ඛු සොත ඝාන ජීවහා කාය මන මේ අඡක්ඛන්තික හයෙහි ද රූප සද්ද ගන්ධ රස පොට්ඨබ්බ ධම්ම මේ බාහිර හයෙහිද ඇස ද දනී යන චක්ඛුප්පසාදය ඉඩ ලැබෙන පරිදි ස්ව ලක්‍ෂණ වශයෙන් දැනගනී. **රූපෙ ච පජානාති** - බාහිර චතු සමුට්ඨානික (පඨවි ආදි සතරින් හටගත්) රූපයෙහි ද යථාවසර ස්ව ලක්‍ෂණ වශයෙන් දැනගනී. **යංච තදුභයං පටිච්ච උපපජ්ජති සංයොජනං** - ඇස ද රූපය ද යන දෙක නිසා කාමරාග සංයෝජන පටිඝ-මාන-දිට්ඨි-විචිකිච්ඡා - සීලබ්බත පරාමාස-භවරාග-ඉස්සා-මච්ඡරිය-අවිජ්ජා සංයෝජන යයි දස ආකාර සංයෝජන උපදී. එය ද යථාවසර ස්ව ලක්‍ෂණ වශයෙන් දැනගනී.
මේවා උපදින්නේ කෙසේද? පළමුව චක්ඛුද්වාරයෙහි ආපාථගත ඉෂ්ඨ අරමුණ කාමාශ්වාද වශයෙන් ආස්වාදනය කිරිමෙන් සතුටුවීමෙන් කාමරාග සංයෝජනය උපදී. අනිට්ඨාරම්මණයෙහි කිපීමෙන් පටිඝ සංයෝජනය උපදී. මා හැර මේ අරමුණ විභාවනය කිරීමට සමර්ථයෙක් ඇද්දැයි හඟින්නාට මාන සංයෝජනය උපදී. මේ රූපාරම්මණය සත්වයෙක් ද සත්වයෙකුගේදැයි සැක කරන්නාට විචිකිච්ඡා සංයෝජනය උපදී. දැන් භවයෙහි මෙය ඉපදීමට සුලභ නොවේ යයි භවය ප්‍රාර්ථනා කරන්නාට භවරාගය උපදී. අනාගතයේ ද මේ රූපය සීලබ්බතය සමාදන් වී ලැබීමට හැකියයි සීලබ්බතය සමාදන් වන්නාට සීලබ්බත පරාමාස සංයෝජනය උපදී. අහෝ ඒ රූපය උපදී. තමා ලද රූපාරම්මණය අනිකකුට සඟවන්නේ මච්ඡරිය සංයෝජනය උපදී. සියලුම උපදින්නන් සමග නොදැනීම් වශයෙන් අවිජජ්ජා සංයෝජනය උපදී.
**යථා ච අනුප්පන්නස්සා** - යම් කරුණකින් නො හැසිරීම් වශයෙන් නූපන්නා වූ දසාකර වූ සංයෝජන උපදී යන ඒ කරුණ ද දැනගනී. **යථා ච උප්පන්නස්ස** - අප්‍රහීන අර්ථයෙන් හැසිරීම් වශයෙන් හෝ උපන්නා වූ ඒ දසවිධ වූ සංයෝජන උපදින්නේ වේ යයි ඒ කරුණ ද දැනගනී. තදංග වික්ඛමහන ප්‍රහාන වශයෙන් ප්‍රහීන වූ ඒ දසවිධ සංයෝජන යම් කරුණකින් ඉදිරියේ නූපදීමක් වේද ඒ කරුණ ද දැනගනී. කුමන කරුණකින් මෙය අනාගතයේ නූපදීද? දිට්ඨි විචිකිච්ඡා සීලබ්බත පරාමාස ඉස්සා මච්ඡරිය භේදයේ පළමුව පංච විධ වූ සංයෝජන සෝවාන් මාර්ගයෙන් ආයතිකයෙහි අනුප්පාද වේ. කාමරාග පටිඝ සංයෝජන දෙකේ ඕලාරික බව සකදාගාමි මාර්ගයෙන්. අනුස්ස සහගත වූ අනාගාමී මාර්ගයෙන්. මාන භවරාග අවිජ්ජා සංයෝජන තුන අරහත් මාර්ගයෙන් ආයති අනුප්පාද වේ. **සොතං ච පජානාති සද්දෙච** - ආදියෙහි ද මේ නයමය. තවද එහි ආයතන කථා විස්තර වශයෙන් විසුද්ධිමග්ගයෙහි ආයතන නිද්දෙසයේ කියන ලද නයින්ම දතයුතුය.
**ඉති අජඣත්තං වා** - මෙසේ අජඣතත ආයතන පරීක්ෂා කිරීමෙන් තමාගේ ධර්මවල බාහිර ආයතන පිරික්සීමෙන් අනුන්ගේ ධර්මවල කලක තමාගේ හා කලෙක අනුන්ගේ ධර්මවල ධම්මානුපස්සීව වාසය කරයි. මෙහි සමුදය වය වනාහි “අවිජ්ජා සමුදයෙන් චක්බු සමුදය” යයි රූපායතනයේ රූපස්කන්ධයෙහි ද අරූපායතනවල මනායතනයෙහි විඤ්ඤාණ ස්කන්ධයේ ධර්මායතනයේ සෙසු ස්කන්ධවල කියන ලද නයින් පවත්වා ගත යුතුය. මෙයින් පසු කියන ලද පිළිවෙළමය. හුදෙක් මෙහි ආයතන පිරික්සන්නා වූ භික්ෂුවගේ නිවන් මග දත යුතුය.
මෙසේ අධ්‍යාත්මික බාහිර ආයතන වශයෙන් ධම්මානු පස්සනාව සයකට බෙදා දැන් බොජ්ඣඞග වශයෙන් බෙදීමට “පුන චපරං” යනාදිය කීහ. එහි **බොජ්ඣංගෙසු** - අවබෝධ කරන සත්වයාගේ අංගවල. **සත්තං** - අවබෝධ ලැබීම් වශයෙන් පවතින. **සතිසම්බොජ්ඣංගං** - සිහිය නැමති සම්බෝධි අංගය. මෙහි ආරම්භ කරන ලද විදර්ශකයාගේ සිට යෝගාවචරයා දක්වා අවබෝධය. හේ යම් සති ආදියෙන් සත් දහම් සමගියෙන් අවබෝධ කරයි. කෙලෙස් නින්දෙන් නැගිටියි. සත්‍ය විනිවිද දකියි. ඒ ධර්ම සාමග්ගිය අවබෝධය වේ. ඒ සම්බෝධයට හෝ ඒ සම්බෝධියේ හෝ අංග යයි සම්බොජ්ඣංග වේ. එයින් කියන ලදී. “සති සංඛ්‍යාතං සම්බොජ්ඣංගං” සති සංඛ්‍යාත වූ සම්බොජ්ඣංගය සෙසු සම්බොජ්ඣංගවල ද මේ නයින් වචනාර්ථය දත යුතුය.
**අසත්තං** - නොලැබීම් වශයෙන් අවිද්‍යාමාන. **යථා ච අනුප්පන්නස්ස** - යනාදියෙහි වනාහි සති සම්බොජ්ඣංගයේ පළමුව, මහණෙනි සති සම්බොජ්ඣංගයට අයත් දහම් ඇත. එහි නුවණින් මෙනෙහි කිරීම බොහෝ ආකාර වූයේ, නූපන් සති සම්බොජ්ඣංගයේ ඉපදීම සඳහා උපන් සම්බොජ්ඣංගයේ බොහෝ බව පිණිස මහත් වූ භාවනාවේ සම්පූර්ණවීම පිණිස පවතී. මෙසේ ඉපදීම වේ. එහි සිහියම සති සම්බොජ්ඣංග ඨානීය දහම් වේ. නුවණින් මෙනෙහි කිරීම කියන ලද ලක්ෂණම වේ. එය එහි බහුලව පැවැත්වීමෙන් සති සම්බොජ්ඣංගය උපදී.
තවද දහම් සතරෙක් සති සම්බොජ්ඣංගයේ ඉපදීම පිණිස පවතී. විමසන සිහි නුවණ, මුළා සිහි ඇති පුඟුලන් දුරු කිරීම, එළඹ සිටි සිහි ඇති පුඟුලන් සේවනය, එහි අධික ලෙස යෙදුණ බව ප්‍රිය මනාප සතුන් අතරෙහි සිහි නුවණින් ආහාර අත්හරින කවුඩන් සේ සිහිමුළා පුඟුලන් දුරු කිරීමෙන් තිස්ස තෙරුන් අභය තෙරුන් වැනි එළඹ සිටි සිහි ඇති පුඟුලන් සේවනය, කිරීමෙන් සිටින හිඳින තැන්වල සිහිය පිහිටුවීම සඳහා ගැඹුරින් නැමුණු සිත් ඇති බැවින් සති සම්බොජ්ඣංගය උපදී. මෙසේ සතර කරුණින් උපන් එය රහත් මාර්ගයෙන් භාවනාව සම්පූර්ණ වේ යයි දැනගනී.
**ධම්මවිචය** සම්බොජ්ඣංගය වනාහි “මහණෙනි, කුසලාකුසල දහම් ඇත. කළු සුදු සප්පටිභාග දහම්. එහි නුවණින් මෙනෙහි කිරිම බහුලාකාර වූයේ, නූපන් ධම්මවිචය සම්බොජ්ඣංගයේ ඉපදීම පිණිස උපන් ධම්මවිචය සම්බොජ්ඣංගයේ බොහෝ බව මහත් බව පිණිස භාවනාව සම්පූර්ණ වීම පිණිස පවතී. මෙසේ ඉපදීම වේ.
තවද කරුණු සතක් ධම්මවිචය සම්බොජ්ඣංගයේ ඉපදීම පිණිස පවතී. විමසනබව, වස්තු විසද ක්‍රියා, ඉන්ද්‍රිය සමත්ත ප්‍රතිපාදනය, අනුවණ පුඟුලන් දුරු කිරිම, නුවණැති පුඟුලන් සේවනය කිරීම, ගැඹුරු නුවණැති හැසිරීම් ප්‍රත්‍යවේක්ෂා කිරීම, එහි දැඩි ලෙස යෙදීම ඒ කරුණු සතයි. එහි පරිපුච්ඡන්තා යනු ස්කන්ධ ධාතු ආයතන ඉන්ද්‍රිය බල බොජ්ඣංග මාර්ගයාංග ධ්‍යාන සමථ විපස්සනාවල අර්ථ ඇසුරු කළ විමසීම් බහුල බව. වස්තු විසද ක්‍රියා නම් අජඣත්ත බාහිර වස්තුවල පැහැදිලි කිරීම. ඔහුගේ කෙස් ලොම් නිය අතිදීර්ඝ වේ නම් ශරීරයේ හෝ උත්සන්න දෝෂ වේ නම් දහඩිය කුණු වැකී ඇත්නම් එවිට අජඣත්තික වස්තු අවිසද වේ. අපිරිසිදු වේ. සිවුර කිලිටි දුගඳ වේ නම් සෙනසුන හෝ කුණු කසලින් යුත් නම් එවිට බාහිර වස්තු අපිරිසිදු වේ. එහෙයින් කේසාදිය කැපීමෙන් උද්ධ විරේචන අධෝ විරේචන ආදියෙන් සරීරය සැහැල්ලු කිරීමෙන් ඇඟ ඉලීම් ස්නානය කිරීමෙන් ද අජඣත්තික වස්තු පැහැදිලි කරගත යුතුය. මැසීම් සේදීම් වර්ණ ගැන්වීම් පිරිබඩ ගැනීම් ආදියෙන් බාහිර වස්තු පිරිසිදු කරගතයුතුය. මේ අජඣත්තික බාහිර වස්තුවල අපිරිසිදුව අපැහැදිලිව පවතින විට චිත්ත චෛතසිකවල ඤාණය ද අපිරිසිදු වේ. අපිරිසිදු පහනවැටිය තෙල්නිසා පහන් දැල්ලේ එලිය මෙන් වේ. අජඣත්තික බාහිර වස්තු විසද වූ විට චිත්ත චෛතසික ඤාණය ද විසද වේ. පිරිසිදු පහන වැටිය තෙල් නිසා උපදින පහන් දැල්ලේ එලිය මෙන් වේ. එහෙයින් කියන ලදී. “වස්තු විසද ක්‍රියා ධම්මවිචය සම්බොජ්ඣංගයේ ඉපදීම පිණිස පවතී.”
**ඉන්ද්‍රිය සමත්ත පටිපාදන්තා** නම් ශ්‍රද්ධාදි ඉන්ද්‍රිවල සමභාවයට පැමිණවීමයි. ඉදින් සද්ධා ඉන්ද්‍රිය බලවත් වේ නම් ඉතිරි ඒවා මඳ වේ නම් විරිය ඉන්ද්‍රියෙන් උනන්දු කරවීම සති ඉන්ද්‍රියෙන් එළඹි සිහිය ඇති කිරීම සමාධි ඉන්ද්‍රියෙන් එකඟතා ඇති කිරිම ප්‍රඥා ඉන්ද්‍රියෙන් දැකීම් කෘත්‍ය කිරිම යන මේවා නොහැකි වේ. එහෙයින් ඒ දහම් ස්වභාවය ප්‍රත්‍යවෙක්ෂා කිරීමෙන් හෝ යථාපරිදි මෙනෙහි කිරීමෙන් හෝ බලවත් වේ නම් මෙනෙහි නොකිරිමෙන් අඩු කළ යුතුය. වක්කලී තෙර වත මෙහි නිදර්ශනයයි. ඉදින් විරිය ඉන්ද්‍රියබලවත් වේ නම් එවිට සද්ධා ඉන්ද්‍රියට එකඟ කර ගැනීම් කළ නොහැක. ඉතිරි ඉන්ද්‍රියන්ට ද තමා අයත් කාර්යය කළ හැකි නොවේ. එහෙයින් පස්සද්ධි ආදි භාවනාවෙන් අඩු කළ යුතුය. එහිද සෝණ තෙරුන්ගේ වත දැක්විය යුතුය. මෙසේ සෙස්සෙහි ද එකක් බලවත් වූ කල ඉතිරි ඒවාට තමාගේ කෘත්‍යවල අසමත්බව දත යුතුය.
මෙහි විශේෂයෙන් ශ්‍රද්ධා ප්‍රඥාවලද ශ්‍රද්ධා විරියවල ද සමතාව ප්‍රශංසා කරති. බලවත් සද්ධා සහ මන්ද පඤ්ඤාව වේ නම් මුදුනින් පැහැදුනේ වේ. අවස්තුවල ද පහදී. ප්‍රඥාව බලවත්ව සද්ධා මඳවූයේ නම් කෛරාටික වේ. බෙහෙතින් නැගිය යුතු රෝගය මෙන් බෙහෙත් කළ හැකි නොවේ. චිත්තුප්පාද මාත්‍රයෙන් කුසල් වේ යයි අතිධාවනය කර දානාදිය නොකරන්නේ නිරයේ උපදී. දෙකේම සමතාව නියම වස්තුවල පහදී. සමාධිය බලවත්ව විරිය මඳවූවහොත් සමාධියේ කුසීත පක්ෂයට බරවේ. වීර්ය බලවත්ව සමාධිය මඳවූවහොත් වීර්ය උද්ධච්ච පක්‍ෂයට නැඹුරු වේ. සමාධිය වීර්යයෙන් සංයෝජනය වූ විට කුසීතබව පතිතවීමට ඉඩ නැත. වීර්ය සමාධියෙන් යෙදුණු විට උද්ධච්චය නොවැටේ. එනිසා ඒ දෙක සමාන කළ යුතුය. උභය සමතාවෙන් අර්පණ වේ.
[missing here] තවද සමාධි කම්මිකයාගේ ඒකග්ගතාව බලවත් වීම වටී. මෙසේ හේ අප්පනාවට පැමිණේ. විප්පස්සනා කම්මිකයාගේ පඤ්ඤාව බලවත් වීම වටී. මෙසේ ඔහු ලක්ෂණ ප්‍රතිවේධයට පැමිණේ. දෙකේ සමතාවෙන් අප්පනා වේ. මෙසේ සිහිය සැමතැනම බලවත්වීම වටී. සතිය සිහිය සිතේ උද්ධචච පක්ෂය සද්ධා විරිය පඤ්ඤා වශයෙන් උද්ධච්චය වැටීමෙන් ද කුසීත පක්‍ෂයෙන් සමාධිය කුසීත බව වැටීමෙන් රකී. එනිසා එය (සිහිය) සියළු ව්‍යාඤ්නවල ලුනු මෙන්ද සියළු රාජ්‍ය කෘත්‍යවල සබ්බකම්මික ඇමතියා මෙන් ද සියළු තැනම කැමති විය යුතුය. එයින් කීහ: සිහිය වනාහි භාග්‍යවතුන් වහන්සේ විසින් සැමතැනම කියන ලදී. කරුණු කීමෙන් සිත සිහිය පිළිසරණ කොට ඇත. ආරක්ෂාව පිහිටියේ වේ. සිහිය නොමැතිව සිත් පහාන නිග්ගහ කෘත්‍ය නොවේ. අනුවණ පුඟුලන් දුරුකිරීම යනු ස්කන්ධාදි භේදවල බැස නොගත් නුවණ නැති පුද්ගලයන් දුරින්ම දුරුකළ යුතුය. නුවණැතියන් සේවනය නම් සම පනස් ලක්ෂණ පිරික්සන උද්ධච්චය නුවණින් යුක්ත පුද්ගලයින් ඇසුරු කිරීම. ගම්භීර ඤාණ චරිය පච්චචෙක්ඛණා නම් ගැඹුරු ස්කන්ධාදියෙහි පවත්වන ගැඹුරු ප්‍රඥාවේ ප්‍රභේද ප්‍රත්‍යවෙක්ෂා කිරීම. තදධිමුත්තතා නම් සිටින හිඳින තැන්වල ධම්මවිචය සම්බෝජඣංගය නගාසිටුවීම සඳහා නැඹුරු වූ සිත් ඇති බව, මෙසේ උපන් මෙය රහත් මග නුවණින් භාවනාව සම්පූර්ණ වේ යයි දැනගනී.
විරිය බොජ්ඣංගයේ, මහණෙනි, ආරම්භය ද, නික්කම ධාතු, පරක්කම ධාතු ඇත. එහි නුවණින් මෙනෙහි කිරීම බහුලාකාර වූයේ නූපන් විරිය සම්බෝජඣංගයේ ඉපදීම පිණිස, උපන් වීර්ය සම්බෝජඣංගයේ බොහෝ බව මහත් බව පිණිස භාවනාව සම්පූර්ණවීම සඳහා පවතී. මෙසේ ඉපදීම වේ.
තවද දහම් (කරුණු) එකොලොසක් විරිය සම්බොජ්ඣගයේ ඉපදීම පිණිස පවතී. අපායභය පච්චවෙක්ඛන්තා ආනිසංස දස්සාවිනා, ගමනවීථි පච්චවෙක්ඛන්තා. පිණ්ඩපාත පචායන්තා, දායජ්ජ මහන්ත පච්චවෙක්ඛන්තා. ජාතිමහන්ත පච්චවෙක්ඛන්තා. සත්ථු මහත්ත පච්චවෙක්ඛන්තා, සබ්‍රහ්මචාරිමහන්ත පච්චවෙක්ඛන්තා අරූප විරිය පුග්ගල සේවනතා තද්ධිමුත්තතානි යන එකොළොසයි.
එහි නිරයෙහි පස් ආකාර වධ බන්ධන කරන කාලයේ පටන් මහ දුක් අනුභව කරන කාලයෙහි ද තිරිසන් යෝනියෙහි දැල්වල කෙමන්වල ගන්නාලද කාලයෙහි ද කෙවිටි කටු සැමිටි ආදියෙන් පහරින් නැමුණු ශරීර ඇතිව කරත්ත ආදිය උසුලන කල්හි ද ප්‍රේත විෂයෙහි නොයෙක් වර්ෂ දහස් ගණන් ඒක බුද්ධාන්තරයක් ද සා පිපාසාවෙන් පෙළෙන කාලයෙහි ද කාලකඤ්ජන අසුර විෂයෙහි හැට රියන් අසූරියන් ප්‍රමාණ ඇටසම් පමණක් ඇති ආත්මභාවයෙන් ප්‍රපාතවලට වැටෙමින් දුක් අනුභව කරන කාලයෙහි ද වීර්ය සම්බෝජඣංගය ඉපදවීමට නොහැකිය. ඒ භික්ෂුහු වීර්ය කරන කාලය මෙයම වේ. මෙසේ අපාය භය අනුව වීර්ය කරනු ලැබේ. ප්‍රත්‍යවේක්ෂා කරන්නාට ද වීර්ය සම්බෝජඣංගය උපදී.
කුසීතකමින් නවලොවුතුරා සදහම් ලැබීමට නොහැකිවේ. පටන්ගන්නා ලද වීර්යයෙන්ම හැකි වේ. වීර්යයේ මේ ආනිශංස යයි මෙසේ ආනිශංස දකින්නාට ද විරිය සම්බෝජඣංගය උපදී. සර්වඥ බුද්ධ පච්චෙක බුද්ධ මහා සාවකයන් විසින් ම ගන්නා ලද මාර්ගයේ යා යුතු හේ ද කම්මැලිකමින් යෑමට නොහැකි වේ. මෙසේ ගමන් මාර්ගය ප්‍රත්‍යවෙක්ෂා කරන්නාටද උපදී. යමෙක් ඒ පිණ්ඩපාතාදියෙහි උපස්ථාන කරන්නේ ද ඒ මේ මනුෂයෝ නෑයෝ නොවෙති. දාස කම්කරුවෝ නොවෙති. ඔහු නිසා ජීවත්වන්නෝ ද නොවෙති. ඔව්හු ප්‍රණීත වූ සිව්රු ආදිය දෙති. ඉක්බිති තමාගේ ක්‍රියාවල මහත්පල බලාපොරොත්තු වන්නේ දෙති. ශාස්තෲන් වහන්සේලා ද මේ ප්‍රත්‍යය වළඳා කාය දැවිලි බහුලව සැපසේ වාසය කරන්නේ යයි මෙසේ බලමින් ඔබට ප්‍රත්‍ය අනුමත කෙළේ නැත. ඉක්බිති හේ මෙය වළඳන්නේ මහණදම් කොට සසරින් මිදෙන්නේ යයි උන්වහන්සේලා ඔබට ප්‍රත්‍යය අනුදැන වදාළහ. එහෙයින් ඔබ දැන් කුසීතව වාසය කරන්නේ පිණ්ඩපාතය ගුරුවන්නේය. මෙසේ පිණ්ඩපාත ගරු කිරීම ප්‍රත්‍යවෙක්ෂා කරන්නාට ද උපදී. ආර්යමිත්‍ර තෙරුන් මෙනි.
තෙරුන් වහන්සේ වනාහි කස්සක නම් ලෙනේ වාසය කරයි. උන්වහන්සේගේ නොදුරු ගමෙහි එක්තරා මහා උපාසිකාවක් තෙරුන් වහන්සේ පුතකු කොට පෝෂණය කරයි. ඕ තොමෝ එක් දිනක් වනයට යන්නී, දුවට කීවාය. දුවේ, අසවල් තැන පැරණි සහල්, අහවල් දෙයෙහි කිරි, අසවල් භාජනයෙහි ගිතෙල් අසවල් භාජනයෙහි පැණි. ඔබේ සහෝදර ආර්යමිත්‍ර තෙරුන් පැමිණි කල බත් උයා කිරි ගිතෙල් පැණි සමග දෙන්න. ඔබ ද අනුභව කරන්න. මම ඊයේ පිරිවෙස් බතක් කැඳ සමග අනුභව කෙළෙමි. අම්ම දවල්ට මොනවද අනුභව කරන්නේ? පලා කොල දමා හුණු සාලින් ඇඹුල් කැඳක් පිස තබන්න දුවේ.
තෙරුන් වහන්සේ සිවුරු පොරවා පාත්‍රය බැහැර කරන්නේ ම ඒ ශබ්දය අසා තමාට අවවාද දුන්නේය. මහා උපාසිකාව වනාහි කැඳ සමඟ පිරිවෙස් බත අනුභව කළාය. දවාලට ද කොළ ඇඹුල් කැඳක් අනුභව කරන්නීය. ඔබ සඳහා වනාහි පරණ සහල්වලින් ආදිය කියයි. එය සඳහා ඕ තොමෝ කුඹුරක් වස්තුවත් බත් වස්ත්‍ර බලාපොරොත්තු නොවේ. විවිධ සම්පත් ප්‍රාර්ථනා කරමින් දෙයි. ඔබ ඇගේ ඒ සම්පත් දීමට හැකිවන්නෙහි ද නොහැකි වන්නෙහි ද? මේ පිණ්ඩපාතය ඔබ විසින් රාග සහිතව දෝස සහිතව මෝහ සහිතව ගැනීමට නොහැකිය. පාත්‍රය පසුම්බියෙහි බහා ගැටමුදා නැවතී කස්සක ලෙනටම ගොස් පාත්‍රය ඇඳයට තබා සිවුර වැලෙහි තබා රහත් බවට නොපැමිණ නොනික්මෙන්නෙමි’යි වීර්ය අධිෂ්ඨාන කොට හිඳගන්නේය. බොහෝ කලක් අප්‍රමාදව වාසය කළ භික්ෂුව විදර්ශනා වඩා පෙරබත් වේලාවේම රහත් බවට පැමිණ නෙළුම් මලක් පිපෙන්නාක් මෙන් මහා ක්ෂීණාශ්‍රව මඳ සිනා ඇත්තේ හුන්නේය. ලෙන දොර රුකෙහි වසන දේවතාවා:
උදානය උදන් අනා ස්වාමීනි, පිඩු හැසිරෙන ඔබවහන්සේ වැනි රහතන් වහන්සේට භික්ෂාව පූජාකර මහළු කාන්තාව, දුකින් මිදෙන්නේ යයි කීය. තෙරුන් වහන්සේ නැගී සිට දොර ඇර වෙලාව බලන් කල් ඇතැයි දැන පා සිවුරු ගෙන ගමට වැඩියේය.
දැරිය ද බත් පිළියෙල කර දැන් මගේ සහෝදරයා එන්නේය. දැන් මගේ සහෝදරයා එන්නේ යයි දොර දෙස බලමින් උන්නාය. තෙරුන් දොරකඩට පැමිණි විට ඕ තොමෝ පාත්‍රය ගෙන ගිතෙල් පැණි යෙදූ කිරි පිණ්ඩපාතයෙන් පාත්‍රය පුරවා අතේ තැබීය. තෙරුන් වහන්සේ සුවපත් වේවායි අනුමෝදනා කොට වැඩියේය. ඕ තොමෝ ද උන්වහන්සේ බලමින් සිටියාය. එවිට තෙරුන් වහන්සේගේ අතිශයින් පිරිසිදු සිව් වර්ණය ඇතිවිය. ඉන්ද්‍රිය ඉතා ප්‍රසන්නය. මුහුණු මිදුණු ගෙඩියක් මෙන් අතිශයින් බැබළුණේය.
මහා උපාසිකාව ආරණ්‍යයෙන් පැමිණ, දුවේ ඔබේ සහෝදරයා ආවේදැයි ඇසුවාය. ඕ තොමෝ ඒ සියළු පවත් දැන්වූවාය. උපාසිකාව මගේ පුතාට පැවිදි කිස මස්තකප්‍රාප්ත යයි දැන සතුටු වන්නී, දුවේ ඔබේ සොයුරා බුදුසසුනේ නොකලකිරේ යයි කීවාය.
මේ ශාස්තෲ දායාදය ඉතා මහත් වේ. යම් මේ සප්ත ආර්ය ධනය කුසීතකමින් ගත නොහැකිය. යම් සේ නොමගට ගිය පුතා මව්පියෝ අපේ පුතකු නොවේ යයි බැහැර කරති. හේ ඔවුන්ගේ ඇවෑමෙන් දායාදය නො ලබයි. එසේම කුසීතයා ද මේ ආධන දායාදය නොලබයි. පටන්ගත් වීර්ය ඇත්තාම ලබන්නේ යයි දායාජ්ජ මහත් බව ප්‍රත්‍යවෙක්ෂා කරන්නාට උපදී.
මහත් වූ ඒ ශාස්තෲන් වහන්සේ මව්කුස පිළිසිඳගන්නා කාලයෙහි ද අභිනිෂ්ක්‍රමණයෙහි ද අභිසම්බෝධියෙහ ද දම්සක් පවත්වන යමාමහ පෙළහර, දේවාරෝහනය, ආයු සංස්කාරය හැරීමෙහි ද පිරිනිවන කාලයෙහි කුසීත වීමට යුතු වේදැයි මෙසේ ශාස්තෲ මහත්වය මෙනෙහි කරන්නාට ද උපදී.
ඔබ දැන් ජාතියෙන් ද ලාමක නොවේ. අසම්භින්නාතාවෙන් මහා සම්මත ප්‍රවේණියෙන් පැමිණි ඔක්කාක රාජවංශයෙහි ඉපදුණු සුදොවුන් මහරජුගේ සහ මහාමායා දේවියගේ ද මුණුබුරෙකි. රාහුල භද්‍රයන්ගේ බාල සහෝදරයාය වූ මෙබඳු ජින පුත්‍රයකු වූ ඔබ විසින් කුසීතව විසීම යුතු නොවේ යයි මෙසේ ජාති මහත්වය මෙනෙහි කරන්නට ද උපදී.
සාරිපුත්තමොග්ගල්ලන රහතන් වහන්සේලා ද අසූමහ ශ්‍රාවකයෝ ද වීර්යයෙන්ම ලෝකෝත්තර ධර්මය අවබෝධ කළහ. ඔබ මේ සබ්‍රහ්මචාරීන්ගේ මග පිළිපදින්නෙහිද නොපිළිපදින්නෙහිද. මෙසේ සබ්‍රහ්මචාරි මහත්වය මෙනෙහි කරන්නාට ද උපදී.
කුස පුරා ආහාර ගෙන පිඹුරකු සේ සිටි අත්හරින ලද කායික චෛතසික වීර්ය ඇති කුසීත පුද්ගලයන් දුරු කරන්නාට ද අරඹන ලද වීර්ය ඇති පුද්ගලයන් ඇසුරු කරන්නාට ද සිටින හිඳින තැන්වල වීර්ය ඉපදවීම නැඹුරු වූ සිත් ඇත්තාට ද වීර්ය සම්බොජඣංගය උපදී. මෙසේ උපන් විරිය බොජ්ඣංගය අර්හත් මාර්ග භාවනාවෙන් සම්පූර්ණ වේ යයි දැන ගනී.
පීති සම්බොජඣංගයේ “මහණෙනි, පීති සම්බොජඣංගයට ආධාරවන දහම් ඇත. එහි යොනිසෝ මනසිකාරය බහුලාකාර වූයේ, නූපන් පීති සම්බොජඣංගයේ ඉපදීම පිණිස උපන් පීති සම්බොජඣංගයේ බොහෝ බව විපුලබව භාවනාව සම්පූර්ණවීම සඳහා ඒවාට හේතුවේ. (අයමාහාරො) මෙසේ ඉපදීම වේ. එහි ප්‍රීතියම ජීති වේ. සම්බොජඣංගට්ඨානියා ධම්ම නම් එහි ඉපදවීම් මෙනෙහි කිරිම නුවණින් මෙනෙහි කිරීම නම් වේ.
තව ද කරුණු එකොළොසක් (එකාදස ධම්මා) පීති සම්බොජඣංගයේ ඉපදීම පිණිස පවතී. බුද්ධානුස්සති, ධම්මානුස්සති, සංඝානුස්සති, සීලානුස්සති, චාගානුස්සති. දෙවානුස්සති, උපසමානුස්සති, ලුඛපුග්ගල පරිවජ්ජන්තා සිනිද්ධ පුග්ගලසෙවනතා, පසාදනිය සුත්තන්ත පච්චවෙක්ඛන්තා, තද්ධිමුත්තතා යනුවෙනි. බුදුගුණ සිහිකරන්නාට ද උපචාර දක්වා මුළු සිරුරෙහි පැතිරෙමින් පීති සම්බොජ්ඣංගය උපදී. ධම්ම සංඝ ගුණ සිහිකරන්නාට ද දීර්ඝ කාලයක් අඛණ්ඩ කොට රක්නා ලද සිව්පිරිසිදු සිල් මෙනෙහි කරන්නාට ද ගිහියෙකුට දස සීලය පන්සිල් ප්‍රතිවෙක්ෂා කරන්නාටද දුබික් බිය ආදියෙහි ප්‍රණීත භෝජන සබ්‍රහ්මචාරීන්ට දී මෙවැන්නක් දුන්නෙමියි ත්‍යාගය ප්‍රත්‍යවේක්ෂා කරන්නාට ද යම් ගුණයකින් යුක්තව දේවත්වයට පත් වූවෝ එබඳු වූ ගුණ තමා කෙරෙහි ඇතැයි ප්‍රත්‍යවේක්ෂා කරන්නාට ද සමාපත්තියෙන් විෂ්කම්භණය කළ කෙලෙස් හැට හැත්තෑවසක් නොහැසිරේ යයි ප්‍රත්‍යවේක්ෂා කරන්නාට ද සෑ බෝධි තෙරුන් දැකීමෙහි සකසා නොකළ කිරියාවෙන් රැස්කරන ලද රළුබවෙහි බුද්ධාදීන් කෙරෙහි ප්‍රසාද සෙනග නොමැති බැවින් කොටළු පිටෙහි රජු සේ රළු පුඟලන් දුරු කරන්නාට ද බුද්ධාදීන් කෙරෙහි පැහැදීම් බහුල වූ මෘදු සිත් ඇති සිනිඳු පුඟුලන් සෙව්නා හට ද සිටින හිඳින තැන්වල පීතිය ඉපදවීම සඳහා නැඹුරු සිත් ඇත්තාට ද තෙරුවන් ගුණ විස්තර කරන පහදවන සූත්‍රාන්ත සිහි කරන්නාට ද පීති සම්බොජඣංගය උපදී. මෙසේ උපන් එය රහත් මාර්ගයෙන් භාවනා සම්පූර්ණ වේ යයි දැනගනී.
පස්සද්ධි සම්බොජඣංගයේ “මහණෙනි, කය සංසිඳීම සිත සංසිඳීම ඇත.” එහි නුවණින් මෙනෙහි කිරීම බහුලාකාර වූයේ, නූපන් පස්සදධි සම්බොජඣංගයේ ඉපදීම පිණිස උපන් පීති සම්බොජඣංගයේ බොහෝ බව මහත් බව භාවනාව සම්පූර්ණ වීම පිණිස මෙය පවතී. මෙසේ ඉපදීම වේ.
තවද කරුණු සතක් (සත්ත ධම්මා) පස්සද්ධි සම්බොජ්ඣංගයේ ඉපදීම පිණිස පවතී. පණීත භොජන සේවනතා, උතුසුඛ සෙවනතා, ඉරියාපථ සුඛ සෙවනතා. මජඣත්ත පයොගතා, සාරද්ධකාය පුද්ගල පරිවජ්ජන්තා, පස්සද්ධ පුග්ගල සෙවනතා, තද්ධිමුත්තතා යනුවෙනි. ප්‍රණීතභාවයෙන් යුත් සිනිඳු සප්පයා භෝජන වළඳන්නාට ද සීත උෂ්ණ ස්ථානාදියෙහි ද ඉරියව්වලට සප්පාය ඍතු ද ඉරියව් ද සේවනය කරන්නාට ද පස්සද්ධි උපදී. යමෙක් මහා පුරුෂයෙක් නම් සියළු සෘතුවලට ඉරියව් ගැලපේ. මජ්ජඣත්ත පයොග යයි කියන්නේ තමාගේ ද අනුන්ගේ ද කරන ලද ප්‍රත්‍යවේක්ෂා කිරීම. මේ මධ්‍යස්ථ ප්‍රයෝගයෙන් උපදී. ගල්කැට දඬුවලින් අනුන් වෙහෙස කරවමින් හැසිරෙන සාරද්ධකාය පුද්ගලයින් වර්ජනය කරන්නාට ද සංයමය වූ අත් පා ඇති පස්සද්ධිකාය පුද්ගලයින් ආශ්‍රය කරන්නාට ද සිටින හිඳින තැන්වල සංසිඳීම් ඉපදවීම පිණිස නැඹුරු වූ සිත් ඇත්තාට ද පස්සද්ධි සම්බොජ්ඣංගය උපදී. මෙසේ උපන් එය අර්හත් මාර්ගයෙන් භාවනා සම්පූර්ණ වේ යයි දැනගනී.
සමාධි සම්බොජ්ඣංගයේ “මහණෙනි, සමථ නිමිත්ත, සැක රහිත නිමිත්ත ඇත. එහි නුවණින් මෙනෙහි කිරිම බහුලාකාර වූයේ නූපන්නා වූ හෝ සමාධි සම්බොජ්ඣංගයේ ඉපදීම පිණිස උපන්නා වූ හෝ සමාධි සම්බොජ්ඣංගයේ බොහෝ බව මහත් බව භාවනා සම්පූර්ණ වීම පිණිස එයම හේතු වී පවතී. මෙසේ ඉපදීම වේ. සමථයම සමථ නිමිත්ත වේ. වික්ෂෙප නොවන අර්ථයෙන් ද සැක රහිත නිමිත්ත වේ.
තවද කරුණු එකොළොසක් සමාධි සම්බොජ්ඣංගයේ ඉපදීම පිණිස පවතී. වත්ථු විසද කිරියතා, ඉන්ද්‍රිය සමත්ත පටිපාදත්තා, නිමිත්ත කුසලතා, සමයෙ විත්තස්ස පග්ගණහතනතා සමයෙ චිත්තස්ස නිග්ගණනත්තා, සමයෙ සපහංසත්තා, සමයෙ අජඣූපෙක්ඛන්තා, අසමාහිත පුග්ගල පරිචජ්ජනතා, සමාහිත පුග්ගල සේවනතා, ඣාන විමොක්ඛ පච්චවෙක්ඛණතා, තද්ධිමුත්තතා යනුවෙනි. අරමුණෙහි ප්‍රකට බව, ඉන්ද්‍රිය සංවරව පවත්වා ගැනීම,
සටහන පිළිබඳ දක්ෂතාවය, සුදුසු අවස්ථාවේ සිත දැඩිකර ගැනීම, සුදුසු අවස්ථාවේ සිත යටපත් කරගැනීම, සිත දිරිමත් කිරිම, සිත මනාව මැදහත්ව තබා ගැනීම, සමාධිගත නොවන පුද්ගලයන් දුරු කිරීම, සමාධිගත වන පුද්ගලයන් ඇසුරු කිරීම, ධ්‍යාන විමෝක්ෂය මෙනෙහි කිරීම එහි සිත දැඩි කර ගැනීම කියනලද නයින් ම දත යුතුය. නිමිත්ත කුසලතා නම් කසිණ නිමිත්ත ඉගනීමෙහි දක්ෂතා, සමයෙ චිත්තස්ස පග්ගණ්හතා නම් යම් වේලාවක ඉතා ලිහිල් විරියබව නිසා සිත ලීන (සැඟවේ) වේ. ඒ වෙලාවේ ධම්මවිචය විරිය පීති සම්බොජ්ඣංග නගා සිටුවීමෙන් ඒ සිත උනන්දු කළ යුතුය. යම් කලෙක තද වීර්ය නිසා විසිරුණු සිත් ඇති වේ. ඒ කාලයේ පස්සද්ධි සමාධි උපෙක්ඛා සම්බෝජඣංග පිහිටුවා සිතට නිග්‍රහ කළ යුතුය. යම් කලක සිත ප්‍රඥා ප්‍රයෝග මඳ බැවින් නො උපසම සැප නො ලැබීමෙන් හෝ ආශ්වාද රහිත වේද? ඒ කාලයෙහි සංවේග වස්තු අට සිහි කිරීමෙන් සංවේග කෙරේ. සංවේග වස්තු අට ජාති ජරා ව්‍යාධි මරණ අපාය දුක් අතීත සසරදුක් අනාගත සසර දුක් වත්මන් ආහාර ගවෙට්ඨි දුක යන මේවාය. තෙරුවන් ගුණ සිහිකිරීමෙන් ද පැහැදීම ඇති කරයි. සුදුසු කාලයෙහි උනන්දු කරවීම මෙය යයි කියනු ලැබේ.
**සමයෙ අජඣූපෙක්ඛණ්තා** නම් යම් කාලයක යහපත් ප්‍රතිපදාවට පැමිණ නො සැඟවී නොවිසිරී ආශ්වාද රහිතව අරමුණෙහි මනාව පවත්නා සමථ වීථියට බට සිත වේ. එකල ඊට පග්ගහ නිග්ගහ සමපහංසන ව්‍යාපාර නොපැමිණේ. මනාව පවතින අසුන් යෙදූ රථයක රියැදුරා මෙන් පවතින මේ සමය අජඣූපෙක්ඛන යයි කියනු ලැබේ. අසමාහිත පුග්ගල පරිචජ්ජනතා නම් උපචාර හෝ අර්පනා හෝ නොපැමිණි වික්ෂිප්ත සිත් ඇති පුද්ගලයන් දුරුකිරීම. සමාහිත පුග්ගල සේවනතා නම් උපචාරයෙන් හෝ අර්පනාවෙන් සමාහිත සිත් ඇති පුද්ගලයන් ඇසුරු කිරීම භජනය, පයිරුපාසනයයි. තද්ධි මුත්තතා නම් සිටින හිඳින තැන්වල සමාධි ඉපදවීම සඳහාම ඉතා තදින් නැඹුරු වූ (නින්න පොණපබ්භාර) සිත් ඇති බව. මෙසේ පිළිපදින්නාට සමාධි සම්බොජ්ඣංගය උපදී. මෙසේ උපන් එය අර්හත් මාර්ගයෙන් භාවනා සම්පූර්ණ වන බව දැනගනී.
උපෙක්ඛා සම්බොජ්ඣංගයේ “මහණෙනි, උපෙක්ඛා සම්බොජ්ඣංගයට ආධාර වූ ධර්ම ඇත. එහි නුවණින් මෙනෙහි කිරීම බහුලාකාර වූයේ නූපන් උපේක්ෂා සම්බෝධ්‍යංගයේ ඉපදීම සඳහා උපන් සම්බෝධි අංගයේ බොහෝ බව මහත් බව භාවනාව සම්පූර්ණවීම පිණිස ඒවාම හේතුවේ. මෙසේ ඉපදීම වේ. එහි මැදහත් බව උපෙක්ඛා සම්බොජ්ඣංග ඨානීය ධම්ම නම් වේ.
තවද කරුණු පහක් උපෙක්ඛා සම්බොජඣංගය ඉපදීම පිණිස පවතී. සත්තමජඣමත්තා, සංඛාර මජඣමත්තා, සත්ත සංඛාර කෙලායන පුග්ගල පරිවජ්ජන්තා, සත්ත සංඛාර මජඣත්ත පුග්ගල සෙවනතා, තදධිමුත්තති. එහි දෙයාකාරයකින් සත්ව මැදහත් බව පිහිටුවයි. ඔබ තමාගේ කර්මයෙන් පැමිණ තමාගේ කර්මයෙන් ම යන්නෙහි ය. ඔබ කාට මමත්වය දක්වන්නේ ද? මෙසේ කම්මකතා ප්‍රත්‍යවේක්ෂා කිරීමෙන් ද පරමාර්ථ වශයෙන් සත්වයෙක් නම් නැත. එනිසා කාට මමත්වය දක්වන්නෙහි ද මෙසේ සත්වයෙක් නැතිබව මෙනෙහි කිරිමෙන් දෙයාකාරයකින් වේ. මේ සිවුර ක්‍රමයෙන් වර්ණ විකාරයටද දිරුණු බවට ද පැමිණ පා පිසින රෙදි කඩක්ව කෙවිටි අගින් හැරදමන්නාක් බවට පත් වේ. ඉදින් ඊට ස්වාමියෙක් වූයේ නම් එසේ නැසෙන්නට ඉඩ නොවේ යයි මෙසේ අස්වාමික භාවය මෙනෙහි කිරීමෙන් ද තිර නොවන තාවකාලික යයි මෙසේ තාවකාලික බව මෙනෙහි කිරීමෙන් දැයි සිවුරෙහි මෙන් පාත්‍රාදියෙහි ද යොදා ගතයුතුයි.
**සත්ත සංඛාර කෙලායන පුග්ගල පරිවජ්ජන්තා** යනු මෙහි යම් පුද්ගලයෙක් ගිහි වූයේ හෝ තමාගේ දු පුතුන් ආදීන් ද පැවිද්දෙක් වූයේ නම් තමාගේ අතවැසි සමානාචරියකයන් ද කෙරෙහි මමායනය කෙරේ. සියතින් ම කෙස් කැපීම්, මැසීම්, සිවුරු සේදීම්, රඳන් කිරීම්, පාත්‍ර පිසීම්/ඔපගැන්වීම් ආදිය කරයි. මොහොතක් හෝ නොදන්නේ නම් අසවල් සාමණේරයා කෙසේද? අසවල් දරුවා කොහේදැයි බිය වූ මුවකු මෙන් ඔබිමොබ බලයි. අනෙකෙකු විසින් කෙස් කැපීම් ආදියට මොහොතකට අසවලා එවන්නැයි ඉල්ලා සිටියේ ද අපි අපේ වැඩත් නොකර ඔබට ඔහු දී ක්ලාන්ත වෙමුදැයි නොදෙයි. මෙය සත්ත කෙලායන නම් වේ.
යමෙක් වනාහි සිවුරු පාත්‍ර තැටි සැරයටි ආදිය කෙරෙහි මමායනය කරයි. අනිකකුට ඇල්ලීමටවත් නොදෙයි. තාවකාලිකව හෝ ඉල්ලුවිට ආදරේ නිසා මමවත් මෙය පරිභෝග නොකෙළෙමි. ඔබට කොහොම දෙන්නදැයි කියයි. මෙය සංස්කාර කේලායනයයි. යමෙක් වනාහි ඒ දෙයාකාර වස්තු කෙරෙහි මධ්‍යස්ථ වේ උදාසීනවේ සත්ව සංඛාර මධ්‍යස්ථභාවයයි. මෙසේ උපෙක්ඛා සම්බොජ්ඣංගය මෙබඳු වූ සත්ව සංඛාර මමත්වය දක්වන පුද්ගලයන් දුරින් ම දුරු කරන්නාට ද සත්ව සංඛාර මැදහත් පුඟුලන් සෙව්නාහට ද සිටින හිඳින තැන්වල එය ඉපදවීම සඳහා ඉතා තදින් නැමුණු සිත් ඇත්තාට ද උපදී. මෙසේ උපන් එය අර්හත් මාර්ගයෙන් භාවනාව සම්පූර්ණ වේ යයි දැනගනී.
**ඉති අජඣත්තං වා** - මෙසේ තමාගේ හෝ අනුන්ගේ සත්ත බොජ්ඣංග පරික්ෂා කොට කලක තමාගේ කලක අනුන්ගේ බොජ්ඣංග පරික්ෂා කොට ධර්මයන් කෙරෙහි ධර්මානුපස්සීව වාසය කරයි. මෙහි සමුදය වය බොජ්ඣංග නිපදවීම නිරෝධ වශයෙන් ම දතයුතුය. මින් පසු කී අයුරින්ම හුදෙක් බොජ්ඣංග පිරික්සීම ඇති කල්හි දුක්ඛ සත්‍යයයි මෙසේ යොදා බොජඣංග පිරික්සන භික්ෂුවගේ නිවන් මග දත යුතුය.
මෙසේ සත්ත බොජඣංග වශයෙන් ධම්මානුපස්සනාව බෙදා දැන් චතුසච්ච වශයෙන් බෙදීමට “පුන චපරං” යනාදිය කීහ. එහි **ඉදං දුක්ඛන්ති යථාභූතං පජානාති** - තණ්හාව හැර ත්‍රෛභූමක ධර්මයෙහි මෙය දුක යයි යථා ස්වභාවයෙන් දැනගනී. ඒ දුකෙහිම ජනිතවීම හටගැනීම් කළ පෙර තණ්හාව වූ මෙය දුක්ඛ සමුදය වේ. දෙකම නොපවතින නිවන වන මෙය දුක්ඛ නිරෝධයයි. දුක දැන ගන්නා සමුදය දුරුකරන නිරෝධය ප්‍රත්‍යක්‍ෂ කරන ආර්ය මාර්ගය වූ මෙය දුක්ඛ නිරෝධගාමිනී ප්‍රතිපදාව යයි යථා ස්වභාවයෙන් දැනගනී යන අර්ථයයි. අවසේස ආර්ය සත්‍ය කථා හැර ජාති ආදි පදභාජන කථා විසුදධිමග්ගයෙහි විස්තර කරන ලද්දේමය.
පදභාජනයෙහි වනාහි “කතමා ච භික්ඛවෙ ජාති” යයි මහණෙනි ජාතිය කිමෙක්ද? මහණෙනි, යම් ජාතියක් දුක යයි මෙසේ කියන ලද ඒ ජාතිය කුමක්දැයි මෙසේ සියළු පුච්ඡාවල අර්ථය දත යුතුය. **යා තෙසං තෙසං සත්තානං** - මේවායේ මේ නාම නියම අභාවයෙන් සියළු සත්වයන් ගැනීමෙන් වචනය, **තම්හි තම්හි සත්ත නිකායා** - මෙය ද සියළු සත්ව නිකාය හාත්පසින් ගන්නා වචන වේ, ඉපදවීම, ජාතියයි. රූපය සහිතව පළමුවෙන් ඉපද වූ ස්කන්ධවලට මෙය නමකි. **සංජාති **- මෙය මෙහිම උපසර්ගයෙන් යුත් අධිවචනයකි. එයට ප්‍රවේශවන ආකාරයෙන් බැසගන්නා අර්ථයෙන් **ඔක්කන්ත** - වේ. ඉපදීම් සංඛ්‍යාත අභිනිබිබත්තන අර්ථයෙන් **අභිනිබ්බත්ති** - වේ. මෙසේ මේ සතර ද සම්මුති කථා නම් වේ. **බන්ධානං පාතුභාවො** - මෙය වනාහි පරමාර්ථ කථා නම් වේ. ඒක වෝකාරභවවල ඒක චතු පංච (වොකාර) ස්කන්ධවලම පහළවීම වේ. පුද්ගලයෙකුගේ පහළවීම නොවේ. පුද්ගලයෙක් පහළවූයේය යනු ව්‍යවහාර මාත්‍රයකි. **ආයතනානං පටිලාභො** - ආයතන පහළවේ යනු ලැබූ නම වේ. එය ඒවායේ පහළවීම සංඛ්‍යාත ප්‍රතිලාභය යන අර්ථයයි.
**ජරා** - ස්වභාවය පෙන්වීමයි. **ජීරණතා** - ආකාරභවය දැක්වීමය. **ඛණ්ඩිච්චං** - වෙනස්වන අයුරු පෙන්වීමය. ළදරු කාලයේ දත් සුදුය. වයස යනවිට පිළිවෙළින් වනය දුර්වර්ණ වී ඒ ඒ තැනින් වැටේ. ඉක්බිති වැටුණු තිබෙන ඒවා ඇසුරු කොට ඛණ්ඩිත දත් වේ. කැඩුණු ඒවායේ ස්වභාවය **ඛණ්ඩිච්චං** - වේ. අනුක්‍රමයෙන් සුදු වූ කෙස්ලොම් පලිත නම් වේ. පලිත ඒවායේ ස්වභාවය **පාලිච්වං** වේ. ජරා වාත ප්‍රහාරයෙන් වියලුණු මස් ලේ වලින් රැලි වලින් හමෙහි ඔහුගේ - වලිත්තචො - එහි භාවය - **වලිත්තචතා** - වේ. මෙපමණකින් දත් කෙස් ලොම් දත්වල වෙනස්කම් පෙන්වීම් වශයෙන් ප්‍රකට වූ ප්‍රකට ජරා දක්වන ලදී.
යම්සේ ජලයේ හෝ වාතයේ හෝ ගින්නේ හෝ තෘණ වෘක්ෂ ආදියේ බිඳීගිය පැලී ගිය හෝ දැවී ගිය හෝ ගියමග ප්‍රකට වේ. ගිය මගෙහි ඒ ජලය ආදිය නැත. එසේම ජරාවෙන් දත් ආදියෙහි කැඩීයෑම් වශයෙන් ගියමග ප්‍රකටය. ඇසහැර ගනී. කැඩුණු ආදියෙහි ජරා නැත. ජරාවට චක්ඛු විඤ්ඤාණය නැත. ජරා පැමිණි විට ආයු පිරිහේ. එහෙයින් ජරා **ආයුනො සංහානි -** යයි පලුපචාර වශයෙන් කියන ලදී. ළමා කාලයෙහි ප්‍රසන්න වූ සියුම් වූ තමාගේ විෂය පහසුවෙන් ගැනීමෙහි සමත් ඇස් ආදි ඉඳුරන් පැසී ජරාවට පැමිණ කැලඹී අවසංඥාය (අපැහැදිලිය) ඕලාරික ද වේ. තමාගේ විසය ගැනීමට අසමත් වේ. (ඇසට පෙනීම ගන්න අපහසු මෙනි). එනිසා ඉන්ද්‍රියන් **ඉන්ද්‍රියානං පරිපාකො** - පැසුණේ යයි පලූපචාර වශයෙන් කියන ලදී.
මරණය සඳහා නපුංසක නිර්දේශයෙන් යම් මරණයක් චුති යයි කියනු ලැබේ. **වචනතා **- යයි ද කියනු ලැබේ. **චුති** - ස්වභාවය දැක්වීමයි. **වචනතා** - ආකාරභාවය දැක්වීමය. මරණයට පැමිණියහුගේ ස්කන්ධ බිඳී අතුරුදහන් වේ. නොදැක්මට යයි. එහෙයින් එය **භෙදො අන්තරධානං** - යයි කියනු ලැබේ. **මච්චුමරණං** - ක්‍ෂණික මරණ නොවේ. **කාලකිරියා** - මරණ, කාලකිරියාව මේ සියල්ල සම්මුති කථාය. **ඛන්ධානං භෙදො** - මෙය පරමාර්ථ කථාවකි. ඒකවෝකාර භව ආදියෙහි එක චතු පංච භේද වූ ස්කන්ධයන්ගේ බිඳීම මිස පුද්ගලයෙකුගේ නොවේ. එසේ ඇති කල්හි පුද්ගලයෙක් මළේ යයි ව්‍යවහරය පමණක් වේ.
**කලෙබරස්ස** - **නික්ඛෙපො** - ආත්මභාවයේ හැරදැමීම. මරණයට පැමිණිය තැනැත්තාට පලක් නැති දරකඩකට ආත්මභාවය වැටේ. එහෙයින් එය **කලෙබරස්ස නික්ඛෙපො** - යයි කියනු ලදී. ජීවිතේන්ද්‍රියේ කැඩීම වනාහි සියළු ආකාරයෙන් පරමාර්ථ මරණයකි. එයම සම්මුති මරණය යයි ද කියනු ලැබේ. ජිවිතේන්ද්‍රිය උපච්ඡෙදයම ගෙන ලෝකයා තිස්ස මලේය ඵුස්ස මළේයයි කියයි.
**ව්‍යසනෙන** - ඤාති ව්‍යසනාදියෙහි යම්කිසි ව්‍යසනයකින් **දුක්ඛධම්මෙන** - යදමින් බැඳීම් (මාංචු දැමීම) ආදි දුක් කරුණින්, **පුට්ඨස්ස** - වසා පැතුරුණු, මඩින ලද. **සොකො** - යමෙක් ඤාති ව්‍යසන ආදියෙහි හෝ වෙනත් දෙයක් ඇති කල්හි එයින් මැඩුණේ සෝක කිරිම් ලක්ෂණ ඇති සෝකය උපදී. **සොචිතං** - සෝක කළ බව. යම් හෙයකින් මෙය අභ්‍යන්තරය වියලන්නේ හැම පැත්තෙන්ම වියලන්නේ උපදී. එහෙයින් **අන්තො සොකො අන්තො පරිසොකො** - යයි කියනු ලැබේ.
මගේ දුව මගේ පුතා යයි මොවුන් උදෙසා වැලපේ. අඬයි. මේවායින් වේ යයි “**ආදෙවො **- ඒ ඒ ගුණ කියා වැලපීම **පරිදෙව** - වේ. කාය
**කායිකං** - ප්‍රසාද වස්තු දුක් යන අර්ථයෙන් දුක්ඛං. **අසාතං** - මිහිරි නොවූ, **කාය සමඵස්සජං දුක්ඛං** - කාය ස්පර්ශයෙන් හටගත් දුක. **අසාතං වෙදයිතං** - අමිහිරි විඳීම.
**චෙතසිකං** - චිත්ත සම්ප්‍රයුක්ත වූ. සෙසු දුක් කියන ලද නය වේ.
**ආයාසො** - පසුබට වූ සිතේ ක්ලාන්ත ගතිය. බලවත් ආයාසය **උපායාසො** - වේ.
**ජාති ධම්මානං** - ජාති ස්වභාවයන්ගේ. **ඉච්ඡා උප්පජ්ජති** - තෘෂ්ණාව උපදී. **අහොවත** - ප්‍රාර්ථනා. **න ඛො පනෙතං ඉච්ඡාය** - මෙසේ ජාතියේ නොපැමිණීම හැර මාර්ග භාවනාව තෘෂ්ණාවෙන් නො පැතිය යුතුය. **ඉදම්පි** - මෙයද, මතු සියල්ල ගෙන ‘පි’ කාරය. **යමපිච්ඡං** - යම් ස්වභාවයකින් නොලැබිය හැකි වස්තු කැමැති වන්නේ නො ලබයි. නොලැබිය හැකි වස්තුවල කැමැත්ත දුකකි. සියළු තැන මෙම නයයි.
**ඛන්ධ නිද්දේසයෙහි** - රූපය ද උපාදාන ස්කන්ධය ද යයි **රූපුපාදානක්බන්ධා**. සියළු තැන මෙසේය.
**යායං තණ්හා** - යම් මේ තෘෂ්ණාවක්. **පොනොභවිකා** - පුනබ්හවය කිරීම. පුනබ්භවයයි. පුනබ්භව ස්වභාවය මොහුට වේ යයි පොනොභවිකා වේ. **නන්දිරාග සහගතා** - නන්දි රාගයෙන් යුක්ත වූ. නන්දි රාගය සමග අර්ථ වශයෙන් එකත්ත බවට ගියේ යයි කියන ලද්දේ වේ. ආත්මභාවය යම් යම් තැන්වල වීද ඒ ඒ තැන්වල රූපාදියෙහි හෝ අරමුණුවල ඇලීම, ඒ ඒ තැන්වල ඇලීම. රූපවල ඇලීම, ශබ්ද ගන්ධ රස ස්පර්ශ ධම්ම (සිතුවිලි) වල ඇලීම යන අර්ථයයි. කාමයෙහි තෘෂ්ණාව **කාම තණ්හා** - වේ. භව ප්‍රාර්ථනා වශයෙන් ඉපදුණු සාස්වත දෘෂ්ටි සහගත රූප අරූප භව රාගයේ ද ධ්‍යාන තෘෂ්ණාවට මෙය අධි වචනයකි. (සමාන) විභවයෙහි තෘෂ්ණාව **විභව තණ්හා** - වේ. උච්ඡෙද දෘෂ්ටි සහගත රාගයට මෙය අධි වචනයකි.
දැන් ඒ තෘෂ්ණාවේ වස්තු විස්තර වශයෙන් දැක්වීමට “සා බො පනෙසා” යනාදිය කීහ. එහි **උප්පජ්ජති** - උපදී. **නිවිසති** - නැවත නැවත පැවැත්ම වශයෙන් පිහිටයි. **යං ලොකෙ පිය රූපං සාත රූපං** - ලෝකයෙහි ප්‍රිය වූ ද මිහිරි වූ ද යම්. “චක්ඛු ලොකෙ” යනාදියෙහි ලෝකයෙහි ඇස් ආදිය කෙරෙහි මමත්වයෙන් පිවිසුණු සත්වයෝ සම්පත්තියෙහි පිහිටි තමාගේ ඇස කණ්ණාඩි ආදියෙන් බැලීමෙන් විප්‍රසන්න වූ පංචප්‍රසාද රන්විමක අරින ලද මිණි කවුළුවක් මෙන් හඟිති. කන රන් පණාලිකයක් මෙන් පාමංග සූත්‍රයක් (නූලක්) මෙන් සිතත්. තුඟු නාසයයි ව්‍යවහාර වන ඝාණය වටකොට තබන ලද රන්සිරියල් වැටියක් මෙන් හඟිති. දිව රන් කම්බිලි පටලයක් මෙන් මෘදු සිනිඳු මිහිරි රස දේ යයි හඟිති. කය තරුණ සල් ගසක් මෙන් රන් තොරණක් මෙන් හඟිති. මනස අන්‍යයන්ගේ මනසින් අසමාන යයි උසස්ව හඟිති. රූපය රන්වන් කිණිහිරි ආදි වර්ණ මෙන් ශබ්දය මත් කොවුල් කුරවීක මඳ සේ නාදය මිණි වස් නාදයක් මෙන් කවරෙකුට මෙසේ ඇත්දැයි සිතති. ඔවුන්ගේ මෙසේ හඟිනු ලබන ඒ ඇස් ආදි ප්‍රිය රූපද මිහිරි රූප ද වේ. ඉක්බිති එහි ඔවුන්ගේ නසනන්නා වූ ද තෘෂ්ණාව උපදී. උපන්නා වූ තෘෂ්ණාව නැවත නැවත පැවැත්වීම් වශයෙන් නිවිසති වේ. එහෙයින් භගවත්හු **“චක්ඛු ලොකෙ පියරූපං සාතරූපං එත්ථසා තණ්හා උප්පජ්ජමානා උප්පජ්ජති”** ආදිය කීහ. එහි **උප්පජ්ජමානා** - උපදින විට මෙහි උපදීය යන අර්ථයයි. සියළු තැනම මෙම නයයි.
“අසෙස විරාග නිරොධ” ආදි සියල්ල නිවනෙහි පර්යාය වචන වේ. නිවනට පැමිණ තෘෂ්ණාව නිරවශේෂයෙන් නො ඇලේ. නිරුද්ධ වේ. එහෙයින් එය “තස්සායෙව තණ්හාය අසෙස විරාග නිරොධො” යයි කියනු ලැබේ. නිවනට පැමිණ තෘෂ්ණාව අත්හරියි. මිදේ, නො ඇලේ. එහෙයින් නිවන චාගො පටිනිස්සග්ගො මුත්ති අනාලයො යයි කියනු ලැබේ. එකම නිවනේ නම් වනාහි සියළු සංඛත නාම ප්‍රතිපක්ෂ වශයෙන් අනෙක් වේ. කෙසේ ද යත්? අසෙස විරාගො, අසෙස නිරොධො, චාගො, පටිනිස්සග්ගො, මුත්ති, අනාලයො, රාගක්ඛයො, දොසක්ඛයො, මොහක්ඛයො, තණ්හක්ඛයො, අනුපප්පාදො, අප්පවත්ත, අනිමිත්තං, අප්පණිහිතං, අනායුහනං, අප්පටිසායි. අනුප්පත්ති, අගන අගාතං, අජරං, අව්‍යාධිං, අමතං, අසොකං, අපරිදෙවං, අනුපායාසං, අසංකිලිට්ඨං ආදියයි.
දැන් මාර්ගයෙන් සිඳින ලද නිවනට පැමිණ අප්පවතිම පැමිණියේ ද යම් වස්තුවල උත්පත්තිය තණ්හාවෙන් දැක්වූයේ ද එහිම අභාවය දැක්වීමට “සා ඛො පනෙසා” යනාදිය කීහ. එහි යම්සේ පුරුෂයෙක් කෙතෙහි හටගත් තිත්ත ලබුවැලක් දැක අගසිට මුල පරික්ෂා කොට සිඳින්නේය. එය ක්‍රමයෙන් මැලවී නොපෙනීමට යන්නේය. ඉන්පසු ඒ කෙතෙහි තිත්ත ලබු නිරුද්ධ වූයේය. ප්‍රහීන වූයේ යයි කියන්නේය. ඒවාගේම කෙතෙහි තිත්ත ලබුවැල මෙන් ඇස් ආදියෙහි තණ්හාව ආර්ය මාර්ගයෙන් මුලින් සිඳින ලද්දේ නිවනට පැමිණි නොපැවැත්මට යයි. මෙසේ වූ විට කෙතෙහි තිත්ත ලබුවැල මෙන් ඒ වස්තුවල නො පෙනේ.
යම්සේ කැලෑවෙන් සොරුන් ගෙනවුත් නගරයේ දකුණු දොර නසන්නේ නම් ඉන්පසු වනයෙහි සොරුන් මළහයි හෝ මරණ ලදැයි හෝ කියන්නාහුය. එසේම චක්ෂු ආදියෙහි තෘෂ්ණාව වනයෙහි සොරුන් මෙනි. එය දකුණ දොර සොරුන් මෙන් නිවනට පැමිණ නිරුද්ධ වූ බව නිවනෙහි නිරුද්ධය. එසේම ඒ වස්තුවල තෘෂ්ණාව නිරුද්ධ වූ බව නිවනෙහි නිරුද්ධය. එසේම ඒ වස්තුවල තෘෂ්ණාව නිරුද්ධවීම වනයෙහි සොරුන් මෙන් නොපෙනේ. එහෙයින් එහි එහිම නිරෝධය දක්වන්නේ “චක්ඛුං ලොකෙ පියරූපං සාතරූපං එත්ථෙසා තණ්හා පහීයමාන පහීයති එත්ථ නිරුජඣමානා නිරුජඣතීති” යනාදිය කීහ.
**අයමෙව **- අන්‍ය මාර්ග ප්‍රතික්ෂේප කිරීම සඳහා නියමය. **අරියො** - මාර්ග බාධක වූ ඒ ඒ ක්ලේශයන්ගෙන් ආරක්ෂා කරන බැවින් ද ආර්ය වේ. “දුක්ඛෙ ඤාණං” යනාදියෙන් චතු සත්‍ය කර්මස්ථානය දක්වන ලදී. එහි පළමු සත්‍ය දෙක සසරය. දෙවන දෙක නිවනය. භික්ෂූහු ඒවායින් සසර ඒවායේ කමටහනට ඇතුළත් වෙති. නිවනෙහි කමටහන් වශයෙන් ඇතුළත් වීමක් නැත. පෙර සත්‍ය දෙක පංචස්ඛන්ධ, දුක්ඛං තණ්හා සමුදයො යයි මෙසේ සංක්ෂේපයෙන් ද පංචස්කන්ධයෝ කවරේද? රූපස්කන්ධය යනාදි නයින් විස්තර වශයෙන් ආචාර්යවරයා සමීපයෙහි ඉගෙන වචනයෙන් නැවත නැවත කියා යෝගාවචරයා ක්‍රියා කරයි. ඉතිරි සත්‍ය දෙකෙහි නිරෝධ සත්‍ය ඉෂ්ඨය, කාන්තය, මනාපය. මාර්ග සත්‍යය ඉෂ්ඨය, කාන්තය මනාපය, මෙසේ කනින් ද ක්‍රියා කරයි. හේ මෙසේ කරන්නේ චතුරාර්ය සත්‍යය එක් ප්‍රතිවේධයෙන් අවබෝධ කරයි. සමුදය ප්‍රහාන ප්‍රතිවේධයෙන් ද නිරෝධය සාක්ෂාත් ක්‍රියා ප්‍රතිවේධයෙන් ද මාර්ගය භාවනා ප්‍රතිවේධයෙන් අවබෝධ කරයි. දුක පරිඤ්ඤා අභිසමයෙන් ද මාර්ගය භාවනාහිසමයෙන් ද අවබෝධ කරයි. මෙසේ ඔහුගේ පූර්වභාගයෙහි සත්‍ය දෙකෙහි ඉගැනීම, ප්‍රශ්න ඇසීම, සවන් දීම, දැරිම, විමසන ප්‍රතිවේධය වේ. සවණ පටිවෙධ දෙකම අපරභාගයෙහි කෘත්‍ය තුනක ප්‍රතිවේධය වේ. නිරෝධ අරමුණෙහි ප්‍රතිවේධය, ප්‍රත්‍යවේක්ෂාව වනාහි පැමිණි සත්‍යයේ වේ. මෙය ද ආදි කර්මිකයාටය. එහෙයින් එය මෙහි නොකියන ලදී.
මේ භික්ෂුව වනාහි පෙර ගන්නා ලද දුක දැනගනිමි. සමුදය දුරු කරමි. නිරොධය සාක්ෂාත් කරමි, මාර්ගය වඩමි යයි සිතා බැලීම, එක්තැන් කිරීම, මෙනෙහි කිරීම, ප්‍රත්‍යවෙක්ෂා කිරීම් නැත. පිළිගැනීමේ පටන් වේ. අපරභාගයෙහි වනාහි දුක දැනගත්තේමය. මාර්ගය වැඩුවේය. එහි ඔහුට සත්‍ය දෙක දැකීමට අපහසුය. ගැඹුරුය. දෙකක් ගැඹුරු නිසා දැකීමට අපහසුය. දුක්ඛ සත්‍යය උපතේ සිට ප්‍රකටය. කණු කටු පහරවල දී අහෝ දුකයි යයි කීමට ද පැමිණේ. සමුදය ද කනු කැමති වළඳනු කැමති ආදි වශයෙන් උපතේ සිට ප්‍රකටය. ලක්‍ෂණ ප්‍රතිවේධයෙහි දෙකම ගැඹුරුය. මෙසේ ඒවා දුර්දශය, ගැඹුරුය. ඉතිරි දෙක වනාහි දැක්වීම සඳහා ප්‍රයෝගය භවග්‍රහණය සඳහා අත දිග හැරීමක් මෙන් අවීචිය ස්පර්ශයට පා දිග හැරීමක් මෙන් සිය ආකාරයකින් බිඳුණු හිස කේ අග පිළියෙළ කිරීමක් මෙන් ද දැකීමට අපහසු නිසා ගැඹුරු ද ගැඹුරු නිසා දැකීමට අපහසු ද වේ. සිව්සස්වල ඉගෙනීම වශයෙන් පූර්වභාග ඤාණය ඉපදීම සඳහා “ඉදං දුක්ඛෙ ඤාණං” යනාදිය කියන ලදී. ප්‍රතිවේධ ක්ෂණයෙහි එකවිටම ඒ ඤාණය වේ.
නෙක්ඛම්ම සංකප්ප ආදිය කාම ව්‍යාපද විහිංසා විරති සංඥාවන්ගේ පූර්වභාගයෙහි විවිධය. මාර්ග ක්ෂණයෙහි මේ ස්ථාන තුනෙහි උපන් අකුසල සංකල්පයේ පද ඡේදවලින් අනුප්පත්ති සාධන වශයෙන් මාර්ගාංගය පුරන්නේ කුසල සංකල්පය එකට උපදී. මෙය සම්මා සංකප්පය නම් වේ.
මුසාවාදා වේරමණී ආදිය ද මුසාවාදාදීන්ගේ විරමන සංඥාව නානාබව. පූර්ව භාගයෙහි විවිධය. මාර්ග ක්ෂණයෙහි මේ ස්ථාන හතරෙහි උපන් අකුසල දුස්සීල චේතනාව නොකිරීමෙන් පද වෙන්කිරීමෙන් නූපන් සාධන වශයෙන් මාර්ගය පුරනු ලබන්නේ කුසල වේරමනිය එකට උපදී. මෙය සම්මා වාචා නම් වේ.
පාණාති පාතා වෙරමනි ආදිය ද පාණාතිපාතාදියෙන් වෙන්වන සංඥාව ද විවිධය. පූර්වභාගයෙහි විවිධ වේ. මාර්ග ක්ෂණයෙහි වනාහි මේ ස්ථාන තුන් උපන් අකුසල දුස්සීල චේතනාවෙන් නොකිරීමෙන් පද ඡේද වශයෙන් අනුප්‍රාප්ත සාසන වශයෙන් මාර්ගාංගය පුරන්නේ එකලාව කුසල වේරමණිය උපදී. මෙය සම්මා “කම්මන්ත” නම් වේ.
**මිච්ඡා ආජීවං** - කෑ යුතු පියයුතු ආදි දේවල් කෙරෙහි පවත්වන කාය වචී දුච්චරිත. **පහාය **- වර්ජනය කොට. **සම්මා ආජිවෙන** - නුවණැත්තන් ප්‍රසංසා කරන ජීවත්වීමෙන්. **ජීවිකං කප්පෙති** - ජීවිත පැවැත්ම පවත්වයි. සම්මා ආජීවය ද කුහනාදි වෙන්වන සංඥා විවිධය. පූර්වභාගයේ නා නා වේ. මාර්ගක්ෂණයෙහි වනාහි මේ ස්ථාන සතරෙහි උපන් මිථ්‍යා ආජීව දුස්සීල චේතනාවෙන් පද ඡේද වශයෙන් නූපන් සාධන වශයෙන් මාර්ගාංගය පුරන්නේ එකලාව කුසල වේරමණිය උපදී. මෙය සම්මා ආජීව නම් වේ.
**අනුප්පන්නානං** - ඒක භවයක එබඳු වූ හෝ අරමුණෙහි තමන් නූපන්න නමුත් අන්‍යයා හෝ උපදිනවා දැක අහෝ මේ එබඳු වූ පාප අකුසල ධර්මවලින් නො ඉපදෙත්වායි මෙසේ නූපන් පාප අකුසල ධර්මවල නොඉපදීම සඳහා **ඡන්දං ජනෙති** - ඒ ඒ නූපන් ප්‍රතිපත්ති සාධක වීර්ය කැමැත්ත උපදවයි. **වායමති** - උත්සාහ උත්සාහ කරයි. **විරියං ආරභති** - වීර්ය පටන් ගත් නිසා. **පදහති** - සම් නහර ඇට ඉතිරි වේවා මස්ලේ වියලේවා. ප්‍රධාන වීර්ය පවත්වයි.
**උප්පන්නානං** - හැසිරීම් වශයෙන් තමාගේ ඉපදීමට පෙර, දැන් එබඳු ඉපදීම් නැතැයි ඒවායේ ප්‍රහානය පිණිස කැමැත්ත දනවයි. **කුසලානං** - නොලද ප්‍රථම ධ්‍යානාදිය, **උප්පන්නානං** - ඒවායේ ම ලැබීම. **ඨිතියා** - නැවත නැවත උත්පත්ති ප්‍රබන්ධ වශයෙන් සිටීම පිණිස. **අසම්මොසාය** - අවිනාසනය සඳහා. **භීය්‍යො භාවාය** - ඉහළ බව සඳහා. **වෙපුල්ලාය** - මහත් බවට. **භාවනා පාරිපුරියා** - භාවනාවේ පරිපූර්ණය සඳහා. මේ සම්මා වායාමය ද නූපන් අකුසලයන් ගේ නොඉපදීම් ආදි සිත්වල නානාත්වය පූර්වභාගයෙහි විවිධය. මාර්ග ක්ෂණයෙහි මේ ස්ථාන සතරෙහි කෘත්‍ය සාධන වශයෙන් මාර්ගය සම්පූර්ණ කරමින් එකම කුසල වීර්ය උපදී. මෙය සම්මා වායාම නම් වේ.
සම්මා සතිය ද කායාදි විමසන සිත්වල නානාත්වය පූර්වභාගයෙහි විවිධය. මාර්ග ක්ෂණයෙහි වනාහි ස්ථාන සතරෙහි කෘත්‍ය සාධන වශයෙන් මාර්ගාංගය පූරණය කරමින් එකම සිහිය උපදී. මෙය සම්මා සති නම් වේ.
ධ්‍යාන පූර්වභාගයෙහි ද මාර්ග ක්ෂණයෙහි ද විවිධය. පූර්වභාගයෙහි සමාපත්ති වශයෙන් විවිධය. මාර්ග ක්ෂණයෙහි මාර්ග වශයෙන් විවිධය. එක්කෙනෙකුගේ ප්‍රථම මාර්ගය ප්‍රථම ධ්‍යානික වේ. දෙවන මාර්ග ආදිය ප්‍රථම ධ්‍යානික හෝ ද්විතීය ධ්‍යානාදියෙහි අන්‍යතර ධ්‍යානික හෝ, කෙනෙකුගේ ප්‍රථම මාර්ගය ද්විතියා දී අන්‍යතර ධ්‍යානික වේ. දුතියාදිය ද දුතියාදීන්ගේ අර්ථය සඳහා අන්‍යතර ධ්‍යානික හෝ ප්‍රථම ධ්‍යානික හෝ වේ. මෙසේ මාර්ග සතරම ධ්‍යාන වශයෙන් සමාන හෝ අසමාන හෝ එක් අතකින් සමාන වේ. මෙය එහි විශේෂයකි.
පාදක ධ්‍යාන නියමයෙක් වේ. පළමුව පාදක ධ්‍යාන නියමයෙන් ප්‍රථම ධ්‍යානලාභියා ප්‍රථම ධ්‍යානයෙන් නැගිට විදර්ශනාවෙන් උපන් මාර්ගය ප්‍රථම ධ්‍යානික වේ. මෙහි මාර්ගාංග බොජඣංග වනාහි සම්පූර්ණ වූයේ වේ. ද්විතීය ධ්‍යානයෙන් නැගිට විදර්ශකයාට උපන් ද්විතීය ධ්‍යානික වේ. මෙහි මාර්ගාංග සතක් වේ. තෘතීය ධ්‍යානයෙන් නැගිට විදර්ශනා වඩන්නට උපන් තෘතීය ධ්‍යානක වේ. මාර්ගාංග වනාහි සත්ත බොජඣංවලින් හයක් වේ. චතුර්ථ ධ්‍යානයේ පටන් නෙවසඤ්ඤා නාසඤ්ඤායතන ධ්‍යානය දක්වා මෙම න්‍යායම වේ.
අරූප්පයෙහි චතුර්ථ ධ්‍යානය ද උපදී. එය ද ලෝකෝත්තරය. ලෞකික නොවේ. මෙහි කෙසේද? මෙහි ද ප්‍රථම ධ්‍යානාදියෙහි යම්සේ නැගිටියේ ද සෝවාන් මාර්ගය ලැබ අරූප සමවත් වඩා යමෙක් අරුප්පයෙහි උපන්නේ තෘතිය ධ්‍යානික වූයේ එහි මාර්ග තුන උපදියි. මෙසේ පාදක ධ්‍යානයම නියමය වේ.
සමහර තෙරුන් වහන්සේලා විපස්සනාවෙන් අරමුණු වු ස්කන්ධ නියම යයි කියති. ඇතමෙක් පුද්ගල අධ්‍යාශය නියම යයි කියති. ඇතමෙක් වුට්ඨාන ගාමිනී විපස්සනය නියමයයි කියති. ඔවුන්ගේ වාද විනිශ්චය විසුද්ධිමග්ගයෙහි වුට්ඨානගාමිනී විපස්සනා අධිකාරයෙහි කියන ලද නයින්ම දත යුතුය.
**අයං වුච්චති භික්ඛවෙ සම්මා සමාධි** - මෙය පූර්වභාගයෙහි ලෞකිකය. අපරභාගයෙහි ලෝකෝත්තර සම්මා සමාධිය යයි කියනු ලැබේ.
**ඉති අජඣත්තං වා** - තමාගේ හෝ සත්‍ය සතර පරික්ෂා කොට ධර්මයෙහි ධම්මානුපස්සීව වාසය කරයි. මෙහි සමුදයවය වනාහි චතුස්සත්‍යයන්ගේ සම්භව වූ පරිදන් උපත නැවැත්ම වශයෙන් දත යුතුය. මින්පසු කියන ලද පිළිවෙළමය. හුදෙක් මෙහි චතු සංඝ විමසීම ඇති කල්හි දුක්ඛ සත්‍ය යයි මෙසේ යොදාගෙන සත්‍ය විමසන භික්ෂුවගේ නිවන් මග දතයුතුය. සෙස්ස එලෙසමය.
මෙපමණකින් ආනාපාන, චතු ඉරියාපථ, චතු සම්පජඤ්ඤ, ද්වත්තිංසාකාර, චතුධාතු වවත්ථාන, නවසීවථිකා, වෙදනානු පස්සනා, චිත්තානුපස්සනා, නීවරණ පරිග්ගහ, ඛන්ධපරිග්ගහ, ආයතන පරිග්ගහ, බොජඣඞග පරිග්ගහ, සච්චපරිග්ගහ යයි එක්විසි කමටහන් වේ. ඒවා අතර ආනාපාන ද්වත්තිංසාකාර, නවසීවථික එකොළොස අර්පණා කර්මස්ථාන වේ. දීඝභාණක මහාසීව තෙරුන් වහන්සේ වනාහි නවසීවථිකා ආදීනවානු පස්සනා වශයෙන් කියන ලදැයි කීය. එහෙයින් උන්වහන්සේගේ මතයෙන් අර්පණා කර්මස්ථාන දෙකක් වේ. සෙස්ස උපචාර කමටහන්ය. කිම? මේ සියල්ලෙහි ම අභිනිවේශය ඇතිවේද? නොවේද? ඇතිවේ. ඉරියාපථ සම්පජඤ්ඤ නීවරණ බොජඣංගවල අභිනිවේශය ඇති නොවේ. සෙස්සෙහි ඇතිවේ යයි මහාසීව තෙරහු කීහ. මේවායෙහි ද අභිනිවේශය ඇතිවේ. මෙය වනාහි මගේ සිව් ඉරියව් ඇත්ද? නැතහොත් නැත්ද? මගේ සිව් විමසන නුවණ ඇත්ද නැතහොත් නැත්ද, මගේ පංච නීවරණ ඇත්ද නැතහොත් නැත්ද, මගේ සත් බොජඣංග ඇත්ද නැතහොත් නැත්ද? මෙසේ පිරික්සයි. එහෙයින් සැමතැනම අභිනිවේශය ඇතිවේ.
**යොහි කොචි භික්ඛවෙ** - මහණෙනි, යම්කිසි භික්ෂුවක් හෝ භික්ෂුණියක් හෝ උපාසකයෙක් හෝ උපාසිකාවක් හෝ **එවං භාවෙය්‍ය** - මුලපටන් කියනලද භාවනාව අනුක්‍රමයෙන් වඩන්නේය. **පාටිකංඛං **- බලාපොරොත්තු විය යුතුය. කැමති විය යුතුය. අවශ්‍යවීය යන අර්ථයයි. **අඤ්ඤා **- රහත් බව. **සති වා උපාදි සෙසෙ** - ගැනීම් ඇති කල්හි හෝ ක්ෂීණ නොවු කල්හි. **අනාගාමිතා** - අනාගාමි භාවය.
මෙසේ සත් වසක් වශයෙන් ශාසනයේ නෛර්යානිකභාවය. දක්වා නැවත එයින් අල්පතර කාලයක් දක්වන්නේ “තිට්ඨනතු භික්ඛවෙ” (මහණෙනි තිබේවා) යනාදිය කීහ. මේ සියල්ල ද මධ්‍යම විනේය පුද්ගලයෙකුගේ වශයෙන් කියන ලදී. තියුණු ප්‍රඥාවන්තයන් සඳහා වනාහි අළුයම අනුසාසනා කරන ලද්දේ සවස කිසියම් අධිගමයක් වන්නේය. සවස අනුශාසනා කරන ලද්දේ අළුයම යම්කිසි අධිගමයක් වන්නේ යයි කියන ලදී. මෙසේ භාග්‍යවතුන් වහන්සේ මහණෙනි, මගේ ශාසනය මෙබඳු නෛර්යානික යයි දක්වා එක්විසි ස්ථානයෙහි රහත්බව කුළු ගැන්වීමෙන් දේශනා කරන ලදී. දේශනාව බාරදෙන්නේ **“භික්ඛවෙ මග්ගො... ඉති යං තං වුත්තං ඉදමෙතං පටිච්ච වුත්තං”** යනාදිය කීහ. සෙස්ස නොගැඹුරු අරුත් වේ. දේශනාව අවසානයෙහි වනාහි තිස් දහසක් භික්ෂූන් වහන්සේ රහත් පලයෙහි පිහිටියහ.
10. පායාසී සූත්‍ර වර්ණනාව
පායාසි මවිසින් මෙසේ අසන ලදී. මේ එහි අපූර්වපද වර්ණනාවයි. **ආයස්මා** - මෙය ආමන්ත්‍රණයේ ප්‍රිය වචනයකි. **කුමාර කස්සපො** - උන්වහන්සේගේ නාමය. කුමාර කාලයෙහි පැවිදි වූ බැවින් භාග්‍යවතුන් වහන්සේ විසින් “කාශ්‍යප කැඳවන්න” මේ පලතුරු හෝ කෑ යුතු දේ කාශ්‍යපට දෙන්නැයි කී කල්හි, මොන කාශ්‍යපටද? කුමාර කාශ්‍යපට යයි මෙසේ ගන්නා ලද නාම මාත්‍රයෙන් එතැන් සිට වයසට පැමිණි කල්හි ද කුමාර කස්සප යයි කියනු ලැබේ. තව ද රජ විසින් පෝෂණය කළ පුත් බැවින් උන්වහන්සේ කුමාර කස්සප යයි හැඳින් වුහ.
උන්වහන්සේ වනාහි පූර්ව යෝගයේ පටන් ප්‍රකට කථා ඇත්තේය. තෙරුන් වහන්සේ වනාහි පියමතුරා බුදුන් කාලයෙහි සිටු පුතෙක් විය. ඉක්බිති එක් දිනක භාග්‍යවතුන් වහන්සේ තමාගේ ශ්‍රාවකයකු චිත්‍රකථිකථික භික්ෂූන්ගෙන් අග්‍රස්ථානයෙහි තබනවා දැක භාග්‍යවතුන් වහන්සේට සතියක් දන් දී භාග්‍යවතුන් වහන්ස, මම ද මේ චිත්‍රකථික ස්වාමින් වහන්සේ මෙන් අනාගතේ බුදු කෙනෙකුන්ට ශ්‍රාවකයෙක් වන්නෙමියි ප්‍රාර්ථනා කොට පින් කරන්නේ කාශ්‍යප බුදුන්ගේ ශාසනයෙහි පැවිදිව විශේෂයක් උපදවා ගැනිමට නොහැකි විය. එකල වනාහි භාග්‍යවතුන් වහන්සේ පිරිනිවි කල්හි සාසනය පිරිහෙන කල්හි භික්ෂූන් වහන්සේ පස්නමක් ඉණිමගක් බැඳ පර්වතයට නැගී මහණදම් පිරූහ. නායක තෙර තුන්වන දිනයෙහි රහත් වී අනුතෙර සතරවන දිනයෙහි අනාගාමි විය. ඉතිරි තිදෙනා විශේෂයක් ඉපදවීමට නොහැකිව දෙව්ලොව උපන්හ.
එක්කෙනෙක් එක් බුද්ධාන්තරයක් දෙව්ලොව ද මිනිස් ලොව ද සම්පත් අනුභව කරන්නේ එක්කෙනෙක්, තක්ෂිලාවේ රාජ කුලයෙහි ඉපදී පුක්කුස නම් රජ වී භාග්‍යවතුන් උදෙසා පැවිදි වී රජගහ නුවරට එන්නේ කුඹල්හලක භාග්‍යවතුන් වහන්සේගේ ධර්ම දේශනාව අසා අනාගාමි ඵලයට පැමිණියේය. එකෙනෙක් එක් මුහුදු පටුනක කුලගෙයක ඉපදී නැවට නැගී දරහැව හැඳ ලාභ සම්පත්තියට පැමිණ මම රහත්මි සිත් උපදවා, ඔබ රහත් වී නැත. ශාස්තෲන් සමීපයට ගොස් ප්‍රශ්න අසන්නැයි. අර්ථ කැමති දෙවියෙකු විසින් මෙහෙයවන ලද්දේ එසේ කොට රහත් ඵලයට පැමිණියේය.
එක්කෙනෙක් රජගහනුවර කුලදැරියකගේ කුස උපන්නේය. ඕ තොමෝ ද පළමුව මාපියන් යැද පැවිද්ද නොලබන්නේ ස්වාමි කුලයකට ගොස් ගැබ පිහිටි බව නොදන්නී ස්වාමියා සතුටු කොට ඔහුගේ අනුදැනුමෙන් භික්ෂූණීන් කෙරෙහි පැවිදි විය. ඇගේ ගැබිනි බව දැක භික්ෂුණීහු දෙව්දත් තෙරුන් විචාළහ. හේ අස්සමණී යයි කීය. දසබල ශාස්තෲන් විචාළහ. ශාස්තෲන් වහන්සේ උපාලි තෙරුන්ට භාරදුන්හ. තෙර සැවැත්නුවර වැසි කුලවත් විසාඛා උපාසිකාව කැඳවා පිරිසිදු කරන්නේ ගැබ පෙර ලබන ලදැයි පැවිද්දට හානි නැතැයි කීය. ශාස්තෲන් වහන්සේ නඩුව හොඳින් විනිසන ලදැයි තෙරුන්ට සාධුකාර දුන්හ. ඒ භික්ෂූණිය රන් පිළිමයක් සේ පුතකු වැදුවාය. පසේනදී කොසොල් රජ ඔහු ගෙන වැඩුවේය. ඔහුට කස්සප යයි නම් කොට පසු කාලයේ අලංකාර කොට ශාස්තෲන් සමීපයට පමුණුවා පැවිදි කරවීය. මෙසේ ඔහු රජු විසින් පෝෂණය කරන ලද බැවින් කුමාර කස්සප යයි හැඳින්වූහ. එක් දිනක් ඔහු අන්ධ වනයෙහි මහණදම් පුරන්නේ අරුත් කැමති දෙවියෙක් ප්‍රශ්න උගන්වා මේ ප්‍රශ්න භාග්‍යවතුන් වහන්සේගෙන් අසන්නැයි කීය. තෙරුන් වහන්සේ ප්‍රශ්න අසා පැණ විසඳුම් අවසානයෙහි රහත් බවට පැමිණියහ. භාග්‍යවතුන් වහන්සේ ද උන්වහන්සේ චිත්‍රකථික හික්ෂූන් අතරෙහි අග්‍රස්ථානයේ තැබූහ.
“සෙතව්‍යා” ඒ නගරයේ නමය. **උත්තරෙන සෙතව්‍ය** - සෙතව්‍ය නගරයෙන් උතුරෙහි **රාජඤ්ඤො** - අභිෂේක නොලත් රජ. **දිට්ඨිගතං** - දෘෂ්ටියම. දිට්ඨියෙව දිට්ඨි ගතං. **ඉතිපි නත්ථි** - ඒ ඒ කරුණු පෙන්වා මෙසේ ද නැතැයි කියයි. පුරා.....සඤ්ඤාපෙති සංඥාවක් නොකරන තුරු.
**ඉමෙ භො කස්සප චන්දිම සුරියා** - හේ වනාහි තෙරුන් විසින් විචාරන ලද්දේ සිතීය. මේ ශ්‍රමණයා පළමුව සඳහිරු දැක්වීය. සඳහිරු සමාන වන්නේය. ප්‍රඥාවෙන් අන්‍යයන් අභිබවනීය වේ. ඉදින් මම වනාහි සඳහිරු මේ ලෝකයේ යයි කියන්නෙමි. ඔවුන් කුමක් නිශ්‍රිතද ප්‍රමාණය කොපමණ කෙතරම් උඩද ආදියෙන් වෙළන්නේය. මම වනාහි වෙළුම් හැරීමට නොහැකි වෙමි. පරලොව්හි මෙසේ කතා කරන්නෙමි. එහෙයින් මෙසේ කීය.
භාග්‍යවතුන් වහන්සේ ඊට පෙර සුධාභොජන ජාතකය වදාළහ. එහි සඳෙහි සඳ දෙව්පුත්ය. හිරුගේ හිරු දෙව්පුත් යයි ආවේය. භාග්‍යවතුන් වහන්සේ විසින් දේශනා කරන ලද ජාතකයක් හෝ සූත්‍රාන්තයක් හෝ සියළු දඹදිව ප්‍රකටය. එහෙයින් හේ මෙහි වාසය කරන දෙවියෝ නැතැයි කිව නොහැකි යයි සිතා ඔව්හු දෙවියෝ, මිනිසුන් නොවෙතියි කීය.
**අත්ථි පන රාජඤ්ඤ පරියායො** - කරුණක් ඇද්දැයි විචාරති. **ආබාධිත **- විෂභාග වේදනා සංඛ්‍යාත ආබාධයෙන් යුක්ත වූ. **දුක්ඛිතා** - දුකට පත්. **බාළහගිලානා** - අධික සේ ගිලන් වූ. **සද්ධායිකා** - මම ඔබ අදහමි. ඔබ මා විශ්වාස කරන්න. **පච්චයිකා** - මම ඔබ විශ්වාස කරමි. ඔබ මා විශ්වාස කරන්න.
**උද්දසෙසත්වා** - ඔවුන්ගේ අස්කොට තැබූ භාණ්ඩයක් දක්වා. පිළිගන්වාගෙන යන අර්ථය වේ. **විප්පලපන්තස්ස** - මගේ පුතා මගේ දුව මගේ ධනය යයි විවිධ විලාප නගන්නට. **නිරය පාලෙසු** - නිරයෙහි වැඩකරන සතුන් කෙරෙහි. කර්මයම කම්ම කරණ වේ. කිරීම නැත. නිරය පාලයෝ යයි කියති. ඔව්හු “මහණෙනි, මේ නිරය පාලයෝ” යයි දේවදූත සූත්‍රය පිළිවහති. මිනිස් ලොවේ රජකුලවල කරවන මිනිසුන් මෙන් නිරයෙහි නිරයපාලයෝ වෙති.
**වෙලුපෙසිකාහි** - උණ පතුරුවලින්. **සුතිම්මජ්ජථ** - හොඳින් පිසදාන්න. ඉවත්කරව යන අර්ථයයි.
**අසුචි **- මනාප නැති. **අසුචි සංඛාතො** - අසුචි කොටස්. අසුචි යයි දැන හෝ. දුග්ගන්ධො - කුණු ගඳ. **ජෙගුච්ඡො** - පිළිකුල් කළයුතු. **පටික්කුළො** - දැකීමෙන් ම තරහ ඇතිවේ. **උබ්බාහති** - දවසට දෙවරක් ස්නානය කොට තුන්වරක් ඇඳුම් මාරුකොට අලංකාර කළ සරසන ලද සක්විති ආදී වූ ද මිනිසුන්ගේ ගඳ යොදුන් සියයක් ඇතින් සිටි දෙවියන්ගේ බෙල්ලේ බැඳි කුණපයක් මෙන් බාදා කරයි.
නැවත පාණාතිපාතාදි පංචසීලය සමාදන්ව සිටින්නන් වශයෙන් කියයි. **තාවතිංසානං** - මෙය ද දුර උපන්. තවම නොඒවා. මෙය කුමක්හෙයින්. නොඑතිදැයි කියයි.
**ඡච්චන්ධුපමො මඤ්ඤෙ පටිභාසි** - ජාත්‍යන්ධයකු මෙන් වැටහුනේය. **අරඤ්ඤෙ වනපත්ථානි** - අරණක අංගයුත් අරණෙහි. මහවනයෙන් ගැවසුණ නිසා වනපත්ථානි වේ. **පන්තානි** - ඈත එපිට.
**කල්‍යාණ ධම්මෙ** - ඒ සීලයෙන්ම කලණ දහමෙහි**. දුක්ඛපටික්කුළෙ** - දුක් නොපතන **සෙය්‍යො භවිස්සති** - පරලෙව් සුගති සැප වන්නේ යයි අභිප්‍රායයි.
**උපවිජඤ්ඤා** - වදන කාලය එළඹ මේරූ ගැබ. ඉක්මනින් වදන්නේය යන අර්ථයයි. **ඔපභොග්ගො භවිස්සති** - බිරිය වන්නේය. **අනයව්‍යසන** - මහදුක්. **අයො** - සැප. න අයො - අනයො. එය සියළු ආකාර සැප වනසයි. අවුල් කරයි. ව්‍යසන මෙසේ අනයො එව ව්‍යසනං අනයව්‍යසනං - මහාදුක්ඛ යන අර්ථයයි. **අයොනිසො** උපාය රහිතව. **අපක්කං න පරිපාචෙන්ති** - පරිත්ත නොවූ ආයුෂ ක්ෂීණ නොවී අතරමග කඩති. **පරිපාකං ආගමෙන්ති** - ආයුෂ මේරූ කාලය පැමිණෙයි.
**උබභින්දිත්වා** - මැටි ආලේපය බිඳ,
**රාමණෙය්‍යකං **- රමණීය බව. **කෙළායිකා** - බාල දැරිය. **කොමාරිකා** - තරුණ දැරිය. **තුය්හං ජීවං** - හීන දකින වෙලාවෙ නික්මෙන හෝ පිවිසෙන ජීවය දකිනවාද? මෙහි සිතේ හැසිරීම ජීවය යයි ගෙන කීය. හේ ද එහි ජීව සංඥීය.
**ඡියා** - දුනුදිය. බෙල්ල වෙළා යන අර්ථයයි. **පත්ථිනන්තරො**- දැඩිසේ තද. මෙයින් කුමක් දැක්වීද? ඔබ ජීවත්වන කාලයෙහි සත්වයාගේ පංචස්කන්ධය යි කියයි. චුතවන කාලයෙහි රූප ස්කන්ධය පමණක් ඉතිරි වේ. ස්කන්ධ තුනක් නොපවතින්නේ වේ. විඤ්ඤාණ ස්කන්ධය යි. ඉතිරි රූපස්කන්ධයෙන් ඉක්මනින් විය යුතුය. ගරුතර ද වේ. එහෙයින් කිසිවෙක් කොහෙවත් නොගියේ යයි මෙම අර්ථය දක්වයි**. නිබ්බුතං** - උෂ්ණය නැතිවීම.
**අනුපහච්ච** - විනාශ නොකොට. **අමතො හොති** - අඩක් මළ. මරණයට පටන් ගත්තේ වේ. **ඔඛුනාථ** - මෙතෙරෙන් කරන්න. **සන්ධුනාථ** - එතෙරින් කරන්න. **නිද්ධුනාථ** - එතෙරින් මෙතෙරින් කරන්න. **තඤචායතනං න පටිසංවෙදෙති** - ඒ ඇසින් ඒ රූපායතනය ප්‍රකාශ නොවේ. සියළු තැන මෙම නයයි.
**සංඛම්මො** - සක් පිඹින්නා. **උපලායිත්වා** - පිඹ. **අග්ගිකො **- ගිනි පුදන්නා. **ආපාදෙය්‍යං** - නිෂ්පාදනය කරන්නේය. උපදවන්නේය හෝ ආයුෂ හෝ පමුණුවන්නේය. **පොසෙය්‍යං** - භෝජනාදියෙන් පෝෂණය කරන්නේය. වඩන්නේය. **වඩ්ඪෙය්‍යං** - වෘද්ධිභවයට පමුණුවන්නේය. **අරණි සහිතං** - අරණි යුගල (ගිනිගානා දඬු දෙක)
**තිරොරාජානොපි** - වෙන ජනපදයක රජවරු දනිති. **අව්‍යතෙතා** - විසද නොවූ. දක්‍ෂ නොවූ. **කොපෙනපි** - ඔව්හු මට මෙසේ කියති. ඔවුන් කෙරෙහි උපන් කෝපයෙන් ද මේ දෘෂ්ටිගතිය හරින්නෙමි. **පරිහරිස්සාමි** - ගෙන විචාරන්නෙමි. **මක්ඛෙන** - ඔබ කියන ලද හොඳ කරුණ. ආලේප ලක්‍ෂණයෙන් ආලේපයෙන්. **පලාසෙන** - ඔබ සමග එකට එක කිරීමේ ලක්‍ෂණය වූ විලාසයෙන්.
**හරිතපණ්ණං** - යම්කිසි හරිතයක්. අඩුතරමින් තෙත තෘණ පමණක් ද නොවේය යන අර්ථයයි. **පනද්ධ කලාපං** - සන්නද්ධ දුනු සමූහ. **ආසිත්තොදකති වටුමානි** - පිරුණු ජලමාර්ගය ද කඳුරද. [missing]
**බහුනික්ඛත්තරො **- බොහෝ නික්මෙන්නේ. **යථා කතෙන භණ්ඩෙන** - තෘණ කාෂ්ට භාණ්ඩ ආරෝපනය කොට එයින් ගෙනෙනු ලැබීමෙන් රෝපනය කිරීමෙන් යම්සේ ගැනීමෙන් යන අර්ථයයි. **අප්පසාරානි** - අගය අඩු **පණියානි** - භාණ්ඩ.
[missing] **උග්ඝරත්තං** - ඉහළට උතුරන. **පග්ඝරත්තං** - පහළට පෙරෙන. **තුම්හෙක්ඛවත්ථ භණෙ** - මෙහි ඔබලා යහළුවනේ. **තථාහි පන මේ සුකර භත්තං** - එසේ වීම මතින් මේ ගුථො සූකරයාගේ බත්ය.
**ආගතාගතං කලිං ගිලති** - ආ ආ අය පරාජය නමැති සකුරු ගිලිති. **පජොහිස්සාමි** - බිලිකර්මයක් කරන්නෙමි යන අර්ථයයි. **අක්ඛෙහි දිබ්බිස්සාම** - බෝලයෙන් සෙල්ලම් කරන්නෙමු. **ලිත්තං පරමෙන තෙජසා** - පරම විසෙන් ආලේපකොට.
**ගාමපට්ටනං** - වැසිවට ගම්පෙදෙසක් කියනු ලැබේ. **ගාම පදං** - යනු ද පාඨයකි. මේ අර්ථයම වේ. **සානභාරං** - වණ වැහැර. **සුසන්නද්ධො** - හොඳින් බඳනා ලද්දේ. **ත්වං පජානාති** - ඔබ දැන ගන්න. යනු කැමති නම් ගන්න.
**ඛොමං** - ඛෝම වැහිරි. **අයං **- කලු ලෝහ. **ලොහං **- තඹ ලෝහ. **සජඣු** - රිදී. **සුවණ්ණාං** - රන් මාසකය. **අභිනන්දිංසු** - සතුටු වූහ.
**අත්තමනො** - තුටු සිතැත්තෝ **අභිරද්ධො** - පැහැදුනේ. **පඤ්හ පටිභානාති** - ප්‍රශ්න වැටහේ. **පච්චනීයං කත්තබ්බං** - ප්‍රතිවිරුද්ධ මෙන් කළ යුතුය. ප්‍රතිලෝම **අමඤ්ඤිස්සං** - වශයෙන් ගෙන සිටියෙමි යන අර්ථයයි.
**සංඝාතං ආපජ්ජන්ති** - විනාශයට මරණයට පැමිණෙති. **න මහප්ඵලං **- විපාක වශයෙන් මහත්පල නොවේ. **න මහානිසංසො** - ගුණ ආනිසංස වශයෙන් මහානිසංස නොවේ. **න මහා ජුතිකො** - ආනුභාව බැබළීමෙන් මහා බැබලීම ඇත්තෙක් නොවේ. **න මහා විප්ඵාරො** - පැතිරීම් වශයෙන් මහා පැතිරීමක් නොවේ. **බීජ නඞගලං** - බීජ ද නගුල් ද **දුක්ඛෙත්තෙ** - දුෂ්කර කෙතෙහි. නිසරු කෙතෙහි. **දුබ්භූමෙ** - විසම භූමියෙහි. **පතිට්ඨාපෙය්‍ය** - වපුරන්නේය. **බණ්ඩානි** - සිඳුණු බිඳුණු. **පූතීනි** - නිසරු **වාතාතප හතානි** - වාතයෙන් ද අව්වෙන් ද නසන ලද හාත්පසින් මඩින ලද තේජස් ඇති. **අසාරාදානි** - සහල් සරුදාන විරහිත විපාක. **අසුඛ සයිතානි** - සැප නින්දක් නැති. **අනුපටිවෙච්ඡෙය්‍ය** - අනුපවිසෙසෙ - මනාව නො වැසීම. අඩමසක් දස දිනක පස් දිනක් අනුව නො වසන්නේය යන අර්ථය වේ. **අපිනු තානි** - මෙසේ කෙතෙහි බීජ වැපුරූ දොසක් ඇති කල්හි ඒ බීජ අංකුර මුල් පත්‍ර උඩ වැටේ. යට වැඩුණු හාත්පස මහත්බවට පැමිණෙන්නේද? **එවරූපො බො රාජඤ්ඤ යඤ්ඤෙ** - රාජඤ්ඤය, දානය මෙබඳුය. අන්‍යයන් ඝාතනයෙන් උපදවන ප්‍රත්‍යයෙන් ද දෙන්නාගෙන් ද පිළිගන්නාගෙන් ද අපිරිසිදු බැවින් මහත්ඵල නොවේ.
රාජඤ්ඤය, දානය මෙබඳු ස්වරූප ඇත්තේය. පර ඝාතනයෙන් තොරව උපන් ප්‍රත්‍යයෙන් ද පරඝාතනයෙන් තොර සිත් දායකයාගෙන් ද සම්‍යක් දෘෂ්ටි ආදි ගුණ සම්පන්න ප්‍රතිග්‍රාහකයාගෙන් ද මහත්පල වේ. ඉදින් අතිරේක ගුණයෙන් යුත් නිරෝධයෙන් නැගිටි ප්‍රතිග්‍රාහකයකු ලබයි ද චේතනාව මහත් වේ ද දිට්ඨි ධම්ම වශයෙන් මේ ජීවිතයේ ම විපාක දෙයි.
ස්ථවිරයන්ගේ මේ ධර්ම කථාව අසා පායාසි රාජඤ්ඤ තෙරුන්ට ආරාධනා කොට සත් දිනක් මහදන් දී එතැන් පටන් සියළු දෙනාට දන්වැට පිහිටු වීය. ඒ සඳහා “අථඛො පායාසි රාජඤ්ඤෙ” ආදිය කියන ලදී. එහි **කණාජකං** - කඩ සහල් වූ නො තැම්බුණු බත් **බිලංග දුතියං** - කැඳ දෙවැනි කොට **ථෙරකානි ච වත්ථානි** - මහත් වූ වස්ත්‍ර පිඬු දාවලු. **ගුලවාලකානි** - පිඬු පිඬු වශයෙන් සිටි මහත් දාවලු යන අර්ථ වේ. **එවමනුද්දිසති** - මෙසේ පෙන්වා දෙයි. **පාදපි** - පාදයෙන් ද
**අසක්කච්චං** - ශ්‍රද්ධා නැති අශ්‍රද්ධා දානය. **අසහත්ථෙන **- සියතින් නොවේ. **අචිත්තී කතං** - ගෞරව නැතිව. ගෞරවය ද නොඑලවා පහන් සිතක් ද නැතිව දුන්නේය. **අපවිද්ධං** - හැරදමන ලද. විසිකරණ ලද, වැටුණු. විනාශයට වැටුණු **සුඤ්ඤං සෙරිස්සකං** - සේරිස්සක නම් හිස් වූ එක් රිදී විමානයකට එළඹියේය. එහි දොරකඩ මහා මහරිගසෙක් විය. එහෙයින් සේරිස්සක යයි කියනු ලැබේ.
**ආයස්මා ගවම්පති** - ස්ථවිරයන් වහන්සේ වනාහි පෙර මනුෂ්‍ය කාලයෙහි ගොපලු දරුවන්ගේ නායකයෙක්ව මහත් වූ මහරි ගසක් මුල පිරිසිදු කොට වැලි ඉස එක් පිණ්ඩපාතික තෙර නමක් ගසමුල හිඳුවා තමා ලත් අහර පූජා කොට එයින් චුතව මහරි ගස විමන්දොර සිටියේය. එය පනස් වසකින් පලගනී. එයින් පනස්වසක් ගතවී යයි දෙවියා සංවේගයට පැමිණේ. හේ පසුකාලයේ අපගේ භාග්‍යතුන් වහන්සේගේ කාලයෙහි මිනිසෙක්ව ඉපදී ශාස්තෲන් වහන්සේගේ බණ අසා රහත් විය. පෙර පුරුදු වශයෙන් වනාහි දිවා විහරණය සඳහා ඒ විමානයට නිතර යයි. එහි වනාහි සෘතු සැපය වේ. ඒ සඳහා “තෙන ඛොපන සමයෙනායස්මා ගවම්පති” ආදිය කියන ලදී.
**සො සක්කච්චං දානං දත්වා** - හේ අනුන් සන්තක වූ ද දානය ගෞරවයෙන් පූජා කොට **එවමාරොචෙසි** - ගෞරවයෙන් දන් දෙවයි ආදි නයින් දැන්වීය. තෙරුන්ගේ ඒ දැන්වීම අසා මහජනයා ගෞරවයෙන් දන් දී දෙව්ලොව උපන්හ. පායාසි රාජඤ්ඤගේ සේවිකාවෝ ද ගෞරවයෙන් දන් දී ඇල්ම වශයෙන් ගොස් ඔහුගේ සමීපයේ ම උපන්නාහ. දිසා චාරිකා වූ ඒ විමානය වට්ටනි වනයෙහි විය. ඒ පායාසි දෙව්පුත් තෙමේ ද එක් දිනක් වෙළෙන්දන්ට පෙනී තමා කළ පින කීවේය.
