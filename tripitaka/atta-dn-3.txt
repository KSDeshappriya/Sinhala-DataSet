පාථීක වර්ගය අටුවාව
1. පාථික සූත්‍ර වර්ණනාව
**එවම්මෙ සුතං.....මල්ලෙසු විහරති** - පාථික සූත්‍රයයි. එහි පෙර නොවූ පද වර්ණනාවයි. **මල්ලෙසු විහරති** - මල්ල නම් ජනපදවාසී රජකුමාරවරු ඔවුන්ගේ නිවාසය එකම ජනපදයක පිහිටුවා ගත්හ. ඒ ජනපදයට රූඪි වශයෙන් මල්ල යයි කියනු ලැබේ. ඒ මල්ල ජනපදයෙහි. **අනුපියං නාම මල්ලානං නිගමො** - අනුපිය යයි මෙබඳු නමක් ඇති මල්ලයින්ගේ ජනපදයේ එක් නිගමයකි. එය ගොදුරු ගම කොට සෙවන සහ ජලය ඇති එක් වන ලැහැබක වාසය කරයි යන අර්ථයයි. “අනොපියං” යනු ද පාඨයකි. **පාවිසි** - පිවිසියේය. භාග්‍යවතුන් වහන්සේ තවම පිවිසියේ නැත. පිවිසෙමියි හික්මුණු බැවින් පාවිසි යයි කියන ලදී. කුමක් වාගේද? යම්සේ ගමට යමි. නික්මෙන පුරුෂයා ඒ ගමට නොපැමිණියේ ද මෙසේ කොහිදැයි කී කල්හි ගමට ගියේ යයි කියනු ලැබේ. මෙසේ **එතදහොසි** - ගම සමීපයෙහි සිට හිරු බලන්නහුට මෙය විය. **අතිප්පගොබො** - බොහෝ වේලාසනය, තවම ගෙවල් වල කැඳබත් ඉදී නැත. කිම? භාග්‍යවතුන් වහන්සේ කාලය නොදැන නික්මුණු සේක්ද? නොදැන නොවේ. පාන්දරම භාග්‍යවතුන් වහන්සේ නුවණ දැල එලා ලොව බලන්නේ බුද්ධ ඤාණය භාර්ගව ගෝත්‍ර ඡත්ත පිරිවැජියා තුළට පිවිසි බව දැක අද මම මේ පිරිවැජියාට මවිසින් පෙර කළ කාරණා ගෙනහැර දක්වා ධර්මය කියමි. ඒ ධර්ම කථාව මා කෙරෙහි ප්‍රසාද ප්‍රතිලාභ වශයෙන් සපල වන්නේයයි දැන පිරිවැජි අරමට පිවිසෙනු කැමතිව මෙසේ සිත ඉපදවීය.
**එතදවොච** - භාග්‍යවතුන් වහන්සේ දැක මානයෙන් තද නොවී පෙරගමන් කොට ස්වාමින් වහන්ස එනු මැනවි ආදි වචන කීවේය. **ඉමං පරියායං** - මේ වාරය. අද මේ පැමිණි වාරය යන අර්ථය කිම භාග්‍යවතුන් වහන්සේ මීට පෙර ද එහි ගියවිරීද? නැත. ලෝක හැසිරීම් වශයෙන් මෙසේ කීය. ලෝකයා වනාහි බොහෝ කාලයකින් පැමිණියේ ද නොපැමිණිවිරී වූවද මනාප ස්වභාවයෙන් පැමිණෙනු දැක පින්වත බොහෝ කාලයකින් පැමිණියේ යයි කෙසේද ඔබ මෙහාට එන්න පාර දැනගත්තේ කිම පාර වැරදුන්නේ නැද්ද ආදිය කියති. එහෙයින් මෙයද ලෝක හැසිරීම් වශයෙන් මෙසේ කියයි දත යුතුය.
**ඉදමාසනං **- තම හිඳි අසුන පිසදමා දෙමින් මෙසේ කීය. **සුනක්ඛත්තො ලිච්ඡවි පුත්තො** - සුනක්ඛත්ත නම් ලිච්ඡවි රජ පුත්‍රයාගේ වනාහි ඔහුගේ ගිහි කාලයේ යාළුවෙකි. කලින් කල ඔහු සමීපයට යයි. **පච්චක්ඛාතො** - ස්වාමීනි මම දැන් බගවතුන් අත්හරිමි. මම දැන් ස්වාමීනි බගවතුන් උදෙසා නොහැසිරෙමි. මෙසේ අත්හලේ,
**භගවන්තං උද්දිස්ස** - භාග්‍යවතුන් වහන්සේ මාගේ ශාස්තෲවරයාය. මම අවවාද අනුගමනය කරමි. මෙසේ පෙන්වා **පච්ඡාචික්ඛති** - යාචකයෙක් හෝ ඉල්ලා ගත්දෙය ප්‍රතික්‍ෂේප කරන්නේය. ඉල්ලාගත් දෙය යාචකයා හෝ ප්‍රතික්‍ෂේප කරන්නෝය. ඔබ යාචකයෙක් ද නොවේ. යාචිතකද නොවේ. මෙසේ ඇති කල්හි හිස් මිනිහා, කවරෙක් සමානව, කවරෙක් ඇතිව ප්‍රතික්ෂේප කරයි ද දක්වයි. **පස්ස මොඝපුරීස** - හිස් මිනිහා බලපන්. **යාචඤ්ච තෙ ඉදං අපරද්ධං** - යම් පමණ ඔබගේ මේ කළ අපරාධය වෙයිද ඔබගේ අපරාධය යම් පමණ ද එපමණ දෝසය වේ. භාර්ගවය, මම මෙසේ ඔහුට දෝසය ආරෝපනය කෙළෙමියි නම් දැක්වීය.
**උත්තරිමනුස්ස ධම්මා -** පන්සිල් දසසිල් සංඛ්‍යාත මනුෂ්‍ය ධර්මවලින් ඉහල. **ඉද්ධිපාටිහාරියං** - සෘද්ධියෙන් යුත් ප්‍රාතිහාර්ය. **කතෙ වා** - කළකල්හි හෝ, **යස්සත්ථාය** - යම් දුකක් කෙළවර කිරීම සඳහා. **නීත්‍යාති තක්කරස්ස** - ඒ ධර්මය, එය කරන්නාට, මවිසින් යම්සේ ධර්මය දේශනා කරන ලදද එසේ කරන්නාට, මනාව පිළිපන් පුද්ගලයාට සියළු සසර දුක් කෙළවර කිරීම පිණිස අමෘතමහා නිර්වාණය සාක්ෂාත් කිරීමට යන්නේ ද නොයන්නේ ද පවතීද නොපවතී ද විචාරයි.
**තත්‍ර සුනක්ඛත්ත** - සුනක්ඛත්ත, මා විසින් දේශනා කරන ධර්මයෙහි එය කරන්නාට මනාව දුක් අවසන් කිරීමට පවතින කල්හි කිම උතුරු මිනිස්දම්වලට සෘද්ධි ප්‍රාතිහාර්යයෙන් කුමක් කෙරේද එය කිරීමෙන් කුමන ඵලක්ද? යන අර්ථයයි. එය කළත් නොකළත් මාගේ සාසනයේ පිරිහීමක් නැත. දෙව්මිනිසුන් අමෘතමහා නිර්වාණයට පැමිණවීමට මම පාරමිතා පිරුවෙමි. ප්‍රාතිහාර්ය කිරීම සඳහා නොවේ. ප්‍රාතිහාර්යයේ නිරර්ථකභාවය දක්වා “බලව හිස් මිනිස” යයි දෙවන දෝෂය ආරෝපනය කළහ.
**අග්ගඤ්ඤං** - ලෝකයාගේ පැණවීම. මෙය වනාහි ලෝකයේ අග්‍රයයි මෙසේ දත යුතුය. ආර්ය වාදයෙහි මෙය අග්‍ර යයි නොපවතියි කියයි. මෙහි සෙස්ස අනන්තර වාර අනුසාරයෙන් දත යුතුය.
**අනෙක පරියායෙන බො** - මෙය කුමක් නිසා පටන් ගත්තේද? සුනක්ඛත්ත වනාහි භාග්‍යවතුන් වහන්සේගේ ගුණය මකන්නෙමි. දොස් දක්වන්නෙමියි මෙපණකින් විරුද්ධව කථාකොට භාග්‍යවතුන් වහන්සේගේ කථාව අසමින් නොපිහිටියේ විය.
ඉක්බිති භාග්‍යවතුන් වහන්සේ සුනක්ඛත්ත, මෙසේ ඔබ ගුණමකු බවේ සිටියේ තමාම ගැරහීමට පැමිණෙන්නේයයි ගුණමකු බවෙහි ආදීනව දක්වනු පිණිස “අනෙක පරියායෙන” යනාදිය කීහ. එහි **අනෙක පරියායෙන** - නොයෙක් කරුණුවලින් **වජ්ජගාමෙ** - වජ්ජි රජවරුන්ගේ ගමේ, විසාලා නගරයෙහි **නො විසහි** - නොහැකි විය. **සො අවිසන්තො** - ඒ සුනක්ඛත්ත පෙර තුණුරුවන් වර්ණනා කරන විට මුව නො සෑහුනේ විය. දැන් ඒ මුවින් ම අගුණ කියයි. ඒකාන්තයෙන් නොහැකි වන්නේ. බ්‍රහ්මචර්යාවේ හැසිරීමට නොහැකි වන්නේ තමාගේ බාල බැවින් අගුණ කියා ගිහි බවට පැමිණියේය. බුදුන් වහන්සේ වනාහි මනාව බුදු වූයේමය. ධර්මය මනාව දේශනා කරන ලද්දේමය. සංඝයා සුපටිපන්නය. මෙසේ තුනුරුවන්ට ස්තුති කරන්නා වූ මිනිස්සු ඔබගේ ම දොස් දක්වති. **ඉති ඛො තෙ** - සුනක්ඛත්ත, මෙසේ ඔබගේ දොස් සතරක් වන්නේය. එයින් මෙසේ දොස් ඇති වූ කල්හි ශාස්තෲන් වහන්සේ අතීත අනාගත පසු නොබසින ඤාණයෙන් මාගේ මෙසේ දොස් ඇතිවන්නේ යයි දැනගෙනද කලින් නො කීවේය. කීමට නො ලබන්නේ යයි දක්වයි. **අපක්කමෙව** - ඉවත් වන්නේමය. ඉවත්වන්නේ හෝ චුත වේ යන අර්ථයයි. **යථා තං අපායිකො** - අපායේ ඉපදීමට සුදුසු සත්වයා ඉවත් වන්නේ ය. එසේම ඉවත්වේ යන අර්ථයයි.
**එකමිදාහං** - මෙයින් කුමක් දැක්වේද? මේ සූත්‍රය පද දෙකකින් ආරම්භ කරන ලදි. සෘද්ධි ප්‍රාතිහාර්ය නොකෙරේ යයි ද අග්‍ර දෙය නොපණවයි ද යනුවෙනි. එහි “අග්‍ර දේ නොපනවයි” යන පදය සුත්‍රය අවසානයේ දක්වයි. “ප්‍රාතිහාර්ය නොකරයි” මේ පදයේ අනුසන්ධි දැක්වීම් වශයෙන් මේ දේශනාව ආරම්භ කරන ලදී.
එහි **එකමිදාහං **- එක් දවසක මම **සමයං** - කාලයෙහි. එක් කාලයක මම යන අර්ථයයි - බුලු යන ජනපදයෙහි කත්ථ විහරාමි, **කත්ථ විහරාමි, උත්තරකා නාම** - ස්ත්‍රී ලිංග වශයෙන් උත්තරකා යයි මෙසේ නමක් වූ බුලු ජනපදයේ නිගමො ඒ නියම්ගම ගොදුරුගම කොට, **අචෙලකො** - නග්න **කොරක්ඛත්තියො** - ඇතුළත වක්වූ පා ඇති ක්ෂත්‍රියා. **කුක්කුරවතිකො** - සමාදන් වූ සුනඛ වත් ඇත්තේ, සුනඛයකු මෙන් ඉවත්කොට කයි. ලිප් බොක්කේ නිදයි. අනිත් සුනඛ ක්‍රියා කරයි. චතුකුණඨිකො චතු සංඝාටික. දෙදණ දෙවැලමිට පොළොවෙහි තබා ඇවිදියි. **ඡමා නික්කිණ්ණෙ** - පොළොවෙහි විසුරුවන ලද තබන ලද **භක්ඛාසං** - කෑ යුතු හෝ බුදියයුතු ආහාරයක්. **මුඛෙනෙව** - අතින් ස්පර්ශ නොකර කෑ යුතු දේ කටින්ම කයි. **සාදුරූපො** - රන්රුව. **අරහං සමණො** - මේ රහත් ශ්‍රමණයෙකි. එහි වත - ප්‍රාර්ථනා අර්ථයෙහි නිපාතයකි. ඔහුගේ ප්‍රාර්ථනාව මෙසේ විය. මේ ශ්‍රමණයා හා සමාන වෙන ශ්‍රමණයෙක් නැත. මෙතෙමේ අපිස් බව නිසා වස්ත්‍ර නො අඳියි. පමාවකියි සිතමින් භික්ෂා භාජනයක් පරිහරණය නොකරයි. බිමදාපු දෙයම කයි. මොහු ශ්‍රමණයෙකි. අප මොන ශ්‍රමණයෝ ද? මෙසේ සර්වඥ බුදුන් පසු පස යන්නේ මේ පව්කාර දේ හිතයි.
**එතදවොච** - භාග්‍යවතුන් වහන්සේ සිතූහ. මේ සුනක්ඛත්ත පාප අදහස් ඇත්තෙකි. මෙසේ දැක සිතුවේ ඇයි? ඉක්බිති මෙසේ සිතන්නේ ඔහුගේ අදහස් දැන මේ හිස් මිනිසා මා වැනි සර්වඥ කෙනෙකුගේ පස්සෙන් එන්නේ නග්නයා රහතෙකැයි සිතයි. මෙහිම මේ මෝඩයන් නිග්‍රහ කිරීම සුදුසුය. නො නැවතීම මෙය “ත්වම්පි නාමා” යනාදි වචන කීහ. එහි **ත්වම්පි නාමා** - ‘පි’ කාරය ගරහ අර්ථයෙහිය. ඔහුට ගරහන්නේ භාග්‍යවතුන් වහන්සේ ත්වම්පි නාමා යයි කීහ. ඔබ නම් මෙසේ හීන අදහස් ඇත්තේය. මම ශ්‍රමණ සාක්‍ය පුත්‍ර යයි මෙසේ දැනගනී යයි යන මෙය මෙහි අදහසයි. **කිං පන මෙ භන්තෙ** - ස්වාමීනි මට, ගැරහීම නිසා මෙසේ අසයි. ඉක්බිති භාග්‍යවතුන් වහන්සේ ඔහුට පැහැදිලි කරන්නේ, **නනු තෙ** - යනාදිය කීහ. **මච්ඡරායති** - අනිත් රහතකු ගැන නොවේවා. කිම භගවත්හු මෙබඳු රහතකුට මසුරු කරන්නාහුදැයි අසයි. **න ඛො අහං** - හිස් මිනිහො, මම දෙවියන් සහිත ලෝකයාට රහත් බව ලබාදීමටම බලාපොරොත්තු වෙමි. ඒ අර්ථය සඳහාම බොහෝ දුෂ්කර දේ කරමින් මා විසින් පාරමිතා සම්පූර්ණ කරන ලදී. **න ඛො අහං මොඝ පුරිස අරහන්තස්ස මච්ඡරායාමි “පාපකං දිට්ඨිගතං”** රහත් නොවූවෙක් රහත් කෙනෙකැයි ද රහත් වූවෙක් රහත් නොවූයේ යයි ද මෙසේ ඔහුට දෘෂ්ටියක් ඇතිවිය. ඒ සඳහා පාපකං දිට්ඨි ගතං යයි කීහ. **යං ඛො පන** - මේ තෙමේ මේ නග්නයා ගැන මෙසේ සිතයි. **සත්තමං දිවසං** - සත්වෙනි දවසෙහි. **අලසකෙන** - අලසක නම් රෝගයෙන්. **කාලංකරිස්සති** - බඩ ඉදිමී මැරෙන්නේය.
**කාලකඤ්ජක **- ඒ අසුරයින්ගේ නම, ඔවුන්ගේ වනාහි ගවු තුනක් පමණ ශරීරය වේ. මස් ලේ රහිතය, වියලි කොල සමානය. කකුළුවන්ගේ මෙන් ඇස් එලියට පැන හිසෙහි පිහිටයි. කට ඉදිකටු මලක් මෙනි. එයින් නැමී ගොදුරු ගනී. **බීරණත්ථම්භකෙ** - ඒ සොහොනෙහි බීරණ තෘණ ගසක් ඇත. ඒ නිසා ඒ නම ඇතිවිය.
**තෙනුපසංකමි** - භාග්‍යවතුන් වහන්සේ මෙපමණක් කියා ඒ ගමෙහි පිඬු පිණිස හැසිර විහාරයට වැඩිය කල්හි විහාරයෙන් පිටත්ව පැමිණියහ. **යෙන ත්වං** - යම් කරුණකින් ඔබ. භාග්‍යවතුන් වහන්සේ ප්‍රකාශ කළ අන්දමින්ම යන අර්ථයයි. **මත්තමත්තං** - ප්‍රමාණ යුක්ත, ප්‍රමාණ යුක්ත. මනත්වා මනත්වා යනු ද පාඨයි. ප්‍රඥාවෙන් පරික්ෂාකොට යන අර්ථය වේ. **යථා සමණස්ස ගොතමස්ස** - ගෞතම ශ්‍රමණයාගේ වචනය බොරුවන ලෙස කරන්නැයි කීය. මෙසේ කී කල්හි අචෙලකයා (නග්නයා) ලිප ලඟ හොත්තේ හිස ඔසවා ඇස් දල්වා බලන්නේ, මොනවා කියනවද? ශ්‍රමණ ගෞතමයා අපගේ වෛරක්කාරයාය. විසභාගයාය. ශ්‍රමණ ගෞතමයා අපට මෙසේ කියන්නේය. අනිත් විදියකින් හෝ කියන්නේය. සතුරා කෙසේ නම් බොරු කාරයෙක් නොවේද? ඔබ යන්න. මම මීට කළයුතු දේ දනිමි. මෙසේ කියා නැවත හොත්තේය.
**එක ද්වීහි කායා** - එකක් දෙකක් කොට ගණය. **යථා තං** - යම්සේ විශ්වාස නොකරන්නේ කිසිවෙක් ගණින්නේ. එසේ ගැන්නේය. දවසට තුන්වරක් පැමිණ එක දවසක් ගියේය. දින දෙකක් ගියේ යයි දැන්වීය. **සත්තමං දිවසං** - හේ වනාහි සුනක්ඛත්තගේ වචනය අසා දින හතක් නිරාහාරව සිටියේය. ඉක්බිති ඔහුට සත්වන දවසෙහි එක් උපස්ථායකයෙක් අපගේ කුලුපග ශ්‍රමණයන්ට ගෙයකට නොයන අද හත්වෙනි දවස අපහසු ඇතිවී යයි හුරු මසක් උයවා බත් රැගෙන ගොස් ඔහු ඉදිරියේ බිම දැමීය. එය දැක අචේලයා සිතුවේය. ශ්‍රමණ ගෞතමයාගේ කථා ඇත්ත හෝ බොරු හෝ වේවා. ආහාර අනුභවකර සැපවත් වූ මාගේ මරණය ද හොඳ මරණයක් වේ යයි දෙ අත් දෙදණ බිම තබා කුසපුරා කෑවේය. හේ රාත්‍රිභාගයෙහි දිරවීමට නොහැකි වන්නේ අලසක රෝගයෙන් කලුරිය කෙළේය. ඉදින් ඔහු නොකන්නේ යයි සිතන්නේය. එසේ වතුදු ඒ දිනයේ කා අලසක රෝගයෙන් කලුරිය කරන්නේය. දෙයාකාරයක් නැති කථාගත වචන.
**බීරණත්ථම්භකෙ** - තීර්ථකයෝ වනාහි කෝරකඛත්තියා කලුරිය කෙළේ යයි අසා දවස් ගැණ මෙය පළමු සත්‍ය විය. දැන් ඔහු වෙන තැනක හැරදමා ශ්‍රමණ ගෞතමයන්ට බොරුවෙන් නිග්‍රහ කරන්නෙමු යයි ගොස් ඔහුගේ ශරීරය වැල්වලින් බැඳ අදින්නේ මෙතන දමන්නෙමු මෙතන දමන්නෙමු යයි යන්නේ ගිය ගිය තැන බාධාවක්ම වෙයි. ඔව්හු අදින්නේ බීරණත්ථම්භක සොහොනට ම ගොස් සොහොන බව දැන වෙන තැනකට දමමු යයි ඇද්දහ. ඉක්බිති ඒ වැල් කැඩුණේය. පසුව සෙලවීමට නොහැකි විය. ඔහු එහිම හැර දැමූහ. එයින් කියන ලදී. **බීරණත්ථමහකෙ සුසානෙ ජඩ්ඩෙසුං**
**තෙනුපසංකමි** - කුමක් හෙයින් පැමිණියේද? හේ වනාහි සිතීය. තවම සෙසු ඒවා ශ්‍රමණ ගෞතම වචනයට සමානය. මියගිය අය නැගිට අන්‍යයන් හා කථා නැත. මම ගොස් අසමි. ඉදින් කථා කෙළේ නම් සුන්දරය. නොඑසේ නම් ශ්‍රමණ ගෞතමයන්ට බොරුවෙන් නිග්‍රහ කරන්නෙමි යි මේ කරුණින් පැමිණියේය. **ආකොටෙසි** - පහර දුන්නේය. **ජානාමි ආවුසො **- මතක කලේබරයක් නැගිට කථා කිරීමට සමර්ථ නම් නැත. මෙය කෙසේ කථා කෙළේද? බුද්ධානුභාවයෙන්. භාග්‍යවතුන් වහන්සේ වනාහි කොරක්ඛත්තියා අසුර යෝනියෙන් ගෙන්වා ශරීරය ආවේශ කරවා කථා කරවීය. ඒ ශරීරයම හෝ කථා කරවීය. බුද්ධවිසය නොසිතිය හෙන්නේය.
**කථෙව තං විපාකං** - උන්වහන්සේගේ ඒ වචනයේ විපාක එසේම වීද නැතහොත් නොවීද? ලිංග විපර්යාශය කරන ලදී. ඒ විපාකය එසේය යන අර්ථය වේ. කිසිවෙක් **විපක්කං** - යයි කියයි. ඉපදෙති යන අර්ථය වේ.
මෙහි සිට ප්‍රාතිහාර්ය එක් කළ යුතුය. ප්‍රාතිහාර්ය සියල්ලම පහක් වේ. සත්වන දවසෙහි මැරෙන්නේ යයි කියන ලදී. හේ එසේම මළේය. මේ පළමුවන ප්‍රාතිහාර්යකි. අලසක රෝගයෙන් කියන ලදී. අලසක රෝගයෙන්ම මළේය. මේ දෙවැන්නයි. කාලකඤ්ජිකයන් කෙරෙහි උපදී යයි කියන ලදී. එසේම ඉපදුනේය. මේ තෙවැන්නයි. බීරණත්ථම්භක සොහොනෙහි දමන්නේ යයි කියන ලදී. එසේම දමන ලදී. මේ සිව් වැන්නය. උපන් තැනින් අවුත් සුනක්ඛත්ත සමග කථා කරන්නේ යයි කියන ලදී. හේ කථා කළේය. මේ පස්වන ප්‍රාතිහාර්ය යයි.
**කළාරමට්ඨුකො** - නෙරා ඇති දත් නිසා හෝ මේ නාමය ඔහුට වේ. **ලාභග්ගප්පත්තා** - අග්‍ර වූ ලාභය පැමිණි. **යසග්ගප්පත්තතො** - අග්‍ර පිරිවර ඇතියි කියන ලදී. වතපදානි, වෘත්තම. කොටස හෝ. **සමත්තාති** - ගන්නා ලදී. **සමාදින්නා** - එහිම වචනයකි. **පුරත්ථිමෙන වෙසාලියා** වේසාලිය ආසන්නයේ පෙර දිශාව. **චෙතියං **- යක්ෂ චෛත්‍ය ස්ථානය. සියළු තැන මෙම නයයි.
**යෙන අචෙලකො** - භාග්‍යවතුන් වහන්සේ වත්කොට කලාරමට්ඨු වෙත ගියහ. **පඤ්හං පුච්ඡි** - ගැඹුරු වූ ත්‍රිලක්‍ෂණය ගෙනෙන ප්‍රශ්නයක් විචාළේය. **න සම්පායාසි** - මනාව ඤාණ ගතියට නොගියේය. (දැන නොගත්තේය) අන්ධයකු මෙන් ඒ ඒ තැනට පැකිලී මුලක් අගක් නො දැක්කේය. නැතහොත් **න සම්පායාස** සම්පාදනය නො කෙළේය. සම්පාදනය කොට කීමට නොහැකි විය. **අසම්පායන්තො** - මිශ්‍ර වර්ණයෙන් ඇස කරකවා බලන්නේ සික්ෂිත නොවූවෙක් ලඟ සිටියෙහි. අනවකාශයෙහි ද පැවිද්දන් ප්‍රශ්න විචාරමින් හැසිරෙහි. පහවෙව. මෙතන නො සිටවයි. කියන්නේ. **කොපඤ්ව දොසඤ්ච අප්පච්චයඤ්ච පාත්වාකාසි** - කිපෙන ආකාරය කෝපයයි. නොඉවසනාකාරය දෝසයයි. අසතුටු ආකාර වූ දොම්නස් සංඛ්‍යාත අප්‍රත්‍යකාරය ද ප්‍රකට කළේය. **ආසාදිමහසෙ** - නො ඉවසන්නේ ගැටුණේය. **මා වත නො අහොසි** - අහෝ, ඒකාන්තයෙන් මා නොවන්නේ නම් “මා නොවූයේ නම්” යනු ද පාඨයි. එහි ‘මං’ යනු සාමි අර්ථයේ කර්ම වචනයි. අහොසි ඒකාන්තයෙන් මා නුවූයේ නම් අර්ථයයි. මෙසේ ද සිතා උක්කුටිකයෙන් හිඳ ස්වාමීනි මට සමාවන්නැයි ඔහු කමා කෙළේය. හේ ද මෙතැන් පටන් අනිත් කිසිම ප්‍රශ්නයක් නම් නො අසන්නේද? එය නො අසන්නෙමි. ඉදින් මෙසේ යන්න. ඔබට සමාවුනෙමි ඔහු පිටත් කළේය.
**පරිහිතො** - පරිදහිත ඇඳගත් වස්ත්‍ර ඇත්තේ. **සානුචාරිකා** - අනුව හැසිරෙන්නීයයි සිය බිරිය කියනු ලැබේ. සමග හැසිරීමෙන් සානුචාරික. ඔහු බඹසර හැර භාර්යාව සහ යයි අර්ථයයි. **ඔදන කුම්මාසං** - සුරා මස්වලට අතිරේකව බත් ද පිට්ටු ද අනුභව කරන්නේ. **යසා නික්කිණ්ණො** - ලාභග්ග යසග්ගයට පැමිණ එයින් පිරිහී. **කතං හොති උත්තරිමනුස්ස ධම්මා ඉද්ධිපාටිහාරියං** - මෙහි සප්ත ව්‍රතපද ඉක්මවීම් වශයෙන් සප්ත ප්‍රාතිහාර්ය දතයුතුය.
**පාථික පුත්තො** - පාථික හේ පුතා. **ඤාණවාදෙන** - ඤාණවාදය සමග. **උපඩ්ඪ පථං** - අප අතරෙහි යොදුනක් වන්නේය. ගෞතම අඩ යොදුනකි. මම අඩ යොදුනකි. මේ පිළිවෙළයි අඩ යොදුන් ආදියෙනි. එක් පියවරක්වත් ඉක්මවා ගියේ නම් ජය වන්නේය. නොයන්නා පරාද වන්නෙහිය. **තෙ තත්ථ** - ඒ අපි එහි ආරම්භ කරන ස්ථානයේ. **තද්දිගුණං** - එයින් එයින් දෙගුණ අගුණ කොට මම කරන්නෙමියි භාග්‍යවතුන් වහන්සේ සමග සෘද්ධි ප්‍රාතිහාර්ය කිරීමට අසමත් බව දැනගෙන ද උතුම් පුරුෂයකු සමග පිහිටුවා නොහැකි වූවද ප්‍රශංසා වේ යයි දැන මෙසේ කීය. නගරවාසීහු ද එය අසා අසමර්ථයෙක් නම් මෙසේ ගර්ජනා නොකෙරේ. මේ තෙමේ ද ඒකාන්තයෙන් රහතෙක් වන්නේ යයි ඔහුට මහත් සත්කාර කළහ.
**යෙනාහං තෙනුපසංකමි** - සුනක්ඛත්ත වනාහි පාථික පුත්‍රයා මෙසේ කියතියි ඇසීය. ඉක්බිති ඔහුගේ පහත් අදහසින් පහත් දර්ශනයෙන් සිතක් උපන්නේය.
ඒ භාග්‍යවතුන් වහන්සේට වත් කොට භාග්‍යවතුන් වහන්සේ ගඳකිලියට පිවිසි කල්හි පාථිකා පුත්‍රයා සමීපයට ගොස් විචාළේය. ඔබ මෙබඳු කථාවක් කෙළේද? ඔව්. එය එසේ නම් බිය නොවන්න. විශ්වාසයෙන් නැවත නැවත එසේ කියව. මම ශ්‍රමණ ගෞතමයාගේ උපස්ථායකයෙකි. උන්වහන්සේගේ විෂය දනිමි. ඔබ සමග පෙළහර පෑමට නොහැකි වන්නේය. මම ශ්‍රවණ ගෞතමයන්ට කියා බිය උපදවා ඔහු වෙනින් තැනකට ගෙන යමි. ඔබ බිය නොවන්න. ඔහු සනසා භාග්‍යවතුන් වහන්සේ ලඟට ගියේය. එහෙයින් කියන ලදී. “යෙනායං තෙනුපසංකමි”. **තං වාචං** - ආදියෙහි මම අබුද්ධොව බුදුවීමියි හැසුරුනෙමි. නොවූ දෙයක් මම කීමි. මම බුදුනොවෙමි යි කියන්නේ ඒ වචනය දුරු කරයි. රහසිගතව හිඳ සිතන්නේ මම මෙපමණ කලක් අබුද්ධොව බුදුවීමයි හැසුරුණෙමි. මෙතැන් පටන් මම බුදු නොවේ යයි සිතන්නේ ඒ සිත දුරු කරයි. මම මෙපමණ කලක් බුදු නොවී බුදුවීමියි පවිටු දිටගෙන හැසිරුණෙමි. මෙතැන් පටන් එම දෘෂ්ඨිය අත්හරිමියි ඒ දෘෂ්ඨිය අත්හරියි නම්. මෙසේ නොකරන්නේ “ඒ වචනය අත්නොහැර ඒ සිත අත්නොහැර ඒ දෘෂ්ඨිය අත්නොහැර” යයි කියනු ලැබේ. **විපතෙය්‍ය** - නැට්ටෙන් මිදුණු තල්ගෙඩියක් මෙන් බෙල්ලෙන් වැටෙන්නේය. සත් කඩකට හෝ පැලෙන්නේය.
**රක්ඛතෙතං** - මෙය රකීවා. **එකංසෙන** - ඒකාන්තයෙන් **ඔවදිතා** - කියන ලදී. **අචෙලො ච භන්තෙ පාථික පුත්තො** - මෙසේ ඒකාන්තයෙන් භාග්‍යවතුන් වහන්සේගේ වචනයෙන් අවවාද දීමෙන්. ඉදින් අචෙල පාථික පුත්‍රයා. **විරූප රූපෙන** - වෙනස් වූ රූපයෙන්. පිළිකුල් වූ ස්වභාවයෙන් තමාගේ රූපය හැර අදෘෂ්‍යමාන ශරිරයෙන්, සිංහ ව්‍යාඝ්‍ර ස්වභාවයෙන් හෝ විවිධ වූ රූපයෙන් හමුවීමට එන්නේය. **තදස්ස භගවතො මුසා** - මෙසේ ස්වාමීනි, භාග්‍යවතුන් වහන්සේගේ ඒ වචනය බොරු වන්නේය. මුසාවාදයෙන් නිග්‍රහ කරයි. මෙය හැර අනිකකින් භාග්‍යවතුන් වහන්සේ මුසාවාදයෙන් නිග්‍රහ නොකළවිරීය.
**ද්වයං ගාමිනී** - ස්වරූපයෙන් අර්ථයෙන් ඇතිබව හා නැතිබව මෙසේ දෙයාකාර ගමන. බොරු හිස් නිෂ්ඵල වචනයෙන් යන්නට මෙය අධිවචනයකි.
**අජිතොපි නාම ලිච්ඡවීනං - සෙනාපතී **- හේ වනාහි භාග්‍යවතුන් වහන්සේගේ උපස්ථායකයෙක් වීය. හේ කලුරිය කෙළේය. ඉක්බිති ඔහුගේ සිරුර කිස කොට මිනිස්සු පාථික පුත්‍රගෙන් ඇසූහ. ඉපදුනේ කොහිද? සෙනාපති. හේ කීය. මහ නිරයෙහි ඉපදුණේය. මෙය කියා නැවත කීය. තොපහේ සෙනවිපතියා මා සමීපයට පැමිණ. මම ඔබගේ වචනය නොගෙන ශ්‍රමණ ගෞතමයන්ගේ වාදයෙහි පිහිටා නිරයේ ඉපදුනෙමියි ඇඬුවේය. **තෙනුපසංකමි දිවාවිහාරාය** - මෙහි ප්‍රාතිහාර්ය කිරීම සඳහා යයි කුමක් නිසා නොකීවේද? නැතිහෙයිනි. හමුවීමක් ද ඔහු සමග නැත. කුමන ප්‍රාතිහාර්ය කිරිමක්ද? එහෙයින් එසේ නොකියා ‘දිවා විහරණය’ යයි කීහ.
**ගහපති නෙචයිකා** - ගෘහපති මහාසාලයෝ. ඔවුන්ගේ මහත් වූ ධන ධාන්‍ය රැස්කිරිම වේ. එහෙයින් “නෙචයිකා” යයි කියනු ලැබේ. **අනෙක සහස්සා** - දහසකින් ද ප්‍රමාණ කළ නොහැකි ගණන මෙසේ මහත් වූ පිරිස සුනක්ඛත්ත හැර අනිකෙක්ව රැස්කරවීමට සමර්ථ නොවේ. එනිසා භාග්‍යවතුන් වහන්සේ පෙමණ කලක් සුනක්ඛත්ත ගෙන හැසුරුණාහ.
**භයං** - සිතේ උත්‍රාසය. **ඡමභිත්තං** - සියළු සිරුර වෙව්ලීම. **ලොමහංසො** - ලොම් කෙලින් සිටීම. හේ වනාහි සිතීය. මම ඉතා විශාල කථාවක් කොට දෙවියන් සහිත ලෝකයෙහි අග්‍ර පුද්ගලයකු සමග ප්‍රාතිහාර්ය දැක මහජනයා ඔබ ප්‍රාතිහාර්ය කිරීමට නොහැකි වන්නේ කුමක් හෙයින් තමාගේ ප්‍රමාණය නොදැන ලෝකයෙහි අග්‍ර පුද්ගලයකු සමග ප්‍රතිමල්ලව වී ගර්ජනා කෙළෙහිද? කැට කැබලිති දඬුවලින් මට තලන්නේ යයි එයින් ඔහුට මහාජන සන්නිපාතය හා භාග්‍යවතුන් වහන්සේගේ පැමිණීම අසා භය වෙලීම ලොමු දැහැගැන්ම ඇතිවිය. හේ ඒ දුකින් මිදෙනු කැමත්තේ තින්දුකඛානුක පිරිවැජි අරමට ගියේය. එම අදහස් දැක්වීම සඳහා “අථඛො භගවා” යනාදිය කීය. එහි **උපසංකමි** - හුදෙක් නොකර එළඹියා නොවේ. එළඹ වනාහි පිරිවැජි අරමට අඩ යොදුනක් අතරෙහි පිවිසියේ, එහි සිතට ආශ්වාදයක් නොලබන්නේ අතිශයින්ම කැළඹී ආරාමය පිටුපස එක් ගොටුවක් සලකා ගැල්ලෑල්ලක හුන්නේය. ඉක්බිති භාග්‍යවතුන් වහන්සේ සිතූහ. ඉදින් මේ මෝඩයා කිසිවෙකුගේ කථාව අසා මෙහි එන්නේ නම් මෝඩයා නොනැසේවායි හුන් ගල්ලෑල්ල ඔහුගේ ශරීරයෙහි ඇලේවායි අධිෂ්ඨාන කළහ. අධිෂ්ඨාන සිත සමග එහි ඔහුගේ ශරීරයෙහි ඇලුනේය. හේ මහා දම්වැලකින් බැදුනාක් මෙන් සිදුණු පා ඇත්තකු මෙන් ද විය.
**අස්සොසි** - පාථික පුත්‍රයා එහෙ මෙහෙ සොයන පිරිස ඔහුගේ පා අනුව ගොස් හිඳින තැන දැන පැමිණ එක්තරා පුරුෂයෙකු විසින් ඔබ කවුරු සොයන්නේද? පාථික පුත්‍රයා තින්දුකබානුක පිරිවැජි අරමෙහි හුන්නේයයි කී වචනයෙන් ඇසීය.
**සංසප්පති** - ගිලෙයි. එහිම හැසිරෙයි. **පාවුලා** - තට්ටම් දෙක යයි කියනු ලැබේ.
**පරාභූත රූපො** - පැදුණු රූපය, විනාශ වූ රූපය හෝ
**ගො යුගෙහි** - ගොනුන් යුත්. සියයකින් හෝ දහසකින් හෝ යුගයෙහි **ආචිජෙඣය්‍ය මා **- අදිනු ලබන්නෙමු. **ඡිජ්ජෙරං** - කැඩෙන්නේය. පාථික පුත්‍රයා බැන්ද තැන හෝ කැඩෙන්නේය.
**දාරු පත්තිකන්තෙවාසි** - දර ගෙන යන්නෙකුගේ අතවැසියෙක්. ඔහුට වනාහි මෙබඳු අදහසෙක් විය. ප්‍රාතිහාර්ය තිබියේය. ශ්‍රමණ භවත් ගෞතමයා අචල පාථික පුත්‍රයා ආසන්නයෙන්වත් නො නැගිටින්නේ යයි කීහ. මම ගොස් යම්කිසි උපායකින් ඔහු ආසනයෙන් නැගිටුවමි. එපමණකින් ශ්‍රමණ ගෞතමයාව පරාජය වන්නේය. එහෙයින් මෙසේ කීය.
**සීහස්ස** - සිංහයෝ සතර දෙනෙකි. තිණ සීහ, කාලසීහ, පණ්ඩු සීහ කෙසර සීහ යනුවෙනි. ඒ සිංහයෝ හතර දෙනාගෙන් කේසර සිංහයා උතුම් බවට ගියේය. ඔහු මෙහි අදහස් කරයි. **මිගරඤ්ඤො** - සියළු සිවුපාවුන්ගේ රජුය. **ආසයං** - නිවස, **සීහනාදං** - අභීත නාදය. **ගොචරාය පක්කමෙය්‍ය** - ආහාරය සඳහා පිටත් වන්නේය. **වරං වරං** - උත්තම උත්තමා මහත් මහත් වූ. **මුදු මසෙහි** - මෘදු වූ මස්. මධුමාංස ය ද පාඨයකි. මිහිරි මස් යනු අර්ථය වේ. **අජඣුපෙය්‍ය** - යන්නෙ නම් **සීහනාදං නදිත්වා** දුර්වල සතුන් පලායෙත්වා, තමාගේ සුරභාවය නිසා කරුණාවෙන් නාද කොට.
**විඝාස සංවඩ්ඪො** - කා ඉතිරි දෙයින් වැඩුනේ. **දිත්තො** - ආඩම්බරව, ස්ථුල ශරීරයද. බලවා - බලසම්පන්න. **එතද හොසි **- කුමක් හෙයින් ඇතිවීද? තමා යන මාන දෝසයෙන්.
එහි පිළිවෙල කතාව මෙසේය. එක් දවසක් ඒ සිංහයා ගොදුරෙන් නැවතුනේ බියෙන් පලායන ඒ සිවලා දැක කරුණාව ඇති වී, යහළුව බිය නොවන්න. සිටින්න. ඔබ කවුදැයි ඇසීය. ස්වාමීනි මම ජම්බුකයෙක්මි. යහළුව ජම්බුකය, මෙතැන් පටන් මට උපස්ථාන කරන්ට හැකිවෙයිද? ස්වාමීනි උපස්ථාන කරමි. හේ එතැන් පටන් උපස්ථාන කරයි. සිංහයා ගොදුරු ගෙන එන්නේ මහත් මහත් මස් කැබලි ගෙනෙයි. හේ ඒවා ගිලදමා නුදුරු ගලාවෙහි වසයි. කීප දිනකින් ථූල ශරීරව මහත් ස්කන්ධයක් ඇතිවිය. ඉක්බිති සිංහයා ඔහුට කීහ. යහළු ජම්බුකය, මම ඇඟ ප්‍රාණවත් කරන වෙලාවේ ලඟ සිට ස්වාමි බැබළේවා ස්වාමි බැබළේවා කියන්ට හැකිවෙයිද? ස්වාමීනි හැකිවන්නෙමි. හේ සිංහයා ඇඟ කිලිපොලන කාලයෙහි එසේ කරයි. එයින් සිංහයාගේ අතිරේකව තමා ගැන මානයක් ඇතිවිය.
ඉක්බිති දිනක ජර සිවලා ජල කෙමියක පැන් බොන්නේ තමාගේ ඡායාව බලන්නේ තමාගේ ස්ථුල ශරීරය ද මහත් කඳ ද දැක්කේය. දැක ජර සිගාල යයි නොසිතා මම ද සිංහයෙක් වීමියි සිතීය. ඉක්බිති තමා තමාටම මෙසේ කීය. යහළු ජම්බුකය, ඔබ මේ ආත්මභාවයේ අනුන්ගේ ඉඳුල්කෑම යුතුද? කිම ඔබ පුරුෂයෙක් නොවේද? සිංහයාටද පා සතරකි. දළ දෙකකි. කන් දෙකකි. එක නගුටකි. ඔබට ද ඒ සියල්ල ඇත. හුදෙක් ඔබට කේසර පමණක් නැත. එසේ සිතනවිට මානය වැඩිණි. ඉක්බිති ඔහුට ඒ මාන දෝෂයෙන් මේ “කොචාහං” ආදි හැඟීම් ඇතිවිය. **කොචාහං **- මම කවුද? සිංහ මහරජු කවුද? මගේ නෑයෙක් නොවේ. මගේ ස්වාමියා නොවේ. ඇයි මම ඔහුට යටත් පහත් වන්නේ යන අදහසයි. **සිගාලකං යෙව** - සිගාල ශබ්දයම. **භෙරණ්ඩකං යෙව** - අප්‍රිය අමනාප ශබ්දයම, **කො ච ජවෙ සිගාලො** - ලාමක සිවලා කවුද? **කොපන සීහනාදො**? සිංහ නාදය කොහෙද? සිවලාගේ ද සිංහ නාදයේ ද සම්බන්ධය කුමක්ද යන අදහසයි. **සුගතාපදානෙසු **- සුගත ලක්‍ෂණවල. සුගතයන්ගේ අනුශාසනාව වූ ත්‍රිවිධ ශික්ෂාවෙහි. මෙහි එහි කෙසේ නම් ජීවත් වේද? ඔහුට වනාහි සිව්පසය දෙමින් සීලාදි ගුණ සම්පන්න බුද්ධාදීන්ට දෙමුයි දෙති. ඔවුන් මොහු අබුද්ධව බුද්ධාදීන්ට නියමිත ප්‍රත්‍ය වළඳන්නේ සුගත චරිතයන්හි ජීවත් වෙති. **සුගතානි රිත්තානි** - ඔවුන් වනාහි භෝජනාදිය දෙන්නේ බුදුන්ට ද බුද්ධ ශ්‍රාවකයින් ට ද දී පසුව ඉතිරි ඒවා හවස් යාමයෙහි දෙති. මෙසේ සුගතාතිරිත්ත වළඳයි නම් වේ. **තථාගතො** - තථාගත, අරහත් සම්බුදුන් අපහාස කළ යුතුය. ගැටිය යුතුය. නොහොත් තථාගත යනාදිය කර්ම වචනමය. **ආසාදෙ තබ්බං** මෙයද බහුවචනම වේ. ඒක වචන මෙන් කියන ලදී. **ආසාදනා** - මම බුදුන් සමග ප්‍රාතිහාර්ය කරන්නෙමි. ගැනෙන්නෙමි.
**සමෙක්ඛියානං** - සමාන කොට බලා සිතා යන අර්ථයයි. **අමඤ්ඤි** - නැවත සිතීය. **කොත්ථු** - සිවලා.
**අත්තානං විඝාසෙ සමෙක්ඛිය **ගල්කෙමෙහි ඉඳුල් වතුරෙහි ස්ථුල ශරීර බලා. **යාවත්තනාං න පස්සති** - මම සිංහයාගේ ඉඳුල් වලින් වැඩුණු ජර සිවලා යයි යථාර්ථ වූ තමා නොදකී. **ව්‍යග්ඝොති මඤ්ඤෙ** - සිංහයෙක් විය සිතයි. සිංහයා හා සමාන බල ඇති මම ව්‍යාඝ්‍රයෙක් වෙමියි සිතයි.
**භුත්වාන භෙකෙ** - වලවල්වල ගෙම්බන් කා. **ඛල මුසිකායො** - කලවිටෙහි මීයන් කා. **සුසානෙ ඛිත්තානි ච කොණුපානී** - සොහොනෙහි දමන ලද කුණප කා. **මහාවනෙ** - මහ වනයෙහි. **සුඤ්ඤවනෙ** - හිස් වනයෙහි. **විවඩ්ඪො** - වැඩුනේ. **තථෙව සො සිගාලකං අනදි** - මෙසේ වැඩුනේ ද මිගරජ මම යයි සිතා ද පෙර දුර්වල කාලයෙහි මෙන් එසේම සිවල් හඬම නැගීය. මේ ගාථාවෙන් ද ගෙඹි ආදීන් කා වැඩුණු සිවලා මෙන් ලාභ සත්කාරයට ගිජු වූ ඔබ පාථික පුත්‍රයාම ගැටිය.
ඇතුන් විසින්. **මහා බන්ධනා** - මහත් කෙලෙස් බැම්මෙන් මිදී **මහාවිදුග්ගා** - මහා විදුර්ග නම් සතර ඕඝ, ඒවායින් එතර වී නිවන් තලයෙහි පිහිටුවා.
මෙසේ භාග්‍යවතුන් වහන්සේ මේ කථාමාර්ගයෙන් ප්‍රාතිහාර්ය නොකෙර් යයි පදයේ අනුසන්ධිය දක්වා දැන් “අග්‍රබව නොපනවමි”යි මේ අනුසන්ධිය දක්වන්නේ “අග්ගඤ්ඤං වාහං” යන දේශනාව ඇරඹූහ. එහි **අග්ගඤ්ඤං වාහං** - භාර්ගව, මම අග්‍රබව දනිමි. ලොකෝත්පත්ති හැසිරීම් පරම්පරාව ද දනිමි. **තං ච පජානාමි** - අග්ගඤ්ඤය පමණක් නොව ඒ අග්ගඤ්ඤය ද ඊට උත්තරීතර වූ සීල සමාධිවල සිට සර්වඥ ඥානය දක්වා දනිමි. **තං ච පජානං න පරාමසාමි** - එය ද දැනගන්නේ මම මෙය දනිමියි තෘෂ්ණ දෘෂ්ටි මාන වශයෙන් පරාමර්ෂණය නොකරමි. තථාගතයන්ට පරමාසයක් නැතැයි දක්වති. **පච්චත්තංයෙව නිබ්බුති විදිතා** - තමාම තමා කෙරෙහි වූ කෙලෙස් නිවීම දැන ගන්නා ලදී. **යදහි ජානං තථාගතො** - යම් කෙලෙස් නිවුමක් දැන ගන්නේ තථාගතයන් වහන්සේ. **නො අනයං ආපජ්ජති** - නිවන නොදත් තීර්ථකයන් මෙන් විපත් දුක් ව්‍යසනවලට නො පැමිණෙති.
දැන් තීර්ථකයෝ යම් අග්ගඤ්ඤ බවක් පනවත් ද එය දක්වන්නේ “සන්ති භග්ගවා” යනාදිය කීහ. එහි **ඉස්සර කුත්තං බ්‍රහ්ම කුත්තං** - ඊශ්වරයා කළ. බ්‍රහ්මයා කළ, ඊශ්වරයා නිර්මාණය කළ බ්‍රහ්මයා නිර්මාණය කළ යන අර්ථයයි. බ්‍රහ්මයාම මෙනි ආධිපත්‍ය භවයෙන් ඊශ්වර යයි දත යුතුය. **ආචරියකං** - ආචාර්ය භාවය. ආචරිය වාදය. එහි ආචරිය වාද අග්ගඤ්ඤයන් නැත. අග්ගඤ්ඤය වනාහි මෙහි දේශනා කරන ලදැයි එය ද අග්ගඤ්ඤයෙහි ම කියන ලදී. කුමකින් යෙදුනේද? කිම පිළියෙළ වීද. සෙස්ස බ්‍රහ්මජාලයෙහි විස්තර කළ නයින් ම දත යුතුය.
**ඛිඩ්ඩා පදුසිකං** - ඛිඩ්ඩා පදුසික මුල් ඇති.
**අසතා **- අවිද්‍යමානයෙන්, සංවිද්‍යමාන නොවූ යන අර්ථයයි. **තුච්ඡා** හිස් වූ කෙළවර, සාර විරහිතයෙන් **මුසා** - මුසාවාදෙයන්. **අභූතෙන** - ඇති බවත් නොමැතිවීමෙන්. **අබ්භාචික්ඛන්ති **- අභි ආචික්ඛන්ති අසත්‍ය දෙයින් දොස් නගති. **විපරීතො** - විපරීත සංඥාව, විපරීත සිත. **භික්ඛවො ච** ශ්‍රමණ පමණක් නොව ගෞතමයාමද යමෙක් ගැලපීම් කෙරෙත් ද, ඒ භික්ෂූහු ද විපරීතය. ඉක්බිති, යමකු සඳහා විපරීත යයි කියත්ද ඔහු දැක්වීමට “සමණො ගොතමො” යනාදිය කියන ලදී. **සුභං විමොක්ඛමං** - වර්ණ කසිණ. **සුභාත්තෙව -** සුබ ද අසුබ ද සියල්ල සුබයයි හැඳින ගනී. **සුභාත්තෙව තස්මිං සමයෙ සංජානාති** - සුබම යයි ද එසමයෙහි දැනගනී. අසුබ නොවේ යයි දැනගනී. **භික්ඛවො ච** - යමෙක් මෙසේ කියති. ඔවුන්ට භික්ෂූහු අන්තෙවාසික ශ්‍රමණයෝ විපරිතය. වෙනස් වේ. **පහොසි** - සමර්ථ, ප්‍රතිබල.
**දුක්ඛරං ඛො** - මේ පිරිවැජියා මෙසේ පැහැදුනේ ස්වාමීනි මම යනාදිය කීය. එය සඨබවින් කුහකබවින් කීය. මෙසේ ඔහුට අදහසෙක් විය. ශ්‍රමණ ගෞතමයා මට මෙපමණ ධර්ම කථා කීවේය. මම එය අසා ද පැවිදි වීමට නොහැකි වෙමි. මවිසින් මේ සාසනයට පිළිපන්නකු සේ වීමට වටී යයි එයින් ඔහු කට්ට බැවින් කුහක බැවින් මෙසේ කීය. එහෙයින් භාග්‍යවතුන් වහන්සේ ඔහුට මම ගැටෙන්නේ මෙන් භාර්ගවය මෙය දුෂ්කරය. අන්‍ය දෘෂ්ඨිකයකු වූ ඔබ විසින් යනාදිය කීහ. එය පොට්ඨපාද සූත්‍රයෙහි කියන ලද අර්ථයම වේ. **සාධුකමනුරක්ඛ** - රැකීම යහපත්.
මෙසේ භාග්‍යවතුන් වහන්සේ ප්‍රසාද මාත්‍රය රැකීමෙහි පිරිවැජියා යෙදවූහ. හේ ද මෙසේ මහත් වූ සූත්‍රාන්තයක් අසාද කෙලෙසුන් නැසීමට නොහැකි විය. දේශනාව වනාහි මතු වාසනාව සඳහා ප්‍රත්‍ය විය. සෙසු සියල්ල නොගැඹුරු වේ.
2. උදුම්බරික සූත්‍ර වර්ණනාව

මා මෙසේ අසන ලදී යනු උදුම්බරික සුත්‍රයයි. මේ එහි පෙර නොවූ පද වර්ණනාවයි. **පරිබ්බාජකො** - ඡන්න පිරිවැජියාය. **උදුම්බරිකාය පරිබ්බාජකාරාමෙ** - උදුම්බරික දේවියට අයත් පිරිවැජි අරමෙහි. **සන්ධානො** - ඔහුගේ නම වේ. මේ තෙමේ මනා අනුභාව ඇත්තේය. පිරිවර සමග හැසිරෙන්නේය. උපාසකවරුන් පන්සියයකට නායක පුරුෂයාය. අනාගාමි වූවෙකි. භාග්‍යවතුන් වහන්සේ මහ පිරිස් මැද මෙසේ වර්ණනා කරන ලදී.
“මහණෙනි, අංග හයකින් යුක්ත සන්ධාන ගෘහපතියා තථාගතයන් කෙරෙහි නිෂ්ඨාවට ගියේ සද්ධර්මයෙහි පැහැදුනේය. කවර නම් සයකින් ද? බුදුන් කෙරෙහි අචල ප්‍රසාදයෙන් ධර්මය කෙරෙහි අචලප්‍රසාදයෙන් සංඝයා කෙරෙහි අචල ප්‍රසාදයෙන් ආර්ය සීලයෙන්, ආර්ය ඤාණයෙන්, ආර්ය විමුත්තියෙනි, මහණෙනි, මේ කරුණු හයෙන් යුත් සන්ධාන ගෘහපතියා තථාගතයන් කෙරෙහි නිෂ්ඨාවට ගියේ ධර්මය කෙරෙහි පැහැදුනේය.
හේ අළුයම උපෝෂථාංග අධිෂ්ඨාන කොට පෙරවරුයෙහි බුදුන් ප්‍රමුඛ සංගයාට දන් දී භික්ෂූන් විහාරයට ගිය කල්හි කුඩා දරුවන්ගේ ගෘහස්ථ අයගේ ශබ්දයෙන් කරදරයට පත්ව ශාස්තෲන් සමීපයෙහි ධර්මය අසමියි නික්මෙන්නේ එයින් කියන ලදී. මහ දවල් රජගහ නගරයෙන් නික්මෙන්නේ එහි **දිවා දිවස්ස** - මධ්‍යහ්නයෙහි නික්මේ. එහි දවල් කාලයද ඉක්ම වූ මධ්‍යම වෙලාවෙහි නික්මුනේය යන අර්ථයයි. **පතිසල්ලීනො** - ඒ ඒ රූපාදි ගෝචරවලින් සිත වලක්වා සැඟවුනේ ධ්‍යානයෙහි ඇලී සේවනය වශයෙන් ඒකීයභාවයට ගියේය. **මනොභාවනීයානං** - මනස වඩන්නන්ගේ යම් ආවර්ජනයකින් මෙනෙහි කිරීමෙන් සිත නීවරණ රහිත වූවේ. උසස් වේ. වැඩේ.
**උන්නාදිනියා** - ආදිය පොට්ඨපාද සූත්‍රයෙහි විස්තර කළ පිළිවෙළින් දත යුතුය.
**යාවතා** - යම් පමණ. **අයං තෙසං අඤ්ඤතරො** මෙතෙමේ ඔවුන්ගේ අභ්‍යන්තර එක් ශ්‍රාවකයෙකි. භාග්‍යවතුන් වහන්සේ ගිහි අනාගාමි ශ්‍රාවකයෝ පන්සියයක් රජගහ නුවර වෙසෙති. ඔවුන්ගේ එකිනෙකාට පිරිවර පන්සියය බැගින් වේ. ඔවුන් සඳහා මේ තෙම ඔවුන්ගෙන් එක්කෙනෙකුයි කීය**. අප්පෙවනාම** - ඔහුගේ පැමිණීම ප්‍රාර්ථනා කරමින් කීය. ප්‍රාර්ථනා කරුණු පොට්ඨපාද සූත්‍රයෙහි කියන ලදමය.
**එතදවොච** - එන්නේ අතරමග ඔවුන්ගේ කතාව අසන ලද බැවින් මෙය “අඤ්ඤථා ඛො ඉමෙ” යනාදි වචන කීවේය. එහි **අඤ්ඤතිත්ථියා** දර්ශනයෙන් ද ආකල්පවලින් පැවැත්මෙන්ද ආචාරයෙන් ද විහරණයෙන් ද ඉරියව්වලින් ද අන්‍ය වූ හෙයින් අන්‍ය තීර්ථක වේ. **සංගම්ම සමාගම්මා** - හිඳින තැන්වල සමූහ වී. **අරඤ්ඤෙ වන පත්ථානි** - ගම් උවසරින් මිදී දුර සේනාසන. **අප්පසද්දානි** - වසන උපචාරයෙන් යන්නා වූ මගින්ගේ ද මද ශබ්ද ඇති **පන්තානි** - ඉතා දුර වූ. **අප්පනිග්ඝොසාති** - භාවිතා නොකිරීමෙන් මද ගෝසා ඇති. **විජිනවාතා** - ඇතුළත හැසිරෙන ජනයාට සුළඟ නැති. **මනුස්සරාහ සෙය්‍යකානි** - මිනිසුන්ගේ රහස් කරුණුවලට යුතු සුදුසු. **පටිසල්ලාන සාරුප්පානි** - එකඟබව අනුරූප වූ. මෙසේ සන්ධාන ගෘහපතියා අහෝ මාගේ ශාස්තෲවරයා මෙබඳු වු සේනාසනයක් සේවනය කෙරේ යයි ඇඳිලි බැඳ සිරසෙහි තබා මේ උදානය පවත්වමින් සිටියේය.
**එවං වුත්තෙ** - මෙසේ සන්ධාන ගෘහපතියා විසින් උදානය පවත්වමින් කී කල්හි නිග්‍රෝධ පිරිවැජියා මේ ගෘහපති මා ලඟ ඉඳගෙන ද තමාගේ ශාස්තෲවරයාටම ප්‍රශංසා කරයි. උසස් ලෙස ගුණ වණයි. මම සිටිනවාද කියාවත් නොහඟියි. මොහු කෙරෙහි උපන් කෝපය ශ්‍රමණ ගෞතමයන් මත හෙළන්නෙමියි සන්ධාන ගෘහපතියාට මෙසේ කීය.
**යග්ඝෙ** - චොදනාර්ථයෙහි නිපාතයකි. **ජානෙය්‍යාසි** - අවබෝධ කරගන්නේද? බලන්නේද? **කෙන සමණෙ ගොතමො සද්ධිං සල්ලපති** - කුමන කරුණකින් කුමන පුද්ගලයකු සමග ශ්‍රමණ ගෞතමයෝ කථා කෙරෙත්ද? කියයිද බෙණෙයිද? කුමක් කියන ලද්දේ වේද? ඉදින් කිසියම් කතා කිරීමක් වන්නේ ද එසේ නැතහොත් ශ්‍රමණ ගෞතමයන් ලගට කතා කිරීමට කැමති කිසිවෙක් යන්නේද කතා කරන්නේය. එබඳු කරුණක් නැත. උන්වහන්සේ ලඟට කිසිවෙක් නොයයි. ශ්‍රමණ ගෞතම සමග කතා කරන්නේ කවුද? කතා නොකරන්නේ කෙසේ නාදයක් ඇතිවන්නේද.
**සාකච්ඡා** - සැසඳීම **පඤ්ඤාවෙය්‍යත්තියං** - උත්තර ප්‍රතිඋත්තර නයින් නුවණැති බව. **සුඤ්ඤාගාරගතා** - ශුන්‍යාගාරවල නටුවෝ. ශ්‍රමණ ගෞතමයා විසින් බෝමැඩදී අප්‍රමාණ වූ ප්‍රඥාවක් අවබෝධ කෙළේය. එයද ශුන්‍යගාරවල එක එකා සමග හිඳීමෙන් නැතිවිය. ඉදින් මා මෙන් ගණයා සමග එක්වී හුන්නේ නම් ප්‍රඥාව විනාශ නොවන්නේ යයි දක්වයි. **අපරිසාවචරො** - අවිසාරද බැවින් පිරිස හැසිරවීම නො හැකිය.
**නාලං සල්ලාපාය** - අල්ලාප සල්ලාපයේ යෙදීමට අසමර්ථය. **අන්තමන්තානෙව** - කිසිවෙක් මගෙන් ප්‍රශ්න විචාරයි. ප්‍රශ්නයට බිය වී ඈතින් ඈතින් තිබෙන ප්‍රාන්ත සේනාසන සේවනය කරයි. **ගොකාණා** - එක් ඇසක් නට කණ එළදෙන. ඇය වනාහි කෙළවර හැසිරෙන්නී වේ. ඈත ඈතම සේවය කරයි. ඇය කණ ඇස් ඇති බැවින් වනාන්තරය අභිමුඛ වූවද යැමට නොහැකි වේ. කුමක් හෙයින්ද? යම් හෙයකින් පත්‍රයකින් හෝ ශාඛාවකින් හෝ කටුවකින් හෝ පහරට බිය වේ. ගොනුන් අබිමුවට යෑමට ද නොහැකි වේ. කුමක් හෙයින්ද? යම් හෙයකින් අඟින් හෝ කනෙන් හෝ වලිගයෙන් හෝ පහරට බියෙනි. **ඉංඝ** - චෝදනාර්ථයෙහි නිපාතයකි. **සංසා දෙය්‍යාම** - එක් ප්‍රශ්නයක් අසන විටම ගිලීගිය විසාදයට පැමිණේ. **තුච්ඡකුමභී ව නං** - ඔහු හිස් කළයක් මෙනි. **ඔරොධෙය්‍යාම** - වෙලන්නෙමු. පිරුණු කළය එහෙ මෙහෙ පෙරළා ඔතා බැඳීමක් නොවන්නේය. හිස් කළය රුචි සේ පෙරළා වෙලීමට හැකිවේ. එසේම නසන ලද ප්‍රඥාව ඇති හිස් කළය සමාන ශ්‍රමණ ගෞතමයා වාද වෙළීමෙන් හාත්පසින් වෙලන්නෙමු යයි කියයි.
මෙසේ පිරිවැජිය, ශාස්තෲන්ගේ රන්වන් නලාට මණ්ඩලයට නින්දා කරන්නේ දසබල බුදුන්ගේ පරාමුඛයෙහි තමාගේ බලය දක්වන්නේ අසම්භින්න වූ ක්‍ෂත්‍රිය කුමාරයාට ජාතියෙන් ගටන්නේ සැඩොල් පුතකු මෙන් බිය නැති කේසර සිංහ මෘග රජුගේ වීර්යයෙන් ගටන ජර සිවලකු මෙන් ද නානාප්‍රකාර හිස් ගැජුම් ගැජි, (ශබ්ද පැවැත්වී) උපාසක ද සිතීය. මේ පිරිවැජියා අතිශයින් ගර්ජනා කරයි. අවීචිය ස්පර්ශ කිරීමට පය ද භවාග්‍රය ගැනීමට අත ද ප්‍රසාරණය කරන්නා මෙන් නිරර්ථකව උත්සාහ කරයි. ඉදින් මාගේ ශාස්තෲන් වහන්සේ මෙතනට පැමිණෙන්නේ නම් මේ පිරිවැජියාගේ භවාග්‍රය දක්වා ඔසවා ඇති මාන කොඩිය ස්ථාන වශයෙන් පත් වන්නේය.
භාග්‍යවතුන් වහන්සේ ද මේ කථා සල්ලාපය ඇසුවේමය. එහෙයින් කියන ලදී: “අස්සොසි ඛො ඉමං කථා සල්ලාපං”
**සුමාගධාය** - සුමාගධා නම් පොකුණ. එහි ඉවුරෙහි සිටින්නේ. එක්තරා පුරුෂයෙක් පියුම්නාල අතරෙන් අසුරභවනයට පිවිසෙන අසුර සේනාව දැක්කේය. **මොරනිවාපො** - නිවාප යනු බත්ය. මොනරුන්ට අභය සමග නිවාප දුන් ස්ථානය යන අර්ථයයි. **අබ්භොකාසෙ** - මිදුලෙහි **අස්සාසප්පත්තා** - සතුටට පැමිණ, සොම්නසට පැමිණ **අජඣාසයං -** උතුම් නිශ්‍රය වූ ආදි **බ්‍රහ්මචරියං** - පුරාණ ආදි ම චරිය වූ ආර්ය මාර්ගය, පුරා රහත් අධිගම වශයෙන් සතුටට පැමිණ දැනගනී.
**විප්පකතා** - මාගේ පැමිණීමේ හේතුවෙන් අවසන් නොවී සිටී. කියව මම එය අවසන් කොට මුදුන් පමුණුවා දක්වමියි සර්වඥ පවාරණයෙන් පැවරූහ.
භාග්‍යවතුන් වහන්සේ පිරිවැජියාගේ වචනය අසා මේ පිරිවැජියා මා විසින් ශ්‍රාවකයන්ට දෙසිය යුතු දහම් ඔවුන් විසින් පුරනු ලබන ප්‍රතිපත්ති විචාරයි. ඉදින් මම ඔහුට මුල් පටන් කියන්නේ එසේ කීවද නොදැන ගන්නේය. මෙතෙම වනාහි වීර්යයෙන් පාපයට පිළිකුල් කරන වාද ඇත්තෙකි. මම ඔහුගේ විෂයෙන්ම ප්‍රශ්නයක් විචාරා වෙන් වූ ශ්‍රමණයන්ගේ ලබ්ධියේ නිරර්ථකභාවය දක්වන්නෙමි. ඉන්පසු මේ ප්‍රශ්නය පැහැදිලි කරන්නෙමියි සිතා “දුජ්ජානං” යනාදිය කීහ. එහි **සකෙ ආචරියකෙ** - තමාගේ ආචරිය වාදයෙහි. **අධිජෙගුච්ඡෙ** - වීර්යයෙන් පාප ජිගුච්ඡනය. පව් දුරු කිරීම. **පරිපුණ්ණා** - පිරිසිදු. **කථං අපරිපුණ්ණා** - කෙසේ අපිරිසිදුවේදැයි මෙසේ විචාරයි. **යත්‍රහි නාම** - යමෙක් නම්,
**අප්පසද්දෙකත්වා -** රාවය නැති අල්ප ශබ්ද කොට, හේ සිතීය. ශ්‍රමණ ගෞතමයා එක ප්‍රශ්නයක්වත් නොකියයි. ඔහුගේ සල්ලාප කථා ද බොහෝ නැත. මොව්හු වනාහි මුල පටන් ම ශ්‍රමණ ගෞතමය අනුව පවතිත් ප්‍රශංසා ද කරත්. මම මොවුන් නිශ්ශබ්ද කොට තමාම කියමි. හේ එසේ කෙළේය. එහෙයින් “අප්ප සද්දෙ කත්වා” යි කියන ලදී. **තපොජිගුච්ඡවාදා -** ආදියෙහි තපො ජිගුච්ඡ කියමි. මනසද එයම සාරකොට ගෙන හැසිරෙමු. කයින් ද එහිම ඇලී නානාප්‍රකාර අත්තකිලමථානු යුක්තව වාසය කරමු යන අර්ථයයි.
**තපස්සි** - තප නිශ්‍රිත වූ, **අචෙලකො **- ආදිය සීහනාද සූත්‍රයෙහි විස්තර කළ නයින්ම දත යුතුය. **තපං සමාදියති** - අචල භාවාදිය සිදුකරන තපස මනාව ගනියි. දැඩිසේ ගණියි. **අත්තමනො හොති** - මට වගේ මේ තපස ඇති වෙන කෙනෙක් සිටීදැයි තුටු සිතැත්තේ වේ. **පරිපුණ්ණ සංකප්පො** - මෙපමණකින් ඇතැයි මෙසේ අවසන් වූ අදහස් ඇති. මෙයද තීර්ථකයන්ගේ වශයෙන් ආවකි. සාසනාවචරයෙන්ද දැක්විය යුතුය. ඇතමෙක් ධුතාංග සමාදන් වෙති හෝ එම ධුතාංගයෙන් මා වැනි ධුතාංගධරයෙක් වෙන කවුදැයි පිරුණු අදහස් ඇති නිසා සතුටු වේ. **තපස්සිනො උපක්කිලෙසො හොති** - තපස්හුගේ මේ උපක්ලේශය දෙවිධියකින් යුක්තය. මෙපමණකින් මේ තපස උපක්ලේශයකැයි කියමි.
**අත්තානුක්කංසෙති** - කවරෙක් මා හා සමාන වේදැයි තමා උසස් කරයි. උසස්ව තබයි. **පරං වම්හෙති** - මෙතෙම මා හා සමාන නොවේ යයි අනුන් බහා තබයි. පහත්කොට තබයි.
**මජ්ජති** මාන මද කරණයෙන් මත් වේ. **මුච්ඡති** - මුසපත් වේ. **පමාදමාපජ්ජති** - මෙයම සාරය යයි පමාවට පැමිණ, සාසනයේ පැවිදි වූයේ ද ධුතංග ශුද්ධික වේ. කමටහන් ශුද්ධික නොවේ. ධුතංගයම රහත් බව මෙන් සාර වශයෙන් පැමිණේ.
**ලාභසක්කාර සිලොකං** - මෙහි සිව්පසය ලැබේ යයි ලාභ වේ. ඒවාම මනාකොට පිළියෙළ කොට ලැබුයේ සත්කාරය වේ. වර්ණනා කරන්නේ සිලෝක වේ. **අභිනිබ්බත්තෙති** - අචේලකාදි භවය හෝ තෙළෙස් ධුතංග සමාදානය හෝ නිසා මහා ලෝභයක් උපදී. එහෙයින් අභිනිබ්බත්තෙති යයි කියන ලදී. මෙහි සෙස්ස පෙරවාරයෙහි නයින්ම දෙයාකාර තපස්සීහු වශයෙන් දත යුතුය.
**වොදාසං ආපජ්ජති** - දෙයාකාරව පැමිණේ. දෙකොටසක් කරයි. **ඛමති** - කැමති වේ. **නඛමති** - නො කැමති වේ. **සාපෙක්ඛො පජහති** - තෘෂ්ණාව සමග දුරු කරයි. කෙසේද? උදේම කිරිබත් අනුභව කරන ලද්දේ වේ. ඉක්බිති ඔහුට මස් භෝජන පිළිගන්වයි. ඔහුට මෙසේ අදහස් වේ. දැන් මෙබඳු දෙයක් කවදා ලැබේද? ඉදින් මා දන්නේ නම් උදේම කිරිබත් නොවළඳන්නෙමි. කුමක් කරන්නටද? පින්වත යන්න ඔබ වළඳන්න. ජීවිතය අත්හරින්නාක් මෙන් අපේක්ෂා සහිතව දුරුකරයි. **ගථිතො** - දෘඩ ලෝභය හටගත්තේ, **මුච්ඡිතො** බලවත් තෘෂ්ණාවෙන් මුර්ජිත වූයේ, සිහි නැති වී **අජඣාපන්නො **- ආමිෂයෙහි අතිශයින් ඇලුනේ. ඇවැත්නි වළඳවයි ධර්ම නිමන්තතයකුදු නොකොට මහත් මහත් පිඩු කරයි. **අනාදීනව දස්සාවී** - ආදීනව මාත්‍රයකුදු නො දකියි. **අනිස්සරණ පඤ්ඤො -** මෙහි පමණ දන්නා බව අපේක්ෂා රහිත ප්‍රත්‍යවේක්ෂා පරිභෝග මාත්‍රයකුදු නොකරයි. **ලාභ සක්කාර සිලොක නිකන්ති හෙතු **- ලාභාදියෙහි තෘෂ්ණා හේතු
**සංභක්ඛෙ** - මනාසේ විකා කයි. **අසනිවිචක්කං** - ගුලි සටහනක් ඇති හෙනය. මෙය කියන ලද්දේ වේ. **හෙනගුලිය** - මෙහි දත්කුළු මුල බීජාදියෙහි කිසිවක් නොබිඳියි. ඉක්බිතිව වනාහි ශ්‍රමණ ප්‍රවාදයෙන් ශ්‍රමණ යයි දැනගනීයයි මෙසේ නින්දා කරති. පහත්කොට තවයි. මෙය තීර්ථක වශයෙන් ආවේය. භික්ෂු වශයෙන් වනාහි මෙහි මේ යෝජනාවේ. තමා විසින් ධුතංගධර වේ. හේ අන්‍යයන්ට මෙසේ නින්දා කරයි. කිම ශ්‍රමණයෝ නම්, මොව්හු ශ්‍රමණයෝ යයි කියති. ධුතංග මාත්‍රයකුදු නැත. උද්දේශ බත් ආදිය සොයන්නේ ප්‍රත්‍ය බහුලව හැසිරෙති. ලුබා ජීවිං අචේලකාදි වශයෙන් හෝ ධුතාංග වශයෙන් හේ රළු දිවි පැවැත්ම. **ඉස්සාමච්ඡරිය **- අනුන්ගේ සත්කාරාදි සම්පත්වලට දොස් නැගීම් ඊර්ෂ්‍යාවය. සත්කාරාදි කිරීම් ආක්‍රමණ ලක්‍ෂණය මසුරු බවය.
**ආපාථක නිසාදි හොති** - මිනිසුන්ගේ ආපාථයෙහි දර්ශනාදිය හිඳියි. යම්තැනක ඔව්හු බලත් ද එහි සිට වවුලා මෙන් ඔහු හැසිරෙයි. පංචතාපයෙන් තැවෙයි. එක් පයින් සිටියි. හිරු නමදියි. සාසනේ පැවිදි වූයේ ද සමාදන් වූ ධුතාංගය මුළු රෑ නිදා මිනිසුන්ට පේන්ට තපස් රකියි. සවස් කාලයෙහි සිවුරු කුටි කරයි. හිරු උදා වූ කල්හි හකුලයි. මිනිසුන් ආ බව දැන ලීයෙන් පැහර සිවුර මත තබා සක්මනට බසී. මුසුන ගෙන විහාර මළුව අමදියි.
**අත්තානං** - තමාගේ ගුණ. **අදස්සයමානො** - මෙහි අ කාරය නිපාත මාත්‍රයකි. දක්වන්නේ යනු අර්ථය වේ. **ඉදම්පි මෙ තපස්වි** - මගේ මේ ක්‍රියාවද මගේම තපසකි. හේද අසවල් තැන අචේලකයෙක් ඇත. මුත්තාචාර ආදිය අසා ඒ න්‍යාය අපගේය. හේ අතවැසියෙකි ආදිය කියයි. අසවල්පැන වනාහි පංසුකූලික භික්ෂුවක් ඇත. ආදිය අසා එය අපගේ තපසකි. හේ අතවැසියෙකියි ආදිය කියයි.
**කිංචිදෙව** - කිසි වරදක්. දෘෂ්ටිගත හෝ, **පටිච්ඡන්නං සෙවති** - අනිත් අයට නොදැනෙන සේවනය කරයි. **අඛම්මානං ආහ ඛමති** - අකමැත්තේ ද කැමති යයි කියයි. තමා විසින් කරන ලද මහත් වරදක් සුළුකොට පෙන්වයි. අනුන් කළ දුෂ්කර මාත්‍රාවක් ඉක්වීමද පාරාජික සමාන කොට දක්වයි. **අනුඤ්ඤෙය්‍යං** - අනු දත යුතු අනුමෝදනා විය යුතු.
**කොධනො හොති උපනාහි **- කිපෙන ලක්‍ෂණ ක්‍රෝධයෙන් වෛරය ඉවත් නොකිරීම් ලක්‍ෂණයෙන් වූ උපනාභයෙන් ද යුක්ත වූ, **මක්ඛි හොති පලාසි** - අනුන් ගුණ මකන ලක්‍ෂණයෙන් මකුබවින් එකට එක කිරිම් ලක්ෂණයෙන් වූ පලාසයෙන් ද යුක්ත වූ,
**ඉස්සුකී හොති මච්ඡරී** - පර සත්කාර ආදියෙහි දොස් දැක්වීම ලක්ෂණය වූ ඊර්ෂ්‍යාවෙන් ආවාස කුල ලාභ වර්ණනා ධර්මවල මසුරුවන ලක්‍ෂණයෙන් පංචවිධ මසුරුබවින් ද යුක්ත වූයේ වෙයි. **තද්ධො හොති අතිමානී** - ස්නේහ නැති කරුණා නැති ලක්‍ෂණය වූ ථම්භයෙන් ඉක්මවා හඟින ලක්ෂණ වූ අති මානයෙන් යුක්තව **සඨො හොති මායාවි** - කෛරාටික ලක්‍ෂණය වූ සඨබවින් කරන ලද වැසීම් ලක්‍ෂණය වූ මායාවෙන් ද යුක්ත වූයේ වෙයි. **පාපිච්ඡො හොති** - නැති දෙයක් දැක්වීම ප්‍රාර්ථනා ලක්‍ෂණයෙන් පවිටුබවින් යුක්ත වූයේ වෙයි. **පාපිකානං** - එබඳු වූ ලාමක ආශාවන්ගේ වසඟයට ගියේ. **මිච්ඡා දිට්ඨිකො** - නත්ථිදින්නං දුන් දෙයින් පලක් නැත ආදි නය පැවතීමෙන් වූ අයථා දෘෂ්ඨියෙන් යුක්ත වූ. **අන්තග්ගාහිකො යා** - ඒ දෘෂ්ඨියම උච්ඡේද අන්තය ගත් බැවින් අන්තග්ගාහික යයි කියනු ලැබේ. එය යුක්ත වූයේය යන අර්ථයයි. “සංදිට්ඨි පරාමාසි” ආදියෙහි තම දෘෂ්ඨිය සංදිට්ඨි වේ. සංදිට්ඨියම පරාමර්ශනය කොට හැසිරේ යයි **සංදිට්ඨි පරාමාසි** වේ. **ආධානං** දැඩිසේ තබන ලද යයි කියනු ලැබේ. එසේ කොට ගණී යයි **ආධානගාහී** වේ. කවුඩා මෙන් අත්හැරවීම නො හැකි වේ යයි **දුප්පටිනිස්සග්ගි** - වේ. **යදිමෙ **- යදි ඉමෙ. ඉදින් මොව්හු.
**ඉද නිග්‍රොධ තපස්සි** - මෙසේ භාග්‍යවතුන් වහන්සේ අන්‍ය තීර්ථකයින් විසින් ගන්නා ලද ලබ්ධිය ඔවුන් විසින් රක්නා ලද තපස සියල්ලම කිලිටි යයි උපක්ලේශ පෙල දක්වා දැන් පිරිසිදු පෙල දැක්වීමට දේශනය ආරම්භ කරන්නේ “ඉධ නිග්ගොධ” යනාදිය කිහ. මෙහි “න අත්තමනො” ආදිය කී කල්හි විපක්ෂ වශයෙන් දැනගත යුතුය. **එවං සො තස්මිං ඨානෙ පරිසුද්ධො හොති** - මෙසේ හේ තම සිත සම්පූර්ණ සංකල්පනාව සංඛ්‍යාත කරුණින් පිරිසිදු කෙලෙස් නැති වේ. ඉදිරියට උත්සාහ කරන්නේ කමටහන් ශුද්ධිකයෙක්ව රහත් බවට පැමිණේ. මෙම නයින් සියළු වාරවල අර්ථ දත යුතුය.
**අද්ධා ඛො භන්නෙ** - ස්වාමීනි මෙසේ ඇති කල්හි ඒකාන්තයෙන්ම වීර්යයෙන් පාපජිගුච්ඡින වාදය පිරිසිදුවේ යයි අනුදන්නේ ද? මෙයින් ඉහළට අග්‍රබව හෝ සාරබව හෝ නොදන්නේ අග්ගප්පත්තා සාරප්පත්තා යයි කීය. ඉක්බිති ඔහුට භාග්‍යවතුන් වහන්සේ සාරප්පත්තභාවය ප්‍රතිසෝධනය (ඉවත දමන්නේ) කරන්නේ “න බො නිග්ගොධා” යනාදිය කීහ. **පපටික පත්තා හොති** - හරවත් ගසක හරය පොතු ද ඵලය ද ඉක්මවා දැකිය යුතුය. පාප ජිගුචඡ පිරිසිදු බව බාහිර පපටිකා (පොතු) දක්වයි.
**අග්ගං පාපෙතු **- දේශනා වශයෙන් අගට පමුණුව දේශනා කරනු මැනවි. සාර බවට පමුණුවා දේශනා කරනු මැනවි යයි දසබල බුදුන් අයදියි. **චාතුයාම සංවර සංවුතො** - සතරාකාර සංවරයෙන් වසන ලද. **න පාණමතිපාතෙ ති** - ප්‍රාණ නො නසති. **න භාවිතමාසිංසති** - භාවිතය නම් ඔවුන්ගේ සංඥාවෙන් පංචකාම ගුණය ඔවුහු **න ආසිංසති** - සේවනය නොකෙරේ යන අර්ථයයි.
**අදුං චස්ස හොති** - මෙය ද දැන් කියනු ලබන හේ අත්නොහරියි ආදි ලක්‍ෂණ. **තපස්සිතාය** - තපස්බවෙහි වේ. එහි **සො අභිහරති** - හේ ඒ සීලය රකියි. ඉහළට ඉහළට වඩයි. සීලය සම්පූර්ණ වී තපස අරඹන ලද්දේ මෙතෙකින් ඇතැයි වීරිය අත් නොහරියි. **සො හීනයාවත්තති** - හීන වූ ගිහි භාවයට නොපැමිණේ. සීලයෙන් ඉහළට විශේෂ අධිගමය සඳහා වීර්ය කරන්නේමය. මෙසේ කරන්නාවූ හේ විවේක සේනාසනය භජනය කරයි. අරඤ්ඤං - ආදිය සාමඤ්ඤඵල සූත්‍රයෙහි විස්තර කරන ලද්දේමය. “මෙත්තා සහගතෙන” ආදිය විසුද්ධි මග්ගයෙහි වර්ණනා කරන ලදී. **තචප්පත්තා -** පොතුවලින් ඇතුළට සුඹුල පැමිණේ. ඓග්ගුප්පත්තා සුඹුලුවලින් ඇතුළට එළය පැමිණේ. එලය හා සමානය යන අර්ථය වේ.
එත්තාවතා ඛො නිග්‍රෝධ තපො ජිගුච්ඡා අග්ගප්පත්ත හොති සාරප්පත්තාච. මෙය භාග්‍යවතුන් වහන්සේ තීර්ථකයන්ගේ වශයෙන් කීහ. තීර්ථකයන්ගේ ලාභ සත්කාර ගසක අතු කොල සමානය. පංචශීලය පමණක් පොතු හා සමානය. අෂ්ඨ සමාපත්ති මාත්‍රය තච (සිවිය) හා සමානය. පුබ්බෙනිවාස ඤාණය අවසන් කොට ඇති අභිඥා එලය හා සමානය. දිවැස වනාහි ඔවුහු රහත් යයි ගෙන හැසිරෙති. එයින් ඔවුන්ගේ එය ගසේ හරය හා සමානය. සාසනයෙහි වනාහි ලාභ සත්කාර අතු කොල සමානය. සිල සම්පදාව පොතු හා සමානය. ධ්‍යාන සම්පත් සිවිය හා සමානය. ලෞකික අභිඥා එලය හා සමානය. මාර්ගඵල සාර යයි මෙසේ භාග්‍යවතුන් වහන්සේ තමාගේ සාසනයේ ඵලභරිතව නැමුණු ගසකට උපමා කරන ලදී. දේශනා කුසලතාවෙන් මෙයින් තච සාරයට වඩා මාගේ සාසනය උත්තරිතර ද ප්‍රණීතතර ද වේ. එය ඔබ කවදා දැනගන්නේදැයි තමා ගේ දේශනාවේ විශේෂභාවය දැක්වීමට “ඉතිඛො නිග්‍රොධ” යයි දේශනාව ආරම්භ කරයි. **තෙ පරිබ්බාජකා** ඔහුට තිහක් පමණ වූ පරිබ්බාජක පිරිසක් පිරිවර වශයෙන් සිටියහ. **එත්ථ මයං අනස්සාමා** - මෙහි අචේලක පෙල ආදියෙහි. මෙය කියන ලදී. අපගේ අචෙලක පෙල පමණක් ද නැත. අරඤ්ඤවාසාදිය කොයින්ද? අරඤ්ඤ වාසයද නැත. නීවරණ ප්‍රහාණාදිය කොයින්ද? නීවරණ ප්‍රහාණාදිය නැත. බ්‍රහ්මවිහරාදිය කොයින්ද? බ්‍රහ්මවිහරාදිය නැත. පුබ්බෙනිවාසාදිය කොයින්ද? පුබ්බෙනිවාසඤාණ මාත්‍රයකුදු නැත. අපට දිවැස් කොයින්ද? මෙහි අපි ආචාර්යවරුන් සමග **සආචරියකා** නටුවෝ වෙමු. **ඉතො භීයො උත්තරි තරං** මෙයින් බොහෝ සෙයින් උත්තරීතර මෙයින් දිවැස් ඤාණ අධිගමයට වඩා අන්‍ය උත්තරිතර විශේෂ අධිගමයක් ඇසීම් වශයෙන් වත් නොදනිමු යයි කියති.
**අථ නිග්‍රොධං පරිබ්බාජකං** - මෙසේ වනාහි ඔහුට ඇති විය. මේ පිරිවැජියෝ දැන් භාග්‍යවතුන්ගේ භාෂණය අසති. මේ නිග්‍රෝධ විසින් භාග්‍යවතුන් වහන්සේ නැති තැන කර්කශ වූ ලංවීමට පහසු නොවූ වචන කියන ලදී. දැන් මේ තෙමේද ඇසීමට කැමති විය. මොහුගේ මාන කොඩිය පහත හෙළා භාග්‍යවතුන්ගේ සාසනය ඔසවා තැබීමට දැන් මට කාලයයි. ඉක්බිති නිග්‍රෝධ පිරිවැජියාට මෙසේ කීය. තවද ඔහුට මෙසේ ඇතිවිය. මෙතෙම මා කථා නොකරන කල්හි ශාස්තෲන් වහන්සේ ක්‍ෂමා නොකරන්නේය. එය ඔහුට අනාගතයෙහි අහිත පිණිස දුක් පිණිස පවතී. මා විසින් කියනු ලබන කල්හි ක්ෂමා කරන්නේය. එය ඔහුට බොහෝ කාලයක් හිත පිණිස සැප පිණිස පවත්නේය. ඉක්බිති නිග්‍රෝධ පිරිවැජියාව මෙසේ කීය. **අපරිසාවචරං පන නං කරොථ** - මෙහි පන නිපාතයකි. ඉක්බිති ඔහු අපරිසාවචරං වා මෙය කරව. ගො කාණාදි හෝ අනිකක් යයි අර්ථයයි.
**ගොකාණං** - මෙහි ද ගෝකණ කෙළවර හැසිරෙන්නී මෙන් කරව යයි අර්ථය වේ. **තුණ්හී භූතො** - නිශ්ශබ්ද බවට පැමිණියේ. **මංකුභූතං** - නිෂ්තේජස් බවට පැමිණියේ **පත්තක්ඛන්ධො** - බෙල්ල නමා **අධො මුඛො** - මුහුණ යටට හරවා
**බුද්ධො සො භගවා බොධාය** - තමා අවබෝධ කොට සත්වයන්ට ද චතුසත්‍ය අවබෝධය සඳහා ධර්මය දේශනා කරයි. **දමෙතා** - චක්ඛු ආදී ඉන්ද්‍රියන්ගේ දමනය **දමථාය** - අන්‍යයන්ගේ දමනය සඳහා. **සන්තො** - රාගයෙන් සාන්ත වූ බැවින් සාන්තය. **සමථාය** - මහාජනයාගේ රාගාදිය සමනය සඳහා දහම් දෙසයි. **තිණෙණා** - සිව් ඕඝවලින් එතර විය. **තරණාය** - මහාජනයාට ඕඝ තරණය සඳහා. **පරිනබ්බුතො** - කෙලෙස් පිරිනිවුමෙන් පිරිනිවන් පෑ **පරිනිබ්බාණාය** - මහාජනයාගේ ද සියළු කෙලෙස් පිරිනිවීම සඳහා දහම් දේසනා කරයි.
**අච්චයො** - ආදිය සාමඤ්ඤඵලයෙහි කියන ලදී. **උජුජාතිකො** - කාය වඞකතාදියෙන් විරහිත වූ හෙයින් සෘජු ස්වභාවය. **අහමනුසාසාමි** - මම එබඳු පුද්ගලයන්ට අනුසාසනා කරමි. ඔහුට ධර්මය දේශනා කරමි**. සත්තාහං** - සත් දවසක්. භාග්‍යවතුන් වහන්සේ මේ සියල්ලම දනිති. පුද්ගලයින් සඳහා කීහ. **අසඨො** - යනු නොරැවටීමයි. සෘජු ගති ඇති අය මොහොතකින් රහත් වීමට හැකිවන්නේය. මෙසේ භාග්‍යවතුන් වහන්සේ “අසඨ” ආදි වචනයෙන් සඨයාට වංක වංකයාට මවිසින් ද අනුශාසනා කිරීමට නොහැකි යයි දක්වන්නේ පිරිවැජියා පාවලින් ගෙන මහාමේරු පර්වතය පාමුල දැමුවාක් මෙන් විය. කුමහෙයින් ද මෙතෙම අති සඨයෙකි. වංක සිතැත්තෙකි. ශාස්තෲන් වහන්සේ මෙසේ ධර්මය දේශනා කරද්දී බුදුන් දහම් සඟුන් සිත නොයෙදේ. අධිමුච්චනය සඳහා කන් යොමු නොකරයි. කොහොන් බවෙහි සිටියේ ශාස්තෲ ක්ෂමා කරවමියි. එහෙයින් භාග්‍යවතුන් වහන්සේ ඔහුගේ අදහස දැන “එතු විඤ්ඤූ පුරිසො අසඨො” යයි ආදිය කී හ. සඨයාට අනුසාසනා නොකළ හැකි වේ.
**අන්නෙවාසිකම්‍යතා** - අන්තෙවාසික කැමැත්ත යනාදිය කීහ. අප අන්තෙවාසිකයන් කැමති වන්නේ. **එවමාහ** - එතු විඤඤූ පුරිස ආදිය කීහ**. සො එව වො ආචරියො** - ඔබගේ ප්‍රකෘති ආචාර්යා ඔහුමය. **උද්දෙසා නො වා වෙතුකාමො** - තමාගේ අනුශාසනාව ගන්වාගෙන අපට අපගේ කියාදීම කියනු කැමත්තේ. **සො එව වො උද්දෙසො හොතු** - ඔබගේ ප්‍රකෘති උද්දෙසය ඔහුටා වේවා. ඔබගේ විස්තරයෙන් මට අර්ථයක් නොවේ. ආජීවා - ආජීවයෙන්, **අකුසල සංඛාත** - අකුසල යන කොටසට පැමිණි. **අකුසල ධම්මා **- දොලොස් සිත් උපදින චෛතසික. තෘෂ්ණා යන විශේෂණයෙන් එය වනාහි පුනර්භවය ඇතිකරන බැවින් **පොනොභවිකා** - යයි කියන ලදී. **සදරා** - කෙලෙස් කරදරවලින් යුක්ත. **ජාතිජරා මරණය** - ජාති ජරා මරණවලට හේතු වූ **සඞකිලෙසිකා ධම්මා** - දොලොස් සිත් ඉපදීම **වොදානියා** - සමථ විපස්සනා ධර්ම. ඒවා සත්වයන් පිරිසිදු කරයි. එහෙයින් වොදනියා යයි කියනු ලැබේ. **පඤ්ඤා පාරිපුරං** - මාර්ග ප්‍රඥාව සම්පූර්ණ වීම. **වෙපුල්ලතං** - ඵල ප්‍රඥා විපුල බව, දෙකම හෝ ඔවුනොවුන් වේවචන වේ. මෙය කියන ලදී. “එයින් ඔබ මාර්ග ප්‍රඥාව ද ඵල ප්‍රඥාව ද ඉහාත්මයෙහි ම තෙමේ දැනගෙන සාක්ෂාත් කොට පැමිණ වාසය කරන්න. භාග්‍යවතුන් වහන්සේ මෙසේ පිරිවැජියන් අරබයා තමන් වහන්සේගේ අවවාද අනුසාසනාව බලය පෙන්වන්නේ රහත් බවින් කුළුගන්නවා දේශනාව අවසන් කළහ.
**යථා තං මාරෙන** - මාරයා විසින් නැගී සිටි සිතින් හිඳියි. එසේම නිශ්ශබ්ද වූයේ....නොවැටහී සිටියෝය.
මාරයා වනාහි, ශාස්තෲ අතිශයින් ගර්ජනා කරන්නේ බුද්ධ බලය පෙන්වා මේ පිරිවැජියන්ට ධර්ම දේශනා කරති. කිසිවෙක් ධර්මාභි සමය වන්නේය හන්ද “මම නැගී සිටිමි’ය ඒ සිත් නැගී සිටියේය. අප්‍රහීන විපල්ලාස සිල් මාරයාට කැමති දෙයක් කළ හැකි වේ. මාරයා විසින් නගා සිටුවන ලද ඒ සිත් ද එහි අංග ප්‍රත්‍යාංග මෙන් නිශ්ශබ්දව...නොවැටහී හුන්හ. ඉක්බිති ශාස්තෲන් වහන්සේ “මේ පිරිවැජියෝ අතිශයින් ශබ්ද රහිතව හුන්නෝය. කුමක් නිසාදැයි ආවර්ජනා කරන්නේ මාරයා විසින් නගා සිටුවන ලද බව දැන ගත්හ.
එහි **ඵුට්ඨා පාපිමතා** පවිටු මාරයා විසින් ස්පර්ශ කරන ලදී. **යත්‍ර හි නාමා** - යමෙකගේ නම්. **අඤ්ඤාණත්ථමපි** - දැනගත්තේද. **කිං කරිස්සත සත්තාහො** - ශ්‍රමණ ගෞතමයා විසින් පිරිසිදු දක්වන ලද සත් දවස අපට කිසි අපහසුවක් කරන්නේද? එසේ නම් අපි සත් දවසක් ඇතුළත මේ ධර්මය සාක්ෂාත් කිරීමට හැකිවේවි නොවේවා දන්නා වූ බ්‍රහ්මචරියාවේ හැසිරෙමු. එසේ නැතහොත් ඔහුගේ ධර්මය දනිමු. එක් දවසක් එක් වාරයක් දන්නේ ද ඔවුන්ගේ සිත නූපන්නේය. දවස් හත වනාහි මේ කුසීතයන්ට කුමක් කෙරේද? කිම ඔව්හු සත් දිනක් සම්පූර්ණ කිරීමට හැකිවන්නෝද? යනු මෙහි අර්ථයයි. **සීහනාදං** - පරවාද සිඳන සියවාද එසවීම ද වූ බිය නැති නාදය නාදකොට. පිහිටියේ. **තාවදෙව** - එකෙනෙහි **රාජගහං පාවිසි** - රජගහනුවරටම ඇතුළු වූයේය. ඒ පිරිවැජියන්ගෙන් කිසිවෙක් මේ සූත්‍රය අසා විශේෂයක් නොඉපවූයේය. ඔවුන්ගේ ආයති වාසනාවට ප්‍රත්‍ය වන්නේය. සෙසු සියල්ල පැහැදිලිය.
3. චක්කවත්ති සූත්‍ර වර්ණනාව
**එවං මෙ සුතං** - චක්‍ර වර්ති සූත්‍රය. මෙය එහි ගැඹුරු පද වර්ණනාවයි. **මාතුලායං** - එසේ නම් ඇති නගරයෙහි. ඒ නගරය ගොදුරු ගම කොට නුදුරු වන ලැහැබෙහි වාසය කරයි. “එහි භාග්‍යවතුන් වහන්සේ භික්ෂූන් ඇමතූහ”.
මෙහි මේ පිළිවෙළ කථාවය. මේ සූත්‍රය දේශනා කරන දිනයෙහි පාන්දර මහා කරුණා සමාපත්තියෙන් නැගිට ලොව බලන්නේ මේ අනාගත වංශය ආලෝක කරන සූත්‍රාන්ත කථාවෙන් මාතුල නගරවාසී අසුහාර දහසක් දෙනාට ධර්මාවබෝධය වන බව දැන උදේම විසි දහසක් භික්ෂූන් පිරිවරා මාතුල නගරයට පැමිණියහ. මාතුල නගරවාසී ක්ෂත්‍රියෝ භාග්‍යවතුන් වහන්සේ වැඩියේ යයි අසා පෙර ගමන් කොට බුදුරදුන්ට ආරාධනා කොට මහත් සත්කාරයෙන් නගරයට වැඩමවා වැඩසිටින ස්ථානයක් පිළියෙළ කොට මහාර්ඝ ආසනයක වඩා හිඳුවා බුදුන් ප්‍රමුඛ මහා සංඝයාට මහා දානයක් දුන්හ. භාග්‍යවතුන් වහන්සේ වළඳා අවසානයෙහි සිතූහ. ඉදින් මේ ස්ථානයෙහි මේ මිනිසුන්ට ධර්මය දේශනා කරන්නෙම් නම් මේ ප්‍රදේශය සම්බාධ සහිතය. මිනිසුන්ට සිටගෙන සිටීමට හෝ හිඳ ගැනීමට අවකාශයක් නැත.
රාජකුලයන්ට භූතානු මෝදනා නොකොට පාත්‍රය ගෙන නගරයෙන් නික්මුණාහ. මිනිස්සු සිතූහ. ශාස්තෲන් වහන්සේ අපට අනුමෝදනාවක්වත් නොකොට වඩිති. ඒකාන්තයෙන් දානය අවසානයේ අමනාපයක් ඇතිවීම පෙණය සහිත නයෙකුගේ බෙල්ලෙන් ඇල්ලීම හා සමාන වේ. එන්න පින්වත්නි, තථාගතයන් වහන්සේ සමාකර ගනිමුයයි සියළු නගරවාසීහු භාග්‍යවතුන් වහන්සේ සමග නික්මුණේ වඩින බුදුන් වහන්සේ මගධ කෙතෙහි නැවතුනහ. අතු වෙලෙපින් යුත් පැතිරුණු සෙවන කිරියක් (අමුණු සතරක පමණ) පමණ විහිදී ඇති එක් අත්තන ගසක් දැක මේ ගසමුල හිඳ දහම් දේශනා කරන්නේ නම් මහජනයාට සිටීමට හිඳගැනීමට අවකාශ ඇතිවන්නේ යයි නැවතී මාර්ගයෙන් ඉවත්ව ගස මුලට පැමිණ ධර්ම භාණ්ඩාගාරික අනඳ හිමි දෙස බැලූහ. තෙරුන් වහන්සේ බැලූ සංඥාව හිඳගනු කැමත්තේ යයි දැන සුගත් මහ සිවුර පණවා දුන්නේය. පණවන ලද ආසනයෙහි වැඩහිඳි කල්හි ඉදිරියෙන් මිනිස්සු හිඳගත්හ. දෙපස හා පිටුපස භික්ෂු සංඝයා ද අහසෙහි දෙවියෝ ද සිටියහ. මෙසේ මහ පිරිස් මැද වූ භාග්‍යවතුන් වහන්සේ භික්ෂූන් ඇමතූහ.
**තෙ භික්ඛු** - එහි පිවිසි ධර්ම ප්‍රතිග්‍රාහක භික්ෂූහු. **අත්තදීපා** - තමා පහනක්, රැකීමක්, පරායණයක් ප්‍රතිෂ්ඨාවක් කොට වාසය කරත් යන අර්ථය වේ. **අත්තසරණා** - මෙය එහිම පර්යාය වචනයකි. අනිකෙකුට අනිකෙකුගේ පිහිටක් නැත. යනු අනඤ්ඤ සරණ වේ. මෙය අන්‍ය සරණ ප්‍රතික්ෂේප කරන වචන වේ. අනිකෙක් අනිකෙකුට සරණ නොවේ. අනෙකෙකුගේ උත්සාහයෙන් අනෙකකුට සිදු නොවේ. කියන ලදී. තමාගේ නාථයා තමාමය. අන්‍ය වූ නාථයෙක් කොහි වේද? එහෙයින් “අනඤ්ඤ සරණා” යයි කීහ. මෙහි අත්තා කවුරුද? ලෞකික ලෝකෝත්තර ධර්ම වේ. එයින් කීහ: ධම්මදීපා, ධම්මසරණා අනඤ්ඤ සරණා. “කායේ කායානුපස්සී” යයි මහා සතිපට්ඨාන සූත්‍රයෙන් විස්තර කරන ලද්දේය.
**ගොචරෙ** - හැසිරීමට සුදුසු ස්ථානයෙහි **සකෙ** - තමා සන්තකයෙහි. **පෙත්තිකෙ විසයෙ** - පියාගෙන් පැමිණි විෂයෙහි **චරතං** - හැසිරෙන්නන්ගේ. “චරන්තං” යන පාඨයි. ඒ අර්ථයම වේ. **න ලච්ඡති** - නො ලබන්නේය. නො බලන්නේය. **මාරො** - දේවපුත්ත මාර. මෘත්‍යු මාර, කිලෙස මාර තිදෙනා. **ඕතාරං** - රන්ධ්‍ර. සිදුරු, විවර. මෙය වනාහි මෙහි ගලවැටෙන ස්ථානයෙන් නික්ම තොරණෙහි හිඳ තරුණ හිරුරස් තපින්නේ කැටකුරුල්ලා ගෙනහුන් උකුසු කුරුළු වස්තුව දැක්විය යුතුය.
මහණෙනි, පෙර උකුස්සෙක් වහා බැස කැටකුරුල්ලකු ඩැහැගත්තේය. මහණෙනි, ඉක්බිති කැටකුරුල්ලා උකුස්සා ගෙනයනු ලබන්නේ මෙසේ වැලපුනේය. මගේම අවාසනාව, මගේ පින් අඩුකම මම අගෝචර පර විෂයෙහි හැසුරුනෙමි. ඉදින් අද මම මගේ පියවරුන්ගේ විෂයෙහි හැසිරුනේ නම් උකුස්සාගේ දඬුවමට අසු නොවන්නේය, ලාපය, ඔබේ ගොචර පියාගේ විෂය කොහේද එය මේ නගුලෙන් හාන ලද ගලක් විසිකරන දුර. ඉක්බිති මහණෙනි, උකුස්සා, ස්වකීය බලයෙහි උඩගු නොවී ස්වකීය බලයෙහි හේතු රහිතව කුරුල්ලා මුදා හැරියේය. ලාපය, යව, එහි ගොස් නොමිදෙව,
මහණෙනි ඉක්බිති කැට කුරුල්ලා හාන මැටි තිබෙන ස්ථානයට ගොස් ලොකු මැටි කැටයකට නැගි උකුස්සාගෙන් බේරීමක් නැතිව සිටියේය. උකුස්සා, දැන් එයි දැන් එයි. උකුස්සා සිය බලයෙහි උඩඟු නොවී උභය පක්‍ෂවලින් සන්නදධව කැටකුරුල්ලා ලඟට වහා පැමිණියේය. මහණෙනි, කැට කුරුල්ලා උකුස්සා පැමිණියේ යයි දැන මැටි කැටයේ ඇතුළට පැමිණියේය. ඉක්බිති උකුස්සා ඒ මැටි කැටයේ ම පපුව ගෑවිය. මහණෙනි, මෙය මෙසේ විය.
මහණෙනි අගෝචර පරවිෂයෙහි නොහැසිරෙන්න. මහණෙනි, අගෝචර පර විෂයෙහි හැසිරෙන විට මාරයා ඉඩ ලබන්නේය. සිදුරු ලබන්නේය. අරමුණු ලබන්නේය. මහණෙනි. භික්ෂූන්ට අගොචර පරවිෂය කුමක්ද? යම් මේ පංචකාම ගුණ කුමන පසක්ද? ඇසෙන් දකින රූප. ඉෂ්ඨ කාන්ත, මනාප ප්‍රිය රූප, කාමයට හේතුවන ඇලෙන... කයෙන් දැනෙන ස්පර්ශ... ඇලෙන, මහණෙනි. මෙය භික්ෂූන්ට අගොචර පර විෂය වේ.
ගොචරයෙහි මහණෙනි. හැසිරෙන්න. එහි මාරයාව අරමුණු නො ලැබේ. තමාගේ පියාගේ විෂය වූ ගෝචරය කුමක්ද? මේ සතර සතිපට්ඨානයයි. ඒ සතර මොනවාද මහණෙනි, මෙහි භික්ෂුව කයේ කය අනුව බලමින් වාසය කරයි.... ස්වකීය පියාගේ විෂයයි**.
කුසලානං** - අනවද්‍ය ලක්‍ෂණයන්ගේ, **සමාදාන හෙතු** - සමාදන්ව පවත්වන හේතු. **එවමිදං පුඤ්ඤං පවඩ්ඪති** - මෙසේ ලෞකික ලෝකෝත්තර පින්ඵල වැඩේ. පුඤ්ඤපල යයි මතු මත්තෙහි පින් ද පින් විපාක ද දත යුතුය.
එහි කුසල් දෙයාකාරය. සසර ගමනට හේතුවන සහ නිවනට හේතුවන වශයෙනි. එහි වට්ටගාමි කුසලය නම් මාපියන් දූ පුතුන් කෙරෙහි ද දූ පුත්තු මාපියන් කෙරෙහි ද ස්නේහ වශයෙන් මෘදු මද්දව සිතයි. විවට්ටගාමී කුසල නම් සතර සතිපට්ඨානයාදි වූ සත්තිස් බෝධි පාක්ෂික ධර්ම වේ. ඒවායින් වට්ටගාමි කුසලයේ අවසාන පලය මනුෂ්‍ය ලෝකයෙහි සක්විති සැපතයි. විවට්ටගාමි කුසලයේ අවසාන පලය මාර්ගඵල නිර්වාණ සම්පත්. එහි විවට්ටගාමි කුසලයේ විපාක සූත්‍රය අවසානයේ දක්වන්නේය.
මෙහි වනාහි වට්ටගාමි කුසලයේ විපාක දැක්වීම සඳහා මහණෙනි, දු පුත්තු මව්පියන්ගේ අවවාදයෙහි නොසිටියාහු ද එකල ආයුෂයෙන් ද වර්ණයෙන් ද සම්පත්තියෙන් ද පිරිහුනහ. සිටියාහු නම් එකල වැඩේ යයි කියා වට්ටගාමි කුසලයේ අනුසන්ධි වශයෙන් “භූත පුබ්බං භික්ඛවෙ” යන දේශනාව ඇරඹූහ. එහි චක්කවත්ති ආදිය මහා පදාන සුත්‍රයෙහි විස්තර කරන ලද්දේමය.
**ඔසක්කිතං** - ටිකක් පසුබැස. **ඨානාචුතං** - ස්ථානයෙන් සම්පූර්ණයෙන් ඉවත් වූ. ඒ සත්රුවන වනාහි ඇතුළු පුර දොරටුවෙහි අකුරු ගැසුවාක් මෙන් අහසෙහි සිටියේය. ඉක්බිති එහි දෙපස කිහිරි කණු සිටුවා සක්රුවන් මත නේමිය ඉදිරියේ එක් නූලක් බැන්දහ. යට භාගයෙහි ද එකක් බැන්දහ. ඒවායින් උඩ නූලෙන් ස්වල්පයක් පහළට වූ සක්රුවන **ඔසක්කිතං** - නම් වේ. එය අතිශය බලවත් දෝෂයක් ඇති කල්හි ද මෙසේ වේ. නූල ද අඟලක් දෙකක් පමණ බඳින ලද තැනින් වෙනස් වේ. ඒ සඳහා කියන ලදී. “ඕසකකිතං ඨානං චුතං”
**අථ මෙ ආරොචෙය්‍යාසි** - දරුව, ඔබ අද ඉඳලා දවසට තුන්වරක් සක්රුවනේ උපස්ථානයට යන්න. මෙසේ යනවිට යම් දවසක සක්රුවන ස්වල්පයක් හෝ වෙනස් වී තිබුණොත් මට දන්වන්න. මගේ ජීවිතය ඔබේ අතේ තබා ඇත. **අද්දසා -** අප්‍රමාදව දවසට තුන්වරක් ගොස් බලන්නේ එක් දවසක් දැක්කේය.
**අථ ඛො භික්ඛවෙ** - මහණෙනි, ඉන්පසු දළ්හනෙමි රජු සක්රුවන මදක් වෙනස් වී ඇතැයි අසා උපන් බලවත් දොම්නස් ඇත්තේ, දැන් මම කලක් ජීවත් නොවන්නේය, මගේ ආයුෂය ස්වලප වේ. දැන් මම කාම සැප නොවිඳිය යුතුය. දැන් පැවිදිවන කාලය යයි හඬා වැලප දෙටු පුත් කුමරා අමතා මෙසේ කීය. **සමුද්ද පරියන්තං** - වටකරන ලද මුහුදය. මෙය කුල සන්තක සක්වල කෙළවර කොට ඇති පින් ඍද්ධියෙන් පහළ වූ, මෙය දිය නොහැකිය. කුලසන්තකය වනාහි මුහුද අවසන් කොට ඇත්ත පමණය. **කෙසම්සසුං -** තාපස පැවිදෙන් පැවිදි වන්නාට ද පළමුව කෙස් රැවුල් හැරදමයි. ඉන්පසු වැඩුණු කෙස් බැඳ හැසිරෙයි.
**කාසායානි** - කසට රස පෙවූ. මුලින් මෙසේ කොට පසුව වැහැරි (පට්ටාවලින් වියු සිවුරු) ද දරයි, **පබ්බජි **- පැවිදි වී, පැවිදි වී ද තමාගේ මඟුල් උයනේ ම වාසය කරයි. **රාජිසිමහි** -රාජ ඉසිමහි, පැවිදි වූ බ්‍රාහ්මණයෝ බ්‍රාහ්මණිසයො යයි කියනු ලැබේ. සේසත හැර පැවිදි වූ රජ රාජිසි වේ. **අන්තරධායි** - අතුරුදහන්. නිවුණු පහන් දැල්ලක් මෙන් අභාවයට පැමිණ. **පටිසං වෙදෙසි** - හඬන්නේ වැලපෙන්නේ දැන්වීය. **පෙත්තිකං** - පියාගෙන් පැමිණ දායාදයක් නොවේ. කුසීතකමින් හීන වීර්යයෙන් දස අකුසල ධර්ම සමාදානයෙන් හා පැවතීමෙන් පැමිණිය හැක්කක් නොවේ. තමාගේ යහපත් ක්‍රියා නිසා දස විධ වූ හෝ දොළොස් විධ වූ සක්විති වත් පිරීමෙන්ම ඊට පැමිණිය යුතු යයි දක්වයි. ඉක්බිති ඔහු තම වත් පිළිවෙත් ගැන චෝදනා කරන්නේ “ඉංඝ ත්වං” ආදිය කීය. **අරියෙ** - එහි නිර්දෝෂ වූ **චක්කවත්ති වත්තෙ** - සක්විතීන්ගේ වතෙහි.
**ධම්ම **- දසවිධ කුසල කර්මපථ ධර්ම. **නිස්සාය **- එය අධිෂ්ඨානයෙන් සිතින් එය ම හේතු කොට, **ධම්මංසක්කරොන්තෙ** - ධර්මය හොඳින් පිළිපැදීමෙන්. **ධම්මං ගරුකරොන්තො** - ඊට ගෞරවයෙන් ගරු කරමින් **ධම්මං මානෙන්තො** - ඒ ධර්මයට ප්‍රිය භාවයෙන් වාසය කරන්නේ **ධම්මං අපචයමානො **- ඒ ධර්මයට ඇඳිලි බැඳීම් ආදියෙන් යටත් පහත් පැවතුම් ඇත්තේ **ධම්මකෙතු** - ඒ ධර්මය කොඩියක් මෙන් පෙරටු කොට ආවුධයක් මෙන් ඔසවා පැවතීම. **ධම්මාධිපතෙයියො** - ධර්මාධිපති වූ. පැමිණීම වශයෙන් ධර්මයෙන් සියළු ක්‍රියා කිරීමෙන් ධර්මාධිපතිව ධාර්මික වූ රක්ෂාවරණගුත්තිය සංවිධාන කරයි. ධර්මය මොහුට ඇතැයි **රක්ඛාවරණගුත්ති** වේ. එහි අනුන් රකින්නේ තමා රකී යයි වචනයෙන් ඉවසීම ආදිය රැකීමය. මෙය කියන ලදී. “මහණෙනි, අනුන් රකින්නේ තමා රකිතියි කියන්නේ කෙසේද? ඉවසීමෙන්, අවිහිංසාවෙන් මෙත්‍රී සිත් ඇති බැවින් දයාවෙන්” යයි හඳින පෙරවන ගෙහාදිය **ගුත්ති **- වේ. ඒ සියල්ල ද සංවිධාන කොට පැවතීම යන අර්ථය වේ. එය සංවිධාන කළයුතු ස්ථාන දක්වන්නේ. **අන්තො ජනස්මිං** - ආදිය කීහ.
එහි සංක්ෂෙපාර්ථය මෙසේය. ඇතුළ ජනයාට අයත් ඔබේ අඹුදරුවන් සීල සංවරයෙහි පිහිටුවන්න. ඇඳුම් සුවඳමල් ආදිය දෙන්න. ඔවුන්ගේ සියළු උපද්‍රව වලක්වන්න. බලකාය ආදියෙහි ද මෙම පිළිවෙළමය. මෙය විශේෂයකි. බලකාය කාලය නොඉක්මවා බත් වැටුප් සම්පදනයෙන් ද අනුග්‍රහ කළයුතුය. අභිෂේක කළ ක්ෂත්‍රියයෝ භද්‍ර ආජානීය අශ්ව ආදීන්ට රන් රුවන් දීමෙන් උපහාර කළයුතුය. අනුයුක්ත ක්ෂත්‍රියන්ට ඔවුන්ට අනුරූප යාන වාහන සපයා දීමෛන් ද සතුටු කළ යුතුය. බ්‍රාහ්මණයෝ ආහාරපාන වස්ත්‍රාදි දෙය ධර්මයෙන් ගෘහපතියෝ බත් බිජු නගුල් හරක් යනාදිය සැපයීමෙන් එසේ නගරවාසීහු ජනපදවාසීහු සැලකිය යුත්තාහ. සමණය කළ පාප ඇති ශ්‍රමණයන් දුරුකළ පව් ඇති බ්‍රාහ්මණයින් ද ශ්‍රමණ පරික්ෂාකාරාදියෙන් සත්කාර කළ යුතුය. මෘග පක්ෂීන්ට අභයදානය දීමෙන් සැනසිය යුතුය.
**විජිතෙ -** තමාගේ ආඥාව පවතින ස්ථානයේ. **අධම්මකාරො** - අධර්ම ක්‍රියා. **මා පවත්තිත්ථ** - නො පවතින ලෙස සංවිධාන කරව. **සමණබ්‍රාහ්මණා** - මහණ බමුණන්. මදප්පමාදා පටිවිරතා - නවවිධ මාන මදය, පස්කම් ගුණ කෙරෙහි සිත මුදාහැරීම් සංඛ්‍යාත ප්‍රමාදය වලක්වන බව. ඛන්ති සොර නිවිටඨි - ඉවසන ක්ෂාන්තිය ද සුරත බවෙහි පිහිටි බව. **එකමත්තානං** - තමන්ගේ රාගාදීන්ගේ දමනය කිරීම් ආදියෙන් තමාගේ ජීවිතය දමනය කරයි. සමනය කරයි. පිරිනිවීමට පත් කරයි යයි කියනු ලැබේ. **කාලෙන කාලං** - කලින් කල. **අභිනිවජ්ජෙය්‍යාසි** - අසූචි මෙන් විස මෙන් ගිනි මෙන් ද මනාව අත්හරින්නේය. **සමාදාය** - දිවමල් දමක් මෙන් අමෘතය මෙන් ද මනාව ගෙන පවත්වන්නෙහිය.
මෙහි සිත වත් සමනය කළ යුතුය. ඇතුළත් ජනයා කෙරෙහි බලකාය කෙරෙහි ක්ෂත්‍රියයන් කෙරෙහි අනුයුක්තයන් කෙරෙහි බ්‍රාහ්මණ ගෘහපතීන් කෙරෙහි නිගම ජානපදිකයන් කෙරෙහි ශ්‍රමණ බ්‍රාහ්මණයන් කෙරෙහි මෘග පක්ෂීන් කෙරෙහි අධාර්මික ආකාරය ප්‍රතික්ෂේප කරන්නේ නිර්ධනිකයන්ට ධනය දීමෙන් ශ්‍රමණ බ්‍රාහ්මණයන් වෙත එළඹ ප්‍රශ්න ඇසීම්, මෙය දස ආකාර වේ. ගෘහපතියන් හා පක්ෂි ජාතීන් වෙන්කොට ගන්නහුට දොලොස් ආකාර වේ. පෙර නොකියා හෝ ගන්නහු විසින් අධර්මයෙහි ඇලීම ද විෂම ලෝභය ද ප්‍රහාන වශයෙන් දොළොස් ආකාරය. **ඉද ඛො තං** - මේ දස විධ වූ හෝ දොළොස් විධ වූ හෝ සක්විති වත් නම් වේ. **වත්තමානස්සා** - පුරා සිටියහුට. **තදහුපොසථෙ** - ආදිය මහා සුදස්සන සූත්‍රයෙහි කියන ලදී.
**සමනෙනා **- තමාගේ අදහසින්. **සුදං** - නිධානය. **පසාසති** - අනුසාසනා කරයි. මෙය කියන ලදී: පුරාණ රාජවංශය, රාජ ප්‍රවේණිය, රාජ ධර්මය හැර තමාගේ මති මාත්‍රයෙහි සිට ජනපදයට අනුසාසනා කරයි. මෙසේ අපි මඛාදේව වංශයට කිලුටක් මෙන් දළහනෙමි වංශ කඩවීමක් මෙන් අන්තිම පුරුෂයා වී උපන්නේ. පෙර **පුබ්බෙනාපරං **- කාලයෙහි මෙන් සමානව පසු කාලයෙහි ද. ජනපදය නොවැඩේ. **යථා තං පුබ්බකානං** - පෙර රජුන් මෙන් පෙර රජුන් සමයෙහි පෙර ද පසු ද සමානව වැඩුනහ. කිසිවක් අඩුවූයේ නැත. කිසිවක් ශුන්‍ය වූයේ නැත. තෙල්, මී පැණි ආදියෙහි මෙන් කැඳබත් ආදියෙහි ද අඩුවක් නොවීය. දැන් එසේ නැත. සමහර ඒවා ශුන්‍ය වේ.
**අමච්චා පාරිසජ්ජා** - ඇමතියෝ ද ඇමති පිරිවර ද **ගණකමහාමත්තා** - පාඨ ගණකයන් සහ මහා මාත්‍යයෝ ද **අණිකට්ඨාලි** - හත්ථි ආචරිය ආදීන් ද **දොවාරිකා** - දොරටු රකින්නා **මන්තස්සා ජීවිනො** - මන්තා යනු ප්‍රඥාවය. එය නිසා ජීවත්වන පණ්ඩිතයෝ, මහා මාත්‍යයෝ. ඔවුන්ට මෙය නමකි.
**නො ච ඛො අධනානං** - බලවත් ලෝභය නිසා දිළිඳු මිනිසුන්ට ධනය නොදෙයි. **නානුප්පදෙය්‍යමානෙ** - නොදෙන කල්හි. මෙය පාඨවේ. **දාළිද්දියං** - දිළිඳු බව. **අත්තනාඤ්ච ජීවානි** - තමා ද ජීවත් වේ. ‘උද්ධගහිතං’ යනාදියෙහි මතු මත්තෙහි ඇති භූමිවල පල දීම් වශයෙන් උද්ධගන ඔහුට ඇත්තේ හූය **උද්ධග්ගිකා** - වේ. ස්වර්ගයට තවත් එහි උපත ඇති කෙරෙනුයි **සොවග්ගික** - නම් වේ. උපනූපන් තැන සැප විපාක ඔහුට වේ යනු **සුඛ විපාකා** - වේ. යහපත් වූ අග්‍ර වූ දිව්‍ය වර්ණාදි දස විශේෂ වූ ඉපදීමෙන් **සග්ගසංවත්තනික** - වේ. මෙසේ රූපය **දක්ෂිණාව** - දානය පිහිටුවයි යන අර්ථය වේ.
**පවඩ්ඪිස්සති** - වැඩේ. බොහෝ වේ. **සුතිසෙධං නිසෙධෙය්‍යං** - මනාව නිසේධනය කර නිසේධනය කරන්නේය. **මූලඝච්චං** - මුලින්ම නැසූ. **ඛරස්සරෙන** - ඵරුෂ ශබ්දයෙන් **පණවෙන** - වැරදි බෙරයෙන්
**සීසානි තෙසං ඡිජ්ජිස්සමි** යටත් පිරිසෙයින් ඔවුන්ගේ මූලික හරින්නෙමි. එහිම ඔවුන්ගේ හිස් සිඳින්නෙමි. යම්සේ කිසිවෙක් ගෙනා බව ද නොදන්නේය. දැන් අපි මෙහි කිම. රජ ද නැගිට අනුන් මරයි. මේ ඔවුන්ගේ අදහසයි. **උපක්කමිංසු** - ආරම්භ කළහ. **පන්ථදුහනං** - මාර්ගයේ පැවතුනාය. පාරේ සිට සොරකම.
**නහි දෙවා** - හේ වනාහි සිතුවේය. මේ තෙමේ දේවයන් වහන්ස ඇත්ත. කට වචනයෙන් මරවයි. අදෝමැයි, බොරු කියයි. මරණ භයින් දේවයන් වහන්ස නොවේ යයි කීය.
**එකදං** - මෙහිද ඉදං යනු නිපාතයකි. සමහර සත්තු යන අර්ථයයි. **චාරිත්තං** - වැරදි හැසිරිම. **අභිජ්ඣා ව්‍යාපාදො** - අභිධ්‍යාව ද ව්‍යාපාදය ද. **මිච්ඡා දිට්ඨි** - නත්ථි දින්නං ආදී අන්තගාමි වැරදි දෘෂ්ඨිය.
**අධම්මරාගො** - මව නැන්දා මවගේ සහෝදරිය. පියාගේ සහෝදරිය ආදීන් කෙරෙහි අයුතු ස්ථානයෙහි රාගය. **විසම ලොභො** - පරිභොග කටයුතු ස්ථානයෙහි ද අධික ලෝභය. **මිච්ඡා ධමො** - පුරුෂයන්ගේ පුරුෂයන් කෙරෙහි ස්ත්‍රීන්ගේ ස්ත්‍රීන් කෙරෙහි (සමලිඟු රාගය) ඡන්දරාගය.
**අමත්තෙය්‍යතා **- ආදියෙහි මවට හිත වූයේ මත්තෙය්‍ය වේ. එහි භාවය මත්තෙය්‍යතා වේ. මව කෙරෙහි යහපත් ප්‍රතිපත්තියට මෙය නමකි. එහි අභාවය (නොමැතිවීම ඊට පටහැනි දේද **අමත්තෙය්‍යතා** - වේ. **අපෙත්තෙය්‍යාතාදිසු** - අපෙත්තෙය්‍යතාදියෙහි ද මෙම නයමැයි. **න කුලජෙට්ඨපචායිතා** - කුලයෙහි ජේෂ්ඨයන්ට ගරු නොකිරිම යටත් පහත් පැවැත්මක් නැතිවීම.
**යං ඉමෙසං** - යම් කලෙක මේවා **අලංපතෙය්‍ය** - ස්වාමියාට දීමට සුදුසු. **ඉමානි රසානි** - ලොව මේවා අග්‍ර රසය. **අතිව්‍යා දිප්පිස්සන්ති** - අතිශයින් බැබළෙන්නේය. අයමෙව වා යනු ද පාඨයකි. **කුසලන්තිපි න භවිස්සති** - කුසල යන නමද නොවන්නේය. පැණවීම් මාත්‍රයකුදු නොපෙනෙන්නේය යන අර්ථය වේ. **පුජ්ජා ච භවිස්සති** - පුජාරහ ද ප්‍රශංසාරහද වන්නේය. එකල වනාහි මනුෂ්‍යයෝ අසවල දෙයින් මවට පහර දෙන ලදී. පියාට පහර දෙන ලදී. ශ්‍රමණ බ්‍රාහ්මණයින්ගේ ජීවිත තොරකරන ලදී. කුලදෙටුවන් සිටින බවකුදු නොදනී. අන්‍ය පුරුෂයා යයි ඔහුම පුදන්නේය ප්‍රශංසා කරන්නේය. (මෙය ආත්මාර්ථයට බර වූ සමාජයේ ලක්‍ෂණය)
**න භවිස්සති මාතාති වා** - මේ මගේ මව යයි ගෞරව සිතක් ඇති නොවන්නේය. ගෙදර ගැහැණියක් මෙන් නොයෙක් අසභ්‍ය කථා කියමින් නොසුදුසු ගෙවලට එළඹෙන්නේය. මවගේ සහෝදරි ආදියෙහි මෙම නයම වේ. මෙහි ද **මාතුච්ඡා** - මවගේ සහෝදරි, **මාතුලානි** - මාමාගේ බිරිය. **ආචරිය භරිය** - ශිල්පායතනවල උගන්වන ගුරුවරයාගේ බිරිඳ. **ගරූනං දාරා** - සුළුපිය මහපිය ආදීන්ගේ බිරිඳ. මිශ්‍ර බව. **මරියාදා භෙදං වා** - ඉක්මවා හැසිරීමේ භේදය හෝ
**තිබ්බො ආඝාතො පච්චුපට්ඨිතොභ විස්සති** - බලවත් කෝපය නැවත නැවත හටගත්ය. අපරාති යනු ද මෙයටම සමාන වචනයකි. කොපො වනාහි සිතය. විනාශ කරයි යනු **ව්‍යාපාදො** - වේ. සිත කිලිටි කිරීම **මනොපදොසො** - වේ. **තිබ්බං වධක චිත්තං** - මැරෙන්නාට ද අනුන් මරනු සඳහා වධක සිත් වේ. ඒ වස්තුව දැක්වීමට “මාතාපි පුත්තම්හි” ආදිය දැක්වුහ. **මාගවිකස්ස** - මුව වැද්දාට
**සත්ථන්තර කප්පො** - ආයුධයෙන් අතුරු කපයයි. සංවට්ට කල්පයට නො පැමිණ, අතරතුර ලෝක විනාශය. මේ අතුරු කප: දුභික්ෂ අන්තර කල්පය, රෝග අන්තර කල්පය, ආවුධ අනන්තර කල්පය යයි තුන් ආකාරය. එහි ලෝභය උස්සද වූ ප්‍රජාව දුර්භික්ෂ අන්තර කල්පය වේ. මෝහය උස්සන් වූ ප්‍රජාව රෝග අන්තර කල්පය වේ. ද්වේශය උත්සන්න වූ ප්‍රජාව ආවුධ අන්තර කල්පය වේ. එහි දුර්භික්ෂ අන්තර කල්පයෙහි විනාශ වූවෝ බොහෝ සෙයින් ප්‍රේත විෂයෙහි උපදිත්. ආහාර ආශාව බලවත් බැවිනි. රෝග අන්තර කල්පයෙහි විනාශ වූවා බොහෝ සෙයින් ස්වර්ගයෙහි උපදිති. කුමක් හෙයින්ද? ඔවුන්ට වනාහි අනේ අනිත් සත්වයන්ට මෙබඳු රෝගයක් නොවේවායි මෙත් සිත උපදී. ආවුධ අන්තර කල්පයෙහි නටුවෝ බොහෝ සෙයින් නිරයේ උපදිත්. කුමක් නිසාද? ඔවුනොවුන් බලවත් ඝාතනයෙන් යුක්ත නිසා.
**මිග සඤ්ඤං** - මේ මුවෙකි. මේ මුවෙකි සංඥාව. **තිණානි සත්ථානි හත්ථෙ පාතුභවන්ති** - ඔවුන්ගේ මනා අත ස්පර්ශ වූ පමණින් යම් කිසිවක් යටත් පිරිසෙයින් තණපතක් උවද ආවුධයක් වන්නේය. **මාචමෙහ කොචි** - අපගෙන් කිසි එක් පුරුෂයෙකු ද ජීවිතයෙන් තොර නොකරව. **මා ච මයං කඤ්චි** - අපි කිසි පුරුෂයෙකු ද ජීවිතයෙන් තොර නොකරමු. **යන්නුන මයං** - මේ ලෝක විනාශය ආරම්භ විය. දෙදෙනෙකුට එකතැන සිට ජීවිතය ගලවාගත නොහැකි යයි මෙසේ සිතූහ. **වනගහනං** - වන සංඛ්‍යාත පඳුරු වැල් ආදියෙන් ගහන පිවිසීමට අපහසු තැනක්. **නදී විදුග්ගං** - ගංගා අතර යෑමට අපහසු තැන්. **පබ්බත විසමං** - පර්වතවලින් විසම වූ තැන්. පර්වතවල හෝ විෂම වූ තැන. **සභාගයිස්සන්ති** - යම්සේ මම ජීවත් වෙම්ද ඔබද එසේ ජීවත් වන්න යයි මෙසේ සතුටු කථාවෙන් තමාගේ සභාගය කරන්නේය.
**ආයතං** - මහත් වූ **පාණාතිපාතා විරමෙය්‍යාම** - ප්‍රාණඝාතයෙන් ඉවත්වෙමු. පාණාතිපාත විරමෙය්‍ය කියාද සජ්ඣායනය කරති. එහි ප්‍රාණඝාතය දුරුකරමු යන අර්ථයයි. **වීසති වස්සායුතා** - මව්පියෝ ප්‍රාණඝාතයෙන් වෙන්වූවෝය. පුතුන් විසිඅවුරුදු ආයුෂ වූයේ ඇයි? ක්ෂේත්‍ර විසුද්ධිය නිසාය. ඔවුන්ගේ මාපියෝ සීලවත්ව උපන්නාහුය. මෙසේ සීලය ඇතිව ගැබ වැඩුණු බැවින් මේ ක්ෂේත්‍ර විසුද්ධියෙන් දීර්ඝ ආයුෂ වූහ. ඔව්හු කලුරිය කර එහිම උපන්නාවූ ඔව්හු තමන්ගේ සීල සම්පත්තියෙන් දීර්ඝායුෂ්ක වූහ.
**අස්සාම** - වන්නෙමු. **චත්තාරි සංවස්සායුකා** - ආදියෙන් කොටස අදින්නාදානයෙන් වෙන් වූ වශයෙන් දත යුතුය.
**ඉච්ඡා** - මට බත් දෙවයි. මෙසේ උපදින තෘෂ්ණාව. **අනසනං** - ආහාර දිරවනතුරු කයේ ඇතිවන අලස බව. ආහාර ගත්විට බත් මතය හේතුවෙන් නිදාගැනීමට සිතෙන කාය දුබලබව යන අර්ථයයි. **ජරා** - ප්‍රකට ජරාව. **කුක්කුට සම්පාතිකා** - එක ගමක වහලය මතට නැගී අනිත් ගමක වහලයෙන් බැසීම් සංඛ්‍යාත කුකුල් සම්පාතය මොහුට ඇත්තේ දැයි - කුක්කුට සම්පාතිකා වේ. කුක්කුට සම්පාදිකා යනු ද පාඨයි. ගමකින් ගමකට කුකුළගේ පාවලින් යෑම් සංඛ්‍යාත කුක්කුටසම්පාද ඔහුට ඇතැයි යන අර්ථයයි. මේ දෙකම නිවාස බහුල බව පෙන්වයි. **අවීචිමඤ්ඤො පුට්ඨො භවිස්සති** - අවීචි මහ නරකයෙහි මෙන් නිතරම පිරි පවතින්නේය.
**අසීති වස්ස සහස්සා යුකෙසු භික්ඛවෙ මනුස්සෙසු මෙත්තෙය්‍යො නාම භගවා ලොකෙ උප්පජ්ජිස්සති** - වැඩෙන වර්ෂයේ යයි නොකියන ලදී. වැඩෙන ආයුකාලයෙහි බුදුවරු පහළ නොවෙති. ආයු පිරිහෙන කාලයෙහි උපදිති. යම් කලෙක ඒ ආයු වැඩී අසංඛෙය්‍යව පැමිණ නැවත බසින කාලයේ අසූදහස් වසරයට පැමිණ සිටී. ඒ කාලයෙහි උපදින්නේය යන අර්ථයයි. **පරිහරිස්සති** - මෙය පිරිවරා හැසිරෙන්නන්ගේ වශයෙන් කියන ලදී. **යුපො** - ප්‍රාසාදය. **රඤ්ඤා මහාපනාදෙන කාරාපිතො** - රජු හේතුකොටගෙන ඔහු සඳහා සක්දෙව් රජු විසින් විස්කම් දෙව්පුතු යවා කරවන ලදී.
පෙර නලකාර පිය පුත් දෙදෙනෙක් පසේ බුදු කෙනෙකුට නලවලින් ද දිවුල්වලින් ද පන්සලක් කරවා උන්වහන්සේ එහි වාසය කරවා සිව් පසයෙන් උපස්ථාන කළහ. ඔව්හු කලුරිය කොට දෙව්ලොව උපන්හ. පියා දෙව්ලොව සිටියේ. පුතා දෙව්ලොවින් චුතව සුරූචී රජුගේ සුමෙධා දේවිය කුසින් ඉපදී මහාපනාද නම් කුමාරයා විය. හෙතෙම පසුකාලයෙහි සේසත් නගා මහාපනාද රජ වීය. ඉක්බිති ඔහුගේ පින් බලයෙන් සක්දෙව් විස්කම් දෙව්පුතු රජුට පහයක් කරවයි යැවීය. හේ ඔහුට පස් යොදුනක් උස සත්රුවන් මුවා සත්බුමු පහයක් නිර්මාණය කළේය. ඒ සඳහා ජාතකයෙහි කියන ලදී.
ඒ රජතුමා ආයු ඇති තෙක් එහි වාසය කොට එයින් සැව දෙව්ලොව උපන්නේය. ඔහු දෙව්ලොව උපන් කල්හි ඒ පහය ගංගා නම් ගඟේ අනුසෝතයට වැටුනේය. එහි ධුර සෝපානය හමු වූ තැන පයාග පතිට්ඨාන නම් නගරයක් නිර්මාණය කරන ලදී. කොත හමු වූ තැන කෝටි ගම නම් විය. පසුව අපගේ භාග්‍යවතුන් වහන්සේගේ කාලයේ ඒ නලකාර දිව්‍ය පුත්‍රයා දෙව්ලොවින් චුතව මනුෂ්‍ය ලෝකයෙහි භද්‍රජී නම් සිටුවරයාව ශාස්තෲන් වහන්සේගේ සමීපයෙහි පැවිදිව රහත් බවට පැමිණියේය. උන්වහන්සේ නැවෙන් ගඟ තරණය කරන දිනයෙහි භික්ෂු සංඝයාට ඒ ප්‍රාසාදය දැක්වූහ යි වස්තුව විස්තර කළ යුතුය. මේ පහය අතුරුදහන් නොවූයේ ඇයි? අනිකාගේ අනුභාවය නිසා, ඔහු සමග පින්කම් කොට දෙව්ලොව උපන් කුලපුත්‍රයා අනාගතයෙහි සංඛ නම් රජ වන්නේය. ඔහුගේ පරිභෝගය සඳහා ඒ ප්‍රාසාදය නැගී සිටින්නේය. එනිසා අතුරුදහන් නොවීය.
**උස්සාපෙතා** - ඒ ප්‍රාසාදය ඔසවා. **අජ්ඣාවසිත්වා** - එහි වැස. **දදිත්වා විස්සජ්ජෙජත්වා** - ඒ පහය දන් වශයෙන් දී නිරපෙක්ෂාව පරිත්‍යාග වශයෙන් අත්හැර මෙසේ දුන්නේ කාටද? ශ්‍රමණාදීන්ටයි. එයින් අසන ලදී. **සමණබ්‍රාහ්මණ කපණ දධික වණිබ්බක යාචකානං දානං දත්වා** - එකම පහය බොහෝ දෙනාට දුන්නේ කෙසේද? මෙසේ සිතක් ඔහුට උපන්නේය. මේ පහය වෙන් කළහොත් කැබලි කැබලි වශයෙන් වෙන් කරන්නේය. ඔහු ඊට නොකැමතිව යම් ප්‍රමාණ කැමති වේ නම් ඒ ප්‍රමාණය ගනීවයි දාන වශයෙන් අත්හරින්නේය. එයින් කියන ලදී: මෛත්‍රිය භාග්‍යවතුන් වහන්සේට.... වාසය කරන්නේය”යි
මෙපමණකින් භාග්‍යවතුන් වහන්සේ සසරගාමී කුසලයට අනුසන්ධි දක්වන්නේ නැවත **අත්තදීපා භික්ඛවෙ විහරථ** - යනාදිය කීහ.
**ඉදං ඛො භික්ඛවෙ භික්ඛුනො ආයුස්මිං** - මහණෙනි, මම ආයුෂයෙන් ද වඩන්නහු යයි යමක් ඔබට කීවෙම්ද, එහි මේ භික්ෂුවගේ ආයුෂයෙහි මේ ආයු කරණ යයි යන අර්ථය වේ. එහෙයින් ආයුෂයෙන් වැඩීමට කැමති ඔබ විසින් මේ සතර ඉද්ධිපාද වැඩිය යුතුයයි දක්වන්නාහ.
**වණ්ණස්සමිං** - වර්ණයෙන් ද වඩන්න යයි මම යමක් ඔබට කීවෙම්ද, එහි වර්ණ කරණය. සිල්වතාගේ විපිළිසර නොවීම් වශයෙන් ශරීර වර්ණය ද කීර්ති වශයෙන් ගුණ වර්ණය ද වැඩේ. වර්ණයෙන් වැඩීමට කැමති ඔබ විසින් සීල සම්පන්න විය යුතුයයි දක්වන්නාහ.
**සුඛස්මිං** - සැපයෙන් වඩන්න යයි යමක් මම කීවෙමි නම් එය මෙහි විවේකයෙන් හටගත් පීති සැප ආදි නානා ආකාර ධ්‍යාන සැප. ඔබ සැපෙන් වැඩීමට කැමති නම් මේ සතර ධ්‍යන වැඩිය යුතුය.
**භොගස්මිං** - භෝගයෙන් වැඩෙන්න යයි යමක් මම කීවෙමි නම්. එය නම් අප්‍රමාණ සත්වයින්ගේ ප්‍රියභාවයට, සැප සයනාදී ආනිසංස එකොලොසක් ඇති බ්‍රහ්ම විහාර භෝගයයි. භෝගයේ වැඩීමට බ්‍රහ්ම විහාර වැඩිය යුතුයි.
**බලස්මිං **- බලයෙන් වැඩෙන්න යයි යමක් කීවෙමි නම් එය ආසවක්ඛය අවසානයෙහි උපදින අරහත් ඵල සංඛ්‍යාත බලයයි. ඒ බලයෙන් වැඩීමට කැමති ඔබ රහත් බවට පැමිණීමට හේතුවන යෝග කළ යුතුය.
**යථඉදං භික්ඛවෙ මාරබලං** - යම් මේ දෙව්පත් මාර, මරණ මාර, කෙලෙස් මාර ආදීන්ගේ බලය ඉවසිය නොහෙන දුරුකළ නොහැකි එවැනි බලයක් ලොව නොදනිමි. ඒ බලය ද මේ රහත් බලයෙන් මැඩපවත්වයි. ඉක්මවයි, වසාගෙන පැතිරෙයි. එහෙයින් මෙහි යෝග (භාවනා) කළ යුතු යයි දක්වයි.
**එවමිදං පුඤ්ඤං** - මෙසේ මේ ලෝකෝත්තර පින් ද ආසවක්ඛය දක්වා වැඩේ යයි සසරගාමී කුසල සන්ධිය නිමා කරන්නේ රහත් බව කුළු ගැන්වීමෙන් දේශනාව නිමා කළහ. සූත්‍ර අවසානයෙහි විසිදහසක් භික්ෂූහු රහත් ඵලයට පැමිණියහ. අසූහාර දහසක් ප්‍රාණීහු අමෘතපානය කළහ.
4. අග්ගඤ්ඤ සූත්‍ර වර්ණනාව
**එවං මෙ සුතං** - අග්ගඤඤ සූත්‍රය. මේ එහි ගැඹුරුපද වර්ණනාවය. **පුබ්බාරාමෙ මිගාරමාතු පාසාදෙ** - මේ පිළිවෙළ කථාව මෙසේය. කල්ප ලක්ෂයකට පෙර එක් උපාසිකාවක් පියුමතුරා බුදුන්ට ආරාධනා කොට බුදුන් ප්‍රමුඛ භික්ෂූන් ලක්‍ෂයකට දානයක් දී භාග්‍යවතුන් වහන්සේගේ පාමුල වැතිරි අනාගතයෙහි ඔබ වහන්සේ වැනි බුදුන් වහන්සේ කෙනෙකුට අග්‍ර උපස්ථායිකාව වන්නෙමියි ප්‍රාර්ථනාවක් කළාය. ඕ තොමෝ කල්ප ලක්ෂයක් දෙව් මිනිස් දෙගතියෙහි සැරිසරා අපගේ බුදුන් වහන්සේගේ කාලයෙහි භද්දිය නගරයෙහි මෙණ්ඩක සිටුතුමාගේ පුත්‍ර ධනඤ්ජය සිටුවරයාගේ ගෙයි සුමනා සිටුදේවිය කුස පිළිසිඳ ගත්තාය. උපන් කාලයෙහි ඇයට විසාඛා යයි නම තැබූහ. බුදුන් වහන්සේ භද්දිය නගරයට වැඩිය විට ඕතොමෝ දැරියන් පන්සියයක් සමග පෙරගමන් කොට පළමු දැකීමෙන් ම සෝවාන් වූවාය.
පසු කාලයෙහි සැවැත් නුවර මිගාර සිටු පුත් පුණ්‍යවර්ධන සිටුකුමරා සමග විවාහ වූවාය. එහි දී ඕ මිගාර සිටුවරයා විසින් මව් තනතුරෙහි තබන ලදී. එහෙයින් මිගාරමාතා යයි කියනු ලැබේ. පතිකුලයට යනවිට ඇයට ඇගේ පියා මහාලතා පසාධනය (මහාලතා ඇඳුම) කරවීය. ඒ ඇඳුමෙහි දියමන්ති නැලි හතරක් උපයෝගී විය. මුතු එකොළොස් නැලියක් ද පබළු දොලොස් නැලියක් ද මැණික් තිස්තුන් නැලියක් ද මෙසේ මේවායින් ද අන්‍ය වූ සප්ත රත්නවලින් නිමවීය. එය හිසෙහි පැළඳගත් කල දෙපතුල දක්වා වැටේ. ඇතුන් පස් දෙනෙකුගේ බල ඇති ස්ත්‍රියකට ම එය දැරිය හැකි විය. ඕ තොමෝ පසු කාලයෙහි දසබල බුදුන්ගේ අග්‍ර උපස්ථායිකාව වී ඒ පසාධනය විකුණා නව කෝටියකින් භාග්‍යවතුන් වහන්සේට විහාරයක් කරවන්නී අමුණු සතරක භූමි භාගයක ප්‍රාසාදයක් කරවීය. එහි උඩුමහලෙහි කුටි පන්සියයක් විය. පහත මාලයෙහි පන්සියක් විය. ඒ අනුව එය කුටි දහසකින් යුක්ත විය. ඕ තොමෝ තනි ප්‍රාසාදය පමණක් ලස්සන නැතැයි එය පිරිවරා ගෙවල් දෙසිය පනහක් ද කුඩා ගෙවල් දහසක් ද දික් සාලා පන්සියයක් ද කරවීය. විහාර පූජෝත්වය හාරමාසයකින් නිමවිය.
ස්ත්‍රියක්ව සිටි විසාඛා මෙන් බුද්ධ සාසනයෙහි ධන පරිත්‍යාග කළ වෙනත් ස්ත්‍රියක් නැත. පිරිමියෙක්ව සිට අනේපිඩු සිටුතුමා මෙන් වෙන කවුරුවත් නැත. ඒ සිටුතුමා සිව්පනස් කෙළක් ධනය වියදම් කොට සැවැත්නුවර දකුණු භාගයෙහි අනුරාධපුර මහා විහාරය මෙන් ස්ථානයක ජේතවනාරාම මහා විහාරය කරවීය. විසාඛා සැවැත්නුවර පෙරදිග උත්තම දේවි විහාරය පිහිටි තැන මෙන් ස්ථානයක පූර්වාරාම නම් විහාරය කරවූවාය. බුදුන් වහන්සේ මේ කුළ දෙකට අනුකම්පාවෙන් සැවැත්නුවර නිසා වැඩ වන්නේ මේ විහාර දෙකෙහි නිබද්ධ වාසයෙන් වැඩසිටියහ. එක් ඇතුළු වසක් ජේවනයෙහි වසති. එක් ඇතුළු වසක් පුබ්බාරාමයෙහි වසති. එක් සමයක වනාහි භාග්‍යවතුන් වහන්සේ පුබ්බාරාමයෙහි වාසය කරති. එහෙයින් කියන ලදී. “පුබ්බාරාමෙ මිගාර මාතු පාසාදේ”
**වාසෙට්ඨ භරද්වාජො** - වාසෙට්ඨ ද සාමණේර භාරද්වාජ **භික්ඛුසු පරිවසන්ති** - තීර්ථක පරිවාස නොවේ. ඇවැත් පිරිවෙස් ද නොවේ. භික්ෂුභාව ප්‍රාර්ථනා කරමින් වසති. ඒ දෙදෙනාම සතලිස් කෙළක් ධනය ඇති බ්‍රාහ්මණ මහාසාල කුලයෙහි උපන්හ. තුන් වේදයෙහි පරස්පෙරට ගියහ. මජ්ඣිම නිකායෙහි වාසෙට්ඨ සූත්‍රය අසා සරණ ගියහ. තෙවිජ්ජ සූත්‍රය අසා පැවිදි වූහ. මේ කාලයෙහි භික්ෂුභාවය බලාපොරොත්තුවෙන් පිරිවෙස් පුරති. **අබ්භොකායෙ වංකමති** - උතුරු දකුණින් පළල් වූ ප්‍රාසාදයේ ඉදිරිපස ප්‍රාසාදය ඡායාවෙහි යන්තර ලනුවලින් අදිනු ලබන සත්රියන් උස රන් ඇගෑවක් මෙන් අහසෙහි දිවෙන සවණක් බුද්ධ රශ්මිවලින් අලංකාර කරන්නේ එහා මෙහා සක්මන් කරයි.
**අනුචංකමිංසු** - ඇඳිලි බැඳ නැමුණු ශරීර ඇත්තේ අනුවර්තනය වෙමින් සක්මන් කළහ. **වාසෙට්ඨං ආමත්තෙසි** - හේ ඔවුන්ගේ පණ්ඩිතතර යයි ගත යුතුය. විසඳිය යුත්ත ද දනී. එහෙයින් ඔහු ඇමතූහ. **තුම්හෙ බවත්ථ** - ඔබ කවරෙක් වේද? **බ්‍රාහ්මණ ජච්චා** - බ්‍රාහ්මණ ජාතිකයෙකි. **බ්‍රාහ්මණ කුලිනා** - බ්‍රාහ්මණයන් අතර කුලීනයෙකි, කුලසම්පන්නයෙකි. **බ්‍රාහ්මණ කුල **- භවභෝග සම්පත් ඇති බ්‍රාහ්මණ කුලයට හැර යන අර්ථයයි. **න අක්කොසන්ති** - දසවිධ වූ ආක්‍රෝශ වස්තුවලින් ආක්‍රෝශ නොකරති. අපහාස නොකරති. දැනගන්නට අසයි. කවර හෙයින්ද? පළමුවෙන් මා නොඇසුයේ නම් කථා නොකරති. කථා නොකළ කල්හි කතා පටන් නොගනී. කතා පටන් ගැනීම සඳහා **තග්ඝා** - ඒකාන්ත වචනයෙහි නිපාතයකි. ස්වාමීනි, ඒකාන්තයෙන්ම අපට ආක්‍රෝශ කරති නින්දා කරතියි කියන ලද්දේ වේ. **අත්තරූපාය **- තමාට අනුරූපව, **පරිපුණ්ණාය** - කැමති පද අකුරු නගා සම්පූර්ණ කිරීමෙන්. **නො අපරිපුණ්ණාය** - අතර නොතබා පවත්වමින්.
මේ සාමණේරයන්ට පිහිටක් නැති බවෙන් ආකෝශ කරන්නේ කුමකින්ද? මේ සාමණෙරවරු ප්‍රධාන බ්‍රහ්මණයින්ගේ පුත්තු වෙති. තුන්වේදයෙහි පරතෙරට ගියහ. දඹදිව බමුණන් අතර ප්‍රකටයහ. බුහුමනට පත් වූහ. ඔවුන් පැවිදි වූ බැවින් අන්‍ය බමුණු පුත්තු පැවිදි වූහ. ඉක්බිති බමුණෝ අපට පිහිටක් නැතිව ගියේ යයි පිහිට නැති බැවින් ගම්දොර ද ඔවුන් දැක ඔබලා විසින් බ්‍රාහ්මණ සමය බිඳින ලදි. මුඩු මහණාගේ පසු පස්සේ රසයට ලොල්වී හැසිරෙවු ආදියෙන් ද පෙලෙහි ආ බමුණෝම ශ්‍රේෂ්ඨයහ ආදියෙන් ද ආක්‍රොශ කරති. සාමණේරයෝ ඔවුන් ආක්‍රොශ කරන කල්හි ද කෝපයක් හෝ වෛරයක් හෝ නොකොට හුදෙක් භාග්‍යවතුන් වහන්සේ විසින් විචාරන ලද්දේ අපට ස්වාමීනි බ්‍රහ්මණයෝ ආක්‍රෝශ කරති නින්දා කරතියයි දැන්වුහ. ඉක්බිති භාග්‍යවතුන් වහන්සේ ආක්‍රොශ කරන ආකාරය ඔහුගෙන් විචාරන්නේ ඒ කෙසේදැයි විචාලහ. ඔව්හු කියන්නෝ. ස්වාමීනි බමුණෝ යනාදිය කීහ.
එහි **සෙට්ඨො වණ්ණො** - ජාති ගෝත්‍ර ආදිය පනවන අවස්ථාවෙහි බමුණෝම ශ්‍රේෂ්ඨ යයි දක්වයි. **හීනා අඤ්ඤෙ වණ්ණා** - ඉතිරි වර්ණ තුන හීනය, ලාමකයයි කියති. **සුක්කො **- සුදු, **කණ්හො** - කළු. **සුජඣං **- ජාති - ගෝත්‍රාදිය පනවන ස්ථානයන්හි සුද්ධවෙති. **බ්‍රහ්මුණො පුත්තා** - මහා බ්‍රහ්මයාගේ පුත්තු. **ඔරසා මුඛතො ජාතා** - උරෙහි වැස මුවින් පිටවු බැවින් ලයෙහි තබා වැඩූ බැවින් හෝ ඕරසා වේ. **බ්‍රහ්මජා** - බ්‍රහ්මගෙන් උපන්නෝ. **බ්‍රහ්ම නිම්මිතා** - බඹු විසින් නිර්මාණය කරන ලද්දෝ, **බ්‍රහ්ම දායාදා** - බඹුගේ දායාද. **හීනමත්ථවණ්ණං අජඣපගතා** - හීන වර්ණයට පැමිණියේ යන අර්ථයයි. මුණ්ඩක යයි සමණක යයි නින්දා කරන්නේ පිළිකුල් කරන්නේ කියති. **ඉබ්හෙ **- ගෘහපතීන්. **කණෙහ **- කළුවූවන්. **බන්ධු** - මාරයාගේ බන්ධු වූ, මාරපාක්ෂිකයන්. **පාදාපචෙච** - මහ බඹුගේ පාවලින් දරු වූ. පාවලින් ඉපදුණාවුන් යන අදහසයි.
වාසෙට්ඨයිනි! ඔබගේ බමුණෝ පුරාණය ඉතිහාසයට සිහි නොකරමින් මෙසේ කීහ. මෙහි වෙන නිපාත මාත්‍ර ඡට්ඨි වචනයි. ඔබලාගේ බ්‍රාහ්මණයෝ යන අර්ථයයි. **පොරාණං** - පුරාණ වූ අග්ගඤ්ඤ ලෝකෝත්පත්ති වංශය. **අස්සරත්තා** - සිහි නොකරමින් මෙය කියන ලද්දේ වේ. වාසෙට්ඨයෙනි, ඔබලාගේ බ්‍රාහ්මණයෝ පුරාණ වූ ලෝකෝත්පත්තිය සිහි නොකරන්නේ, නොදන්නෝ මෙසේ කියති. **දිස්සන්ති ඛො පනානි**- මේ ආදීවු ඔවුන්ගේ ඇදහීම බිඳීමට කියන ලදී. එහි **බ්‍රහ්මණියො **- බ්‍රහ්මණයින්ගේ පුත්‍ර ප්‍රතිලාභය සඳහා ආවාහ විවාහ වශයෙන් කුලයට කැඳවාගෙන එන ලද බැමිණියන් පෙනෙත්. ඔව්හු වනාහි පසු කාලයෙහි ඍතු වූවෝ වෙති. හටගත් මල් යන අර්ථයි. **ගබ්භිනියො** - හටගත් ගැබ් ඇත්තේ. **විජායමානා** - දූ පුතුන් උපදවන්නෝ. **පායමානා** - දරුවන්ට කිරි පොවන්නියෝ. **යොනිජාව සමානා** - බැමිණියන්ගේ මුත්‍ර මාර්ගයෙන් උපන්නා හා සමාන. **එවමාහංසු -** මෙසේ කියති. බමුණෝම ශ්‍රේෂ්ඨ වර්ණ වන්නේ කෙසේද? බ්‍රහ්මයාගෙන් උපන්නේය යන වචන සැබෑවන්නේ නම් බැමිණියන්ගේ කුස මහබඹුගේ උරය වන්නේය. බැමිණියන්ගේ මුත්‍ර මාර්ගය මහබඹුගේ මුඛය වන්නේය. මෙය මෙසේ නොදත යුතුය. එහෙයින් කියන ලදී “ඔව්හු මහා බ්‍රහ්මයාට නින්දා කරති” යනාදිය.
මෙපමණකින් අපි බ්‍රහ්මයාගේ උරයෙහි වාසය කොට මුඛයෙන් නික්මුනෙමුයි කියන්නට නොලබත්වායි මෙය කට කඩන වාරය කියා නැවත සිව් වණම කුසල් දහම් සමාදන්ව පවතින්නේ ම සුද්ධ වෙති දැක්වීම සඳහා “වාසෙට්ඨායෙනි මේ වර්ණ සතර” යයි යනාදිය කීහ. **අකුසල සංඛ්‍යාත -** අකුසල සංඛ්‍යාත, අකුසල කොටස් වූ සියළු තැන මෙම නයයි. **න අලමරියා** - ආර්යභාවයෙහි අසමර්ථ වූ **තණ්හා** - ප්‍රකෘති කාලවර්ණය. **කණ්හ විපාකා** - ඔවුන්ගේ විපාකය ද කළුය. දුක් යන අර්ථයයි. **බත්තියෙපි තෙ** - ක්ෂත්‍රිය වූ ද ඔව්හු. **එකච්චෙ** - ඇතමුන් කෙරෙහි.
**සුක්කා** - නික්ලේශ බැවින් සුදු වූ **සුක්කවිපාකා** - ඔවුන්ගේ විපාකය ද සුදුය. සැපය යන අර්ථයයි.
**උභය ව්‍යොකිණ්ණෙසු වත්තමානෙසු **- දෙකෙහි මිශ්‍ර පවතින කල්හි. කිනම් දෙකකද? කළු සුදුවල. නුවණැත්තන් විසින් ගරහන ලද ද පසස්නා ලද ද. **යදෙත්ථ බ්‍රාහ්මණා එවමාහංසු** - මෙහි මේ කළු සුදු ධර්මවල පවත්නා කල්හි ද බ්‍රාහ්මණයෝ එයම මෙසේ කියති. බමුණෝම සෙට යයි ආදිය. ඒවා නුවණැත්තෝ අනුනොදනිති. ලෝකයේ වෙසෙන පඬිවරු අනුමත නොකරති. ප්‍රශංසා නොකරති යන අර්ථයයි. ඊට හේතු කවරේද යත් මේවායෙහි වාසෙට්ඨ ආදියෙහි මේ සංක්ෂේප අර්ථයයි. අනුඛ්‍යඤ්ජන නොවේ යයි යමක් කියන ලද නම් එය කුමක් සඳහා ද? යම්සේ මේ සිව් වර්ණයන්ගෙන් යම් භික්ෂූන් රහත් වේද..... මිදුණු බව මනාව දන්නා ලද්දේ ද හෙතෙම ඔවුන්ගෙන් අග්‍ර යයි කියයි. ඔව්හු මෙබඳු නොවේ. එහෙයින් නුවණැත්තෝ ඔවුන් අග්‍ර යයි අනු නොදනිති.
**අරහං **- ආදි පදවල මෙහි කෙලෙසුන්ගේ දුරුවීම් කරණාදියෙන් අරහ වේ. ආස්‍රවයන් ක්ෂය කරන ලද බැවින් ඛීණාසව වේ. සේකයින් සත් දෙනා ද කල්‍යාණ පෘථජනයාද බඹසරෙහි වසන්නෝ වෙති. මෙය වනාහි වසන ලද වස් ඇත්තේ **වුසිතවා **- නම් වේ. සිව් මගෙහි සිවු සස්හි දැනීම් ආදි කළයුතු දේ කරන ලද්දේ මොහුය යන තේරුමෙන් **කතකරණීයො** - වේ. **ඔහිතො** - බහා තැබූ සුන්දර අරුත හෝ සිය අරුත **සදත්ථ** - නම් වේ. පැමිණන ලද සදත්ථ ඇත්තේ **අනුප්පත්ත සදත්ථො** - වේ. තව **භව සඤ්ඤොජනං -** තෘෂ්ණාව කියයි. එය ක්ෂීණ වූයේ මොහුටනුයි **පරික්ඛීණ භව සංයෝජනො** - වේ. **සම්මදඤ්ඤ විමුත්තො** - මනාව හේතු නයින් කරුණු දැන මිදෙන ලද්දේ. **ජනෙසමිං** - මේ ජනයා කෙරෙහි. මේ අත්බැව්හි ද යන අර්ථයයි. **දිට්ඨෙ චෙව ධම්මෙ අභිසම්පරායං ච** - මේ අත්බැව්හි ද පර අත්බැව්හිද
**අනනතරා** - අන්තරයක් නැති. තමාගේ කුලයෙන් සමානය යන අර්ථයයි. **අනුයුත්තා** - අනුව වසන්නේ. **නිපච්චකාරං** - මහළු පිළිවෙළින් යටහත් බව දක්වති. වඩා දහර වූවෝ අභිවාදනාදිය කරති. එහි **සාමීචි කම්මං** - ඒ ඒ වත් ආදි සුදු ක්‍රියා.
**නිවිට්ඨ** - ප්‍රවේශ වූ. අචලව සිටි කාට වනාහි මෙබඳු ශ්‍රද්ධාවක් වේද? සෝවාන් පුද්ගලයාටය. හේ ශ්‍රද්ධාවට පිවිසියේ කඩුවෙන් බෙල්ල කපන විට ද බුදුරදුන්ට අබුද්ධ යයි හෝ ධර්මය අධර්මය යයි හෝ සංඝයා අසංඝ යයි හෝ නො කියයි. පිහිටන ලද ශ්‍රද්ධා ඇත්තේ වේ. සුරම්බට්ඨ මෙනි.
හේ වනාහි ශාසතෲන් වහන්සේගේ ධර්ම දේශනාව අසා සෝවාන්ව ගෙට පැමිණියේය. ඉක්බිති මාරයා දෙතිස් ලකුණු ප්‍රතිමණ්ඩිත වූ බුද්ධ රූපයක් මවා ගෙයි දොරකඩ සිට ශාස්තෲන් වහන්සේ වැඩියේ යයි පණිවිඩ යැවීය. සුරම්බට්ඨ සිතීය. මම දැන් ශාස්තෲන් සමීපයෙන් බණ අසා ආවේ වෙමි. කුමක් වන්නේද? පැමිණ ශාස්තෲන් සංඥාවෙන් වැඳ සිටියේය. මාර කීය. අම්බට්ඨය, මා විසින් රූපය අනිත්‍යය... විඤ්ඤාණය අනිත්‍ය යයි කියන ලද එය වැරදි කථනයකි. කරුණු නොසලකා මා විසින් එය කියන ලදී. එහෙයින් ඔබ රූපය නිත්‍යය... විඥානය නිත්‍ය යයි ගනුව. සූරයා සිතීය. බුදුවරු නොසලකා ප්‍රත්‍යක්‍ෂ නොකොට යමක් යම් කිසිවක් කියන්නේ නම් එය නොවිය හැකිය. ඒකාන්තයෙන් මේ මා බුදුරදුන්ගෙන් වෙන්කිරීම සඳහා මාරයා පැමිණියේය. ඉක්බිති ඔහුට තෝ මාරයා මෙහි යයි කීය. හේ බොරුකීමට නොහැකි විය. එසේය, මාරයා වෙමියි පිළිතුරු දුන්නේය. කුමක් හෙයින් ආවෙහිද? ඔබේ ශ්‍රද්ධාව සෙලවීමට යයි කීය. කළු පවිට, තෝ එකෙක් සිට තා වැනි මාරයන් සියයක් ද දහසක් ද දස දහසක් ද මාගේ ශ්‍රද්ධාව සෙලවීමට සමත් නොවෙති. මාර්ගයෙන් පැමිණි ශ්‍රද්ධාව ස්ථිරය. සීල පොළොවෙහි පිහිටියේ මහමෙර මෙන් අචලය. කිම තෝ මෙතන යයි අසුරු සන් කෙළේය. මාරයා සිටීමට නොහැක්කේ එහිම අතුරුදහන් විය. එබඳු වූ ශ්‍රද්ධාවක් සඳහා මෙය කියන ලදී.
**මූලජාතා පතිට්ඨිතා** - මාර්ග මූලය හටගත් බැවින් ඒ මුලින් පිහිටන ලදී. **දළ්හ** - ස්ථිර. **අසංහාරියා** - මනාව සිට වූ ඉන්ද්‍රඛීලය මෙන් කිසිවෙකුටත් සෙලවිය නොහැකි වන්නේය. **තස්සෙතං කල්ලං වචනාය** - ඒ ආර්ය ශ්‍රාවකයට මෙය කීමට යුතුය. කිම භාග්‍යවතුන් වහන්සේගේ ඖරස පුත්‍ර වූ මේ ආදි. හේ වනාහි භාග්‍යවතුන් වහන්සේ නිසා ආර්ය භූමියෙහි ඉපදුනේ යයි **භගවතො පුත්තො** - වේ. පපුවෙහි වාසය කොට කටින් පිටවන ධර්ම ඝෝෂාව වශයෙන් මාර්ගඵලවල පිහිටි බැවින් **ඔරසො පුත්තො මුඛතො ජාතො** - වේ. ආර්ය ධර්මයෙන් උපන් බැවින් ආර්ය ධර්මයෙන් නිර්මිත බැවින් - **ධම්මජො ධම්ම නිම්මිතො** - වේ. නව ලෝකෝත්තර ධර්ම දායාදයට සුදුසු වේ යයි **ධම්ම දායාදො** - වේ. **තං කිස්ස හෙතු** - මෙතෙම භාග්‍යවතුන් වහන්සේ කෙරෙහි පුත්‍ර යයි කියා ධම්මජො ධම්ම නිම්මිතො යයි කියන ලදී. ඒ කුමක් නිසාද? දැන් එහි අර්ථ දක්වන්නේ තථාගතයන් වහන්සේගේ මෙය යයි ආදිය කීහ. එහි ධම්මකාය මෙසේ යයි කුමක් හෙයින් තථාගතයන් වහන්සේ ධම්මකාය යයි කියන ලදද? තථාගතයන් වහන්සේ ත්‍රිපිටක බුද්ධ වචනය හෘදයෙන් සිතා වචනයෙන් දැක්වූහ. එහෙයින් මේ කය ධර්මයම බැවින් ධර්මය මෙන්. මෙසේ ධම්මකාය මෙයටයි - ධම්ම කායො කියනු ලැබේ. **ධම්මභූතො** - ධර්මයෙහි ස්භාවය ධර්මකාය බවම **බ්‍රහ්මකායො** - වේ. එසේම ධර්මය ශ්‍රේෂ්ඨ අර්ථයෙන් බ්‍රහ්ම යයි කියනු ලැබේ.
මෙතෙකින් භාග්‍යවතුන් වහන්සේ ශ්‍රේෂ්ඨ ඡේදක වාදය දක්වා වෙනත් න්‍යායකින් එයම දැක්වීමට වාසෙට්ඨය, කාලය වේ යයි යනාදිය කීහ. එහි සංවට්ට විවට්ට කථා බ්‍රහ්මජාල සූත්‍රයෙහි විස්තර කර ඇත. **ඉත්ථත්තං ආගච්ඡන්ති** - මිනිස් බවට පැමිණෙති. **තෙධ හොන්ති මනොමයා** - ඔහු මේ මිනිස් ලොවෙහි උපදින්නෝද ඕපාතිකව සිතින්ම උපදින්නෝ මනෝමය වෙති. බඹ ලොවෙහි මෙන් මෙහි ද ඔවුන්ගේ ප්‍රීතියෙන් ම අහර කිස සදතියි **පීතිභක්ඛා **- වෙති. මේ නයින් ම සයංපභා යනාදි ද දත යුතුය.
**එකොදි භූතං** - සියළු සක්වලම එකම ජලයක් බවට පත්වේ. **අන්ධකාරො** - අඳුරය. අන්ධකරතිමිසා චක්ඛුවිඤ්ඤාණ උපත වැලකීමෙන් අඳබව ඇතිකරන ගන අඳුර. **සමතා** - පිහිටියේය. හාත්පස පැතිරී ගියේය. **පයසො තත්තස්ස** - උණු කිරි. **වණ්ණ සම්පන්නා** - වර්ණයෙන් යුත් කිණිහිරි මල් සමාන එහි වර්ණය විය. **ගන්ධ සම්පන්නා** - සුවඳින් යුත්. දිව සුවඳ හමයි. **රස සම්පන්නා** - රසයෙන් යුත්, බහන ලද දිව ඕජස් මෙන් විය. **ඛුද්ද මධුං** - කනවේ පැණි. **අනෙලකං** - නිදොස් මැස්සන් රහිත. **ලොලජාතිකො** - ලොල්බව. අතීත අතුරු කපෙහි ද ලොල් වූයේම වේ. **අම්හො** - අසිරියක් ඇති වී යයි කීය. **කිමෙවිදං භවිස්සති** - මෙහි වර්ණය ද සුවඳ ද මනාපය. රසය කෙබඳු වන්නේ ද යන අර්ථය වේ. හේ එහි උපන් ලෝභය රස පොළොව ඇඟිල්ලෙන් සෑරීය. ඇඟිලෙන් ගෙන දිවඟ තැබීය.
**අච්ඡාදෙසි** - දිව තැබූ පමණින් රසනහර දහසක පැතිරී මනාපම සිටී. **තණ්හාචස්ස ඔක්කමි** - එහි ඔහුට තෘෂ්ණාව ඇතිවිය.
**ආලුම්පකාරකං උපක්කමිංසු පරිභුඤ්ජිතුං** - පිඩුකොට පිඩු සිඳ කෑමට ඇරඹූහ**. චන්දිම සූරියා** - සඳ ද හිරු ද **පාතුරහොසුං** - පහළ විය.
මුලින් පහළ වූයේ කුමක්ද? කවරෙක් කොහි වෙසේද? කාට කුමන ප්‍රමාණයක් ද ඉහළ කවුද? වේගයෙන් යන්නේ කවුද? වීථි කීයද? කෙසේ හැසිරෙත්ද? කොපමණ තැන් එලිය කරයිද? දෙදෙනාම එකට පහළවෙයි. හිරු මුලින්ම පෙනේ. ඒ සතුන්ගේ සිස එලිය නැතිවී අඳුර විය. ඔහු බියෙන් තැතිගත්තෝ එලිය පහළ වන්නේ නම් යහපත් යයි සිතූහ. ඉක්බිති ජනයාගේ සූරභාවය උපදවමින් හිරුමඬල නැග්ගෙයි. ඊට හිරු යයි නම් විය. එදින එලිය කොට නැවත අඳුර විය වෙනත් එලියක් ඇතිවූවොත් යහපත් යයි සිතූහ. ඉක්බිති සඳමඩල ඇතිවිය. ඊට සඳ යයි නම් විය.
ඒනයින් සඳ ඇතුළු මැණික් විමනෙහි වසයි. ඔහු පිටත රිදියෙන් වටකරන ලද්දේ දෙකම සීතල වේ. හිරු ඇතුළත රන් විමනක වසයි. ඔහු බාහිරව පලිඟුවෙන් වසා ඇත. දෙකම උනුසුම්ය.
ප්‍රමාණ වශයෙන් සඳ සෘජුව (විශ්ව කර්මය) එකුන් පනස් යොදුනකි. පරිමණ්ඩලය (පරිධිය) යොදුන් දෙසිය පනසෙකි. හිරු විෂ්කම්භය පනස් යොදුනකි පරිධිය යොදුන් හයසිය පනහකි.
සඳ යට, හිරු ඉහළ අතර යොදුනක් වේ. සඳේ පහළ සිට හිරුගේ ඉහළට යොදුන් සියයක් වේ.
සඳ සෘජුව සෙමෙන් යයි. සරස්ව ඉක්මනින් යයි. දෙපැත්තෙහි නකත් තරු වේ. සඳ දෙන මෙන් වසු වූ ඒ ඒ නකත් තරු වෙත එළඹෙයි. නකත් තම තැන අත් නොහරියි. හිරුගේ සෘජු ගමන ඉක්මන්ය. හරස් ගමන මන්දය. එය කළු පක්ෂ පොහොයේ පාටිපද දවසේ යොදුන් ලක්ෂයක් සඳමඩල ඉක්මවා යයි. එවිට සඳ රේඛාවක් මෙන් පෙනේ. (චන්ද්‍රග්‍රහණය) පක්ෂයක දෙවන දිනයෙහි ලක්ෂය ලක්ෂය යොදුන් ඉක්මවා යයි. ඉක්බිති සඳ අනුක්‍රමයෙන් වැඩී උපෝෂථ දිනයෙහි සම්පූර්ණ වේ. නැවත පාටිපද දිනයෙහි (උපෝෂථ දින දෙකට පසු දිනය) යොදුන් ලක්ෂයක් දුව ගනියි. දෙවන දිනයෙහි ලක්ෂයක් මෙසේ උපෝෂථ දිනය දක්වා ලක්ෂය බැගින් දුව ගනියි. ඉක්බිති සඳ යට හිරු ඉහළ වෙයි. මහත් තලියක් කුඩා භාජනයක් මෙන් සඳ මඩල වසයි. මධ්‍යාහ්නයේ මෙය ඡායාව මෙන් සඳේ ඡායාව නොපෙනේ. එහි ඡායාව නොපෙනීමෙන් දුර සිටියහුට දිව පහනක් මෙන් තමා ද නොපෙනේ.
ඒවායේ වීථි කීයද? එහි වනාහි අජ වීථි, නාගවීථි, ගොවීථි යයි තුනකි. එහි එළුවන්ගේ ජලය පිළිකුල් වේ. ඇතුන් නාගයින්ට මනාපය. ගොනුන්ට සීත උෂ්ණ සමාන නිසා පහසු වේ. එහෙයින් යම් සඳහිරු අජ වීථියට නැංගේද ? එකල එක් බින්දුවකදු වැසි නොවසී. නාග වීථියට නැගෙන කල අහස බිදුනා මෙන් වැගිරෙයි. ගො වීථියට පැමිණි කල සෘතු සමාන බවට පැමිණේ. සඳහිරු මාස 6 ක් මහාමේරුවෙන් පිටත නික්මෙයි. සමසක් ඇතුළෙහි හැසිරෙයි. ඇසල මස මහා මේරුව සමීපයෙහි හැසිරෙයි. එයින් දෙවසක් ඉකුත් වී පිටත හැසිරෙන්නේ පළමු කාර්තික මාසයෙහි මැදින් යයි. එයින් සක්වල බලා ගොස් තෙමසක් සක්වල සමීපයෙන් හැසිර නැවත නික්ම චිත්‍ර (බක් මාසයෙහි මැදින් ගොස් නැවත තව මාස දෙකක් මහමෙර දෙසට පැන නැවත ඇසල මස මහාමේරුව සමීපයෙන් හැසිරෙයි.
කොපමණ තැන් ආලෝකය විහිදුවයිද? එක පහරින් දිවයින් තුනෙහි ආලෝකය විහිදුවයි. මේ දිවයිනෙහි හිරු උදාවන කාලයෙහි පූර්ව විදේශයෙහි මධ්‍යාහ්න කාලයයි. උතුරුකුරු දිවයිනෙහි හිරු බැස යන වෙලාවයි. අපර ගෝයානයෙහි මධ්‍යම යාමයයි. පූර්ව විදේහයෙහි උදාවන කාලයයි. උතුරුකුරුවෙහි මධ්‍යාහ්න කාලයයි. අපරගෝයානයෙහි හිරු බැසයන කාලයයි. මෙහි මධ්‍යම යාමයයි. උතුරුකුරු දිවයින්හි උදාවන කාලයයි. අපරගෝයානයෙහි මධ්‍යාහ්න කාලයයි. මෙහි බැසයන කාලය, පූර්ව විදේශයෙහි මධ්‍යම යාමයයි, අපරගෝයාන දිවයිනේ උදාවන කාලයයි. මෙහි මධ්‍යහ්න කාලය, විදේහ දිවයිනෙහි බැසයන කාලයයි. උතුරුකුරු දිවයින්වල මධ්‍යම යාමයයි.
**නක්ඛත්තානි තාරකරූපානි -** කාර්තික ආදි නක්ෂත්‍ර මෙන්ම සෙසු තාරකා රූප සඳහිරු සමගම පහළ විය. **රත්තිංදිවා -** එයින් හිරු බැස යෑමේ සිට අරුණු නැගීම දක්වා රාත්‍රියයි. අරුණ නැගීමේ සිට හිරු බැස යෑම දක්වා දවාලය. මෙසේ රෑ දාවල් පෙනී ගියේය. ඉක්බිති රාත්‍රි පහලොවක් අඩමසක් යයි අඩමස දෙකක් මාසයයි ද මෙසේ මාස අඩමස් පෙනී ගියේය. ඉක්බිති මාස හතරක් උතු විය. උතු (සෘතු) තුනක් සංවත්සර යයි මෙසේ සෘතු සංවත්සර පෙනී ගියේය.
**වණ්ණෙවෙවණ්ණතා** - වර්ණයේ විවර්ණ බව. **තෙසං වණ්ණාතිමාන පච්චයා** - ඒවාවේ වර්ණය අරබයා උපන් අතිමාන හේතුවෙන් **මානාතිමාන ජාතිකානං** - යළි යළි උපන් මාන අතිමාන සම්භාවනාවන්. **රසාය පඨවියා** - රස යයි නම් ලැබූ පොළොවෙහි. **අනුත්ථුනිංසු **- අනුව කථා කළහ. **අහොරසං** - අහෝ අපගේ මිහිරි රස අතුරුදහන් විය. **අග්ගඤ්ඤං අක්ඛරං **- ලෝකෝත්තපත්ති වංසකථාව. **අනුපදන්ති** - අනුව යති.
**එවමෙවං පාතුරහොසි** - මෙසේ වී පැන නැංගේය. **අන්තොවාපියං** - දිය සිදුණු කල්හි සුදු කලල පටලයක් මෙන් පැන නැංගේය.
**බදාලතා** - මිහිරි වූ එක් සොඳුරු වැලක්. **කලම්බුකා** - නැළියකි. **අහු වත නො** - අපගේ බදාලතා මිහිරි රස වීය. **අහාසි වත නො** - එය දැන් අතුරුදහන් විය.
**අකට්ඨපාකො** - අකට්ඨ නම් භූමිභාගයෙහි පහළ වූ. **අකණො** - කුඩු නැති. **අථුසො** - පොතු නැති **සුගන්ධො** - දිව සුවඳ වැහෙයි. **තණ්ඩුලප්පලං - **පිරිසිදු සුදු සහල්ම පලගනියි. **පක්කං පටිවරූළහං** - සවස ගත් තැන උදේ පැසුනේ වේ. නැවත පැසී යයි. ගත් තැන නොපෙනේ. **නාපදානං විඤ්ඤායති** - නො කැපුවා මෙන් නො අඩුව පෙනේ.
**ඉත්ථියාවා** - පෙර මනුෂ්‍ය කාලයෙහි ස්ත්‍රියක් නම් ඇයට ස්ත්‍රී ලිංගය පහළ වේ. පෙර මිනිසකු නම් ඔහුට පුරුෂ ලිංගය පහළ වේ. ස්ත්‍රියක් පුරුෂාත්මභාවය ලබන්නේ පිළිවෙළින් පිරිමිබවේ ධර්මයෙහි යෙදී එය පුරා ලබයි. පුරුෂයෙක් ස්ත්‍රී බව කාමමිථ්‍යාචාරය නිසා ලබයි. එකල වනාහි ප්‍රකෘතියෙන් ස්ත්‍රියට ස්ත්‍රී ලිංගය ද පුරුෂයාට පුරුෂ ලිංගයද පහළ විය. **උපනිජ්ඣායතං** - නැවත සිහිකරන්නේ බලන්නේ, **පරිළාහො රාග දැවීම සෙට්ඨිං** - අළු. **නිබ්බුය්හමානාය** - පමුණුවමින්.
**අධම්ම සම්මතං** - එය වනාහි පස් තැබීම් ආදිය අධර්මයයි සම්මතය. **තදෙතරහි ධම්ම සම්මතං** - එය දැන් ධර්ම යයි සම්මත ධර්මය ගෙන හැසිරෙති. එසේම එක් ජනපදයක කලහ කරමින් ස්ත්‍රීහු ඔබ කුමක් නිසා කථා කෙළෙහිද? ගොම පිඩක් පමණකුදු නොලැබුනයි කියති. **පාතව්‍යතං** - සේවනය කළයුතු. **සන්නිධිකාරකං** - තබාගෙන. **අපදානං පඤ්ඤායිත්ථ** - සිඳුණු තැන් අඩුවම පෙනේ**. සණ්ඩ සණ්ඩා** - එක් එක් තැන්වල කොටස් කලාක් මෙන් පඳුරු. පඳුරු විය.
**මරියාදං ඨපෙය්‍යාම** - සීමා තබන්නෙමු. **යත්‍රහි නාම** - යමෙක් නම් **පාණිනා පහරිංසු** - තුන් වරක් වචනය නො ගැනීමෙන් අතින් ගැසුහ. **තදග්ගෙ බො පන** - එය අග කොට.
**ඛීයිතබ්බ භීයෙය්‍ය** - ප්‍රකාශ කළ යුතුය. ප්‍රකාශ කරන්නේය. තැබිය යුතුය. තබන්නේය. ගෙනයා යුතුය. ගෙන යන්නේය. **යො නෙසං සත්තො** - යමෙක් මොවුන්ගේ සත්වයෙක් හෝ කවරෙක්දැයි, අපගේ බෝධිසත්වයා. **සාලීනං භාගං අනුපදස්සාම** හැල්වලින් කොටසක් - අපි එක එක කුඹුරුවලින් අමුණා අමුණා ගෙන ඔබට හාල් කොටසක් දෙන්නෙමු. ඔබ කිසි වැඩක් නොකළ යුතුය. ඔබ අපේ ප්‍රධානයා වශයෙන් සිටින්න.
**අක්ඛරං උපනිබ්බතං** - සංඛ්‍යා නම් පැනවීම ව්‍යවහාර ඇතිවිය. **බත්තියො බත්තියොතෙව දුතියං අක්ඛරං** - හුදෙක් අකුරු පමණක් නොව ඒ කුඹුරු හිමියෝ සක් තුනකින් අභිෂේකය ද කළහ. **රඤෙජති -** සැප ගෙන දෙයි පිනවයි. **අග්ගඤ්ඤෙන** - අග්‍ර යයි දැනීමෙන්. අග්‍ර යයි හෝ දැනීමෙන් ලෝකෝත්පත්ති සමයෙහි ඉපදීමෛන් ඉපදුනේ විය.
**විතංගාරා වීතාධූමා** - පිස කෑ බැවින් නැති වූ දුම් අඟුරු **පණ්ණමුසලා **- කොටා පිසූ බැවින් වැටුණු මොහොල්. ඝාසමෙසනා - භික්‍ෂාවට හැසිරීම් වශයෙන් කැඳබත් සොයන්නේ. **තමෙන මනුස්සා දිස්වා** - ඔව්හු මේ මිනිසුන් දැක. **අනභිස්මභූණ මානා** - නො ඉවසන්නේ. නොහැක්කේ. **ගන්ථෙ කරොන්තා** - ත්‍රිවේදය අභිසංස්කරනය කරන්නේ ද කියන්නේ ද. **අච්ඡන්ති** - වසති. **අච්ඡෙන්ති** - යයි ද පාඨයි. එම තේරුම වේ. **හීන සම්මතං** - මන්ත්‍ර දරති. මන්ත්‍ර කියති යයි වාසෙට්ඨය මෙය ඒ කාලයෙහි හීන සම්මතය. **තදෙතරහි සෙට්ඨ සම්මතං** - එය දැන් මෙපමණ මන්ත්‍ර වාචනා කෙරේ යයි ශ්‍රේෂ්ඨ සම්මත වේ. **බ්‍රාහ්මණ මණ්ඩලස්ස** - බ්‍රාහ්මණ සමූහයාගේ.
**මිථුනං සමාදාය** - මෛථුන ධර්මය සමාදන්ව **විස්සුත කම්මනෙත පයොජෙසු** - ගවපාලන වෙළඳාම වැනි ප්‍රසිද්ධ කර්මාන්තවල යෙදුනහ.
**සුද්දා සුද්දා** - එයින් නපුරු හැසිරීම් සුළු හැසිරීම්වලින්. **සුද්දං සුද්දං** - වහ වහා වැරදියට යති විනාශ වෙති යන අර්ථයයි.
**අහු බො සකං ධමං ගරහමානො** - සේසත් නැගීමෙන් පමණක් පිරිසිදුවීමට නොහැකි වේ. මෙසේ තමාගේ ක්ෂත්‍රිය ධර්මවලට නින්දා කරමින්. සියළු තැන මෙම නයයි. **ඉමෙහි ඛො වාසෙට්ඨ චතුහි මණ්ඩලෙහි - **මෙයින් මෙය දක්වයි. ශ්‍රමණ මණ්ඩලයයි වෙනම නැත. ජාතියෙන් මනාව පිරිසිදු විය නොහැක. තම තමාගේ හොඳ ප්‍රතිපත්තියෙන් පිරිසිදු වේ. එහෙයින් මේ මණ්ඩල හතරෙන් ශ්‍රමණ මණ්ඩලයේ ඉපදීම වේ. මේ මණ්ඩල ශ්‍රමණ මණ්ඩල අනුව පවතී. පවත්නේ ද ධර්මයෙන් මිස අධර්මයෙන් නොවේ. සමණ මණ්ඩලයට පැමිණ මනාව ප්‍රතිපත්ති පුරා සුද්ධියට පැමිණෙති.
දැන් යම්සේ ජාතියෙන් පිරිසිදු විය නොහැකිය. මනා ප්‍රතිපත්තියෙන්ම පිරිසිදු වේ. ඒ අර්ථය ප්‍රකට කරන්නේ “ක්ෂත්‍රියෝ ද වාසෙට්ඨ” යනාදි දේශනා ඇරඹූහ. එහි **මිච්ඡාදිට්ඨි කම්මසමාදාන හේතු** - මිථ්‍යා දෘෂ්ටි වශයෙන් සමාදන් වූ කර්ම හේතු මිථ්‍යා දෘෂ්ටි කර්මයේ හෝ සමාදාන හේතු.
**ද්වයකාරී -** කුසල් අකුසල් දෙකම කරන. **සුඛදුක්ඛ පටිසංවෙදි හොති** - එක ක්ෂණයෙහි උභය විපාක ඥාන තැනක් නැත. යමෙකු විසින් අකුසල් බොහෝ කරන ලද්දේ ද කුසල් අල්ප ද හේ ඒ කුසලය නිසා ක්ෂත්‍රිය කුලයෙහි හෝ බ්‍රාහ්මණ කුලයෙහි උපදී. ඉක්බිති ඔහු අකුසල කර්මයෙන් කණ කරයි. කුදු කරයි. අත්පා කොර කරයි (පිළු කරයි) හේ රජයට සුදුසු නොවේ. අභිෂේක නොකළ කාලයෙහි ද මෙසේ වීමෙන් භෝග පරිභෝජනයට නොහැකි වේ. පසුව මැරෙන වෙලාවෙහි දෙකම මල්ලවයන් මෙන් කුසල අකුසල කර්ම වැටහේ. ඒවායින් අකුසල බලවත් වූවොත් එය කුසල් අයින් කර තිරිසන් යෝනියෙහි උපදවයි. කුසල කර්මයෙහි ප්‍රවෘත්ති වේදනයෙන් ඔහු මඟුල් ඇතා මඟුල් අශ්වයා හෝ මඟුල් වෘෂභයා කරයි. හේ සම්පත් අනුභව කරයි. මේ සඳහා කියන ලදී. “සැප දුක් විඳින්නේ වේ.”
**සත්තත්තං බොධිපක්ඛියානං** - සතිපට්ඨාන ආදි කොට්ඨාශ වශයෙන් සත් පිළිවෙළින් සත්තිස් බෝධිපාක්ෂික ධර්මයන්ගේ. **භාවනමන්වාය** - භාවනා අනුගමනය කොට. පිළිපැද යන අර්ථය වේ. **පරිනිබ්බාති** - කෙලෙස් පිරිනිවුනේ පිරිනිවේ. මෙසේ භාග්‍යවතුන් වහන්සේ සිව් වන දක්වා චතුරාර්ය සත්‍ය ප්‍රතිවේද කළ රහතන් වහන්සේ දෙව්මිනිසුන් අතර ශ්‍රේෂ්ඨකොට දැක්වුහ.
දැන් එම අර්ථයම ලෝක සම්මත වූ බ්‍රාහ්මණයෝ ද වචනානුසාරයෙන් දැඩිකොට දක්වන්නේ “වාසෙට්ඨ, මොවුන්ගේ සිව් වර්ණය” යනාදිය කීහ. බ්‍රහ්මුනා යනාදිය අම්බට්ඨ සූත්‍රයෙහි විස්තර කරන ලදී. මෙසේ භාග්‍යවතුන් වහන්සේ මෙපමණකින් මේ කථා මාර්ගයෙන් ශ්‍රේෂ්ඨ ඡෙදක වාරය දක්වා සූත්‍රාන්තර පෙරළා රහත් බව කුළු ගැන්වීමෙන් දේශනාව නිම වූහ අත්තමනා වාසෙට්ඨ භාරදවාජා - වාසෙට්ඨ භාරදවාජ සාමණේරයෝ ද සතුටු සිතැතිව සාධු සාධු යයි භාග්‍යවතුන් වහන්සේගේ දේශනාවට සතුටු වූහ. මේ සූත්‍රාන්තයම ආවර්ජනා කරන්නේ සිහි කරන්නේ සිව් පිළිසිඹියා සහිත රහත් බවට පැමිණියහ.
5. සම්පසාදනිය සූත්‍ර වර්ණනාව
**එවම්මෙසුතං** - සම්පසාදනිය සූත්‍රය. මේ එහි ගැඹුරු පද වර්ණනාවය. **නාලන්දායං -** නාලන්ද නම් නගරයෙහි. ඒ නගරය ගොදුරු ගම් කොට. **පාවාරිකම්බවනෙ** - දුස්සපාරික නම් සිටුවරයාගේ අඹ වනයෙහි. එය වනාහි ඔහුගේ උයන විය. හේ භාග්‍යවතුන් වහන්සේගේ දහම් අසා භාග්‍යවතුන් වහන්සේ කෙරෙහි පැහැදී ඒ උයනෙහි කුටි ලෙණ මණ්ඩපාදියෙන් යුත් විහාරයක් කොට භාග්‍යවතුන් වහන්සේට පූජා කෙළේය. ඒ විහාරය ජීවකම්බ වනය මෙන් පාවාරිකම්බවනය යයි ප්‍රසිද්ධ විය. ඒ පාවාරික අඹවනයෙහි වාසය කරති යන අර්ථයයි. **භගවන්තං එතදවොච එවං පසන්නො අහං භන්තෙ භගවති** - කුමක් හෙයින් මෙසේ කීවේද? තමාට උපන් සොම්නස ප්‍රකාශ කිරීම සඳහා.
මේ එහි අනුපිළිවෙළ කථාවයි. තෙරුන් වහන්සේ වනාහි එදින කලින්ම සිරුර පිළිදැඟුම් කොට හැඳ පෙරවා පා සිවුරු ගෙන පැහැදුනා වූ සතුටු වූවාහු දෙව් මිනිසුන්ගේ ප්‍රසාදය ඇති කරවමින් නාලන්දා වාසීන්ගේ හිතසුව වඩමින් පිඬු පිණිස හැසිර පසු බතෙහි පිණ්ඩපාතයෙන් වෙන් වූයේ විහාරයට ගොස් ශාස්තෲන් වහන්සේට වත් දක්වා ගඳකිලියට පිවිස බුදුන් වැඳ තමාගේ දිවා ස්ථානයට පැමිණියේය. එහි සද්ධි විහාරික අතවැසි වත් දක්වා නික්මෙනවිට දිවා ස්ථානය හැමද සම්කඩ පනවා දිය කුඹින් ගත් දියෙන් අත් පා සීතල කොට තුන් සන්ධි ආසනයේ හිඳ කාලය නියම කර පල සමවතින් සිටියේය.
හේ පිරිසිඳි කාල වශයෙන් සමාපත්තියෙන් නැගිට තමාගේ ගුණ සිහිකිරීමට පටන් ගත්තේය. ඉක්බිති උන්වහන්සේගේ ගුණය සිහි කරන්නේ සීලය සිහිවිය. ඉක්බිති පිළිවෙළින් සමාධි පඤ්ඤා විමුක්ති ඤාණ දස්සන ප්‍රථමධ්‍යාන.....නේවසඤ්ඤා නාසඤ්ඤායතන සමාපත්ති, විපස්සනා ඤාණය, දිබ්බ චක්ඛු ඤාණං, සොතාපත්ති මග්ග, සොතාපත්ති ඵල.. අරහත්ත මග, අරහත්ත ඵල, අත්ථපටිසම්භිදා, ධම්මපටිසමභිදා, නිරුත්තිපටිසම්භිදා, පටිහාණ පටිසම්භිදා, සාවක පාරමී ඤාණය. මෙතැන් සිට කල්ප ලක්ෂයකට අධික අසංඛයකට පෙර අනෝමදස්සි බුදුන් පාමුල කරන ලද ප්‍රාර්ථනාව ආදිය දක්වා තමාගේ ගුණය සිහි කරන්නේ හිඳින පලඟ දක්වා ගුණ වැටහුණේය.
මෙසේ තෙරුන් වහන්සේ තමාගේ ගුණය සිහි කරන්නේ තමාගේ ගුණ ප්‍රමාණත් හෝ සීමාවක් හෝ දැකීමට නොහැකි විය. උන්වහන්සේ සිතූහ. ප්‍රදේශ ඤාණයෙහි සිටි මාගේ ගුණවල ප්‍රමාණවත් හෝ සීමාවක් නැත. මම වනාහි ශාස්තෲන් උදෙසා පැවිදි වූයෙමි. උන්වහන්සේගේ ගුණ කෙබඳුදැයි දසබල බුදුන්ගේ ගුණ සිහිකිරීමට පටන් ගත්හ. ඒ භාග්‍යවතුන් වහන්සේගේ සීලය නිසා සතර සතිපට්ඨායාන, සතර සම්‍යක් ප්‍රධාන, සතර සෘද්ධිපාද, සතර මග, සතරඵල, සිව් පිලිසිඹියා සිව්යෝනි පිරිසිඳ දක්නා නුවණ, සතර අරියවංස නිසා දසබල ගුණ සිහි කිරිමට පටන් ගත්හ.
එසේම පංච ප්‍රධාන අග, සම්මා සමාධි, පංච ඉන්ද්‍රිය, පංචබල, පංච නිස්සරණ ධාතු, පංච විමුත්ති ආයතන, පංච විමුත්ති පරිපාචනීය පඤ්ඤා, සාරණීය ධම්ම සය, අනුස්සතිඨාන සය, ගාරව සය, නිස්සරණි ධාතු සය, සත්තවිහාරි සය, අනුත්තරිය සය, නිබ්බෙධ භාගිය සය, අභිඤා සය, අසාධාරණ ඤාණ සය, අපරිහානිය ධර්ම සත, අරිය ධන හත, බොජ්ඣංග සත, පුරිස ධම්ම සත, නිජ්ජර වත්ථු සත, පඤ්ඤා සත, දක්ඛිණෙය්‍ය පුග්ගල සත, ඛීණාසවබල සත, පඤ්ඤා පටිලාභ හේතු අට, සම්මත්ත අට, අටලෝ දහම් ඉක්මවීම, ආරම්හ වත්ථු අට, අක්ඛණ දෙසනා අට, මහා පුරිස විතක්ක අට, අභිභායතන අට, විමොක්ඛ අට, මනසිකාර මූලක ධම්ම නවය, පරිසුද්ධිපධාන අංක නවය, සත්තාවාස දෙසනා නවය, ආඝාත පටිවිනය නවය, සඤ්ඤා නවය, නානත්ත නවය, අනුපුබ්බ විහාර නවය, නාථකරණ ධම්ම දහය, සම්මත්ත දහය, අරියවංස දහය, අසෙඛ ධම්ම දහය, මෙත්තානිසංස එකොලහ, ධම්ම චක්කාකාර දොළහ, ධුතගුණ තෙළෙස, බුද්ධ ඤාණ තුදුස, විමුත්ති පරිපාචනීය ධම්ම පසළොස, සොළොස් ආකාර ආනාපාන සති, හතලිස් හතර, කුසල දහම් පනස, සත් සැත්තෑ ඤාණ වස්තු. කෝටි ලක්ෂ විසිහතරක් සමාපත්ති, සඤ්චාර මහා වජ්‍ර ඤාණය නිසා දසබල බුදුන්ගේ ගුණය සිහි කිරිමට ඇරඹුවේය.
ඒ දිවා ස්ථානයෙහි සිටියේම “ස්වාමීනි, තවද මේ අනුත්තර ගුණ එන්නේ” යයි සොළොස් අපරාපරිය ධර්ම, ඒවා මාගේ ශාස්තෲන් වහන්සේ ආයතන ප්‍රඥපතියෙන් අනුත්තරයහ. ගර්භවක්‍රාන්තියෙහි අනුත්තරය. ආදේසන විධානයෙන් අනුත්තරය. දර්ශන සම්පත්තියෙහි අනුත්තරය. පුද්ගල ප්‍රඥප්තියෙහි අනුත්තරය, වීර්යයෙහි අනුත්තරය, ප්‍රතිපත්තිවල අනුත්තරය, කතා කිරීමෙහි අනුත්තරය. පුරුෂ ශීල සමාචාරයෙහි අනුත්තරය, ශාස්වත වාදයෙහි අනුත්තරය, පුබ්බෙනිවාසය ඤාණයෙහි අනුත්තරය, දිබ්බචක්ඛු ඤාණයෙහි අනුත්තරය, ඉදධිවිධ ඤාණයෙහි අනුත්තරය. මේ මේ දෙයින්ද අනුත්තර යයි මෙසේ දසබල ගුණ සිහිකරන්නේ භාග්‍යවතුන් වහන්සේගේ ගුණවල කෙළවරක් ප්‍රමාණයක් නො දැක්කේය. තෙරුන් වහන්සේ තමාගේ ගුණවල ද කෙළවරක් ප්‍රමාණයක් නොදැක්කහ. භාග්‍යවතුන් වහන්සේගේ ගුණවල ද කෙළවරක් ප්‍රමාණයක් නොදැක්කහ. භාග්‍යවතුන් වහන්සේගේ ගුණවල කිම දකින්නේද? යමෙකුගේ යමෙකුගේ ප්‍රඥාව මහත් ද ඤාණය ප්‍රකට ද හේ බුදු ගුණ මහත් බව අදහයි. ලෞකික මහජනයා කිඹුහුන් ගියවිටද නමො බුද්ධානං යයි තම තමාගේ උපනිශ්‍රයෙහි පිහිටා බුදුගුණ මහත් බව විශ්වාස මහත් බව අදහයි. සකදාගාමි වූවන්ගෙන් සීයකින් දාහකින් කෙනෙක් රහත් වී බුදුගුණ මහත් බව විශ්වාස කරයි. අසූමහ සව්වන්ගෙන් හතර දෙනෙක් ද හතර දෙනගෙන් අග්‍රශ්‍රාවක දෙනම ද එයින් සැරියුත් මහ රහතන් වහන්සේ ද උන්වහන්සේගෙනුත් පසේබුදුන් වහන්සේ ද බුදුගුණ මහත් කොට සලකති. යම් හෙයකින් සියළු සක්වල ගැබ සිවුරු කොනින් සිවුරුකොන ගෑවී යන ලෙස සිටින පසේ බුදුවරු බුදුගුණ සිහි කරන්නේ නම් ඒ සියල්ලන්ටම වඩා එක් සර්වඥ බුදු කෙනෙක් බුදු ගුණ මහකොට සලකති.
යම්සේ මහජනයා මහමුහුද ගැඹුරු යයි දැන ගැනීම සඳහා ලනු ගසන්නේය. එහි කිසිවෙක් බඹයක් පමණ ගසන්නේය. කිසිවෙක් බඹ දෙකක් කිසිවෙක් දස බඹයක් කිසිවෙක් විසි බඹයක්, කිසිවෙක් තිස් බඹයක්, කිසිවෙක් සතලිස් බඹයක්, කිසිවෙක් දහස් බඹයක්, කිසි අසූහාරදහස් බඹයක්. ඔව්හු නැවට හෝ නැගී මුහුදේ මතු වී ඇති පර්වතවල හෝ සිට තම තමාගේ රැහැන් පහළට බස්සවන්නේ නම් ඔවුනතරෙන් යමෙකුගේ රැහැන බඹයක් නම් බඹයක් පමණ තැන ජලය දනී... යමෙකුගේ අසූහාර දහසක් නම් හේ අසුහාර දහසක් තැන ජලය දනී. ඉන් එහා ජලය මෙපමණයයි නොදනී. මහා සමුද්‍රයෙහි වනාහි ජලය මෙපමණ යයි නැත. අනන්ත අප්‍රමාණ වූ අසූහාර දහසක් යොදුන් ගැඹුරුය මහා සමුද්‍රය. එසේම එක බඹ රැහැනේ සිට නව බඹ රැහැනින් වූ ජල ඤාණය මෙන් ලෞකික මහජනයා දුටු බුදු ගුණ විසි බඹ තැනක දුටු ජල ඤාණය මෙන් සෙදගැමියා දුටු බුදුගුණය. තිස් බඹයක් තැන ජලය දුටුවා මෙන් අනගැමියා දුටු බුදුගුණය. සතලිස් බඹයක. තැන ජලය දුටුවා මෙන් රහතුන් දුටු බුදුගුණය. පනස් බඹයක තැන ජලය දුටු සේ අසූමහ සව්වන් දුටු බුදුගුණය. දහස් බඹයක තැන ජලය දුටු සේ මහමුගලන් හිමි දුටු බුදු ගුණය. අසූහාර දහස් බඹයක තැන දුටු ජලය සේ සැරියුත් හිමි දුටු බුදුගුණය. යම්සේ පුරුෂයෙක් මහා සමුද්‍රයේ ජලය නම් මෙපමණ යයි නොගෙන අනන්ත අප්‍රමාණ යයි ගනී. එසේම ආයුෂ්මත් සාරිපුත්ත රහතන් වහන්සේ ධර්ම පරම්පරාවෙන් ධර්ම පරම්පරා බුද්ධියෙන් අනුමානයෙන් නය ගැනීමෙන් ශ්‍රාවක පාරමී ඤාණයෙහි සිට දසබල ගුණ සිහිකරන්නේ බුදුගුණ අනන්ත අප්‍රමාණ යයි විශ්වාස කරති.
තෙරුන් දුටු බුදුගුණයට වඩා ධර්මත්වයෙන් දුටු බුදුගුණ බොහෝ වේ. කුමක් මෙන් ද යම්සේ මෙයින් නවය මෙයින් නවයයි අටළොස් යොදුනක් පැතීරි යන චන්දභාගා මහා නදියෙන් මිනිසෙක් ඉදිකටු මලකින් ජලය ගන්නේය. ඉදිකටු මලින් ගත් දියට වඩා නොගත් ජලය බොහෝ වේ. යම් සේ මිනිසෙක් මහ පොළොවෙන් ඇඟිල්ලෙන් යම් පසක් ගන්නේ ද ඇඟිල්ලෙන් ගත් පසට වඩා නොගත් පසම බොහෝ වේ. ඇඟිල්ලෙන් වැසූ අහසට වඩා නොවැසූ අහස බොහෝ වේ. එසේම තෙරුන් විසින් දුටු බුදු ගුණයට වඩා නොදුටු ගුණ බොහෝ වේ. කියන ලදමය:
මෙසේ තෙරුන් වහන්සේ තමාගේ ද බුදු රදුන්ගේ ද ගුණ සිහි කරන්නේ ගංගා දෙකක මහා ජලය මෙන් අභ්‍යන්තරයෙහි ප්‍රීති සොම්නස පැතිර යන්නේ මයින හමක වාතය මෙන් උඩට නගී. මහා විලකින් උඩට නැගුණු ජලය මෙන් සියළු සිරුර පිරවීය.
ඉක්බිති තෙරහු මා කළ ප්‍රාර්ථනය ලැබුනේය. පැවිද්ද. මෙබඳු ශාස්තෲන් වහන්සේ සමීපයෙහි පැවිදි වූයේ ය. ආවර්ජනය කරන්නේ බලවත් ප්‍රීති සොම්නස් ඉපදුනේය. ඉක්බිති තෙරුන් වහන්සේ කාට නම් මේ ප්‍රීති සොමනස කියන්නේදැයි සිතන්නේ අන්කිසි ශ්‍රමණයෙක් හෝ බ්‍රාහ්මණයෙක් හෝ දෙවියෙක් හෝ මාරයෙක් හෝ බ්‍රහ්මයෙක් හෝ මගේ මේ ප්‍රකාශ සුදුසුකොට පිළිගැනීමට නොහැකි වන්නේය. මම මේ සොම්නස ශාස්තෲන් වහන්සේටම පවසන්නෙමි. ශාස්තෲන් වහන්සේ ද මාගේ සොම්නස පිළිගැනීමට හැකි වන්නේය. උන්වහන්සේ වනාහි මගේ ප්‍රීති සොම්නස තිබියේවා, මා වැනි සියයක හෝ දාහකගේ ප්‍රීති සොම්නස් ප්‍රකාශ කරනු ලැබීමට සියල්ල මනසෙන් ගැනීමට හැකිවන්නේය. යම්සේ අටළොස් යොදුනක් පැතිරෙමින් ගලන්නා වූ චන්දභාගා නදිය කුඩා වලක් හෝ කඳුරක් පිළිගැනීමට නොහැකි වන්නේය. මහා සමුද්‍රයම ඒවා පිළිගනී. චන්දභාගා නදිය තබා එවැනි නදී සියක් ද දාහක් ද ලක්‍ෂයක් ද මුහුද පිළිගනී. එයින් එහි අඩුවක් හෝ වැඩියක් හෝ නොවේ. එසේම මාගේ ශාස්තෲන් වහන්සේ මා වැනි ශ්‍රමණයන් සියකගේ ද දහසකගේ ද ලක්‍ෂයකගේ ද සොම්නස ප්‍රකාශ කරන්නේද සියල්ල සිතින් ගැනීමට හැකිවෙති. සෙසු ශ්‍රමණ බ්‍රාහ්මණාදීහු චන්දභාගාට කුඩා වලවල් කඳුරු මෙන් මාගේ සොම්නස පිළිගැනීමට නොහැකි වෙති. මාගේ ප්‍රීති සොම්නස ශාස්තෲන් වහම දන්වමියි පලඟින් නැගිට සම්කඩ ගසා දමා සවස මල් නැට්ටෙන් කඩා වැගිරෙන කාලයෙහි ශාස්තෲන් වහන්සේ වෙත එළඹ තමාගේ සොම්නස ප්‍රකාශ කරන්නේ “ස්වාමීනි, මෙසේ පැහැදුනෙමි” යනාදිය කීහ. එහි **එවං පසන්නො** - මෙසේ උපන් ශ්‍රද්ධාව, මෙසේ විශ්වාස කරමි යන අර්ථයයි.
**භීය්‍යො භිඤ්ඤතරො -** බොහෝ වූ අභිඤ්ඤා, අධික වූ උත්තරීතර ඤාණය. **සම්බොධියං** - සර්වඥතා ඤාණයෙහි රහත්මග ඤාණයෙහි හෝ අරහත්ත මාර්ගයෙන්ම බුදුගුණ නිෂ්ප්‍රදේශ වශයෙන් ගන්නා ලද්දේ වේ. දෙ අග සව්වෝ රහත් මගින්ම සාවක පාරමී ඤාණය ලබති. පසේ බුදුවරු පසේ බුදු ඤාණය ද බුදුවරු සර්වඥතා ඤාණය ද සියළු බුද්ධ ඤාණය ද යන සියල්ල රහත් මාර්ගයෙන්ම ඉටුවේ. එහෙයින් අරහත් මාර්ග ඤාණය සම්බෝධි වේ. එයින් උත්තරිතරව භාග්‍යවතුන් විසින් කළ යුත්තක් නැත. එහෙයින් කියන ලදී: “භගවා භීය්‍යොභිඤ්ඤතරො යදිදං සම්බොධියං” සම්බෝධියට වඩා අභිඤ්ඤතරවූවක් භාග්‍යවතුන් වහන්සේට නැත.
**උළාරා** - ශ්‍රේෂ්ඨය. මේ උළාර ශබ්දය උළාරානි ඛාදනීයානි ඛාදන්ති ආදියෙහි මිහිරෙහි ආවේය. “උළාරාය ඛලු භවං වච්ඡාය නො සමණං ගොතමං පසංසාය පසංසති” ආදියෙහි ශ්‍රේෂ්ඨ අර්ථයෙහිය. **“අප්පමාණො උළාරො ඔභාසො”** ආදියෙහි මහත් බවෙහි එය මෙහි ශ්‍රේෂ්ඨ අර්ථයෙහි ආවේය. එහෙයින් කියන ලදී “උළාරා සෙට්ඨො”. **ආසභී** - වෘෂභයාගේ ස්ථිර, කම්පා නොවීම, **එකං සො ගහිතො** - ඇසීමෙන් හෝ ඇදුරු පරපුරින් හෝ මෙසේ වී යයි හෝ පිටක සම්ප්‍රදායෙන් හෝ ආකාර පරිවිතක්කයෙන් හෝ දෘෂ්ටි වශයෙන් වටහා ගැනීමෙන් හෝ කර්ක හේතුවෙන් හෝ නය හේතුවෙන් හෝ නොකියා ප්‍රත්‍යක්‍ෂ ඤාණයෙන් පිළිවිද මෙන් ඒකාන්ත වශයෙන් ගන්නා ලද්දේ නිශ්චය කථා කියන ලද යන අර්ථයි.
**සීහ නාදො** - ශ්‍රේෂ්ඨ නාදය, මද බැවින් හෝ ගර ගර ශබ්දයෙන් නොව සිංහයකු මෙන් උතුම් නාදය නාද කෙළේය යන අර්ථයයි. “සැරියුත් හිමි” මේ දම් දෙසුම එසේ ඇරඹුයේ ඇයි? අනුයෝග දීම සඳහා. ඇතමෙක් සිංහනාද කොට තමාගේ සිටින නාදයෙහි පිළිපැදීමට නොහැකිය. විචාරයට අපොහොසත් වේ. ලේපයෙහි වැටුණු වඳුරකු මෙන් වේ. අපිරිසිදු ලෝහ දවනවිට පිළිස්සී අඟුරු වන්නා සේ මෙසේ ඣාමංගාර වේ. ඇතමෙක් සිංහ නාදයෙහි අනුයෝග දෙවීමට හැකිවේ. විචාරයට හැකිවේ. නිදොස් ලෝහ දවන විට මෙන් අධිකව බබළයි, එබඳු තෙරුන්. එහෙයින් උන්වහන්සේ අනුයොග ක්ෂම යයි දැන සිංහ නාදයෙහි පිළිපැදීම දෙවීමට මේ ධර්ම දේශනාව බුදුහිමි ඇරඹීය.
එහි **සබ්බෙ තෙ** - ඒ සියළු නය “මෙසේ සිල් යනාදියෙහි ලෞකික ලෝකෝත්තර වශයෙන් සීලාදිය විචාරයි. ඒවායේ විස්තර කථා මහාපදාන සූත්‍ර වර්ණනාවේ කියන ලදී.
**කිං පන සාරිපුත්ත යෙ තෙ භවිස්සන්ති** - අතීතය නිරුද්ධය. නොපැණවීම් බවට ගියාය. පහන් දැල්ලක් මෙන් නිවුනේය. මෙසේ නිරුද්ධ වූ කල්හි නො පැණවීම් බව ගිය කල්හි ඔබ කෙසේ දැන ගන්නෙහිද? අනාගත බුදුවරුන්ගේ ගුණ කිම ඔබ විසින් තමාගේ සිතින් පිරිසිඳ දන්නා ලදැයි අසන්නේ මෙසේ කීහ. කිම සාරිපුත්ත, අනාගත බුදුවරු පහළ නොවූහ. නො ඉපදුනහ. නූපන්හ. ඔව්හු ඔබ කෙසේ දන්නෙහිද? ඔවුන් ජනයන්ට අහසෙහි පියවර දක්වන්නා මෙනි. දැන් මා සමග එක විහාරයෙහි වසන්නේය. පිඬු පිණිස එකට හැසිරෙන්නෙහි, දම් දෙසනවිට දකුණු පස හිඳින්නෙහි, කිම මාගේ ගුණ තමාගේ සිතින් පිරිසිඳ දන්නා ලදැයි අනුව යොදන්නේ මෙසේ කීහ.
තෙරුන් වහන්සේ වනාහි විචාරණ විචාරණ දේ ස්වාමීනි. එසේ නොවේ යයි ප්‍රතික්ෂේප කරති. තෙරුන් වහන්සේගේ ද දන්නා ලද දේ ද නො දන්නා ලද දේ ද කිම උන්වහන්සේ තමන් දන්නා ලද තැන ද නොදන්නා ලද තැන ප්‍රතික්ෂේප කෙරේද? දන්නා ලද තැන නොකරයි. නොදන්නා ලද තැනම කරයි. තෙරුන් වහන්සේ වනාහි අනුයෝගය ආරම්භ කරන කල්හිම මේ අනුයෝගය සාවක පාරමී ඤාණ නොවේ යයිද සර්වඥ ඤාණයෙහි යයි දැන ගන්නාහ. තමාගේ සාවක පාරමී ඤාණයෙහි ප්‍රතික්ෂේප නොකොට සබ්බඤ්ඤුත ඤාණයෙහි ප්‍රතික්ෂේප කරයි. එහෙයින් මෙය ද දක්වයි. මාගේ භාග්‍යවතුන් වහන්සේ අතීත අනාගත වර්තමාන බුදුවරුන්ගේ සීල සමාධි පඤ්ඤා විමුක්ති කරුණු දැන ගැනීමට සමර්ථයහ.
**එත්ථ **- මේ අතීතාදියෙන් යුත් බුදුවරුන් කෙරෙහි. **අථ කිං චරහි** - ඉක්බිති කුමක් හෙයින් මෙසේ ඤාණය නැති කල්හි ඔබ විසින් මෙසේ කියන ලදදැය කියයි.
**ධම්මන්වයො** - ධර්මයේ ප්‍රත්‍යක්ෂයෙන්. ඤාණයේ අනුයෝග අනුගමනය කොට උපන් අනුමාන ඤාණයෙන් නය ගෙන දෙන්නා ලද්දේය. ශ්‍රාවක පාරමී ඤාණයෙහි සිට සබ්බඤ්ඤුත ඤාණය මේ ආකාරයෙන් දනමියි කියයි. තෙරුන්ගේ, නය ගැනීම අප්‍රමානය, අපරියන්තය, සබ්බඤ්ඤුත ඤාණයට ප්‍රමානයක් හෝ කෙළවරක් නැති සේ මෙනි. ධම්ම සේනාපතිගේ නය ගැනීම ද එසේය. එහෙයින් උන්වහන්සේ මෙයින් මෙවැනිය, මෙයින් අනුත්තරය යයි දැන ගනිති. තෙරුන්ගේ නය ගැනීම සබ්බඤ්ඤුත ඤාණ ගතික වේ. දැන් ඒ නය ගැනීම ප්‍රකට කිරීමට උපමාවක් දක්වන්නේ “සෙය්‍යථාපි භන්තෙ” යනාදිය කීහ. එහි යම් හෙයකින් මධ්‍යම ප්‍රදේශයේ නගරවල ආධාරක ප්‍රාකාරාදිය ස්ථිර හෝ දුර්වල වෙත්වා. හැම ලෙසින් ම එසේ නොවේවා. සොර සැක නොවේ. එහෙයින් එය නොගෙන ප්‍රත්‍යන්ත නගරයයි කිය.
**දළහුද්දාපං** - ස්ථිර ප්‍රාකාර පාදය. **දළහ පාකාර තොරණං** - ස්ථිර ප්‍රාකාරය ද ස්ථිර පිට්ඨිසංඝාටය (දැව වලල්ල) ද. **එකද්වාරං** - කුමක් හෙයින් කීද? බොහෝ දොරවල් ඇති නගරයෙහි බොහෝ පණ්ඩිත දෝවාරිකයන් විය යුතුය. එක දොරක එක්කෙනෙක් වටනේය. තෙරුන් වහන්සේගේ ද ප්‍රඥාව හා සමාන අනිකෙක් නැත. එහෙයින් තමාගේ පණ්ඩිත බව උපමාවක් සඳහා එක් දෝවාරිකයකු දැක්වීමට **එකං ද්වාරං** යයි කීහ. **පණ්ඩිතො** - පාණ්ඩිත්‍යයෙන් යුක්ත. **අනුපරියාය පථං -** අනුපරියාය නම් ප්‍රාකාර මාර්ගය. **පාකාර සන්ධිං **- ගඩොල් කැට දෙකක් ඉවත් කළ තැන. **පාකාර විවරං** - පවුර කැඩුණු තැන.
**චෙතසො උපක්කිලෙසො** - පංච නීවරණ සිත කෙළෙසති. කිලිටි කරති. තවත්, වෙහෙසති. එහෙයින් චෙතසො උපක්කිලෙසෙහි කියනු ලැබේ. **පඤ්ඤාය දුබ්බලී කරණෙ** - නීවරණ උපදිමින් නූපන් ප්‍රඥාවට ඉපදීමට නොදේ. එනිසා නුවණ දුර්වල කෙරේ යයි කියනු ලැබේ. **සුපතිට්ඨිත චිත්තා** - සතර සීවටන්වල හොඳින් පිහිට වූ සිත, **සත්තබොජඣංගෙ යථාභූතං** - සප්ත බොධ්‍යංග යථා ස්වභාවයෙන් වඩා. **අනුත්තරං සම්මා සම්බොධිං** - සර්වඥතා ඤාණය පිළිවිදියේ යයි දක්වයි.
තවද මෙහි **සතිපට්ඨානා** - විදර්ශනා සම්බෝධ්‍යංගය. අනුත්තර සම්මා සම්බෝධිය අරහත් වේ. සතිපට්ඨාන හෝ මාර්ග හෝ බොධ්‍යංග මිශ්‍ර වූ සම්මා සම්බෝධිය රහත්ම වේ. දීඝභාණක මහා සිව තෙරහු කීහ සතිපට්ඨානයෙහි විපස්සනා යයි ගෙන බොජඣඞග මාර්ගයෙහි ද සබ්බඤ්ඤුත ඤාණ යයි ගත් කල්හි සුන්දර ප්‍රශ්නයක් වන්නේය. මෙසේ වනාහි නොගත යුතුයයි මෙසේ ස්ථවිරයන් වහන්සේ සියළු බුදුවරයින්ගේ නීවරණ ප්‍රහාණයෙහි සතිපට්ඨාන භාවනාවෙන් සම්බෝධිය ද මධ්‍යයෙහි බිඳුණු රන්රිදී මෙන් නානත්ත බව පෙන්වයි.
මෙහි සිට උපමා සැසඳිය යුතුය. ආයුෂ්මත් සාරිපුත්ත හිමි ප්‍රත්‍යන්ත නගරය දැක්වීය. ප්‍රාකාරය දැක්වීය. පරියාය පථය දැක්වීය. ද්වාරය දැක්වීය. පණ්ඩිත දෝවාරිකයා දැක්වීය. නගරයට පිවිසෙන නික්මෙන ඕලාරික ප්‍රාණින් දැක්වීය. පණ්ඩිත දෝවාරිකයාට ඒ ප්‍රාණීන් ප්‍රකට බව දැක්වීය. එහි කිම කුමකින් සමානදැයි, නගරය මෙන් නිවණ, ප්‍රාකාරය මෙනි සීලය. පරියාය පථය මෙනි සමථය, ද්වාරය මෙනි අරිය මග්ග, පණ්ඩිත දෝවාරික මෙනි ධම්ම සේනාපති, නගරයට පිවිසෙන පිටවෙන ඕලාරික ප්‍රාණීන් මෙන් අතීත අනාගත වර්තමාන බුදුවරුන්ගේ සීලසමථාදියේ ප්‍රකට බව. මෙපමණකින් තෙරුන් භාග්‍යවතුන් වහන්සේට, මෙසේ මම සාවක පාරමී ඤාණයෙහි සිට ධර්මත්වයෙන් නය ගැනීමෙන් තමාගේ සිංහ නාදයට අනුයෝගය දෙන ලදී.
**“ඉධාහං භන්තෙ යෙන භගවා”** යයි මේ දේශනාව කුමක් හෙයින් ආරම්භ කරන ලද්දේද? සාවක පාරමී ඤාණය නිෂ්පත්තිය දැක්වීම සඳහා එහි අදහස මෙය: මම සාවක පාරමී ඤාණය ලබන්නේ හෝ වෙත පැමිණ නො ලැබුවෙමි. ඔබ වෙතම පැමිණ ඔබ ඇසුරු කරන්නේ ලැබුවෙමි, එහි ඉධ යනු නිපාත මාත්‍රයකි. ඔබවහන්සේ වෙත පැමිණියේ චීවරාදි හේතු නිසා නොව ධර්ම ශ්‍රවණය සඳහාය. මෙසේ පැමිණ ශ්‍රාවක පාරමී ඤාණය ලැබුවෙමි. තෙරුන් කවදා ධම්ම සවණ සඳහා පැමිණියේද? සූකර කත ලෙනෙහි බෑණා වූ දීඝනඛ පිරිවැජියාට වේදනා පරිග්‍රහ සූත්‍රාන්තය දේශනා කරන දිනයේය. එදාම සාවක පාරමී ඤාණය ලැබීය. එ දවස ස්ථවිරයෝ තට ගෙන භාග්‍යවතුන් වහන්සේට පවන් සලමින් සිටියේ ඒ දේශනාව අසා එහිම සාවක පාරමී ඤාණය අත්පත් කෙළේය. **උත්තරුත්තර පණීත පණීතං** - වඩ වඩා උසස් සහ වඩ වඩා ප්‍රණීතව දෙසූහ. **කණ්හ සුක්ක සප්පටිභාගං -** කළු මෙන්ම සුදුද. එය ද විපාක සහිත කොට. කළුහැර සුදු සුදු හැර කළු යයි මෙසේ පටිබාග කොට කළු සුදු දෙසූහ. සුදු (හොඳ) දේශනා කරන්නේ ද උත්සාහ සහිතව විපාක සහිතව දෙසූහ.
**තස්මිං ධම්මෙ අභිඤඤා ඉධෙකචචං ධම්මෙසු නිට්ඨමගමං** - මෙහි උන්වහන්සේ දෙසූ ධර්මයෙහි ඇතැම් සාවක පාරමී ඤාණය දැන ධර්මවල නිෂ්ටාවට එළඹේ. කවර නම් ධර්මවලද? චතුසච්ච ධර්මවල මෙහි මේ තෙරවරුන්ගේ සංවාදයකි කළුවැල් වාසී සුම්ම තෙර පළමුව කියයි. චතුස්සත්‍ය ධර්මවල දැන් නිෂ්ටාවට යෑමට කරුණක් නැත. අස්සජි මහතෙරුන් දුටු දිනයේ උන්වහන්සේ පළමු මාර්ගයෙන් චතුසච්ච ධර්මවල නිෂ්ටාවට ගියහ. පසුව සූකරකත ලෙණෙහි ඉහළ තුන් මගින් චතුසච්ච ධර්මවල නිෂ්ටාවට ගියහ. මේ ස්ථානයෙහි බුදු ගුණවල - නිෂ්ටාවට ගියහ. තිලොක නගරවාසි චූලසීව තෙර සියල්ල එසේ කියා මේ ස්ථානයෙහි **ධම්මෙසු** - යනු රහත් බවෙහි නිෂ්ටාවට ගියහයි කීය. දීඝ භාණක තිපිටක මහාසිව තෙර වනාහි පළමු වාරය කියා මේ ස්ථානයෙහි **ධම්මෙසු** - සාවක පාරමී ඤාණයෙහි නිෂ්ටාවට ගියේ යයි කියා බුදුගුණ නය මගින් පැමිණියේ යයි කීහ.
**සත්ථරි පසීදිං** - මෙසේ ශ්‍රාවක පාරමී ධර්මවල නිෂ්ටාවට ගොස් භාග්‍යවතුන් වහන්සේ ඒකාන්තයෙන් සම්මා සම්බුද්ධ යයි ශාස්තෲන් වහන්සේ කෙරෙහි අතිශයින් පැහැදුනෙමි. **ස්වාක්ඛාතො භගවතා ධම්මො** - මනාව කියන ලද මනාව දේශනා කරන ලද මාර්ගයට පමුණුවන ඵලයට පමුණුවන රා දොස් මෝ - මැඩීමට සමත්ය.
භාග්‍යවත් බුදුරදුන්ගේ සංඝයා වහන්සේ ද වංක ආදි දොස් රහිත මනා පිළිවෙත්හි පිළිපන්නේ ප්‍රසන්න වෙමි භාග්‍යවතුන් වහන්ස යයි දක්වයි.
දැන් දිවා ස්ථානයෙහි හිඳ සමවැදුණු සොළොස් අපරම්පරිය ධර්ම දැක්වීමට, “අපරම්ප භන්තෙ එතදානුත්තරියං” යන දේශනා ඇරඹීය. එහි **අනුත්තරියං **- අනුත්තර භාවය. **යථා භගවා ධම්මං දෙසෙති** - යම්සේ යම් ආකාරයකින් යම් දේශනාවක් භාග්‍යවතුන් වහන්සේ දේශනා කරති ද එය ඔබගේ දේශනාවට වඩා අනුත්තර යයි කියයි. **කුසලෙස ධම්මෙසු** - ඒ දේශනාවෙන් කුසල ධර්මයන් හිඳ භාග්‍යවතුන් වහන්සේම අනුත්තර යයි දක්වයි. ඒ දේශනාව එහි භූමින් දක්වන්නේ කුසල ධර්මයන්හි යයි කීය. **තත්‍රිමෙ කුසලා ධම්මා** - එහි කුසල ධර්මයන්හි කී පදයෙහි මේ කුසලදහම් නමැයි දතයුතු. එහි නිරෝ අර්ථයෙන් නිරවද්‍ය අර්ථයෙන් දක්‍ෂභාව අර්ථයෙන් විවේක අර්ථයෙන් සැපවිපාක අර්ථයෙන් කුසල් පස් අයුරු යයි දතයුතුය. ඒවායින් ජාතක පරියායට පැමිණ ආරෝග්‍ය අර්ථයෙන් කුසල යයි කියනු ලැබේ. සුත්‍රාන්ත පර්යායට පැමිණ අනවද්‍ය අර්ථයෙන් අභිධර්ම පර්යායට පැමිණ දක්ෂභාව, විවේක, සැපවිපාක අර්ථයෙන්. මේ ස්ථානයෙහි බාහිය සූත්‍රාත්ත පරියායෙන් අනවද්‍ය අර්ථයෙන් කුසල යයි දත යුතුය.
**චත්තාරො සතිපට්ඨානා** - තුදුස් අයුරු කායානු පස්සනාව, නවවිධ වේදනානු පස්සනාව, සොළොස් අයුරු චිත්තානුපස්සනාව, පංචවිධ ධම්මානු පස්සනාව සතිපට්ඨානයයි. මෙසේ නානා නයවල බෙදා සමථ විපස්සනා මග්ග වශයෙන් ලෞකික ලෝකෝත්තර මිශ්‍රව සතර සතිපට්ඨාන දේසනා කරන ලදී. ඵල සතිපට්ඨානය මෙහි අභිප්‍රේත නොවේ. **චත්තාරො සම්මප්පධානා** -උදව් දීම් අර්ථයෙන් ඒක ලක්ෂණය. කෘත්‍ය වශයෙන් නානා විධය. මෙහි භික්ෂුව නූපන්නා වූ පව් අකුසල් දහම් නො ඉපදීම් සඳහා යයි ආදි නයින් සමථ විපස්සනා මග්ග වශයෙන් ලෞකික ලෝකෝත්තර මිශ්‍රව සතර සම්‍යක් ප්‍රධාන දේශනා කරන ලදී. **චත්තාරො ඉද්ධිපාදා** - සමෘද්ධිවීම් අර්ථයෙන් එක් සංග්‍රහයකි. ඡන්දාදි වශයෙන් නානා ස්වභාව වේ. “මෙහි භික්ෂුව ඡන්ද, සමාධි, පධාන සංඛාර යුකත ඉද්ධිපාද වඩයි” ආදි නයින් සමථ විපස්සනා මග්ග වශයෙන් ලෞකික ලෝකෝත්තර මිශ්‍රව සතර සෘද්ධිපාද දේශනා කරන ලදී.
**පඤ්චින්ද්‍රියානි **- අධිපති අර්ථයෙන් ඒක ලක්ෂණ වේ. අධිමොක්ඛාදි ස්වභාව වශයෙන් නානාභාව වේ. සමථ විපස්සනා මග්ග වශයෙන් ලෞකික ලෝකෝත්තර මිශ්‍රව ශ්‍රද්ධාදි පංච ඉන්ද්‍රිය දේශනා කරන ලදී**. පඤ්ච බල** - උපස්ථම්භක අර්ථයෙන් කම්පා නොවන අර්ථයෙන් ඒක සංග්‍රහය. ස්ව ලක්ෂණ වශයෙන් නානා ස්වභාව වේ. සමථ විපස්සනා මග්ග වශයෙන් ලෞකික ලෝකෝත්තර මිශ්‍රව ශ්‍රද්ධාදි පංච බල දේශනා කරන ලදී. **සත්තබොජඣංගා** - පැමිණවීම් අර්ථයෙන් ඒකවිධය. උපස්ථාන ආදි ලක්‍ෂණයෙන් විවිධ වේ. සමථ විපස්සනා මග්ග වශයෙන් ද ලෞකික ලෝකෝත්තර වශයෙන්ද සත්ත බොජ්ඣංග දේශනා කරන ලදී.
**අරියො අට්ඨංගිකො මග්ගො** - හේතු අර්ථයෙන් ඒකවිධය. දර්ශනාදි ස්ව ලක්ෂණයෙන් නානා ස්වභාව වේ. සමථ විපස්සනා මාර්ග වශයෙන්ම ලෞකික ලෝකෝතතර මිශ්‍රව අරිය අට්ඨංගික මග්ගය දේශනා කරන ලදී.
“ස්වාමීනි මෙහි භික්ෂුව ආශ්‍රවයන්ගේ කළ ක්‍ෂය පිණිස” මෙය කුමක් ආරම්භ කරන ලදද? සාසනයේ අවසාන දැකීම සඳහා හුදෙක් සාසනයේ මාර්ගයෙන්ම අවසානය නොවේ. රහත් ඵලයෙන් වේ. එනිසා එය දැක්වීමට මෙය ආරම්බ කරන ලදැයි දත යුතුය. **එතදානුත්තරියං භනෙත කුසලෙසු ධම්මෙසු** - ස්වාමීනි මේ කුසල ධර්මවල මේ දේශනා අනුත්තරිය වේ. **තං භගවා** - භාග්‍යවතුන් වහන්සේ ඒ දේශනා සියල්ල නිරවශේෂයෙන් දැනගන්නාහ. **තං භගවතො** - ඒ දේශනා භාග්‍යවතුන් වහන්සේගේ නිරවශේෂ දැන ගැනීමටය.
**උත්තරිං අභිඤ්ඤෙය්‍යං නත්ථි** - ඉහළට දැනගත යුතු දෙයක් නැත. මෙය නම් මෙයින් අන්‍ය වූ ධර්මයක් හෝ පුද්ගලයෙක් හෝ භාග්‍යවතුන් වහන්සේ නො දන්නේ යයි මෙය නැත. **යදභිජානං අඤ්ඤො සමණෙ වා** - ඔබ විසින් නොදන්නා ලද යමක් අන්‍ය ශ්‍රමණයෙක් හෝ බ්‍රාහ්මණයෙක් හෝ දැනගන්නේ භගවත්හු ඊට අධිකව අභිඤ්ඤතරව ප්‍රඥාවන්ත වන්නාහ. **යදිදං කුසලෙසු ධම්මෙසු** - මෙහි යදිදං නිපාත වේ. කුසල ධර්මයන්හි භාග්‍යවතුන් වහන්සේ වැඩි තරම් උත්තරීතර කෙනෙක් නැතැයි මෙහි අර්ථයයි. මෙසේ භාග්‍යවතුන් වහන්සේට කුසල ධර්මයන්හි අනුත්තර යයි දක්වන්නේ මේ කරුණින් ද මෙසේ මම භාග්‍යවතුන් වහන්සේ කෙරෙහි ප්‍රසන්න වූ යෙම් යයි දක්වති. මෙයින් පසුව **“අපරං පන”** ආදියෙහි විශේෂ තැන්ම වර්ණනා කරමි. පෙරවාර සමාන ඒවා කියන ලද නයින්ම දත යුතුය.
**ආයතන පණ්ණත්තිසු** - ආයතන පැනවීම් ආදියෙහි දැන් ඒ ආයතන පැණවීම් දක්වන්නේ “ඡ ඉමානි භන්තෙ” යනාදිය කීහ. මේ ආයතන කථා වනාහි විසුද්ධි මාර්ගයෙහි විස්තර වශයෙන් කියන ලදී.
**එතදානුත්තරියං භන්තෙ ආයතන පණ්ණත්තීසු** - යමෙක් ආයතන පැණවීම්වල අජඣත්ත බාහිර විස්තර වශයෙන් මෙසේ කරන දේශනා එතදානුත්තරිය වේ. සෙස්ස කියන ලද නයින්මය.
**ගබ්භාවක්කනතිසු** - ගැබට බැස ගැනීමෙනි (පිළිසිඳීමෙහි) ඒ ගැබට පිවිසීම් දක්වන්නේ “ස්වාමීනි මෙය සතරකැයි යනාදිය කීහ. එහි **අසම්මජානා** - නොදන්නේ, මුළා වී “මව්ගැබට බසී” පටිසන්ධි වශයෙන් පිවිසෙති, **ඨාති** - වසයි. **නික්ඛමති **- නික්මෙන්නේද නොදන්නේ මුළාව නිමෙයි. **අයං පඨමා** - පළමුවැන්න වේ. **මාතුකුච්ඡි ඔක්කමති -** පිවිසීම දන්නේ මුළා නොවී පිවිසේ. මේ දෙවැන්නයි. මෙය අසූමහ තෙරවරුන්ගේය. සාමාන්‍ය මනුෂ්‍යයින්ගේ පළමු වැන්නය. ගැබට
**සම්පජානො** - පිවිසීම. ඔව්හු පිවිසීම දනිති. විසීම සහ නික්මීම නොදනිති.
[missing trans]
මේ තුන්වැන්නයි. මේ අග්ගසාවක දෙනම පච්චෙක බෝධි සත්වයින් ද මේ තුන්වන ගැබ් පිවිසීමෙන් පිළිසිඳ ගනිති. ඔව්හු කර්මජ වාතයෙන් හිස යටට පා උඩට නොයෙක් සිය පුරිස් ප්‍රමාණ ප්‍රපාත මෙන් යෝනි මුඛෙයට වැටී යතුරු සිදුරෙන් ඇතකු මෙන් සම්බන්ධ වූ යොනි මුඛයෙන් නික්මෙන්නේ අනන්ත දුක්වලට පැමිණෙති. එහෙයින් ඔවුන්ට අපි නික්මෙමු යයි දැනුමක් නැත. මෙසේ පුරන ලද පාරමී ඇති සත්වයන්ට ද මෙබඳු ස්ථානයෙහි මහත් දුක් උපදී. ගැබ් විසීමෙහි කලකිරිමට වටීමය. නො ඇලීමට වටීමය.
**අයං චතුත්ථ** - මෙය සර්වඥ බෝධිසත්වයන්ගේ වශයෙන් සිව්වැනි ගැබ් පිවිසීමයි. සර්වඥ බෝධිසත්වයා මව්කුස පිළිසිඳ ගන්නේ ද දනී. එහි වසන්නේ ද දනී. නික්මෙන්නේ ද දනී. නික්මෙන කාලයෙහි ද ඔහු කර්මජ වාතයෙන් පා උඩට හිස පහතට කොට තැබීමට නොහැකි වේ. දෑත් දිගු කොට ඇස් දල්වා සිටියේ නික්මෙයි, භවාග්‍රය හා අවීචිය අතර අනිත් තුන් කාලයෙහි දන්නෝ නම් නැත, සබ්බඤ්ඤ බෝධිසත්වයා හැර. එහෙයින්ම උන්වහන්සේ මව්ගැබට පිවිසෙන විට ද නික්මෙන විට ද දස සහශ්‍රී ලෝක ධාතුව කම්පා වේ. මෙහි සෙස්ස කියන ලද නයින් දත යුතුයි.
**ආදෙසන විධාසු** - ආදේශන කොට්ඨාශවල දැන් ඒ ආදේශන විධි දක්වන්නේ “**චතස්සො ඉමා”** යනාදිය කීහ. **නිමිත්තෙන ආදිසති** - පැමිණ නිමිත්තෙන් ගිය නිමිත්තෙන් සිටි නිමිත්තෙන් හෝ මෙය සිදුවන්නේ යයි කියයි.
මේ එහි වස්තුවයි. එක් රජෙක් මුතු තුනක් ගෙන පුරෝහිත විචාළේය. ඇදුර, මගේ අතේ මොනවාද? එක් හූනෙක් මැස්සකු ඇල්ලීමට පැන්නේය. මැස්සා පළා ගියේය. ඒ එක් මැස්සාගේ මිදීම බැවින් මහරජ මුතු යයි කීය. මුතු තමා කීයද? හේ නැවත නිමිති බැලීය. ලඟ කුකුළකු තෙවරක් හැඬලීය. බමුණා මහරජ, තුනයි කීය. මෙසේ ඇතමෙක් පැමිණ නිමිත්තෙන් කියයි. මේ උපායෙන් ගිය සිටි. නිමිතිවලින් ද කියත් යයි දත යුතුය.
**අමනුස්සානං** - යක් පිසස් ආදීන්. **දෙවතානං **- චාතුම්මහා රාජිකාදීන්. **සද්දං සුත්වා** - අන්‍යයාගේ සිත දැන කියන්නන්ගේ ශබ්දය අසා. **විතක්කවිප්ඵාර සද්ද** - විතක්ක විප්ඵාර වශයෙන් උපන් දොඩවන්නන්ගේ නිදාගැනීම් ප්‍රමාදාදියේ **ශබ්ද සුත්වා** - ඒ ශබ්දය අසා සිතන්නේ ඔහුගේ ඒ ශබ්දය උපන්නේ ඔහුගේ වශයෙන් මෙසේ ද ඒ මනස යයි කියයි. **මනො සංඛාර පණිහිතා** - චිත්ත සංඛාර මනාව පිහිටුවන ලදී. **විතක්කෙස්සති** - සිතන්නේය පවත්නේ යයි දනී. දන්නේ ද පැමිණීමෙන් දනී. පූර්වභාගයෙහි හොඳයි. සමාපත්තිය කෙළවර සිත බලා දනී. **ආගමනෙ න ජානාති** - කසිණ පරිකම්ම කාලයේම යම් ආකාරයකින් මේ කසින භාවනා ආරම්භ කරන ලද ද ප්‍රථම ධ්‍යානය හෝ.. චතුර්ථ ධ්‍යානය හෝ අෂ්ඨ සමාපත්ති හෝ නිපදවන්නේ යයි දනී. **පුබ්බයොගෙ ජානාති** - පළමු විපස්සනාවෙන් ඇරඹුයේම දනී. **යෙන** - යම් ආකාරයකින්. මෙතෙම විපස්සනාව අරඹන ලද්දේ සෝවාන් මාර්ගය හෝ නිපදවන්නේ යයි දනී. ඇතුළු සමාපත්ති යම් ආකාරයකින් මේ මනෝ සංඛාර මනාව පිහිටුවන ලද්දේ මෙනම් සිතට අනතුරුව මෙනම් සිතුවිල්ල සිතන්නේ යයි මෙයින් නැගී සිටි කල මොහුට හානභාගිය හෝ ඨිතිභාගය හෝ, විශේෂ භාගිය හෝ නිබ්බෙධ භාගිය හෝ සමාධිය වන්නේය. අභිඥා හෝ උපදවන්නේ යයි දනී.
එහි චෙතොපරිය ඤාණලාභී පෘථග්ජනයා පෘථග්ජනයාගේ සිතම දැනගනී. ආර්යයන්ගේ නොවේ. ආර්යන් කෙරෙහි ද පහළ පහළ වූවෝ ඉහළ ඉහළ ආර්යන්ගේ දැන නොගනිති. ඉහළ ආර්යන්ට පහළ ආර්යන්ගේ සිත් දැනගත හැකිය. ආර්යන් කෙරෙහි ද සෝවාන් පුද්ගලයා සෝවාන් ඵල සමාපත්තියට සමවදී. සකදාගාමි අනාගාමි-අරහා අරහත්තඵල සමාපත්තියට සමවදී. ඉහළ වූවෝ පහළ සමාපත්තිවලට සම නොවදිත්, **තථෙව තං හොති** - මෙය ඒකාන්තයෙන්ම එසේම වේ. **චේතෝපරිය** වශයෙන් දැන ගන්නා ලද්ද වෙනත් ආකාරයකට නොවේ. සෙස්ස පෙර නයින්ම යෙදිය යුතුය.
**ආතප්පමන්වාය** - යනාදිය බ්‍රහ්මජාලයෙහි විස්තර කරන ලද්දේමය. මෙය වනාහි එහි සංක්ෂේපයයි. **ආතප්පං** - වීරිය එය සඳහාම උත්සාහ කරනු ලබන්නේ **පධාන** - වේ. අනුව යෙදිය යුත්තේ **අනුයොග **- වේ. **අප්පමාදං** - සිහිය වෙනස් නොවීමය. **සම්මා මනසිකාරං** - අනිත්‍යයෙහි අනිත්‍යයයි ආදි වශයෙන් පවත්නා උපාය මනසිකාරයයි. **චෙතො සමාධිං** - ප්‍රථම ධ්‍යාන සමාධිය. **අයං පඨමා දස්සන සමාපත්ති** - මේ දෙතිස් ආකාර පිළිකුල් බව මෙනෙහි කොට පිළිකුල් දසුන් වශයෙන් උපදවන ලද ප්‍රථම ධ්‍යාන සමාපත්ති පළමු දර්ශන සමාපත්ති නම් වේ. යම් හෙයකින් ඒ ධ්‍යානය පාදක කොට සෝවාන් වේ ද මෙය නිෂ්පර්යායෙන් පළමු දසුන් සමාපත්ති වේ.
**අතික්කම්ම ච -** ඉක්මවාද **ඡවිමංස ලොහිතං** - සිවිය ද මස් ද ලේ. **අට්ඨිං පච්චවෙක්ඛති** - ඇට ඇට යයි ප්‍රත්‍යවෙක්ෂා කරයි. ඇට ඇට යයි ප්‍රතිවේක්ෂා කොට ඇට අරමුණු කොට උපදවන ලද දිබ්බචක්ඛු පාදක ධ්‍යාන සමාපත්තිය දෙවන දසුන් සමාපත්ති නම් වේ. ඉදින් එම ධ්‍යානය පාදක කොට සකෘදාගාමි මාර්ගය නිපදවන්නේ ද මෙය නිෂ්පර්යායෙන් දෙවන දසුන් සමාපත්ති වේ. කාල හාලක වැසි සුම්ම ථෙර තුන්වන මාර්ගය දක්වා සුදුසු යයි කීය.
**විඤ්ඤාණ සොතං** - විඤ්ඤාණයම වේ. **උභයතො අබ්බොච්ඡින්නං** කොටස් දෙකින්ම නොසිඳුණු. **ඉධලොක පතිට්ඨාපිතඤ්ච** - ඡන්ද රාග වශයෙන් මෙලොව පිහිටන ලද. දෙවන පදයෙහි ද මෙම නයයි. කර්මය හෝ කර්මයෙන් එළඹෙන්න මේ ලෝකයෙහි පිහිටියේ නම් වේ. කර්මභවය අඳිනු ලබන්න පරලොවෙහි පිහිටියේ නම් වේ. මෙයින් කුමක් කියන ලදද? සේඛ පෘථග්ජනයින්ගේ චේතොපරිය ඤාණය කියන ලදී. සේඛ පෘථග්ජනයින්ගේ චේතොපරිය ඤාණය වනාහි තෙවන දසුන් සමාපත්ති නම් වේ.
ඉධ ලොකෙ **අප්පත්තිට්ඨිතඤච** - ඡන්දරාග නැතිනිසා මේ ලෝකයේ නො පිහිටන ලද්දේ වේ. දෙවන පදයෙහි ද මෙම නයයි. කර්මය හෝ කර්මයෙන් නොයන ලද්ද මේ ලෝකයෙහි නොපිහිටන ලද නම් වේ. කර්ම භවය නො අදනා ලද බැවින් පරලෙව්හි නොපිහිටන ලද නම් වේ. මෙයින් කුමක් කියන ලදද? රහතන් වහන්සේගේ චේතොපරිය ඤාණය සිව්වැනි දසුන් සමාපත්ති නම් වේ.
තව ද දෙතිස් ආකාරයෙහි ඇරඹූ විපස්සනාව ද පළමු දසුන් සමාපත්ති වේ. ඇට අරමුණු කොට ඇරඹූ විපස්සනාව දෙවන දසුන් සමාපත්ති වේ. සෙඛ පෘථග්ජනයින්ගේ චෙතොපරිය ඤාණය රහතුන්ගේ චෙතොපරිය ඤාණය ද යන මේ දෙක වනාහි නිශ්චලය. අන්‍ය වූ නයක් ප්‍රථම ධ්‍යානය පළමු දසුන් සමාපත්ති වේ. ද්වීතීය ධ්‍යානය දෙවන දසුන් සමාපත්ති වේ. තෘතිය ධ්‍යානය තුන්වන දසුන් සමාපත්ති වේ. සතරවන ධ්‍යානය සතරවන දසුන් සමාපත්ති වේ. එසේම පළමු මාර්ගය පළමු දසුන් සමාපත්ති වේ. දෙවන මාර්ගය දෙවන දසුන් සමාපත්තිය ද තුන්වන මාර්ගය තෙවන දසුන් සමාපත්තිය ද සිව්වන මාර්ගය සිව්වන දසුන් සමාපත්තිය ද වේ. මෙහි සෙස්ස පෙර නය අනුව යෙදිය යුතුය.
**පුග්ගල පණ්ණත්තීසු** - ලෝක ව්‍යවහාර වශයෙන් සත්වයා, පුද්ගලයා මිනිසා, පුරුෂයා යයි මෙසේ ලෝක ව්‍යවහාරයෙහි පනවන ලදී. බුදුවරුන්ගේ වනාහි සම්මුති කථා පරමත්ථ කථා යයි කථා දෙවර්ගයකි. මේ සම්මුති කථාය.
දැන් යම් පුද්ගල පැණවීමෙහි භාග්‍යවතුන් වහන්සේ අනුත්තර වේ. ඔහු දක්වන්නෝ “ස්වාමීනි පුද්ගලයෝ භාග්‍යවතුන් වහන්සේ අනුත්තර වේ. ඔව්හු දක්වන්නෝ “ස්වාමීනි පුද්ගලයෝ සත් දෙනෙක් උභතොභාග විමුත්ත යයි” යනාදිය කීහ. එහි **උභතො භාග විමුත්තො** - භාග දෙකින් මිදුණු අරූප සමාපත්තියෙන් රූප කායෙන් මිදුනේ වේ. මාර්ගයෙන් නාම කායෙන් මිදුනේ වේ. හෙතෙම අරූප සමාපත්ති සතරේ එකිනෙකින් නැගිට සංස්කාර සම්මර්ශනය කොට රහතුන්ගේ සතරේ නිරෝධයෙන් නැගිට රහත් බවට පැමිණ අනාගාමියා ද වශයෙන් පස්විධ වේ.
මෙහි පෙළෙහි වනාහි “උභතොභාග විමුත්ත පුද්ගලයා කවරේද මෙහි ඇතමෙක් අෂ්ට විමොක්‍ෂය කයින් ස්පර්ශ කොට වෙසෙති. නුවණින් දැක ඔවුන්ගේ ආශ්‍රව ක්ෂීණ වේ. මෙසේ අෂ්ට විමෝක්‍ෂලාභීන් වශයෙන් ආයේය. **පඤ්ඤා විමුත්තො** - ප්‍රඥාවෙන් මිදුණු හේ ශුෂක විදර්ශක ද ධ්‍යාන සතරින් නැගිට රහත් වූ සතර දෙනාදැයි වශයෙන් පස් ආකාර වේ.
පෙළෙහි වනාහි අට්ඨවිමොක්ඛ පටිපක්ඛ වශයෙන්ම ආයේය. යම්සේ කීහ අෂ්ට විමෝක්ෂයෙහි කයින් පහසා නොවෙසේමය. ප්‍රඥාවෙන් දැක ආශ්‍රව පරීක්ෂිණ වීය. මේ පුද්ගලයා ප්‍රඥා විමුත්තයා වේ.
පහසින් සාක්ෂාත් කරන්නා **කාය සක්ඛි** - නම් වේ. යමෙක් ධ්‍යානය පළමුව ස්පර්ශ කර පසුව නිරෝධ නිර්වාණය සාක්ෂාත් කරන්නේ හේ සෝවාන් ඵලයෙහි සිට රහත් මාර්ගස්ථාන දක්වා සවැදෑරුම් වේ යයි දත යුතුයි. එහෙයින් කීහ: මෙහි එක් පුද්ගලයෙක් අෂ්ට විමෝක්‍ෂයන් කයින් ස්පර්ශ කර වෙසේ. නුවණින් ඔහු දැක ඇතමෙක් ආශ්‍රවයන් ක්ෂීණ කෙරේ. මේ පුඟුලා කාය සක්ඛි වේ.
දෘෂ්ටියට පැමිණියේ දිට්ඨිප්පත්ත වේ. එහි සංක්ෂේප ලක්‍ෂණ මෙසේය: සංස්කාර දුක යයි නිරෝධය සැපයයි දන්නා ලදී. දක්නා ලද්දේ, දැනගන්නා ලද්දේ. සාක්ෂාත් කරන ලද්දේ ස්පර්ශ කරන ලද්දේ **දිට්ඨිප්පත්තයා** - වේ. මෙහි ද විස්තර වශයෙන් කායසක්ඛියා මෙන් සවැදෑරුම් වේ. එහෙයින් කියන ලදී. මෙහි ඇතැම් පුද්ගලයෙක් මෙය දුකයයි ඇති සැටියේ දැන ගනී.... මෙය දුක්ඛ නිරෝධ ගාමිනී ප්‍රතිපදාව යයි ඇති සේ දැනගනී. තථාගතයන් වහන්සේ දේශිත ධර්මය ප්‍රඥාවෙන් දක්නා ලද්දේ ප්‍රඥාවෙන් හැසිරෙන ලද්දේ මේ පුද්ගලයා දිට්ඨිප්පත්ත යයි කියනු ලැබේ.
ශ්‍රද්ධාවෙන් මිදුනේ **සද්ධාවිමුත්ත** - යයි කියනු ලැබේ. හේ ද කියන ලද නයින් ම සවැදෑරුම් වේ. එයින් කියන ලදී: මෙහි එක් පුද්ගලයෙක් මෙය දුක යයි.... මෙය දුක්ඛ නිරෝධගාමිනී ප්‍රතිපදාවයයි ඇති සැටියෙන් දැනගනී. තථාගත දේසිත ධර්මය ප්‍රඥාවෙන් දක්නා ලද්දේ ප්‍රඥාවෙන් හැසිරෙන ලද්දේ මේ පුද්ගලයා සද්ධාවිමුත්තයා යයි කියනු ලැබේ. මොවුන් අතරෙන් සද්ධා විමුත්තයාගේ මාර්ග ක්‍ෂණයෙහි පූර්වභාගය අදහන්නාක් මෙන් විශ්වාස කරන්නාක් මෙන් ස්ථිර සේ පිහිටියාක් මෙන් ද කෙලෙසුන් ක්ෂය කළේ වේ. දිට්ඨිප්පත්තයාගේ මාර්ග ක්‍ෂණයෙහි පූර්වභාගය කෙලෙසුන් සිඳින ඤාණය අදන්ධව, තියුණු, සූරව උසුලයි. එහෙයින් නොතියුණු කඩුවකින් කෙසෙල් සිඳින්නේ සිඳුණු තැන් ඔප මට්ටම් නොවේ. කඩුව වහා නො උසුලයි. ශබ්දය ඇසේ. බලවත් උත්සාහයක් කළයුතු වේ. සද්ධාවිමුත්තයාගේ පූර්වභාග භාවනා මෙබඳු වේ. යම්සේ වනාහි ඉතා තියුණු කඩුවකින් කෙසෙල් කඳක් කැපූ තැන් ඔප මට්ටම් වේ. වහා කඩුව උසුලයි. ශබ්දය නො ඇසේ. බලවත් උත්සාහයක් අවශ්‍ය නොවේ. මෙබඳු රූප වූ ප්‍රඥා සද්ධාව විමුත්තයාගේ මාර්ග භාවනාවේ පූර්වභාගයයි දත යුතුය.
ධර්මය සිහි කෙරේනුයි **ධම්මානුසාරී** - වේ. ධම්මො යනු ප්‍රඥාවයි. ප්‍රඥාව පූර්වංගම වූ මාර්ගය වඩයි යනු අර්ථය වේ. සද්ධානුසාරියෙහි ද මෙම නයයි. මේ දෙකෙහිම සෝවාන් මාර්ගස්ථයාම වේ. මෙය කියන ලදී: “යම් පුද්ගලයෙකු සෝවාන් ඵලය අවබෝධ කිරිම සඳහා පිළිපන්නේ පඤ්ඤින්ද්‍රය අධික වේ නම් ප්‍රඥාවත් හේ ප්‍රඥා පෙරටු වූ ආර්ය මාර්ගය වඩයි. මේ පුද්ගලයා ධම්මානුසාරි යයි කියනු ලැබේ.
එසේම සෝවාන් පලය අවබෝධ කිරීම සඳහා පිළිපන් යම් පුද්ගලයෙකුගේ සද්ධින්ද්‍රිය අධික වේ නම් ශ්‍රද්ධාවත් වූ හේ ශ්‍රද්ධා පෙරටු වූ ආර්ය මාර්ගය වඩයි. මේ පුද්ගලයා සද්ධානුසාරි යයි කියනු ලැබේ. මෙය මෙහි සංක්ෂේපයයි. උභතෝභාගාදි මුත්ත කථා විස්තර වශයෙන් විසුද්ධි මාර්ගයේ පඤ්ඤාභාවනා අධිකාරයෙහි කියන ලදී. එහෙයින් එහි කියන ලද නයින්ම දතයුතුයි. මෙහි සෙස්ස පෙර නයින්ම යෙදිය යුතුයි.
**පධානෙසු** - මෙහි බලවත් උත්සාහ කිරිම වශයෙන් සත් බොජඣංග පධානයෝ යයි කියන ලදී. ඒවායේ විස්තර කථාව මහා සතිපට්ඨාන සූත්‍රයේ කියන ලද නයින්ම දත යුතුය. මෙහි සෙස්ස පෙර නයින්ම යෙදිය යුතුය.
දුක්ඛා පටිපදාදියෙහි මේ විස්තර නයයි. “එහි දුක්ඛා පටිපදා දන්ධාභිඤ්ඤා පඤ්ඤාව කවරේද? දුකසේ අපහසුවෙන් සමාධිය උපදවන්නාට ඒ ස්ථානය දන්ධව දැනගන්නා යම් ප්‍රඥාවක් දැන ගැනීම (පජානනා). අමොහො ධම්මවිචය සම්මාදිට්ඨිය දන්ධ පටිපදාවෙන් දන්ධ අභිඥා ප්‍රඥාව වේ. දුක්ඛ ප්‍රතිපදාවේ බිප්පාභිඤ්ඤා ප්‍රඥාව කවරේද? දුකසේ අමාරුවෙන් සමාධිය උපදවන්නාට ඒ ස්ථානය වහා දැනගනීද ඒ දැනගැනීමේ ප්‍රඥාව...සම්මාදිට්ඨිය දුක්ඛ ප්‍රතිපදාවෙන් කිප්පාභිඤ්ඤා ප්‍රඥාව. මෙය දන්ධ ප්‍රතිපදාවේ බිප්පාභිඤ්ඤා ප්‍රඥාව වේ. එහි සුඛා පටිපදා දන්ධා භිඤ්ඤා ප්‍රඥාව කවරේද? සුවසේ පහසුවෙන් සමාධිය උපදවන්නාට ඒ ස්ථානය දන්ධව අභිජනනය කරන්නාගේ පජානනයයි. සුඛාපටිපදා බිප්පාභිඤ්ඤා කවරේද? සුවසේ පහසුවෙන් සමාධිය උපදවන්නේ ඒ ස්ථානය වහා වැටහේ ද ඒ ප්‍රඥාව වේ.
**නචෙව මුසා වාදුප සංහිතං** - දොඩමලු වීමේ සිටින්නා ද කථා මාර්ගය නොසිඳ කියන්නා ද මෙහි ඇතැම් භික්ෂූන් මුසාවාද උපසංහිතව නොකියයි. **නචවෙභූතියං** - දොඩමලු වීමේ සිටින්නා භේදකර වචන නො කියයි. **න පෙසුණියං** - එයටම මෙය පර්යාය වචනයකි. භේදකර වචනවලින් ප්‍රියභාවය නැතිකිරීමෙන් **පෙසුණයං** - යයි කියනු ලැබේ. මහාසීව තෙරුන් වහන්සේ කීහ: **න ච සාරම්හජං** - සාරමභජ වූ වචන නොකියයි. ඔබ දුසිල්දැයි විචාල කල, ඔබගේ ඇදුරා දුසිල් යයි හෝ ඔබගේ ඇවත් යයි විචාල කල්හි මම පිඬු පිණිස හැසිර පැළලුප් නුවරට ගියෙමියි ආදි නයින් බාහිර වික්‍ෂේප කථා ප්‍රවෘත්ති හෝ කරණුත්තරිය වචන නොකියයි. **ජයාසෙක්ඛො** - ජය පෙරටුව ජය අපේක්ෂාවෙන් නොකියයි. **මන්තා මන්තා ච වාචං භාසති** - මෙහි මන්තා යනු ප්‍රඥාව යයි කියනු ලැබේ. **මන්තාය** - ප්‍රඥාවෙන් නැවත මන්තා යනු පරික්ෂා කොට මෙය කියන ලද්දේ වේ. දොඩමලුවීමෙහි සිටින්නා දවස මුළුල්ලේ කථා කරන්නේ ප්‍රඥාවෙන් පරික්ෂා කොට යෝග්‍ය කථාව කියයි. **නිධානවතිං **- සිතේ තබා ගැනීමට සුදුසු **කාලෙන** - සුදුසු කාලයෙහි,
මෙසේ කියන ලද වචන මුසා නොවේ. කේලාම් නොවේ. පරුෂ නොවේ. කයිරාටික නොවේ. ප්‍රලාප නොවේ. මෙබදු වූ වචන චතුස්සත්‍ය නිශ්‍රිත ද දසකථාවත්ථු නිශ්‍රිත සත්තිස් බෝධිපාක්ෂික ධර්ම නිශ්‍රිත ද ශික්ෂාත්‍රය නිශ්‍රිත ද තෙළෙස් ධුතාංග නිශ්‍රිත ද මාර්ග නිශ්‍රිද දැයි කියනු ලැබේ. එයින් කීහ. “ස්වාමීනි මෙය අනුත්තරිය වේ. දොඩමලුවීමේ ඇලිමේ”.
**සච්චො චස්ස සද්ධොවා** - සීලාචාරයෙහි සිටි භික්ෂුව සත්‍යවාදී වන්නේය, සත්‍ය කථා ඇත්තේ ද වේ. ශ්‍රද්ධා සම්පන්න ද වේ. යට සත්‍ය කීවා නොවේද? මෙහි නැවත කුමක් හෙයින් කියන ලද්දද? යට වාක් සත්‍යය කියන ලදී. සීලාචාරයෙහි සිටින භික්ෂුව වනාහි යටත් පිරිසෙයින් භස්ස කථාවෙහි ද කෙළි කථාවෙහි ද බොරු නොකියයි. යනු දැක්වීමට මෙහි කියන ලදී. දැන් හේ දහමින් සෙමෙන් ජීවිත ගෙනයයි යනු දැක්වීම සඳහා “න ච කුහකො” කුහකයෙක් නොවේය ආදිය කියන ලදී. එහි කුහක ආදිය බ්‍රහ්මජාල සූත්‍රයෙහි විස්තර කරන ලදී.
**ඉන්ද්‍රියෙහි ගුත්තද්වාරො භොජනෙ මත්තඤ්ඤු** - ඉන්ද්‍රියන් සයෙහි සංවරය, භාජනයෙහි ප්‍රමාණ දැනීම. **සමකාරී** - සමානව හැසිරීම කයින් වචනයෙන් මනසින් කාය වංකාදිය හැර සමානව හැසිරේ යන අර්ථයයි. **ජාගරියානුයොගමනුයුත්තො** - රැදාවල් කොටස් හයක් කොට දාවල් සක්මනින් හිඳීමෙන් යයි කියන ලද නයින් යුක්ත ප්‍රයුක්තව වාසය කරයි. **අතන්දිතො** - කම්මැලි නැති. ශරිර මැලි නැති. **ආරද්ධවිරියො **- කායික වීර්යයෙන් ද ආරද්ධ විරිය වේ. සමූහයාගෙන් ඈත්ව සතර ඉරියව්වෙහි අට ආරම්භ වස්තු වශයෙන් හුදකලා වාසය කිරීම. චෛතසික වීර්යයෙන් ද ආරද්ධ විරිය වේ. කෙලෙස් සමූහයා හැර විවේකීව අෂ්ට සමාපත්ති වශයෙන් එකලා විහරණය. තවද කෙලෙස් ඉපදීම වලක්වා චෛතසික වීර්යයෙන් ආරද්ධවිරිය වේ. **ඣායී** - අරමුණු ලක්‍ෂණ උපනිජඣාන වශයෙන් ධ්‍යායී, **සතිමා** - කල්ගිය කතා ද සිහි කිරිමට සමත් සිහියෙන් යුක්තව.
**කල්‍යාණ පටිභාණො** - කථා කිරීමේ ශක්තියෙන් යුක්ත සහ වැටහීමේ ශක්තියෙන් යුක්ත. යුක්ත පටිභාන මිස මුත්ත සම්භාන නොවේ. වංගීස තෙරුන් මෙන්. **ගතිමා** - ගමන සමර්ථ ප්‍රඥාවෙන් යුක්ත. **ධිතිමා** - ධාරණා සමකමින් යුත්. **මතිමා **- මෙහි මති යනු ප්‍රඥාව කියන ලදී. එහි යට ශ්‍රමණ ධර්ම කරුණ වීර්ය කියන ලදී. මෙහි බුද්ධ වචන ගන්වන වීර්යයි. එසේම යට විදර්ශන ප්‍රඥාව කියන ලදී. මෙහි බුද්ධ වචන ගන්වන ප්‍රඥාවයි. **න ච කාමෙසු ගිද්ධො** - වස්තුකාම ක්ලේශ කාමයන්හි නො ඇළුණු. **සතො ච නිපකො** - ඉදිරියට යෑම ආපසු ඒම ආදි ස්ථාන සතෙහි සිහියෙන් ද නුවණින් ද යුක්තව හැසිරේ යන අර්ථය වේ. **නෙපක්කං** - එය ප්‍රඥාවෙන් යුක්ත වූයේ නිපක යයි කියන ලදී. මෙහි සෙස්ස ද පෙරනයින්ම යෙදිය යුතුය.
**පච්චත්තං යොනිසො මනසිකාරා** - තමාගේ උපාය මනසිකාරයෙන්. **යථානුසිට්ඨං තථා පටිපජ්ජමානා** - මා අනුසාසනා කළ සේ දෙන ලද අනුසානාව අනු පිළිපදින්නේ, “සංයෝජන තුන ක්‍ෂීණ කිරීම” යනාදිය කියන ලද අර්ථ වේ. සෙස්ස මෙහි පෙර සේ යෙදිය යුතුය.
**පරපුග්ගල විමුත්ති ඤාණො -** සෝවාන් ආදි පරපුද්ගලයන්ගේ ඒ ඒ මගින් කෙලෙස් විමුත්ති ඤාණයෙන් මෙහි සෙස්ස පෙර පරිදි යොදන්න.
**අමුත්‍රාසි එවං නාමො** - කෙනෙක් පෙර වාසය සිහි කරන්නේ හාත්පසින් ගනු ලබමින් යති. කෙනෙක් පිරිසිදු ස්කන්ධම සිහි කරති. කෙනෙකුට හැකි වේ. කෙනෙකුට නොහැකි වේ. එහි යමෙක් හැකිවේද ඔහු අනුව නොගෙන නොහැකි වූ තැනැත්තා අනුව ගන්නා ලදී. නොහැකි වූ තැනැත්තා කුමක් කෙරේද? සුද්ධ ස්කන්ධම සිහි කරමින් ගොස් නොයෙක් ජාති ලක්‍ෂයක් මත්තේ සිට නම්ගොත් හාත්පසින් ගනු ලබන්නේ බසී. එය දක්වන්නේ “එවං නාමොති” මෙසේ නම් යනාදිය කීහ. **සො එවමාහ** හේ දිට්ඨිගතිකව මෙසේ කීය. එහි කිසිවක් “ශාස්වත” යයි කියා “ඒ සත්වයෝ හැසිරෙති” කියන්නහුගේ වචන පෙර අපර නොගැලපේ. දිට්ඨිගතිකයා වනාහි මෙය නොසලකයි. දිට්ඨිගතිකයාගේ ස්ථානයක් හෝ නියමයක් හෝ නැත. මෙය විසඳයි. මෙය විසඳා මෙය ගනී යයි මෙය බ්‍රහ්මජාලයෙහි විස්තාරිතය. **අයං තතියො සස්සතවාදො** - ස්ථවිරයෝ ලාභියාගේ වශයෙන් ශාස්වත වාද තුන කීහ. භාග්‍යවතුන් තාර්කික වාදය ද ගෙන බ්‍රහ්ම ජාලයෙහි සතරක් කියන ලදී. මේ වාද තුනේ විස්තර කථාව බ්‍රහ්මජාලයෙහි කී නයින් ම දත යුතුය. මෙහි සෙස්ස ද පෙර නයින් ම විස්තර කළ යුතුය.
**ගණනාය වා** - පිඬුගණනින්. **සංඛාතෙන** - නොකැඩුණු මනෝ ගණනින්. දෙකම පිඬු ගණනම දක්වයි. මෙය කියන ලදී. “වර්ෂයන්ගේ සියය වශයෙන් දහස වශයෙන් ලක්ෂය වශයෙන් කෝටි වශයෙන් පිඬු කොට ද මෙපමණ වර්ෂ සීයක් හෝ මෙපමණ වර්ෂ දාහක්, කෝටියක් හෝ යයි මෙසේ ගණනය කිරීමට නොහැකි වේ. ඔබ වනාහි තමාගේ දස පාරමිතා පුරන ලද බැවින් සර්වඥතා ඥානයෙහි මනාව අවබෝධ කරන ලද්දේ, යම් හෙයකින් අනාවරණ ඤාණය සුර ලෙස ලබාගනී ද එහෙයින් අපට දේශනා ඤාණ හැකියාව පෙරටුව වර්ෂ ගණනාවක් ඇතුළත් කොට කල්ප ගණනාවක් පිරිසිඳ මෙපණක් දක්වව් යයි දක්වයි. පෙළෙහි අර්ථය ද කී ලෙසින්ම වේ. මෙහි සෙස්ස ද පෙර නයින්ම යෙදිය යුතුය.
**එතදානුත්තරියං භන්තෙ සත්තානං චුතූපපාත ඤාණෙ** - ස්වාමීනි මේ සත්ත්වයන්ගේ යම් චුති පටිසන්ධි වශයෙන් ඤාණ දේශනා වේද ඒවා ඔබගේම අනුත්තර වූ අතීත බුදුවරයෝ ද මෙසේ දේශනා කළහ. අනාගතයේ ද මෙසේම දේශනා කරන්නාහ. ඔබවහන්සේ ඒ අතීත අනාගත බුදුවරයන්ගේ ඤාණය සමග සසඳාම දේශනා කරන ලදහ. මේ කාරණයෙන් මෙසේ ප්‍රසන්න වූ මම ස්වාමීනි ඔබ භගවත් යයි දක්වමි. පෙළෙහි අර්ථය වනාහි විස්තර කළයුතුමය.
**සාසවා ස උපධිකා** - සදොස් වූ, දෝෂාරෝපනය. **නොඅරියාති වුච්චති** - ආර්ය සෘද්ධිය යයි නොකියනු ලැබේ. **අනාසවා අනුපධිකා** - නිදොස් වූ, දෝෂාරෝපනය නොකිරීම. **අරියාති වුච්චති** - ආර්ය සෘද්ධිය යයි කියනු ලැබේ. **අප්පටිකූළ සඤ්ඤී තත්ථ විහරති**. කෙසේ අප්පටිකුල සඥීව එහි වෙසේද? පිළිකුල් සතුන් කෙරෙහි මෛත්‍රිය පතුරයි. සංස්කාරවල ධාතු සංඥාව ලඟට පමුණුවයි. යම්සේ කීහ. “පිළිකුළෙහි නොපිළිකුල් හැඟීම් ඇතිව වෙසෙන්නේ කෙසේද?” ඉටු නොවූ වස්තුවෙහි මෛත්‍රිය හෝ පතුරුවයි. ධාතු වශයෙන් හෝ සිහිකරයි. **අප්පටිකුළෙ පටික්කුල සඤ්ඤී තත්ථ විහරති** - නො පිළිකුල් සතුන් කෙරෙහි අසුභ හැඟීම් ඇති කරයි. සංඛාරවල අනිත්‍ය සංඥාව එලවයි. එයින් කීහ “නො පිළිකුල් සතුන් කෙරෙහි පිළිකුල්ව වෙසෙන්නේ කෙසේද?” ඉටු අරමුණෙහි අසුභය පතුරවයි. අනිත්‍ය වශයෙන් බලයි. මෙසේ සෙසු පදවල ද අර්ථය දත යුතුය.
**උපෙක්ඛ කො තත්ථ විහරති** - ඉටුවෙහි නො ඇලෙන්නේ, අනිටුවෙහි සිත නරක් නොකර ගන්නේ, අසමව බැලීමෙන් මෝහය උපදවයි. මෙසේ නූපදවමින් අරමුණු සයෙහි උපේක්ෂා සයෙන් බලන්නේ වාසය කරයි. **එතදානුත්තරියං භන්තෙ ඉද්ධි විධාසු** - ස්වාමීනි, යම් මේ සෘද්ධි දෙකෙහි මෙසේ දේශනා එතදානුත්තරිය වේ.’ **තං භගවා** - භාග්‍යවතුන් වහන්සේ ඒ දේශනය නිරවශේෂයෙන් සියල්ල දැනගනිති. **තං භගවතො** - ඒ දේශනය නිරවශේෂයෙන් භාග්‍යවතුන් වහන්සේගෙන් දැනගනු ලැබීමෙන් **උත්තරිං අභිඤ්ඤෙයයං නත්ථි** - ඉහළට දැනගැනීමක් නැත. මෙය නම් මෙයින් අන්‍ය දහමක් හෝ පුඟුලෙක් හෝ භාග්‍යවතුන් වහන්සේ නොදන්නාක් නම් නැත. **යදභිජානං අඤ්ඤො න සමණො වා බ්‍රාහ්මණො වා** - ඔබ වහන්සේ විසින් අනිභිඥාන වූ යමක් අන්‍ය ශ්‍රමණයෙක් හෝ බ්‍රාහ්මණයෙක් හෝ දැන ගනි ද භාග්‍යවතුන් වහන්සේ එය ඔවුනට වඩා අධිකතරව දැන ගන්නේය. **යදිදං ඉද්ධිවිධාසු** - මෙහි යදිදං නිපාතයකි. සෘද්ධි විෂයෙහි භාග්‍යවතුන් වහන්සේට වඩා උත්තරීතරයෙක් නැත. අතීත බුදුවරු ද මේ සෘද්ධි දෙක දක්වන ලදහ. අනාගත බුදුවරු ද මෙයම දක්වන්නාහ. ඔබ වහන්සේ උන්වහන්සේලාගේ ඤාණය සසඳා මෙය දේශනා කළහ. මෙසේ භාග්‍යවතුන් වහන්සේ සෘද්ධි විෂයෙහි අනුත්තර යයි දක්වන්නේ මේ කරුණින් ද මෙසේ ප්‍රසන්න වූ මම ස්වාමීනි, භගවත් යයි දක්වයි. මෙපමණකින් ධම්මසේනාපති දිවා ස්ථානයේ හිඳ සොළොස් අපරමපරිය ධර්මය සම්මර්ශනය කෙළේ එයම දක්වන ලද්දේය.
දැන් අන්‍ය වූ ආකාරයකින් භාග්‍යවතුන් වහන්සේ ගුණ දක්වන්නේ “යන්තං භන්තෙ” යනාදිය කීහ. එහි **සද්ධෙන කුලපුත්තෙන** - ශ්‍රද්ධා කුල පුත්‍රයෝ නම් අතීත අනාගත වර්තමාන බෝධිසත්වයෝය. එහෙයින් යම් සබ්බඤ්ඤු බෝධි සත්වයෙක් පැමිණිය යුතු යයි කියන ලද්දේ වේ. කුමකට පැමිණිය යුතුද? නව ලෝකෝත්තර ධර්මයට. ආරද්ධ වීරියෙන ආදියෙහි ථාමො යනාදි සියල්ල විරිය පරියාය වචන වේ. එහි **ආරද්ධ විරියෙන** - උදව් කරන වීර්ය. **ථාමවත** - ථාම සම්පන්න ස්ථිර විරිය. **පුරිසථාමෙන** - ඒ වීර්යයෙන්. පුරුෂ වීර්යයෙන් පැමිණිය යුතු යමක් කියන ලද්දේ වේ. අනතුරු පද දෙකෙහි ද මෙම නයයි.
**පුරිසධොරයෙහනා -** අසම ධුර වූ බුදුවරුන් විසින්ම ඉසිලිය යුතු ධූරය, ඒ ධුරය ඉසිලීම සමත් අරුතෙන් මහා පුරිසෙන වේ. **අනුප්පත්තං භගවතා** - අතීතානාගත බුදුවරුන් පැමිණිය යුතු සියල්ලට පැමිණ භගවත්හුගේ එක ගුණයක්වත් අඩු නැතැයි දක්වයි. **කාමෙසු කාමසුඛල්ලිකානුයොගං** - වස්තු කාමයන්හි කාම සැපයෙහි ඇලීම, යම්සේ කෙණිය ජටිලාදි අන්‍ය ශ්‍රමණ බ්‍රාහ්මණයෝ පරලෝකය කවරෙක් දනීද දැන්මේ පරිබ්බාජිකාවගේ මෘදු වූ ලෝම දෙඅත් ස්පර්ශය සැපයයි ඔව්හු කොණ්ඩ බැඳි පරිබ්‍රාජිකාවන් පිරිවරා සිටිති. පැමිණි පැමිණි අරමුණු රස විඳිමින් කාම සැපයෙහි යෙදෙති. එසේ නොවේ යයි දක්වයි.
**හිනං **- ලාමක වූ. **ගාමං** - ගාමවාසීන්ගේ ධර්මතා. පොථුපජ්ජනිකං පෘථග්ජනයා විසින් සෙව්නා ලද. **අනරියං** - නිද්දෝස වූ ආර්යන් විසින් නොසෙව්නා ලද. **අනත්ථසංහිතං** - අනර්ථයෙන් යුත්. **අත්තකිලමථානුයොගං** - තමාගේ තැවීම් පරිතාපනයෝගයෙන් යුත්. **දුක්ඛං** - දුකින් යුත්. සමහර ශ්‍රමණ බ්‍රාහ්මණයෝ මේ සුව විඳිමු යයි කාය කිලමථයට පැමිණෙති. එයින් මිදෙමු යයි කම්සුව කාම සැප ඔස්සේ දුවති. භාග්‍යවතුන් වහන්සේ එසේ නැත. භාග්‍යවතුන් වහන්සේ වනාහි මේ අන්ත දෙක දුරුකර “මහණෙනි, යම් මධ්‍යම ප්‍රතිපදාවක් ඇති නිසා එයින් තථාගතයන් විසින් අවබෝධ කරන ලද චක්ඛු කරණී ඇත. යහපත් ප්‍රතිපදාව මෙසේ කියන ලදී. එයින් පිළිපන්නේ එහෙයින් අත්ත කිලමථානු යෝගය නැතැයි යනාදිය කීහ.
**අභිචෙතසිකානං** - කාමාවචර සිත් ඉක්මවා සිටී යන අර්ථයයි. දි**ට්ඨධම්මසුඛවිහාරං** - මේ ආත්මභාවයෙහිම සැපවිහරණවල. පොට්ඨපාද සූත්‍රයෙහි පීති සහගත දුතිය ධ්‍යානික ඵලසමාපත්තිය කියන ලදී. පාසාදික සූත්‍රයෙහි මාර්ග සහිත විදර්ශනා පාදක ධ්‍යානය. දසුත්තර සූත්‍රයෙහි සතරවන ධ්‍යානික ඵලසමාපත්තිය. මේ සම්පසාදනීය සූත්‍රයෙහි දිට්ඨධම්ම සුබ විහාර ධ්‍යාන කියන ලදී. **නිකාම ලාභී**. කැමති දේ ලබන. **අකිච්ඡලාභී** - පහසුවෙන් ලබන. **අකසිරලාභී** - මහත් සේ ලබන
**එකිස්සා ලොකධාතුයා** - දස දහසක් ලෝකධාතු, ක්‍ෂේත්‍ර තුනකි. ජාති, ආණා සහ විෂය කේෂ්ත්‍ර වශයෙනි. එහි ජාති ක්ෂේත්‍රය නම් දස දහසක් ලෝකධාතුව! එය වනාහි තථාගතයන් වහන්සේගේ මව්කුස පිළිසිඳ ගන්න, බිහිවන, අභිනිෂ්ක්‍රමණ කරන, බුදුවන, දම්සක් පවත්වන, ආයු සංස්කාරය හරින, පිරිනිවන්පාන අවස්ථාවල කම්පා වේ. කෝටි ලක්ෂයක් සක්වල වනාහි ආණා ක්ෂේත්‍ර නම් වේ. ආටානාටිය, මොරපරිත්ත, ධජග්ග පරිත්ත, රතන පරිත්තාදියේ අණ මෙහි පවතී. විසය ක්ෂේත්‍රයෙහි පරිමාණයක් නැත. බුදුවරුන්ගේ වනාහි ඤාණය යම්තාක් ද එපමණ ඤෙය්‍ය (දතයුතු) වේ. ඤෙය්‍ය යම් පමණ ද එපමණ ඤාණය වේ. ඤාණය කෙළවර ඤෙය්‍ය වේ. ඤෙය්‍ය කෙළවර ඥාණය වේ යන වචනයෙන් අවිසය වූවක් නම් නැත.
මේ ක්‍ෂේත්‍ර තුණෙහි මේ සක්වල හැර අන්‍ය සක්වල බුදුවරු උපදිති යයි සුත්‍රයක් නැත. නො උපදිති යයි ඇත. පිටක තුණකි. විනය සුත්තන්ත අභිධම්ම. සංගීති තුනකි. මහා කස්සප සංගීති, යසත්ථෙර සංගීති සහ මොග්ගලීපුත්ත තිස්සථෙර සංගීති. මේ සංගීති තුනෙහි ආරූඪ කළ ත්‍රිපිටක බුද්ධ වචනයෙහි මේ සක්වල හැර අන් තැන්වල බුදුවරු උපදිතියයි සූත්‍රයක් නැත. නො ඉපදිති යයි ඇත.
**අපුබ්බං අචරිමං** - පෙර පසු නොවී. එකට නො උපදිති. පෙර හෝ පසු හෝ උපදිතියි කියන ලද්දේ වේ. බෝ පලඟෙහි බුදු නොවී නො නැගිටින්නෙමියි හුන් කාලයෙහි සිට මව්කුස පිළිසිඳ ගන්නා කාලය දක්වා පෙර යයි නොදත යුතුය. ධාතු තිබෙනතුරු බුදුහු වැඩ සිටිති. එහෙයින් මේ අතර අන්‍ය බුදු කෙනෙකුගේ උපත නිවාරිතය. ධාතු පිරිනිවි කල්හි අන්‍ය බුදුවරයෙකුගේ උපත නිවාරිත නොවේ.
අතුරුදහන් තුනකි. **පරියත්ති අන්තරධානං පටිවෙධ අන්තරධානං පටිපත්ති අන්තරධානං** - එහි පරියත්ති යනු තුන්පිටකයයි. පටිවෙධ - සත්‍ය ප්‍රතිවේධයයි. පටිපත්ති - ප්‍රතිපදාවයි. එහි පටිචේධය ද පටිපත්ති ද තිබුනත් නැතත් එක් කලෙක ප්‍රතිවේධකර භික්ෂු බොහෝ වෙති. මේ භික්ෂුව පෘථග්ජන යයි ඇඟිල්ල දික්කර දැක්විය යුතුවේ. මේ ද්වීපයෙහි ම එක්වරක පෘථග්ජන භික්ෂුවක් නම් නොවීය. ප්‍රතිපදාව පුරන්නේ සමහර කාලෙක බොහෝ වෙති. සමහර කාලෙක අල්ප වෙති. මෙසේ පටිචේධය ද පටිපත්තිය ද තිබුණත් නැතත් සාසන පැවැත්මට පරියත්තිය ප්‍රමාණවත්ය. පණ්ඩිතයා ත්‍රිපිටකය අසා ඒ දෙක පුරති.
අපේ බෝසතාණන් මෙන් ආළාර සමීපයේ පස් අභිඥා සත් සමාපත්ති උපදවා නේවසඤඤා නාසඤ්ඤා සමාපත්තියට පරිකර්ම විචාළේය. හේ නොදනිමියි කීය. ඉක්බිති උද්‍රක සමීපයේ අවබෝධ කළ විශේෂය සසඳා නේවසඤ්ඤා නාසඤ්ඤායතනයට පරිකර්ම විචාළේය. හේ කීවේය. ඒ වචනය අතරතුරම මහසත් තෙම එය ඉපද වීය. එසේම ප්‍රඥාවත් භික්ෂුව පරියත්තිය අසා ඒ දෙකම පුරයි, එහෙයින් පරියත්තිය පැවති විට සාසනය පැවතියේ වේ. යම් කලෙක එය අතුරුදහන් වේද? පළමුව අභිධම්ම පිටකය නැතිවෙයි. එහි සියල්ලට පළමුව පට්ඨානය අතුරුදහන් වෙයි. අනුක්‍රමයෙන් පසුව ධර්ම සංගනී එය අතුරුදහන් වූ කල ඉතිරි පිටක දෙක පවතින තුරු සාසනය පවතී.
සූත්‍ර පිටකය අතුරුදහන් වන කල පළමුව අංගුත්තර නිකායේ ඒකාදසක නිපාතය පටන් ඒකක නිපාතය අතුරුදහන් වෙයි. අනතුරුව සංයුත්ත නිකාය, චක්ක පෙය්‍යාලයෙහි පටන් ඔඝතරණය දක්වා අතුරුදහන් වෙයි. ඉන් අනතුරුව මජ්ඣිම නිකාය ඉන්ද්‍රියභවන සූත්‍රයේ පටන් මූලපරියාය සූත්‍රය දක්වා අතුරුදහන් වෙයි. ඉන් අනතුරුව දීඝනිකායේ දසුත්තර සූත්‍රයේ සිට බ්‍රහ්මජාල සූත්‍රය දක්වා අතුරුදහන් වෙයි. කෙනෙක් ගාථා දෙකක් අසා මාර්ගයට යයි. සාසනය දැරීමට නොහැකි වෙයි. සභිය පුච්ඡා ආලවක පුච්ඡා මෙන් ද ඒවා වනාහි කාශ්‍යප බුදුන්ගේ කාලයේ අතරය. සාසනය දැරීමට නොහැකි වූහ.
පිටක දෙක අතුරුදහන් වී විනය පිටකය තිබෙන තුරු සාසනය පවතී. පරිවාර බන්ධක උභතො විභංග අතුරුදහන් වී මාතිකා තිබෙනතුරු සාසනය පවතී. මාතිකාව නැසී ප්‍රාතිමෝක්ෂ පබ්බජ්ජා උපසම්පදා පවතින තුරු ද සාසනය පවතී. ලිංගය (වේශය) මාර්ගයට යයි. සුදුවත් සාසන වංසය වනාහි කාශ්‍යප බුදුන්ගේ කාලයේ සිට සාසනය දැරීමට නොහැකි විය. පිළිසිඹියා පත්වූවන්ගෙන් වසර දහසක් පැවතියේය. සඩභිඤාවලින් වසර දහසක් ත්‍රිවිද්‍යාවෙන් වසර දහසක් ශුෂ්ක විදර්ශකවලින් වසර දහසක් ප්‍රාතිමෝක්‍ෂයෙන් වසර දහසක්දැයි (පන්දහසක්) සත්‍ය ප්‍රතිවේධයෙන් පසු සීල භේදයෙන් පසු සාසනය පසුබසී. එතැන් පටන් අන්‍ය බුදුවරයෙකුගේ උපත නොවලක්වන ලදී.
පිරිනිවන් පෑම් තුනකි. කෙලෙස් පිරිනිවුම බෝධි පල්ලංකයේ (ආසනය) විය. ඛන්ධ පරිනිබ්බානය කුසිනාරාවෙහි විය. ධාතු පිරිනිවීම අනාගතයෙ වන්නේය. සාසනය නැසෙන කාලයෙහි මේ දිවයිනෙහි ධාතු (ලංකාව) රැස් වී මහාචේතිය (රුවන්වැලිසෑය) වෙත යයි. මහ සෑයෙන් නාග දීපයේ රාජායතන චේතිය වෙත එතැනින් මහාබෝධි පල්ලංකයට නාග භවන දෙව්ලෝ බඹ ලෝ ධාතු ද මහ බෝ පලඟට යයි. අබටක් සා ධාතු ද අතර මග නොනසී. සියළු ධාතු මහ බෝ පලඟට රැස්ව රන් කඳක් මෙන් එකට ඝන වී සවනක් රස් විහිදුවයි. දස දහසක් සක්වල පැතිරෙයි.
ඉන්පසු දස දහසක්වල දෙවියෝ රැස්වෙති. අද ශාස්තෲන් වහන්සේ පිරිනිවන් පාති. අද සාසනය අවසන් වෙයි. දැන් අවසාන දර්ශනයයි. මේ අපගේ දශබල බුදුන්ගේ පිරිනිවි දවසයි. මහත් කරුණාව කරති. අනාගාමි ක්ෂීණශ්‍රාවයන් හැර සෙස්සෝ තමාගේ ස්වභාවයෙන් සිටීමට නොහැකි වෙති. ධාතුවලින් තෙජෝ ධාතු නැගී බඹලොව දක්වා උඩට යයි. අබටැක් පමණ ධාතු ද පවතින විට එකම ජාලයක් වේ. ධාතු විනාශයට ගිය කල්හි පැවැත්ම නවති. මෙසේ මහත් ආනුභාවයක් දක්වා ධාතු අතුරුදහන් වූ කල්හි සාසනය අතුරුදහන් වූයේ නම් වෙයි.
මෙසේ අතුරුදහන් වනතුරු **අචරිම** - වේ. මෙසේ අපුබ්බ අචරිමව බුදුවරු නූපදිති. ආශ්චර්ය නොවන නිසා බුදුවරු ආශ්චර්ය මනුෂ්‍යයෝය කීහ. මහණෙනි එක් පුද්ගලයෙක් ලොව පහළ වේ. හේ ආශ්චර්ය මනුෂ්‍යයෙකි. කවුරුද? තථාගත අරහත් සම්මා සම්බුද්ධයන් වහන්සේය. ඉදින් දෙන්නෙක් හෝ සතර දෙනෙක් හෝ අට දෙනෙක් හෝ දහසය දෙනෙක් හෝ එකට උපදින්නාහු නම් ආශ්චර්ය නොවන්නේය. එක් විහාරයක චේතිය දෙකකට ලාභ සත්කාර මහත් නොවේ. භික්ෂු බොහෝ වේ නම් ආශ්චර්ය නොවන්නේය. එහෙයින් නූපදිති. දේශනාවේ විශේෂ භාවයෙන් ද යම්සේ සතිපට්ඨානාදි ධර්මය එකෙනෙක් දේශනා කරයි. අන්‍යයෙක් ඉපදුනොත් භේද දේශනා කරයි. එයින් අසිරිමත් නොවේ. එක් කෙනෙක් ධර්මය දේශනා කරනවිට ආශ්චර්ය වන්නේය. විවාද නැති වන්නේය. බොහෝ බුදුවරු පහළ වූ කල බොහෝ ආචාර්යවරුන්ගේ අතවැස්සන් මෙන් අපගේ බුදුන් ප්‍රසාදිතය. අපගේ බුදුන් මධුරස්සරය, ලාභිය, පින්වන්ත යයි වාද කරන්නාහුය. එහෙයින් මෙසේ නූපදිති.
තව ද මේ කරුණ මිලිඳු රජු ඇසුරෙන් නාගසේන හිමි විස්තර කෙළේය. එහි කියන ලදී: ස්වාමීනි නාගසේනයන් වහන්ස, භාගවතුන් විසින් මෙයද කියන ලදී.
“මහණෙනි, එකම ලෝකධාතුවක අරහත් සම්මා සම්බුද්ධ දෙනමක් පෙර පසු නොවී උපදින්නාහු නම් මෙය සිදු නොවේ.” ස්වාමීනි, නාගසේනයන් වහන්ස, සියළු තථාගතවරු සත්තිස් බෝධිපාක්ෂික ධර්ම දේශනා කරති. චතුරාර්ය සත්‍ය කියති. ත්‍රිවිධ ශික්ෂාවෙහි ම හික්මවති. අප්‍රමාද ප්‍රතිපත්තියේම පිහිටීමට අනුසාසනා කරති. ස්වාමීනි නාගසේනයන් වහන්ස, සියළු තථාගතයන්ගේ එකම දේශනාවය, එකම කථාවය, එකම ශික්ෂා පදය, එකම අනුසාසනාවය. ඒක ක්ෂණයෙහි බුදුවරුන් දෙදෙනෙකු නූපදින්නේ කුමන කරුණකින්ද? එක බුදුවරයෙකුගේ පහළවීමෙන් මේ ලෝකය එලිය වැටුනේය. බුදුවරු දෙන්නෙක් පහළ වේ නම් දෙදෙනෙකුගේ ප්‍රභාවෙන් මේ ලෝකය බොහෝ සෙයින් එලිය වැටෙන්නේය. අවවාද දෙන්නේ ද බුදුවරු දෙදෙනෙකුට පහසු වන්නේය. අනුසාසනා කිරීමට ද පහසු වන්නේය. එහි මේ කාරණය මගේ සැකය නැතිවෙන්න කියනු මැනවි.
මහරජ, මේ දස දහසක් සක්වල එක බුදුවරයෙක් ම දරන්නේය. එක බුදුවරයෙකුගේ ගුණම දරන්නේය. ඉදින් බුදුවරු දෙනෙකු පහළ වේ නම් මේ දස දහසක් සක්වල නොදරන්නේය. එසේ වුවහොත් සැලෙන්නේය. කම්පා වන්නේය. නැමෙන්නේය. කරබාන්නේය. විශේෂයෙන් නැමෙන්නේය. විසිරෙන්නේය. විනාශ වන්නේය. නැසීමට පැමිණෙන්නේය.
මහරජ යම්සේ නැවක් එක පුරුෂයකු සන්තරණය (ප්‍රවාහන) කිරීමට හැකි වන්නේය. දෙවන පුරුෂයෙක් පැමිණියොත් පළමු පුරුෂයා මෙන් ආයු වණ්ණා වය පමණ කිස ථුල සියළු අඟ පසඟ සමාන වන්නේය. හේ නැවට නැගෙන්නේය. ඉදින් මහරජ නැව දෙන්නාම දරාද? ස්වාමීනි නැත. සැලෙන්නේය. කම්ප වන්නේය. නැමෙන්නේය.... ජලයේ ගිලෙන්නේය. මහරජ එසේම මේ දස දහසක් සක්වල එක බුදුවරයකු දරන්නේය. එක්කෙනෙකුගේ ගුණ දරයි. ඉදින් දෙවන බුදු කෙනෙක් උපදින්නේ නම් මේ ලෝක ධාතුව නොදරන්නේය. සැලෙන්නේය. විනාශයට පත් වන්නේය.
මහරජ යම්සේ පුරුෂයෙක් ඇති තරම් ආහාර ගන්නේය. උගුර ගාවට එනකම් පුරවන්නේය. නැමෙන්නට ද නොහැක්කෙක්ය. දේවයන් වහන්ස, නැවත එපමණ ආහාර ගතහොත් ඒ පුරුෂයාට පහසු වන්නේද? නැත ස්වාමීනි, තව වරක් කන්නේ නම් මැරෙන්නේය. මහරජ එසේම මේ දසදහස් ලෝක ධාතුව එක බුදුවරයෙක්ම දරන්නේය. විනාශයට පත්වන්නේය.
ස්වාමීනි නාගසේනයන් වහන්ස, කිම අති ධම්මභාරයෙන් පොළොව සැලේද? මහරජ මෙහි ගැල් දෙකක් කට ගාවට රන්වලින් පුරවන්නේය. ඉදින් එක ගැලකට ගැල් දෙකේම රන් පිරවූවොත් ඒ රන් දරාද? නැත ස්වාමීනි, ඒ ගැලේ නාභිය බිඳෙන්නේය. එහි ගරාදි බිඳෙන්නේය, එහි අලවංගුව විඳෙන්නේය. මහරජ, කිම අතිරත්න බරින් ගැල බිඳේද? එසේය ස්වාමීනි, මහරජ, එසේම අති ධම්ම බරින් පොළොව සැලේ.
තවද මහරජ, බුද්ධ බල දැක්වීම සඳහා මේ කරුණු විස්තර කරන ලදී. එහි වෙනත් අභිරූප කාරණයක් අසන්න, ඉදින් බුදුවරු දෙදෙනෙක් එකවර උපදින්නේ නම් පිරිස අතර වාද උපදින්නේය. ඔබලාගේ බුදුන්, අපේ බුදුන් වශයෙනි. දෙපක්‍ෂයකට බෙදෙන්නේය. මහරජ යම්සේ බලවත් ඇමතිවරුන් දෙදෙනෙකුගේ පිරිස් අතර ඔබලාගේ ඇමති අපේ ඇමති වශයෙන් විවාද ඇතිවන්නේය. දෙපක්ෂයකම බෙදුනෝ වෙති. මහරජ, එසේ බුදුවරු දෙදෙනෙක් එකවර පහළ වූවහොත් අනුගාමිකයන් අතර ඔබලාගේ බුදුන් අපේ බුදුන් යයි විවාද ඇතිවන්නේය. දෙපක්ෂයකට බෙදෙන්නේය. බුදුවරු දෙදෙනෙක් පහළ නොවීමට මේ පළමු කරුණ අසන්න.
තවද බුදුවරු දෙදෙනෙක් එකවර නො ඉපදීමට තව කරුණක් අසන්න. මහරජ, ඉදින් බුදුවරු දෙදෙනෙක් එක්වර උපදින්නේ නම් අග්ගො බුද්ධො යන වචනය මිථ්‍යා වන්නේය. ජෙට්ඨො බුද්ධො, සෙට්ඨො බුද්ධො, උත්තමො බුද්ධො, පවරො බුද්ධො, අසමො බුද්ධො, අසමසමො බුද්ධො, අප්පටිසමො බුද්ධො, අප්පටිභාගො බුද්ධො, අප්පටි පුග්ගලා බුද්ධො යන වචන මිථ්‍යා වන්නේය. මහරජ මේ කාරණය ද ඔබ අර්ථ වශයෙන් පිළිගන්න.
මහරජ තව ද බුදුවරුන්ගේ ස්වභාව ප්‍රකෘතිය බුදුවරු දෙදෙනෙක් එකවර නොඉපදීමය. කුමක් හෙයින්ද? බුදු ගුණයේ මහන්තතාව නිසාය. මහරජ, යමක් මහත්වේද එය එකක්ම වේ. මහරජ, පොළොව මහත් වේ. එය එකක්මය. සාගරය මහත් වේ. එය එකක්මය. මහාමේරු පර්වත රාජයා මහත් වේ. එකක්මය. බ්‍රහ්මයා මහත් වේ. එක්කෙනෙක්මය. යම් තැනක හේ පහළ වේ නම් අන්‍යයන්ගේ ආලෝකය නැත. එහෙයින් තථාගත අරහත් සම්මා සම්බුද්ධ එක්කෙනෙක් ම ලෝකයේ පහළවන්නේය. ස්වාමීනි, නාගසේනයන් වහන්ස, ප්‍රශ්නය, උපමා කරුණුවලින් ඉතා හොඳින් කියන ලද්දේය.
**ධම්මස්ස අනුධම්මං** - නව ලෝකෝත්තර ධර්මයේ අනු ධර්මවල පූර්වභාග ප්‍රතිපදාව. **සහධම්මිකො** - කරුණු සහිතව. **වාදානුපාතො** - වාදයම.
**උදායි **- උදායි නමින් තෙරුන් තිදෙනෙකි, එනම් ලාලුදායි, කාලුදායි, මහා උදායි. මෙහි මහා උදායි අභිප්‍රේතය, මේ සූත්‍රය මුලපටන් අවසානය දක්වා ඇසූ උන්වහන්සේ වනාහි පස්වනක් ප්‍රීතිය ඉපදී පාදයේ සිට හිස දක්වා යයි. හිසේ සිට පාදය දක්වා ආපසු එයි. දෙපස සිට මැදට එයි. මැද සිට දෙපසට යයි. නිතරම ප්‍රීතියෙන් ස්පර්ශ ශරීර ඇතිව බලවත් සොම්නසින් බුදුන්ගේ ගුණ කියන්නේ අරිච්ඡයං භන්තෙ යනාදිය කීහ. අප්පිච්ඡතා - තෘෂ්ණා නැති. සන්තුට්ඨිතා - සිව් පසයෙහි තුන් ආකාර සන්තෝෂය. **සල්ලෙඛතා** - සියළු කෙලෙස් ලියා දැමු බව. **යත්‍රහි නාම** - යමෙක් නම් **න අත්තානං පාතු කරිස්සති** - තමාගේ ගුණ ප්‍රකට නොකරන්නේය. **පටාකං පරිහරෙය්‍යුං** - අප හා සමාන කවරක් සිටින්නේදැයි කියන්නේ, කොඩි ඔසවා නාලන්දාවේ හැසිරෙන්නේ.
**පස්ස ඛො ත්වං උදායි තථාගතස්ස අප්පිච්ඡතා** - උදායි, තථාගතයන්ගේ අපිස් බව, යම්බඳුද? තෙරුන්ගේ වචනය සඟවා කීය. භාග්‍යවතුන් වහන්සේ තමා මතු නොකරති. තමාගේ ගුණ නොකියති. නොකියන්නේ ද නොවේ. අපිස් බව ආදිය කිව යුතු තැන චීවර හේතුවෙන් නොකියති. එයින් කීහ: “බලන්න උදායි ඔබ තථාගතයන් වහන්සේගේ අපිස් බව” ආදි අවබෝධ කරන කෙනෙකු හමු වූ විට හික්මවීම් වශයෙන් කියයි.
මෙසේ තථාගත ගුණ ප්‍රකාශක බොහෝ ගාථා සූත්‍රාන්ත විස්තර කළ යුතුය.
**අභික්ඛණං භාසෙය්‍යාසි** - පුන පුනා කියන්නෙහි, පෙරවරුයෙහි කියන ලදැයි මධ්‍යහ්නයෙහි නොකිය යුතුය. අද කී නිසා අනිත් දවස්වල නොකිය යුතුය යන අර්ථය වේ. **පවෙදෙසි -** කීවේය. **ඉමස්ස වෙය්‍යා කරණස්ස** - ගාථා නැති නිසා මේ සූත්‍රය වෙය්‍යාකරණ යයි කියන ලදී. **අධිවචනං** - නාමය. මෙයද වනාහි ඉතිහිදං පද සංගීතිකරුවන් විසින් තබන ලදී. සෙසු සියළු තැන පැහැදිලිය.
6. පාසාදික සූත්‍ර වර්ණනාව
පාසාදික සූත්‍රය මා විසින් මෙසේ අසන ලදී. එහි මේ ගැඹුරු පද වර්ණනාවයි. **වෙධඤ්ඤා නාම සක්‍යා** - දුනු ශිල්පයෙහි කරන ලද පුහුණුව ඇති වෙධඤ්ඤා නම් එක් ශාක්‍යයෙක්, ඔවුන්ගේ අඹ වනයෙහි. **පාසාදෙ** - ඔවුන්ගේ අඹ වනයෙහි ශිල්ප ඉගණීම සඳහා කරන ලද දිග පහයක් ඇත. එහි වාසය කරති. **අධුනා කාලකතො** දැන් කළුරිය කෙළේ. **දෙවධික ජාතා** - දෙවජඣා ජාතා - භාග දෙකක් හට ගත්තේය. භාණ්ඩ ආදියෙහි **භණ්ඩනං** - වේ. පූර්ව භෝගයයි. **කලහො** - දඬුවම් දීම් වශයෙන් පණවා ඇති නීති උල්ලංඝනය කිරීම් වශයෙන් වර්ධනය වූ කලහ. “මේ ධර්ම විනය නොදන්නේ ද ආදි නයින් විරුද්ධ වචන **විවාදො** - වේ. **විතුදන්තා** - විදින්නේ. **සහිතං මෙ** - මගේ වචන අර්ථ සහිතය. **ආචිණ්ණං තෙ විපරාවත්තං** - ඔබේ ආවීර්ණ කාලයක් පුහුණු කළ එය මගේ වාදයට පැමිණ නැවතුණේය. **ආරොපිතො තෙ වාදො** - ඔබ මත මවිසින් දෝසය (වරද) ආරෝපනය කරන ලදී. **චර වාදපමොක්ඛාය** - බත් මුලක් රැගෙන තැන් තැන්වල ගොස් වාදයෙන් මිදීම සඳහා උත්තර සොයමින් හැසිරෙව. **නිබ්බෙඨෙහි වා** - නැතහොත් මවිසින් ආරෝපිත වරදින් තමා මුදවා ගනු. **සචෙ පහොසි** - ඉදින් හැකිවෙහි. **වධොයෙව** - මරණයම. **නාථපුත්තියෙසු **- නාථපුත්තගේ අතවැසියන් කෙරෙහි **නිබ්බිනන රූපා** - කලකිරුණු ස්වභාවය. වැදීම් ආදිය නොකරති**. විරත්ත රූපා** - ප්‍රේමය නැති. **පටිවානරූපා** - ඔවුන්ගේ සැලකීම්වලින් නැවතුණු සභාව ඇති. **යථාතං** - යම්සේ නොමනා ලෙස කියන ලද ස්වභාව ඇති ධර්ම විනයෙහි කලකිරුණු, නොඇළුණු, පටිවානරූපවලින් විය යුතුය. එසේ නැති වී යයි අරුත් වේ. **දුරක්ඛාතෙ** - නොමනා කී කල්හි. **දුප්පවෙදිතෙ **- නරක ලෙස කී කල්හි. **අනුපසම සංවත්තනිකෙ** - රාගාදිය සමනය කර ගැනීමට අසමත්. **භවා ථුපය** හේ බිඳින අදහස. එහෙයින් සන්ත ථුපෙ යයි කියන ලදී. **අප්පටිසරණෙ** - ඔහුගේ අභාවයෙන් පිළිසරණක් නැති.
නාථ පුත්ත නාලන්ද වාසියකි. කුමක් හෙයින් හේ පාවාහි කළුරිය කෙළේද? හේ වනාහි උපාලි ගෘහපති විසින් පිළිවිදි සත්‍යයෙන් ගාථා දහයක් කී කල්හි බුදුගුණ අසා උණු ලේ දැම්මේය. ඉක්බිති අපහසු වූ ඔහු ගෙන පාවා නගරයට පැමිණියහ. එහිදී ඔහු කළුරිය කෙළේය. කළුරිය කරන්නේම සිතීය. මගේ ලබ්ධිය අපාය පුරවන්නක් විය. ඉදින් මම මගේ සාසනය අනිර්යානිකයි කියන්නෙමි නම් නො අදහති. ඉදින් මම දෙදෙනෙකුට ඒකාකාරයෙන් නුගැන්වූවෙක් මගෙන් පසු ඔව්හු ඔවුනොවුන් වාද කරන්නාහ. ශාස්තෲන් වහන්සේ ඔව්හු සාසනයෙහි මහත් බව දන්නෝය.
ඉක්බිති එක් අන්තෙවාසිකයෙක් පැමිණ ඔහුට කීය. ස්වාමීනි, ඔබ දුබලය. මේ ධර්මයෙහි සාරය මට කියන්න. ඇවැත්නි තෙපි මා ඇවෑමෙන් “සාස්වත” යයි ගන්න, වෙනෙකෙක් ද පැමිණියේය. ඔහුට උච්ඡේදය ගැන්වීය. මෙසේ දෙදෙනා ඒක ලබ්ධික නොකොට බොහෝ විවිධ ආකාරවලින් උගන්වා කළුරිය කෙළේය. ඔව්හු ඔහුගේ ශරීර කෘත්‍යය කොට රැස්වූවෝ ඔහු ඇසූහ. ඇවැත්නි සාරාංශය කීවේ කාටද? එකෙක් නැගිට මට යයි කීය. කුමක් කීවේද? සාස්වතය. අනිකා ඔහු වලකා මට සාරය කීවේ යයි කීය. මෙසේ සියල්ලෝම මට සාරය කීවේය. මට සාරය කීව්වේ යයි මම ජෙෂ්ඨයා යයි ඔවුනොවුන් විවාද කොට ආක්‍රෝස ද අපහාස ද අත්පා වලින් පහරදීම් ද පවත්වා එක මගින් දෙදෙනෙක් නොයන්නේ නොයෙක් දිසාවලට ගියහ.
**අථ ඛො චුන්ද සමණුද්දෙසො** - මේ ස්ථවිර ධම්ම සේනාපතිගේ කනිටු සහෝදරයාය. ඒ භික්ෂුව අනූපසම්පන්න කාලයෙහි චුන්දො සමණුද්දෙසො යයි ව්‍යවහාර කොට ස්ථවිර කාලයෙහි ද එසේම ව්‍යවහාර කළහ. එහෙයින් චුන්දො සමණුද්දෙසො යයි කියන ලදී.
පාවායෙහි වස් විසූ සමාගමේ ආනන්ද හිමියන් වෙත පැමිණියේය. කුමක් හෙයින් පැමිණියේද? නාථපුත්ත කළුරිය කල කල්හි දඹදිව මිනිස්සු ඒ ඒ තැන්වල කථා කළහ. නිගණ්ඨනාථපුත්ත එක් ශාස්තෲවරයෙක් යයි ප්‍රසිද්ධය. ඔහුගේ කළුරිය කිරීමෙන් පසු ශ්‍රාවකයන් අතර මෙබඳු විවාදයක් ඇතිවිය. ගෞතමයෝ දඹදිව චන්ද්‍රයා මෙන් හිරු මෙන් ප්‍රකටය. ශ්‍රාවකයෝ ද ප්‍රකටය. උන්වහන්සේගේ පිරිනිවීමෙන් ශ්‍රාවකයන් අතර කෙබඳු විවාදයක් වන්නේදැයි කතා කළහ. චුන්ද ස්ථවිර තෙමේ ඒ කතා අසා සිතීය. මේ කථා දසබල බුදුන්ට දන්වන්නෙමි. ශාස්තෲන් වහන්සේ මෙය මුල්කොට එක් දේසනයක් පවත්වන්නාහ. හේ නික්ම ආනන්ද හිමියන් වෙත පැමිණියේය.
**සාමගාමො** - සාමයට කැමති බව උත්සන නිසා ඒ ගමට ඒ නම ඇතිවිය. **යෙනායස්මා ආනන්දො** - කෙලින්ම භාග්‍යවතුන් වහන්සේ ලඟට නොගොස් ඔහුගේ උපාධ්‍යාය ආනන්ද හිමි වෙත පැමිණියේය. .
බුද්ධ කාලයෙහි වනාහි සැරියුත් හිමි ද අනඳ හිමි ද ඔවුනොවුන් මමායනය කළහ. සැරියුත් හිමි මා විසින් කළ බුද්ධ උපස්ථානය කෙරේ යයි අනඳ තෙරුන් මමායනය කෙළේය. අනඳ හිමි භාග්‍යවතුන් වහන්සේගේ ශ්‍රාවකයන්ගේ අග්‍ර යයි සැරියුත් තෙරුන් මමායනය කෙළේය. කුලදරුවන් පැවිදි කරවා සැරියුත් තෙරුන් සමීපයේ උපාධ්‍යාය ගැන්වීය. සැරියුත් හිමි ද එසේම කෙළේය. මෙසේ එක් එක්කෙනා තමාගේ පාසිවුරු දී පැවිදි කරවා උපාධ්‍යය ගන්වන ලදී. පහ පහ භික්‍ෂහු සීයක් වූහ. ආයුෂ්මත් ආනන්ද හිමි ප්‍රණිත චීවාරාදිය ලැබ තෙරුන්ට ම දෙයි.
එක් බ්‍රාහ්මණයෙක් සිතීය. බුද්ධ රත්නයට ද සංඝරත්නයට ද පූජා පැහැදිලි වේ. ධර්ම රත්නයට පූජා කෙසේ වේද? හේ භාග්‍යවතුන් වහන්සේ වෙත එළඹ එය ඇසීය. භාග්‍යවතුන් වහන්සේ කීහ. ඉදින් බ්‍රාහ්මණය, ධර්ම රත්නයට පුදනු කැමති නම් බහුස්සුතයන්ට පූජා කරන්න. ස්වාමීණි බහුස්සුතයන් කියනු මැනවි. භික්ෂු සංඝයාගෙන් අසන්න. හේ භික්ෂුන්ගෙන් ඇසීය. බමුණා, අනඳ තෙරුන් යයි කීහ. බමුණා අනඳ තෙරුන්ට දහසක් අගනා සිවුරක් පූජා කලේය. ස්ථවිර එය රැගෙන බුදුන් සමීපයට පැමිණියේය. භගවත්හු ආනන්ද කොයින් ලැබුනේදැයි අසූ. ස්වාමීනි එක් බ්‍රාහ්මණයෙක් දුන්නා. මෙය සැරියුත් හිමියන්ට දෙනු කැමත්තෙමි. ආනන්ද දෙන්න. චාරිකාවට ගොස්ය. පැමිණි කල දෙන්න. ස්වාමීණි ශික්ෂාපද පණවන ලදී. කී දවසකින් එන්නේද? දහ දවසකින් පමණ. **“අනුජානායි ආනන්ද දසාහ පරමං අතිරෙක චීවරං නික්ඛිපිතුං”** - ආනන්ද, දස දවසක් අතිරේක සිවුරක් තබා ගැනීම අනුදනිමි. ශික්ෂාපදය පැනවීය.
සැරියුත් හිමි ද එසේම මනාප දෙයක් ලැබූ විට අනඳ හිමියන්ට දෙයි. එහෙයින් තමාගේ කනිටු සහෝදරයා ද තෙරුන්ගේ සද්ධිවිහාරික ලෙස දුන්නේය. මගේ උපාධ්‍යයන් වහන්සේ මහා ප්‍රාඥයෙකි. එහෙයින් මේ කතාව ශාස්තෲන්ට දන්වති. ඉක්බිති බුදුහු ඊට අනුරූප දහමක් දෙසන්නාහ. **කථාපාභතං** - කතාවේ මුල, මූලයට පාභතං යයි කියනු ලැබේ. යම්සේ කී:
**භගවන්තං දස්සනාය** - භගවතුන් දැකීම සඳහා කිම ඔහු විසින් භගවතුන් නොදන්නා ලද විරීද? නොදක්නා ලද විරී නොවේ. දවල් නවවරෙක රාත්‍රියේ නව වරෙකැයි දවසට අටළොස් වරක් උපස්ථානයට යයි. දවසට සියවරක් හෝ දහස් වරක් යනු කැමති වූවත් කරුණක් නැතිව නොයයි. එක් ප්‍රශ්නයක් අරගෙනම යයි. උන්වහන්සේ එදින ඒ කතාපුවත රැගෙන යනු කැමතිව කීය.
චුන්ද මෙය මෙසේ වීද? භගවත්හු “අනඳ තෙරුන් දැන්වූවද මේ කතාවේ හිමියා තෙර නොවේ. චුන්ද තෙර හිමියාය. හේ ම ආදි මධ්‍ය අවසාන දන්නේය. එහෙයින් භාග්‍යවතුන් වහන්සේ ඔහු සමග කතා කරන්නේ “එවං හෙතං චුන්ද හොති” යි කීහ. එහි අර්ථය මෙය මෙසේ වී ද වැරදි ක්‍රීම් ආදි ස්වභාවය ඇති ධර්ම විනයෙහි ශ්‍රාවකයෝ දෙකොටසක්ව බිඳී අඩ දබර ආදි කොට මුව සැත්වලින් විදින්නේ වාසය කරති.
දැන් එහෙයින් අනිර්යානික සාසනයෙන්ම නෛර්යානික සාසනය ප්‍රකට වේ. එහෙයින් මුලින් අනෛර්යානික සාසනය දක්වන්නේ චුන්ද, මෙහි ශාස්තෲන් වහන්සේ ද සම්බුද්ධ නොවේ යනාදිය කීහ. එහි **වොක්කම්ම තම්හා ධම්මා චත්තති** - නිතර නො පුරයි. ඉක්මවා ඉක්මවා අතරින් අතර පවතීය යන අර්ථයයි. **තස්ස ආවුසො ලාභා** - ඔහුට ඔබගේ මේ ධර්මානුධර්ම ප්‍රතිපත්ති ආදිය ලාභය වේ. **සුලද්ධං** - මනුෂ්‍යත්වය ද හොඳින් ලැබේ. **තථා පටිපජ්ජථ** - මෙසේ පිළිපදින්න. **යථා යථාච තෙ සත්ථාරා ධම්මො දෙසිතො** - ඔබට යම් ආකාරයකින් ශාස්තෲන් වහන්සේ විසින් ධර්මය කියන ලදද. යමෙක් සමාදන් කරවති. **යො ච සමාදපෙති** - යම් ඇදුරෙක් සමාදන් කරවති. **යං ච සමාදපි** - යම් අන්තෙවාසිකයකු සමාදන් කරවයි. **යො ච සමාදපිතො** - යමෙක් මෙසේ සමාදන් වූයේ අන්තෙවාසිකයෙක් ආචාර්යවරයා සමාදන් කරවූ ලෙස පිළිපදී. **සබ්බෙ තෙ** - ඒ තිදෙනා ද මෙහි ආචාර්යවරයා සමාදන් කරවූ නිසා අකුසල් රැස්කරයි. සමාදන් වූ අන්තෙවාසිකයා සමාදන් වූ නිසා, පිළිපන්නා පිළිපන් නිසා. එයින් කියන ලදී. “ඒ සියළු දෙනා බොහෝ අකුසල් රැස් කරති”. මේ උපායෙන් සියළු වාරවල අර්ථය දත යුතුය.
තවද මෙහි **ඤාය පටිපන්නො** - කරුණු පිළිපන්නේ, **ඤායං ආරාධෙස්සති** - කරුණු නිපදවයි. **විරියං ආරභති** - තමාගේ දුකසේ නිපද වූ වීර්ය කරයි. මෙය කියන ලදී. “මහණෙනි වැරදි ලෙස කියන ලද ධර්ම විනයෙහි යමෙක් වීර්ය ආරම්භ කරන ලද්දේ හේ දුකසේ වාසය කරයි. යමෙක් කම්මැලි වූයේ හේ සුවසේ වාසය කරයි”
මෙසේ අනෛර්යානික සාසනය දක්වා දැන් නෛර්යානික සාසනය දක්වන්නේ චුන්ද, මෙහි වනාහි ශාස්තෲන් වහන්සේ ද සම්මා සම්බුද්ධ යනාදිය කීහ. එහි නීය්‍යානික යනු මාර්ගය සඳහා ද ඵලය සඳහා ද පමුණුවයි.
**විරියං ආරභති** - තමාගේ සැප සලසන වීර්ය අරඹයි. මෙය කියන ලදී: මහණෙනි, ස්වාකඛාත ධර්මවිනයෙහි යමෙක් කුසීතවූයේ හේ දුකසේ වාසය කරයි. යමෙක් පටන් ගන්නා ලද වීර්ය ඇත්තේ හේ සුවසේ වාසය කරයි.
මෙසේ භාග්‍යවතුන් වහන්සේ නෛර්යානික සාසනයෙහි මනාව පිළිපන් කුලපුත්‍රයාට ප්‍රශංසාව දක්වා නැවත දේශනාව කරන්නේ “චුන්ද, මෙහි ශාස්තෲන් වහන්සේ ද ලොව පහළවිය” යනාදිය කීහ. එහි අ**විඤ්ඤාපිත්තතා** - අනවබෝධ බව. **න සංගාහපදකතං සංගාහ **පද නොකරන ලද සියල්ල සංග්‍රහ නොකරන ලද යන අර්ථය වේ. **සඟාහපදගතන්ති පි පාඨො** සඟාහපද කෙරෙහි නොගිය. එක් සංග්‍රහයක් නොවූ යන අර්ථයයි. **යාවදෙව මනුස්සෙභි** - දෙව්ලෝ සිට මිනිස් ලොව දක්වා මනාව ප්‍රකාශ කරන ලද **අනුතප්පො හොති** - අනුව තැවීම කරන්නේ වේ. ශාස්තෲ ද ලෝකයෙහි නැත. මෙය ඔවුන්ගේ අනුතාප කරන දර්ශනාර්ථය කියන ලදී. **අනණුතප්පො හොති** - ශාස්තෲ වෙත පැමිණ ශ්‍රාවකයන් යමකට පැමිණිය යුතු ද ඊට පැමිණ තැවීමක් නොවේ.
**ථෙරො** - ස්ථිර වූයේ. ථෙර කාරක ධර්මයෙහි යුක්ත වූයේ. **රත්තඤ්ඤු** ආදිය පැහැදිලිය. **එතෙහිචෙපි -** මේවායින් යට කියන ලදින්.
**පත්තයොගක්ඛෙම** - යෝගයෙන් ක්ෂේම බව. මෙහි යොගක්ඛෙම නම් රහත් බවයි. එයට පැමිණියා යන අර්ථයයි. **අලං සමක්ඛාතුං සද්ධම්මස්ස** - සම්මුඛව ගන්නා ලද බැවින් උන්වහන්සේගේ සද්ධර්මය මනාව කීමට සමර්ථය.
**බ්‍රහ්මචාරිනො** - බ්‍රහ්මචරිය වාසයෙහි වසන ආර්ය ශ්‍රාවකයා. **කාමභොගිනො** - සෝවාන් වූ. **ඉද්ධඤ්චෙවාති** - යනාදිය මහා පරිනිබ්බාන සූත්‍රයෙහි විස්තර කරන ලදී. **ලාභග්ගයසග්ගප්පත්ත** - ලාබයෙන් අගතැන් මෙන්ම යසසින් ද අගතැන් පැමිණි.
**සත්ති ඛො පන මෙ චුන්ද එතරහි ථෙරා භික්ඛු සාවකා** - සැරියුත් මුගලන් ආදි තෙරවරුන්. **භික්ඛුනියො **- බෙමා උප්පලවන්නා තෙරණියෝ. **උපාසක සාවකා ගිහි ඔදාත වසනා බ්‍රහ්ම චාරිනො** - චිත්ත ගෘහපති හත්ථක ආලවකාදීහු. **කාමභොගිණො** - සුළු අනේපිඬු මහ අනේ පිඬු ආදීහු.
**සබ්බාකාර සම්පන්නං** - සියළු කරුණුවලින් යුත්. **ඉදමෙවතං **- මෙහි බඹසර, මෙහිම දහම මනා හේතු නයින් කියනු ලබන්නේ කියන්නෝය. **උද්දකො සුදං** - උද්දක (උදුක) සුදං. **පස්සං න පස්සති** - දකින්නා නොදකියි. හේ වනාහි මේ ප්‍රශ්නය මහජනයාගෙන් ඇසීය. ඔව්හු නොදනිමු. ඇදුර අපට කියවයි කියන ලද්දේ කීය. මේ ප්‍රශ්නය ගැඹුරුය. ආහාර සප්පාය ඇති කල්හි ටිකක් සිතා කීමට හැකිය. එයින් ඔව්හු හාරමසක් මහත් සත්කාර කළ කල්හි ඒ ප්‍රශ්නය කියන්නේ. “කිසිවක් බලන්නේ නො පෙනේ’’ යනාදිය කීය. **තත්ථ සාදුනිස්සිත්තු** - පහසුවෙන් නිශ්‍රිත තියුණු. ඉතා සියුම් ඛුරය (කඩ කැත්ත) වනාහි තලය පෙනේ. මුවහත නොපෙනේ යන මේ අර්ථයයි.
**සංගම්ම සමාගම්ම** - සංග්‍රහ කොට පැමිණි. **අත්ථෙන අත්ථං ව්‍යඤජනෙන ව්‍යඤ්ජනං** - අර්ථය සමග අර්ථය. ව්‍යඤජනය සමග ව්‍යඤජනය. සමානව පමුණුවයි යන අර්ථය වේ. **සංගායිතබ්බ** - වාචනා කළයුතු සජ්ඣායනා කළ යුතු. **යථයිදං බ්‍රහ්මචරියං** - යම්සේ මේ සියළු සාසන බ්‍රහ්මචර්යාව.
**තත්‍ර ඛො** - එහි සඟමැද ඔහුට හෝ කියන ලද. **අත්ථඤ්චෙච මිච්ඡා ගණහාති ව්‍යඤජනානි ච මිච්ඡා රොපෙති ති චත්තාරො සතිපට්ඨානා** - මෙහි අරමුණ සතිපට්ඨාන යයි අර්ථ ගනී. **සතිපට්ඨානාති** - ව්‍යඤජන රෝපනය කරයි. **ඉමස්සනු ඛො ආවුසො අත්ථස්ස** - සතිපට්ඨාන අර්ථ ඇති කල්හිම සතර සතිපට්ඨානයයි. මේ ව්‍යඤජන කුමක් සඳහාද? නැතහොත් සතර සතිපට්ඨානද? මේවා හෝ ව්‍යඤජනද? මොනවාද? වඩා සුදුසු. මේ අර්ථයේ කුමන ව්‍යඤජන වඩා යුක්ත වේද? මොනවාද? වඩා සුදුසු. මේ අර්ථයේ කුමන ව්‍යඤජන වඩා යුක්ත වේද? වඩා ඇලුණේද **ඉමෙසං ව්‍යඤජනානං** - සතර සතිපට්ඨානයයි. ව්‍යඤජන (අකුරු) ඇතිවිට සතිපට්ඨාන වේ. මේ අර්ථය කුමක්ද? නැතහොත් අරමුණු සතිපට්ඨානද? මේ අර්ථය ද **ඉමස්ස ඛො ආවුසො අත්ථස්ස** - අරමුණ සතිපට්ඨානයයි මේ අර්ථයේ. **යාචෙව එතානි** - යම් ඒවා ද මවිසින් කියන ලදී. **යො චෙව ඵසො** - යමෙක් ද මොහු ද මවිසින් කියන ලදී. **සො නෙව උස්සාදෙතබ්බො** - නුඹලා විසින් පළමුව අර්ථයෙහි ද මනා ව්‍යඤ්ජනයෙහි ද සිටිය යුතුයි. හේ වනාහි අයින් නොකළ යුතුය. ඉවත් නොකළ යුතුය. **සඤ්ඤා පෙතබ්බො** - දැන්විය යුතුය. **තස්ස ච අත්ථස්ස** - සතිපට්ඨානයේ අර්ථය ඇති කල්හි. **තෙසඤ්ච ව්‍යඤජනානං** - සතිපට්ඨානය ව්‍යඤජනයන්ගේ **නිසන්තියා** - නිසමන අර්ථය, ධාරණ අර්ථය. මෙනයින් සියළු වාරවල අර්ථය දත යුතුය.
**තාදිසං** - ඔබ වැනි **අත්ථුපෙතං** - අර්ථයෙන් යුත් අර්ථය දනවන**. ව්‍යඤජනුපෙතං** - ව්‍යඤ්ජනවලින් යුත්, ව්‍යඤජනයන්ගේ දැනවීම, මේ භික්ෂුවට ප්‍රශංසා කරන්න. මේ භික්ෂුව නුඹලාගේ ශ්‍රාවකයෙක් නොවේ. චුන්ද තමාගේ තත්වයෙහි තැබූහ.
දැන් ඊට වඩා දේශනාව කරන්නේ “නවො අහං චුන්ද” යනාදිය කීහ. එහි **දිට්ඨධම්මිකා ආසවානාම** - මේ ලෝකයෙහි ප්‍රත්‍ය හේතුවෙන් උපදින ආශ්‍රවයෝ. **සංවරාය** - ඒවා නොපිවිසේ. මෙසේ වැඩී ඇත. **පටිඝාතාය** - සහමුලින් නැසීමට. **සම්පරායිකා ආසවා** - පරලොව කලහ ගෙන වශයෙන් උපදින ආශ්‍රව. **අලං වො තං යාවදෙව සීතස්ස පටිඝාතාය **- එය ඔබගේ සීත වලැක්වීමට සමත්ය. මෙය කියන ලදී. තොපට මවිසින් සිවුර අනුදනිම් ද එය පෙරවා දර්පය හෝ මානය හෝ ඇති කරගෙන වාසය කරන්න යයි අනුමත නො කෙළෙමි. එය පෙරවා සීතාදිය වලක්වා සුවසේ මහණදම් නුවණින් කරන්න යයි අනුමත කෙළෙමි. සිවුර මෙන් පිණ්ඩපාතාදිය ද එසේය. මෙහි අනුපද වර්ණනාව විසුද්ධි මග්ගයෙහි කියන ලද නයින් දත යුතුය.
**සුඛල්ලිකානු යොගං** - සැපයෙහි ඇලීම් අනුව යෙදීම. සැප සෙවුමෙහි කැමති යන අර්ථයයි. සුබෙති - සැපවත් කරයි. **පීණෙති** - පිනවයි
**අට්ඨිත ධම්ම** - නොපවත්නා ස්වභාවය. **ජීවහා නො අත්ථි** කැමති කැමති දේ කියති. වෙලාවකට මාර්ගය කියති. වෙලාවක ඵලය, වෙලාවක නිවනයයි අදහසයි. **ජානතා** - සබ්බඤ්ඤුත ඤාණයෙන් දැනීමෙන්. **පස්සතා** - පස් ඇස්වලින් බැලීමෙන්. **ගම්භීරනෙමො **- ගැඹුරු භූමියට පිවිසුණු **සුනිඛාතො **- හොඳින් හාරන ලද **එවමෙව ඛො ආවුසො** - මෙසේ ක්ෂීණාශ්‍රවයෝ පැවතීමට වසාගෙන පැතිරීමට නුසුදුසුය. වසාගෙන පැතිරීමෙහි අචලය, නොසෙල් වේ. එහි සතකු බව දැන ජීවිතයෙන් තොර කිරීම් ආදියෙහි සෝවාන් පුද්ගලාදීහුද නුසුදුසුයහ. **කාමෙ පරිභුඤ්ජීතං** - වස්තු කාමයෙහි ද ක්ලේශ කාමයෙහි ද තබාගෙන භුක්ති විඳීමට. **සෙය්‍යථාපි පුබ්බෙ අගාරික භූතො** - පෙර ගිහිව පරිභෝජනය කරයි. එසේ පරිභෝජනයට නොසුදුසුය.
ගිහි ගේ වසන්නාවූ සෝවාන් ආදිහු ද යාවජීව ගිහිව සිටිති. ක්ෂීණාශ්‍රවයා රහත් වී මිනිසෙක් නම් පිරිනිවන් පායි හෝ පැවිදි වෙයි. චතුම්මහා රාජිකාදියෙහි කාමාවචර දෙවියන් අතර මොහොතක්වත් නොසිටිති. කුමක් හෙයින්ද? ඔවුන්ගේ වශයෙන් මේ ප්‍රශ්නය ආවේය. භින්න දෝසය බැවින් භික්ෂුභාවය දත යුතුය.
**අතීරකං **- අතීරං - අසීමිත, මහත්. **නොචෙඛො අනාගතං** - අනාගතය වනාහි මාර්ගය අරබයා. එසේ පෙන්විය නොහැක. අතීතයම ශ්‍රමණ ගෞතම දනී යයි හැඟේ. අනාගතය නොවේ. එසේ ඔහුට අතීතයෙහි මාර්ග සය, සියක් ජාති සිහි කිරීම් පෙනේ. අනාගතයෙහි බොහෝ සිහිකිරීම් නොපෙනේ. මේ අර්ථය සිතමින් මෙසේ කියන්නාහ. **තයිදං කිංසු** - අනාගතයෙහි නොදන්නේ කිම? **කථංසු **- කුමන කරුණකින්ද. නොදන්නේ ද නැතහොත් සිහි නොකරන්නේ ද. සිහිනොකිරීමට කැමැත්තේ සිහි නොකෙරේද. **අඤ්ඤවිහිතකෙන ඤාණදස්සනෙන** - ප්‍රත්‍යක්‍ෂ මෙන් කොට දර්ශන සමර්ථභාවයෙන් දර්ශනය වූ ඤාණයෙන් අන් තැනක යෙදුණු ඤාණයෙන්. අනිකක් අරබයා පවතින. අන් තැනක යෙදුණු අනිකක් අරබයා පවතින ඤාණ දස්සනය සංග්‍රහ කළ යුතුය. පෙන්විය යුතුයයි හඟිති. ඔවුහු ඇවිදින විටද සිටින විටද නිදන විටද ඇහැරගෙන සිටින විටද නිතර, නිරන්තරයෙන් ඤාණදස්සනය වැටහේ යයි සිතති. එබඳු ඤාණයක් නම් නැත. එහෙයින් එබඳුම අච්යත්ත බාලයන් සිතතියි දත යුතුය.
**සතානුසාරි** - පූර්වනිවාස අනුස්සතිය යුක්තව **යාවතකං කංඛති** - යම්තාක් දැනීමට කැමතිද ඒතාක් දැනගන්නෙමියි ඤාණය යවයි. ඉක්බිති ඔහුගේ දුබල පත්‍ර සමූහයේ පසාකර ගෙන යන නාරස්සනය (යකඩ ඉන්න). මෙන් නොවලක්වන ලද ඤාණය යයි. එයින් යම්තාක් කැමති වේ ද ඒතාක් සිහි කරයි. **බොධිජං -** බෝධිමූලයේ හටගත්. **ඤාණං උප්පජ්ජති** - සිව් මග නුවණ උපදී. **අයමන්තිමා ජාති** - මේ අන්තිම ජාතියයි. **නත්ථිදානි පුනබ්හවෝ** - අන්‍ය ඤාණයක් උපදී. **අනත්ථසංහිතං **- මෙලොව හෝ පරලොව අර්ථය නිශ්‍රිත නොවූ. **නතං තථාගතො ව්‍යාකරොති** - එය භාරතයේ සීතාහරණ යුද්ධ සමාන අනිර්යානික කථා තථාගතයෝ නොකියති. **භූතං තච්ඡං අනත්ථසංහිතං** - රාජකථා ආදි තිරිසන් කථා. **කාලඤ්ඤූ තථාගතො හොති** - කාලය දනී. සහේතුක සකාරණව යුක්ත ප්‍රයුක්ත කාලයෙහි ම කියයි.
**තස්මා තථාගතොති වුච්චති** - එහෙයින් යම්සේ කිවයුතුද එසේ කියන හෙයින් තථාගත යයි කියනු ලැබේ යන අර්ථයි. **දිට්ඨං** - රූපායතනය. **සුතං** - ශබ්දායතනය. **මුතං** - පැමිණ ගතයුතු හෙයින් ගන්ධායතන, රසායතන, පොට්ඨබ්බායතන. විඤ්ඤාණං සැපදුක් ආදි ධම්මායතනය. **පත්තං -** සොයා බලා හෝ නොබලා හෝ පැමිණි. **පරියෙසිතං** - පැමිණ හෝ නොපැමිණ සොයාබලා. **අනුවිචරිතං මනසා** - සිතින් සැරිසරන ලද. මෙයින් මෙය දක්වයි. යම් අප්‍රමාණ ලෝකධාතුවල මේ සදෙව් ලෝකයේ මෙය දක්වයි. යම් අප්‍රමාණ ලෝකධාතුවල මේ සදෙව් ලෝකයේ නිල් කහ ආදි රූප අරමුණු චක්ඛුද්වාරයෙහි ආපථයට පැමිණේ. මේ සත්වයා, මේ ක්ෂණයෙහි මෙනම් රූප අරමුණ දැක සතුට හෝ අසතුට හෝ මධ්‍යස්ත හෝ නැති වී යයි ඒ සියල්ල තථාගතයන් වහන්සේ මෙසේ අවබෝධ කරති. යම්සේ මේ අප්‍රමාණ ලෝකධාතුවල මේ සදෙව් ලොවේ බෙර ශබ්දය මුතිංග ශබ්දය ආදි ශබ්ද අරමුණ සෝතද්වාරයෙහි ආපාථයට එයි. මුල් ගඳ පොතු ගඳ ආදි ගඳ අරමුණු ඝණද්වාරයෙහි ආපථයට එයි. මුල්ගඳ පොතු ගඳ ආදි ගඳ අරමුණු ජීවහා ද්වාරයෙහි ආපාථයට එයි. කර්කශ මෘදු ආදි පඨවි ධාතු තේජෝ ධාතු වායෝ ධාතු භේද ඇති පොටඨබ්බ අරමුණු කායද්වාරයෙහි ආපථයට එයි. මේ සත්ත්වයා මේ ක්‍ෂණයෙහි වේනම් ස්පර්ශ අරමුණ ස්පර්ශ කොට සතුටු හෝ අසතුටු හෝ මැදහත් හෝ හටගත්තේය. ඒ සියල්ල තථාගතයන් හෝ මෙසේ අවබෝධය වේ. එසේ මේ අප්‍රමාණ ලෝකධාතුවල මේ සදෙව් ලොවේ සැපදුක් ආදි ප්‍රභේද වූ ධර්ම අරමුණු මනෝද්වාරයෙහි ආපථයට එයි. මේ සත්වයා මේ ක්ෂණයෙහි මෙනම් දම් අරමුණ දැන සතුට හෝ අසතුට හෝ මැදහත් හෝ ඇති වී තථාගතයෝ අවබෝධ කරති.
චුන්ද, මේ සත්වයින්ගේ යම් දුටු ඇසු පහසු ඤාණ වේද එහි තථාගතයන් විසින් නුදුටු නොඇසු නොපැහැසු නොදත් දෙයක් නැත. මේ මහාජනයාගේ සොයාබලා පැමිණියක් ඇද්ද නොපැමිණියක් ඇද්ද සොයා නොබලා පැමිණියක් ඇද්ද නොපැමිණියක් ඇද්ද ඒ සියල්ල තථාගතයන්ගේ නො පැමිණියක් නම් නැත. ඤාණයෙන් අවබෝධ නොකළ දෙයක් නැති හෙයින් තථාගත යයි කියනු ලැබේ. යම්සේ හෝ ලෝකයා විසින් යම් යනු ලැබීමක් වේද ඊට එසේම ගිය බැවින් තථාගත යයි කියනු ලැබේ. පෙළෙහි වනාහි අභිසම්බුද්ධ යයි කියන ලදි. එය ගත ශබ්දයෙන් ඒකාර්ථය. මේ නයින් සියළු වාරවල තථාගතයයි නිගමනයේ අර්ථය දත යුතුය. එහි යුක්තිය බ්‍රහ්මජාල සූත්‍රයෙහි තථාගත ශබ්ද විස්තරයෙහි කියන ලද්දේමය.
තමන් වහන්සේගේ අසමාන බව, අනුත්තර බව, ධම්මරාජත්වය කියා දැන් වෙන් වෙන් වූ ශ්‍රමණ බ්‍රාහ්මණයින්ගේ ලබ්ධිවල මවිසින් නොදන්නා ලද්දක් නොදන්නා ලද්දක් නම් නැතැයි සියල්ල මගේ ඤාණයට ඇතුළත්ව පෙරළේ යයි සිංහනාදය නාද කරන්නේ “ඨානං ඛො පනෙතං චුන්ද” යනාදිය කීහ.
එහි **තථාගතො** - සත්වයා. **න තෙන ආවුසො අත්ථ සංහිතං** - මෙහි මෙලොව පරලොව අර්ථ සංහිත (යුක්ත) නොවේ. **න ධම්ම සංහිතං** - ධර්ම යුක්ත නොවේ. නව ලෝකෝත්තර ධර්ම නිශ්‍රිත නොවේ. **න ආදි බ්‍රහ්මචරියකං** - සික්ෂාත්‍රය සංගෘහිත සක සත්ව බ්‍රහ්මචර්යාවේ ආදිභූත නොවේ.
“මේ දුක යයි ආදියෙහි” තෘෂ්ණාව හැර අවශේෂ ත්‍රෛ භූමික ධර්ම මේ දුක යයි විස්තර කරන ලදී. ඒ දුකේම ප්‍රභවය මව තෘෂ්ණාව දුක්ඛ සමුදයයි කියන ලදී. දුක දැනගන්නේ සමුදය දුරු කරන්නේ නිරෝධය අවබෝධ කරන ආර්ය මාර්ගය දුක්ඛ නිරෝධ ගාමිනී ප්‍රතිපදාවයයි කියන ලදී. ඇවැත්නි මෙය අර්ථ යුක්තය. යනාදියෙහි මෙය මෙලොව පරලොව අර්ථ සන්නිශ්‍රිතව නව ලෝකෝත්තර ධර්ම නිශ්‍රිතව සියළු සාසන බ්‍රහ්මචරියාවට ආද පටන් ගැන්ම, පූර්වංගම වූ යන අර්ථයි.
දැන් මවිසින් නො කියන ලද එය නොදැක්මෙන් නොකියන ලදැයි මෙසේ නොසිතන්න. දැන ගෙනම මම මෙසේ මෙය කීමෙන් අර්ථයක් නැතැයි නොකීවේය. යමක් වනාහි කිය යුතු වූයේ නම් එය මවිසින් කියන ලද්දේමයි සිංහ නාද කරන්නේ නැවත “යෙපි තෙ චුන්ද” යනාදිය කීහ. එහි දිට්ඨියම **දිට්ඨිනිස්සයො** - දිට්ඨිනිස්සිකතා දිට්ඨිගතිකයා යයි අර්ථ වේ. **ඉදමෙව සච්වං** - මෙයම දර්ශන සත්‍ය වේ. **මොඝමඤ්ඤං **- අන්‍යයන්ගේ වචන හිස්ය. **අසයකරො **- තමා නොකරන ලද.
**තත්‍ර** - සෙසු ශ්‍රමණ බ්‍රාහ්මණයන් කෙරෙහි. **අත්ථිඛො ඉදං ආවුසො වුච්චති** - ඇවැත්නි, ඔබ විසින් ආත්මය/සාසවතය ලෝකය සාස්වතයයි කියන ලදී. මෙය ඇත්ද නැතහොත් නැද්ද මෙසේ ස්වාමීනි අසයි යන අර්ථයයි. **යඤ්ච ඛො තෙ එවමාහංසු** - ඔබ මෙයම සත්‍යයයි අනිත්වා හිස්යයි කියති. එය ඔවුන්ට අනු නොදනිමි. **පඤ්ඤාවන්තියා -** දෘෂ්ටි ප්‍රඥාවන්තයා. **සමසමං** - ඤාණයෙන් සම**. යදිදං අධි පඤ්ඤත්ති** - යමක් අධිපඤ්ඤත්ති නම් වේ. මෙහි මම බොහෝ උත්තරීතර වේ. මා හා සමයෙක් නැත. මෙහි පඤ්ඤත්තියා යයි යමක් අධිපති නම් වේ. මෙහි මම බොහෝ උත්තරීතර වේ. මා හා සමයෙක් නැත. මෙහි පඤ්ඤත්තියා යයි යමක් කියන ලදද යමක් අධිපඤ්ඤත්ති යයි කියන ලදද මේ දෙකම අර්ථ වශයෙන් එකය. භේද වශයෙන් පඤ්ඤත්ති අධිපඤ්ඤත්ති දෙකක් වේ. එහි **පඤ්ඤත්ති** - නම් දෘෂ්ටි ප්‍රඥප්තිය. **අධිපඤ්ඤත්ති **- ඛන්ධ පඤ්ඤත්තිය, ධාතු පඤ්ඤත්ති, ආයතන පඤ්ඤත්ති, ඉන්ද්‍රිය පඤ්ඤත්ති, සච්ච පඤ්ඤත්ති, පුද්ගල පඤ්ඤත්ති යයි සයක් මෙසේ කියන ලදී. මෙහි වනාහි “පඤ්ඤත්තියා” යයි පඤ්ඤත්ති මෙන්ම අධිපඤ්ඤත්ති ද අදහස් කෙරේ. “අධිපඤ්ඤත්තියා” යයි මෙහිද භාග්‍යවතුන් වහන්සේ පඤ්ඤත්තිය ද අනුත්තරය, අධිපඤ්ඤත්තිය ද අනුත්තර එයින් කීහ. එහි මම ම යම් මේ අධිපඤ්ඤත්ති බොහෝය.
**පහානාය** - දුරු කිරීම සඳහා **සමතික්කමාය** - එහිම පරියාය වචනයකි. **දෙසිතා** - කියන ලදී. **පඤ්ඤත්තා** - තබන ලදී. සතිපට්ඨාන භාවනාවෙන් ඝන විනිබෙභාගය (වෙන්කර) කොට සියළු ධර්මවල යථාවත් වූ දක්වන ලද දේවල සුද්ධ සංඛාර පිඩක් මෙය සත්වයා නො ලබන්නේ යයි තීරණයෙන් සියළු දෘෂ්ටි නිශ්‍රය ප්‍රහාන වේ. එයින් කියන ලදී. “දෘෂ්ටි නිශ්‍රය ප්‍රහානය පිණිස මෙසේ මවිසින් සතර සතිපට්ඨාන දේශනා කරන ලදැයි පනවන ලදී. සෙසු සියළු තැන අරුත් පැහැදිලිය.
7. ලක්ඛණ සූත්‍ර වර්ණනාව
ලක්ඛණ සූත්‍රය මා විසින් මෙසේ අසන ලදී. එහි උත්තාන නොවන පද වර්ණනාවයි. **ද්වත්තිංසිමානි - **මේ දෙතිස. **මහා පුරිස ලක්ඛණානි** - මහා පුරිස ව්‍යඤජන වේ. මහපුරිස ලකුණය. මහ පුරිස් නිමිතිය. මේ තෙමේ මහා පුරුෂයෙකැයි හඳුනා ගන්න කරුණුය. “යම් දේවලින් යුක්ත වන්නේ මහා පුරුෂයාගේ” යයි ආදිය මහා පදාන සූත්‍රයෙහි විස්තර කළ නයින්ම දත යුතුය.
බාහිර සෘෂීහු ද මේවා දරති. මේ කර්ම කළ බැවින් මේ ලක්ෂණ ලබතියි නොදනිත් ද. කුමක් හෙයින් කීවේද? අට්ඨුප්පත්ති වශයෙනි. අනුරූප හෙයිනි. මේ සූත්‍රය වනාහි අට්ඨුප්පත්තිකය. එය වනාහි අට්ඨුප්පත්ති කොහි පිහිටියේද? ඇතුළුගම මිනිසුන් අතරය. එකල වනාහි සැවැත් නුවර වාසීහු තම තමාගේ ගෙවල දොරකඩ නගර සාලාවල ද රැස් වී කථා සල්ලාපයෙනි (සම්මන්ත්‍රණවල) යෙදුණාහ. භාග්‍යවතුන් වහන්සේගේ අසූ අනුව්‍යඤජන ව්‍යාමප්‍රභා දෙතිස් උතුම් ලකුණුවලින් උන්වහන්සේගේ ශරීරය පිපීගිය මලින් යුත් පාරිජාත ගස මෙනි. පිපුණු නෙළුම් වනයක් මෙනි, නානා විචිත්‍ර රුවනින් පිරීගිය රන් තොරණක් මෙනි. තරු රසින් බබළන ගුවන් තලය සේ ඔබ මොබ දුවන සැලෙන සවණක් රස් විසුරුවන්නේ අතිශයින් බබළයි. භාග්‍යවතුන් වහන්සේ ද මෙනම් කර්මයෙන් මේ ලක්ෂණ පහළ වී යයි කියන ලද්දේ නොවේ. කැඳ කෙනෙස්සක් පමණ (ලොකු හැන්ද) ද බත් සරළුවක් (හැන්ද) පමණ ද පෙර දුන් හේතුවෙන්ම මේවා පහළ වී යයි භාග්‍යවතුන් වහන්සේ විසින් කියන ලදී. යම් හෙයකින් මේ ලකුණු පහළවීමට භගවත්හු විසින් කර්ම කළේද?
ඉක්බිති ආයුෂ්මත් ආනන්ද ස්ථවිරයන් ඇතුළුගම හැසිරෙන්නේ මේ කථා සල්ලාපය අසා කරන ලද බත් කිස ඇත්තේ විහාරයට පැමිණ වතාවත් කොට බුදුන් වැඳ සිටියෝ, ස්වාමීනි මා විසින් ඇතුළුගම දී එක් කතාවක් අසන ලදැයි කී. ඉක්බිති භාග්‍යවතුන් ආනන්ද, ඔබ ඇසූ කතාව කුමක්දැයි පුළුවුත් කල්හි සියල්ල දැන්වීය. ශාස්තෲහු තෙරුන්ගේ වචනය අසා පිරිවරා සිටි භික්ෂූන් අමතා “මහණෙනි, මහා පුරුෂයාගේ මේ දෙතිස් ලකුණු” යයි පිළිවෙළින් ලක්ෂණ දක්වා කර්මයෙන් නිපදවන දේ දැක්වීමට මෙසේ කීහ.
“පුරිමං ජාති” යනාදියෙහි පෙර විසූ ස්කන්ධ වශයෙන් **ජාතී** - යයි කියන ලදී. එසේම වීම් වශයෙන් **භවො** - යයි කියන ලදී. විසූ හෙයින් බැඳුණු හෙයින් හෝ **නිකෙත** - වේ. පද තුනම පෙර විසූ ස්කන්ධ සන්තානයෙහි සිටියේය යන අර්ථය වේ.
දැන් යම් හෙයකින් ඒ ස්කන්ධ සන්තානය දෙව්ලෝවල ද පවති. ලක්‍ෂණ නිදපවීමට සමත් කුසලකර්ම වනාහි එහි පහසු නොවේ. මිනිස් වීමෙන්ම පහසු වේ. එහෙයින් යථාර්ථ වශයෙන් එයින් යම් කර්මයක් කරන ලදද එය දක්වන්නේ “පෙර මිනිස් වූයේ” යයි කීහ. මෙය සුදුසු නොවේද? ඇත් අස් මුව මහිස වානරාදි ජීවිතවලදී ද මහා පුරුෂයා පාරමී පිරුවේමය. එබඳු ආත්මභාවවල සිට කරන ලද කර්ම පහසුවෙන් දැක්වීමට නොහැකිය. මනුෂ්‍යභාවයෙහි සිට කරන ලද කර්ම පහසුවෙන් දැක්විය හැකිය. එහෙයින් “පුබ්බෙ මනුස්සභූතො සමානො” යයි කීහ.
**දළ්හ සමාදානො** - ස්ථිර ග්‍රහණය. **කුසලෙසු ධම්මෙසු** - දස කුසල කර්ම පථවල. **අවත්ථිත සමාදානො** - නිසල ගැනීම. නොනැවතී ගැනීම. මහා සත්වයාගේ අකුසල කර්මයෙන් ගිනි ඇති වී කුකුළු පිහාට්ටක් මෙන් සිත හැකිලේ. කුසලට පැමිණ වියනක් මෙන් පැතිරේ. එහෙයින් දළ්හ සමාදානය වේ. කුසල සමාදානය බිඳීමට ශ්‍රමණ බ්‍රාහ්මණ දෙවි මර බ්‍රහ්ම කිසිවෙකුට හැකි නොවේ.
එහි මේ වස්තුව දැක්වේ. මහා පුරුෂය පෙර ලෙහෙන යෝනියෙහි ඉපදිණි, ඉක්බිති වැසිවැස මහා සැඩ පහරක් පැමිණ ලේන් කුඩුව ගහගෙන ගොස් මහ සමුදුරට පත්විය. මහා පුරුෂ පුතුන් හැරගන්නෙමියි නගුට තෙම තෙමා මුහුදින් දිය පිටත දැමීය. සත්වන දිනයෙහි ශක්‍රයා දැන එහි අවුත් කුමක් කරන්නේ දැයි ඇසීය. හේ ඔහුට කීවේය. ශක්‍රයා මහ සමුදුරින් දිය හැරදැමීම නොහැකි බව කීය. බෝධිසත්වයා තා වැනි කුසීතයකු සමග කතා කිරීමට ද නොවටී. මෙහි නොසිටවයි පලවා හැරීය. ශක්‍රයා උතුම් පුරුෂයා විසින් ගන්නා ලද ගැනීම අත්හැරවීමට නොහැකි යයි සතුටුව ඔහුගේ පුතුන් ගෙනවුත් දුන්නේය. මහාජනක කාලයෙහි ද මහසමුදුර තරණය කරන්නේ, කුමක් හෙයින් මහසමුදුර ගැඹුර ද පළල ද දක්වා කවදා නම් තරණය කරන්නේදැයි විචාළේ කීය. මගේ අදහස මේ මහා සමුද්‍රය මෙනි ඒ අදහස අනුව මේ මහා සමුද්‍රය කුඩා ඇලක් මෙන් හැඟේ. ඔබටම මා දැකිය හැකි වන්නේය. සමුද්‍රය තරණය කොට මුහුදෙන් එතෙර ධනය ගෙන කුල සත්තක රටෙහි රාජ්‍යය ගෙන දන්දෙන්නා වූ මා, උතුම් පුරුෂයා ගන්නා ලද ගැනීම අත්හැරවීමට නොහැකි යයි දෙවියා බෝසතුන් වැළඳගෙන උයනෙහි සැතපවීය. හේ සේසත් ඔසවා දිනපතා පන් ලක්ෂයක් පරිත්‍යාග කොට පසු කාලයෙහි පැවිදිවීය. මෙසේ මහා සත්වයාගේ කුසල සමාදානය වැලැක්වීමට කිසිවෙකුට නොහැක.
දැන් කුසල් දහම්හි වෙනස් නොවන සමාදානය දැක්වීමට **“කායෙ සුචරිතෙ”** යනාදිය කීහ. **දාන සංවිභාගෙ** - මෙහි දානයම දීම් වශයෙන් දානයයි. සංවිධාන කිරීම් වශයෙන් **සංවිභාගො** - සීල සමාදාන පන්සිල් දසසිල් සිව්පිරිසිදු සිල් සම්පූර්ණ කරන කාලයෙහි. **උපොසථූපවාසෙ** - තුදුස් ආකාර භේද වූ උපෝසථයේ උපවසන කාලයෙහි **මත්තෙය්‍යතා** - මවට කළයුතු වතාවත්. සෙසු පදවලද මෙම නයයි. **අඤ්ඤතරඤ්ඤ තරෙසු** - මෙබඳු වූ අනිත් ඒවායේ ද. **අධිකුසලෙසු** - මෙහි කුසල අදිකුසලා ඇත. කුසල් අකුසල් සියල්ල කාමාවරය. අරූපාවචර අධිකුසලය. ඒ සියල්ල කුසල් වේ. සාවක පාරමී ඤාණයට හේතු වූයේ කුසල් සහ අධිකුසල්ය. ඒවා කුසල් නම් වේ. පසේ බුදු බව ලැබීමට හේතු වූයේ අධිකුසල් නම් වේ. ඒවාද කුසල් වේ. සබ්බඤ්ඤුත ඤාණයට හේතු වූ කුසල් මෙහි අධිකුසල් නම් වේ. ඒ අධිකුසල්වල ස්ථිර සමාදානය විය. අවත්ථිත සමාදානය විය.
**කත්තා උපචිත්තතා** - මෙහි එක්වරක් කෙළේ ද “කත” ම වේ. නිතර කිරීමෙන්. වනාහි උපචිත වේ**. උස්සන්නත්තා** - පිණ්ඩිකතයා පිඬු කිරීම රාසි කිරිම කරම් උස්සන්නත්ත යයි කියනු ලැබේ. එහෙයින් උස්සන්නත්ත යයි කියන්නේ මා කළ කර්මයට සක්වල අති සම්බන්ධ භවාග්‍රය ඉතා පහළය. මෙසේ මාගේ උත්සන්න කර්ම දක්වයි. **විපුලත්තා** - අප්‍රමාණ භාවය. මෙයින් අනන්ත අප්‍රමාණ මා කළ කර්ම යයි දක්වයි. **අදිගණ්හාති** - අභිභවති. අන්‍ය දේවතාවන්ට වඩා අතිරේකව ලබයි යන අර්ථයයි. **පටිලභති **- ලබයි. “සබ්බාවන්තෙහි පාදතලෙහි” මෙය සමපාද පොළොවෙහි තබයි. මෙහි විස්තර වචන එහි
**සබ්බාවන්තෙහි **- සියළු පෙදෙස් සමානව. සියළු පෙදෙස් පා තැබූ විට එකවර ස්පර්ශ වේ. තථාගතයෝ නොයෙක් සිය ගණන් පුරුෂ නරක පාගමියි පා ඔසවන කල වලගොඩැලි සම වී සමතලා පොලොව වන්නේය. ඉතාදුර අඩිය තබමියි පා ඔසවන විට මේරු පර්වතය පවා නැමී පා පිළිගත්තේය. එසේ යමා මහ පෙළහර පා යුගන්ධර පර්වතයට අඩිය තබමියි පා ඔසවනවිට පර්වතය නැමී පා සමීපයට පැමිණියේය. එයට අඩිය තබා දෙවන පාදය තව්තිසා දෙව්ලොව තැබීය. පාදයේ චක්‍ර ලක්ෂණ නිසා පා තබන තැන් විෂමව තිබීමට නොහැකිය. කනු කටු ගබොරළු කැට මල මූ කෙල සොටු පාතැබිමට කලින්ම ඉවත් වේ. සිල්තෙදින් පින් තෙදින් දම් තෙදින් දස පාරමී ආනුභාවයෙන් මේ මහ පොළොව මනාව මෘදු මල්ගොන්නක් වේ.
**සාගර පරියන්තං** - සාගර සීමා කොට. උන්වහන්සේ රාජ්‍ය කරන විට ගසක් හෝ කන්දක් හෝ ගඟක් හෝ සීමා නොවේ. එනිසා “සාගරපරියන්තං” කියන ලදී. **අඛිලමනිමිත්තම්කණ්ටක** - නිච්චොරං සොරා වනාහි කර්කශ ස්පර්ශයෙන් ඛිලා උපද්‍රව හේතුවෙන් නිමිත්ත, විදීම් හේතුවෙන් කණ්ටක යයි කියනු ලැබේ.
**ඉද්ධං** - සමාධිය. **ඵීතං **- සියළු සම්පත්තියෙන් පිරී ගියාවූ. **ඛෙමං **- බිය නැති. **සිවං **- නිරුපද්‍රවව. **නිරබ්බුදං** - අර්බුද රහිත. සමූහ සමුහ වී හැසිරෙන සොරුන්ගෙන් (විරෝදීන්ගෙන්) විරහිත. **අවික්ඛම්භියො** - අවික්ඛමභනිය -කිසි තැනක් සෙලවිමට කිසිවෙකුට නොහැකි. **පච්චත්ථිකෙන **- ප්‍රතිපක්ෂ කැමත්තෙන්. **පච්චමිත්තෙන** - ප්‍රතිවිරුද්ධ අය විසින්. අමිත්‍රයින් විසින්. දෙකම සතුරු සමාන වචනය. **අබ්හන්තරෙහි** - ඇතුළතින් නැගිරාගාදීන් විසින්,
**බාහිරෙහි** - ශ්‍රමණාදින්. එසේම එය දෙව්දත් කෝකාලික ආදි ශ්‍රමණයන් ද සොණදණ්ඩ කූටදන්ත ආදි බ්‍රාහ්මණයෝ ද ශක්‍රයා සමාන දෙවියෝ ද සත්වසක් ලුහුබැන්ද මාරයා ද බකාදි බ්‍රාහ්මණයෝ ද සෙලවීමට නොහැකි වූහ.
මෙපමණකින් භාග්‍යවතුන් කර්මය ද කර්මය සමාන ලක්ෂණ ද ලක්‍ෂණානි සංසද කියන ලදී. කර්මය නම් සාරසංඛ්‍ය කල්ප ලක්ෂයකට වැඩි දැඩි වීර්යයෙන් කරනලද කර්මය. කම්ම සරික්ඛක නම් දැඩිකොට කරන ලද බැවින් දෙව්ලෝ සහිත ලෝකයා දැනගනිත්වායි මනාව පිහිටි පාදය මහා පුරිස ලක්ෂණයකි. ලක්ෂණ මනාව පිහිටි පා ඇති බව. ලක්ෂණ ආනිසංස නම් සතුරන් විසින් කම්පා කළ නොහැකි බව.
**තත්ථෙතං වුච්චති** - එහි කීකල්හි, කර්මාදි භෙදයෙහි මෙයද කියනු ලැබේ. ගාථා බැඳුම් සඳහා කියන ලදී. මේ ගාථා වනාහි පෝරාණක තෙරවරු අනඳ තෙරුන් වෙනුවෙන් තබා වර්ණනාව කියා ගියේය. පසු කාලයේ පෙරවරු එක පදික අර්ථ උද්ධකරණය කෙළේ යයි කීහ.
එහි **සච්චෙ** - වටී සත්‍යයෙහි **ධම්මෙ** - දසකුසල කම්ම පථ ධර්මයෙහි. **දමෙ** - ඉන්ද්‍රිය දමනයෙහි **සංයමෙ** - සිලසංයමයෙහි. **සොචෙය්‍ය සීලාලයුපොසථෙච **- මෙහි කයේ පිරිසිදුබව ආදි තුන් ආකාරය පිරිසිදුබව. සීලයම **සම්මත්තචරි** - උපෝසථය කර්ම උපෝසථො. **අහිංසායා** - අවිහිංසාවය. **සම්මත්තචරි** - සියළු හැසිරීම්.
ආනුභී - අනුභාවය. **වෙය්‍යංජනිකා** - ලක්ෂණ කියන්නේ, **පරාභිභූ** - අන්‍යයන් අබිභවනය කිරීමට සමත් **සත්තුහී **- සතුරන් විසින් කම්පා කළ නොහැකි.
**න සො ගච්ඡති ජාතුක්කම්හනං** - හෙතෙම ඒකාන්තයෙන්ම අග්‍ර පුද්ගලයෙකි. මැඩ පැවැත්විය යුතු බවට නොයයි. **ඒසාහි තස්ස ධම්මතා** - ඔහුගේ මේ ධර්මතාය. මේ ස්වභාවය වේ.
**උබ්බෙග උත්තාසභයං** - උබ්බෙ භයද උත්තාස භය ද එහි සොරුන්ගෙන් හෝ රජුගෙන් හෝ සතුරන්ගෙන් හෝ පැහැරගැනීම් බන්ධනාදිය නිසා භය **උබ්බෙගො** - නම් වේ. චණ්ඩ හස්ති අශ්ව ආදියෙන් හෝ සර්ප යක්ෂ ආදින්ගෙන් හෝ හේතුවෙන් රෝමෝදගමනාකාර භය **උත්තාස හය** - නම්වේ. ඒ සියල්ල නොපැමිණියේ සමනය වේ. **සංවිධාතා** - සංවිධිත වූ කෙසේද? වනයෙහි සැක සහිත තැන්වල දානශාලා කරවා එහි පැමිණියවුන් වළඳා මනුෂ්‍යයින්ට දී (අතිවාහෙති) ගෙනවුත් දෙයි. ඒ ස්ථානය පිවිසීමට නොහැකි වන්නේ මිනිසුන් යවා පිවිසෙයි. නගරාදියෙහි ද ඒ ඒ තැන්වල ආරක්ෂාව තබයි. මෙසේ සංවිදහති. **සපරිවාරඤ්ච දානං අදාසි** - ආහාර පානාදි දසවිධ දාන වස්තු.
එහි **අන්නං -** කැඳ බත්. එය දෙන්නේ නුවර දොර සිට දුන්නේය. ඉක්බිති ඇතුළු නිවෙස්නෙහි ගෙනයන්නා පැමිණ තැන. ලද පස්මල් විසුරුවා ආසන පනවා වියන් බැඳ සුවඳ දුම් ආදියෙන් සත්කාර කොට භික්ෂු සංඝයා වඩා හිඳුවා කැඳ පිළිගැන්වීය. කැඳ දෙන්නේ ද ව්‍යඤජන සහිතව දුන්නේය. කැඳ වළඳා අවසානයෙහි පා සෝදවා තෙල් ගල්වා නානා ප්‍රකාර වූ අප්‍රමාණ කැවිලි දී අවසානයෙහි නොයෙක් සුප නොයෙක් ව්‍යඤජන ප්‍රණිත භෝජන දුන්නේය. පාන දෙන්නේ අඹ පැන් ආදි අටාකාර පැන් දුන්නේය. වස්ත්‍ර දෙන්නේ පිරිසිදු වස්ත්‍රම දුන්නේය. එකපට දෙපට ආදි ප්‍රමාණවත් වත් දී සූවි දුන්නේය. නූල් දුන්නේය. සුචිකර්ම කරන තැන භික්ෂූන්ගේ ආසනවල කැඳබත් පා ගල්වන පිටගල්වන දේ රජත පණ්ඩුපලාස රඳ දොණි (ඔරු) යටත් පිරිසෙයින් සිවුරු පඬු පොවන කප්පිය කාරකයකු ද දුන්නේය.
**යානං** - උපාහන (සෙරෙප්පු) උපාහන දෙන්නේ උපාහන ථවික උපාහන දණ්ඩාදි එහි පිරිවර ද දුන්නේය. මාලා දෙන්නේ ද සුද්ධ මාලා පමණක් නුදුන්නේය. ඉක්බිති ඒවා සුවඳින් මිශ්‍රකර අඩුතරමින් එහි සතරක් පිරිවර කොට දුන්නේය. බෝධිය චේතිය ආසන පොත් ආදි පූජා කිරීම සඳහා මෙන්ම චේතිය ඝර පූජාව සඳහා ද සුවඳ දෙන්නේ ද සුද්ධ සුවඳ පමණක් නොව සුවඳ සුණු කරන නිසදා (ගලද) ද තබන භාජනය සමග අඩුතරමින් මනෝසීල චීන පිටි (පවුඩර්) ආදි විලේපන භාජනය සමග යටත් පිරිසෙයින් පිරිවර හයක් කොට දුන්නේය. **සෙය්‍ය** - ඇඳ පුටු. ඒවා දෙන්නේ ද සුද්ධ ඇඳ පුටු පමණක් නුදුන්නේය. කොජ කම්බල ද අතුරන ඇඳ ඇතිරිලි සමග අඩු තරමින් ඇඳ මකුණන් සුද්ධ කරන දණ්ඩ ආදි පිරිවර හතක් සමග දුන්නේය. ආවසථ දෙන්නේ ගෙය පමණක් නුදුන්නේය. ඉක්බිති මාලාකර්ම ලතාකර්ම යුක්ත පනවන ලද ඇඳපුටු ආදිය කරවා අඩුතරමින් පිරිවර අටක් සමග දුන්නේය. පදීපෙය්‍යං පහන් තෙල්. එය දෙන්නේ චේතියංගන බෝධියංගන ධම්මසවන ගෙය (බණමඩුව) ලැඟුම් ගෙය පොත් කියවන තැන මෙයින් පහන් දල්වන්නැයි සුද්ධ තෙල් පමණක් දුන්නේය. වැටි දුම්කබල තෙල් භාජනාදිය සමග පිරිවර නවයක් කොට දුන්නේය. **සුවිභත්තන්තරානි** - සුවිභත්ත අන්තරානි
**රාජානො** - අභිෂේක කළ. **භොගියා** - භෝජකයා **කුමාරා **- රාජ කුමාරයෝ **ඉධ කම්මං** - පිරිවර සහිත දානය. **කම්ම සරික්ඛං** - පිරිවර සහිත කොට දානය දුන්නේය. මේ කාරණයෙන් දෙවියන් සහිත ලෝකයා දැනගනිත්වායි පහළ වූ චක්‍ර ලක්ෂණය **ලක්ඛණා** - නම් වේ. එයම චක්‍ර ලක්‍ෂණය වේ. **ආනිසංසො** - මහ පිරිවරය.
**තත්ථෙතං වුච්චති** - මේ එම අර්ථය දක්වන ගාථා කියනු ලැබේ. ගාථා ද දවිධය. එම අර්ථය දැක්වීම ද විශේෂ අර්ථ දැක්වීම ද යනුවෙනි. එහි පෙළෙහි ආ අර්ථය දැක්වීම තත් පරිදීපනය. පෙළෙහි නො ආ අර්ථ දැක්වීම් විසේසත්ව පරිදීපන වේ. මෙය වනාහි තදත්ථ පරිදීපය. එහි **පුරෙ** - පෙර. **පුරත්වා **- එහි පරියාය වචනයකි. **පුරිමාසු ජාතිසු** - මේ ජාතියට පෙර කරන ලද කර්ම ප්‍රතික්ෂේප දැක්වීම. **උබ්බෙග උත්තාසභයා පනුදනො** - උබ්බේගය ද උත්පාසයද දුරුනොවූවේ **උස්සුකො** - අධිකව,
**සතපුඤ්ඤ ලක්ඛණං** - සීයෙන් සීයෙන් පින්කම්වලින් පහළ විය. එක එක ලක්ෂණය, මෙසේ ඇති කල්හි කිසිවෙක් බුදුවීමට කැමති නොවූහ. අනන්ත වූ සක්වල සියළු සත්වයෝ එක එක කර්මය සියක් වර කරන්නාහු ද මෙපමණ ජනයා විසින් කළයුතු කර්ම බෝසත්තුමා තනිවම එක එක සිය ගුණයක් කොට නිපදවිය. එහෙයින් සතපුඤ්ඤ ලක්ෂණ යයි මෙම අර්ථය කැමති වූහ. **මනුස්සාසුරසත්තරක්ඛසා** - මනුෂ්‍යයෝ ද අසුර සත්වයෝ ද රාක්ෂයෝ ද,
**අන්තරා** - ප්‍රතිසන්ධියටත් වුතයටත් අතර මෙහි කර්ම නම් ප්‍රාණඝාතයෙන් වැලකීම කම්ම සරික්ඛක නම් ප්‍රාණඝාතය කරන්නා පා හඬ ඇසේ බියෙන් පා අගින් අගින් තබා ගොස් ප්‍රාණඝාතය කරති. ඉක්බිති මේ කරණයෙන් ඔවුන්ගේ කර්මය මහජනයා දැනගනීවා යයි ඇතුළත් වක් වු පා හෝ පිටත වක් වූ පා හෝ වකුටු වූ පා හෝ අගින් වකුටු වූ හෝ මැදින් වකුටු වූ හෝ වේ. පා අගින් අතින් ගොස් අන්‍යයන් නොමැරූ බව වනාහි තථාගතයන්ගේ දෙවියන් සහිත ලෝකයා මෙය දනීවායි ආයත පණ්හි මහා පුරිස ලක්‍ෂණය පහළ විය. තවද අනුන් නසන්නා ශරීරය කෙළින් කර යෑමෙන් අනුන් දක්නට නැමීගෙන ගොස් අනුන් නසයි. ඔවුන්ගේ එසේ හෝ අනුන් නැසීමේ කර්මය අනුන් දකීවායි කුදු හෝ මිටි හෝ අත් පා කොර වූ හෝ වෙති. තථාගතයන් වහන්සේගේ වනාහි මෙසේ ගොස් අනුන් නොමැරූ බව මේ කරුණයත් දෙවියන් සහිත ලෝකයා දැනගනිත්වායි බ්‍රහ්මුජ්ජාගත්ත මහා පුරිස ලක්‍ෂණය පහළ විය.
තව ද ඝාතකයෝ ආයුධයක් හෝ මුගුරක් හෝ ගෙන මිට මෙළ වූ අතින් අනුන් නසති. ඔව්හු මෙසේ ඔහුගේ අනුන් නැසූ බව මේ කරුණින් ජනයා දනිත්වායි කෙටි ඇඟිලි හෝ කෙටි අත් හෝ වක් වූ ඇඟිලි හෝ පෙණයක් වැනි අත හෝ වෙයි. තථාගතයන් වහන්සේ මෙසේ අනුන් නොනැසු සදෙව් ලෝකයා මෙයින් දනිත්වායි දීඝ අංගුලි මහා පුරුෂ ලක්‍ෂණය පහළ විය. මෙය මෙහි කම්ම සරික්ඛකය. මේ ලක්‍ෂණ තුනම ලක්‍ෂණ නම් වේ. දිර්ඝ ආයුෂ ඇති බව ලක්‍ෂණ ආනිසංස වේ.
**මරණවධභයත්තතො** - මෙහි මරණ සංඛ්‍යාත වධය මරණ වධ වේ. මරණ වධයෙන් වන බිය - මරණ වධ භය වේ. එය තමාගේ **ජානිත්වා පටිවිරතො පරම්මරණාය** - යම්සේ මට මරණයෙන් බිය මගේ ජීවිතයට ප්‍රිය නිසාය. අනුන් ද එසේම යයි දැන අනුන් මැරීමෙන් වැලකුනේ වේ. **සුචරිත්තො** - පිරිසිදු ක්‍රියාවෙන්. **සග්ගමාගමා** - ස්වර්ගයට ගියේය.
**වචිය පුනරියාගතො** - චුතවී නැවත මෙහි ආවේය. **දීඝපාසණහිකො** - දික් වූ විලුඹ. **බ්‍රහ්මාවසුජු **- බ්‍රහ්මයා මෙන් මනාව සෘජු.
**සුභූජො** - සුන්දර වූ අත්. **සුසු** - මහළු කාලයේ ද තරුණ රූපය වේ. **සුසණ්ඨිතො** - මනා සටහනින් යුත් **මුදු තලුණඞගුලියස්සා** - මෘදු ද (තරුන) - තලුණ ද ඇඟිලි ඔහුට**. තීහි** - තුනෙන්. **පුරිසවරග්ග ලක්ඛණෙහි** - උතුම් පුරුෂයාගේ අග ලක්ෂණවලින්.
**චිරං යාපනාය** - චිර ජීවනය. **චිරං යපෙති** - චිර යැපෙයි. **චිරතරං පබ්බජති යදි තතොති** - එයින් චිරතරව ජීවත් වේ. ඉදින් පැවිදි වෙයි යන අර්ථයයි. වසීප්‍රාප්ත වී ඍද්ධි භාවනාවෙන් ජීවත් වෙයි.
**රසිතානං** - රසයෙන් යුත්. **ඛාදනීයානං** - පිටි කඩා කෑ යුතු. පංච භෝජන. **සායනීයානී** - රස විඳිය යුතු ගිතෙල් වෙඬරු ආදිය. **ලෙහනීධානි** - ලෙවිය යුතු පිටි කැඳ ආදිය **පානාති** - අටපැන්.
මෙහි කර්ම නම් සාරාසංඛ්‍ය කල්ප ලක්‍ෂයක දී දෙන ලද ප්‍රණීත භෝජන දානයයි. කම්ම සරික්බ නම් රළු භෝජන කුසට ගියවිට රුධිරය වියලේ. මාංශ මැලවේ. එහෙයින් රළු දායකයින් සත්වයෝ මේ කරුණින් ඔවුහු රළු භෝජන දුන් බව ජනයා දැන ගනිත්වායි අල්පමාංශ අල්ප රුචිය මනුෂ්‍ය ප්‍රේතයන් මෙන් දුර්ලභ ආහාරපාන ලබති. ප්‍රණිත භෝජන කුසට වැටුණු කල මස් ලේ වඩයි. සම්පූර්ණ කය ප්‍රාසාදිත දර්ශනීය රූප වේ. එහෙයින් තථාගතයන් වහන්සේ බොහෝ කාලයක් ප්‍රණීත භෝජන දෙන ලදී. මේ කරුණින් දෙවියන් සහිත ලෝකයා දැනගනිත්වායි සත්තුස්සද මහා පුරිස (සත්තැනකින් උස් වූ) ලක්ෂණය පහළවේ. ලක්‍ෂණය නම් සත්තුස්සද ලක්‍ෂණය ම වේ. ප්‍රණීත ලාභ ලැබීමේ ආනිසංසයයි.
**ඛජ්ජභොජ්ජමථ ලෙය්‍ය පෙය්‍යායිතං** - බජ්ජ භෝජන ලෙහනීය සායනීය (ඛජ්ජ-අවුළුපත් කැවුම් කොකිස් ආදි භොජ්ජ-බත් මාළු ආදි බුදිය යුතු. **ලේහනීය** - කිරි ආදි ලෙවිය යුතු. **සායනීය** - වෙඬරු අටපැන් ආදි පිය යුතු ආහාර) **උත්තමග්ගරසදායකො** - උතුම් අග්‍ර රස දෙන්නෝ. උත්තමයින්ට අග්‍ර රස දෙන්නෝ.
**සත්තුස්සදො** - සත් තැනක් උස් වූ. **තදත්ථජොතකං** - ඛජ්ජ භෝජ්ජා ආදියේ බබළන - ඒවායින් ලාභ ලැබෙන. **පබ්බජ්ජම්පි වා** - පැවිදිවන්නේ ද. **තද්ධිගච්ඡිත **- එය අවබෝධ කරයි. **ලාභිරුත්තමං** - ලැබීමෙන් උතුම්
**දානෙනාති** - ආදියෙහි ඇතමෙක් දානයෙන්ම සංග්‍රහ කළයුතු වේ. දානයෙන් ඔහුට සංග්‍රහ කෙළේය. පැවිද්දන්ට පැවිදි පිරිකරවලින්. ගිහියන්ට ගිහියන්ට අයත් දේ දුන්නේය.
**පෙය්‍ය වාචෙන** - ඇතමෙක් මෙය දිය යුතු යයි දෙයි. එකෙක් සියල්ල වචනයෙන් මකා විනාශ කරයි. කිම මෙම දානය කියන්නේ වේද? ඇතමෙක් කිසිම දානයක් නොදෙති. කියන්නා වනාහි තෙලෙන් මෙන් මකයි. මෙතෙම දෙන්නේ හෝ නැතා හෝ වචනය දහසක් අගී යයි කියන්නේ වේ. මෙබඳු පුද්ගලයා දානය ප්‍රාර්ථනා කරයි. ප්‍රිය වචනම ප්‍රාර්ථනා කරයි. ඔහු ප්‍රිය වචනයෙන් සංග්‍රහ කරයි.
**අත්ථචරියාය** - ප්‍රයෝජනය වැඩ කරන කථා. ඇතමෙක් වනාහි දන් නොදෙති. ප්‍රිය වචන ප්‍රාර්ථනා නොකරයි. තමාගේ දියුණුව වර්ධනය පමණක් ප්‍රාර්ථනා කරයි. මෙබඳු පුද්ගලයා මෙය ඔබ කළයුතුය. මෙය ඔබ නොකළ යුතුය මෙසේ අර්ථ චර්යාවෙහි සංග්‍රහ කෙළේය.
**සමානත්තතාය **- සමාන සැප දුක් බවෙන්, ඇතමෙක් දානාදියෙහි එකක්වත් ප්‍රාර්ථනා නොකරති. එක් අසුනෙහි හිඳීම. එක් ඇදක සයනය, එකට ආහාර ගැනීම, මෙසේ සමාන සැපදුක් පතයි. එහි ජාතියෙන් හීනය, ධනයෙන් අධිකය සංග්‍රහ කිරීමට අපහසු වේ. හේ වනාහි මම ජාති සම්පන්න වෙමි”යි ධනවතුන් සමග එකට ආහාර ගැනීමට කැමති වේ. එසේ නොකරන කල්හි කිපේ. දෙකින්ම සමාන වූයේ සංග්‍රහ කළ හැකි වේ. භික්ෂූන් අතරෙහි දුසිල්වතාට සංග්‍රහ කළ හැකි නොවේ. එසේ නොකරන කල්හි කිපේ. නොකරන කල්හි ද නොකිපේ. අන්‍යයන් තමා සමග පරිභෝග නො කරන කල්හි නොකිපේ. අන්‍යයන් තමා සමග පරිභෝග නොකරන්නේ ද පවිටු සිතකින් නොබලයි. පරිභෝග කරන්නා ද ඔහු සමග පහසු වේ. එහෙයින් මෙබඳු වූ පුද්ගලයාට සමානාත්මතාවයෙන් සංග්‍රහ කෙළේය.
**සුසංග හිතාස්ස හොන්ති** - ඔහුට සංග්‍රහ කරති. දුන්නා හෝ නොදුන්නා හෝ කෙරුවා හෝ නොකෙරුවා හෝ සංග්‍රහ කිරීමට පහසු වේ. **නභිජ්ජන්ති** - දිය යුත්තක් වේ නම් එය දෙයි. ඔහු විසින් නුදුන් දෙයක් නැතැයි දැන් හැඟේ. කිම? මවිසින් දෙන්නාටම උවටැන් කරමි. නොදෙන්නාට නොකරන්නාට උවටැන් නොකරමියි මෙසේ සිතති.
මෙහි කර්මය බොහෝ කාලයක් කරන ලද දානාදි සංග්‍රහ ක්‍රියාය. කර්ම සරික්ඛක නම් යමෙක් මෙසේ අසංග්‍රාහකයෙක් වේ ද හේ මේ කරුණින් ඔහුගේ අසංග්‍රහාක බව ජනයා දැනගනිත්වායි තද අත් පා ම වේ. විසමව සිටි බවම ලක්ෂණය වේ. තථාගතයන් වහන්ගේ වනාහි බොහෝ කාලයක් සංග්‍රාහක බව දෙවියන් සහිත ලෝකයා මේ කාරණයෙන් දැනගනිත්වායි ලක්ෂණ දෙකක් පහළවිය. මේ ලක්ෂණ දෙකම හොඳින් සංග්‍රහ කිරීමේ ආනිසංසයයි.
**කරියා **- කොට **චරියා** - හැසිර **අනවමන්තෙ** - අනවඤ්ඤාන්තෙ- නොදැනගැනීමෙන් “අනපවාදෙන” යනු ද පාඨයි. ප්‍රමාද නැති දින නැති ආඩම්බර නැති යන අර්ථය වේ.
**චවියා** - චුත වී. **අතිරුචිරසුවග්ගු දසනෙය්‍යං** - අතිශයින් රුචිර වූ ද මනාව පහදවන යහපත් වචන ද ඉතා දක්ෂ වූ දර්ශනීය වූ ද දැකිය යුතු **සුකුමාරො -** සියුමැලි වූ.
**පරිජ්ජනස්සවො** - කියන දේ කරන පිරිවර ජනයා. **විධෙය්‍යො** - කළයුතු කටයුතුවල කැමති සේ යටහත්ව පවතින. **මහිමං **- මේ පොලොව. **පියවදං හිත සුඛතං ජිගීයමානො** - ප්‍රිය වාදියෙක්ව දියුණු වද සැපය ද සොයන්නේ. **වචනපතිකරස්සාභි පසන්නා** - ඔහුගේ වචන අනුව කරන ඉතා ප්‍රසන්න වූ. **ධම්මානුධම්මං** - ධර්මය ද, අනුධර්මය ද.
**අත්ථුපසංහිතං **- මෙලොව පරලොව දියුණුවට නිශ්‍රය වූ. **ධම්මුපසංහිතං** - දසකුසල් කර්මපථ නිශ්‍රිත වූ. **බහුජනං නිදංසෙකි** - බොහෝ දෙනාට නිදර්ශන කථා කීවේය. **පාණිතං** - සත්වයින්ට අග්‍ර යයි ආදි සියල්ල එකිනෙකේ සමාන වචන වේ.
මෙහි කර්මය නම් ඉහළට යෑම සඳහා බොහෝ කලක් කියන ලද වචනයයි. කර්ම සරික්ඛකය නම් යමෙක් මෙබඳු උසස් වචන නොකියයි ද හේ මේ කරුණින් උසස් වචන නොකීමෙන් ජනයා දැන ගනිත්වායි යටට පා ද ලෝ ම ද වේ. තථාගතයන් වහන්සේගේ වනාහි බොහෝ කලක් උසස් වචන භාවිත කළ බව දෙවියන් සහිත ලෝකයා දැනගනිත්වායි උස්ව ගිය පා ලකුණු ද උස්ව ගිය ලෝම ලකුණු ද පහළ විය. ලක්‍ෂණ නම් මේ ලක්‍ෂණ දෙකමය. උස්ව ගිය බව ආනිසංසයයි.
**ඵරයං** - කියන්නේ. **බහුජනං නිදංසයී** - බොහෝ ජනයාට දියුණුව දැක්වීය. **ධම්මයාගං -** ධර්ම දාන යඥය.
**උබ්භමුප්පතිත ලොමවාසයො** - උන්වහන්සේගේ මෙසේ උඩට නැමුණු ලෝම හෝ වේ**. පාද ගණ්ඨි අහු** - පාවල වලලුකර විය. (ගොප් ඇට) **සාධු සණ්ඨිතා** - මනාව පිහිටියේය. **මංසලොභිතාචිතා** - මසින් ද රුධිරයෙන් එක් වූ. (රැස්කළ). **තචත්ථටා** - සිවියෙන් වෙලීගත් (සැඟවූ). **වජති** - යයි. **අනොමනික්කමො** - උසස් විහරණය, ශ්‍රේෂ්ඨ විහරණය.
සිප්පාවා යනාදියෙහි **සිප්ප **- නම් හීන ශිල්ප සහ උත්කෘෂ්ඨ ශීලයයි දෙපරිදිය. හීන ශිල්ප නම් නළකාර, කුම්භකාර (මැටිභාජන), පේෂකාර, කරණවෑමි (බාබර්) ශිල්ප වේ. උත්කෘෂ්ඨ ශිල්ප නම් ලේඛක, මුද්‍රණ හා ගණකාධිකාරි යනාදියයි**. විජ්ජා** - සර්ප විද්‍යා ආදි අනේකවිධය. **චරණං** - පන්සිල් දසසිල්, ප්‍රාතිමෝක්‍ෂ සංවර සීලය. **කම්මං** - කළකර්ම දැනගන්නා ප්‍රඥාව. **කිළිසෙසය්‍යුං** - කිලිටි කරන්නාහ. අතවැසි වත්නම් දුකය. ඔවුන්ට එය නොවේවායි සිතීය.
**රාජාරහාති** - රජුන්ට අනුරූප වූ ඇත් අස් ආදි ඒවායේම රජුගේ සේනාවට අග්‍ර වූ බැවින් රාජාරහ යයි කියනු ලැබේ. **රාජූපහොගනී** - රජුගේ උපභෝග පරිභෝග භාණ්ඩ මෙන්ම සප්ත රත්නයෝ ද. **රාජානුච්ඡවිකානි **- රජුට සුදුසු වූ. ඔවුන් සියල්ලටම මේ ගහණ යයි **සමණාරහා** - ශ්‍රමණයන්ට අනුරූප වූ සිව්රු ආදිය. **සමණංගානි -** මහණුන්ගේ උපභෝග පිරිකර සමණුන්ගේ කොටසක් වූ සිවු පිරිස සමණූපභොගාන **සමණානුච්ඡවිකානි** - ඒවායේම සමාන වචනයකි.
මෙහි කර්මය නම් බොහෝ කාලයක් ශිල්පය සකස්ව කීමය. කර්ම සරික්ඛ නම් යමෙක් ශිල්පාදිය සකස් නොකියන්නේ අතවැසියෝ උක්කුටිකයෙන් හිඳීමෙන් සහ ඇවිදීම් ආදියෙන් වෙහෙසට ක්ලාන්තයට පත්වෙති. කෙණ්ඩ මස්පිඩු ගැටී වැටුණාක් මෙන් ද වේ. තථාගතයන් වහන්සේගේ වනාහි සකසා මෙර වූ බැවින් දෙවියන් සහිත ලෝකයා මෙ කරුණින් දැනගනිත්වායි පෙර ඉගනුම් වැඩු හෙයින් **එණි ජංඝ** - (ඒණි මුවන්ගේ කොණ්ඩය වැනි) ලක්‍ෂණය පහළ විය. ලක්‍ෂණය නම් මෙයම වේ. අනුරූප ලාභය ආනිසංසයයි.
**යදුපඝාතාය** - යම් ශිල්පයක් කිසිවකු නැසීම පිණිස නොවේ. **කිලිස්සන්ති **- ක්ලාන්ත වේ. **සුඛුමන්ත වොත්ථටා** සැපයෙන් යුක්ත වූයේ. වෙන කර්මයකින් වෙන ලක්‍ෂණ ඇතිවේද? නැත. යමක් පහළ වන්නේ ඒ කර්මයේ කුඩා ලක්‍ෂණ ඇතිවය. එහෙයින් මෙය කියන ලදී.
**සමණංවා** - සංසිඳුණු පව් ඇති අර්ථයෙන් ශ්‍රමණ හෝ **බ්‍රාහ්මණං වා** - බැහැර කරන ලද පව් ඇති බැවින් බ්‍රාහ්මණ වේ.
මහා පඤ්ඤො යනාදියෙහි මහා ප්‍රඥාදියෙන් යුක්ත වේ යන අර්ථය වේ. මහා පඤ්ඤාදියේ නා නා බව.
එහි මහා ප්‍රඥාව කුමක්ද? මහත් වූ සීලකන්ධයෙහි ඇතුළත් වේනුයි මහා පඤ්ඤා, සමාධික්ඛන්ධයේ පඤ්ඤාක්ඛන්ධයේ, විමුක්තිස්කන්ධයේ විමුක්ති ඥානස්කන්ධයේ, ඇතුළත් නිසා මහා පඤ්ඤා වේ. මහත් වූ ස්ථාන අර්ථයෙන් මහා පඤ්ඤා වේ. මහා විහරණ සමාපත්තිය මහත් වූ ආර්ය සත්‍ය, මහත් වූ සතිපට්ඨානයෙහි, සම්මප්පධානයෙහි, සෘද්ධිපාදයෙහි, මහත් වූ ඉන්ද්‍රිය බල බොජඣංගවල, මහත් වූ ආර්ය මාර්ගයෙහි සාමඤ්ඤ පලවල, මහා අභිඤ්ඤාවල, මහා පරමාර්ථ නිර්වාණයෙහි ඇතුළත් බැවින් මහා ප්‍රඥාව වේ.
පුථු පඤ්ඤා කවරේද? නානා ස්කන්ධවල ඤාණය පවත්වන නිසා පුථු පඤ්ඤා වේ. නා නා ධාතුවල, නා නා ආයතනවල, නා නා පටිච්ච සමුප්පාද දේශනාවල, නා නා සුඤ්ඤතා අනු ලැබීම්වල, නානා අර්ථවල නානා ධර්මවල, නා නා නිරුක්තිවල, නා නා ප්‍රතිභානවල, නානා සමාධිවල, නා නා විමුත්තිවල, නා නා විමුත්ති දර්ශනවල, නොයෙක් ස්ථානවල, නොයෙක් විහරණ සමාපත්තිවල. නොයෙක් ආර්ය සත්‍යවල, සතිපට්ඨානවල, සම්මප්පධානවල, ඉද්ධිපාදවල, ඉන්ද්‍රියවල, බලවල, බොජඣංගවල, ආර්ය මාර්ගවල, සාමඤ්ඤ ඵලවල, අභිඥාවල, සාධාරණ ධර්ම ඉක්මවා පරමාර්ථ නිර්වාණයෙහි ඤාණය පැවැත්වීම නිසා පුථු ප්‍රඥා වේ.
හාසු ප්‍රඥාව කවරේද? මෙහි ඇතමෙක් හාසු ( ඉක්මන් අවබෝධය) බහුලව, වෙද (දැනගනීවි) බහුලව, සතුටු බහුලව, ප්‍රීති බහුලව සීලය සම්පූර්ණ කරති. ඉන්ද්‍රිය සංවරය සපුරති, භෝජනයෙහි පමණ දැනීම, නිදිවැරීම, සිල් රැස, සමාධි රාසිය, පඤ්ඤා රාසිය, විමුක්ති රාසිය, විමුක්ති ඤාණ දස්සන රාසිය, සම්පූර්ණ කෙරේ යයි හාසු පඤ්ඤා වේ. හාසු බහුල.... ප්‍රීතිය බහුල ස්ථාන අස්ථාන අවබෝධ කෙරේ යයි හාසු පඤ්ඤා වේ.
ජවන ප්‍රඥාව කවරේද? අතීත අනාගත වර්තමාන දුර වූ නො ලංවූ යම් රූපයක් වේ. ඒ සියළු රූප අනිත්‍ය වශයෙන් වහා ගමන් කිරීම ජවන පඤ්ඤා වේ. දුක් වශයෙන් වහා අනාත්ම වශයෙන් වහා දුව යයි. යනු ජවන පඤ්ඤා වේ. යම් වේදනාවක් අතීත අනාගත වර්තමාන යම්කිසි විඤ්ඤාණයක් වේද ඒ සියළු විඤ්ඤාණ අනිත්‍ය වශයෙන් දුක් වශයෙන් අනාත්ම වශයෙන් වහා දුවයි යනු ජවන පඤ්ඤා නම්. අතීත අනාගත වර්තමාන ඇස... ජරා මරණ අනිත්‍ය දුකට අනාත්ම වශයෙන් වහා දිවයෑම ජවන පඤ්ඤා වේ. අතීත අනාගත වර්තමාන රූපය ක්ෂයවීම් අර්ථයෙන් අනිත්‍ය වූ බියවීම් අර්ථයෙන් දැක්වූ අසාර අර්ථයෙන් අනාත්ම වී යයි තුලනය කොට විභාග කර නිරෝධ වූ නිර්වාණය කරා, වහා දිවයයි යනු ජවන පඤ්ඤා වේ. වේදනා සඤ්ඤා සංඛාර විඤ්ඤාණ චක්ඛු ජරාමරණ අතීතාදි තුන් කාලයේ වූ මේවා ක්‍ෂයවීම් අර්ථයෙන් අනිත්‍ය වූ......ප්‍රකටව ජරාමරණ නිරෝධ වූ නිවනෙහි වහා දිවයේ යනු ජවන පඤ්ඤා වේ. අතීතානාගත වර්තමාන රූපය විඤ්ඤාණය ඇස..... ජරාමරණ අනිත්‍යය සංඛත වූ ප්‍රතීත්‍ය සමුත්පන්න වූ ක්‍ෂය ධර්ම වූ ව්‍යය ධර්ම වූ විරාග ධර්ම වූ නිරෝධ ධර්මය යයි තුලනය කර තීරණය කර ප්‍රකට කර ජරා මරණ නිරෝධ නිර්වාණයෙහි වහා දිවයෑම ජවන පඤ්ඤා වේ.
තික්ඛ පඤ්ඤාව කවරේද? ක්ලේශයන් වහා නසයි යනු තික්ඛ පඤ්ඤා වේ. උපන් කාම විතක්ක (සිතිවිලි) ව්‍යාපාද විතක්ක, විහිංසා (හිංසා) විතක්ක උපන්නූපන් පාප අකුසල් දහම් රාග, දොස, මෝහ, ක්‍රෝධ, උපනාහ මකුබව, පලාසය, (අනුන් ගුණ නැසීමේ සිත), ඉස්සා (ඊර්ෂ්‍යාව) මසුරුකම, මායා, සාඨෙය්‍ය (කට්ටකම), ථම්ම (තදබව) සාරම්හ, මාන, අතිමාන, මද, පමාද සියළු කෙලෙස්, දුශ්චරිත සියළු අභිසංඛාර, සියළු භවගාමි කර්ම නො ඉවසයි. දුරු කරයි. නැති කරයි. විනාශ කරයි නූපදීමට පමුණුවයි. යනු තික්ඛ පඤ්ඤ වේ. එක ආසනයෙහි සතර ආර්යමාර්ගයෙහි සතර ශ්‍රාමණ්‍ය ඵල, සිව්පිළිසිඹියා, ෂඩ්භිඥා අවබෝධ කරයි, ස්පර්ශ කළ දැනගනියි යනු තික්ඛ පඤ්ඤා වේ.
නිබ්බෙධික පඤ්ඤාව කවරේද? මෙහි ඇතමෙක් සියළු සංස්කාරවල සංවේග බහුල වෙති. උත්‍රාස, කලකිරීම් නො ඇලීම්, නිරාශා බහුල වෙති. සියළු සංස්කාරවල බාහිර ලක්‍ෂණයෙහි නොඇලේ. නොකැඩුණු විරූ නොපැලුණු විරූ ලෝභ ස්කන්ධයෙහි කැඩේ. පැලෙයි යනු නිබ්බෙධික පඤ්ඤා වේ. පෙර නොකැඩුණු නොපැලුණු දෝස ස්කන්ධය මෝහ ස්කන්ධය, ක්‍රෝධ, උපභාග... සියළු භවගාමික කර්මයෙහි කඩයි පලයි යනු නිබ්බෙධික පඤ්ඤාව වේ.
**පබ්බජිතං උපාසිකා** - උගත් පැවිද්දන් කරා එළඹ ඇසුරු කළ බව. **අත්ථන්ථතරා** - යම්සේ ඇතමෙක් සිදුරු සොයන්නේ දෝෂාරෝපනය කරන සිතින් දෝෂය ඇතුළත තබාගෙන ඇහුම්කන් දෙති. මෙසේ නො අසා අර්ථය අභ්‍යන්තරයේ කොට අර්ථ යුක්ත කථා ඇසීය. සලකා බැලීය.
**පටිලාභගතෙන** - ලැබීම සඳහා ගියෙන්. **උප්පාදනිමිත්ත කොවිද** - ඉපදවීමෙහි ද නිමිත්තෙහි ද දක්‍ෂ වූ. **අවෙච්ච දක්ඛති -** දැන බලන්නේය.
**අත්ථානු සිට්ඨිසු පරිග්ගගෙසු-චා** - යමෙක් අර්ථානුසාසනවල අල්වා ගැනීම, ලබා ගැනීමේ නුවණින් ඔවුන් කෙරෙහි යන අර්ථයයි.
**අක්කොධනො** - අනාගාමි මගින් ක්‍රෝධය පහ නොවූ බැවින්, ඉක්බිති ඉදින් මට ක්‍රෝධය උපන්නේ නම් වහාම එය දුරුකරමි මෙසේ අක්‍රෝධය වසී කරන ලදී. **නාභිසජ්ජී** - වක් කටුවක් මෙන් ඒ ඒ තැන සම විඳින්නාක් මෙන් නොලැගුනේය. කෝප නැති අව්‍යපාද යනාදියෙහි පෙර උපන් කෝපය **කොපො** - ඊට වඩා බලවත් වූයේ **ව්‍යාපාදො** - ඊට වඩා බලවත් පතිත්ථියනය. ඒ සියල්ල නොකරන්නේ කෝප නොවේ. ව්‍යාපාද නොවේ. පතිත්ථිගත නොවේ. **අප්පච්චයං -** දොම්නස. **න පාත්වාකාසි** - කාය විකාරයෙන් හෝ වාක් විකාරයෙන් ප්‍රකට නොකළේය.
මෙහි කර්මය නම් බොහෝ කාලයක් මෛත්‍රීබවෙන් ද සියුම් ආස්ථරණාදි දානයද. කම්ම සරික්ඛක නම් ක්‍රෝධ කළාහුගේ සම අපිරිසිදුය. මුහුණ බැලිය නොහැකිය. අඳින වස්ත්‍රයක් මෙන් පැහැපත් නැත. එහෙයින් හේ මේ කරුණින් ඔහුගේ ක්‍රෝධාදි බව දැන ගනිත්වායි දුර්වර්ණ වේ. අප්‍රසන්න පිහිටීම වේ. මහා සත්වයා කරුණු සතරකින් ප්‍රසන්න වේ. ආමිස දානයෙන්, වස්ත්‍ර දානයෙන්. මුසුන් දීමෙන් අක්‍රෝධනයෙන් හෝ මේ කරුණු සතර ද බොහෝ කාලයක් තථාගතයන් විසින් කරන ලද්දේමය. එනිසා මේවා කළබව දෙවියන් සහිත ලෝකයා මේ කරුණින් දැනගනිත්වායි ස්වර්ණ වර්ණ වූ මහා පුරුෂ ලක්ෂණය පහළ විය. ලක්‍ෂණනය නම් මේ ලක්ෂණයම වේ. සියුමැලි ඇතිරිලි ආදිය ලැබීම අනිසංසය වේ.
**අභිවිසජ්ජි** - හැරියේය. **මහිමිවසුරො අභිවස්සං** - සුර යනු වැස්සය. මහපොළොව තෙමන්නා වූ වැස්ස මෙන්
**සුරවර තරොරිව ඉන්දො** - දෙවියන්ගේ ඉතා උතුම් වූ ඉන්ද්‍ර මෙන්.
ගිහිබව කැමති වන්නේ. **මහතිමහිං** - මහ පොළොව
**අච්ඡාදනවත්ථ මොක්ඛ පාපුරණානං** - ඇදීම ද උතුම් පෙරවීමට ගන්නා වස්ත්‍ර ද. **විනාසො** - විනාශය.
**මාතරම්පි පුත්තෙන සමානෙතා අහොසි** - මේ කර්මය රජයෙහි පිහිටුවීමෙන් කිරීමට නොහැකිය. එහෙයින් බෝධිසත්වයෝ රජය කරවන්නේ ඇතුළු නගරයෙහි සතර දිසාවේ දොරටු සතරෙහි ද පිටිනුවර සතර දිසාවෙහි මේ කර්මය කරවී යයි මිනිසුන් තැබූහ. ඔව්හු මගේ පුතා කොහේදැයි පුතා නොදනිමියි විලාප කියමින් සොයමින් සිටි. මව දැක, අම්මේ එන්න පුතා දැක්ක හැකියයි ඇය ගෙන ගොස් නහවා කවා මගේ පුතා සොයා දක්වන්න. මෙනයින් සියළු තැන.
මෙහි කර්මය නම් බොහෝ කාලයක් නෑයින්ගේ එකතු කිරීම. කම්මසරික්ඛක නම් සමගි නෑයින් ඔවුනොවුන්ගේ වරද වැසීමය. ඔව්හු කලහ කාලයෙහි කලහ කරති. එකෙකුගේ වැරද්දක් වූ විට අනිත් අය දැනුවත් නොකරති. මෙය නම් ඔහුගේ වැරැද්ද යයි කී කල්හි සියල්ලෝ නැගී සිට කවුද දැක්කේ? කවුද ඇසුවේ? අපගේ නෑයින් අතර මෙබඳු අයෙක් නැත. තථාගතයන් ඤාති සංග්‍රහ කරන්නේ බොහෝ කාලයක් මේ වැරදි වසන කර්මය කෙළේ වේ. ඉක්බිති දෙවියන් සහිත ලෝකයා මේ කරුණින් එබඳු කර්මයේ කළ බව දැන ගනිත්වායි කොසොහිත වත්ථගුයහ ලක්‍ෂණය පහළ විය. ලක්‍ෂණය මෙයම වේ. බොහෝ පුතුන් ඇතිබව ලක්‍ෂණයයි.
**වත්ථච්ඡාදියං** - වස්ත්‍රයෙන් වැසිය යුතු වත්ථගුයහං වේ.
**අමිත්තතාපන - **සතුරන්ගේ තැවීම. **ගිහිස්ස පීතිජානතා** - ගිහියන්ට ප්‍රීතිය දැනවීම,
**සමං ජානාති** - මෙතෙම තාරුක්ඛට සමානය. මෙතෙම පොක්ඛරසාතිට සමානය. මෙසේ ඒ ඒ අය සමානව දනියි. **පුරිසවිසෙසං ජානාති** - මුං ඇට මෑ ඇටවලට සමාන නොකොට ගුණ විශිෂ්ඨයාගේ විසේසය දැනගනී**. පුරිසං ජානාති** - මේ තෙම ශ්‍රේෂ්ඨ සම්මත එය පුරුෂයා දැනගනී. **අයමිදමරහති** - මෙ පුරුෂතෙම මේ දානයට, පිදීමට, සත්කාරයට සුදුසුය. **පුරිස විස්සෙකරො පුරෙ අහොසි** - පුරුෂ විශේෂය දැන ක්‍රියා කරන්නෙක් වේ. යමෙක් යමකු සුදුසුවේද ඔහුටම එය දෙයි. යමෙක් කහවනුවලට සුදුසු නම් අඩක් දෙයි. හේ ඉතිරි අඩ නොනසයි. යමෙක් කහවණු දෙකක් දෙයි. හේ තමාගේ කහවණු නසයි. එහෙයින් මේ දෙකම නොකොට යමෙක් යමෙක් සුදුසුවේද ඔහුට එයම දුන්නේය. **සද්ධා ධනං** - ආදියෙහි සම්පත් ප්‍රතිලාභ අර්ථයෙන් ශ්‍රද්ධාදිය ධනයයි දත යුතුය.
මෙහි කර්මය නම් බොහෝ කාලයක් පුරුෂ විශේෂය දැන කරන ලද සංග්‍රහ කර්මයයි. කර්ම සරික්ඛය නම් ඔහුගේ ඒ කර්මය දෙවියන් සහිත ලෝකය මේ කරුණින් දනිත්වායි මේ ලක්ෂණ දෙක උපදවයි. ලක්ෂණය නම් මෙම ලක්ෂණ දෙකමය. ආනිසංසය ධන සම්පත්තියයි.
**තුලිය්‍ය **- සසඳා. **පවිචියා** - විමසා. **මහාජන සංගහන -** මහාජන සංග්‍රහය. **සමෙක්ඛමානො** - සමානව බලන්නේ. **අභිනිපුණාමනුජා** - අතිශයින් නිපුණ වූ සියුම් නුවණැති ලක්‍ෂණ පාඨක මනුෂ්‍යයෝ. **බහුවිධා ගිහීතදා හොති** - බොහෝ ආකාර වූ ගිහියන්ට සුදුසු වූ දේ ලබයි. **දහරො සුසු කුමාරො** - මේ ලදරු කුමරා. **පටිලභිංසු** - ලබන්නේ යයි ප්‍රකාශ කළහ. **මහිපතිස්ස -** රජුට
**යොගක්ඛෙමකාමො** - අභය කැමැත්තේ. **පඤ්ඤාය** - කළකම් දන්නා නුවණ. මෙහි කර්මය නම් මහාජනයාගේ දියුණුව කැමති බව. කම්ම සරික්ඛකය නම් මහා ජනයාගේ දියුණුව කැමති බැවින් බලාපොරොත්තුවන බව වැඩුනේමය. දෙවියන් සහිත ලෝකය ඔහුගේ මේ කරුණින් දැන ගනිත්වායි මේ හැම අතින්ම සම්පූර්ණ වූ අභීත වූ ලක්ෂණ තුන පහළ විය. ලක්‍ෂණ නම් මේ ලක්ෂණ තුනම වේ. ධනාදියේ මෙන්ම ශ්‍රද්ධාදියද නොපිරිහීම ආනිසංසයයි.
**සද්ධාය **- ඕකප්පන හා ප්‍රසාද ශ්‍රද්ධා වේ**. සීලෙන** - පන්සිල් දසසිල්වලින්. **සුතෙන** - ධර්මය ඇසීමෙන්. **බුද්ධියා -** මේවායේ බුදධියෙන් කිම මේවායින් වැඩෙන්නේද? මෙසේ සිතීය යන අර්ථයයි. **ධම්මෙන **- ලෞකික ධර්මයෙන්. **බහුහි සාධුහි** - අන්‍ය වූ බොහෝ උත්තම ගුණවලින්. **අසහාන ධම්මතං** - අසහන ස්භාවය.
**සමාභිවාහිනියො -** යම්සේ තල ඇටක් පමණ දවග තැබූ හැමතැනම පැතිරේ. මෙසේ සමානව උසුලයි. මෙහි කර්මය නම් නොපෙළන කර්මයයි. කම්මසරික්ඛක නම් - අත් ආදියෙන් පහර ලබන්නාගේ ලේ ලකුණු ඇති ගැට මතු වී ඇතුළත සැරව ගනී. ඇතුළ බිඳේ. මෙසේ ඔහුට බොහෝ රෝග ඇති වේ. තථාගතයන් වහන්සේ වනාහි බොහෝ කාලයක් මේ නිරෝගි කරන කර්ම කරන ලදී. දෙවියන් සහිත ලෝකයා මේ කරුණින් දැනගනිත්වායි ආරෝග්‍ය කරවු අග්ග රස ලක්ෂණය පහළ විය. ලක්ෂණය නම් මෙම ලක්‍ෂණයමය. රෝග අඩුබව ආනිසංසයයි.
**මරණ වධෙන** - මොහු මරව්, මොහු ඝාතනය කරවි යයි මෙසේ අණ කරන්නා මරණ වධයෙන්. **උබ්බාධනාය** - බන්ධනාගාරයට පමුණුවා.
කකුළුවකු මෙන් ඇස් එලියට නෙරා ක්‍රෝධ වශයෙන් නොබැලීය. **නච විසාඛී** - වක් ඇස් කොනින් බැලීමක් නොවීය. **නචපන විචෙය්‍ය පෙක්ඛිනා** - විචෙය්‍ය බැලීම නම් යමෙක් කිපී අන්‍යයන් බලා ද එවිට ඇස පියවේ. නොපෙනේ. නැවත යන්නේ කිපී බලයි. මෙබන්දක් නොවීය. “විනෙය්‍ය පෙකඛිතා” යනු ද පාඨයි. එම අර්ථයම වේ. **උජුං තථාපසට මුදුමනො** - සෘජු මනසින් යුක්තව සෘජුව බලන ලද්දේ විය. **පියදස්සනො** - ප්‍රිය වෙමින් බැලිය යුතු.
මෙහි කර්මය නම් බොහෝ කාලයක් මහජනයා ප්‍රිය ඇසින් බැලීමේ කර්මය. කම්ම සරික්ඛකය නම් කිපී බලන්නේ කණෙකු මෙන් කාක් ඇසක් මෙන් වේ. වක් වූ ඇස වනාහි කැළඹුනේ නො බොරපාට වේ. ප්‍රසන්න වූ සිතේ වනාහි බලන්නේ ඇස් පංච වර්ණ ප්‍රසාදයයි පෙනේ. තථාගතයන් වහන්සේ ද එසේ බැලුහ. බොහෝ කාලයක් ප්‍රිය ඇසින් බැළුබව දෙවියන් සහිත ලෝකයා දැනගනිත්වායි මේ නෙත් සම්පත්වල දෙකේ මහ පුරිස් ලකුණු පහළ විය. ලක්ෂණ මේ ලක්ෂණ දෙකමය. ප්‍රිය දර්ශන බව ආනිසංසයයි. **අභියොගිනො -** ලක්ෂණ ශාස්ත්‍රයෙන් යුක්ත.
**බහුජන පුබ්බංග මො අහොසි** - බොහෝ දෙනාගේ පෙරටුව විය. ගණ දෙටුවෝ ඔවුන්ගේ දෘෂ්ඨානුගතිය අනිකකට පැමිණියහ. මෙහි කර්මය නම් පෙරටුව වූ බවයි. කම්ම පරික්ඛක නම් යමෙක් මුල් වී දානාදි කුසල කර්ම කරයි. හේ මතුනොවී හිස ඔසවා ප්‍රීති ප්‍රමෝද්‍යයෙන් පරිපූර්ණ වූ හිස් ඇත්තේ හැසිරෙයි. මහාපුරිසයෙක් වේ. තථාගතයන් වහන්සේ ද එසේ කළහ. ඉක්බිති දෙවියන් සහිත ලෝකයා මේ කරුණින් මොහුගේ මේ පෙර කර්මය දැනගනිත්වායි උන්හීස සීස ලක්ෂණය පහළ විය. මෙයම ලක්‍ෂණය වේ. මහ පිරිවර ආනිසංසයයි.
**බහුන්නං හෙස්සති** - බොහෝ ජනයාට වන්නේය. **පටිභොගියා** - වතාවත් කරන්නෝ. මොහුට බොහෝ වතාවත් කරන්නෝ වන්නාහ යන අර්ථයයි. **අබිහරන්ති තදා** - ළදරු කාලයේම එකල්හි මෙසේ ප්‍රකාශ කරති. **පාටිහාරකං** - වතාවත් කරන බව.
**උපවත්තනි** - අදහසට අනුව පවතී. මෙහි කර්මය නම් බොහෝ කාලයක් සත්‍ය කීම. **කම්ම සරික්ඛකය** - නම් බොහෝ කාලයක් දෙයාකාරයක් නැති කථාව. අදෙවජඣ කථා වේ. පිරිසිදු කථාය. එසේ කී බවට ලක්ෂණ ඌර්ණ රෝම ලක්‍ෂණය ද පහළ විය. මහජනයාගේ අදහස් අනුව පැවතීම ආනිසංසයයි. **එකෙක ලොමුපචිතං ගතං** - එක එක ලොමින් යුත් සිරුර.
**අභෙජ්ජ පරිසො** - නොබිඳිය හැකි පිරිස. මෙහි කර්මය නම් බොහෝ කාලයක් පිසුණු වචන නොකීමේ කථා. කම්ම සරික්ඛකය නම් පිසුණු වචනය වනාහි සමගිබව බිඳීමෙන් දත් සම්පූර්ණ නොවේ. විරලද වේ. තථාගතයන්ගේ වනාහි බොහෝ කලක් අපිසුණ වචන බව දෙවියන් සහිත ලෝකයා දැන ගනිත්වායි මේ ලක්ෂණ දෙක පහළවිය. ලක්ෂණය මෙයමය. ආනිසංසය නොබිඳිගති පිරිස් ඇති බවය.
**ආදෙය්‍ය වාචො හොති** - ගතයුතු වචන වේ. මෙහි කර්මය නම් බොහෝ කාලයක් ප්‍රියවචන කථා කිරීමය. (අඵරුසාවාචා) කම්ම සරික්ඛක නම්, ඵරුස වචන කථා කිරීමය. මේ කරුණින් ඔවුන් දිවවල් ඵරුස වචන කථා කිරිම ජනයා දැන ගනිත්වායි බැඳුණු දිව් ඇත්තේ හෝ සැඟවුණු දිව් ඇත්තේ හෝ වේ. තථාගතයන්ගේ ප්‍රිය වචන කී බව, සදේව ලෝකයා දැනගනිත්වා. පහුත ජිවහා (පළල් දිව) ලක්‍ෂණය පහල විය. ඵරුෂ වචන කියන්නන්ගේ ශබ්දය බිඳෙයි. ඔව්හු ශබ්ද භේදය කොට පරුෂ වචන කී බව ජනයා දැන ගනිත්වයි සිඳුණු හඩ ඇත්තේ වේ. බිඳුණු ස්වර කාක් හඬ හෝ වේ. ස්වර භේදකර පරුෂ වචන නොකියන්නේ ඔවුන්ගේ ශබ්දය මිහිරි ද ප්‍රේමණීය ද වේ. එහෙයින් තථාගතයන්ගේ බොහෝ කලක් ශබ්ද මිහිරි ද ප්‍රේමණිය ද වේ. එහෙයින් තථාගතයන්ගේ බොහෝ කලක් ශබ්ද භේදකර ඵරුෂ වචන නොකී බව දෙවියන් සහිත ලෝකයා දැන ගනිත්වායි බ්‍රහ්ම සසර ලක්‍ෂණය පහළ විය. ලක්‍ෂණය මේ ලක්‍ෂණ දෙකමය. ගත යුතු වචන ඇති බව ආනිසංසයයි.
**උබ්බාධිකං** - ආක්‍රෝස යුත්ත බැවින් ආබාධ කරයි. **බහුජනපමද්දනං** - බොහෝ දෙනාගේ ප්‍රමාදය. **අඛාළහං ගිරං සො න භණි ඵරුසං** - බලවත් අති එරුෂ. **බාළහං ගිරං සො අභණී** - අතිඵරුෂ වචන හෝ කථා නොකෙළේය යනු මෙහි අර්ථයයි. **සුසඤ්ඤිතං** - යහපත් ප්‍රේමය සහිත. **සඛිලං **- මෘදු **වාචා -** වචන **කණ්ණ සුඛා** - කනට ප්‍රිය. **වෙදයථා** - දැන ගත්තේය. **බ්‍රහ්මස්සරත්තං** - බ්‍රහ්මස්සර බව. **බහුනො බහුං -** බොහෝ ජනයාගේ බොහෝ බහුතං බහුං යනු ද පාඨයි. බොහෝ ජනයාගේ බොහෝ වෙති යන අර්ථයයි.
ගුණ වශයෙන් හෝ සමාන වශයෙන් හෝ නැසීමට කීමට නොහැකි වන්නේය. මෙහි කර්මය නම් ප්‍රලාප කථා නොකීමය. කම්ම සරික්ඛ නම් යමෙක් ප්‍රලාප කියන්නේ ද ඔව්හු මේ කරුණින් ජනයා දනිත්වායි ඇතුළට පිවිසි හනු හෝ ඇද හනු හෝ නැමුණු හනු හෝ වේ. තථාගතයන් වනාහි එබඳු කථා නොකීහ. එහෙයින් උන්වහන්සේගේ හනු සොලවා ප්‍රලාප කථා නොකී බව දෙවියන් සහිත ලෝකයා දැන ගනිත්වායි සීහහනු ලක්ෂණය පහළ විය. ලක්‍ෂණය මෙයම වේ. විනාශ කළ නොහැකි බව ආනිසංසයයි.
**අචිකණ්ණ වචන ව්‍යප්පථො ච** - නො විසිරුණු වචන මෙන් පෙර බෝසත්වරුන්ගේ වචන මෙන් නිෂ්පල නොවන වචන. **ද්විදුගම වරතර හනුත්ථාමලත්ථා** - දෙදෙනා යන **ද්විදුගම** - වේ. දෙකෙන් දෙක සතරය. සතර පා ඇත්තන්ට උතුම් වූ සිංහයාගේ හනුබව ලැබුවා යන අර්ථයයි. **මනුජාධිපති** - මිනිසුන්ගේ අධිපති. **තථාත්ථො** - එබඳු ස්වභාවය.
**සුචිපරිවාරො** - පිරිසිදු පිරිවර. මෙහි කර්මය නම් යහපත් ජීවිතයයි. කම්මසරික්ඛය නම් යමෙක් විෂමව කිලිටි ජීවිකාවෙන් දිවි ගෙවයි නම් ඔහුගේ දත් ද විෂමය. කිලිටිය. තථාගතයන් වහන්සේ වනාහි දැහැමිව පිරිසිදු ජීවිකාවෙන් දිවි ගෙන ගිය බව දෙවියන් සහිත ලෝකයා, මේ කාරණයෙන් දනිත්වායි සමදත් ලක්ෂණය ද සුදු දළඳා ලක්‍ෂණය ද පහළ විය. ලක්ෂණය නම් මේ ලක්ෂණ දෙකමය. පිරිසිදු පිරිවර ඇති බව ආනිසංසයයි.
**අවස්සජි** - අත් හළේය. **තිදිවපුරවරසමො** - ත්‍රිදශපුරයෙහි ශක්‍රයාට සමානව. **ලපනජං** - මුවින් උපන්**. දන්තන්ති** - අර්ථය **ද්විජසමසුක්කසුචිසොභන දන්තො** - දෙවරකදී උපන් බැවින් ද්විජ නම් ඇත්තේ. සුදු පිරිසිදු සෝභන හෝ දත් උන්වහන්සේට යයි ද්විජසම සුක්ක සුචි සොභන දන්තො වේ. **නච ජනපදතුදනං** - යමෙකුට සක්වල කෙළවර කොට ජනපද ඇත්තේ ඔහුට අනිකෙක් විදීම පෙළීම හෝ ආබාධයක් හෝ නැත. **හිතමපිචබහුජන සුඛං වරං** බහුජනයා සමාන සුඛ දුක්ඛ (සමාන සැප දුක් ඇතිව) ව හැසිරෙති. **විපාපො** - පහවූ පාප ඇති. **විගත දරථකිලමථො** - පහ වු කායික කරදර අපහසුකම් ඇති. රාගාදි කෙලශයන්ගේ ද දෝස කිලිටි ද සියළු කෙලෙසුන් ද දුරුවෙයි. සෙසු සියල්ල කියන ලද අර්ථ ඇත්තේ වේ.
8. සිගාලක සූත්‍ර වර්ණනාව
මා විසින් මෙසේ සිගාලක සූත්‍රය අසන ලදී. එහි අනුත්තාන පද වර්ණනාව මෙසේය. **වෙළුවනෙ කලන්දක නිවාපෙ** - වෙළුවන යනු ඒ උයනේ නම් වේ. එය වනාහි උන ගස්වලින් වටකරන ලද්දේය. දහඅටරියන් පවුරෙන් හා ගෝපුර (දොරටුව) අට්ටාවලින් යුක්තව නිල් පාටින් බබළන මනරම් වූ එයින් වේළුවන යයි කියනු ලැබේ. ලෙහෙනුන්ට ද එහි ආහාර දුන්හ.
පෙර වනාහි එක්තරා රජෙක් ක්‍රීඩා පිණිස එහි පැමිණියේ සුරා මතයෙන් නිදා ගත්තේය. පිරිවර ජනයා ද රජ නිදි යයි මල් ඵලවලින් පොළඹවන ලද්දෝ එහෙ මෙහෙ ගියහ. ඉක්බිති සුරා ගඳින් එක්තරා සිදුරු ගසකින් කළු සර්පයෙක් නික්ම රජු අභිමුඛයට එයි. ඒ දුටු රුක් දෙවියා රජුට ජීවිතදානය කෙරෙමියි ලෙහෙනෙකුගේ වෙසින් පැමිණ කන මුල ශබ්ද කෙළේය. රජ අවදි විය. කළු සර්පයා නැවතුනේය. රජ ඌ දැක මේ කාලක විසින් කාල සර්පයාගෙන් මගේ ජීවිතය දෙන ලදැයි, එහෙයින් එතැන් පටන් කලන්දක නිවාප යයි ව්‍යවහාරයට පත්විය. “කලන්දක” යනු කාලකයින්ට (ලෙහෙනුන්ට) නමකි.
**තෙන ඛො පන සමයෙන** - භාග්‍යවතුන් වහන්සේ රජගහ නුවර ගොදුරුගම් කොට කලන්දක නිවාප වේළුවනයෙහි වාසය කරති. ඒ සමයෙහි, **සිගාලකො ගහපති පුත්තො** - සිගාල යනු ඔහුගේ නම වේ. ගහපති පුත්තො යනු, ගෘහපතියාගේ පුතාය. ඔහුගේ පියා වනාහි ගෘහපති මහා සාළයෙකි. නිදන්කොට තබන ලද ඔහුගේ ගෙයි සතලිස් කෝටියක් ධනය ඇත. හේ භාග්‍යවතුන් සිටින විට උපාසකව සෝවාන් වූයේය. ඔහුගේ බිරිය ද සෝවාන් වූවාය. පුත්‍රයා වනාහි අශ්‍රද්ධාවත් වේ, අප්‍රසන්න වේ. ඉක්බිති ඔහුට මාපියෝ නිතර ඔවදන් දෙති. දරුව, ශාස්තෲන් වහන්සේ වෙත යන්න. ධර්ම සේනාපති (සැරියුත් හිමි) මහා මොග්ගල්ලාන, මහා කස්සප, අසූමහා සව්වන් කරා යන්න යයි උපදෙස් දෙති. එවිට හේ මෙසේ කියයි. ඔබලාගේ ශ්‍රමණයන් වෙත ගොස් මට වැඩක් නැත. ශ්‍රමණයන් ලඟට ගියවිට වැඳිය යුතු වේ. නැමී වඳිනවිට පිට රිදේ. දණහිස් රළු වේ. බිම හිඳගත යුතුය එහි හිඳගත් කල වස්ත්‍ර කිලිටි වේ. දිරයි. සමීපයේ සිටින කාලයේ පටන් කථා සල්ලාප වේ. එවිට විශ්වාසයක් ඇතිවේ. එයින් ආරාධනා කොට චීවර පිණ්ඩපාත ආදිය දිය යුතුය. මෙසේ ඇති කල්හි ධනය පිරිහේ. ඔබලාගේ ශ්‍රමණයන් වෙත එළඹීමෙන් මට වැඩක් නැත. මෙසේ ඔහුට දිවිතෙක් අවවාද කළමුත් සාසනයට පැමිණවීමට මව්පියෝ අසමත් වූහ.
ඉක්බිති පියා මරණ මංචකයෙහි නිපන්නේ මගේ පුතාට අවවාද දීමට වටී යයි සිතා නැවත සිතීය. දරුව, “දිසා නමස්කාර කරන්න” මෙසේ අවවාද දෙන්නෙමි. ඔහු අර්ථය නොදන්නේ දිසා නමස්කාර කරන්නේය. ඉක්බිති ශාස්තෲන් වහන්සේ හෝ ශ්‍රාවකයන් වහන්සේ හෝ දැක කුමක් කරන්නෙහිදැයි විචාරන්නෝය. එයින් මගේ පියා දිසා නමස්කාර කරවයි අවවාද දුන්නේයයි කියයි. ඉක්බිති උන්වහන්සේලා ඔබගේ පියා මේ දිසා නමස්කාර කරවන්නේ නැත. මේ දිසා නමස්කාර කරවයි දම් දෙසති. හේ බුදු සසුනෙහි ගුණ දැන පින්කම් කරන්නේය. ඉක්බිති ඔහු අමතා දරුව, පාන්දර නැගිට සදිසා නමස්කාර කරන්නයැයි කීය. මරණ මඤ්චකයෙහි නිපන් අයගේ කථා නම් දිවිතෙක් සිහිකළ යුතු වේ. එහෙයින් ඒ ගෘහපති පුත්‍රයා පියාගේ ඒ වචනය සිහි කරන්නේ එසේ කෙළේය. එහෙයින් වේලාසනින් නැගිට “රාජගහා නික්ඛමිත්වා” යනාදිය කියන ලදී.
**පුථුදිසා** - බොහෝ දැන් ඒවා දක්වන්නේ “පුරත්ථිම දිසං” යනාදිය කීහ. **පාවිසි -** තවම පිවිසියේ නැත. පිවිසෙන්නෙමියි නික්මුණු බව වනාහි අතරමග පවතින විට ද මෙසේ කියනු ලැබේ. **අද්දසා ඛො භගවා** - දැන් පමණක් දැක්කා නොවේ. අළුයම් වේලෙහි ද බුදු ඇසින් ලොව බලන්නේ මෙසේ දිසා නමස්කාර කරන්නා දැක අද මම සිගාල ගෘහපති පුත්‍රයාට ගිහි විනය වූ සිගාලෝවාද සූත්‍රාන්තය කියන්නෙමි. මහාජනයාට ඒ කථාව ප්‍රයෝජන වන්නේය. මා එහි යා යුතුය. එහෙයින් උදෙන්ම නික්මී රජගහනුවර පිණ්ඩපාතේ වැඩියහ. පිවිසෙන්නේ ඔහු එසේම දැක්කහ. එයින් කියන ලද “අද්දසා ඛො භගව” යයි. **එතදවොච** - හේ වනාහි ලඟ සිටියද ශාස්තෲන් නොදැක්කේය. දිසාම නමස්කාර කරයි. ඉක්බිති භාග්‍යවතුන් වහන්සේ ඔහුට හිරුරැස් වැටී පිපෙන ලොකු නෙළුම් මලක් මෙන් මුව විවරකර ගෘහපති පුතය ඔබ කවුද යනාදි මේ වචන කීහ. “ස්වාමීනි, යථාකථංපන” වනාහි භාග්‍යවතුන් වහන්සේ ඒ වචන අසා සිතීය. මගේ පියා සදිසා වැඳිය යුතු යයි කියන ලදී.
ඒවා මේවා, ආර්ය ශ්‍රාවකයා විසින් වැඳිය යුතු ඒවා වෙනත් ඒවාය. මම ද අරිය සාවකයා විසින් වැඳිය යුතු දිසා අසා වඳින්නෙමියි හේ ඒවා අසන්නේ “යථා කථං පන භන්තෙ” යනාදිය කීය. **යථා** - නිපාතයකි. **කථම්පන** - ඇසූ පදය මෙයම වේ. **කම්මකිලෙසා** - ඒවායින් සත්වයා කිලිටි කරන්නේය. එහෙයින් කර්ම කිලෙස යයි කියනු ලැබේ. **ඨානෙහි** - කරුණුවලින්. **අපායමුඛානි** - විනාශමුඛ **සො **- හේ සෝවාන් ආර්ය ශ්‍රාවකයා. **චුද්දසපාපතාපසො** - මේ තුදුස් පාපලාමකවලින් දුරු වී සදිසා වසන්නේ **උභො ලොකවිජයාය** - මෙලොව පරලොව දෙලොව දිනීම සඳහා **අයංචෙව ලොකො ආරද්ධොහොති** - එබඳු වූ මෙලොව පංච වෛර නැත. ඔව්හු ඔහුට මෙලොව ද පටන්ගන්නා ලද වේ. සතුටු කරන ලද මෙන්ම සම්පාදිත වූයේ ද වේ. පරලොවේ ද පංච වෛර නැත. එයින් ම පරලොවද ආරාධිත වේ. එහෙයින් හේ මරණින් පසු සුගති වූ ස්වර්ග ලෝකයට පැමිණේ.
මෙසේ භාග්‍යවතුන් වහන්සේ සංක්‍ෂේපයෙන් මාතෘකාව තබා දැන් එයම විස්තර කරන්නේ “කර්ම ක්ලේශ සතර කවරේදැ”යි යනාදිය කීහ. **කම්මකිලෙසො** - කර්මය ද ඒ කෙලෙස් සම්ප්‍රයුක්තභාවය කෙලෙස් ද යයි කම්මකිලෙස වේ. කෙලෙස් සහිතවම ප්‍රාණඝාතය කරයි. කෙලෙස් නැත්තා නො නසයි. එහෙයින් “පාණාතිපාතය” කම්ම කිලෙසයයි කියන ලදී. අදින්නාදානාදියෙහි ද මෙම නයම වේ. **අථාපරං** - තව ද ඒ අර්ථයම විස්තර කරන්නේ ගාථා බැඳුම් කියන ලදැයි අර්ථ වේ.
**පාපකම්මං කරොති** - භාග්‍යවතුන් වහන්සේ මෙය යම් කරන්නෙක් දක්වන කල්හි ආකාරය ප්‍රකට වේ. එහෙයින් පව්කම් නොකරයි යන මාතෘකාව තබන්නේ ද දේශනා කුසලයෙන් පළමුව කරන්නා දක්වන්නේ කීහ. එහි **ඡන්දාගතිං ගච්ඡන්තො** - කැමැත්තෙන් ප්‍රේමයෙන් අගතියට යන්නේ නොකළ යුත්තක් කරන්නේ. අනිත් පදවල ද මෙම නයම වේ. එහි යමෙක් මේ මගේ මිත්‍රයා හෝ භක්තිමත්, දැකපුරුද, නෑයා යන අය විසින් මට අල්ලසක් දෙන්නේ යයි අසන්නේය, ස්වාමියෙක් ඡන්ද වශයෙන් අගතියට යන්නේ පව්කම් කරයි. හේ මගේ වෛරක්කාරයා යයි ප්‍රකෘති වෛර වශයෙන් හෝ එකෙණෙහි උපන් ක්‍රෝධ වශයෙන් හෝ ස්වාමියා අස්වාමිකයෙකු කරයි. මෙය දෝසයෙන් අගතියට යන්නේ පව්කම් කරයි. යමෙක් වනාහි අඥානයෙන් බැවින් මෝහයෙන් මුළා වී හෝ අස්වාමිකයකු ස්වාමියකු කරයි. මෙතෙම මෝහාගතියට යන්නේ පව්කම් කරයි. යමෙක් වනාහි මෙතෙම රාජ වල්ලභයෙක් හෝ විසම නිශ්‍රිත වූ මට අනර්ථයක් කරන්නේ යයි බිය වී අස්වාමිකයෙක් ස්වාමියකු කරයි. මෙතෙමේ බිය නිසා අගතියට යන්නේ පව්කම් කරයි. යමෙක් වනාහි යමක් බෙදන්නෙ මේ මගේ හුරුපුරුදු හෝ භක්තිමත් හෝ ප්‍රේමයෙන් අතිරේකයක් දෙයි. මේ මගේ විරුද්ධකාරයා යයි අඩුවෙන් දෙයි. යමෙක් මෝහයෙන් දුන් නොදුන් බව නොදන්නේ යමකුට අඩුවෙන් යමෙකුට වැඩියෙන් දෙයි. මොහුට නොදුන්නොත් මට අනර්ථයක් කරන්නේ යයි බිය වී කිසිවෙකුට අතිරේකයක් දෙයි. හේ සතර වැදෑරුම් අනුක්‍රමයෙන් ඡන්දාගති ආදිය කරන්නේ පව් කරයි.
ආර්ය ශ්‍රාවකයා වනාහි දිවි ගියත් ඡන්දාගති ආදියට නොයයි. එයින් කියන ලදී. “මේ සතර තැන පව්කම් නොකරයි”
**නිහීයති තස්ස යසො** - අගතිගාමී ඔහුගේ කීර්තිය ද පිරිවර ද පිරිහෙයි.
**සුරාමේරය මජ්ජ පමාදට්ඨානුයොගො** - මෙහි සුරා පැනිරස, පිටි, බත් කිණ්ණ, (ද්‍රව්‍ය, සුරාවට) සමභාර (සුරාවට ගන්නා ද්‍රව්‍ය) යන පංච සුරා. **පංචසුරා** - මල් යුෂ, ගෙඩි යුෂ පැනි, සකුරු, සම්භාර පංච යුෂ, ඒ සියල්ල මත් කිරීම් වශයෙන් මද්‍ය වේ. **පමාදට්ඨෙන** - පමාද කාරණ වූ, චේතනාවෙන් මද්‍ය පානය කරයි. එයට සමාන වචනයකි. **අනුයොගො** - ඒ සුරාමේරය මජ්ජ පමාදට්ඨානයේ අනු යෝගය නැවත නැවත කිරීම. මෙහි යෙදීමෙන් උපන් සම්පත් පිරිහෙයි. නූපන් සම්පත් නූපදී. එහෙයින් මෙය සම්පත්වල අපායමුඛයයි කියන ලදී. **විකාල විසිඛාචරියානු යොගො** - අවේලාවල වීථි සංචාරයෙහි යෙදෙන්නෝ.
**සමජ්ජාභිචරණං** - නැටුම් ගැයුම් ආදිය (සංදර්ශන) බැලීමට යෑම. **ආලස්සානුයොගො** - කයේ මැලිකම එයින් යුක්ත වූවෝ.
මෙසේ සවැදෑරුම් අපායමුඛ මාතෘකා වශයෙන් තබා දැන් ඒවා බෙදන්නේ “ඡ ඛො මෙ ගහපති පුත්ත ආදීනවා” යනාදිය කීහ. එහි **සන්දිට්ඨිකා** - තමාම බැලිය යුතු මෙලොව සිදුවන. **ධනජානි** - ධන හානිය. **කලහප්පවඩ්ඪති** - වාක් කලහ මෙන්ම අතපය ආදි ඡේදනය පැමිණෙන්නේ මෙලොව පරලොව නින්දාවට පැමිණේ. **රොගානං ආයතනං** - ඒ ඒ ඇස් රෝගාදිය**. අකිත්ති සංජනනං** - සුරා බී මවට පහර දෙති. පියාට ද, අනිත් බොහෝ නොකිව යුතු දේ කියති. නොකළ යුතු දේ කරති. එයින් ගැරහීම ද දඬුවම් ද අත් පා ආදිය සිඳීමට ද පැමිණෙන්නේ මෙලොව පරලොව නින්දාවටද පැමිණෙති. මෙසේ ඔවුන්ට ඒ සුරා නින්දාව උපදවයි. **කොපීන නිදංසනී** - වැසිය යුතු තැන් විවර වී ලජ්ජාව විනාශ වෙයි. එහෙයින් කොපී යයි කියනු ලැබේ. **පඤ්ඤාය දුබ්බලීකරණී** සාගල තෙරුන්ගේ මෙන් කම්මස්ස කතා ප්‍රඥාව දුර්වල කරයි. මාර්ග ප්‍රඥාව දුර්වල කළ නොහැකිය. අවබෝධ කළ මාර්ග ඇති අයට එය මුඛය තුළට නොපිවිසේ. **ඡට්ඨං පදං** - කරුණු සය.
**අත්තාපිස්ස අගුතෙතා හොති අරක්ඛිතො** - අවේලාවේ හැසිරෙන්නා කණු කටු ආදිය ඇනගනී (ඇක්මෙයි). සර්ප යකුන්ගෙන් හිරිහැර පමුණුවා ගනී. ඒ ඒ තැන්වලට යතියි දැන විරුද්ධකාරයෝ සැඟවී සිට අල්ලා ගනිති හෝ හානි කරති. මෙසේ තමාට ද ආරක්ෂාවක් නැත. අඹුදරුවෝ ද අපගේ පියා මගේ ස්වාමියා රාත්‍රියේ හැසිරෙයි. තවම නැත්තේ ඇයි කියා දූ පුත්තු ද භාර්යාව ද එලියට බැස හැසිරෙන්නේ ව්‍යසනවලට ගොදුරු වෙති. අඹුදරුවෝ ද අනාරක්ෂිත වෙති. **සාපතෙය්‍යං** - ඔහුගේ අඹුදරුවන් පිරිවර ජනයා හැසිරෙන බව දැන සොරු හිස් ගෙයට පිවිස කැමති දෙයක් ගෙන යති. මෙසේ ඔහුගේ වස්තුවට ද රැකවරණයක් නැත. **සංකියො ච හොති** - අනුන් විසින් කරන ලද වැරදි ක්‍රියාවලට ද ඔහු සැක කරයි. **බහුන්නඤ්ච දුක්ඛ ධම්මානං** - මෙපමණ දුක්, මෙපමණ දොම්නස් යයි කිව නොහැක. වෙනත් පුද්ගලයන් නැති කල්හි සියල්ල අවේලාවෙහි හැසිරෙන්නා කරපිට වැටේ. මෙසේ ඔහු බොහෝ දුක්වලට පුරෝගාමී වෙති.
**ක්ව නච්චං** - නට නාටකාදි නෘත්‍ය තිබෙන්නේ කොහේදැයි අසා අසවල් ගමේ හෝ නියම්ගමෙහි යයි දැන යා යුතුය. හෙට නාට්‍ය සංදර්ශනයට යමියි අද වස්ත්‍ර මල් ආදිය පිළියෙළ කරන්නෙමි දවසම යොදාගනිමින් එදින වැඩ පාලු කරගනී. නාට්‍ය දර්ශනයෙන් එක් දිනක් හෝ දෙදිනක් එහිම වේ. ඉක්බිති වැසි ආදිය ලැබ වපුරන කාලයේ ඒවා නොකරන්නේ නූපන් භෝග නූපදී. ඔහු ගෙදර නැති බව දැන සොරු බඩු පැහැර ගනිති. එයින් ඔහුගේ තිබෙන භෝග ද විනාශ වේ. **ක්ව ගීතං** - යනාදියෙහි ද මෙම නයම වේ. ඒවායේ විවිධත්වය බ්‍රහ්මජාල සූත්‍රයෙහි කියන ලද්දේමය.
**ජයං වෙරං** - මා දිනන ලදැයි පිරිස මැද අනුන්ගේ සලුවක් හෝ හිස් වෙළුමක් (වෙඨන) ගනී. ඔහු පිරිස මැද මට අවමන් කෙළෙහි යයි ඔහුට උගන්වන්නෙමියි එහි වෛර බඳියි. මෙසේ දිනන්නා ජය වෛරය වඩවයි. පැරදුණු තැනැත්තා (ජිතො) අනිකකු විසින් පරදවන ලද්දේ ඔහුගේ ජටාව හෝ සලුව හෝ වෙනත් රත්තරං ආදි ධනය ගන්නා ලදැයි සෝක කරයි. මෙසේ පැරදුන තැනැත්තා ධනය ගැන සෝක කරයි. **සභාගතස්ස වචනං න රූහති** - විනිශ්චය ස්ථානයෙහි සාක්ෂි විචාරන ලද්දේ ඔහුගේ වචනය නොපිළිගනී. මේ තෙමේ සූදුකාරයෙක් දූ කෙළින්නෙක් යයි ඔහුගේ සාක්ෂිය පිළිගත නොහැකැයි කියන්නෝ වෙති. **මිත්තාමච්චානං පරිභූතො හොති** - ඔහු මිත්‍රයෝ මෙසේ කියති. යහළුව, ඔබ නම් කුල පුත්‍රයෙකි. සූදුවට යන්නේ අසරණව හැසිරෙයි. මෙය ජාතිගෝත්‍රයට. අනුරූප නොවේ. මෙතැන් පටන් මෙසේ නොකරවයි කියයි. මෙසේ කීවද ඔවුන්ගේ වචන ගණන් නොගනී. ඉක්බිති ඔහු සමග එකතුව නොසිටිති. එකට හිඳ නොගනිති. ඔහුගේ කරුණු ගැන සාක්ෂි ඇසූව ද නොකියති. මෙසේ මිත්‍රයින්ගෙන් නින්දා ලබන්නේ වේ.
**ආවාහ විවාහකානං** - ආවාහක නම් යම් ගෙදරකින් දැරියක ගනු කැමැත්තේ. විවාහක නම් යම් ගෙදරකින් දැරියක දෙනු කැමැත්තේ. **අපත්ථිතො හොති** - කැමති නැත්තේ වේ. **නාලං දාර භරණාය** - අඹුවන් රැකීමට අසමර්ථය. මොහුට ගෙයි දැරිය දුන්න ද මොහුට ගෙයින් ආව ද අප විසින් පෝෂණය කළයුතු වන්නේමය.
**ධුත්තා** - දූ කෙළියෙ ඇළුණු. **සොණ්ඩා** - ඉතිරි, බත්, කැවුම්, මුදල්වලට ලොල්, **පිපාසා** - බීමට ලොල්. නෙකතිකා පිළිරූවලින් වංචා කරන. **වඤ්චනිකා** ඉදිරියේ දී වංචා කරන. **සාහසිකා** එක් ගෙයක් වටකොට පැහැර ගැනීම් ආදි සාහසික ක්‍රියා කරන්නෝ. **ත්‍යාස්සමිත්තා හොන්ති** - ඔහුට මිත්‍රයෝ වෙති, අනිත් පුරුෂයන් සමග. සුවඳමල් ආදියෙන් අලංකාර කොට උතුම් ඇඳක තැබූ ඌරා අසුචිවලට මෙන් පවිටු මිතුරන් කරාම යයි. එහෙයින් මෙලොව පරලොව බොහෝ අනර්ථවලට පැමිණෙයි.
**අති සීතන්ති කම්ම න කරොති** - මිනිසුන් කලින්ම නැගිට භවත, එන්න කර්මාන්තවලට යමු යයි කියන ලද්දේ, ඉතා සීතලයි. තවම ඇට බිඳෙනවා වගේ. ඔබලා යන්න. පස්සේ බලන්නම්. ගිනිතැප සිටියි. ඔව්හු ගොස් කර්මාන්ත කරති. අනිකාගේ කර්මාන්ත පිරිහෙයි, “අති උණහං” ආදියෙහි ද මෙ නයම වේ.
**හොති පාන සඛා නාමා** - ඇතමෙක් බොන තැන සුරාගෙයි යහළුවෝ වෙති. පන්නසඛාති පාඨයි. මෙම අර්ථයම වේ. **සම්මිය සම්මියො** - යාළුවේ කියන්නෝ ඉදිරියේ පමණක් යාළුවෝ වෙති. අනභිමුඛයෙහි වෛරක්කාරයන් මෙන් වැරදිම සොයති. **අත්ථෙසු ජාතෙසු** - එබඳු වැඩක් පැමිණි කල්හි. **වෙරප්පසංගො** - වෛර බහුල බව. **අනත්ථා **- අනර්ථ කරන බව. **සුකදරියතා** - තද මසුරුකම. **උදකමිව ඉණං විගාහති** - පාෂාණයෙහි ජලය මෙන් ණය අමතක වේ.
**රත්තිනුට්ඨාන දස්සිනා** - රාත්‍රියෙහි අනුත්සාහ සීලයෙන් **අතිසායමිදං අහු** - දැන් ඉතා බඩගිනි ඇතැයි කියා වැඩ නොකරයි. **ඉතිවිස්සට්ඨ කම්මන්තෙ** - මෙසේ කියා වැඩ අතහැරීම. **අත්ථා අච්චන්ති මානවෙ** - මෙබඳු වූ පුද්ගලයා අර්ථය (ධනය) හැර යයි. ඉක්මවයි. ඒවායෙහි නොසිටී.
**තිණාභියො** - තෘණවලින් ඉහළ, **සො සුඛං විහායති** - ඒ පුරුෂයා, සැපය අත් නොහරියි. සැප සමඟම වේ. මේ කථා මගින් මේ අර්ථයම දක්වයි. ගිහි වීමෙන් මෙපමණ වැඩ නොකළ යුතුයි. කරන්නාට දියුණුවක් නැත. මෙලොව ගැරහීමට පැමිණේ.
දැන් යමෙක් එසේ කරන්නේ අනර්ථ උපදී. අනිත් යම්කිසි බියක්. යම් උපද්‍රවයක්. විපතක් ඒ සියල්ල බාලයන් නිසා උපදී. එනිසා එබඳු බාලයන් නො සෙවිය යුතුය. බාල මිත්‍රයන් මිත්‍ර ප්‍රතිරූපකයන් දැක්වීමට “ගෘහපති පුත්‍රය මේ අමිත්‍රයින් සතර දෙනා” යනාදිය කීහ. එහි **අඤ්ඤත්ථුහරො **- තමා හිස් අතින් පැමිණ ඒකාන්තයෙන්ම යම්කිසිවක් ගෙනයයි. **වචීපරමො** - වචන පමණකි. වචන මාත්‍රයෙන් දෙන්නෙක් කරන්නෙක් වේ. **අනුප්පියභාණි** - අනුව කියයි. **අපාය සහායො** - සම්පත් විනාශයට සහාය වේ.
මෙසේ සතර අමිත්‍රයන් දක්වා නැවත එහි එක එකෙහි කරුණු සතරකින් බෙදන්නේ “ගෘහපති පුත්‍රය” යනාදිය කීහ. එහි **අඤ්ඤදත්ථුහරො හොති** - ඒකාන්තයෙන්ම ගෙනියන්නෙක් වේ. යහළුවාගේ ගෙට හිස් අතින් පැමිණ හඳින සලු ආදියේ වර්ණනාව කියයි. මිත්‍රය ඔබ අධිකව මේ වස්ත්‍රයේ වර්ණනා කරයි කියා වෙන එකක් හැඳ එය ඔහුට දෙයි. **අප්පෙන බහුමිච්ඡති** - යම්කිසි සුළු දෙයක් දී ඔහුගෙන් බොහෝ බලාපොරොත්තු වේ. **භයස්සකිච්චං කරොති** - තමාට බියක් ඇතිවුණ කල්හි දාසයෙකු මෙන් ඒ ඒ වැඩ කරයි. මෙතෙම සැමදා නොකරයි. භයක් වූ විට කරයි. ආදරයෙන් නොවේ. ඒ අමිත්‍රයෙක් වේ. **සෙවති අන්ථකාරණා** - මිතුරු දහමින් සේවනය (ආශ්‍රය) නොකරයි. තමාගේ ප්‍රයෝජනයම බලාපොරොත්තුවෙන් ආශ්‍රය කරයි.
**අතීතෙන පටිසන්ථරති** - ඊයේ පෙරේදා ආවා නම් අපගේ මේ වාරයෙහි හැල් යව බීජාදිය තබාගෙන මග බලාගෙන සිටියෙමි. අද නම් ඔක්කොම අවසානයි. මෙසේ අතීතයෙන් සංග්‍රහ කරයි. **අනාගතෙන** - මේ වාරයේ අපගේ සස්‍ය බලාපොරොත්තු විය හැකිය. පලබරින් යුක්තය. හැල් ආදිය සස්‍ය සංග්‍රහ කළ කල්හි ඔබට සංග්‍රහ කිරීමට හැකිවන්නෙමු. මෙසේ අනාගතයෙන් සංග්‍රහ කරයි. **නිරත්ථකෙන** - ඇතුපිට හෝ අසුපිට සිටින්නේ යාළුවා දැක පින්වත එන්න මෙහි ඉඳගන්න යයි කියයි. මනාප සලුවක් පෙරවා මගේ යාළුවාට මෙය සුදුසු නැතැයි වෙන එකක් මට නැතැයි කියයි. මෙසේ නිරර්ථකව සංග්‍රහ කරයි. **පච්චුප්පන්න කිච්චෙසු ව්‍යසනං දස්සෙති** - කරත්තෙන් මට වැඩක් තිබේ යයි කී කල්හි රෝදෙ කැඩිල අකුර බිඳිල ආදිය කියයි.
**පාපකම්පිස්ස අනුජානාති** - පාණාතිපාතාදියෙහි යම් කිසිවක් කරමු යයි කී කල්හි හොඳයි යාළුවෙ කරමු යයි කියයි. අනුදනියි. යහපත් දේවල් ද මෙසේය. **සහායො හොති** - අසවල් තැන සුරා බොති. එහි යමුයි කී කල්හි හොඳයි යමු යයි යයි. සියළු තැන මෙසේය. **ඉති විඤ්ඤාය **- මිත්‍ර ප්‍රතිරූපකයෝ මොවුන් යයි දක්වා
මෙසේ දැන මෙසේ ආශ්‍රය නොකරන්න යයි පෙන්වා දැන් ආශ්‍රය කළයුතු කල්‍යාණ මිත්‍රයන් දක්වන්නේ නැවත “ගෘහපති පුත්‍රය මේ සතර” යනාදිය කීහ. එහි **සුහදා** - සුන්දර හදවත.
**පමත්තං රක්ඛති** - මත්පැන් බී ගම මැද හෝ ගම්දොර හෝ මාර්ගයෙහි හෝ වැටී නිදන්නා දැක මෙසේ වැදහොත්තාගේ ඇඳගෙන පෙරවගෙන ඇති ඇඳුම් ගෙනයන්නේ යයි සමීපයෙහි හිඳ ඇහැරුනාම ගෙන යයි. **පමත්තස්ස සාපතෙය්‍යං** - යහළුවා බැහැර ගියේ හෝ සුරා බී හෝ ප්‍රමාදයට පත්වූවහු හෝ ගෙය ආරක්ෂා නැත. කිසිවෙක් යම්කිසි ධනයක් හැරගෙන යන්නේ යයි ගෙට පිවිස ධනය රකියි. **භීතස්ස -** යම්කිසි බියක් ඇති වූ විට මා වගේ යාළුවෙක් ඉන්න කොට භයවන්න එපා යයි මොනවට බිය වෙනවාදැයි බිය නැති කරන්නේ පිළිසරණ වේ. **තද්දිගුණං භොගං** - තමාගේ සැඟවිය යුතු කථා අනුන්ට නොකියා ඔහුටම කියයි.
**ගුයිහමස්ස පරිගුයිහති** - ඔහුගේ සැඟවිය යුතු දේ ඉතා හොඳින් රකියි. අනුන්ට එය දැනගැනීමට නොහැකි ලෙස රකී. **ආපදාසු න විජහති** - ආපදාවල දී අත් නොහරියි. **ජිවිතම්පිස්ස අත්ථාය** - තමාගේ ජීවිතය ද ඒ යාළුවාගේ අර්ථය සඳහා පරිත්‍යාග කරන්නේ වේ. තමාගේ ජීවිතය ගණන් නොගෙන ඔහුගේ වැඩ කරයි.
**පාපා නිවාරෙති** - අප බලන කල්හි ඔබට මෙසේ කළ නොහැකි වේ. වෛර පහ දස අකුසල කර්ම පථ නොකරවයි වලක්වයි. **කල්‍යාණෙ නිවෙසෙති** - කලණ දහම් වූ තුන් සරණයෙහි පන්සිල්හි දස කුසල කර්ම පථයෙහි පිහිටුවයි. දන් දෙන්න පින් කරන්න බණ අසන්න මෙසේ යහපතෙහි යොදවයි. **අස්සුතං සාවෙති** - නොඇසු විරූ සියුම් නිපුණ කරුණු අස්වයි. **සග්ගස්ස මග්ගං** - මේ කර්මය කර ස්වර්ගයෙහි උපදී යයි ස්වර්ගයට මග කියයි.
**අභවෙනස්ස න නන්දති** - ඔහුගේ අභාවයෙන් දියුණු නොවීමෙන් අඹු දරුවන් හෝ පිරිවර ජනයා හෝ එබඳු වූ පිරිහීමක් දැක හෝ අසා හෝ සතුටු නොවේ අසතුටු සිතැත්තේ වේ. **භවෙන** - දියුණුවෙන් එබඳු වූ සස්ස සම්පත් හෝ ඓශ්වර්ය ලාභය හෝ දැක හෝ අසා හෝ සතුටු වේ. සිත සතුටු වේ. **අවණ්ණං භණමානං නිවාරෙති** - අහවලා විරූපය. අප්‍රසන්න අඩුකුලයේ, දුස්සීලයෙකි කී කල්හි මෙසේ කතා කරන්න එපා යයි හේ රූපවත්ය ප්‍රසන්නය සුජාතය සිල්වත්ය ආදි වචනවල යහළුවා රැක අගුණ කියන්නා වලක්වයි. **වණ්ණ භනමානං පසංසති** - අහවලා ලස්සනය, ප්‍රසන්නය සුජාතය, සිල්වත්ය යයි කී විට අනේ හොඳයි යහපත් වචනම කතා කරයි. එසේ ම මේ පුරුෂයා ලස්සනය. ප්‍රසන්නය, සුජාතය, සිල්වත්ය මෙසේ තමාගේ යාළුවා ගැන අනුන් වර්ණනා කරන කල ප්‍රසංසා කරයි.
**ජලං අග්ගීව භාසති** - රාත්‍රියෙහි පර්වත මුදුනේ දිලිසෙන ගින්න මෙන් බබළයි.
**භොගෙ සංහරමානස්ස** - තමා ද අනුන් නොපෙළා භෝගයන් දියුණු කරන්නේ ද රැස් කරන්නේ ද **භරස්සෙව ඉරීයතො** - මී මැස්සා වර්ණ නොතලා මල්වලින් තුඩ බහා රස උරා රෝදයක් පමණ මධුපටල කරයි. එසේ පිළිවෙළින් මහත් භෝග රාශියක් රැස් කරන්නේය. **භොගා සන්නිචයං යත්ති** - ඔහුගේ භෝග රැස් කිරීම වේ. කෙසේද? වේයන් ක්‍රමක්‍රමයෙන් ගොඩනගන්නා වූ තුඹස මෙනි. එයින් කීය. **වම්මිකො වූපචීයති** - තුඹස ගොඩනැගෙයි. එසේම රැස්කරයි යන අර්ථයයි.
**සමාහනත්වා -** ගෙනවුත්. **අලමත්ථා** - යුක්ත ස්වභාවය. සමර්ථ වූ හෝ ගිහිගේ තැබීමට දක්‍ෂතාව.
දැන් ගිහි ගෙදර තබාගත යුතු හැටි උපදෙස් දෙන්නේ “සම්පත් හතරට වෙන් කරන්න” යනාදිය කීහ. එහි **සචෙ මිත්තානි ගන්ථති** - හේ මෙසේ බෙදන්නේ මිතුරු බැඳුම නොබිදී තබා ගැනීමට සමර්ථ විය යුතුය අනිත්වා නොවේ.
**එකෙන භොගෙ භූඤෙජය්‍ය** - භෝගයෙන් එක කොටසකින් ජීවිකාව ගෙන යන්න. **ද්වීහි කම්මං පයොජයෙ** - භෝග කොටස් දෙකක් කෘෂිකර්මය වෙළඳාම ආදි කර්මාන්තවල යොදවන්න. **චතුත්ථඤ්ච නිධාපෙය්‍ය** - සතරවැනි කොටස තැන්පත් කරන්න. **ආපදාසු භවිස්සති** - කුල වනාහි සැමදා එක සමානව නො පවතී. කලක ආපදා ද ඇතිවේ. එහෙයින් එබඳු ආපදාවල දී ගැනීමට එක් කොටසක් තැන්පත් කළයුතු යයි කීහ. මේ කොටස් සතරින් කුමන කොටසක් ගෙන කුසල් කළ යුතුද? ආහාර සඳහා ගන්නා කොටස යයි කියන ලද එයින් ගෙන භික්ෂූන්ට ද දිළින්දන්ට ද දන් වශයෙන් දිය යුතුය. පේසකාර කරණවෑමි ආදීන්ට වේතන වශයෙන් දිය යුතුය.
මෙසේ භාග්‍යවතුන් වහන්සේ මෙපමණ කථා මගින් ගෘහපති පුත්‍රයාට ආර්ය ශ්‍රාවකයා කරුණු සතරක අකුසලය හැර කරුණු සයකින් වස්තු විනාශ මුඛ දුරුකොට සොළොස් මිතුරන් සෙව්නේ ගිහි ගෙය සංවිධානය කර අඹුදරුවන් පෝෂණය කරන්නේ දැහැමින් සෙමෙන් ජීවත් වෙයි. හේ දෙව්මිනිසුන් අතර ගිනි කඳක් මෙන් බබළයි. අත්හළයුතු ස්වභාවයන් අත්හැරීම සඳහා සෙවිය ස්වභාවයන් සේවනය සඳහා ද අවවාද දී දැන් නමස්කාර කළයුතු සදිසා දක්වන්නේ “කෙසේද ගෘහපති පුත්‍රය” යනාදිය කීහ.
එහි **ඡද්දිසා පටීච්ඡාදි** - යම්හෙයකින් සදිසාවලින් පැමිණෙන භය නැතිවේද කැළම වේ. මෙසේ වසන්නේ ඡද්දිසා පටීච්ඡාදි යයි කියනු ලැබේ. **පුරත්ථිමා දිසා මාතා පිතරො** - ආදියෙහි මව්පියන් පෙර උපකාර කළ හෙයින් පෙරදිග යයි දත යුතුය. ගුරුවරු-දක්ෂිණා පිළිගැනීමට සුදුසු නිසා දකුණු දිසාවය. අඹුදරුවො පිටුපසින් පැමිණීම් වශයෙන් පැසුළු දිසාවය. මිතුරෝ දුකකදී එතෙර කරවන නිසා උතුරු දිසාවය. දාස කම්කරුවො පාමුල සිටින නිසා යට දිසාවය. ශ්‍රමණ බ්‍රාහ්මණයෝ ගුණයෙන් ඉහළ සිටින නිසා උඩ දිසාව යයි දත යුතුය.
**භතො තෙසං භරිස්සාමි** - මම මාපියන් විසින් කිරිපොවා අත් පා වඩා මුහුණේ සොටු ඉවත් කර නහවා සරසා පෝෂණය කරන ලදිමි. පිළිදැගුම් කරන ලදිමි. ඒ මම අද මහළු වූ ඔවුන් පා සෝදන නහවන කැඳබත් දීම් ආදියෙන් පෝෂණය කරන්නෙමි.
**කිච්චං තෙසං කරිස්සාමි** - මම තමාගේ වැඩ නවත්වා මාපියන්ගේ රාජකුල ආදියෙන් දුන් වැඩ ගොස් කරමි. **කුලවංසං ඨපෙස්සාමි** - මාපියන් සතු කෙත්වත් හිරන්‍ය ස්වර්ණාදිය විනාශ නොකර රකින්නේ ද කුලවංස සංවිධානය කරමි. මාපියන් අධාර්මික දේවලින් හරවා ධාර්මික දේවල තබමි. කුලවංසය රකිමි. මේ සඳහා කියන ලදී. “කුලවංශය තබන්නෙමි”.
**දායජ්ජං පටිපජ්ජාමි** - මා පියෝ තමන්ගේ අවවාදයෙහි නො පිහිටන වැරදියට පිළිපන් දරුවන් විනිශ්චයට පැමිණ අපුත්තක කරති. ඔව්හු දායාදයට සුදුසු නොවෙති. අවවාදයෙහි පිහිටන විට කුල සත්තකයෙහි ස්වාමියන් කරති. මම එසේ පවතින්නෙමි. කැමැත්තෙන් දායාදය ලබමියි කියනලදී.
**දක්ඛිණං අනුපදස්සාමි** - ඔවුන්ට පින් අනුමෝදන් කරවා තුන්වන දිනයේ සිට දන් දෙන්නෙමි. **පාපා නිවාරෙන්ති** - පාණාතිපාතාදීන්ගේ මෙලොව පරලොව ආදීනව කියා දරුව, මෙබඳු දේ නො කරන්න යයි වලක්වති. ගරහන්නේ කෙසේද? අනේපිඬු සිටුතුමා මෙන් අල්ලස් දී හෝ සීල සමාදානාදියෙහි පිහිටුවති. **සිප්පං සික්ඛාපෙන්ති** - තමාගේ අවවාදයෙහි සිටි බව දැන වංශයෙන් පැමිණ මුද්‍රා ගණකාදි ශිල්පයන්හි, හික්මවති. **පතිරූපෙන** - කුල සීල රූපාදියට ගැලපෙන.
**සමයෙ දායජ්ජං නීය්‍යා දෙන්ති** - සුදුසු කාලයෙහි ධනය දෙති. එහි නිත්‍ය හා කාල යයි සමය දෙකකි. සුදුසු කාලයෙහි දෙයි යනු නැගිට මෙය ගන්න මෙය ඔබේ වියදමට වේ. මෙයින් කුසල් කරන්න යයි දෙති. කාල සමයෙහි දෙකි යනු ශික්ෂා තබන, ආවාහ විවාහ දී සමයෙහි දීමයි. තවද අවසාන කාලයෙහි මරණ මඤ්චකයෙහි නිපන්විට මෙයින් කුසල් කරවයි දෙන්නේ ද සමයේ දියති. **පටිච්ඡන්තා** - පෙරදිසාවෙන් භයක් එන්නේ ද එය නොපැමිණීමට මෙය වසන ලද්දේ වේ. ඉදින් පුත්තු වැරදියට පිළිපන්නෝ නම් මාපියෝ ළදරු කාලයේ දරුවෝ මනාව පිළිපැද මාපියෝ වැරදියට පිළිපන්නේ නම් මාපියන් අනුරූප නොවූ මේ භය එන්නේය. දෙපාර්ශවයම වැරදියට පිළිපන්නෝ නම් ඒ භය ද්විධ වේ. යහපත් ලෙස පිළිපන්නෝ නම් ඒ සියල්ල නොවන්නේය. එහෙයින් කියන ලදී “අභය බිය වැසී ඇත”
මෙසේ ද කියා භාග්‍යවතුන් වහන්සේ සිගාලකට මෙසේ කීහ: ගෘහපති පුත්‍රය, පියා ලෝක සම්මත පෙරදිග නො වඳවයි. මා පියන් පෙරදිගට සමානකොට නමස්කාර කරවයි. මේ ඔබේ පියා පෙරදිග කීවේ අනිකක් නොවේ.
**උපට්ඨානෙන** - ආසනෙන් නැගිටීමෙන්, අතවැසියා විසින් ආචාර්යවරයා ඈත එනවා දැක ආසනයෙන් නැගිට පෙර ගමන් කොට අතින් භාණ්ඩ ගෙන ආසනය පනවා හිඳුවා පවන් සැලීම් පා ධොවන තෙල් ගැල්වීම් ආදිය කළ යුතුය. “උට්ඨානෙන” යයි ඔහු සඳහා කියන ලදී. **උපට්ඨානෙන** - දවසට තුන්වරක් උපස්ථාන ගමනෙන්. ශිල්ප ලබාගන්නා කාලයෙහි වනාහි අවශ්‍යම දේකට යා යුතුය. **සුස්සුසාය** - අදහා ශ්‍රවණය කිරීමෙන්, නොඅදහා අසන්නේ විශේෂයකට නො පැමිණේ. **පාරිචරියාය** - අවශේෂ කුඩා වතාවත් කිරීමෙන්. අතවැසියා ඇදුරාට කලින් උදේම අවදිව මුවසෝදන පැන් දැහැටි පිළිගන්වා දන් වළඳන විටද පැන් ගෙන අසුනෙන් නැගිට වැඳ යා යුතුයි. **සක්කච්වං සිප්ප පටිග්ගහනෙන** - සකසා ගැනීම නම් ටිකක් ගෙන බොහෝ වරක් සජ්ඣායනය කොට එක් පදයක් හෝ පිරිසිදුවම ගත යුතුය.
**සුවිනීතං වින්නෙති** - මෙසේ ඔබල හිඳිය යුතුය. මෙසේ සිටිය යුතුය. මෙසේ අනුභව කළ යුතුය. මෙසේ වැළඳිය යුතුය. පාප මිතුරන් වර්ජනය කළ යුතුය. කලණ මිතුරන් ඇසුරු කළ යුතුය. මෙසේ මෙසේ හැසිරීම පුහුණු කරවන්නේ හික්මවයි. **සුග්ගහීතං ගාහාපෙති** - මෙසේ ඉගැන් වූ දේ හොඳින් ඉගෙන ගනී. ඉගෙන ගත් දෙය අර්ථ ව්‍යඤජන පිරිසිදුව ප්‍රයෝග දක්වා පෙන්විය යුතුය. **මිත්තාමච්චෙසු පටියා දෙන්ති** - මේ අපේ අතවැසියා ව්‍යාකතය, බහුශ්‍රැතය, මා හා සම සමව සලකන්න යයි මෙසේ ගුණ කථා කොට මිතුරන් කෙරෙහි පිහිටුවයි.
**දිසාසු පරිත්තාණ කරොති** - ඔහුට ශිල්ප ඉගැන්වීමෙන් සියළු දිසාවල ආරක්ෂා කරති. උගත් ශිල්පය වනාහි යම් යම් දිසාවලට ගොස් ශිල්ප දක්වයි. ඒ ඒ තැන්වල ලාභ සත්කාර ලැබේ. හේ ආචාර්යවරයා විසින් කරන ලද වේ. ගුණ කියන ඔහුට මහ ජනයා ආචාර්යන්ගේ පා දොවා විසූ අන්තෙවාසික වත මෙය යයි පළමුව ආචාර්වරයාගේ ගුණ කථා කරති. බ්‍රහ්ම ලෝක ප්‍රමාණයට ඔහුට ලාභ ලැබුනත් ආචාර්යවරයා සන්තකම වේ. තවද යම් විද්‍යාවක් ජපකොට යන්නේ වනයෙහි සොරු නොබලති. අමනුෂ්‍යයන් හෝ දීඝ ජාතීන් (සපයන්) ගෙන් පෙළීමක් නැත. පුහුණු කරන්නෝ ද දීඝායු පිරිත් කරති. හේ යම් දිසාවකට ගියේ ද එයින් සැක උපදවා තමා සමීපයට පැමිණ මිනිසුන් ඒ දිසාවෙහි අපගේ අතවැසියා වසයි. ඔහුගේ ද මගේ ද මේ ශිල්පයෙහි වෙනසක් නැත. එහි යන්න. ඔහුගෙන් අසන්න. මෙසේ අතවැසියා උනන්දු කරන්නේ එහි ලාභ සත්කාර ඉපදවීමට ආරක්ෂා කරති. ප්‍රතිෂ්ඨාව කෙරේ යන අර්ථයයි. මෙහි සෙස්ස පෙර නයින්ම යෙදිය යුතුය.
තුන්වන දිසා වාරයෙහි **සම්මානනාය** - දේව මාතා තිස්ස මාතා යයි මෙසේ සම්භාවිත කථා කීමෙන්. **අනවමානනාය **- දැසි දස් කම්කරුවන් වෙහෙසවා කියති. මෙසේ පිළිකුල් කොට අවමන් කර නොකීමෙන්. **අනතිචරියාය **- ඇය ඉක්මවා පිටත අන් ස්ත්‍රියක සමග හැසිරෙන්නේ ඉක්මවා හැසිරෙයි. එසේ නොකිරීමෙන් **ඉස්සරිය වොස්සග්ගෙන** - ස්ත්‍රීහු වනාහි මහාලතා සමාන ආභරණ ලැබ ආහාරය සෙවීමට නොලබන්නේ කිපෙති. හැන්දක් අතේ තබා ඔබේ කැමත්තෙන් කරන්න යයි උයන ගේ (කුස්සිය) අත්හළ කල්හි සියළු ඉසුරු අත්හළේ නම් වේ. මෙසේ කිරීමෙන් යන අර්ථයයි. **අලඞකාරානුප්පදානෙන** - තමාගේ සම්පත් අනුව අලංකාර දේ දීමෙන්. **සුසංවිහිත කම්මන්තා** - කැඳබත් පිසන කාල ආදිය නොඉක්මවා ඔහට මනාව කිරීමෙහි හොඳින් සංවිධාන කළ කර්මාන්ත. **සුසංගහීත පරිජනා** - හොඳින් සංග්‍රහ කරන ලද සේවක පිරිස. මෙහි පරිජන යනු ස්වාමියාගෙන් මෙන්ම තමාගේ ඤාතිවරු. **අනතිචාරිණී** - ස්වාමියා හැර අනිකකු සිතින්වත් නොපැතීම. **සම්භතං** - කෘෂිකර්මය වෙළඳාම ආදිය කොට ලබාගත් ධනය. **දක්ඛා ච හොති** - කැඳබත් සැපයීමෙහි දක්‍ෂ, නිපුණ වේ. **අනලසා** - කුසීත නැති. යම්සේ අන් අය කම්මැලිව හුන් තැනට හිඳිති. සිටිතැන සිටිති. මෙසේ වී පැතිරුණු සිතින් කම්මැලිව හුන් තැනට හිඳිති. සිටිතැන සිටිති. මෙසේ වී පැතිරුණු සිතින් සියළු කටයුතු සම්පුර්ණ කරයි. මෙහි සෙස්ස පෙර නයින්ම යෙදිය යුතුය.
හතරවන දිසා වාරයෙහි **අවිසංවාදනතාය** - යමක් ගනීද එය වාදයක් නැතිව අපේ ගෙයි මෙය ඇත. මෙයද ඇත. ගෙන යන්න යයි විවාදයක් නැතිව දීමෙන්. **අපරපජා තස්ස පටිපුජෙන්ති** - සහකරුගේ දූ පුතුන් ප්‍රජාව නම් වේ. ඔවුන්ගේ දූ පුත්තු සහ මුණුබුරු මිණිබිරියෝ අපර ප්‍රජාව වෙති. ඔව්හු පුදති, ක්‍රීඩා කරති. මමායනය කරති. මංගලාදියෙහි ඔවුන්ගේ මංගලාදිය කරති. මෙහි සෙස්ස පෙර නයින්ම යෙදිය යුතුය.
**යථා බලං කම්මන්ත සංවිධානෙන** - ළදරුවන් කළයුතු දේ මහල්ලන් විසින් මහල්ලන් කළයුතු දේ ළදරුවන් විසින් ස්ත්‍රින් කළයුතු ද පුරුෂයන් විසින් පුරුෂයන් කළයුතු දේ ස්ත්‍රීන් විසින් නොකරවා ඔහුගේ මේ චූටි පුතෙකි. මොහු තනිව වාසය කරයි. ඔහුට අනුරූපව සලකා බත් වැටුප් දීමෙන්. **ගිලානුපට්ඨානෙන** - අපහසු කාලයෙහි වැඩ නොකොට සප්පාය බෙහෙත් ආදිය දෙමින් උවටැන් කිරීමෙන්. **අච්ඡරියානං රසානං සංවිභාගෙන** - ආශ්චර්ය මධුර රස ලැබී තමාම අනුභව නොකොට ඔවුන්ට ද එයින් කොටසක් ලැබීමට සංවිධාන කිරීමෙන්. **සමයෙ වොස්සග්ගෙන** - කාල සමය කිච්ච සමය යයි වොස්සජන තිබේ. කාල සමයේ වොස්සජනය (වැඩ අත් හැරීම) නම් දවස පුරා වැඩකරන විට ක්ලාන්ත වීමට පෙර වැඩ අත් හැරවීම කාල වොස්සජ්ජනය වේ. නැකත් උත්සව ආදියෙහි අලංකාර බඩු, කන බොන දේ දී වැඩ අත්හැරවීම **දින්නදායිනො** - සොරෙන් කිසිවක් නොගෙන ස්වාමීන් දෙන ලද දෙයක්ම අරගැනීම. **සුකතකම්මකාරකා **- මේ වැඩේ කිරීමෙන් මට කිසි ලාභයක් නැතැයි **අසතුට** - අසතුටු වචන නොකියා සතුටු සිතින් ඒ වැඩේ හොඳට කිරිම. **කිත්තිවණ්ණහරා** - පිරිස මැද කතාවෙන් අපේ ස්වාමියා හා සමාන කෙනෙක් කොහෙ ඇත්ද. අපි අපගේ දාසභාවය නොදනිමු. ඔවුන්ගේ ස්වාමිබවවත් නොදනිමු. මෙසේ අපට අනුකම්පා වෙතියි ගුණකථා ගෙන එන්නෝය. මෙහි සෙස්ස ද පෙර පරිද්දෙන්ම යෙදිය යුතුය.
**මෙත්තෙන කායකම්මෙන** - ආදියෙහි මෙත්සිත පිහිටුවා කරන කායකම්මාදිය මෛත්‍රිය නමැයි කියන ලදී. එහි භික්ෂූන්ට ආරාධනා කරන්නෙමි යයි විහාරයට යෑම, පෙරහන ගෙන ජල පෙරහන්කඩය, පිට පිරිමැදීම, පා පිරිමැදීම මෛත්‍රී කායකර්ම නමි. භික්ෂූන් පිණ්ඩපාතෙ වැඩිය කල්හි සකසා කැඳ පිළිගන්වන්න, ආහාර පිළිගන්වන්න ආදි වචන ද සාධුකාර දී ධර්මශ්‍රවණ කිරිම, සකසා පිළිසඳරෙහි යෙදීමාදිය මෛත්‍රී වචී කර්ම නමි. අපගේ කුළුපග තෙරුන් වහන්සේ වෛර නැත්තෙක් වෙත්වා. තරහ නැත්තෙක් වෙත්වායි මෙසේ සිතීම මෛත්‍රී සහගත මනෝ කර්ම නමි. **අනාවට ද්වාරතාය** - දොරවල් නොවසා ඇති බවයි. එහි සියළු දොරවල් විවෘතකර ඇත ද සිල්වතුන්ගේ ගෙන යන්නා නොකරන්නේ වැසූ දොරවල් ඇත්තේම වේ. මෙසේ සිල්වතුන් ගෙදරට පැමිණි කල්හි තිබුණු විට නැතැයි නොකියා දිය යුතුය. මෙසේ නොවැසූ දොරවල් ඇතිබව වේ.
**ආමිසානුප්පදානෙන** - පෙරබත් කාලයෙහි වැළඳිය යුතු දේ ආමිස නමි. එහෙයින් සිල්වතුන් කැඳබත් සම්පදනය කිරීමෙන් යන අර්ථයයි. **කල්‍යාණෙන මනසා අනුකම්පනති** - සියළු සත්වයෝ සුවපත් වෙත්වා රෝග නැත්තෝ වෙත්වා කරදර නැත්තෝ වෙත්වායි මෙසේ යහපත පැතිරවීමෙන් උපස්ථායකයාගේ ගෙදරට වෙනත් සිල්වත් බ්‍රහ්මචාරින් කුළුණු සිතින් වැඩමවා ගැනීම ද අනුකම්පා නම් වේ. **සුතං පරියොදපෙන්ති** - ප්‍රකෘතියෙන් ඇසූ යම්දෙයක් ඇත්ත ද එහි අර්ථය කියා සැක දුරු කරයි කියන ලද්ද පිළිපදවති. මෙහි සෙස්ස පෙර මෙන් යෙදිය යුතුය.
**අලමත්ථො** - අඹුදරුවන් පෝෂණය කොට ගිහිගෙයි විසීමට සමත්. **පණ්ඩිතො** - දිසා වඳින ස්ථානයෙහි පණ්ඩිතයෙක්ව. **සණ්හො** - සියුම් අරුත් දැකීමෙන්, මෘදු වචන කතා කිරීමෙන් හෝ. **පටිභාණවා** - දිසා වඳින ස්ථානයෙහි ප්‍රතිභාණයෙක්ව. **නිවාත වුත්ති** - යටත්පහත් පැවැත්ම. **අත්ථද්ධො** - තද නැති. **උට්ඨානකො **- උට්ඨාන වීර්ය සම්පන්නව. **අනලසො** - කුසීත නැති. **අච්ඡිද්දවුත්ති** - නිතර කිරීම් වශයෙන් කඩ නොවූ වෘත්තිය. **මෙධාවී** - ස්ථානෝචිත නුවණ.
**සංගාහකො** - සතර සංග්‍රහ වස්තුවෙන් සංග්‍රහ කිරිම. **මිත්තකරො**- මිතුරන් සොයන්නේ. **වදඤ්ඤු** - පෙර කරන කියන වචන දනී. මිතුරාගේ ගෙට ගිය කල්හි යාළුවාගේ ජටාව මට දෙන්න. සලුව දෙන්න. මිනිසුන්ට බත් වැටුප් දෙන්න. කියූ වචන සිහි කරන්නේ ඔහු තමාගේ ගෙට පැමිණි කල්හි එපමණ හෝ ඊට අතිරේකයකින් පෙරළා කරයි යන අර්ථය වේ. තවද යහළුවාගේ ගෙට ගොස් මෙය නම් ගන්නෙමියි පැමිණි මිතුරා කීමට ලැජ්ජාවෙන් නොහැකි වන්නේ නොකිව යුතු වූ තමාගේ වචනය දැන යමක් සඳහා ඔහු පැමිණියේ නම් එය සපයා දෙන්නේ වදඤ්ඤු නම් වේ. මිතුරාගේ අඩුපාඩු දැක ඒවා දෙන්නේ ද වදඤ්ඤු නම් වේ. **නෙතා** - යම් යම් අර්ථ දක්වන්නේ පෙන්වා දෙන්නේ පමුණු වන්නේ **නේතා** - විවිධ කරුණු දක්වන්නේ පමුණු වන්නේ නෙතා. හික්මවන්නේ **විනෙතීති විනෙතා** - වේ. නැවත නැවත පමුණු වන්නේ **අනුනෙතා** - වේ.
**තත්ථ තත්ථ** - ඒ ඒ පුද්ගලයන් කෙරෙහි. **රථස්සාණීව යායතෙ** - කඩ ඇණය තිබෙන තුරු රථය යයි. නැති විට නොයයි. මෙසේ මේ සංග්‍රහ තිබෙන කල්හි ලොව පවතී. නොමැති කල්හි නොපවතී.
**මානං පුජංවා න මාතා පුත්තකාරණා** - ඉදින් මව මේ සංග්‍රහයන් පුතුට නොකරේද? පුතාගේ කරුණු වන ගරු කිරීම හෝ පිදීම හෝ මව නොලබන්නේය.
**සංගහා එතෙ** - මේ සංග්‍රහ සංගහෙ එතෙ යනු ද පාඨයකි. **සම්පෙක්ඛන්ති** - මනාව බලති**. පාසංසා ච භවන්ති** - ප්‍රශංසාව ද වෙති.
ගෘහපති පුත්‍රය, යම් දිසා සඳහා ඔබට ඔබගේ පියා කීවේ ද මේ ඒ දිසා හය වේ. ඉදින් පියාගේ වචනය අනුව කරන්නේ නම් මේ දිසාවලට නමස්කාර කරවයි දක්වන්නේ සිඟාලගේ ප්‍රශ්නය මත සිට මේ දේසනාව මුදුන් පමුණුවා රජගහ නුවරට පිඬු පිණිස වැඩියහ. සිගාල ගෘහපති පුත්‍රයා ද සරණ ශීලයෙහි පිහිටා හතලිස් කෝටියක් ධනය බුද්ධ සාසනයෙහි විසුරුවා පින්කම් කොට ස්වර්ග පරායන විය. මේ සූත්‍රයෙහි වනාහි ගිහියන් විසින් කළයුතු වැඩකටයුතු සියල්ල මෙහි දේශනා කරන ලදී. එහෙයින් මේ සූත්‍රාන්තය ගිහි විනය නම් වේ. මේ සූත්‍රය අසා මේ අනුව කටයුතු කරන්නාට දියණුවක් මිස පිරිහීමක් නොවේ.
9. ආටානාටිය සූත්‍ර වර්ණනාව
ආටානාටිය සූත්‍රය මා විසින් මෙසේ අසන ලදී. එහි පෙර නො ආ වචන වර්ණනාවයි මේ. **චතුද්දිසං රක්ඛං ඨපෙත්වා** - අසුර සේනාව වලක්වනු පිණිස ශක්‍රදේවේන්ද්‍රයාට සතර දිසාවෙහි ආරක්ෂාව සලසා. **ගුම්බං ඨපෙත්වා** - බල සේනා තබා. **ඔවරණං ඨපෙත්වා** - සතර දිසාවෙහි දිසා ආරක්ෂකයින් තබා. මෙසේ ශක්‍ර දෙවියන්ට ආරක්ෂාව සංවිධානය කොට ආටානාටං නගරයෙහි වැඩසිටි සත් බුදුවරුන් අරබයා මේ පිරිත බැඳ යමෙක් ශාස්තෲ ධර්මයෙහි අණ ද අපගේ රජතුමාගේ අණ නො අසත්. ඔවුන්ට මේ මේ දෑ කරන්නෙමු යයි ශ්‍රවණය කොට තමන්ගේ සතර දිසාවල. “මහතියා ච යක්ඛ සේනාය” යනාදියෙන් සේනා සතරකින් ආරක්ෂාව සංවිධානය කොට “අභික්කන්තාය රත්තියා......එකමන්තං නිසීදිංසු”.
මෙහි අභික්කන වචනය, ඛය - ක්ෂයවීම, සුන්දර, අභිරූප ලස්සන, අබ්භනුමොදනා - පින් අනුමෝදන් කරවීම යනාදියෙහි පෙනේ. එහි “අභික්කන්තා භන්තෙ රත්තියා....යනාදියෙහි ක්ෂයවීමෙහි පෙනේ. “අයං ඉමෙසං පුග්ගලානං... ආදියෙහි සුන්දර අරුත්හි පෙනේ.
මේ ආදියෙහි ලස්සන රූපයෙහි, “අභික්කන්තං භො ගොතම, අභික්කන්තං භො ගොතම” මේ ආදියෙහි පින් අනුමෝදනාවෙහි. මෙහි වනාහි ක්ෂයවීමෙහිය. එයින් අභික්කන්තාය රත්තියා-රාත්‍රිය ගෙවී යන විට යයි කියන ලද්දේ වේ.
අභික්කන්ත වණණා - මෙහි **අභික්කන්ත වණ්ණා** - මෙහි අභික්කන්ත ශබ්දය අභිරූපයෙහිය. වණ්ණ ශබ්දය වනාහි, ඡවි-සම, ථූති-ස්තුතිය, කුලවග්ග-කුලවර්ග සණ්ඨාපන- සටහන, පමණ ප්‍රමාණය, රූපායතන ආදියෙහි පෙනේ. එහි **“සුවණ්ණ වණ්ණොසි භගවා”{1}** මේ ආදියෙහි සමෙහි. **“කදා සඤ්ඤුළහා පන තෙ සමණස්ස ගොතමස්ස වණ්ණ”{2} **මේ ආදිය ස්තුතියෙහි. **“චත්තාරො මෙ භො ගොතම වණ්ණා”{3}** මේ ආදිය. කුලවර්ගයෙහි. **“මහන්තං හත්ථිරාජ වණ්ණං නිම්මිනිත්වා”{4}** මේ ආදිය සටහනෙහි **“තයො පත්තස්ස වණ්ණා”{5}** මේ ආදිය ප්‍රමාණයෙහි **“වණ්ණො ගන්ධො රසො ඔජා”{6}** මේ ආදිය රූපායතනයෙහි. මෙහි සම දැක්වේ. එහෙයින් අභික්කන්ත වණ්ණා - අභිරූප - ඡවි යයි කියන ලද්දේ වේ.
**කෙවලකප්පං** - මෙහි ‘කෙවල’ ශබ්දය: අනවසෙස - සම්පූර්ණ, යෙභුය්‍යත - බොහෝ ඇති බව, අව්‍යාමිස්සකතා - අමිශ්‍ර බව, අනතිරෙකතා - අධික නැති ගාළහත්ථතා - දැඩි අරුත් ඇති බව, විසංයොග - විසං යොගයෙහි ආදී අනේක අර්ථ ඇත. එසේම **“කෙවල පරිපුණ්ණං පරිසුද්ධං බ්‍රහ්මචරියං”**{1} මේ ආදියෙහි සම්පූර්ණයෙන්ම යන අරුත් වේ. **“කෙවල කප්පා ච අංග මගධා පහුතං ඛාදනීයං භොජනීයං ආදාය අභික්කමිතුකාමා හොන්ති”**{2} මේ ආදියෙහි බොහෝ සෙයින් අර්ථයෙහි වේ. **“කෙවලස්ස දුක්ඛකඛන්ධස්ස සමුදයො හොති”**{3} මේ ආදියෙහි අමිශ්‍ර බව වේ. **“කෙවලං සද්ධාමත්තං නූන අයමායස්මා”**{4} මේ ආදියෙහි අධික නැති බව **“ආයසමතො අනුරුද්ධස්ස බාහිකො නාම සද්ධි විහාරිකො කෙවලකප්පං සංඝභෙදාය ඨිතො”**{5} මේ ආදියෙහි දැඩි බව සඳහා. **“කෙවල වූසිතවා උත්තම පුරිසොති වුච්චති”**{6} මේ ආදියෙහි විසංයොගයෙහි. මෙහි වනාහි අනවසෙස අර්ථය කැමති වේ.
කැප ශබ්දය වනාහි අභිසද්දහන - විශ්වාස කිරිම, වොහාර - ව්‍යවහාරය, කාලො - කාලය, පඤ්ඤත්ති - පැනවීම, ඡෙදන - සිඳීම, විකප්ප - විකල්ප ලෙස - ස්වල්පයක්. සමන්ත - හාත් පස මේ ආදි අනේක අර්ථ ඇත. **“තථාභිස්ස ඔකප්පනීයමෙතං හොතො ගොතමස්ස යථා තං අරහතො සම්මා සම්බුද්ධස්ස”**{7}, මේ ආදියෙහි විශ්වාස කිරීම. **“අනුජානාමි භික්ඛවෙ පඤ්චහි සමණ කප්පෙහි ඵලං පරිභුඤජිතුං”**{8} මේ ආදියෙහි ව්‍යවහාරය **“යෙනපන සුදං නිච්ච කප්පං විහරාමි”**{9} මේ ආදියෙහි කාලය. **“ඉච්චායසමා කප්පො”**{10} - පැනවීම. **“අලංකතො කප්පිත කෙසමස්සු”{11}** - ඡේදනයෙහි. **“කප්පති දවඞගුලකප්පො”**{12} - විකල්පයෙහි. **“අත්ථි කප්පො නිපජ්ජතුං”**{13} ස්වල්පයෙහි. “කෙවලකප්පං” **“වෙළුවනං ඔභාසෙත්වා”**{14} - හාත්පස. මෙහි වනාහි හාත්පස අභිප්‍රේතය. එහෙයින් කෙවලකප්පං ගිජඣකූටං යනු ගිජුකුළු පව්ව හාත්පස.
**ඔභාසෙත්වා** - වස්ත්‍රාභරණ සහ ශරීරයෙන් නිකුත් එලිය පතුරවා. සඳමෙන් හිරු මෙන් එකම ආලෝකයක් එකම පහනක් කොට යන අර්ථයයි. **එකමන්තං නිසීදිංසු** - දෙවියන් බුදුන් වහන්සේ ලඟ හිඳගත් තැනක් නොවීය. මේ සූත්‍රයෙහි පිරිතට ගෞරව වශයෙන් හිඳගත්හ.
**වෙස්සවණො** - සතර වරම් රජවරු පැමිණිය ද වෙස්සවණ වනාහි බුදුරදුන්ගේ විශ්වාසිකයෙකි. කථා පැවැත්වීමේ ව්‍යාකතයෙකි. ශික්ෂිතයෙකි. එනිසා වෙස්සවණ මහරජ බුදුරදුන්ට මෙසේ කීය. **උලාරා** - මහේසාක්‍ය, ආනුභා සම්පන්න. **පාණාතිපාතා වෙරමණියා** - ප්‍රාණඝාතයෙහි මෙලොව පරලොව ආදීනව දක්වා එයින් වෙන්වීමට දහම් දෙසයි. සෙස්සෙහි ද මෙම නයයි.
**තත්ථ සන්ති උලාරා යක්ඛා නිවාසිනො** - ඒ සේනාසනවල බලසම්පන්න යක්කු නිතරම සිටිති. **ආටානාටියං** - ආටානාට නගරයෙහි බද්ධ වූ බැවින් මෙසේ නාමය. භාග්‍යවතුන් වහන්සේට ප්‍රත්‍යක්ෂ නොවූ ධර්මයක් ඇත්ද? නැත. වෙස්සවණ භාග්‍යවත් වහන්සේ ඉගෙන ගන්න යයි කුමක් හෙයින් කීවේද? අවකාශ ලබාදීම සඳහා හේ වනාහි භාග්‍යවතුන් වහන්සේට මේ පිරිත ඇසීමට අවකාස ලබා දෙන්නේ මෙසේ කීය. ශාස්තෲන් වහන්සේ මෙය දේශනා කළ කල්හි ගෞරවයක් වන්නේ යයි ද කීය. **ඵාසු විහාරය** - ගමනාදි සිව් ඉරියව්වෙහි පහසු විහරණය සඳහා.
චක්ඛුමන්තස්ස විපස්සි පමණක් නොව සත් බුදුවරයෝම චක්ඛුමන්තයහ. එහෙයින් එක් එක් බුදුන්ට හත හත නම් වේ. සියළුම බුදුවරු චක්ඛුමන්තයහ. සියල්ලෝම සියළු සතුන්ට අනුකම්පා කරති. සියළු දෙනා වහන්සේ කෙලෙස් නැසූ හෙයින් නහාතක වෙති. මාරසේනා පැරදවූහ. වැස නිම වූ බ්‍රහ්ම චර්යා ඇත්තාහ. මිදුනහ. සියල්ලෝ අංගවලින් රස් විහිදුවන නිසා අංගීරසයහ. බුදුවරුන්ට මේ නම් හත පමණක් නොව ගුණ සහිත මහේසීවරුන්ට නම් අසංඛ්‍ය ගණන් වේ යයි. කියන ලදී.
වෙස්සවණ වනාහි තමාට ප්‍රකට නම් වශයෙන් මෙසේ කීය. **තෙ ජනා -** මෙහි රහතන් වහන්සේය. “අපිසුණා” මෙය දේශනා ශීර්ෂ මාත්‍රයකි. සත්‍ය, අපිසුණ, ප්‍රිය, මිතභාණි (පමණ දැන කතා) යන අර්ථ වේ. **මහන්තා** - මහත් බවට පැමිණිය මහතා යනු ද පාඨයි. මහත් යන අර්ථයයි. **වීතසාරදා** - නිස්සසාර ද, බිය නැති.
**හිතං** - මෛත්‍රි පැතිර වීමෙන් හිතවු. **යං නමස්සන්ති** - මෙහි යං යනු නිපාතයකි. **මහත්තං** - මහන්තං මෙයම හෝ පාඨයයි. මෙය කියන ලදී. ලොව යමෙක් කෙලෙස් නිවුමෙන් නිමුනේ යථාර්ථය දැක්කහ. විජ්ජාදි ගුණ සම්පන්න වූ දෙවිමිනිසුනට හිත වූ ගෞතමයන් වඳිති, “තෙ ජනා අපිසුණා” ඔව්හු ද වඳිති. “තෙජනා අපිසුණා අටුවාවෙහි ඒ බුදුවරුන්ගේ වර්ණනාව කරන ලදී. එනිසා පළමු ගාථාව සත් බුදුවරුන් උදෙසා කියන ලදී. දෙවන ගාථාවෙන් “ගොතමං” දේශනා ආරම්භයයි. මෙය ද සත්දෙනාගේ වශයෙන් කියන ලදැයි දත යුතුය. මේ අර්ථය වනාහි ලොව නුවණැත්තෝ දෙවිවරු ගෞතමයන් වඳින්නේ ඒ හා සමාන වූ බුදුවරු වඳිති.
**යතො උග්ගච්ඡති -** යම් තැනකින් උදාවේ. **ආදිච්චො** - අදිතියගේ පුතා. සමානාර්ථ වචනයකි මේ සුරිය ශබ්දයට. මහත් වූ මණ්ඩලයක් එයට ඇත්තේ යයි මණ්ඩලී මහා යනු වේ. **යස්සචුග්ගතෙ -** යමෙක් උදා වූ කල
**රහදො **- ජලවිල, තත්ථ - සූර්ය උදාවන තැන. **සමුද්දො සරිතොදකො** - පැමිණි ජලය, නොයෙක් නදී ජලය මෙයට පිවිසේ. හෝ ගංගා ජලය, **එවං නං තත්ථ ජානන්ති** - එහි ඒ ජලය මෙසේ දනී.
**ඉතො -** මහාමේරුවෙන් හෝ එය පිහිටි ස්ථානයෙන් හෝ **ජනො** - මේ මහජනයා. **එකනාමා** - ඉන්ද්‍ර යයි එක් නමක්. සියල්ලෝම ඔවුන්ගේ සක්දෙව්රජුගේ නාමයම නම් කළහ. **අසීතිං දස එකො ච** - අනු එකක් ජනයා. **ඉන්දනාමා **- ඉන්ද්‍ර යන නම් **බුද්ධං ආදිච්ච බන්ධුනං - **කෙලෙස් නැති කිරීමෙන් ප්‍රබුද්ධ වූ, ආදිච්ච හා සමාන ගෝත්‍ර ඇති බැවින් ආදිච්චබන්ධු නං වේ. **කුසලෙන සමෙක්ඛසි** - අනවද්‍යයෙන්, දක්ෂතාවෙන් හෝ සර්වඥතා ඥානයෙන් මහජනයා බැලූහ. **අමනුස්සා පි තං වන්දන්ති** - අමනුෂ්‍යයෝ ද සර්වඥතා ඥානයෙන් ජනයා බැලූහයි කියා වඳිති. **සුතං නෙතං අභිණ්හසො** - අප විසින් මෙය නිතර අසන ලදී**. ජිනං වන්දථ ගොතමං ජිනං වන්දාම ගොතමං** - අප විසින් අසන ලද ගෞතම ජීන වඳිමු යයි වඳිති.
**යෙන පෙතා පවුච්චන්ති** - පේත නම් කළුරිය කළ අයයි. ඔව්හු යම් පැත්තකින් පිටත් කරවයි කියති. **පිසුණා පිට්ඨිමංසිකා** - කේළාම් වචන මෙන්ම පිටිමස කන්නා සේ නැති තැන ගරහන්නෝ ද මොව්හු ද යමකින් පිටත් කරවයි කියති. දකුණු දොරටුවෙන් පිටත් කොට නගරයේ දකුණු පැත්තෙන් දවනු හෝ සිඳි. කපනු හෝ ලැබේවා යයි ද මෙසේ කියයි. **ඉතො සා දක්ඛිණ දිසා** - දකුණු දිසාවන් ඔව්හු ද ඒ පිටමස්කන්නෝ ද බැහැර කරවනු යයි කියනු ලැබේ. මේ දකුණු දිසාව මහමෙරින් හෝ ඔවුන් සිටින්නා වූ තැනින් හෝ. **කුම්භණ්ඩානං** - මහත් බඩවල් ඇති දෙවිවරුය. ඔවුන්ගේ රහස් අංග ද කලයක් මෙන් මහත් වේ. එහෙයින් කුම්භණ්ඩ යයි කියනු ලැබේ.
**යත්ථ චොග්ගච්ඡතී සුරියො -** හිරු බැසයන දිසාව.
**යෙන** - යම් දිසාවකින් **මහානෙරු** - මහාමෙරු පර්වතය. **සුදස්සනො -** රන්වන් නිසා සොඳුරු දසුන් ඇති. මහාමේරුවේ පෙර දිසාව රිදීය. දකුණු දිසාව මැණික්ය. බටහිර දිසාව පලිඟුය. උතුරු දිසාව රත්රන්ය. එය මනෝඥ දර්ශන වේ. **මනුස්සා තත්ථ ජායන්ති** - එහි උතුරු කුරුවෙහි මිනිස්සු උපදිති. **අම්මා** - වස්ත්‍රාභරණ කෑමබීම ආදියෙහි මමත්ය නැත. **අපරිග්ගහා** - ස්ත්‍රීන් පාවා නොගෙන. ඔවුන්ගේ වනාහි මෝ තෙමේ මගේ භාර්යාව යයි මමත්වයක් නැත. මව හෝ සහෝදරිය හෝ දැක ඡන්දරාගය නො උපදී.
**නපි නීයන්ති** - නගුල් එහි කෘෂි කර්මය කරන්නෙමු කුඹුරට නොගෙනයති. **අකට්ඨපාකිමං** - වනයෙහි නොසාන ලද බිම් කොටසක තමාම හටගත් (සංයජාත) හාල්ම එහි පලය වේ. **තණ්ඩුලප්පලං**,
**තුණ්ඩිඛීරෙ පචිත්වාන** - හැලියෙහි දමා දුම් නැති අඟුරු ගින්නෙන් පිස, එහි දැක්වෙන ගල් වේ. ඉක්බිති ඔව්හු ගල් තුනක් තබා එහි හැලිය තබා ගල්වලින් ගිනි ඇති වී එය පිසයි. **තතො භූඤ්ජන්ති භොජනං** - ඒ හැලියෙන්ම භෝජන අනුභව කරති. වෙනත් සුපයක් හෝ ව්‍යඤජනයක් හෝ නැත. අනුභව කරන්නගේ කැමත්ත පරිද්දෙන්ම රසය ඇතිවේ. ඔව්හු එහි පැමිණෙන්නන්ට ද දෙන්නේමය. මසුරු සිතක් ඔවුන්ගේ නැත. මහත් සෘද්ධි ඇති පසේ බුදුවරු එහි ගොස් පිණ්ඩපාතය ලබාගනිති.
**ගාවිං එකඛුරං කත්වා** - එහි වෙස්සවනගේ පිරිවර යක්කු එලදෙනක ගෙන එක්කර වාහනයක් කොට පිටට නැගී **දිසොදිසං අනුයන්ති** - ඒ ඒ දිසාවලට යති. **පසුං එකං ඛුරං කත්වා** - දෙන පමණක් නොව සෙසු සිව්පා සතුන් ද එක්කුර වාහන කොට ඒ ඒ දිසාවල යති.
**ඉත්ථි වාහනං කත්වා** - බොහෝ සෙයින් ගැබිනි ගැහැණිය වාහනය කොට ඇගේ පිටේ නැගී යති. ඇගේ පිට නැමීම ඉවසයි. සෙසු ස්ත්‍රීන් යානයෙහි යොදති. **පුරිස වාහනං කත්වා** - පුරුෂයන් ගෙන යානයෙහි යොදති. සම්‍යක් දෘෂ්ටිකයන් ගැනීමට නොහැකි වෙති. බොහෝ සෙයින් ප්‍රත්‍යන්තවල මෙලච්ඡ ජාතිකයන් ගනිති. මේ ජනපදයෙහි එක්තරා අයෙක් එක්තරා තෙරුන් වහන්සේ කෙනෙකුගේ සමීපයෙහි හිඳ නිදයි. තෙරුන් වහන්සේ උපාසක බොහෝ වේලා නිදන්නේදැයි ඇසූහ. ස්වාමීණි, වෙස්සවනගේ දාසයින් මුළු රැයම බොහෝ වෙහෙස කළහයි කීය.
කුමාරි වාහනං කත්වා - ගැහැණු ළමයින් ගෙන එක්කර වාහන කොට රථයෙහි යොදති. කුමාර වාහනයෙහි ද මෙම නයයි. **පචාරා තස්ස රාජිතො** - ඒ රජුගේ පිරිවර. **හත්ථියානං අස්ස යානං -** ගව යාන පමණක් නොව ඇත් අස් යානාදියෙහි ද නැගී යති. **දිබ්බං යානං** - වෙනත් බොහෝ දිව්‍ය යාන ද වේ. ඒවා ඔවුගේ උපකල්පන යානා වේ. ඒවා පහයේ සයනෙහිම නිපන්නා වේ. කුසන් කළ පුටු සිවිකා ආදියෙහි හුන්නෝ ද ඒවායින් යති. එහෙයින් කියන ලදී: **පාසාදා සිවිකා චෙච**. **මහාරාජස්ස යස්සසිනො** - මෙසේ අනුභාසම්පන් කීර්ති ඇති මහරජුගේ මේ යානා පහළ විය.
**තස්ස ච නගරා අහූ අන්තලික්ඛෙ සුමාපිතා** - ඒ රජුට ආකාසයෙහි මවන ලද මේ ආටානාටාදි නගර විය. එක් නගරයක් ආටානාට නම් විය. එකක් පරකුසිනාරා විය. එකක් නාටපුරියා විය. එකක් පරකුසිත නාටා විය.
**උත්තරෙන කපීවන්තො** - එහි සිට කෙලින් උතුරු දිසාවෙහි කපීවන්ත නම් නගරයකි. **ජනොඝමපරෙන ච** - ඒවාට පසුව ජනෝඝ නම් වෙනත් නගරයකි. **නවනවතියො** - නවනවතිය නම් නගරයක්. **අමබර අම්බරවතියො** - අම්බර අම්බරවතියො නම් නගරයක්. **ආලකමන්දා** - ආලකමන්දා නම් රාජධානිය.
**තස්මා කුවෙරො මහා රාජා** - මෙතෙම වනාහි බුදුන් ඉපදීමට පෙර කුවේර නම් බ්‍රාහ්මණයෙක්ව උක් වගා කරවා යන්ත්‍ර හතක් යෙදවීය. එක් සාලාවකින් ලබාගත් අය (ආදායම) පැමිණි මහාජනයට දී පින් කෙළේය. අවශේස ලාබ වශයෙන් එහි බොහෝ ආදායම ඇති විය. හේ එයින් පැහැදී සෙසු සාලාවල ආදායම ද ගෙන විසිදහසක් අවුරුදු දන් දුන්නේය. හේ කළුරිය කොට චාතුර්මහා රාජිකයෙහි කුවේර නම් දෙව්පුත්ව උපන්නේය. පසු කාලයක විසානා රාජධානියෙහි රජය කෙළේය. එතැන් පටන් වෙස්සවණ යයි කියනු ලැබේ.
**පච්චෙසන්තො පකාසෙන්ති** - සොයා බලා වෙන වෙනම අර්ථ පරික්ෂා කර අනුසාසනා කරන්නේ අන්‍ය යක්ෂයින් දොළොස් දෙනෙක් ප්‍රකාශ කරති. ඒ යක්‍ෂ රට්ඨිකයෝ අනුශාසනාව ගෙන යක්‍ෂ දොරටුපාලකයන් දොළහකට නිවේදනය කරති. දොරටු පාලයෝ ඒ පණිවිඩය මහරජතුමාට සැලකරති. ඒ රටවැසි යකුන්ගේ නම් දක්වන්නේ “තතොලා” ආදිය කීය. ඔවුන් අතරෙන් එකෙක් **තතොලා** - වේ. එකෙක් **තත්තලා** - එකෙක් තතොතලා, ඔජසී, තෙජසි. තතොජසී, සරෝරාජා, රාජා, සුරොරාජා, අරිට්ඨො, නෙමි, අරිට්ඨො නෙමි - ඔවුන්ගේ නම් වේ.
**රහදොපි තත්ථ ධරණි** - එහි ධරණි නමින් විලක් ඇත. පනස් යොදුන් මහ පොකුණක් ඇතැයි ද කියනු ලැබේ. **යතො මෙඝා පවස්සන්ති** - පොකුණෙන් ජලය ගෙන මේඝය වැසි වස්සයි. **වස්සො යතො පතා යන්ති** - වැස්ස තෙමාගෙන පැතිර යයි. වැසි පටන්ගත් කල්හි පැරණි ජලය පොකුණෙන් බැසයයි. වැස්ස නැගී අළුත් ජලයෙන් පොකුණ පුරවයි. පැරණි ජලය යටින් නැගී සිට නික්මෙයි. පොකුණ පිරුණු පසු වැහි වලාකුළු ඉවත් වෙයි. **සභාපි **- පොකුණු තීරයෙහි භගලවතී වැල්වලින් වටවූ දොලොස් යොදුන් රුවන් මණ්ඩපයක් ඇත. ඒ සඳහා කියන ලදී.
**පයිරුපාසන්ති** - හිඳිති **තත්ථ නිච්චඵලා රුක්ඛා** - ඒ මණ්ඩපය පිරිවරා සැමදා පලදරණා, අඹ දඹ ආදි ගස් හා මල්පිපුණු සල්ගස් ආදිය ඇත. නා නා **දිජ ගණා යුතා** - විවිධ පක්ෂි සමූහ ගැවසුනා වූ **මයුර කොඤ්චාභිරුදා** - මොනරුන් ද කොස්වා ලිහිණියෝ ද කැමැති සේ නාද කරයි.
**ජීවංජීවක සද්දෙත්ථ** - මෙහි ජීවංජීව කුරුල්ලන්ගේ ද නාද ඇත. එහි උට්ඨව, චිත්ත, පක්ෂීහු ද හැසිරෙති. **කුකුත්ථකා** - වලිකුකුලන්, **කුලීරකා** - රන් කකුළුවෝ **පොක්ඛරසාතිතා** - එනම් පක්ෂීහු.
**සුකසාලික සද්දෙත්ථ** -ගිරවුන්ගේ සහ සැළලිහිණියගේ ශබ්ද, **දණ්ඩමාන වකානි ච** - මිනිස් මුව ඇති පක්ෂීහු - ඔව්හු දෑතින් රන් දඬුවක් ගෙන එක් පොකුරු පතක් (නෙළුම් කොලය) ඉක්මවා ඊළඟ පත්‍රයෙහි රන් දඬුව තබා හැසිරෙති**. සොභති සබ්බකාලං සා** - ඒ පොකුණ සැමදා සෝභන වේ. **කුවෙර නලිනී** - කුවේරයාගේ පියුම්විල ධරණි නම් වේ. මේ පොකුණු නිතර සෝභමාන වේ.
**යස්ස කස්සචි -** වෙස්සවණ මේ ආටානාටිය අවසන් කොට එහි පරිකර්ම (කළයුතු දේ) දක්වන්නේ කීය. එහි මනාව ඉගෙණගත යුතුය. අර්ථ ව්‍යඤජන පිරිසිදු කොට මනාව උගත යුතුය. **සමන්තා පරියාපුතා** - පද ව්‍යඤජන නොනසා උගත යුතුය. අර්ථය ද පෙළ ද වෙන්කොට හැම අතින් ම ගුණ නැතිව සජ්ඣායනය කිරීමෙන් පිරිතෙහි තෙදවත් බව ඇති නොවේ. ලාභ අපේක්ෂාවෙන් ඉගෙන කියනවිට ද එහි අරුත නොලැබේ. තිසරණගතව මේ පිරිත මෛත්‍රීය පෙරටු කොට කීමෙන් ගුණ ලැබේ. **යක්ඛපචාරො -** යක්‍ෂ පිරිවර.
**වත්ථුං වා** - ගෘහ වස්තුව. **වාසංවා** - එහි නිතර වාසය. **අවිවයහ** - විවාහ යුත්. ඔවුන් සමග ආවාහ විවාහ නොකරනු යන අර්ථයයි. **අත්තාහිපි පරිපුණ්ණාහි** - නිල්පාට ඇස් නිල් දත් මොවුන්ගේ ස්වභාවය පෙන්වා කියන ලදී. අක්‍ෂර ශුද්ධියෙන් **පරිභාසාහි පරිභාසෙය්‍යං** - යක්‍ෂ ආක්‍රෝසයෙන් ආක්‍රෝස කරන්නෝය යන අර්ථ ගනී. **රිත්තම්පි පත්තං **- භික්ෂුන්ගේ පාත්‍රයට සමාන ලෝහ පාත්‍රයක් ඇත. එය හිසේ නැමූ විට ගෙල දක්වා වැටේ. ඉක්බිති ඔහු යකඩ උලකින් තළයි.
චණ්ඩා - ක්‍රෝධය. **රුද්දා** - විරුද්ධ. **රභසා** - එකට එක කිරීම, **නෙව මහා රාජානං ආදියන්ති** - වචනය ගණන් නොගනී. අණ නොපිළිපදියි. **මහාරාජනං පුරිසකානං** - අටවිසි සෙන්පතියෝ. **පුරිසකානං **- යක් සෙනෙවියන්ගේ. යම් අමනුෂ්‍යයෝ ඔවුන්ගේ **අවරුද්ධා නාම** - පසමිතුරෝය. වෛරීහු. **උජඣාපෙතබ්බං **- පිරිත් කියා අමනුෂ්‍යයන් ඉවත් කිරිමට නොහැකි වන්නා විසින් මේ යකුන්ගේ දොස් කිව යුතුය. මොවුන්ට දැන්විය යුතුය යන අර්ථයයි.
මෙහි වනාහි පිරිත් පිළිවෙත් කිව යුතුය. පළමුවෙන්ම ආටානාටි සූත්‍රය නොකිව යුතුය. මෙත්තෙසූත්‍රය, ධජග්ග සූත්‍රය, රතන සූත්‍රය යන මේ සූත්‍ර දින හතක් කිව යුතුය. එයින් මිදේ (අමනුෂ්‍ය කරදර දුරුවේ) නම් යහපත්ය. නො මිදේ නම් ආටානාටිය සූත්‍රය කිව යුතුය. එය දේශනා කරන භික්ෂුව පිටි හෝ මස් හෝ නො කෑ යුතුය. සොහොනෙහි නොවිසිය යුතුය. කුමක් හෙයින්ද? අමනුෂ්‍යයන්ට ඉඩ ලැබෙන නිසාය. පිරිත් කරන තැන කොල පැහැ ආලේප කොට පිරිසිදු ආසන පණවා හිඳගත යුතුය.
පිරිත් කරන භික්ෂුව විහාරයෙහි සිට ගෙදරට වැඩමවන විට පලිස් ආවුධ පිරිවරා වැඩම විය යුතුය. අභ්‍යවකාසයෙහි සිට නොකිව යුතුය. දොර ජනෙල් වසා ආවුධ ගත් අය පිරිවරා මෙත්සිත පෙරටු කොට කිව යුතුය. පළමුව ශික්ෂාපද සමාදන් කරවා සීලයෙහි පිහිටි අයත් පිරිත් කිව යුතුය. මෙසේ ද මිදවීමට නොහැකි වන්නා විසින් විහාරයට පමුණුවා සෑ මළුවෙහි වැදහොවා ආසන පූජාව කරවා පහන් දල්වා සෑ මළුව ඇමද මංගල ගාථා කිව යුතුය. සියළු දෙනා රැස් වී ගෝසා කළ යුතුය. විහාර උපවනයෙහි දෙටු රුකක් වේ. එහි භික්ෂු සංඝයා ඔබට සත්කාර කරති යයි යැවිය යුතුය. සියළු දෙනා රැස්වන තැන අනාගතයක් නොලැබේ. ඉක්බිති අමනුෂ්‍ය ගන්නා ලද ඔබ කිනම් වේදැයි විචාල යුතුය. නම කී කල නමින් ම ආමන්ත්‍රණය කළ යුතුය. මේ නම ඇති ඔබට සුවඳ මල් පූජා ආදියේ පින, ආසන පූජාවෙහි පින, පිණ්ඩපාතයෙහි පින භික්ෂු සංඝයා විසින් ඔබට පඬුරු පිණිස මහාමංගල ගාථා දේශනා කරන ලදී. භික්ෂු සංඝයා කෙරෙහි ගෞරවයෙන් මොහු මුදවයි කියා මිදවිය යුතුය. එයින් ද නොමුදවා නම් දෙවියන්ට දැන්විය යුතුය. දෙව්වරුනි ඔබලා දැනගන්න. මේ අමනුෂ්‍යයා අප කියන දේ නො අසයි. අපි බුදු අණ කරන්නෙමු. යයි පිරිත් කළ යුතුය. මෙසේ මේ ගිහියන්ගේ තේවාවය. ඉදින් භික්ෂු කෙනෙක් අමනුෂ්‍යයකු විසින් ගන්නා ලද්දේ නම් ආසන සෝදා සියල්ල රැස් වී ඝෝෂා කොට සුවඳමල් පූජාඵල පින් දී පිරිත් කිව යුතුය. මේ භික්ෂූන්ගේ තේවාවයි.
**වික්කතන්දි තබ්බං** - සියල්ල රැස් වී ඝෝෂා කොට අටවිසි යක් සෙනවිවරු හැඬවිය යුතුය. **විරවිතබ්බං** - “අයං යක්ඛො ගණහාති” යනාදිය කියන්නහු විසින් ඔවුන් සමග කිව යුතුයි. එහි **ගණහාති** - ශරීරයට ආවේශ වෙයි. **ආවිසති **- එහිම සමාන වචනයකි හෙවත් ලගී, පහ නොවේ යයි කියන ලදී. **හෙඨෙති** - උපන් රෝග වඩන්නේ බාධා කරති. **විහෙඨෙති **- එහිම සමාන වචනයකි. **හිංසති** - ඇගේ මස් ලේ අඩු කරමින් දුකට පත් කරයි. **විහිංසති **- එහිම සමාන වචනයකි. **නමුඤ්චති** - මූර්ඡා රෝගය ගෙන මිදීමට කැමති නොවේ. මෙසේ ඔවුන්ට කෑ ගැසිය යුතුය.
මෙසේ කෑ ගැසිය යුතුය. ඔවුන් දැක්වීමට “කතමෙසං යක්ඛානං” යනාදිය කීහ. එහි “ඉන්දො සොමා” ආදිය ඔවුන්ගේ නම් වේ. **වෙස්සාමිත්තො** - වෙස්සාමිත්ත පර්වත වාසි යක්‍ෂයා. **යුගන්ධරො** - යුගන්දර වැසි, **හිරිනෙත්තීච මන්දියො** - හිරිනෙත්තියා ද මන්දියා ද. **මණිමාණිචරො දීඝො** - මණි ද මාණි ද චර ද දීග ද. **අථො සෙරිස්සකොසහා** - ඔවුන් සමග වෙනත් සේරිස්සක නම්. **ඉමෙසං යක්ඛානං.....උජඣපෙතබ්බං** - මේ යකා මොහු පෙළයි, හිංසා කරයි. නොමුදයි කියා මෙසේ මේ යක්ෂ සේනාපතිවරුන්ට දැන්විය යුතුය. එයින් ඒ භික්ෂු සංඝයා තමන්ගේ ධම ආඥාව කරති. අපි ද අපේ යක්ෂ රාජ ආඥාව කරමු යයි උත්සාහවත් වෙති. මෙසේ අමනුස්සයන්ට ඉඩක් නොලැබේ. බුද්ධ ශ්‍රාවකයින්ට පහසු විහරණය වන්නේ යයි දක්වන්නේ “අයං ඛො සා මාරිස ආටානාටියා රක්ඛා” යනාදිය කීය. ඒ සියල්ල ද එයින් පසු ඒවාද පැහැදිලි අරුත් ඇත්තේ වේ.
10. සංගීති සූත්‍ර වර්ණනාව
සංගීති සූත්‍රය මා විසින් මෙසේ අසන ලදී. මේ එහි පෙර නො ආ පද වර්ණනාවයි. **චාරිකං චරමානො** - නිබඳ වූ චාරිකාවේ හැසිරෙන්නේ එදා වනාහි ශාස්තෲන් වහන්සේ දස දහසක් සක්වල නුවණ දැල එලා ලෝකය දෙස බලන්නේ පාවා නගරවාසී මල්ල රජවරුන් දැක, මේ රජවරු සර්වඥතා ඤාණ ජාලයට ඇතුළත්ව පෙනීයති. කුමක්දැයි ආවර්ජනා කරන්නේ. රජවරු එක් සන්ථාගාරයක් කර වූහ. මා ගිය කල්හි මංගල කියවන්නෝය. ඔවුන්ට මංගල කියා උනන්දු කරවා භික්ෂු සංඝයාට ධර්ම කථාවක් කියන්නැයි සැරියුන්ට කියන්නෙමි. සාරිපුත්ත තුන් පිටකයම සම්මර්ශනය කොට තුදුස් පැන අධික වූ පන්දහසක් අලංකාර කොට භික්ෂු සංඝයාට සංගීති සූත්‍රය කියන්නේය. සූත්‍රාන්තය ආවර්ජනා කොට පන්සීයක් භික්ෂුන් වහන්සේ සිව් පිළිසිඹියා, සහිතව රහත් බවට පැමිණෙන්නෝය. මේ අර්ථය දැක චාරිකාවට පිටත් වූහ. එහෙයින් කියන ලදී. “මල්ලෙසු චාරිකං චරමානො”.
**උබ්හටකං** - ඔහුගේ නම උස් බැවින් ද මෙසේ කියන ලදී. **සන්ථාගාරං **- නගරය මැද රැස්වීම් ශාලාව. **සමණෙන වා** - මෙහි යම් ගෘහයක් ආරම්භ කරන කාලයෙහිම දෙවියෝ තමන් වසන තැන ගනිති, එහෙයින් දෙවෙන චා නොකියා ශ්‍රමණයෙක් හෝ බ්‍රාහ්මණයෙක් හෝ මනුෂ්‍ය වූ කවරෙක් හෝ යයි කියන ලදී. **යෙන භගවා තෙනුපසංකමිංසු** - භාග්‍යවතුන් වහන්සේ පැමිණීම අසා අප විසින් හෝ දූතයන් විසින් හෝ ආරාධනා කොට වැඩමවීම නොකරන ලදී. උන් වහන්සේම මහා භික්ඛු සංඝයා පිරිවරා අප වසන තැනට වැඩියහ. අප විසින් ද සන්ථාගාර සාලාව කරවන ලදී. මෙහි අපි බුදුරදුන් වැඩමවා මංගල කියවන්නෙමු යයි සිතා පැමිණියහ.
**යෙන සන්ථාගාරං තෙනුපසංකමිසු **- එදවස වනාහි සන්ථාගාරයෙහි චිත්‍රකර්ම නිමවා අටල්ල සැකසීමට පමණක් තිබිණි. බුදුවරු නම් අරණේ අදහස් ඇති වනයට ඇළුණු නිසා ඇතුළුගම වසතිද නොවසතිදැයි දැනගැනීමට ඔව්හු බුදුන් වහන්සේ වෙත පැමිණියහ. දැන් වනාහි අදහස් දැන පිළිදැගුම් කරනු කැමැත්තේ සන්ථාගාරය වෙත පැමිණියහ. **සබ්බ සන්ථරිතං** - සියල්ල ඇතිරි අතුරා. මෙසේ ඒ රජවරු සන්ථාගාරය සකස් කොට නගරවීථි ඇමදවා පිරිසිදු කරවා කොඩි ද ඔසවා ගෙවල් දොරකඩ පුන් කුඹු සහ කෙසෙල් ගස් තබා සියළු නගරය දීපමාලාවෙන් විසුරුණු තාරකා මෙන් කොට කිරිබොන දරුවන් කිරි පොවව, දහර ළමයින් වහ වහා කවා නිදිකරව උස් ශබ්ද නොකරව අද එක රැයක් ශාස්තෲන් වහන්සේ ඇතුළුගම වැඩ වසති. බුදුවරු නිහඬබවට කැමති වෙතියි බෙර හසුරුවා තෙමේ දඬු පහනක් ගෙන බුදුන් වහන්සේ වෙත පැමිණියහ.
**භගවන්තංයෙව පුරක්ඛත්වා** - භගවත් බුදුරජ පෙරටුකොට, එහි බුදුරජ භික්ෂූන්ට හා උපාසකවරුන්ට මැද වැඩ සිටියේ අතිශයින් බබළති. සියල්ලන් පහදවන්නා වූ රන්වන් වූ ලස්සන වූ දර්ශනීය වූ ශරීරය ඉදිරිපසින් රන්වන් රස් නැගී අසූ රියනක් තැන පැතිරේ. ශරීරය පිටුපසින් ද දකුණු අතින් වම් අතින් රන්වන් රස් නැගී අසූ රියන් තැන් පැතිරේ. උපරිම කෙස් අග පටන් කෙලින් මයුර ගීව වර්ණ නැගී ගුවන් තලයෙහි අසූරියන් තැන් පැතිරේ. යටි පතුලෙන් පබළුවන් රස් නැගී ගණ පොළොවෙහි අසූරියන් තැන් පැතිරේ. මෙසේ හාත්පස අසූරියන් තැන් සවණක් බුද්ධ රශ්මි බබළමින් ස්පන්දනය වෙමින් දිව යයි. සියළු දිසාභාග රන්වන් සල් කුසුම් විසුරුවන්නා මෙන් රන්වන් කුඩුවලින් නික්මෙන රුවන් රසධාරා ඉසින්නාක් මෙන් පැතුරුණු රන්වන් පටකින් වටකළා මෙන් වේරම්භ වාතයෙන් විසුළ කිකිණි කිණිහිර කුසුම් රේණු ගැවසුණා සේ ප්‍රකට වේ.
භාග්‍යවතුන් වහන්සේ ද අසූ අනුව්‍යඤජන ව්‍යාම ප්‍රභා දෙතිස්මහ පුරිස් ලකුණුවලින් බබළන්නේ ශරීරය ගුවන් තලයේ පැනනැගුණු තරුවක් සේ විකසිත පියුම් වනයක් සේ, යොදුන් සියයක් වූ පාරිජාත වෘක්ෂ මලින් පිරීගියා සේ පිළිවෙළින් තබන ලද දෙතිස් සඳක් සේ දෙතිස් හිරු සේ දෙතිස් සක්විත්තන් සේ දෙතිස් දෙව් රජුන් සේ දෙතිස් මහාබ්‍රහ්මයින් ගේ සිරිය අභිභවනය කරන්නාක් මෙන් බබළයි. පිරිවරා සිටි භික්ෂූහු ද අපි සතොස් පවිවෙක වූ අමිශ්‍රව ඇරඹු වීරියෙන් යුත් වූ වචනක්‍ෂම වූ පවට ගැරහූ සීලසම්පන්න වූ සමාධි සම්පන්න වූ - පඤ්ඤා විමුක්ති විමුක්ති ඤාණ සම්පන්න වූ ඔවුන් විසින් පිරිවරන ලද භාග්‍යවතුන් වහන්සේ රතු කම්බිලියකින් වටකරන ලද්දක් මෙන් රන් කඳක් රත්පියුම් වනයක් මැදට පැමිණියා සේ රන් නැවක් පබළු වේදිකාවෙන් වටකරන ලද්දාක් මෙන් රන් පහයක් මෙන් බබළයි.
අසූමහ ශ්‍රාවකයෝ ද ඒ මේවන් පංසුකූල චීවර පෙරහා මැණික් සන්නාහ සන්නද්ධ වූවා මෙන් මහා භික්ෂූන් පිරිවැරූහ. රාගය වමෑරූ කෙලෙස් බින්ඳා වූ ජටා විජටනය කළා වූ බැමි සිඳළු කුලයෙහි හෝ ගණයෙහි නොඇළුනා වූ ගුණ ඇත්තාහ. මෙසේ බුදුන් වහන්සේ තමන් වහන්සේ වීතරාගීන් විසින් වීත දෝසව වීත දොසින් විසින් වීතමෝහව වීත මෝහීන් විසින් නිෂ්තෘෂ්ණාව තෘෂ්ණා නැත්තන් විසින් නික්ලේශව නික්ලේශීන් විසින් ස්වයං බුද්ධව බහුසසුත බුදුවරුන් විසින් පිරිවරන ලද්දේ සිංහයා සිංහයන් විසින් පිරිවැරුවා සේ කර්ණිකා අටදහසක් ඇතුන් පිරිවැරුවැමෙන් ජද්දන්ත ඇත් රජ අනූ දහසක් හංසයින් පිරිවැරුවා සේ ධ්‍රතරාෂ්ට්‍ර හංස රජ සේනාව පිරිවැරුවා මෙන් සක්විති දිව්‍ය සමූහයා පිරිවැරුවා මෙන් සක්දෙව් රජු බ්‍රහ්ම සමුහයා පිරිවැරුවා මෙන් හරිත මහා බ්‍රහ්මයා බුදු වෙසින් මෙන් අසම වූ අප්‍රමාණ වූ බුද්ධ විලාසයෙන් ඒ පිරිසෙහි වැඩ සිටින්නේ පාවෙය්‍යක මල්ලයන් රාත්‍රියේ බොහෝ වේලාවක් දැහැමි කථාවෙන් විස්තර කොට පිටත් කළහ.
මෙහි ධම්ම කථා නම් සත්ථාගාර අනුමෙවෙනි යුත් ප්‍රකීර්ණක කථා දතයුතුය. එදා භාග්‍යවතුන් වහන්සේ ආකාශ ගංගාව වැටෙන්නාක් මෙන් පෘථිවි ඕජාව අදින්නාක් මෙන් මහ දඹ ගසක් මුදුනෙන් අල්ලා සොලවන්නාක් මෙන් යොදුනක් දිග මී වැදැල්ලක් චක්‍ර යන්ත්‍රයෙන් තද කර මී පානය පොවන්නාක් මෙන් පාවෙය්‍යක මල්ල රජදරුවන්ට දියුණුව සැප සඳහා ප්‍රකීර්ණක කථා වදාළහ.
**තුණ්හීභූතං තුණ්හී භූතං** - ඒ ඒ දිසා බලයි. එහි නිශ්ශබ්දමය. **අනුපලොකෙත්වා** - මසැසින් දිවැසින් දෙඇසින්ම යන ඒවායින් බලා, මසැසින් ඔවුන්ගේ බාහිර ඉරියව් විමසූහ. ආලෝකය වැඩිකර දිවැසින් ඔවුන්ගේ හදවත දැක ආධ්‍යාත්මික සීලය බැලූහ. නොයෙක් සිය ගණන් භික්ෂූන්ගේ කාලය තුළ දැක්වෙන පහනක් මෙන් අර්හත්වයට පැමිණි සීලය දුටහ. ඇරඹූ විදර්ශනා ඇති ඒ භික්ෂූහු ඔවුන්ගේ සීලය දැක මේ භික්ෂූහු මට සුදුසුයයි ඇස්වල නිමිති තබා බික්සඟන බලා සැරියුත් හිමි ඇමතූහ. **පිට්ඨි මෙ ආගිලායති** - කුමක් නිසා රිදේද? සාවුරුද්දක් දුෂ්කර ක්‍රියා කිරීමෙන් කායික දුක් ඇතිවිය. ඉක්බිති මහළුකල පිටේ වාතය ඇතිවිය. (ඒ නිසා පිට රිදෙ)
**සංඝාටිං පඤ්ඤාපෙත්වා** - සන්ථාගාරයේ එකත් පසෙක ඒ රජවරු කැප ඇඳක් පනවා තිබුණහ. ශාස්තෲන් වහන්සේට වැදහෙවීමට යෙහෙකැයි කීය. ශාස්තෲන් වහන්සේ ද සිව් ඉරියව්වෙන් සිටින්නේ මෙය ඔවුන්ට මහත්ඵල වන්නේ යයි (වදාරා) එහි සඟල සිවුර පනවා සැතපුන.
**තස්ස කාලකිරියා** - මෙහි කිවයුතු දේ ඉහත කියන ලදී.
**ආමන්තෙසි** - කෝලාහල ආදිය සමනය කරන ස්වාක්ඛාත ධර්මය දේශනා කරනු කැමැත්තේ ආමන්ත්‍රණය කෙළේය.
**තත්ථ** - ඒ ධර්මයෙහි **සංගායිතබ්බං**-- සමගියෙන් කිවයුතුය. **නවිවදිතබ්බං** - අර්ථයෙහි හෝ ව්‍යඤජනවල (අකුරුවල) විවාද නොකළ යුතුය. **එකො ධම්මො** - ඒකක දුක ආදි වශයෙන් සමගි කෘත්‍යය දක්වනු කැමැත්තේ පළමුව ඒකො ධම්මෙ යනාදිය කීහ. **සබ්බෙ සත්තා** - කාම භව සඤ්ඤා භව ඒක වෝකාරාදි භව යනාදි සියළු භවවල සියළු සත්වයෝ, **ආහාරට්ඨිතිකා **- ආහාරවලින් සිටි මොවුන් යයි - ආහාරට්ඨිතිකා වේ. මෙසේ සියළු සත්වයන්ගේ පැවතීමේ හේතුව ආහාර නම් එකම ධර්මය යයි අපගේ ශාස්තෲන් වහන්සේ දැන මනාව දැක දැක්වූහ.
මෙසේ ඇති කල්හි අසඤ්ඤ සත්වයෙහි දෙවියන් අහේතුක අනාහාර ස්පර්ශ නැත්තන් යයි යන මෙයට විරුද්ධ නොවේද? විරුද්ධ නොවේ. ධ්‍යානය ඔහුගේ ආහාරයයි. මෙසේ ඇති කල්හි “මහණෙනි, මේ ආහාර සතරකි, පහළ වූ සතුන්ගේ පැවතීම පිණිස හටගන්නවුන්ට අනුග්‍රහ පිණිස පවතී. කවර සතරක්ද? ඕලාරික වූ කබලිංකාර ආහාරය සියුම් වූ ස්පර්ශ ආහාරය, මනෝ සංචේතනා ආහාරය, විඤ්ඤාණ ආහාරය යන සතරය. සතරවැන්න විරුද්ධ වේද? නැත. එක් සූත්‍රයක නිෂ්පර්යාය වශයෙන් ධර්මය ද ආහාරයෙකැයි දක්වන ලදී. මෙහි වනාහි පර්යායයෙන් ප්‍රත්‍යක්‍ෂ වේ යයි දක්වයි. සියළු ධර්මවල ප්‍රත්‍යය ලැබීම වටී. එය ද යම් යම් ප්‍රතිපල ඇතිවේ නම් ඒවාද ආහාර යයි කියනු ලැබේ. අවිජ්ජාපහං භික්ඛවෙ ආහාරං වදාමි. මහණෙනි. එහෙයින් කියන ලදී. අවිද්‍යාව ද මම ආහාරයකැයි කියමි. පංචනීවරණ මෙහි කියන අවිද්‍යාවයි. පංච නීවරණය ද මහණෙනි. ආහාරයකැයි කියමි. මහණෙනි, පංචනීවරණවල ආහාරය කුමක්ද? නුනුවණින් මෙනෙහි කිරීමය. එය මෙහි ආහාර යයි අදහස් කරයි.
එය ආහාරයයි ගැනීමෙන් පච්චයාහාර, පරියාය ආහාර නිප්පරියාය ආහාර යයි සියළු ආහාර ගත් වේ. එහි අසඤ්ඤ භවයෙහි පච්චය ආහාර වේ. බුදුන් පහළ නොවූ කාලයෙහි තීර්ථ ආයතනවල පැවිද්දෝ වායෝ කසිණය වඩා සතරවන ධ්‍යානය උපදවා එතැන් පටන් සිතට නින්දා කොට සිත නැතිවීමට යහපත් යයිද සිත නිසා වධබන්ධන දුක් ඇතිවේ යයි ද සිත නොමැති නම් ඉවසීම රුචිය උපදවා නොපිරිහුණු ධ්‍යානයෙන් කළුරිය කොට අසඤ්ඤ සත්වයෙහි උපදිති. යමෙක් මනුෂ්‍ය ලෝකයේ සිටි ඉරියව්වෙන්ම මෙහි උපදිති. කල්ප පහක් සිටගෙන හෝ හිඳගෙන හෝ දිගාවී හෝ වෙති. මෙබඳු වූ සත්වයන්ට පච්චය ආහාර වේ. ඔවුන් විසින් යම් ධ්‍යානයක් වඩා මෙහි ඉපදුනේ නම් ඒ ධ්‍යානයම ඔවුන්ට ප්‍රත්‍ය වේ. යම්සේ දුනුදියෙන් මුදාහළ ඊය දුනුදියේ වේගය ඇතිතාක් යයි. එසේම ධ්‍යාන ප්‍රත්‍යය තිබෙන තුරු සිටිති. එය අවසන් වූ පසු හීන වේ වූ ඊය වැටේ. නේරයික සත්වයෝ උට්ඨාන ඵලූපජීවී නොවෙති, පුඤ්ඤඵලූප ජීවිද නොද වෙති. ඔවුන්ගේ ආහාරය කුමක්ද? ඔවුන්ගේ කර්මයම ආහාරයයි. කිම ආහාර වර්ග පහක් ඇතිද? පහක් නැත. මෙය පස්වන ආහාරයයි නොකිව යුතුය. ප්‍රත්‍යය ආහාර වේ. මේ ආහාරයෙන් සියළු සත්වයෝ ආහාර නිසා සිටිතියි මෙසේ ප්‍රශ්නය උත්තර දී ඇවැත්නි, මෙසේ පැමිණවිය යුතු අර්ථ ඇත.
[missing trans] ඇවැත්න අධ්‍යහාර නොකළ යුතුවද ඇතැයි සියළු සත්වයෝ සංඛාර නිසා සිටිතියි දෙවන ප්‍රශ්නය ද විසඳුහ.
[missing trans] කුමක් හෙයින් නො පැමිණවීද? නො ඉදිද? ඒ ඒ තැන්වල පැමිණවී ද ඉදිරීමේ ද ඉගෙනීමට කීමට දුන්නේ. ඒ නිසා දෙකම එකතු කොට විසඳුහ. මේ විසඳුමෙහි යට කියන ලද ප්‍රත්‍යය ද තමාගේ පලය ද සංස්කරණයෙන් සංඛාර යයි කියන ලදී. මෙසේ යට ආහාර ප්‍රත්‍ය කියන ලදී. මෙහි සංඛාර ප්‍රත්‍යයයි යට කියන ලද්දට වඩා විශේෂයකි. යට නිප්ඵරියා ආහාර ගන්නා ලදී. මෙහි පරියාය ආහාර වේ. මෙසේ ගන්නා ලද්දෙහි විශේෂය ප්‍රකට වන්නේය. ගැන්මෙහි නොවේ යයි මහාසීව තෙරහු කීහ. ඉන්ද්‍රිය බද්ධ දෙයට ද ප්‍රත්‍ය ලැබීම වටී. ප්‍රත්‍ය හැර ඵලයක් නැත. එහි අනිනින්ද්‍රිය බද්ධ තෘණ වෘක්‍ෂලතාදීන්ගේ ද පෘථිවී රසයට ද ආපෝ රසයට ද ප්‍රත්‍ය වේ. වැස්ස නැතිවිට තෘණාදිය මැලවේ. වහින විට හරිත වර්ණ වේ. මෙසේ ඒවාට පඨවි ආපෝ රස ප්‍රත්‍ය වේ. ඉන්ද්‍රිය බද්ධයනට අවිජජා තණ්හා කම්ම ආහාර යයි මේ ආදිය යට ප්‍රත්‍ය ආහාර යයි කියන ලදී. මෙහි සංඛාරය විශේෂ අර්ථයක් වේ.
**අයං ඛො ආවුසො** - ඇවැත්නි අපගේ ශාස්තෲන් වහන්සේ මහබෝමැඩ හිඳ තෙමේ සර්වඥ ඥානයෙන් ප්‍රත්‍යක්ෂ කොට මේ ඒක ධර්මය දේශනා කළහ. මේ ඒක ධර්මය ඔබලා විසින් සංගායනා කළ යුතුය. විවාද නොකළ යුතුය. **යථා ඉදං බ්‍රහ්මචරියං** - ඔබ විසින් සංගායනා කරනු ලබන මේ සාසන බ්‍රහ්ම චර්යාව දිගු කලක් ස්ථිරව පවතින්නේය, එක් භික්ෂුවක් විසින් ඇවැත්නි, මනාව දේසිත එක් ධර්මයක් ඇත. කවර එක් ධර්මයක්ද? සියළු සත්වයෝ ආහාර නිසා පවතී. සියළු සත්වයෝ සංඛාර නිසා පවතී යයි කී කල්හි ඒ කථාව අසා තව භික්ෂු කෙනෙක් කියන්නේය. එය අසා තවකෙනෙක් මෙසේ පරම්පරා නියමයෙන් මේ බ්‍රහ්ම චර්යාව බොහෝ කලක් පැවතෙමින් දෙවියන් සහිත ලෝකයාගේ ප්‍රයෝජන පිණිස දියුණුව පිණිස වන්නේ යයි ඒකක වශයෙන් දම්සෙනවි සැරියුත් මහ රහත් සාමග්ගි රසය දැක්වූහ.
මෙසේ ඒකක වශයෙන් සාමග්ගි රසය දක්වා දැන් දුක වශයෙන් දැක්වීමට නැවත දේශනය ඇරඹීය. එහි නාමරූප දෙකෙහි - නාමං - සතර අරූප ස්කන්ධ සහ නිවනය. එහි සතර ස්කන්ධ නාම අර්ථයෙන් නාම වේ. “නාමනට්ඨෙන” නම් කරන අර්ථයෙන් නාම වේ. මහජන සම්මතයෙන් වේ. මහජන සම්මතයට මහා සම්මතයයි නම් විය. මව්පියෝ මොහුට තිස්ස නම වේ. ඵුස්ස නම වේවයි මෙසේ පුතාට කීර්ති නමක් කරති. ධම්මධර විනයධර යයි ගුණ වශයෙන් නම් එයි. වේදනාදියට මෙසේ නොවේ. මහා පඨවි ආදිය මෙන් තමා නම් කරමින් පහළ වේ. ඒවා පහළ වූ විට ඒවායේ නම් පහළ වේ. වේදනාවක් ඇති වූ විට ඔබ වේදනාව යයි කිසිවෙක් නොකියයි. එයට නම් තබන සිරිතක් නැත. පොළොව පහළ වූ විට ඔබ පොළොව යයි නම් තබන කෙනෙක් නැත. සක්වල මහමෙර සඳහිරු නකත් තරු පහළ වු විට ඔබ සක්වල නම් නකත් නමි යයි නම් තබන කිසක් නැත. නම ඉපදීමෙන්ම (පහළවීමෙන්ම) වේ. ඕපාතික පහළ වීමය. එසේම වේදනාව ඇති වූ විට ඔබ වේදනාව නම් වේ යයි නම් තබන කිසක් නැත. වේදනාව ඇතිවීමෙන් නාමය ද ඇතිවේ. සඤ්ඤාදියෙහි ද මෙම නයයි. අතීතයෙහි ද වේදනා වේදනාමය. සඤ්ඤා සංඛාර විඤ්ඤාණ ද එසේය. අනාගතයෙහි ද වර්තමානයෙහි ද එසේය. නිර්වාණය සදහටම නිර්වාණම වේ. මෙසේ නම්කරන අර්ථයෙන් නාම වේ. නම් කරන අර්ථයෙන් මේ සතර ස්කන්ධ වේ. ඒවා අරමුණට අභිමුව නැමේ. සියළු නම් කරන අර්ථයෙන් මේ සතර ස්කන්ධ වේ. ඒවා අරමුණට අභිමුව නැමේ. සියළු නම් නම අර්ථයෙන්ම වේ. ස්කන්ධ සතර අරමුණෙහි ඔවුනොවුන් නැමේ. නිවන අරමුණු අධිපති ප්‍රත්‍ය බැවින් තමා කෙරෙහි අනවද්‍ය ධර්මයෙහි නැමේ.
**රූපං** - මහාභූත සතර ඒවායේ උපාදාය රූප සතර යන ඒ සියල්ල රුප්පන (වෙනස්වන) අර්ථයෙන් රූප වේ. සෙසු විස්තර කථා විසුද්ධි මාර්ගයෙහි කී නයින් දත යුතුය.
**අවිජ්ජා** - දුක්ඛාදියෙහි නොදැනීම. මෙහි විස්තර ද විසුද්ධි මග්ගයේ කියන ලදී. **භවතණ්හා** - භව ප්‍රාර්ථනයයි. එහි භව තණ්හාව කවරේද? යමෙක් භවයෙහි භව කැමත්ත
**භවදිට්ඨිය** ද භවයෙහි තමාද ලෝකය ද වන්නේය යන දෘෂ්ටියයි. එය සාස්වත වශයෙන් උපදින දෘෂ්ටියයි. **විභව දිට්ඨි** - විභව යනු උච්ඡේද දෘෂ්ටියයි. එයද එහි විභව දෘෂ්ටිය කවරේද? තමාද ලෝකය ද නොවන්නේය යන මෙබඳු දෘෂ්ටි, දෘෂ්ටි ගත යයි ආදි නයින් අභිධර්මයෙහි විස්තර කරන ලදී.
**අහිරිකං** - ලජ්ජා විය යුත්තෙහි ලජ්ජා නොවන්නේ යයි මෙසේ විස්තර කරන ලදී. **අනොත්තප්ප** - බියවිය යුත්තෙහි බිය නොවන්නේ යයි මෙසේ විස්තර කරන ලද බිය නැති ආකාරයයි.
**හිරිච ඔත්තප්පං** - ලජ්ජා විය යුත්තෙහි ලජ්ජා වීම බිය විය යුත්තෙහි බියවීම යයි මෙසේ විස්තර කරන ලදී. තවද එහි ආධ්‍යාත්ම හට ගැනීම ලජ්ජාය. බාහිර හට ගැනීම බියය. තමා අධිපති කොට ඇත්තේ ලජ්ජාවය. ලෝකයා අධිපති කොට ඇත්තේ බියය. විස්තර කථා වනාහි සියළු ආකාරයෙන් විසුද්ධි මාර්ගයෙහි කියන ලදී.
**දොවචස්සතා** - දුක් වූ වචනය මොහු කෙරෙහි යයි අනුකූල නොවූ ගැනීම සැපයට විරුද්ධ වූ අනාදර පුද්ගලයා කෙරෙහි දුර්වචවේ. ඔහුගේ ක්‍රියාව දොවචස්ස වේ. එහි භාවය දොවචස්සතා වේ. විස්තර වශයෙන් මෙහි දොවචස්සතා කවරේද? එකට හැසිරෙන අප (සහ ධමමික) කියන කල්හි නොඇසීමෙන් යයි අභිධර්මයෙහි ආවේය. එය අර්ථ වශයෙන් සංඛාර ස්කන්ධය. **පාපමිත්තතා -** පාප අශ්‍රද්ධාදි පුද්ගලයෝ, මොහුගේ මිත්‍රයෝය යනු පාපමිත්ත වේ. විස්තර වශයෙන් මෙය එහි පාපමිත්තා කවරේද? යම් පුද්ගලයෙක් අශ්‍රද්ධා ද දුස්සීල ද අල්පශ්‍රැත ද මසුරු ද ලෝභද මෝඩ ද යමෙක් ඔහු ආශ්‍රය කෙරේද සෙව්නේ ද භජනය කෙරේද ඔහු වේ. අර්ථ වශයෙන් දොවචස්සතා මෙනි.
**සොවචස්සතා** - සොවචස්සතා ද **කල්‍යාණ මිත්තතා** - කල්‍යාණ මිත්තතා ද යට කියන ලද්දට ප්‍රතිපක්ෂ වශයෙන් දත යුතුය. මේ දෙකම ලෞකික ලෝකෝත්තර මිශ්‍රව කියන ලදී.
**ආපත්ති කුසලතා** - ආපත්ති ස්කන්ධ පහ ආපත්ති වේ. ආපත්ති ස්කන්ධ හත ද ආපත්ති (ඇවැත්) වේ. ඒ ඇවැත්වල දක්‍ෂතාව ප්‍රඥාව යයි දනී. මෙසේ කියන ලද්දේ ආපත්ති කුසල භාවයයි.
**ආපත්තිවුට්ඨාන කුසලතා** - ඒ ආපත්තිවලින් නැගිටීමේ (ඉවත්වීමේ) දක්ෂතා පඤ්ඤා දනීයයි මෙසේ කියන ලදී. කර්ම වාක්‍ය සහිතව ආපත්තිවලින් නැගිටින කොටස දන්නා ප්‍රඥාව.
**සමාපත්ති කුසලතා** - විතර්ක විචාර සහිත සමත් ඇත. අවිතර්ක අවිචාර සහිත සමවත් ඇත. ඒ සමාපත්තිවල සමාපන්න කුසලතා ප්‍රඥාව දනී යයි කියන ලද පරිකර්ම සහිතව අර්පනා කොටස දන්න ප්‍රඥාව වේ. **සමාපත්ති වුට්ඨාන කුසලතා** - ඒ සමාපත්තිවලින් නැගිටීමේ සමර්ථ බව. ඉර මෙතෙක් ගිය කල්හි නැගිටියි නැගිටින කාලය වෙන්කරන ප්‍රඥාව.
**ධාතුකුසලතා** - දොළොස් ආයතන - චක්ඛු ආයතන....ධම ආයතන, ඒ ආයතනවල ආයතන කුසලතා ප්‍රඥාව දනී යයි මෙසේ කියන ලද දොළොස් ආයතන ඉගෙන ගන්න මෙනෙහි කරන දැනගන්න ප්‍රඥාව.
තවද ධාතු කුසලතා ද උද්ග්‍රහණ කරන ශ්‍රවණ කරන සම්මර්ශණය කරන ප්‍රතිවේද කරන ප්‍රත්‍යවේක්ෂණයෙහි වටී. මනසිකාර කුසලතා ද ආයතන කුසලතා ද දෙකේ විශේෂය මෙයයි. ශ්‍රවණය, උද්ග්‍රහණය, ප්‍රත්‍යවෙක්ෂණ ලෞකිකය. ප්‍රතිවෙධය ලෝකෝත්තරය. සම්මසන මනසිකාර ලෞකික ලෝකෝත්තර මිශ්‍රය. **පටිච්ච සමුප්පාද කුසලතා** - අවිජ්ජා පච්චයා, සංඛාරා... සමුදය වේ. එහි ප්‍රඥාව දනී යයි කී කල ප්‍රත්‍යකාරවල උද්ග්‍රහණාදි වශයෙන් පවත්නා ප්‍රඥාව
**ඨාන කුසලතා** - යම් යම් ධර්ම ඒවායේ හේතු ප්‍රත්‍යවලින් ඉපදී ඒ ඒ තැන වේ යයි යම් ප්‍රඥාවක් දනී ද මෙසේ කී කල ඇස වස්තු කොට රූපය අරමුණු කොට උපන් චක්ඛු විඤ්ඤාණයේ චනුරූප ස්ථානය ද හේතුවදැයි මෙසේ ස්ථාන පිරිසිඳින සමථ ප්‍රඥාව **අට්ඨාන කුසලතා** - යම් යම් ධර්ම ඒ ඒ ධර්මවල හේතු නැත ප්‍රත්‍ය නැත බැවින් අට්ඨාන යයි එහි යම් ප්‍රඥාවක් දනීදැයි මේ කී කල්හි ඇස වස්තුකොට රූපය අරමුණු කොට සෝත විඤ්ඤාණාදිය නො උපදි. එහෙයින් ඒවායේ ස්ථානය නොවේ හේතු නොවේ යයි මෙසේ අස්ථාන පිරිසිඳීම් සමර්ථ ප්‍රඥාව. තව ද මේ දුකයෙහි ස්වාමීනි කොපමණකින් ඨානාඨාන කුසල භික්ෂුව යයි කීමට සුදුසු වේ. “ආනන්ද භික්ෂුව මෙහි අස්ථානය අනවකාශය, යම් පුද්ගලයෙක් දෘෂ්ටිසම්පන්නව කිසියම් සංඛාරයක් නිත්‍ය වශයෙන් ගනීද. මෙය නොවේ යයි දැනගනී. යම් පෘථග්ජනයෙක් කිසියම් සංඛාරයක් නිත්‍ය වශයෙන් ගන්නේ ද මෙය සිදුවේ යයි දැන ගනීදැයි මේ සූත්‍රයේ මේ අර්ථය දතයුතුය.
**අජ්ජවං** - ගෝ මුත්‍ර වංකබව චන්ද්‍ර වංක බව නගුල් මිටේ වක්බව යන මේ තුන අනවද්‍ය වේ. ඇතැම් භික්ෂුවක් පළමු වයසෙහි එක්විසි අනේසනවල ද අගෝචර තැන් සයෙහි ද හැසිරේ. මධ්‍යම පශ්චිම වයස්වල ලජ්ජා වී ශික්ෂාකාමී වේ. මෙය ගෝ මුත්‍ර වංකබව වේ. කෙනෙක් පළමු පශ්චිම වයස්වල චතුපාරිශුද්ධි සීලය පුරයි. ලජ්ජි ද කුකුස් ඇත්තේ ශික්ෂාකාමි වේ. මධ්‍යම වයසෙහි පෙර පරිදිය. මෙය සඳවක් බව වේ. කෙනෙක් පළමු මධ්‍යම වයස්වල චතුපාරිශුද්ධි සීලය පුරති. ලජ්ජිද කුකුස් ඇත්තේ ද වේ. පශ්චිම වයසෙහි පෙර පරිදි වේ. මෙය නගුල් කෙළවර වක් බව වේ. කෙනෙක් මේ සියළු වත්බව අත්හැර තුන් වයසෙහි ද ප්‍රියශීලි වූයේ ලජ්ජා වූයේ කුකුස් ඇත්තේ ශික්ෂාකාමී මෙනි. ඔහුගේ ඒ මේ සෘජුභාවය මේ අජ්ජව නම් වේ. අභිධර්මයෙහි ද කියන ලදී - එහි සෘජුභාවය කවරේද? යමෙක් සෘජු. සෘජුභාවය, ඇදනොවූ බව, අවංකබව, වක්නොවූ බව මෙය අජ්ජව යයි කියනු ලැබේ. **ලජ්ජවං **- එහි ලජ්ජාව කවරේද? ලජ්ජා විය යුතු දෙයින් යමෙක් ලජ්ජාවේද, පව් අකුසල ධර්මයන්ගේ සිතිවිලි ඇතිවීමෙන් එය ලජ්ජාවය. මෙසේ කියන ලද ලජ්ජා බව.
**ඛන්ති** - එහි ක්ෂාතිය කවරේද? ක්ෂාන්ති ක්ෂාන්ති බව, ඉවසීම සතුටු සිත් ඇති බව මෙසේ කියන ලද අධිවාසන ක්ෂාන්තිය. **සොරච්චං -** සෝරච්චය කවරේද? කායික වාචසික සංවරයයි. සීල සංවරයයි, මෙසේ කියන ලද සුරතභාවය,
**සාඛල්‍ය **- රළු පරුෂ චණ්ඩ දොස් වචන හැර නිදොස් කනට මිහිරි ප්‍රේමනීය හෘදයංගම ශිෂ්ට බොහෝ දෙනාට ප්‍රිය මනාප වචන සඛිල වචන සාකල්‍ය වේ.
**පටිසන්ථාරො **- මෙය ලෝකය සමග එක්ව විසීමට ආමිසයෙන් සහ ධර්මයෙන් සිදුරු වැසීමය. සිදුරු නොපෙනීමට පුටුවට ඇතිරිල්ලක් මෙන් ආමිසයෙන් හා ධර්මයෙන් පිළිසඳරයි. අභිධර්මයෙහි ද ආමිස ධම්ම යයි පටිසන්ථාර දෙකකි. ආමිසයෙන් සංග්‍රහ කිරීම **ආමිස පටිසන්ථාර** වේ. එය කරන්නා විසින් දෙමව්පියන්ට භික්ෂූන්ට වතාවත් කරන රජුට සොරුන් ස්පර්ශ නොකොට යමක් බලාපොරොත්තු නොවී දිය යුතුය. ස්පර්ශ කොට දුන් තැනැත්තාට අනර්ථයක් ම කරති. ජීවිතක්ෂයට ද පමුණුවති. මෙහි චෝරනාග ආදි වස්තු කිවයුතුය. ඒවා සමන්ත පාසාදිකා විනය වස්තු අටුවාවෙහි විස්තර කරන ලදී. සකසා උද්දෙස දාන පාළි වණ්ණනා ධර්ම කතා කීම මෙසේ ධර්මයෙන් සංග්‍රහ කිරීම **ධම්ම පටිසන්ථාර** - නම් වේ.
**අවිහිංසා **- කරුණාව. කරුණා පෙරටු භාගයද, මෙය කියන ලදී. එහි අවිහිංසාව කවරේද? සත්වයින් කෙරෙහි කරුණාව, කරුණාව පැමිණවීම, කරුණා චේතො විමුක්තිය. **සොචෙය්‍ය -** මෙත්‍රීය ද පූර්වභාගයද වශයෙන් පිරිසිදු බව, මෙයද කියන ලදී. එහි සොචෙය්‍ය කවරේද? සත්වයන් කෙරෙහි මෙත්‍රීය, මෙත්‍රීය පැතිරවීම, මෙති චේතෝ විමුත්තිය ද වේ.
**මුට්ඨසච්ච** - සිහියෙන් වෙන්ව විසීම. සිහි නොකිරීම, අසරණ බව, නොදරණා බව, ඉල්පෙන බව, සිහි නැති කම වශයෙන් දක්වයි. **අසම්පජඤ්ඤා** - එහි අසම්පජඤ්ඤකය නම් නොදැනීම, නොදැකීම, අවිද්‍යාව, ඇලීම, අකුසල් මුල් වූ මෝහය යයි කියන ලද අවිද්‍යාවය, එහි සිහිය වේ. සම්පජඤ්ඤං ඤාණය වේ.
**ඉන්ද්‍රියෙසු අගුත්තද්වාරතා** - එහි ඉන්ද්‍රියෙසු අගුත්තද්වාරතා කවරේද? මෙහි කෙනෙක් ඇසින් රූපය දැක නිමිති ගන්නේ වෙයි. ආදි නයින් විස්තර කළ ඉන්ද්‍රිය සංවර භේදය. **භොජනෙ අමත්තඤ්ඤුතා** - මෙහි කෙනෙක් සිහි නොකොට නුනුවණින් ආහාරය ගනිති. ජවයට මදයට අලංකාරයට සැරසීමට, එහි අසතෝෂය, පමණ නොදැනීම භෝජනයෙහි සිහි නොකිරීම මෙසේ පැමිණ භෝජනයෙහි පමණ නොදැනීම වේ. අනතුරුව එන යුගලය කියන ලද දෙයට ප්‍රතික්ෂෙ වශයෙන් දත යුතුය.
**පටිසංඛාන බලං** - එහි පටිසංඛාන බලය කවරේද? යම් ප්‍රඥාවක් දනීදැයි මෙසේ විස්තර කරන ලද නොසිහිකිරීමෙන් කම්පා නොවන ඤාණය. **භාවනා බලං** - වඩන්නාට උපදින බලය. අර්ථ වශයෙන් විරිය සම්බෝධ්‍යග ශිර්ෂයෙන් බොජ්ඣංගය සතම වේ. මෙය කියන ලදී. භාවනා බලය කවරේද? කුසල ධර්මයන්ගේ යම් සේවනය කිරීමක්, වැඩීමක් බොහෝ කිරීමක් වන මෙය භාවනා බලය වේ. බොජඣඞග සතම භාවනා බලයයි.
කම්පා නොවීම් වශයෙන් සිහියට භාවනා බලයයි. **සමාධි බලං** - සිත් විසිරීමෙහි කම්පා නොවන සමාධියම සමාධි බලයයි. සමථය සමාධියයි. විපස්සනා ප්‍රඥාව සමථය වේ. එහි ආකාරය ගෙන නැවත නැවත පැවතීම සමථයේ නිමිත්ත වශයෙන් වේ. ප්‍රග්‍රහ නිමිත්තෙහි ද මෙම නයයි. පග්ගහ නම් විරියයි. වික්ෂෙප නොවීම එකග්ගතාවයි. මේවායින් වනාහි සිහිය ද සම්පජඤ්ඤය ද පටිසංඛාන බලභාවනා බල සති බල සමාධි බල සමථ විපස්සනා ද සමථ නිමිත්ත ද පහ නිමිත්ත ද පග්ගහ ද අවික්ෂෙපය ද හයේ දෙකවලින් පසුව සීල දිට්ඨි සම්පාදා දෙකෙන් ද ලෞකික ලෝකෝත්තර මිශ්‍රව ධර්මය කියන ලදී.
**සීලවිපත්ති** - සිල විපත්ති කවරේද? කායික ව්‍යතික්‍රමණය.... සියළු දුසිල්බව සීලවිපත්ති වේ. සීල විනාශකය අසංවරයයි මෙසේ කියන ලදී. **දිට්ඨි විපත්ති** - එහි දිට්ඨි විපත්ති නම් දෙන දෙයෙහි පල නැත. මෙසේ ආ සම්‍යක් දෘෂ්ටි විනාශ කරන මිථ්‍යා දෘෂ්ටියයි.
**සීලසම්පදා** - කායික ව්‍යතික්‍රමණය නොවීමයි. පෙර කී සොරච්චයම සීලයේ සම්පාදනයෙන් පරිපූර්ණයෙන් සීල සම්පදාවයි කියන ලදී. මෙහිද සියළු සංවරය සීලසම්පදා යයි මෙය මනස ගැනීමට කියන ලදී. **දිට්ඨි සම්පදා** - දෙන දෙයෙහි පල ඇත......අවබෝධ කොට ප්‍රකාශ කරති යි මෙබඳු වූ ප්‍රඥාව දනී යයි මෙසේ පැමිණි දෘෂ්ටි සම්පූර්ණ වූ ඤාණයයි.
**සීලවිසුද්ධි** - විසුද්ධියට පැමිණවීමට සමර්ථ සීලය. **අභිධර්මයෙහි** - කායික වාචසික අවිතික්‍රමණය. **දිට්ඨි විසුද්ධි** - විසුද්ධියට පැමිණ වීමට සමර්ථ දර්ශනය - දැකීම. අභිධර්මයෙහි කම්මස්සකත ඤාණය, සච්චානුලෝමික ඤාණය, මාර්ගයුක්ත ඤාණය, ඵල යුක්ත ඤාණයයි. මෙසේ කියන ලදී. මෙහි ත්‍රිවිධ දුශ්චරිතය තමා කළ ද අනුන් කළ ද ස්වකීය නොවේ. සුචරිතය ස්වකීය වේ. අර්ථය දැනවීම වේ. මෙසේ දනවන කම්මස්ස කත ඤාණය නම් එහි සිට සසරට කර්ම රැස්කර සැපයෙන් අරහත් බවට පත් ගණන් ඉක්මවීය. විපස්සනා ඤාණය වනාහි වචී සත්‍යය ද අනුලෝම වේ. පරමාර්ථ සත්‍යය ද විලෝම නොවේ එනිසා සච්චානුලෝමික ඤානයයි කියන ලදී.
**දිට්ඨිවිසුද්ධි** - දෘෂ්ඨියට ප්‍රධාන නිසා ඤාණ දස්සන යයි කියන ලදී. එය සම්ප්‍රයුක්ත වීරියයි. තවද පෙර පදයෙන් චතුමග්ග ඤාණය ද පසු පදයෙන් ඒ හා සම්ප්‍රයුක්ත වීර්ය, අභිධර්මයෙහි - අමොහ, ධම්මවිචය සම්මාදිට්ඨි යයි යම් ප්‍රඥාවක් දනී නම් එය වේ. දිට්ඨිස්ස පධානං යනු චෙතසික විරියාරම්භ යයි සම්මා වායාම යයි. මෙසේ මේ දුක බෙදන ලදී.
සංවේගය ද සංවේගය දනවන ස්ථානදැයි මෙහි **සංවෙගො** - ජාති භය, ජරා භයව්‍යාධි භය මරණභය, මෙසේ ජාති ආදි බියෙන් දකින ඤාණය**. සංවෙජනීය ඨානං** - ජාති ජරා ව්‍යාධි මරණ. මේ සතර ජාති දුක, ජරා දුක, ව්‍යාධි දුක, මරණ දුක යයි සංවේග ඉපදීමට හේතුව, ස්ථානයයි කියන ලදී. **සංවිග්ගස්ස ච යොනිසො පධානං** - මෙසේ සංවේගයට පැමිණ විට උපායෙන් ප්‍රධාන වූ. මහණෙනි, මෙහි නූපන් පාප අකුසල් දහම් නොඉපදීම් පිණිස කැමත්ත වී ඇතිවීම යයි මෙසේ පැමිණි වීර්යට සමාන වචනයකි.
**අසන්තුට්ඨිතා ච කුසලෙසු ධම්මේසු** - කුසල් දහම් භාවනාවෙන් තෘප්තිමත් නො වූ පුද්ගලයා බොහෝ කැමති වන්නේ ඒවායින් යුක්ත පුද්ගලයා සීලය සම්පූර්ණ කොට ධ්‍යාන උපදවයි. ධ්‍යාන ලබා විදර්ශනාව අරඹයි. අරඹන විදර්ශනා ඇත්තේ රහත් නොවී අතරමග අවසානයට නොපැමිණේ. **අප්පටිවානිතා ච පධානසමිං** - කුසල් දහම් භාවනාවෙන් සකස් කළබව නිතර කළබව, නොසැඟවුණු පැවැත්ම ඇති බව, නොහරින ලද දූර ඇති බව, සේවනය කරන භාවනාව බොහෝ කිරීමෙන් යයි මෙසේ කියන ලදී. රෑ දාවල් කොටස් හයකට බෙදා නිදි වැරීම් යෝග වශයෙන් ආරම්භ වීර්යෙහි රහත් නොවී නොනවතින බව.
**විජ්ජා** - ත්‍රිවිද්‍යා. **විමුත්ති** - අධිමුත්ති හා නිබ්බාන යයි විමුත්ති දෙකකි. එහි අෂ්ට සමාපත්ති, නීවරණාදියෙන් හොඳින් මිදුණු නිසා අධිමුත්ති නම් වේ. නිවණ සියළු සංඛ්‍යාතවලින් මිදුණු බැවින් විමුත්ති යයි දත යුතුය.
**ඛයෙ ඤාණං** - කෙලෙස් නැති කරන ආර්ය මාර්ග ඤාණය **අනුප්පාදෙ ඤාණං** - ප්‍රතිසන්ධි වශයෙන් නොඉපදෙන, කෙලෙසුන් නොඉපදෙන අවසානයේ උපන් ආර්ය ඵල ඤාණය, එහෙයින් කීහ: බයෙ ඤාණං මාර්ග යුක්ත ඤාණය. අනුප්පාදෙ ඤාණං - ඵල යුත්ත ඤාණය. **ඉමෙ ඛො ආවුසො** - යනාදි මෙය ඇවැත්නි ඒකකයෙහි කියන ලද නයින්ම යෙදිය යුතුය. මෙසේ පන්තිසක් වූ දුක වශයෙන් ස්ථවිර තෙමේ සාමග්ගී රසය දැක්වීය.
මෙසේ දුක වශයෙන් සාමග්ගි රසය දක්වා දුන් තික වශයෙන් දැක්වීමට නැවත දේශනය ඇරඹීය. එහි ලෝබ කෙරේනුය - ලොභො. අකුසලය ද එය මූලය ද අකුසල මූලයයි අකුසල මුල් වේ. දූෂණය වේ යයි - දොස් වේ. මුලාවේ යයි මෝහ වේ. ඒවාට ප්‍රතිපක්ෂ වශයෙන් අලෝභ ආදිය දත යුතුය.
දුෂ්ට චරිත නරක හැසිරීම් හෝ දුශ්චරිත වේ. කාය දුශ්චරිත කයින් පවත්වන දුශ්චරිත - කාය දුච්චරිත වේ. සෙසු ඒවායෙහි ද මෙම නයයි. යහපත් හැසිරීම් සුන්දර හෝ හැසිරිම් සුචරිත වේ. මේ දෙක ද පැණවිමෙහි හෝ කර්ම පථයෙහි හෝ ත්‍රිකය ද කිව යුතුය. පැණවීමෙන් කාය ද්වාරයෙහි පැණ වූ ශික්ෂා පද ව්‍යාතිකක්‍රමණය කාය දුච්චරිතවේ. ව්‍යාතිකක්‍රමණය නොවීම කාය සුචරිත වේ. වචී ද්වාරයෙහි පණවන ලද ශික්ෂාපද ව්‍යාතිකක්‍රමණය වචී දුශ්චරිත වේ. අවීතික්‍රමණය මනෝ සුචරිත වේ. මෙ පණවන ලද කථාය. පාණාතිපාතා ආදී චේතනා තුන කාය ද්වාර වචී ද්වාරවල උපන්නේ කාය දුශ්චරිත වේ. ඒවායේ විරති (වෙන්වීම) චේතනා තුන කාය සුචරිත වේ. මුසාවාද ආදි සතර වචී දුච්චරිත වේ. විරතිය වචී සුචරිත වේ. අභිජඣා ව්‍යාපාද මිච්ඡා දිට්ඨි තුන මනෝ දුශ්චරිත වේ. අනභිද්‍යා, අව්‍යාපාද, සම්මා දිට්ඨි තුන මනෝ සුචරිත වේ. මේ කර්මපථ කථා වේ.
කාම පටිසංයුත්ත. විතක්ක (සිතිවිලි) ය. **කාම විතක්ක** - වේ. ව්‍යාපාදයෙන් යුක්ත විතක්කය **ව්‍යාපාද විතක්ක** - නම් වේ. හිංසාවෙන් යුත් විතක්කය **විහිංසා විතක්ක** වේ. ඒවායින් දෙකක් සත්වයන් කෙරෙහි ද සංඛාර කෙරෙහි හෝ සංඛාර කෙරෙහි හෝ සිතිවිලි ඇත්තාට උපදී. කිපී සිතිවිලි ඇති වී නැතිවන තුරු උපදී. විහිංසා විතක්කය සංඛාර කෙරෙහි නූපදී. සංඛාර වනාහි දුක පැමිණවිය යුතුයයි නැත. මේ සතුන් විනාශ කෙරේවා සිදුරු කෙරේවා නසත්වා හෝ නොවේවා හෝ සිතන කල්හි සත්වයන් කෙරෙහි උපදී.
නික්මීමේ සිතිවිලි **නෙක්ඛම්ම විතක්ක** - වේ. එය අසුභ පූර්වභාගයෙහි කාමාවර වේ. අසුභ ධ්‍යානයෙහි රූපාවචර වේ. ඒ ධ්‍යානය පාදක කොට උපන් මාර්ග ඵල කාලයෙහි ලෝකෝත්තර වේ. තරහ නැතිව උපදින සිතිවිලි **අව්‍යපාද විතක්ක** - වේ. එය මෛත්‍රී පූර්වභාගයෙහි කාමාවචර වේ. මෛත්‍රී ධ්‍යානයෙහි රූපාවචර වේ. ඒ ධ්‍යානය පාදක කොට උපදින මාර්ගඵල කාලයෙහි ලෝකෝත්තර වේ. අවිහිංසා සිතිවිලි **අව්‍යපාද විතක්ක** - වේ. එය මෛත්‍රී පූර්වභාගයෙහි කාමාවචර වේ. මෛත්‍රී ධ්‍යනයෙහි රූපාවචර වේ. ඒ ධ්‍යානය පාදක කොට උපදින මාර්ගඵල කාලයෙහි ලෝකෝත්තර වේ. අවිහිංසා සිතිවිලි **අවිහිංසා විතක්ක** - වේ. කරුණාව පෙරටු වූ කල්හි කාමාවචර වේ. කරුණා ධ්‍යානයෙහි රූපාවචර වේ. ඒ ධ්‍යානය පාදක කොට උපන් මාර්ගඵල කාලයෙහි ලෝකෝත්තර වේ. අලෝභය ශීර්ෂ වූ විට ඉතිරි දෙක ඒ අර්ථයෙහි වේ. මෙතීය ශීෂ වූ විට ඉතිරි දෙක ඒ අර්ථයෙහි වේ. කරුණාව ශීර්ෂ වූ විට ඉතිරි දෙක ඒ අර්ථයෙහි වේ. කාම සංකල්පාදිය කියන ලද නයින්ම කියන ලදී. දේශනා මාත්‍රයම වේ. අර්ථ වශයෙන් කාම විතක්ක හා කාම සංකල්පවල වෙනසක් නැත.
කාමයෙන් යුත් හැඳිනීම **කාමසඤ්ඤා** - වේ. ව්‍යාපාදයෙන් සඤ්ඤාව **ව්‍යාපාද සඤ්ඤා**- වේ. විහිංසාවෙන් යුත් සඤ්ඤා **විහිංසා සඤ්ඤා**- වේ. ඒවාද කාම විතක්කාදිය මෙන් උපදින ආකාරය දත යුතුය. එසේම එය සම්පයුත්ත ද වේ. නෙක්ඛම්ම සංඥා ආදිය ද නෙක්ඛම්ම විතක්කාදිය සමග යුක්ත වේ. එහෙයින් ඒවායේ ද එසේම කාමවචරාදි භාවය දත යුතුය.
කාමධාතු ආදියෙහි කාමයෙන් යුක්ත තර්කය විතර්කය මිථ්‍යා සංකල්පය මෙය **කාමධාතු** යයි කියනු ලැබේ. සියළු අකුසල් දහම් කාමධාතු වේ. මෙය කාමධාතු ව්‍යාපාදයෙන් යුත් තර්ක විතර්ක මිථ්‍යා සංකල්ප මෙය ව්‍යාපාද මනසින් යුත් සිත **ව්‍යාපාද ධාතු** - වේ. විහිංසාවෙන් තර්ක විතර්ක මිථ්‍යා සංකල්පය යන මෙය විහිංසා ධාතු වේ. මෙහි කෙනෙක් අතින් හෝ ගලකින් හෝ දණ්ඩකින් හෝ ආයුධයකින් හෝ ලනුවකින් හෝ යමකින් සතුන්ට හිංසා කෙරේ නම් මෙය **විහිංසා ධාතු** - වේ. එහි සබ්බ සංගාහික ද යමකින් සතුන්ට හිංසා කෙරේ නම් මෙය **විහිංසා ධාතු** - වේ. එහි සබ්බ සංගාහික ද අසම්භින්න ද යයි කථා දෙකකි. එහි කාම ධාතුව ගැනීමෙන් ඉතිරි දෙක ද ගත්තා වේ. එය බැහැර කොට මේ ව්‍යාපාද ධාතු මේ විහිංසා ධාතු යයි දැක්වී යයි මේ සබ්බ සංගාහික කථා නම් වේ. භාග්‍යවතුන් වහන්සේ කාමධාතු දේශනා නමි,
නෙක්ඛමම ධාතු ආදියෙහි නෙක්ඛම්මයෙන් යුත් තර්ක.... මෙය **නෙක්ඛම්ම ධාතු** - යයි කියනු ලැබේ. අව්‍යපාදයෙන් යුත් තර්ක......මෙය **අව්‍යාපාද ධාතු** - යයි කියනු ලැබේ. සත්වයන් කෙරෙහි යම් කරුණා වේතෝ විමුත්තිය යන මෙය අවිහිංසා ධාතු වේ. මෙහි ද කියන ලද නයින් දේශනා දෙක දත යුතුය.
**අපරාපි තිස්සො ධාතු** - යයි අන්‍ය වූ ශුන්‍ය ස්ථාන අර්ථයෙන් ධාතු තුනකි. ඒවායින් එහි කාමධාතු කවරේද? යටින් අවීචි තිරය අවසන් කොට මෙසේ පළල් වූ කාමභවය **කාමධාතු** - නම් වේ. බ්‍රහ්ම ලෝකය අවසන් කොට ආකාසානඤ්චායතනයට පැමිණි දෙවියන් කෙළවර කොට මෙසේ පැතුරුණු රූපාරූප භවවල ඉතිරි ධාතු දෙක වේ. ධාතුවෙන් පැමිණි තැන භවයෙන් අවසන් කළයුතුය. භවයේ පැමිණි තැන ධාතුවෙන් පිරිසිඳිය යුතුය. මෙහි භවයෙන් පිරිසිඳීම කියන ලදී. රූපාරූපධාතු ආදියෙහි රූපාරූප ධාතු රූපාරූප භව වේ. නිරෝධ ධාතුවෙන් නිර්වාණය කියන ලදී.
හීනාදියෙහි **හීනධාතු** - යයි දොළොස් අකුසල සිත් ඉපදීම. සෙසු ත්‍රෛභූමික ධර්ම **මජ්ඣිමා ධාතු** - වේ. නවලෝකෝත්තර ධර්ම **පණීත ධාතු** - වේ.
**කාම තණ්හා** - පංචකාම ගුණික රාගයයි. රූපාරූප භවවල වනාහි රාගය - ධ්‍යාන ලෝභයයි. ශාස්වත දෘෂ්ටි සහගත් රාගය භව වශයෙන් ප්‍රාර්ථනාව ද භව තෘෂ්ණා වේ. උච්ඡේද දෘෂ්ටි සහගත රාගය විභව තණ්හා වේ. තවද අවසන් තෘෂ්ණා දෙක හැර සෙසු තෘෂ්ණා **කාම තණ්හා** - නම් වේ. යම්සේ කීහ. එහි භව තණ්හාව කවරේද? භව දෘෂ්ටි සහගත රාගය, සිත රාග සහිතවීම, මෙය භව තණ්හාව යයි කියනු ලැබේ. එහි විභව තණ්හාව කවරේද? උච්ඡේද දෘෂ්ටි සහගත රාගය භව වශයෙන් පතන සිතේ ඇතිවන රාගය විභව තණ්හාව යයි කියන ලදී. අවසේස තෘෂ්ණා කාම තණ්හා වේ. නැවත කාම තණ්හා ආදියෙහි පංච කාම ගුණික රාගය කාම තණ්හා වේ. රූපරූප භවවල, ඡන්ද රාගය ඉතිරි තණ්හා දෙක වේ. අභිධර්මයෙහි මෙසේ විස්තර කරන ලදී: “කාමධාතු පටිසංයුත්ත.....අරූපධාතු පටිසංයුත්ත” වශයෙනි. මේ වාරයෙහි කුමක් දැක්වීද? සියළු ත්‍රෛභූමික ධර්ම, ඇලීම් අර්ථයෙන් තෘෂ්ණා වස්තු වේ. සියළු කාම තෘෂ්ණාව අල්ලාගෙන එයින් ගෙන ඉතිරි තණ්හා දෙක දැක්වීය. **රූප තණ්හා** - රූප භවයෙහි ඡන්දරාගය රූප තණ්හාවය. අරූප භවයෙහි ද එසේය.
සංයෝජන - සසරෙහි යොදයි බඳියි යනු - **සංයොජනා** - වේ. රූපාදියෙ දි ඇති කල්හි කයෙහි ඇති දෘෂ්ටිය කයෙහි දෘෂ්ටිය විද්‍යාමාන වූයේ හෝ **සක්කාය දිට්ඨි** - වේ. විමසීම මෙහි කෘත්‍ය වේ. තීරණය කිරිමට නොහැකි වේ යන **විචිකිච්ඡා** - වේ. සීලය ද ව්‍රතය ද පරාමර්ශනය කරයි යනු **සීලබ්බත පරාමාස** - වේ. අර්ථ වශයෙන් රූපය ආත්ම වශයෙන් බලයි යනාදි වශයෙන් පැමිණි වස්තු වියෙහි පවත්නා දෘෂ්ටිය **සක්කාය දිට්ඨි** වේ. ශාස්තෲන් වහන්සේ කෙරෙහි සැක කෙරේ ආදි නයින් අෂ්ට වත්ථු කෙරෙහි විමතිය **විචිකිච්ඡා** - නම් වේ. මෙහි ඇතැමෙක් සීලයෙන් සුද්ධි ව්‍රතයෙන් ශුද්ධි සීලව්‍රතයෙන් සුද්ධි යයි සීලය පරාමර්ෂණය කරයි. ව්‍රතය පරාමර්ෂණය කරයි. මෙබඳු වූ දෘෂ්ටිය දිට්ඨගත යයි ආදි නයින් ආවා වූ විපර්යාශ ගැනීම සීලබ්බත පරාමාස වේ.
**තයො ආසවා** - මෙහි බොහෝ කලක් විසීය යන අර්ථයෙන් හෝ වැගිරේය යන අර්ථයෙන් හෝ **ආසවා** - වේ. මහණෙනි එහි ආරම්භය මුල නොපෙනේ. අවිද්‍යාව මෙයින් පෙර නොවුයේ යයි ඉන් පසුව ඇති වී යයි මුල්කොන නොපෙනේ. භව තෘෂ්ණාව, භවදෘෂ්ටිය මෙයින් පෙරභව දෘෂ්ටිය නොවීය. ඉක්බිති පසුව සමව වූයේ යයි මෙසේ බොහෝ කාලයක් විසීය යන අර්ථයෙන් **ආසව** - දතයුතුය. ඇසින් රූපයෙහි වැගිරේ. පවත්වයි කනින් ශබ්දයෙහි නාසයෙන් ගඳ සුවඳෙහි දිවෙන් රසයෙහි කයින් ස්පර්ශයෙහි මනසින් සිතිවිලිවල වැගිරේ ගලයි පවත්වයි යන මෙසේ වැගිරේ යන අර්ථයෙන් **ආසව** - දතයුතුය.
පෙළෙහි වනාහි කිසියම් ආසව දෙකක් දිට්ඨ ධම්මික සම්ප්‍රදායික වශයෙන් ආවේය. කිසිතැනක “මහණෙනි, කාමාසව භවාසව අවිජ්ජාසව යයි ආසව තුනකි” අභිධර්මයෙහි ඒ ආසව දිට්ඨාසව සමග හතරකි. නිබ්බෙධික ක්‍රමයෙහි, “මහණෙනි, නිරයගාමී ආසව ඇත, තිරච්ඡානගාමී ආසව ඇත, ප්‍රේත විෂය ගාමී ආසව ඇත, මනුෂ්‍ය ලෝකගාමී ආසව ඇත, දේව ලෝකගාමී ආසව ඇතැ”යි මෙසේ පහක්. ඡක්ත නිපාතයෙහි ආහුනෙය්‍ය සූත්‍රයේ “මහණෙනි, සංවරයෙන් පහකළ යුතු ආසව ඇත, සේවනය කිරීමෙන් පහකළයුතු ආසව ඇත, දුරු කිරීමෙන් පහකළ යුතු ආසව ඇත. ඉවසීමෙන් පහකළ යුතු ආසව ඇත, අත්හැරීමෙන් (විනොදනා) පහකළ යුතු ආසව ඇත, භාවනාවෙන් පහකළයුතු ආසව ඇතැයි මෙසේ හයක්. සබ්බාසව පරියායෙහි ඒවා දර්ශනයෙන් පහකළයුතු ආසව සමග හතකි. මේ සංගීති සූත්‍රයෙහි තුනකි. එහි යමෙක් කාමයන්හි කාම අදහස ඇතිව මෙසේ කියන ලද පංචකාම ගුණික රාගය **කාමාසව** - නමි. යමෙක් භවයෙහි භව කැමැත්තේ මේ කියන ලද සාස්වත දිට්ඨි සහගත රාගය භව වශයෙන් ප්‍රාර්ථනා **භවාසව** - නමි. දුකෙහි නොදැනීම ආදි නයින් පැමිණි අවිද්‍යාව අවිජ්ජාසව නම් වේ.
කාමභවාදිය කාමධාතු වශයෙන් කියන ලද්දේය. කාමය සෙවීම ආදියෙහි, එහි කාමය සෙවීම කවරේද? යමෙක් කාමයන් කෙරෙහි කාම කැමත්තේ කාම ඇල්ම මෙය කාම සෙවීම යයි කියනු ලැබේ. මෙසේ කී කාම ගවේෂණය **කාමෙසනා -** නමි. එහි භවය සෙවීම කවරේද? යමෙක් භවයෙහි භවය කැමැත්තේ භවයෙහි බලවත් ඇල්ම මෙය භවය සෙවීම යයි කියනු ලැබේ. භවය සෙවීම යයි මෙසේ කියන ලද භවය ගවේෂණය කරන රාගය **භවෙසනා** - නම් වේ. එහි බ්‍රහ්මචරිය සෙවීම කවරේද? ලෝකය ශාස්වත යයි හෝ .......නොවේ යයි, නොවන්නේ නොවේ යයි සත්වයා මරණින් පසු, මෙබඳු දෘෂ්ටිය විපර්යාසව ගැනීම **බ්‍රහ්මචරියෙසනා -** යයි කියනු ලැබේ. හුදෙක් එම අර්ථය බ්‍රහ්මචරිය ගවේෂණය පමණක් නොව කර්මය ද සොයන්නේමය. මෙය කියන ලදී. එහි කාම සෙවීම කවරේද? කාමරාගය එය ඒ අර්ථයෙන් අකුසල කාය කර්ම, වචීකර්ම, මනෝ කර්ම මෙය **කාමෙසනා **- යයි කියනු ලැබේ. එහි භවය සෙවීම කවරේද? භව රාගය එය ඒ අර්ථයෙන් ම අකුසල කායකර්මය, වචීකර්මය, මනෝ කර්මය මෙය භවය සෙවීම යයි කියනු ලැබේ. එහි බ්‍රහ්මචරිය සෙවීම කවරේද? අන්තග්‍රාහී දෘෂ්ටිය එය ඒ අර්ථයෙන් අකුසල කාය කර්ම, වචීකර්ම, මනෝ කර්ම මෙය බ්‍රහ්මචරිය සෙවීම යයි කියනු ලැබේ.
**විධාසු** - සීලවන්ත යයි කියන්නේ කවර ආකාරයෙන්ද? ප්‍රඥාවන්ත යයි කියන්නේ කවර ආකාරයෙන්ද? ආදියෙහි ආකාර පිහිටීම විධා නම් වේ. **ඒක විධෙන ඤාණවත්ථු ද්විධෙන ඤාණවත්ථු** ආදියෙහි මානය විධා නම් වේ. මෙය එය අදහස් වේ. මානය සෙය්‍යාදි වශයෙන් විධානයෙන් **විධා** - යයි කියනු ලැබේ. සෙය්‍යහමස්මි යයි මෙයින් සෙය්‍ය සදිස හීන වශයෙන් මාන තුනක් කියන ලදී. සදිස හීනවල ද මෙ නයම වේ.
මේ මානය නම් ශ්‍රේෂ්ඨයාගේ වශයෙන් ත්‍රිවිධය, සමානයාගේ වශයෙන් ත්‍රිවිධ වේ. හීනයාගේ වශයෙන් ත්‍රිවිධ වේ යයි නවවිධ වේ. එහි ශ්‍රේෂ්ඨයාට ශ්‍රේෂ්ඨ වෙමියි මේ මානය රජවරුන්ට සහ පැවිද්දන්ට උපදී.
රජ වනාහි රටින් හෝ ධනයෙන් හෝ වාහනවලින් හෝ මා හා සමාන කවරෙක් සිටීදැයි මේ මානය කරයි. පැවිද්දා ද සීල ධුතංග ආදියෙන් මා හා සමාන කෙනෙක් ඇද්දැයි මේ මානය කරයි, ශ්‍රේෂ්ඨයාට සමාන වෙමි යන මානය ද ඔවුන්ටම උපදී. රජ රටින් ධනයෙන් වාහනවලින් අනිත් රජුන් සමග මගේ ඇති වෙනස කුමක්දැයි මේ මානය කරයි. පැවිද්දා ද අන්‍ය භික්ෂූන් සමග සීල ධුතාංග ආදියෙන් මගේ ඇති වෙනස කුමක්දැයි මේ මානය කරයි**. සෙය්‍යස්ස හීනොහමස්මි**- ශ්‍රේෂ්ඨයාට වඩා හීන වෙමි යන මානය ද ඔවුන්ටම උපදී. යම් රජෙකුට රට හෝ ධන වාහනාදිය ඉතා අඩුය. හේ මම රජෙකු වෙමියි ව්‍යවහාර මුඛයෙන් මිස මා මොන රජෙක්දැයි මේ මානය කරයි. අල්ප ලාබ සත්කාර ඇති පැවිද්දා ද මම ධර්මකථිකයෙකි බහුශ්‍රැතයෙකි මහා ස්ථවිර යයි කථා මාත්‍රයෙන් පමණය. මා මොන ධර්ම කථිකයෙක් ද බහුශ්‍රැතයෙක් ද මහතෙර කෙනෙක්දයි මේ මානය කරයි.
**සදිසස්ස සෙය්‍යාහමස්මි** - සමානයට වඩා ශ්‍රේෂ්ඨ වෙමි. මේ මානාදිය ඇමතියන්ට උපදී. ඇමතියෙක් හෝ රට වැසියෙක් හෝ භෝග යානවාහනාදියෙන් මා හා සමාන වෙනත් රාජ පුරුෂයෙක් ඇද්දැයි හෝ අන්‍යයන් හා මගේ ඇති වෙනස කුමක්දැයි හෝ මට ඇමති නම විතරයි කෑම ඇඳීමක් නැත. මා ඇමතියෙක්දැයි මේ මාන කරයි.
**හිනස්ස සෙය්‍ය හමස්මි** - හීනයාට වඩා ශ්‍රේෂ්ඨ වෙමි. මේ මානාදිය දාසාදීන්ට උපදී. දාසයා මව් පාර්ශවයෙන් හා පිය පාර්ශවයෙන් මා හා සමාන වෙනත් දාසයෙක් සිටිනවා ද අනිත් අය ජීවත් වෙන්ට නොහැකිව බඩ නිසා දාසයෝ වූහ. මා වනාහි ප්‍රවේණියෙන් ආ බැවින් ශ්‍රේෂ්ඨයයි හෝ ප්‍රවේණියෙන් ආ බැවින් උභය ශුද්ධියෙන් අසවල් දාසයා සමග මගේ ඇති වෙනස කුමක්දැයි හෝ බඩ නිසා මා දාසභාවයට පැමිණියත් මාපියන්ගේ වශයෙන් මම දාසයෙක් නොවෙමි හෝ මේ මානයන් කරති. යම්සේ දාසයා මෙන් මෙසේ පුක්කුස චණ්ඩාල ආදීහු ද මේ මානයන් කරති.
මෙහිද සෙය්‍යස්ස සෙය්‍යොහමස්මි ශ්‍රේෂ්ඨයාට වඩා ශ්‍රේෂ්ඨ වෙමි හෝ **සදිසස්ස සදිසොහමස්ස** - සමානයාට සමානවෙමි හෝ හීනයාට හීනවෙමි හෝ මේ මාන තුන අරහත් මාර්ගය හැර තත් වූ මානය, සෙසු මාන හය සෝවාන් මාර්ගය හැර තත්වූ පරිදි නොවූ මානය.
**අතීතො අද්ධා** - යනාදියෙහි පරියාය දෙකකි. සුත්තන්ත අභිධම්ම වශයෙනි. සූත්‍රාන්ත ක්‍රමයෙන් ප්‍රතිසන්ධියට පෙර අතීත කාල නම් වේ. චුතියෙන් පසු අනාගත කාල නම් වේ. චුති පටිසන්ධි අතර කාලය වර්තමාන වේ. අභිධර්ම ක්‍රමයෙන් ක්ෂණ තුනෙහි භංගයෙන් ඉහත අතීතකාල, උපාදයට පෙර අනාගතකාල ක්ෂණ තුනෙහි වර්තමාන කාල වේ. මේ ධර්මවල අතීතාදි භේද වේ. කාලයෙහි අතීතාදි හේද නැත. මෙහි පරමාර්ථ වශයෙන් කාලය අවිද්‍යාමානය. එහෙයින් එය ව්‍යවහාර වශයෙන් කියන ලදැයි දත යුතුය.
**තයො අන්තා** - කොටස් තුනකි. බඳ පටියේ කෙළවර දිරයි ආදියෙහි අන්තය. **එසෙවනෙතා දුක්ඛස්ස** - මෙය දුකෙහි කෙළවරය. ආදියෙහි අවසානය. මහණෙනි, මේ ජීවිතයේ අන්තයයි. මෙහි ලාමක භාවයයි. ඇවැත්නි ‘සක්කාය’ පළමුවන අන්තයයි. ආදියෙහි කොටස අන්තයයි. **සක්කායො** - උපාදාන ස්කන්ධ පහ. **සක්කාය සමුදයො** - ඒවා ඉපද වූ පෙර වූ තෘෂ්ණාව. දෙකම නොපැවතීම නිර්වාණයයි - **සක්කාය නිරොධය** - මාර්ගය වනාහි නිරොධ අධිගමයට උපාය බැවින් නිරෝධය ගන්නා කල්හි ගන්නා බව දත යුතුය.
**දුක්ඛ දුක්ඛතා** - දුක් වූ දුක් බව මෙය වේදනාවට නමකි. **සංඛාර දුක්ඛතා** - සංස්කාර භාවයෙන් දුක් බව. අදුක්ඛමසුඛ වේදනාවට මෙය නමකි. එය වනාහි සංඛ්‍යාත බැවින් උත්පාද ජරා බිඳීම්වලින් පෙළෙන බව, එහෙයින් අන්‍ය දුක්ඛ ස්වභාවයකින් විරහිත වූ සංසාර දුක්ඛ කියන ලදී. **විපරිනාම දුක්ඛතා** - වෙනස්වීමේ (විපරිනාම) දුක් බව, සුඛ වේදනාවට මෙය නමකි. සැපයේ වෙනස්වීමේ දී දුක් උපදී. එහෙයින් සැපය විපරිනාම දුක්බව යයි කියන ලදී. තවද දුක් වේදනාව හැර සැප වේදනාව ද සියළු ත්‍රෛභූමික ධර්ම “සබ්බෙ සංඛාරා දුක්ඛා” යන වචනයෙන් සංඛාර දුක් යයි දත යුතුය.
**මිච්චත්ත නියතො** - මිථ්‍යා ස්වභාවය නියතය. නියත මිථ්‍යාදෘෂ්ටිය සමග ආනන්තරිය කර්මයට මෙය නමකි. සම්‍යක් ස්වභාවයෙහි නියතය **සම්මත නියත්තා** - සිව් අරිය මගට මෙය නමකි. **න නියතො** - අනියතය. අවසේස ධර්මවලට මෙය නමකි.
**“තයොතමා”** මුළාව අඳුරයි. අවිද්‍යා ඕඝය මහබියකි” යන වචනයෙන් අවිද්‍යාව තම (අඳුර) නම් වේ. මෙහි වනාහි අවිජ්ජා ශීර්ෂයෙන් විචිකිච්ඡාව කියන ලදී. **ආරම්හ** - පැමිණ. **කංඛතී** - සැකය උපදවයි. **විචිකිච්ඡති **- සොයන්නේ දුකට පැමිණේ. තීරණය කිරීමට නොහැකි වේ. **නාධිමුච්චති -** එහි මිදීමට තීරණය කිරිමට නොහැකි වේ. **න සම්පසීදති** - එය ඇරබ ප්‍රසාදය ආරෝපනය නොහැකි වේ.
**අරක්ඛ්‍යොති **- රැකිය යුතු නොවේ. තිදොරෙහි වෙනම රකින කිසක් නැත. සියල්ලම සිහියෙන් රකින ලදැයි දක්වයි. **නත්ථි තථාගතස්ස** - මෙය නම් මට වහා ඉපදුණ කාය දුසිරිත අන් අයට දැනගැනීමට නොදී රකිමි වසමියි මෙසේ රැකිය යුතු කාය දුසිරිතක් තථාගතයන් වහන්සේට නැත. සෙස්සෙහි ද මෙම නය වේ. කිම සෙසු ක්ෂීණාශ්‍රවයන්ගේ කාය සමාචාරාදිය අපිරිසිදුවේද? අපිරිසිදු නොවේ. තථාගතයන් වහන්සේ මෙන් පිරිසිදු නැත. අල්පශ්‍රැත ක්ෂීණශ්‍රවයන් වහන්සේ ද කිසිදු ලෝක වැරැද්දකට නොපැණේ. පැණ වූ ගිහි වනාහි අදක්ෂ බැවින් විහාර කිරීම, කුටි කිරීම, සහකාරයන්, සහසෙය්‍ය එබඳු වූ කාය ද්වාරයෙහි ආපත්තියට පැමිණේ. සංචරිත්ත, පදසො ධම්ම, උත්තරිං ඡප්පඤ්ච වාචං වූ දෙයක් දැන්වීම් වශයෙන් මනෝ ද්වාරයෙහි රූපිය පටිග්ගහණ ආපත්තියට පැමිණේ. ධම්ම සේනාපති වැනි ක්ෂීණාශ්‍රවයන්ට ද මනෝ ද්වාරයෙහි දෝෂාරෝපණ වශයෙන් මනෝ දුසිරිත් උපදී.
චාතුම වස්තුවෙහි සැරියුත් මුගලන් දෙනමගේ අතවැසි භික්ෂුහු බුදුන් වහන්සේ විසින් නෙරපන ලද වූ අවස්ථාවක, සැරියුත් හිමියන්ට කුමන අදහසක් ඇතිවීදැයි බුදුහිමි ඇසුයේය. එවිට සැරියුත් සඳහන් කෙළේ මින්පසු අන්‍යයන්ට උපදෙස් දෙන්නේ නැත. අනුසාසනා කරන්නේ නැත යන සිතක් ඉපදුණු බවය. බුදුහිමි භික්ෂුහු නෙරපනු ලැබූ කල්හි මඳ උත්සාහ ඇති නිසා බුදුහිමි දිට්ඨධම්ම සැප විහරණයෙන් වාසය කරන්නේය. අපි ද මද උත්සාහ ඇති නිසා දිට්ඨධම්ම සැපවිහරණයෙන් වාසය කරන්නෙමු ඒ මනෝ දුසිරිතෙහි දෝෂාරෝපනය ආරෝපනය කරමින් බුදුහිමි, “අනුන්ට අවවාද අනුසාසනා කරන්නේ, නැතැයි නැවත එබඳු සිතක් ඉපදවීමට බලාපොරොත්තු වන්නෙහි දැයි ඇසීය.
තර්ක මාත්‍රයකින් සැරියුත් හිමිට මනෝ දුසිරිතක් ඇතිවිය. භාග්‍යවතුන් වහන්සේට වනාහි එපමණකුදු නැත. සර්වඥතා ඥානයට පැමිණියහුට දුසිරිතක් නොවෙන්නේය යන මෙය ආශ්චර්ය නොවේ. බෝධි සත්ව භූමියේ සිටියේ සාවුරුදු දුෂ්කර ක්‍රියා සමයෙහි ද නොවීය. උදරයේ සම පිට කොඳු ඇට ඇලීයෑමෙන් ශ්‍රමණ ගෞතමයන් කළුරිය කෙළේ යයි සැක ඇති වූ කල්හි ද “සිද්ධාර්ථ කුමට ක්ලාන්ත වෙනවද? ආහාර ගෙන පින්කළ හැකියයි” මාරයා කියන කල්හි ද ආහාර ගනිමියි සිතිවිල්ලක්වත් නූපන්නේය. ඉක්බිති මාරය බෝසත් කාලයේ ඒ අවුරුදු හය ද බුදු වූ පසු එක් අවුරුද්දක් ද ලුහුබැඳ කිසි වරදක් නොදැක මෙය කියා ගියේය.
තවද අටළොස් බුදු දහම් වශයෙන් ද භාග්‍යවතුන් වහන්සේගේ දුසිරිත් අභාවය දත යුතුය. අටළොස් බුදු දහම් නමි. තථාගතයන් වහන්සේගේ කාය දුසිරිත් නැත. වාක් දුසිරිත් නැත. මනෝ දුසිරිත් නැත. අතීත, අනාගත, වර්තමාන කාලවල තථාගතයන්ගේ නොපැකිලෙන ඤාණය බුදුරදුන්ගේ සියළු කාය කර්ම ඤාණයට අනුව සකස් වේ. සියළු වාක් කර්ම සියළු මනෝ කර්ම ඤාණයට අනුව සකස් වේ. කැමැත්තට හානි නැත. වීර්යට හානි නැත. සිහියට හානි නැත. ක්‍රීඩා නැත. ශබ්ද නැත. දෝෂ නැත. හදිසි නැත. නොයෙදුණු මනසක් නැත. අකුසල සිතක් නැත.
කිඤ්චනා - පළිබෝධ. රාගොකිඤ්චනං - රාගය ඉපදී සත්වයන් බඳියි. එහෙයින් කිඤ්චන යයි කියයි. ඉතිරි දෙකෙහි ද මෙම නයයි.
අග්ගි - අනුව දෙවන අර්ථයෙන් ගිනි. **රාගග්ගි** - රාග ඉපදී සතුන් දවයි. එනිසා ගිනි යයි කියයි. ඉතිරි දෙකෙහි ද මෙම නයම වේ. එහි කථාවස්තුව එක් දහර භික්ෂුණියක් සිතුල්පව් විහාරයෙහි පොහොය ගෙට ගොස් දොරටුපාල රූපය බලමින් සිටියාය. ඉක්බිති ඇයගේ ඇතුළත රාගය ඇති වී ඕ එයින් ම දැවී කළුරිය කළාය. භික්ෂුණීහු ද යන්නෝ මේ දහර භික්ෂුණිට කථාකර කැඳවන්නැයි කීහ. එක් භික්ෂුණියක් ගොස් මොකද සිටින්නේ කියා අත ඇල්ලීය. ඇල්ලුව විතරයි. පෙරළී වැටුණේය. මෙය රාගයේ අනුදහන වස්තුවකි. ද්වේශයේ අනුදහනයට මනෝ පදෝසිකා දෙවියන් දැක්වේ. මෝහයේ අනුදහනයට කිඩ්ඪා පදොසිකා දෙවියන් දැක්විය හැකිය. මෝහ වශයෙන් ඔවුන්ගේ සිහි මුළාවේ. එහෙයින් ක්‍රීඩා වශයෙන් ආහාර වේලාව ඉක්මවා කළුරිය කරති.
**ආහුනෙය්‍යග්ගී** - යනාදියෙහි ආහුනය සත්කාරයයි කියනු ලැබේ. සත්කාරයට සුදුසු වන නිසා ආහුනෙයෙති වේ. මාපියෝය. මව්පියෝ වනාහි දරුවන්ට බොහෝ උපකාර බැවින් සත්කාරයට සුදුසු වෙති. ඔවුන් කෙරෙහි වැරදි ලෙස හැසිරෙන දරුවො නිරයාදියෙහි උපදිති. එහෙයින් ටිකක්වත් මව්පියෝ අනුදහන නොකරති. අනුදහනයට හේතු වේ. මෙසේ අනුදහන අර්ථයෙන් ආහුණ්‍යයග්ගී යයි කියනු ලැබේ. මේ අර්ථය සඳහා මිත්ත වින්ධකයාගේ වස්තුව දතයුතුය.
මිත්තවින්දකගේ මව දරුව, අද පෝය. පන්සලේ මුළු රැයම බණ ඇසුවොත් දහසක් දෙමියි කීවාය. ධන ලෝභයෙන් පෙහෙවස් සමාදන්ව විහාරයට ගොස්. මෙතැන බය නැතැයි සලකා ධර්මාසනය යටට වැද මුළු රැයම නිදාගෙන සිට ගෙදර ආවේය. මව පාන්දරම කැඳ පිස පිළිගැන්වීය. හේ දහස ගෙන බීවේය. ඉක්බිති ඔහුට ධනය සොයන්නෙමියි අදහසක් ඇතිවිය. හේ නැවෙන් මුහුද තරණය කිරීමට කැමති විය. ඉක්බිති ඔහුගේ මව දරුව, මේ කුලයෙහි ධනය හතලිස් කෝටියක් ඇත. ගමනේ තේරුමක් නැතැයි කීවාය. හේ ඇගේ වචනය ගණන් නොගෙන යයි. ඕ තොමෝ ඉදිරියේ සිටියාය. ඉක්බිති හේ කිපී මෝ මා ඉදිරියේ සිටී යයි පයට පහර දී වැටුණු පසු ගියේය.
මව නැගිට මා වැනි මවකට මෙබඳු කර්මයක් කොට ඔහු ගිය තැන සාපවේවායි මෙබඳු හැඟීමක් නැති පුත්තු යයි කීවාය. ඔහු නැවට නැගී යන්නේ සත්වන දිනයෙහි නැව නැවතුණේය. ඉක්බිති එහි මනුෂ්‍යයෝ ඒකාන්තයෙන් මෙහි පවිටු පුරුෂයෙක් ඇත්තේය. සලාක දෙන්න යයි කීහ. සලාක දෙනු ලබන්නේ ඔහුටම තුන්වරක් පැමිණියේය. ඔව්හු ඔහුට පහුරක් දී මුහුදට දැමූහ. හේ එක් දිවයිනකට පැමිණ විමාන ප්‍රේතියන් සමග සම්පත් අනුභව කරන්නේ ඈලා විසින් ඉදිරියට යන්ට එපා කියද්දිත් ඒ ඒ සම්පත් බල බලා ඉදිරියට යන්නේ එක් ඛුර චක්‍රයක් (දැලිපිහියා මුවත වැනි මුවත ඇති චක්‍රයක්) දැරු එකෙකු දුටුවේය. ඔහුට ඒ චක්‍රය නෙළුම් මලක් මෙන් වැටහුණේය. හේ ඔහුට කීවේය. පින්වත, ඔබ පැළඳගෙන ඉන්න මේ පියුම මට දෙන්නැයි ඉල්ලීය. ස්වාමීනි මෙය පියුමක් නොවේ ඛුර චක්‍රයක් හෝ මා වංචා කෙරේ යයි සිතා ඔබ හිතන්නේ මා නෙළුම්මල් දැක නැතැයි කියාද කියා රත් හඳුන් ආලේප කොට ඇති පැලඳ සිටින නෙළුම් මල මට නොදෙනු කැමති යයි කීය. හේ සිතීය. මෙය ද මා කළ කර්මයට සමාන කර්මයක් කොට එහි විපාක විඳින්න කැමති වේ. ඉක්බිති හේ එහෙනම් වරෙන් කියා ඔහු මත චක්‍රය තැබීය. එයින් කියන ලදී.
ගහපති - ගෘහ ස්වාමියා කියයි. හේ ගැහැණියට සයන, වස්ත්‍ර අලංකාරදිය දීමෙන් බොහෝ උපකාර වේ. ඔහු ඉක්ම යන ගැහැණිය නරකාදිවල උපදී. හේ ද පෙර නයින් ම අනුදහන අර්ථයෙන් ගහපතග්ගී යයි කියන ලදී. එහි වස්තුව මෙසේය.
කාශ්‍යප බුදුන් කාලයෙහි සෝවාන් උපාසකයෙකුගේ භාර්යාව පුරුෂයා ඉක්මවා හැසිරෙයි. හේ ඇය ඇසින් දැක කුමක් නිසා මෙසේ කෙරෙහි දැයි ඇසීය. ඉදින් මා එබඳු දෙයක් කෙරේ නම් බල්ලෙක් හපා කන්නේ යයි කියා කළුරිය කොට කණ්ණ මුණ්ඩක විලෙහි වේමානික ප්‍රේතියක්ව ඉපිද දිවා කාලයෙහි සම්පත් අනුභව කරයි. රාත්‍රියෙහි දුක් විඳියි. බරණැස් රජ මුව කෙළි හැසිරෙන්නේ වනයට පිවිස පිළිවෙළින් කණ්ණ මුණ්ඩක විලට පැමිණියේ ඇය සමග සම්පත් අනුභව කළේය. ඕ ඔහු රවටා රාත්‍රියේ දුක් විඳියි. හේ දැන කොහියේදැයි පිටිපසින් ගොස් ලඟ සිටියේ, කණ්නමුණ්ඩක විලෙන් මතු වී ඇය පට පට අනුකරණයෙන් කන බල්ලකු දැක කඩුවෙන් දෙකට කැපීය. නැවත කැපුවේ හතරක් වීය. නැවත අටක් වී නැවත සොළොසක් වී ඕ තොමෝ ස්වාමීනි කුමක් කරන්නේදැයි ඇසුවාය. හේ මේ කුමක්දැයි ඇසීය. ඕ මෙසේ නොකොට කෙලපිඩක් පොළොවට කාරා දමා පයින් පාගන්නැයි කීවාය. හේ එසේ කෙළේය. බල්ලෝ අතුරුදහන් වූ එදින ඇගේ කර්මය ගෙවිණ. රජ විපිළිසර වී යන්ට සූදානම් විය. ස්වාමීනි කර්මය ගෙවිණ. නොයනු මැනවැයි කීවාය. රජ නො අසා ගියේය.
**දක්ඛිණෙය්‍යග්ගි -** මෙහි දක්ඛිණ, යන සිව්පසය වේ. භික්ෂු සංඝයා දක්ඛිණෙය්‍ය වේ. උන්වහන්සේලා ගිහියන් තිසරණ පන්සිල්හි පිහිටුවයි. ධාර්මික මාපිය, ශ්‍රමණ බ්‍රාහ්මණ උපස්ථානයේ පිහිටුවා බොහෝ උපකාර කරති. උන්වහන්සේලා කෙරෙහි වැරදි ලෙස පිළිපන් ගිහියෝ ආක්‍රොස පරිභව කොට නිරයාදියෙහි උපදිති. එහෙයින් එය ද පෙර නයින්ම අනුදහන අර්ථයෙන් දකබිණෙය්‍යග්ගි යයි කියන ලදී. මේ අර්ථය පැහැදිලි කිරීම සඳහා විමාන වස්තුවෙහි රේවතී විස්තර කළ යුතුය.
“තිවිධෙන රූප සංගහො” යන මෙහි **තිවිධෙන** - කොටස් තුනකින් **සංගහො** - ජාති, සඤ්ජාති, කිරිය, ගණ වශයෙන් චතුර්විධ සංග්‍රහය. “සබ්බෙ කොසලා” ආදිය සංජාති වේ. එහි “සබ්බෙ ඛත්තියා ආගච්ඡන්ත” ආදිය ජාති වේ. “සබ්බෙ හත්ථාරොහා” ආදිය කිරිය සංගහ වේ. “චක්ඛායතනං කතමං ඛන්ධ ගණනං ගච්ඡති” යන මෙය ගණන සංගහ වේ. මෙය මෙහි බලාපොරොත්තු වේ. එහෙයින් කොටස් තුනේ රූප ගණන යන අර්ථය වේ.
නිදර්ශන සහිත ආදියෙහි තමා අරබයා පවත්නා චක්ඛු විඤඤාණාදිය සංඛ්‍යාතයෙන් සහ නිදර්ශනයෙන් යනු **සනිදස්සනං -** වේ. ඇස ගැටීමට සමත් පටිඝයෙන් යුත් වූයේ **සප්පටිඝ** වේ. එය අර්ථ වශයෙන් රූපායතනයම වේ. චක්ඛු විඤ්ඤාණ සංඛ්‍යාත එයට නිදර්ශන නොවේ යයි **අනිදස්සන** - වේ. කන ආදිය ගැටෙන සමත් පටිඝයෙන් යුත් වූයේ **සප්පටිඝං** - වේ. එය අර්ථ වශයෙන් චක්ඛු ආයතනාදි නව ආයතන වේ. කියන ලද ආකාර නිදර්ශන එයට **අනිදස්සනං** - වේ. එයට ගැටීමක් නැතැයි **අප්පටිඝ** - වේ. එය අර්ථ වශයෙන් දස ආයතන හැර අවසේස සුඛුම රූප වේ.
**තයො සංඛාරා** - සහජාත ධර්මයන් මෙන්ම සම්පූරාය ඵල ධර්මයන් රැස් කරයි එකතු කරයි. සඞඛාර වේ. අභිසංස්කරණය කරයි යනු අභිසංඛාර වේ. පුඤ්ඤ අභිසංඛරණය. **පුඤ්ඤාභිසංඛාර** වේ.
එහි පුඤ්ඤාභිසංඛාර කවරේද? කාමාවචර රූපාවචර දානමය සීලමය භාවනාමය කුසල චේතනා වේ. අට වැදෑරුම් කාමවචර කුසල හා චිත්ත චේතනා මෙසේ කියන ලද හා රූපාවචර කුසල චේතනා පහට ද මෙය අධි වචනයකි. එහි ද දාන සීලමය වශයෙන් චේතනා අටක් වේ. ඒවා භාවනාමය වශයෙන් දහතුනක් ද යම්සේ ප්‍රගුණ දහම් සජඣායනය කරන්නේ එකක් දෙකක් වෙන ඒවා හා සම්බන්ධ වනවිට නොදනී. පසුව ආවර්ජනා කරන්නේ දනී. මෙසේ කසිණ පරිකර්ම කරන්නාට ප්‍රගුණ ධ්‍යාන ප්‍රත්‍යවේක්ෂා කරන්නාට ඤාණ විප්‍රයුක්ත වූව ද භාවනා වේ. එහෙයින් කියන ලදී. **භාවනාමයා තෙරසාපි**
එහි දානමය ආදියෙහි දානය අරබයා දාන අධිකෘත්‍යයෙන් උපදින චේතනා සංචේතනා සිතන බව දානමය පුඤ්ඤාභි සංඛාර යයි කියනු ලැබේ. සීලය අරබයා - භාවනාව අරබයා භාවනා අධිකෘත්‍යයෙන් පහළවන චේතනා සංචේතනා සිතිවිලිබව භාවනාමය පුඤ්ඤාභිසංඛාර යයි කියනු ලැබේ. මේ සංක්ෂේප දේශනය
සිව්රු ආදියෙහි වනාහි සිව්පසයෙහි රූපාදියෙහි හෝ අරමුණු සයෙහි අන්නාදි දස දාන වස්තුවෙහි ඒ ඒ දෙන්නාට ඒවා ඉපදීමේ සිට පූර්භාග පරිත්‍යාග කාලයෙහි පසුව සොම්නසින් සිතින් සිහි කිරීම යි යන තුන් කාලයෙහි පවතින චේතනාව දානමය නම් වේ.
සිල් පිරීම සඳහා පැවිදි වන්නෙමිය විහාරයට යන්නට පැවිදිවන්නාට අදහස මුදුන් පමුණුවා පැවිදිව වතාවත්වල යහපත් යයි ආවර්ජනා කරන්නාට ප්‍රාතිමෝක්ෂ සංවරය වන්නාට චීවරාදි ප්‍රත්‍යයෙහි ප්‍රත්‍යවේක්ෂා කරන්නාට ආපාථගත රූපාදියෙහි චක්ෂු ආදිය සංවර කරන්නාට ආජීවය [missing trans]
කියන ලද විපස්සනා මගින් චක්ෂුව අනිත්‍ය වශයෙන් අනාත්ම වශයෙන් භාවනා කරන්නාට..... මනස රූප ධර්මයෙහි චක්ඛු විඤ්ඤාණය මනොවිඤ්ඤාණය, වේදනාව, රූප සඤ්ඤාව.... ජරා මරණ අනිත්‍ය වශයෙන් දුක් වශයෙන් අනාත්ම වශයෙන් භාවනා කරන්නාට පවත්නා චේතනාව භාවනාමය නම් යයි මෙය විස්තර කථාය.
අපුඤ්ඤය ද එය අභිසංඛාර යයි අපුඤ්ඤාභිසංඛාර වේ. දොළොස් අකුසල චේතනාවලින් යුත් චේතනාවට මෙය අධි වචනයකි. මෙය කියන ලදී. එහි අපුඤ්ඤාභිසංඛාර කවරේද? කාමවචර අකුසල චේතනා යන මෙය අපුඤ්ඤාභිසංඛාර යයි කියනු ලැබේ. කම්පා නොවන නිසල සාන්ත විපාක වූ අරූපයම අභිසංස්කරණය කෙරේ යනු ආනෙඤ්ජාභි සංඛාර වේ. සතර අරූපාවචර කුසල චේතනාවලට මෙය සමාන නාමයකි. යම්සේ කීහ. එහි ආනෙඤජාභිසංඛාර කවරේද? අරූපාවචර කුසල චේතනා ආනෙඤජාභිසංඛාර යයි කියන ලදී.
පුද්ගල ත්‍රිකයෙහි ආර්ය පුද්ගලයෝ සප්තවිධයහ. ශික්ෂා තුනකි. හික්මේ යයි සේඛ වේ. ක්ෂීණාශ්‍රවයා හික්මුණු ශික්ෂා ඇති හෙයින් නැවත හික්මීමක් නැති නිසා - අසේඛ වේ. පෘථක්ජනයා ශික්ෂාවලින් පරිබාහිර බැවින් සෙඛ නොවේ. අසේඛ ද නොවේ.
ථේර ත්‍රිකයෙහි - වයසින් මහළු, ගිහි, උපසම්පදාවෙන් මහළු. ථේර කරන දහම් සතරකි. මහණෙනි. මෙහි ස්ථවිර - සිල්වත් වේ. බොහෝ ඇසූපිරූ තැන් ඇති වේ. ධ්‍යාන සතර ලාභී වේ. ආශ්‍රවයන්ගේ ක්ෂය බවට පැමිණ වාසය කරයි. මහණෙනි, මේ සතර ථේර කරන්නා වූ ධර්ම වේ. මේ ධර්ම කී කල්හි එකකින් හෝ කීපයකින් යුක්ත වූ ධර්ම ඇත්තේ ථෙරො නම් වේ**. අඤ්ඤතරො ථෙර නාමකො භික්ඛු** - මෙසේ ථේර නාමයෙන් හෝ මහළු කාලයේ පැවිදි සාමණේරාදීන් දැක ථෙරො ථේරො යයි කියති. මෙය සම්මුති ථේර නම් වේ.
පින්කිරියවන්හි දානමය වේ. පින්කිරිය ද එය ඒවායේ ආනිසංසයන්ගේ වස්තුද පුඤ්ඤකිරිය වත්ථු වේ. ඉතිරි දෙකෙහි ද මෙම නයම වේ. අර්ථ වශයෙන් වනාහි පෙර කියන ලද දානමය චේතනා දී වශයෙන් ම පෙරපසු චේතනා සමග මේ පින්කිරිය වත් තුන දත යුතුය. මෙහි එක එකක් පෙර සිට කයින් කරන්නාට කායකර්ම වේ. වචනයෙන් ප්‍රකාශ කරන්නාට වචී කර්ම වේ. කාය වාක් නැතිව මනසින් සිතන්නාට මනෝ කර්ම වේ. ආහාරාදිය දෙන්නාට ද ආහාරදානාදිය දෙමියි හෝ දානපාරමී ආවර්ජනා කොට හෝ දන්දෙන කල දානමය පින්කිරිය වත් වේ. වතාවන්හි යෙදී සිට දෙන්නාට සීලමය වේ. ඛය වය සම්මසනය පිහිටුවා දෙන්නාට භාවනාමය පින්කිරිය වත් වේ.
වෙනත් පින්කිරියවත් හතක්. ගෞරවය සහිත පින්කිරිය වත. වතාවත් සහිත, පින්දීම, පින් අනුමෝදනා, දේශනාමය, සවණමය. දිට්ඨි සෘජු පින්කිරිය වත්. එහි මහළු භික්ෂුවක දැක පෙර ගමන් පා සිවුරු පිළිගැනීම්, අභිවාදන මාර්ග සම්පාදනාදි වශයෙන් ගෞරව සහිත පින්කිරිය වත් දත යුතුය. සඟ මහළු පිළිවෙළින් වත් පිළිවෙත් කිරිම් වශයෙන් ගමට පිඬු සිඟා වැඩි භික්ෂුව දැක පාත්‍රය ගෙන ගමෙහි භික්ෂාව ගන්වාගෙන සමාන කිරීම් වශයෙන් යයි. භික්ෂූන්ගේ පාත්‍රය ගෙනෙවයි අසා ඉක්මනින් ගොස් පාත්‍රය දීම් වශයෙන් ද වතාවකින් යුක්ත යයි දත යුතුය. සිව්පසය දී සියළු සත්වයන්ට පින් වේවයි පැවැත්වීම් වශයෙන් පින් අනුමෝදනය දත යුතුය. අනුන් දෙන ලද පිනෙන් සාධු යහපත් යයි අනුමෝදන් වශයෙන් පින් අනුමෝදන් වීම දත යුතුය. එක්කෙනක් මම ධර්ම කථික යයි දැනගන්නේ යයි කැමැත්තෙන් සිට ලාභ ගරුක වී දේශනා කරයි. එය මහත්පල නොවේ. කෙනෙක් තමා ප්‍රගුණ කළ ධර්මය බලාපොරොත්තු නොවන්නේ අනුන්ට දේශනා කරයි. මෙය දේශනාමය පින්කිරිය වත් නමි. කෙනෙක් අසන්නේ මා ශ්‍රද්ධාවන්තයෙක් යයි දන්නේ යයි අසයි. එය මහත්පල නොවේ. කෙනෙක් මෙසේ මට මහත් පල වන්නේ යයි හිත පැතිරීම් වශයෙන් මෘදු සිතින් දහම් අසයි. මෙය සවණමය පින්කිරිය වතයි. යම්කිසි පිනක් කරනවිට සෘජු දෘෂ්ටියෙන් ම කිරීමෙන් මහත්පල වේ.
මේ පින්කිරිය වත් හත ද පෙර මෙන් සංග්‍රහ තුනෙන් දත යුතුය. එහිද අපචිති වතාවත් සීලමය වේ. පින්දීම දානමය වේ. දේශනාව හා සවණ භාවනාමය වේ. දිට්ඨිජ්ජු සංග්‍රහ තුනටම යයි.
**වොදනාවත්ථුනි** - චෝදනා කිරීම. **දිට්ඨෙන** - මසැසින් හෝ දිවැසින් ව්‍යතික්‍රමණය දැක චෝදනා කරයි. **සුතෙන **- පියවි කනින් හෝ දිව කනින් හෝ අසා අනුන්ට චෝදනා කරයි. **පරිසඞකාය** - දුටු සැකයෙන් ඇසූ සැකයෙන් සෙසු ඉඳුරන්ගෙන් දැන සැකයෙන් හෝ චෝදනා කරයි. මෙය සංක්ෂෙපයෙනි. විස්තර වශයෙන් වනාහි සමන්ත පාසාදිකා වේ කියන ලද නයින් දත යුතුය.
**කාමුප්පත්තියො** - කාම සේවනය, කාම ප්‍රතිලාභය හෝ **පච්චුපට්ඨිතකාමා** - නිතර කාමය, නිතර අරමුණ. **සෙය්‍යථාපි මනුස්සා** - මිනිසුන් මෙන් මිනිස්සු නිතරම කාම වස්තුවෙහි වසඟයට පත්වෙති. යම්තැනක පිළිබඳ සිතවේ ද සියයක් ද දහසක් දීමෙන් හෝ ගැහැණිය ගෙන්වා නිතර කම්සුව විඳියි. **එකච්චෙ දෙවා** - නම් සිව් දෙව්ලෝවාසීන් ඔව්හු ද කාම වස්තුවෙහි නිතරම වසඟයට වැටෙති. **එකච්චෙ විනිපාතිකා** - නම් නිරය වාසීන් හැර සෙස්සෝ මත්ස්‍ය කැසුබු ආදිහු ද නිතර කාම වස්තුවෙහි වසඟයට වැටෙති. මත්ස්‍යයා තමාගේ මත්ස්‍ය දෙන සමග කැසුබුවා කැසුබු දෙන සමග ප්‍රියවෙයි. **නිම්මිනත්වා නිම්මිනිත්වා** - නිල් කහ ආදි වශයෙන් තමාගේ රූපය කැමති වන ලෙසින් මවාගෙන. ආයුෂ්මත් අනුරුද්ධ හිමියන් ඉදිරියේ මනාපකායික දෙවියන් මෙන් **නිම්මානරතී** - සේ තම නිර්මාණයෙහි ඇල්ම ඔවුන්ට නිසා **නිම්මානරති **වේ. **පරනිම්මිත කාමා** - අනුන් විසින් නිර්මාණය කළ කාමය. ඔවුන්ගේ සිත දැන රුචිපරිදි කාම යෝගය නිර්මාණය කරයි. ඔව්හු එහි වසඟයට පත්වෙති. අනුන්ගේ සිත කෙසේ දනිත්ද? ප්‍රකෘති සේන වශයෙන්, යම්සේ දක්‍ෂ කෝකියා රජු අනුභව කරන යමක් වැඩිපුර ගන්නා සේ ඔහුගේ රුචිය දනී. මෙසේ ප්‍රකෘතියෙන් අභිරුචි අරමුණ දැන එබඳු වූවක්ම නිර්මාණය කරයි. ඔව්හු එහි වසඟයට යති. මෛථුන සේවනය කරති. ඇතැම් තෙරවරු සිනාවීම් පමණින් බැලූ පමණින් වැළඳගත් පමණින් කාම කිස සිදුවේ යයි කියති. අටුවාවෙහි මෙය නැතැයි ප්‍රතික්ෂේපිතය. කය ස්පර්ශ නොකර ස්පර්ශ කාමය ඇති නොවේ. කාමාවචර හයක කාමය ප්‍රකෘති වේ. එය කියන ලදී.
**සුඛුප්පත්තියො** - සැප ලැබ. ඉපදී සැපසේ වාසය කරති. ඔව්හු පහත පළමු දැහැන් සැප උපදවා ඉහළ විපාක දැහැන් සැප විඳිති යන අර්ථයයි. **සුඛෙන අභිසන්තා** - දෙවන දැහැන් සැපයෙන් තෘප්තිමත්. **පරිසන්තා** - හාත්පසින් තෘප්තිමත්. **පරිපුරා** - පරිප්ඵුටා - එහිම සමාන වචනයක්. මෙයද විපාක දැහැනකි. සැප සඳහාම කියන ලදී. **අහො සුඛං අහො සුඛං -** ඔවුන්ට භව ලෝභය උපදී. එහෙයින් සමහරවිට මෙසේ උදන් අනති. සන්තමෙව ප්‍රණීතමය. **කුසිතා** - එයින් ඉහළ සැප නොපතා සතුටු වී. **සුඛංපටිසංවෙදෙන්ති **- තෙවන ධ්‍යන සැප ලබයි.
**සෙඛා පඤ්ඤා** - සත් අරිය ප්‍රඥාව. අරහත් ප්‍රඥාව අසේඛ වේ. සෙසු ප්‍රඥා සේඛ ද නොවේ. අසේඛ ද නොවේ.
චින්තාමය ආදියෙහි විස්තරයයි මේ. එහි චින්තාමය ප්‍රඥාව කවරේද? සංවිධානය කරණ ලද කර්මාන්ත ආයතනවල හෝ ශිල්පායතනවල හෝ විද්‍යාස්ථානවල හෝ කම්මස්සකත හෝ සත්‍යනුලෝමික හෝ රූපය අනිත්‍ය යයි හෝ... විඤ්ඤාණය අනිත්‍ය යයි හෝ යම් එබඳු වූ අනුලෝමික ක්ෂාන්ති, දෘෂ්ටි, රුචි, ආඝ්‍රාණාදිය, ධර්මය අනුව බැලීම, අනුන්ගෙන් නො අසා තමන්ම අවබෝධය මෙය චින්තාමය ප්‍රඥාව යයි කියනු ලැබේ. සංවිධානය කරන ලද කර්මාන්ත ආයතනවල.... අනුන්ගෙන් අසා ප්‍රතිවේධය මෙය සුතමය ප්‍රඥා නම් වේ. එහි භාවනාමය ප්‍රඥාව කවරේද? සියළු සමාපත්තිවලට පැමිණි ප්‍රඥාව භාවනාමය ප්‍රඥාව වේ.
සූත්‍ර යයි කියනු ලබන්නේ ඇසීමම ආවුධයයි. එය අර්ථ වශයෙන් ත්‍රිපිටක බුද්ධ වචනයයි. එය නිසා භික්ෂුව සූර යෝධයෙක් කම්පා නොවී මහා කාන්තාරයක් මෙන් සංසාර කාන්තාරය නොවෙහෙසී ඉක්මවයි. එහෙයින් කියන ලදී. මහණෙනි, සුත ආවුධය නිසා ආර්ය ශ්‍රාවකයා අකුසල් දුරු කරයි. කුසල් වඩයි. සාවද්‍ය දුරු කරයි අනවද්‍ය වඩයි. තම ජීවිතය පිරිසිදුව පවත්වයි.
**පවිවෙකාවුධ** යනු කාය විවේකය සිතේ විවේකය, පස් කඳේ විවේකය යයි මේ ත්‍රිවිධ විවේකය විවේකයම ආවුධ යයි. විවේකය සිතේ විවේකය, විවේක වූ කයින් අභිනිෂ්ක්‍රමණයට කුමක් වේ. චිත්ත විවේකය ද පිරිසිදු සිත් ඇත්තන්ට පරම පිරිසිදු බවට පැමිණේ. උපධි විවේකය ද උපධිරහිත පුද්ගලයන්ට සංඛාර නැතිවේ. මේ විවේක තුනේ ඇලුන් කිසිවකට බිය නොවේ. එහෙයින් මෙය ද අවශ්‍ය අර්ථයෙන් ආවුධ යයි කියන ලදී. ලෞකික ලෝකෝත්තර ප්‍රඥාව ද ආවුධයකි. පඤ්ඤායුධං. යමෙකුට එය ඇත්නම් කිසිවකට බිය නොවේ. ඔහුට ද කිසිවෙක් බිය නොවේ. එනිසා එය ද අවශ්‍ය අර්ථයෙන් ආවුධයකැයි කියන ලදී.
**අනඤ්ඤාතඤ්ඤස්සාමීතින්ද්‍රිය** - මින් පෙර නොදන්නා ලද අවබෝධ නොකරන ලද ධර්මය දන්නෙමි යයි පිළිපන්නහුට පහළවන ඉන්ද්‍රිය. සෝවාන් මාර්ග ඤාණයට මෙය සමාන වචනයකි. **අඤ්ඤින්ද්‍රිය**- නොදන්නා ලද දේ දැනගන්නා වූ ඉන්ද්‍රිය. සෝවාන් පලයේ සිට ස්ථාන සයක ඤාණයට මෙය අධි වචනයකි. **අඤ්ඤාතාවින්ද්‍රිය** - දැන ගත යුතු ධර්මවල අවසාන දැන ගැනීමෙහි ඉන්ද්‍රිය. අරහත් පල ඤාණයට අධිවචනයකි.
මසැස - **චක්ඛුපසාදො.** දිවැස - **ආලොකනිස්සිත ඤාණය.** පැණැස - ලොකිය ලොකුත්තර.
අධිසීල සික්ඛාදියෙහි අධිසීලය ද එය හික්මිය යුතු හෙයින් ශික්ෂා යයි ද **අධිසීල සික්ඛා**. ඉතිරි දෙකෙහි ද මෙම නයමයි. එහි සීලය අධිසීල සිත - **අධිචිත්තං** වේ. පඤ්ඤා අධිපඤ්ඤායි මේ භේදය දත යුතුය.
සීල නම් - පන්සිල් දසසිල්. ප්‍රාතිමෝක්ෂ සංවර සීලය **අධිසීල** නම් වේ. අෂ්ට සමාපත්ති - **චිත්තං** වේ. විදර්ශනා සාධක ධ්‍යාන **අධිචිත්තං** වේ. කම්මස්සකත ප්‍රඥාව විදර්ශන ප්‍රඥාව - **අධිපඤ්ඤා** අබුද්ධෝත්පාද කාලයෙහි පවත්වන පන්සිල් දසසිල් සීලම වේ. ප්‍රාතිමොක්ෂ සංවර සීලය බුද්ධෝත්පාද කාලයෙහිම පවත්වන නිසා **අධිසීල** - නම් වේ. චිත්ත පඤ්ඤාවල ද මෙම නයම වේ. එසේ වුවද නිවන් පතන්නා විසින් සමාදන්වන පන්සිල් දස සිල් ද **අධිසීලම **වේ. සමවත් අෂ්ඨ සමාපත්ති ද **අධිචිත්තම** වේ. ලෞකික සීලය සීලවේ. ලෝකෝත්තර සීලය අධිසීල වේ. චිත්ත පඤ්ඤාවල ද මෙම නයම වේ.
භාවනාවල ක්ෂීණාශ්‍රවයාගේ පඤ්චද්වාරික කාය, කාය භාවනා නම් වේ. අෂ්ට සමාපත්ති චිත්ත භාවනා නම් වේ. රහත්පල ප්‍රඥාව පඤ්ඤා භාවනා නම් වේ. අෂ්ට සමාපත්තිය ද අන් අයගේ මෙන් දුර්වල නොවේ. ප්‍රඥාව ද එසේ ම ප්‍රඥාව ද වඩන ලද්දේ වේ. ප්‍රඥාව මහත්බවට පැමිණියේ එනිසා මෙසේ කියන ලදී.
අනුත්තරිය ධර්මවල (ශ්‍රේෂ්ඨ ධර්මවල) විපස්සනා - **දස්සනානුත්තරිය** වේ. මාර්ගය **- පටිපදානුත්තරිය** වේ. ඵලය - වි**මුත්තානුත්තරිය** වේ හෝ නිවන - **දස්සනානුත්තරිය **වේ. එයින් එහා දතයුත්තක් නැත. මාර්ගය **පටිපදානුත්තරිය** වේ. ඵලය - **විමුත්තානුත්තරිය **වේ. අනුත්තරියං යනු උත්තම වේ. ජෙට්ඨක
සමාධිවල ප්‍රථම ධ්‍යාන සමාධි සවිතක්ක සවිචාරය. පඤ්චක නයෙන් ද්විතීය ධ්‍යාන සමාධිය අවිතක්ක විචාරමත්ත වේ. සෙස අවිතක්ක අවිචාරය.
සුඤ්ඤතාදියෙහි ආගමන වශයෙන් සගුණ වශයෙන්, අරමුණු වශයෙන් කථා ත්‍රිවිධය. ආගමන වශයෙන් නම් එක් භික්ෂු නමක් අනත්ත වශයෙන් ඇතුළට පිවිස අනන්ත වශයෙන් දැක අනිත්‍ය වශයෙන් නැගිටියි. උන්වහන්සේගේ විදර්ශනාව ශුන්‍යතා නම් වේ. කුමක් හෙයින් ද? අශුන්‍යතා කරන කෙලෙසුන්ගේ අභාවයෙන් විදර්ශනාව පැමිණිමෙන් මාර්ග සමාධි ශුන්‍යතා නම් වේ. මාර්ග ආගමනයෙන් ඵලසමාධි ශුන්‍යතා නම් වේ. වෙන කෙනෙක් අනිත්‍ය වශයෙන් පිවිස අනිත්‍ය වශයෙන් දැක අනිත්‍ය වශයෙන් නැගිටියි. උන්වහන්සේ විදර්ශනාව අනිමිත්ත නම් වේ. කුමක් හෙයින්ද? නිමිති ඇතිකරන කෙලෙසුන්ගේ අභාවයෙන් විදර්ශනා ආගමනයෙන් මාර්ග සමාධි අනිමිත්ත නම් වේ. මාර්ග ආගමනයෙන් ඵලය අනිමිත්ත වේ. තව කෙනෙක් දුක් වශයෙන් පිවිස දුක් වශයෙන් දැක දුක් වශයෙන් නැගිටියි. උන්වහන්සේගේ විදර්ශනාව අප්පණිහිත නම් වේ. කුමක් නිසාද? ප්‍රාර්ථනා ඇති කරන කෙලෙසුන්ගේ අභාවයෙන් විදර්ශනාව පැමිණීමෙන් මාර්ග සමාධිය අප්පණිහිත නම් වේ. මාර්ග ආගමනයෙන් ඵලය අප්පණිහිත යයි මේ ආගමන වශයෙන් කථාය. මාර්ග සමාධිය වනාහි රාගාධියෙන් ශුන්‍ය බැවින් ශුන්‍යය. රාග නිමිත්තාදීන්ගේ අභාවයෙන් අනිමිත්තය. රාග පණධි (ප්‍රාර්ථනා) ආදියේ අභාවයෙන් අප්පණිහිත වේ. මේ සගුණ වශයෙන් කථාය. නිවණ රාගාදියෙන් ශුන්‍ය බැවින් රාගාදී නිමිති ප්‍රාර්ථනා ද අභාවයෙන් ශුන්‍ය ද අනිමිත්ත ද අප්පණිහිත ද වේ. ඒ අරමුණු මාර්ග සමාධි ශුන්‍යය, අනිමිත්තය, අප්පණිහිත මෙය ආරම්මණ වශයෙන් කථාය.
**සොචෙය්‍යානි** - පිරිසිදු බව ඇතිකරන සොචෙය්‍ය පටිපදා ධර්මය. මෙහි විස්තරය වනාහි “එහි සොචෙය්‍ය කවරේද? පාණාතිපාතා වෙරමණි” ආදි නයින් කියන ලද සුචරිත තුණ වශයෙන් දත යුතුය.
**මොනෙය්‍යානි** - නිශ්ශබ්දතාව කරන මොනෙය්‍ය පටිපදා ධර්මයයි. ඒවායේ විස්තරය “එහි මොනෙය්‍ය කවරේද? ත්‍රිවිධ කාය දුශ්චරිත කාය මොනෙය්‍ය හැර ත්‍රිවිද සුචරිත කාය මොනෙය්‍ය වේ. කාය ආරම්මණයෙහි ඤාණය කාය මොනෙය්‍ය වේ. කය ගැන දැනුම කාය මොනෙය්‍ය වේ. කය ගැන දැනුම සහිත මග කාය මොනෙය්‍ය වේ. කය කෙරෙහි ඡන්දරාග ප්‍රහාණය කාය මොනෙය්‍ය වේ. කාය සංස්කාර නිරෝධය වූ චතුර්ථ ධ්‍යාන සමාපත්තිය කාය මොනෙය්‍ය වේ. එහි වචී මෝනෙය්‍ය කවරේද? චතුර්විධ වචී දුශ්චරිතයේ ප්‍රහාණය වචී මොනෙය්‍ය වේ. චතුර්විධ සුචරිතය, වාක් අරමුණු ඤාණය, වාග් දැනුම සහිත මග වචනයෙහි ඡන්ද රාග ප්‍රහාණය, වාග් සංස්කාර නිරෝධය වූ ද්විතීය ධ්‍යාන සමාපත්තිය වචී මොනෙය්‍ය වේ. එහි මනෝ මෝනෙය්‍ය කවරේද? ත්‍රිවිධ මනෝ දුශ්චරිත ප්‍රහාණය, ත්‍රිවිධ මනෝ සුචරිත ඤාණය, මනස ගැන දැනුම සහිත මග, මනසෙහි ඡන්දරාග ප්‍රහාණය, චිත්ත සංඛාර නිරෝධය, සඤ්ඤා වෙදයිත නිරෝධ සමාපත්තිය මනො මොනෙය්‍ය වේ.
කුසලතා රැස්වීම වර්ධනය. රැස් නොවීම අවර්ධනයයි. ඒ ඒ කරුණු උපාය වේ. ඒවායේ දැනීම් දක්ෂතා පිළිබඳ විස්තර වනාහි විභංගයෙහි කියන ලද්දේමය. මෙය කියන ලදී.
එහි ආය කොසල්ල කවරේද? මේ ධර්මයන් මෙනෙහි කරන්නා වූ මට නූපන් අකුසල ධර්මයන් නූපදී ද උපන් අකුසල ධර්මයන් නිරුද්ධවේද, මේ ධර්මයන් මෙනෙහි කරන්නා වූ මට නූපන් කුසල් දහම් උපදී ද උපන් කුසල් දහම් බොහෝ බවට මහත් බවට භාවනාව පරිපූර්ණවීම සඳහා පවතී. එහි ප්‍රඥාව, දැනීම, සම්මා දිට්ඨිය යන මෙය ආය කොසල්ල යයි කියනු ලැබේ.
එහි අපාය කොසල්ල කවරේද? මේ ධර්මයන් මෙනෙහි කරන්නා වූ මට නූපන් කුසල් දහම් නූපදී. උපන් කුසල් දහම් නිරුද්ධ වේ. නුපන් අකුසල දහම් උපදී. උපන් අකුසල දහම් බොහෝ බවට මහත් බවට භාවනාව පරිපූර්ණවීමට පවතී. එහි දැනීම, ප්‍රඥාව, සම්මා දිට්ඨිය යන මෙය අපාය කොසල්ල වේ. එහි සියළු උපාය ප්‍රඥාව උපාය කොසල්ල වේ. මෙය වනාහි ඉක්මණනින් කළයුතු කටයුත්තෙහි හෝ බියෙහි හෝ ඒ ඒ ප්‍රතීකාර සඳහා ස්ථානයේ උපන් කරුණු දැනීම් වශයෙන් ම දත යුතුය.
**මදා **- මත්වන ආකාර වශයෙන් පවත්වන ඔවුනතරෙන් මම අවුරුදු හැටක් හෝ හැත්තෑවක් ඉක්මවා සිටිමි. අරළු කැබැල්ලක්වත් නොකෑවිරීමි. අසවල් තැන රිදෙනවා කියා බෙහෙතක් නොකෑවිරීමි. මා වගේ නිරෝග වෙන කවුද යයි මෙසේ මානය ආරෝග්‍ය මදය වේ. මහළු කාලයේ පින් කරන්නෙමු. තවම තරුණය. යෞවනයෙහි සිට මානය කිරීම යොබ්බවන මදයයි. කලක් ජීවත්වීමි. කලක් ජීවත්වෙමි. කලක් ජීවත් වෙන්නෙමි යයි මෙසේ මානය කිරීම ජීවිත මදයයි.
අධිපති බව කෙරෙහි අධිපති වශයෙන් පැමිණීම ආධිපතෙය්‍ය වේ. සීල සමාධි පඤ්ඤා විමුක්තියෙන් මා හා සමාන කෙනෙක් නැතැයි තමා අධිපති ජේෂ්ඨ කොට පව් නොකිරීම අත්තාධිපතෙය්‍ය නම් වේ. ලෝකය අධිපති කොට නොකිරීම ලෝකාධිපතෙය්‍ය වේ. ලෝකෝත්තර ධර්මය අධිපති කොට නොකිරිම ධම්මාධිපතෙය්‍ය වේ.
**කථා වත්ථුණි** - කථා කිරීම්. **අතීතං වා අද්ධානං** - අතීත ධර්මගතිය, අතීත ස්කන්ධ යන අර්ථයයි. තවද මහණෙනි, යම් රූපයක් අතීත වී නිරුද්ධ විය. වෙනස් වීමට පත් විය. එහි සැක ඇතිවිය. එහි සැක නොමැත. මෙසේ පැමිණීමෙන් නිරුක්ති මාර්ගය මෙහි අර්ථය සූත්‍රයෙන් දත යුතුය.
**විජ්ජා** - අඳුර නසන අර්ථයෙන් දැනුම ඇතිකරන අර්ථයෙන් ද විජ්ජා වේ. පුබ්බෙනිවාසානුස්සති ඤාණය උපදින්නේ පුබ්බෙනිවාසය වසා සිටි අඳුර නසයි. එයින් අවබෝධ කරයි යනු විජ්ජා වේ. ආශ්‍රවයන්ගේ ඛය ඤාණය චතුස්සත්‍ය වසා ඇති අඳුර නසයි. චතුස්සත්‍ය ධර්මය අවබෝධ කරයි යනු විජ්ජා වේ.
විහරණයන්හි අෂ්ට සමාපත්තිය දිව්‍ය විහාර වේ. සිව් අප්පමඤ්ඤා බ්‍රහ්ම විහාර වේ. ඵල සමාපත්ති අරිය විහාර වේ.
ප්‍රාතිහාර්ය කේවට්ට සූත්‍රයෙහි විස්තර කරන ලද්දේමය.
**“ඉමෙ ඛො ආවු සො” **ආදියෙහි කියන ලද නයින්ම යෙදිය යුතුය. මෙසේ සම සැට තුන් කොටස් වශයෙන් අසූහත් ප්‍රශ්නය කියන්නෝ ස්ථවිරයන් වහන්සේ සාමග්ගි රසය දැක්වූහ.
මෙසේ තික වශයෙන් සාමග්ගි රසය දක්වා දැන් චතුක්ක වශයෙන් දැක්වීම සඳහා දේශනය නැවත ඇරඹූහ. එහි සතිපට්ඨාන චතුක්කය පළමු විස්තර කරන ලදී.
සම්මප්පධාන චතුක්කයෙහි **ඡන්දං ජනෙති** - යමෙක් කැමැත්ත, කැමති බව, කුසල් කරනු කැමති බව ධර්මයට කැමැත්ත යයි මෙසේ කියන ලදී. කරනු කැමැත්ත උපදවයි. **වායමති** - වීර්ය කරයි. **විරියං ආරභති** - වීරිය උපදවයි**. විත්තං පග්ගණහාති** - සිතට උනන්දුව ඇතිකරයි. මෙය මෙහි සංක්ෂේපයයි. විස්තර වනාහි සම්මප්පධාන විභංගයෙහි ආයේය.
ඉද්ධිපාදවල කැමැත්ත නිසා පවත්වන සමාධිය - ඡන්ද සමාධි වේ. ප්‍රධාන වූ සංඛාර ප්‍රධාන සංඛාර වේ. **සමන්නාගතං** - ඒ ධර්මවලින් යුත්, සෘද්ධියෙහි පාද හෝ සෘද්ධි වූ පාද හෝ ඉද්ධිපාද වේ. සෙස්සෙහි ද මෙම නයයි. මෙය මෙහි සංක්ෂේපයයි. විස්තර ඉද්ධිපාද විභංගයෙහි ආවේය. විසුද්ධි මාර්ගයෙහි වනාහි අර්ථය දක්වන ලදී. ධ්‍යාන කථා ද විසුද්ධි මාර්ගයෙහි විස්තර කරන ලදී.
**දිට්ඨධම්ම සුඛවිහාරය** - මෙම ආත්මභාවයෙහි සැප විහරනය පිණිස. මෙහි ඵලසමාපත්ති ධ්‍යාන රහතන් වහන්සේ පසුව උපදවා ගන්නා ලද ධ්‍යාන ද කියන ලදී.
**ආලොක සඤ්ඤං මනසි කරොති** - දවල් හෝ රාත්‍රියෙහි හෝ බබළන හිරු සඳු මැණික් ආදියේ එලිය කෙරේ යයි මෙනෙහි කරයි. **දිවාසංඤ්ඤං අධිට්ඨාති** - මෙසේ මෙනෙහි කොට දවල් යන සංඥාව ඇතිකර ගනී. **යථාදිවා තථා රතත්තිං** - දවල් දකින ලද ආලෝකය රාත්‍රියේ මෙනෙහි කරයි. **යථා රත්තිං තථා දිවා** - රාත්‍රියේ දක්නා ලද ආලෝකය දිවා කාලයේ මෙනෙහි කරයි. **ඉති විවටෙන චෙතසා** - මෙසේ නොවසන ලද සිතින්. **අපිරියොනද්ධෙ**න - හාත්පසින් විවෘත කරන ලද. **සප්පභාස -** ආලෝකය සහිත **ඤාණදස්සන පටිලාභය -** ඤාණ දර්ශන ප්‍රතිලාභය සඳහා. මෙයින් කුමක් කියන ලදද? කම්මැලිකම නැතිකරන ආලෝකය. කියන ලදී. පරිකර්ම ආලෝකය හෝ. මෙයින්ද කුමක් කියන ලද්දේ වේද? රහතන් වහන්සේගේ දිවැස් නුවණයි. එහි හෝ පැමිණියා වූ ද නොපැමිණියා වූ ද පාදක ධ්‍යාන සමාපත්තියම සඳහා “ආලෝකය සහිත සිත වඩයි” යයි කියන ලදී.
**සතිසම්පජඤ්ඤාය** - “විදිතා වෙදනා උපජ්ජන්ති” ආදියෙහි රහතන් වහන්සේගේ වස්තුව දැන ගන්නා ලදී. අරමුණ දැන ගන්නා ලදී. වස්තු ආරම්මන දැන ගන්න ලදී. වස්තු අරමුණු දැන ගන්නා ලද බැවින් මෙසේ වේදනා උපදී. මෙසේ නවතී. මෙසේ නිරුද්ධ වේ යයි දැන ගනී. හුදෙක් වේදනා පමණක් මෙහි නොකියන ලදී. සංඥාදිය ද කියන ලදී. නොකියන ලද චේතනාදිය ද උපදී සිටී. නිරුද්ධ වේ යයි දැනගන්නා ලදී. තව ද වේදනාවෙ ඉපදීම දන්නා ලදී. උපට්ඨානය ද දන්නා ලදී. අවිද්‍යා සමුදයෙන් වේදනා සමුදය වේ. තෘෂ්ණා සමුදයෙන් කර්ම සමුදය වේ. ඵස්ස සමුදයෙන් වේදනා සමුදය වේ. නිවීම් ලක්‍ෂණය දකින්නා ද වේදනාස්කන්ධයේ සමුදය දකියි. මෙසේ වේදනාවේ ඉපදීම දක්නා ලදී. වේදනාවේ හේතුව කෙසේ දන්නා ලද්දේද? දුක් වශයෙන් මෙනෙහි කිරීමෙන් ක්ෂය වීමට කරුණු වන්නේ යයි දන්නා ලදී. අනාත්ම වශයෙන් මෙනෙහි කිරිමෙන් ශූන්‍යය වේ යයි දැන ගන්නා ලදී. මෙසේ වේදනාවට හේතු දක්නා ලද්දේ වේ. බය වන්නේ භය වශයෙන් ශුන්‍ය වශයෙන් දනී. වේදනාවේ අත්ථංගමය (නැතිවීම) කෙසේ දන්නා ලදද? මේ නයින් එහි අර්ථය දත යුතුය.
“මෙසේ රූප” යයි ආදි කියන ලද නයින්ම වේ. **අයං ආවුසො සමාධි භාවනා** - මෙය ආශ්‍රවයන්ගේ බය ඤාණයට පාදක ධ්‍යාන සමාධි භාවනා වේ.
**අප්පමඤ්ඤ** - ප්‍රමාණයක් නොගෙන නිරවශේෂ ඵරණ වශයෙන් අප්පමඤඤා අනුපද වණ්ණනා භාවනා සමාධි භාවනා ද වේ. මේවා විසුද්ධි මාර්ගයෙහි විස්තර කරන ලද්දේය. අරූප කථා ද විසුද්ධි මාර්ගයෙහි විස්තර කර ඇත.
**අපසෙසනානි** - නො දක්නා ලද. **සංඛාය** - නුවණින් දැන. **පටිසෙවති** - නුවණින් දැන සේවනය කළයුත්තම සේවනය කරති. එහි විස්තරය ද පටිසංඛා යෝනිසො චීවරං පරිභුඤ්ජති යනාදි නයින් දත යුතුය. **සංඛායෙතං අධිවාසෙතීති** - නුවණින් දැන ඉවසිය යුත්තම ඉවසයි. මෙහි විස්තරය වනාහි **“පටිසංඛා යෝනිසො බමොහොති සීතස්ස”** ආදි නයින් දත යුතුය. **පරිවජ්ජෙති** - නුවණින් දැන දුරුකළ යුත්තම දුරු කරයි. එහි විස්තරය **“පටිසංඛා යෝනිසො චණ්ඩ හත්ථිං පරිවජ්ජෙති”** ආදි නයින් දත යුතුය.
**විනොදෙති -** නුවණින් දැන විනෝදනය කළ යුත්ත විනෝදනය කරයි. දුරුකරයි. බැහැර කරයි. ඇතුළට පිවිසීමට නොදෙයි. එහි විස්තරය “උප්පන්නං කාම විතක්ක නාධි වාසෙති” ආදි නයින් දත යුතුය.
**අරියවංසා** - ආර්යන්ගේ වංසය. යම්සේ ක්‍ෂත්‍රිය වංශය, බ්‍රාහ්මණ වංශය, වෙශ්‍ය වංශය, ශුද්‍ර වංශය, ශ්‍රමණ වංශය, කුල වංශය. රාජ වංශය මෙන් මෙසේ මෙයද අටවන ආර්ය වංශයයි. **අරියතං** - යනු ආර්ය ප්‍රවේණීය වේ. ඒ මේ වංසය මේ වංසයන්ගේ මූලගන්ධවල කාලානුසාරී ගන්ධය මෙන් අග්‍ර යයි කියනු ලැබේ. ඒ මේ වංසවල ආර්යයෝ කවරහුද? බුදු පසේ බුදු තථාගත ශ්‍රාවක **අරියා** - ආර්ය යයි කියනු ලැබේ. මේ ආර්යයන්ගේ වංශය - අරිය වංසය වේ. මෙයින් පෙර කල්ප ලක්ෂයක් අධික වූ සාර අසංඛ්‍යයට මත්තෙහි තණ්හංකර මේධංකර සරණංකර දීපංකර යයි සතර බුදු කෙනෙක් උපන්හ. උන්වහන්සේලා ආර්යයෝය. ඒ ආර්යන්ගේ වංසය අරියවංස වේ. ඒ බුදුවරුන්ගේ පිරිනිවීමෙන් එක් අසංඛයක් ඉක්මී කොණ්ඩඤ්ඤ නම් බුදුවරයා උපන්හ... මේ කල්පයෙහි කකුසඳ කෝණාගම කාශ්‍යප ගෞතම යයි සතර බුදු කෙනෙක් උපන්හ. ඒ ආර්යයන්ගේ වංශය යයි අරියවංස වේ.
තවද අතීත අනාගත වර්තමාන සියළු බුදු පසේ බුදු බුද්ධ ශ්‍රාවක ආර්යන්ගේ වංශය අරිය වංස වේ. **අග්ගඤ්ඤ** - ඒ මේ උන්වහන්සේලා අග්‍ර වංස යයි දත යුතුය.
**පොරාණා** - දැන් උපන් අය නොවේ. **අසංකිණ්ණා** - සංකීර්ණ නොවූ. ඉවත් නොකළ. **අසංකිණ්නා පුබ්බා** - අතීත බුදුවරුන් විසින් සංකීර්න නොවූ විරූ. මේවායින් කුමක්ද? ඉවත් නොකළ විරූ **න සංකීයන්ති** - දැනුදු ඉවත් නොකරයි. **න සංකීයිස්සන්ති** අනාගත බුදුවරුන් විසින් ද ඉවත් නොකරන්නාහ. ලෝකයෙහි යම් විද්වත් ශ්‍රමණ බ්‍රාහ්මණයෝ වෙත්ද? ඔවුන් විසින් නින්දා නොකළ නො ගරහන ලදී.
**සන්තුට්ඨා හොති** - ප්‍රත්‍ය සන්තෝෂ වශනේ සන්තෝෂ වූයේ වේ. **ඉතරීතරෙන චීවරෙන** - මහත් සිනිඳු රළු ප්‍රණීත ස්ථිර ජීර්ණ (දිරූ) යම්කිසිවක් ලැබූ පරිද්දෙන් සන්තෝෂ වේ යන අර්ථය වේ. සිවුරෙහි, යථාලාභ සන්තෝෂ, යථාබලසන්තෝස, යථා සාරුප්ප සන්තෝෂ යයි සන්තෝෂ තුනකි. පිණ්ඩපාතාදියෙහි ද මෙම නයම වේ. ඒවායේ විස්තර කථා සාමඤ්ඤඵලයෙහි කියන ලද නයින් දත යුතුය. මෙසේ මේ සන්තෝෂ තුන සඳහා සන්තෝෂ වූයේ වේ. මෙහි සිවුරෙහි යයි දත යුතුය.
සිවුර දතයුතුය. සිවුරු ක්ෂේත්‍රය දතයුතුය. පංසුකූලය දතයුතුය. චීවර සන්තෝෂය දත යුතුය. චීවර සංයුත්ත වූ ධුතංග දත යුතුය. සිවුරු දත යුතු යයි බොමාදි සිවුරු සය. දුකුලානි. අනුලෝම සය ද දතයුතුය. මේ දොළොස කැප සිවුරුය. කුස චීවර වාක චීවර ඵලක විවර කේසකම්බල වාලකම්බල පොත්ථක චම්ම උලූක පක්ඛ රුක්ඛ දුස්ස ලතා දුස්ස ඵරක දුස්ස කදලි දුස්ස වෙළු දුස්ස මේ ආදිය අකැප සිවුරුය. චීවර ඛෙත්තං යනු සංඝයාගෙන් හෝ ගණයාගෙන් හෝ ඥාතීන්ගෙන් හෝ මිත්‍රයන්ගෙන් හෝ තමාගේ ධනයෙන් හෝ පංසකූලයෙන් දැයි මෙසේ උපදින ක්‍ෂේත්‍ර හයකි. මාතෘකා අටක් වශයෙන් ක්‍ෂේත්‍ර අටක් යයි දත යුතුය. **පංසකූලං** - සොසාණික, පාපණික (වෙළෙන්දාගෙන්) රථිය (වීථිය) කසල ගොඩ, නහන තොට. තීර්ථය, ගතපච්චාගතය, ගින්නෙන් දැමුණු ගවයින් කෑ වේයන් කෑ මීයන් කෑ කෙළවර සිදුණු. වාටි නැති කොඩියෙන් ගෙනා, ථූපයෙහි වූ මහණ සිවුරු මුහුදෙහි වු අභිෂේකයට ගත්, පාරේ ඇති, සුළඟින් ගෙනා දෙවියන් දුන් විසිතුන් වූ පසුල් සිවුරු දත යුතුය.
මෙහි සොත්ථිය යනු ගැබ්මල පිස දැමූ. ගතපච්චාගත යනු මළසිරුර ඔතා සොහොනට දමා ගෙන ආ. ධජාහටං කොඩි ඔසවා හැරදැමූ, ථූපං සුඹසෙහි පිදු සිවුරු.
**චීවර සන්තොසො** - විසි සිවුරු සන්තෝෂය. සිවුරෙහි විතක්ක සන්තෝෂය, ගමන සන්තෝෂය, සොයන සන්තෝෂය, ප්‍රතිලාභ සන්තෝෂය, පිළිගන්න සන්තෝෂය, ලොල්බව දුරුකරන සන්තෝෂය, යථාලාභ සන්තෝෂය, යථාබල සන්තෝෂය, යථා සාරුප්ප සන්තෝෂය, උදක සන්තෝෂය, සෝදන සන්තෝෂය කරණ සන්තෝෂය, පරිමාණ සන්තෝෂය, සුත්ත සන්තෝෂය, මහන සන්තෝෂය, රඳන් කරන සන්තෝෂය, කප්බින්දු තබන සන්තෝෂ්‍ය,
එහි සාටකයක් කැමතිවන භික්ෂුව විසින් තෙමසක් නිබද්ධ වාසව වැස එක් මසක් පමණක් සිතීම වටී. හෙතෙම පවරා සිවුරු මාසයෙහි සිවුර කරයි. පංසුකූලිකයා අඩමසකින් කරයි. මෙසේ අඩමසක් පමණ සිතන විතක්කන සන්තෝෂය. විතක්කන සතෝෂයෙන් සන්තෝෂ වන භික්ෂුව විසින් පාචීන ඛණ්ඩ රාජියෙහි වෙසෙන පංසුකූලික තෙරුන් හා සමාන විය යුතුය.
තෙරුන් වහන්සේ වනාහි සෑගිරි පව් වෙහෙරෙහි චේතිය වැඳ සිතූහ. මගේ සිවුර දිරා ඇත. බොහෝ දෙනා වසන තැනින් ලබන්නෙමි. හෙතෙම මහා විහාරයට ගොස් සඟතෙර දැක වසන තැන අසා එහි වැඩ දෙවන දවසේ සිවුර ගෙන පැමිණි තෙරුන් වැන්දේය. තෙරුන් වහන්සේ ඇවැත්නි කිමදැයි ඇසූහ. ස්වාමීනි ගම්දොරට යන්නෙමි. ඇවැත්නි මමත් එන්නෙමි. හොඳයි ස්වාමීනියි යන්නේ මහාබෝධි දොර කොටුවෙහි සිට පින්වතුන් වසන තැන මනාප දෙයක් ලබන්නෙමි යයි සිතා මගේ සිතිවිල්ල වැරදි යයි එහිම නැවතුනේය. දෙවන දින අම්බණගහන සමීපයෙන්. ඊළඟ දිනයේ මහා සෑයේ උතුරු දොරටුවෙන්. එසේ නැවතී සතරවන දිනයෙහි තෙරුන් සමීපයට පැමිණියේය. තෙරුන් වහන්සේ මේ භික්ෂුවගේ සිතිවිල්ල පිරිසිදු නොවන්නේ යයි සිවුර ගෙන ඔහු සමග ප්‍රශ්න අසමින් ගමට පිවිසියේය. එහි රාත්‍රියේ එක් මිනිසෙක් මල පලිබෝධයෙන් වස්ත්‍රයෙහිම මලපහ කොට එය කහලගොඩට දැම්මේය. පංසුකූලික භික්ෂුව එය නිල් මැස්සන් ගැවසී සිටිනු දැක ඇඳිලි බැන්දේය. මහතෙරුන් වහන්සේ සැවැත්නි කිම කහලගොඩට වැඳගෙන. ස්වාමීනි කහලගොඩට වඳිනවා නොවේ. මාගේ පිය දසබලයන් වහන්සේට වඳිමි. පුණ්ණ දාසියගේ සිරුර වසා හැරදමන ලද පංසුකූලය තුඹස මත ප්‍රාණීන් (වේයන්) ඉවත්කර සොහොනින් ගන්නා විසින් දුෂ්කර කාර්යයක් කරන ලදී. ස්වාමීනි, මහතෙරුන් වහන්සේ පිරිසිදු සිතිවිලි ඇති පංසුකූලික භික්ෂුවකැයි සිතූහ. පංසුකූලික තෙරුන් වහන්සේ ද ඒ ස්ථානයෙහිම සිට විදසුන් වඩා බලයට පැමිණ ඒ වස්ත්‍රය ගෙන සිවුරක් කොට පොරවා පාචීනඛණ්ඩ රාජියට ගොස් අග්‍රඵලය වූ රහත් බවට පැමිණියහ.
සිවුරු සඳහා යන්නාට වනාහි කොහෙන් ලබන්නෙමිදැයි නොසිතා කමටහන් හිසින්ම ගමන ගමන සන්තොෂ නමි.
සොයන්නාට වනාහි යම් කෙනෙකුන් සමග නොසොයා ලජ්ජි පියසීලි භික්ෂුවගෙන් සෙවීම පරියේසන සන්තෝෂ නමි.
මෙසේ සොයන්නාට ගෙනෙනු ලබන සිවුරු දුරදීම දැක මෙය මනාප වන්නේය මෙය අමනාප යයි මෙසේ නොසිතා රළු සියුම් ආදි ලැබූ පරිද්දෙන්ම සන්තෝෂය යථාලාභ සන්තෝෂ නමි.
මෙසේ ලැබූ දෙය ගන්නාට මෙපමණක් දුප්පට වන්නේය. මෙපමණක් එක්පට වන්නේය. තමාට ප්‍රමාණවත් තරමින් සන්තෝෂය පිළිගැන්ම පටිග්ගහණ සන්තෝෂ නමි.
සිවුර සොයන්නාට වනාහි අසවල් ගෙදරින් මනාප ලැබෙන්නේ යයි නොසිතා දොර පිළිවෙළින් හැසිරිම ලොලුප්ප විවජ්ජන නම් වේ.
රළු ප්‍රණීත යමකින් යැපීමට හැකි ලද දෙයකින් යැපීම යථාලාභ සන්තොස නමි.
තමාගේ ශක්තිය දැන යැපීමට හැකි දෙයකින් යැපීම යථාබල සන්තෝෂ නමි.
මනාපය අනෙකෙකුට දී තමා යම්කිසිවකින් යැපීම යථා සාරුප්ප සන්තෝස නමි.
එහි ජලය මනාප අමනාප කොහේදැයි නොසලකා දෝවනය කිරීමට උපකාර ජලයකින් සේදීම උදක සන්තෝෂය නමි. පඬු පැහැති මැටි ගුරුගල් වැනි මැටි දිරූ කොල රසය කිලිටි වූ ජලය දුරු කිරීමට වටී.
සෝදන්නා මුගුරු ආදියෙන් නොකළඹා සේදීම ධෝවන සන්තෝෂය නමි. එසේ අසුද්ධ කොල බැහැර කොට උනු ජලයෙන් සේදීම වටී.
මෙසේ සෝදා කරන්නාට මෙය ගොරෝසුය මෙය සියුම් යි වෙනස් නොකොට ප්‍රමාණවත් ගැනීමෙන් කරනය කරණ සන්තෝස නමි.
ත්‍රිමණ්ඩලය වැසෙන පමණට කිරිම පරිමාන සන්තෝෂ නමි.
සිවුරු කිරීම සඳහා මනාප නූල් සොයමියි නොහැසිර විදී ආදියෙහි හෝ දේවස්ථානයෙහි හෝ ගෙන පාමුල තැබූ යම්කිසි දේව සූත්‍රයක් ගෙන කිරීම සුත්ත සන්තෝස නමි.
දිග මැනීම් කාලයෙහි අඟලක් පමණ සත්වරක් විද මෙසේ කරන්නාට සහාය භික්ෂුවක් නොමැති නම් ඔහුට වත් භේදයක් නොවේ නම් දෑගුලක් පමණ සත්වරක් විදිය යුතුය. මෙසේ කරන්නාට මාර්ගයෙහි යන්නා ද සහාය විය යුතුය. ඔහුට වත් භේදයක් නොවේ නම් මෙය සිම්බත සන්තෝසය නමි.
රඳන්නහු විසින් කාලකච්ඡාදිය සොයමින් නොහැසිරිය යුතුය. සෝම හෝ රිටිසුඹුළු හෝ ගෙන හැර දැමූ රඳන් හෝ භික්ෂුන් පිස හැරදැමූ කසට හෝ ගෙන රඳන් (පෙවීම) කල යුතුය. මෙය රජන සන්තෝෂය වේ.
නිල්මඩ කාලසාම ආදි යම්කිසිවක් ගෙන ඇතුපිටේ සිටින්නාට පෙනෙන පරිදි කැප කිරීම කප්පාස සන්තෝස නමි.
[need trans]
වස්ත්‍රයක් ලැබ නූල් හෝ ඉදිකටුවක් හෝ මහන්නෙකු නොලබන්නා විසින් තැබීමට වටී. ලබන්නහු විසින් නොවටී. අන්තේවාසිකාදීන්ට දෙනු කැමැති වේ නම් නොතබා එනතුරු තැබිමට වටී. පැමිණි වහා දිය යුතුය. දීමට නොහැකි වුවහු විසින් අධිට්ඨාන කළයුතුය. අනිත් සිවුරක් ඇති කල්හි ඇතිරීමට ද අදිට්ඨානය කිරිමට වටී. අදිටන් නොකෙළේ සන්නිධි වේ. අදිටන් කළ කල්හි සන්නිධි නොවේ යයි මහා සිව තෙර කීය. මෙය සන්නිධි පරිවජ්ජන සන්තොෂ නමි.
විසඳන්නහු විසින් මුහුණ බලා තීරණ නොදිය යුතුය. සාරාණිය ධර්මයෙහි පිහිටා විසඳිය යුතුය. මෙය විස්සජජන සන්තෝස නමි.
චීවරය සම්බන්ධ ධුතංග නමි පංසුකූලිකංග මෙන්ම තෙචීවරිකංගය ද වේ. ඒවායේ විස්තර කථා විසුද්ධි මග්ගයෙහි ආවේය. මෙසේ චීවර සන්තෝෂ මහා අරියවංස පුරන භික්ෂුව මේ ධුතංග දෙක පුරයි. රකියි. මෙය රකින්නේ චීවර සන්තෝෂ මහා අරියවංසයෙන් සතුටු වේ.
**වණ්ණාවාදී** - කෙනෙක් සතුටු වෙති. සන්තෝෂ වූවහුගේ වර්ණනාව නොකියයි. කෙනෙක් සතුටු නොවෙති. සන්තෝෂ වූවහුගේ වර්ණනාව කියයි. ඔහු දැක්වීමට ඉතරීතර චීවර සන්තෝෂ වූවහුද වණ්ණවාදි යයි කියන ලදී.
**අනෙසනං** - දූතයන් යැවීම ගමනා ගමන යෝග භේද විවිධ අනේසන වේ. **අප්පතිරූපං** - අයුත්ත. **අලද්ධංච** - නොලැබ. එක් කෙනෙක් සිවුරු කෙසේ ලබන්නෙම්දැයි පින්වත් භික්ෂූන් සමග එකතුව කුහකකම් කරන්නේ උත්‍රාස කරයි. සන්තෝෂ භික්ෂුව මෙසේ නොලද සිවුරට උත්‍රාස නොකරයි. **ලද්ධා ච** - දැහැමින් සෙමින් ලැබ. **අගථිතො** - දුරුකළ ලෝබ බැඳුම් ඇත්තා. **අමුච්ඡිතො** - අධිමාත්‍ර තෘෂ්ණාවෙන් මූර්ඡාවට නොපැමිණි තැනැත්තා. **අනජඣපන්නො** තෘෂ්ණාවෙන් යුක්ත නොවූ. **ආදීනව දස්සාවි** - අනේසන ආපත්තිය ද ගථිත පරිභොගයෙහි ද ආදීනව දකින්නේ. **නිස්සරණ පඤ්ඤොති** - යම්තාක් සීත වලක්වනු පිණිස යයි කියන ලද නිස්සරණ දන්නේ.
**ඉතරීතර චීවර සන්තුට්ඨියා** - යම්කිසි චීවර සතෝෂයෙන්. **නෙවත්තානං උක්කංසෙති** - මම වනාහි පංසුකූලිකයෙක්මි මවිසින් උපසම්පදා මාලයෙහිම පංසුකූලික අංගය ගන්නා ලදී. මා හා සමාන කවරෙක් සිටීදැයි තමා උසස් කොට නොසලකන ලදී. **න පරං වම්භෙති** - මේ අනිත් භික්ෂූහු පංසුකූලිකංගිකයෝ නොවෙති. පංසුකූල මාත්‍රයක්වත් ඔවුන්ට නැත. මෙසේ අනුන් පහත් කර නො සලකති. **යො හි තත්ථ දක්ඛො** - යමෙක් ඒ චීවර සන්තෝෂ වණ්ණ වාදිතයෙහි දක්ෂ වූයේ ව්‍යාකත වූයේ. **අනලසො** - නිතර ක්‍රියාවෙහි අලස නොවූයේ. **සම්පජානො පතිස්සතො** - දන්නේ ප්‍රඥාවෙන්ද සිහියෙන් ද යුක්ත වූයේ. **අරියවංසෙ ඨිතො** - අරියවංසයෙහි පිහිටියේ.
**ඉතරීතර පිණ්ඩපාතෙන ච** - යම්කිසි පිණ්ඩපාතයකින්. මෙහි පිණ්ඩපාතය දත යුතුය. පිණ්ඩපාත ක්‍ෂේත්‍රය දත යුතුය. පිණ්ඩපාත සන්තොසය දත යුතුය. පිණ්ඩපාත පටිසංයුත්ත වූ ධුතංගය දත යුතුය. එහි පිණ්ඩපාතය නම් බත්, පිට්ටු අග්ගලා, මත්‍යමාංස, කිරි දී ගිතෙල් වෙඬරු මෝරු තෙල් මී පැණි, උක්පැණි කැඳ කෑ යුතු, ලෙවිය යුතු (ලෙහනීය) මිදුණු කිරි ආදිය. සොළොසය.
පිණ්ඩපාත ක්ෂෙත්‍රය. සංඝභත්ත, උද්දෙස භත්ත, නිමන්තණය, සලාක භත්ත, පක්ඛිකය, උපොසථිකය, පාටිපදිකය, ආගන්තුක භත්ත, ගමික භත්ත, ගිලාන භත්ත, ගිලානුපට්ඨාන භත්ත, ධුරභත්ත, කුටි භත්ත, වාරභත්ත, විහාර භත්ත පසළොස පිණ්ඩපාත ක්ෂේත්‍ර වේ.
පිණ්ඩපාත සන්තොෂය නම් පිණ්ඩපාතයෙහි විතක්ක සන්තොස්ස, ගමන සන්තෝසය, සොයන සන්තෝෂය, ප්‍රතිලාභ සන්තෝෂය, ප්‍රතිග්‍රහණ සන්තෝෂය, ප්‍රමාණය පිලිගන්න සන්තෝෂය, ලොල් බව දුරු කරන සන්තෝෂය, යථා ලාභ සන්තෝෂය, යථාබල සන්තෝෂය, යථා සාරුප්ප සන්තෝෂය, උපකාර සන්තෝෂය, පරිභෝග සන්තෝෂය, සන්නිධි දුරුකරන සන්තෝෂය, විස්සජ්ජන සන්තෝෂය යයි පසළොස් සන්තොස වේ.
එහි යම් දක්‍ෂ භික්ෂුවක් මුව දොවා සිතයි. පිණ්ඩපාතික විසින් ගණයා සමග හැසිරෙන්නේ, සවස තෙර උවටැන් කාලයෙහි ම කොතැනට පිඬු සිඟා යන්නෙමිදැයි ස්වාමීනි අසවල් ගමට යයි මෙපමණක් සිතා ඉන් පසු නොසිතිය යුතුය. එක් චාරිකාවකින් විතක්ක මාලයෙහි සිට සිතිය යුතුය. එතැන් පටන් සිතන්නා අරියවංසයෙන් චුත වී පරිබාහිර වේ. මෙය විතක්ක සන්තෝෂය වේ.
පිඬු පිණිස පිවිසෙන්නා වනාහි කොහෙන් ලබන්නෙමිදැයි නොසිතා කමටහන් හිසින් යා යුතුය. මෙය ගමන සන්තෝස නමි.
සොයන්නා විසින් එහෙන් හෝ මෙහෙන් හෝ නොගෙන ලජ්ජාව පියසීලිකම නොගෙන සෙවිය යුතුය. මෙය පරියේසන සන්තෝස නමි.
දුරසිට ගෙන එනු දැක මෙය මනාපය මෙය අමනාපයයි සිතක් නූපදවිය යුතුය. මෙය පටිලාබ සන්තෝස නමි.
මෙය මනාපයෙන් ගන්නෙමි මෙය මනාපයෙන් නො ගන්නෙමියි නොසිතා යැපෙන පමණක් ගතයුතුය.
දෙය්‍ය ධර්මය දායකයා බොහෝ දීමට කැමති නොවේ. ස්වල්පයක් ගත යුතුය. දෙය්‍ය ධර්මය දායකයෝ බොහෝ දීමට කැමති වෙති. ප්‍රමාණයෙන් ගත යුතුය. පිළිගැනීමෙහි පමණ නොදන්නා මිනිසුන්ගේ ප්‍රසාදය නැති කරයි. ශ්‍රද්ධාවෙන් දුන් දෙය විනාශ කරයි. සාසන පටිපදාව නොකරයි. වැදූ මවගේ ද සිත ගැනීමට නොහැකි වේ. මෙසේ පමණ දැනම පිළිගත යුතුය. මෙය පමණ දැන පිළිගැනීමේ සන්තෝෂයයි.
ධනවත් කුලවලටම නොගොස් ගෙපිළිවෙළින් යා යුතුය. මෙය ලොව දුරුකරන සන්තෝස නමි. යථාලාම සන්තෝස ආදිය සිවුරෙහි කී නයින් වේ.
පිණ්ඩපාතය වළඳා මහණ දම පාලනය කර ගන්නෙමියි මෙසේ උපකාරය සිතා වැළඳීම උපකාර සන්තෝස නමි.
පාත්‍රය පුරවා ගෙන එන ලද්ද නොගත යුතුය. අනුපසම්පන්නයෙකු ඇත්නම් ඔහු ලවා ගන්නවා ගත යුතුය. නොමැති නම් අස්කරවා පිළිගැනීමට සුදුසු තරම් පිළිගත යුතුය. මෙය ප්‍රමාණ සන්තෝස නමි.
කුසගින්න විනෝදනය සඳහා මෙය මෙහි නිස්සරණ යයි මෙසේ වැළඳීම පරිභොග සන්තෝස නමි.
අරන් තබා පසුව නොවැළඳිය යුතුය. මෙය සන්නිධි පරිවජ්ජන සන්තෝස නමි.
මුහුණ නොබලා සාරාණීය ධර්මයෙහි සිට විසඳිය යුතුය. මෙය විස්සජ්ජන සන්තෝස නමි.
පිණ්ඩපාතය සමග යුක්ත ධුතංග පහකි. පිණ්ඩපාතිකාංග, සපදාන චාරිකංග එකාසනිකංග, පත්තපිණ්ඩිකංග, බලුපච්ඡාභත්තිකංග ඒවායේ විස්තර කථා විසුද්ධි මග්ගයෙහි කියන ලදී. මෙසේ පිණ්ඩපාත සන්තෝස මහා අරියවංසය පුරණ භික්ෂුව මේ ධුතංග පහ රකියි. මේවා රකින්නේ පිණ්ඩපාත සන්තෝස මහා අරිය වංසයේ සතුටු වූයේ වේ. වණ්ණවාදිය කී නයින් ම දත යුතුය.
**සෙනාසනෙන** - මෙහි සෙනසුන දත යුතුය. සෙනසුන් ක්‍ෂේත්‍රය දතයුතුය. සෙනසුන් සන්තෝසය දත යුතුය. සෙනසුන් යුතු දුහඟ දත යුතුය. එහි සේනාංසන යනු ඇඳ පුටු පාපිසි කොට්ට විහාර, අඩ්ඪයෝග, පාසාද, හම්මිය, ගුහා. ලෙන අට්ටො, මල, වෙලුගුම්බ, රුක්ඛමූල භික්ෂුව කැමතිවන තැනක. මේ පසළොස සේනාසන වේ.
ඛෙත්ත නම් සංඝයාගෙන් හෝ ගණයාගෙන් හෝ ඤාතීන්ගෙන් හෝ මිත්‍රයන්ගෙන් හෝ තමාගේ ධනයෙන් හෝ පංසුකූලයේ යයි ක්ෂේත්‍ර සයකි.
සේනාසන සන්තෝෂ නම් සේනාසනයෙහි විතක්ක සන්තෝෂාදිය පසළොස් සන්තෝසය. ඒවා පිණ්ඩපාතයෙහි කී නයින් දත යුතුය. සේනාසන පටිසංයුත්ත නම් ධුතංග පහය. ආරඤ්ඤකංග, රුක්ඛමූලිකං අබ්හොකාසිකංග, සෝසානිකංග, යථා සන්තතිකංගය, ඒ ඒවායේ විස්තර කථා විසුද්ධි මග්ගයෙහි කියන ලදී. මෙසේ සේනාසන සන්තෝස මහා අරියවංසය පුරන භික්ෂුව මේ දුහඟ පස රකියි. මේවා රකින්නේ සෙනාසන සන්තොස අරියවංසෙන සතුටු වේ.
ගිලාන පච්චය පිණ්ඩපාතයෙහිම පිවිසයේ එහි යථාලාභ යථාබල යථා සරුප්ප සන්තෝසයෙන් ම සන්තෝස විය යුතුය. නෙසජ්ජිකංගය භාවනාවට ඇළුණු අරියවංසය භජනය කරයි. එය කියන ලදී. .
මෙසේ ආයුෂ්මත් ධම්ම සේනාපති සාරිපුත්ත මහරහතන් වහන්සේ පෘථිවිය දිග හැරෙන්නාක් මෙන් සාගර කුස පුරවන්නා සේ අහස පුළුල්වන්නා සේ ද පළමුව චීවර සන්තෝෂ අරියවංස කියා සඳ නංවන්නා සේ හිරු උල්ලංඝනය කරන්නාක් මෙන් ද දෙවනුව පිණ්ඩපාත සන්තෝෂය කියා මහමෙර ඔසවන්නා සේ ද තෙවනුව සේනාසන සන්තෝෂ අරියවංස කියා දැන් දහසක් නයින් ප්‍රතිමණ්ඩිත සතරවනුව භාවනාරාම අරියවංස කීමට නැවත “ආවුසො, භික්ඛු” පහාණාරාම හොති” යන දේශනාව අරඹති.
එහි ආරමනං ආරාම වේ. ඇලීම ඇතිවේ යන අර්ථයයි. පංචවිධ ප්‍රහාණ ආරාම ඔහුට යයි පහාණාරාම වේ. කාමච්ඡන්දය දුරු කරන්නේ ප්‍රිය වේ. නෙක්ඛම්ම වඩන්නේ ප්‍රිය වේ. ව්‍යාපාදය දුරු කරන්නේ ප්‍රිය වේ. සියළු කෙලෙස් දුරු කරන්නේ පිය වේ. අරහත්ත මාර්ගය වඩන්නේ ප්‍රිය වේ. මෙසේ ප්‍රහාණයෙහි ප්‍රිය වන්නේ පහාණ රත වේ. කියන ලද නයින්ම භාවනාව මොහුට ආරාම වෙනුයි - භාවනාරාම වේ. භාවනාවෙහි ප්‍රිය වුයේ - භාවනාරත වේ.
මේ සතර අරියවංසයෙහි පළමු තැනින් තෙළෙස් ධුතාංගවල සිව්පසය සන්තෝෂ වශයෙන් සියළු විනය පිටකය කියන ලද්දේ වේ. භාවනාරාමයෙන් අවශේෂ පිටක දෙක. මේ භාවනාරාමය අරියවංසය කියන භික්ෂුව විසින් පටිසම්භිදා මාර්ගයෙහි නෙක්ඛම්ම පෙළ කිව යුතුය. දීඝනිකායෙහි දසුත්තර සූත්‍රාන්ත පරියායෙන් කිව යුතුය. මජජ්ඣිම නිකායෙහි සතිපට්ඨාන සූත්‍රාන්ත පරියායෙන් කිව යුතුය. අභිධර්මයෙහි නිද්දෙස පරියායෙන් කිව යුතුය.
එහි පටිසම්භිදා මාර්ගයෙහි නෙක්ඛම්ම පෙළ යනු “සො නෙකඛම්මං භාවෙන්තො” හේ නෙකඛම්මය වඩන්නේ ප්‍රිය වේ. කාමච්ඡන්දය දුරු කරන්නේ ප්‍රිය වේ. අව්‍යපාදං.....ව්‍යාපාදය, ආලෝක සංඥා. ථීන මිද්ධ, අවික්ඛෙප උද්ධච්ච. ධම්ම වවත්ථාන විචිකිච්ඡා ඤාණ අවිජ්ජා පාමොජ්ජ අරති පංචනීවරණ ඉවත්කර ප්‍රථම ධ්‍යානය විතක්ක විචාර ඉවත්කර ද්විතීය ධ්‍යාන පිති තතියට්ඨාන සුඛ දුක්ඛ චතුර්ථ ධ්‍යාන. ආකාසානඤ්චායතන සමාපත්ති භාවෙන්තො ප්‍රිය වේ. ආකිඤචඤ්චායතන සංඥාව දුරු කරන්නේ ප්‍රිය වේ.
අනිත්‍යානුපස්සනාව වඩන්නේ ප්‍රිය වේ. නිත්‍ය සංඥාව දුරුකරන්නේ ප්‍රිය වේ. දුක්ඛානුපස්සනාව සුබ සංඥාව, අනත්තානුපස්සනාව ආත්ම සංඥාව නිබබිදානුපස්සනාව බැඳීම, විරාගානුපස්සනාව රාගය, නිරෝධානුපස්සනාව සමුදය, පටිනිස්සග්ගානුපස්සනාව ගැනීම, ඛයානුපස්සනාව ඝන සංඥාව, වයානුපස්සනාව රැස් කිරීම, විපරිනාමානුපස්සනාව ස්ථිර සංඥාව, අනිමිත්තානුපස්සනාව නිමිත්ත, අප්පනිහිතානුපස්සනාව ප්‍රාර්ථනාව, සුඤ්ඤතානුපස්සනාව අභිනිවෙසය අධිපඤ්ඤා ධම්ම විපස්සනාව සාරදා අනාභිනිවෙසය, යථාභූත ඤාණ දස්සනං සම්මොහ අභිනිවෙස්ස, ආදීනවානුපස්සනය ආලය අභිනිවෙසය, පටිසංඛානුපස්සනය අප්පටි සංඛාව, විවට්ටවානුපස්සනය සංයොග අභිනිවෙසය, සොතාපත්ති මග්ග සක්කාය ආදි කෙලෙස්, සකදාගාමී මග්ග ඔලාරික කෙලෙස්, අනාගාමිමග්ග අනු සහගත කෙලෙස් අරහත් මාර්ගය වඩන්නේ ප්‍රිය වේ. සියළු කෙලෙස් දුරු කරන්නේ ප්‍රිය වේ. මෙසේ පටිසම්භිදා මාර්ගයෙහි නෙක්ඛම්ම ධම්ම පෙළ කිවයුතුය.
දීඝනිකායෙහි දසුත්තර සූත්‍රානත පරියායෙන් එක් ධර්මයක් වඩන්නේ ප්‍රිය වේ. එක් ධර්මයක් දුරු කරන්නේ ප්‍රිය වේ... දස ධර්ම වඩන්නේ ප්‍රිය වේ. දස ධර්ම දුරු කරන්නේ ප්‍රිය වේ. එක ධර්මයක් වඩන්නේ ප්‍රිය වෙන්නේ කෙසේද? කායගතා සතිය මිහිර සමග මේ එක ධර්මය වඩන්නේ ප්‍රිය වේ. එක් ධර්මයක් දුරු කරදී ප්‍රිය වන්නේ කෙසේද? අසම්මානය මේ එකම ධර්මය දුරු කරන්නේ ප්‍රිය වේ. දෙකක කෙසේද?...දස ධර්මයක් භාවනා කරන්නේ පියවන්නේ කෙසේද? දස කසිණායතන, මේ දස දහම් වඩන්නේ ප්‍රිය වේ. දස දහම් දුරු කරද්දී ප්‍රිය වන්නේ කෙසේද? දස මිථ්‍යා වේ. මේ දස දහම් දුරු කරන්නේ ප්‍රිය වේ. මහණෙනි. මෙසේ භික්ෂුව භාවනාවට ඇළුණේ වේ.
මෙසේ දීඝනිකායෙහි (In CST located in MN) සතිපට්ඨාන සූත්‍රාන්ත පරියායෙන් ඒකායනා අයං භික්ඛවෙ... මහණෙනි. මේ ඒකායන.... යම්තාක් ඤාණය සඳහා පමණක්. සිහිය සඳහා පමණක් එකලා වාසය කරයි ලෝකයේ කිසිවක් අල්ලා නොගනී. මහණෙනි භික්ෂුව මෙසේ භාවනාවට ඇළුණේ වේ. භාවනාවට රතිය වේ ප්‍රහාණය ඇළුණේ වේ. ප්‍රහාණය රතිය වේ. මහණෙනි, නැවත ද භික්ෂුව යන්නේ යමියි දැනගනී....මහණෙනි, නැවත භික්ෂුව සොහොනෙහි හැර දමන ලද කුණු වූ සුණු බවට පත් වූ ශරීරය යම්සේ බලන්නේය. තම කයද ලංකර බලයි. මේ කය ද මේ ධර්ම ස්වභාවය වේ. මෙසේ වන්නේය මෙය නො ඉක්ම වූයේය. මෙසේ අජඣත්ත හෝ කයෙහි කය අනුව බලන්නේ වාසය කරයි. මහණෙනි. මෙසේ ද භික්ෂුව භාවනා රාම වේ. මෙසේ මජ්ඣිම නිකායෙහි සතිපට්ඨා සූත්‍රාන්ත පරියායෙන් කිව යුතුය.
අබිධර්මයෙහි නිද්දෙස පරියායෙන් කිවයුතුය. සියළු සංඛත ධර්මයන් අනිත්‍ය වශයෙන් දුක් වශයෙන් රෝග වශයෙන් ගඩු වශයෙන්.....සංකෙලශ ධර්ම වශයෙන් බලන්නේ ප්‍රිය වේ. මෙසේ මහණෙනි, භික්ෂුව භාවනාරාම වේ. මෙසේ නිදෙදස පරියායෙන් කිව යුතුය.
**නෙව අත්තානං උක්කංසෙති** - අදට මවිසින් වර්ෂ හැටක් හෝ හැත්තෑවක් හෝ අනිත්‍ය දුක්ඛ අනත්ත විපස්සනා භාවනා කරන්නට වෙලා. කෝ මං වගේ කෙනෙක් ඉන්නවද? මෙසේ අත්තුක්කංසනය නොකරයි. **න පරං වම්හෙති -** අනිත්‍ය දුක්ඛ විපස්සනා මාත්‍රයක්වත් නැත. ඇයි මේ අය කමටහන් අතහැර හැසිරෙන්නෙ මෙසේ පරවම්භනය නොකරයි. සෙස්ස කියන ලද සේය.
**පධානාති** - උතුම් වීර්ය, සංවරප්පධානං - චක්ඛු ආදිය සංවරණය සඳහා උපන් වීය. **පහානප්පධානං** - කාම සිතිවිලි ප්‍රහාණය සඳහා උපන් වීර්ය. **අනුරක්ඛණප්පධානං** - සමාධි නිමිත්තා රකින්නාට උපන් වීර්ය.
**විවෙකනිස්සිතං** - ආදියෙහි විවෙක විරාග නිරෝධ තුනම නිවණට නම් වේ. නිර්වාණය උපධි විවෙක බැවින් **විවෙක** - වේ. ඊට පැමිණ රාගාදිය විරජ්ජණය වේ යයි **විරාග** - වේ. නිරුද්ධ වේ යයි. **නිරොධො** - වේ. එහෙයින් විවෙකනිස්සිතං ආදියෙහි අරමුණු වශයෙන් හෝ අවබෝධ කිරිමේ වශයෙන් හෝ නිර්වාණය නිශ්‍රිතයය අර්ථ වේ. **වොස්සග්ග පරිනාමි** - මෙහි වොස්සග්ග දෙකකි, පරිත්‍යාග වොස්සග්ග, ප්‍රස්කන්ධන (පැනයෑම) වොස්සග්ග ද යනුවෙනි. (වොස්සග්ග යනු අතහැරීමය) විපස්සනාවෙහි තදඞග වශයෙන් ක්ලේශයන් ද ස්කන්ධයන් ද අත්හරී යනු **පරිච්චාග වොස්සංග** - වේ. මාර්ගය අරමුණු වශයෙන් නිර්වාණය ලුහුබඳී යයි **පරිච්චාග වොස්සග්ග** - වේ. එහෙයින් වොස්සග්ග පරිණාමාං වේ. සත්ව සම්බොජ්ඣංගය මනා සේ භාවිත කරන්නේ වොස්සග්ගය අත්හැරීම සඳහා) නැමේ. විපස්සනා භාවනාවට ද මාර්ග භාවනාවට ද පැමිණේ. මෙසේ ඔහු වඩන්නේ යයි මෙහි අර්ථය වේ. සෙසු පදවල ද මෙම නයම වේ.
**භද්‍දිකං** - ලදදේ. **සමාධිනිමිත්තං** - අට්ඨි සඤ්ඤාදි වශයෙන් ලැබූ සමාධිය. අනුරක්ඛති සමාධියෙන් පිරිපුන් ධර්මයෙහි රා දොස් මෝ පිරිසිදු කරමින් රකියි. මෙහිද අට්ඨි සඤ්ඤා අධික වූ සඤ්ඤා පහම කියන ලදී. මේ ස්ථානයෙහි වනාහි දස අසුභ විස්තර කොට කිව යුතුය. ඒවායේ විස්තර විසුද්ධි මාර්ගයෙහි කියන ලද්දේමය.
**ධම්මෙ ඤාණං** - ඒක ප්‍රතිවේධ වශයෙන් චතුරාර්ය සත්‍ය ධර්ම ඥානය. චතුරාර්ය සත්‍ය තුළ නිරෝධ සත්‍ය ධර්මයේ ඤාණය ද කීහ. එහි ධර්මේ ඤාණය කුමක්ද? සතර මාර්ගයෙහි සතර පලයෙහි ඤාණයයි. සිව්සස් පස් විකන්නේ දැක දැන් මෙන්ම අතීතයෙහි ද අනාගතයෙහි ද මේ පංචස්කන්ධයම දුක්ඛ සත්‍ය මේ තෘෂ්ණාවම සමුදය සත්‍යය මේ නිරෝධයම නිරෝධ සත්‍යය මේ මාර්ගයම මාර්ග සත්‍යය වේ. මෙසේ ඔහුගේ ඤාණයට අනුගත වූ ඤාණය එයින් කීහ. හේ මෙ දහමින් දැන ගන්නා ලද දකින ලද පැමිණෙන ලද අවබෝද කරගන්නා ලද බැස ගන්නා ලද අතීත අනාගතයෙන් යමක් පමුණුවයි. **පරිච්ඡෙදෙඤාණං **- අනුන්ගේ සිත් පිරිසිඳින ඤාණය. යම්සේ කීහ. එහි පරිච්ඡෙදෙ ඤාණය කවරේද? මෙහි භික්ෂුව පර සත්වයන්ගේ පරපුද්ගලයන්ගේ සිතින් සිත වෙන්කොට දැනගනී. විස්තර කළයුතුය. මේ ඤාණ තුන හැර අවසේස ඒවා සම්මුති ඤාණ වේ. කීහ. එහි සම්මුති ඤාණය කවරේද? ධර්ම ඤාණය හැර, අන්වය ඤාණය හැර පරිච්ඡෙදෙ ඤාණය හැර අවසේසය සම්මුති ඤාණ වේ.
දුක්ඛයේ ඤාණාදියෙන් රහත් බවට පමුණුවා එක් භික්ෂුවකට නිගමනයට චතුසච්ච කමටහන් කියන ලදී. එහි සත්‍ය දෙකක් වට්ට නිශිතය. සත්‍ය දෙකක් විවට නිශ්‍රිතය. අහිනිවේශය වට්ටයෙහිය. විවට්ටයෙහි නොවේ. සත්‍ය දෙකෙහි පරියත්තිය ආචාර්යවරයා සමීපයෙහි උගෙන කර්ම කරයි. සත්‍ය දෙකෙහි ඉගණිම ප්‍රශ්න කිරීම ඇසීම දැරීම විමසීම ප්‍රතිවේධය වටී. සවණ පටිවෙධ දෙක කෘත්‍ය ගුණ වශයෙන් පිළිවිදියි. එකක් අරමුණ වශයෙන් සත්‍ය දෙක දැකීමට දුෂ්කර නිසා ගැඹුරුය. දෙකක් ගැඹුරු නිසා දැකීමට අපහසුය.
**සොතාපත්තියඞගානි** - සොතාපත්තියේ අංග. සෝවාන් මග ලැබීමට කරුණු යන අර්ථයයි. සප්පුරිස සංසෙවා - බුද්ධාදි සත්පුරුෂයන් වෙත එළඹ ඇසුර. **සද්ධම්ම සවණං** - සත්පාය ත්‍රිපිටක ධර්මය ශ්‍රවණය, **යොනිසො මනසිකාරො** - අනිත්‍යදි වශයෙන් මෙනෙහි කිරීම. **ධම්මානු ධම්ම පටිපත්ති** - ලෝකෝත්තර ධර්මයේ අනුධර්මය වූ පූර්වභාග ප්‍රතිපත්තිය පිළිපැදීම.
**අවෙච්චපසාදෙන** - අචල ප්‍රසාදයෙන්. “ඉතිපි සො භගවා” ආදිය විසුද්ධි මාර්ගයෙහි විස්තර කරන ලදී. ඵල ධාතු ආහාර චතුක්ක අර්ථ කියන ලදි. එහෙත් එහි රළු ප්‍රණීත වස්තු වශයෙන් ඕලාරික සියුම් බව දත යුතුය.
**විඤ්ඤාණට්ඨිතියො** - විඤ්ඤාණය මේවායෙහි ඇතැයි ආරම්මණ ඨිති වශයෙන් මෙය කියන ලදී. **රූපූපායං** - රූපය වෙත පැමිණ. පංච වෝකාර භවවල අභිසංඛාර විඤ්ඤාණය රූපස්කන්ධය නිසා පවතී. එය සඳහා මෙය කියන ලදී. **රූපාරම්මණං** - රූපයෙහි පිහිටා. **නන්දූප සෙවනං** - ලෝබ සහගත නන්දියෙන් යුත් **වුද්ධිං විරූළහිං වෙපුල්ලං ආපජ්ජති** - හැට හැත්තෑ වසක් මෙසේ පවතින්නේ මෙසේ පැමිණේ. වේදනා උපායාදියෙහි ද මෙම නයම වේ. මේ පද තුනෙන් චතුවෝකාර භවයෙහි අභිසංඛාර විඤ්ඤාණය කියන ලදී. එය දිවිතෙක් පැවැත්වීම් වශයෙන් වෘද්ධියට වැඩීමට විපුල බව පැමිණීම දත යුතුය. චතුක්ක වශයෙන් දේශනාවේ ආ බැවින් විඤ්ඤාණ උපායට නොකියනලදී. මෙසේ කියන්නේ මෙහි කම්ම විඤ්ඤාණය කෙසේද විපාක විඤ්ඤාණය කෙසේදැයි මුළාවන්ය. එනිසා නොකියන ලදී. අගති ගමන විස්තර කරන ලද්දේය.
**චීවරහෙතු** - එහි මනාප සිවුරක් ලබන්නෙමියි සිවුරු කරුණු උපදී. **ඉති භවා භව හෙතු** - මෙහි ඉති යනු නිදර්ශන අර්ථයෙහි නිපාතයෙකි. චීවරාදි හේතු සේ භවාභව හේතු යයි ද අර්ථය මෙහි භවාභව යනු ප්‍රණීත ප්‍රණීතතර වේ. තෙල් පැණි ආදිය අදහස් කෙරේ. මේ තෘෂ්ණා උපාදාන සතර ප්‍රහාණය සඳහා සතර අරියවංස පිළිවෙළින් දේසිත යයි දත යුතුය. පටිපදා චතුක්කය යට කියන ලදී. නො ඉවසීම් ආදියෙහි ප්‍රධාන කරන විට සීතාදි නඛ මතීති **අක්ඛමා** - වේ. බමතීති - **ඛමා**.
**ධම්මපදානි** - දහම් කොටස් **අනභිජඣා ධම්මපදං නම** - අලෝභය හෝ අලෝභ හිසින් අධිගත ධ්‍යාන මග්ග ඵල නිබ්බාණා හෝ **අව්‍යපාද ධම්මපදං නාම** - කෝප නොවීම හෝ මෙත් හිසින් අධිගත ධ්‍යනාදිය හෝ **සම්මා සති ධම්ම පදං නාම** - මනාව පිහිටි සිහිය හෝ සති හිසින් අධිගත ධ්‍යාන. **සම්මා සමාධි ධම්මපදං** - අෂ්ට සමාපත්ති හෝ සමාපත්ති හිසින් අධිගත ධ්‍යන විපස්සනා මග්ගඵල නිබ්බාණ හෝ දස අසුභ වශයෙන් අධිගත. **අව්‍යපාදො ධම්මපදං** - දස අනුස්සති ආහාරයෙහි පිළිකුල් සඤ්ඤා වශයෙන් අධිගත. **සම්මා සති ධම්මපදං** - දස කසිණ
[missing here] දෙවනුව සියළු කෙලෙසුන්ගෙන් මිදී රහත් වන්නට නොහැකිව අඬන්නාට පිරිසිදු බ්‍රහ්ම චරියාව තෙවනුව කාමයන් කෙරෙහි වැසීම. සතරවනුව සිව්පසය නොලබන්නාට ධ්‍යාන විපස්සනා වශයෙන් සැප සහිත සාසන බ්‍රහ්මචරියාව,
**ධම්මක්ඛන්ධ** - මෙහි ගුණය ඛන්ධ වේ. **සීලක්ඛන්ධො** - සීල ගුණ මෙහි ඵල සීලය අදහස් කරයි.
**බලානී **- උපකාර අර්ථයෙන් කම්පා නොවන අර්ථයෙන් හෝ බලානි වේ. ඒවාට ප්‍රතිපක්‍ෂ කුසීතාදියෙන් කම්පා නොවන බව දත යුතුය. සියල්ල ද සමාධි විපස්සනා මග්ග වශයෙන් ලෞකික ලෝකෝතරම කියන ලදී.
**අධිට්ඨානානි** - මෙහි අධි යන උපසර්ග පමණි. අර්ථ වශයෙන් වනාහි එයින් හෝ සිටිති. එහි හෝ සිටිති. ප්‍රඥාව ද අධිෂ්ඨානය ද පඤ්ඤාධිපට්ඨානං වේ. එහි ද පළමුවෙන් අග්‍රඵල ප්‍රඥාවය. දෙකෙන් වාක් සත්‍ය වේ. තුනෙන් ආමිස පරිත්‍යාග සතරෙන් කෙලෙස් උපසමය කියන ලදී. එකෙන් කම්මස්සක පඤ්ඤා විපස්සනා පඤ්ඤා හෝ ආදිකොට ඵල පඤ්ඤා කියන ලදී. දෙකෙන් වචී සත්‍ය ආදිකොට පරමාර්ථ සත්‍ය නිර්මාණය. තුනෙන් ආමිස පරිත්‍යාග ආදිකොට අග්‍ර මර්ගයෙන් කෙලෙස් අතහැරීම. සතරෙන් සමාපත්තියෙන් කෙලෙස් යටපත් කළවිට අග්‍ර මාර්ගයෙන් කෙලෙස් වූපසමනය. පඤ්ඤාධිට්ඨානයෙන් එකෙන් අරහත්තඵල පඤ්ඤා කියන ලදී. සෙස්සෙන් පරමාර්ථ සත්‍යය. සච්චාධිට්ඨානයෙන් හෝ එකෙන් පරමත්ථ සච්ච කියන ලදී. සෙස්සෙන් අරහත්ත පඤ්ඤා මුසිකාභය තෙර කිය.
ප්‍රශ්න ව්‍යාකරණය මහා පදෙස කථාවෙහි විස්තර කරන ලද්දේය.
**කණ්හං **- කළු දස අකුසල පථ කම්ම. **සුක්කං** - සුදු දස කුසල කර්ම පථ කම්ම. **සුක්ක විපාක** - ස්වර්ගයෙහි ඉපදවීමෙන් සුදු විපාක **කණ්හ සුක්ක** - මිශ්‍ර කර්ම. **කණ්හ සුක්ක විපාක** - සැප දුක් විපාක. මිශ්‍ර කර්ම කොට අකුසලයෙන් තිරිසන් යෝනි මංගල හත්ථි ස්ථානයෙහි ඉපදී කුසලයෙහි පවතින සැප විඳියි. කුසලයෙන් රජ කුලයෙහි උපන්නේ අකුසලයෙන් දුක් විඳියි. **අකණ්හං අසුඛං** - කම්මකඛය කරන සිවුමග නුවණ අදහස් කරයි. කළු වන්නේ නම් කළු විපාක දෙන්නේය. සුදු වන්නේ නම් සුදු විපාක දෙන්නේය.
**සච්ඡිකරණීයා** - ප්‍රත්‍යක්ෂකරනයෙන් ද ප්‍රතිලාභයෙන් ද අවබෝධ කළයුතුය. **චක්ඛුනා** - දිව ඇසින් **කායෙන** - සහජාත නාම කයින්. පඤ්ඤාය - අරහත්ත ඵල ඤාණයෙන්.
**ඔඝා** - සසරෙහි සතුන් යටකරයි ගිල්වයි යනු ඔඝා වේ. එහි පංචකාම ගුණික රාගය **කාමොඝො** - වේ. රූපාරූප භවවල ඡන්දරාගය **භවොඝො** - වේ. එසේම ධ්‍යාන ආශාව සාසවත දෘෂ්ටිය යුත් රාගය, දෙසැට දිටු **දිට්ඨොඝො** - වේ.
සසරෙහි යොදයි යනු යොගා. ඒවා ඕඝ මෙන් දත යුතුය.
වෙන්ව යෙදීම විසංයොග වේ. එහි අසුභ ධ්‍යානය කාමයොගයට විසංයොග වේ. එය පාදක කොට අධිගත අනාගාමි මාර්ගය ඒකාන්තයෙන්ම **කාමයොග විසංයොග** - නමි. අරහත්ත මාර්ගය **භවයොග විසංයොග** - නමි. සොතාපත්ති මග්ග **දිට්ඨියොග විසංයොග** - නමි
ගෙතීම් වශයෙන් **ගන්ථා** - වේ. සසරෙහි නාමකය ද රූපකය ද ගොතයි බඳියි. **කාය ගන්ථො** - වේ. **ඉදං සච්චාභිනිවෙසො** - මෙයම සත්‍ය වේ. සෙසු ඒවා හිස්ය. මෙසේ පවතින දෘෂ්ටිය නිවේස වූයේ,
**උපාදානං** - ආදානය ගැනීම. **කාමො **- රාගය එය ද ගැනීම් අර්ථයෙන් උපාදානයය **කාමූපාදානං -** වේ. දිට්ඨි ද මිථ්‍යා දිට්ඨි. එය ගැනීම් අර්ථයෙන් උපාදාන යයි **දිට්ඨූපාදානං** - වේ. මෙයින් සුද්ධ වේ යයි මෙසේ සීල වුතයන්ගේ ගැනීම සීලබ්බතූපාදානං වේ. අත්තා යයි මෙයින් කියයි. එසේම ගනියි.
[missing here] සංසෙදයෙහි (කසලෙහි) උපන් **සංසෙදජා**. වේගයෙන් අවුත් වැටුනාක් මෙන් වූයේ **ඔපපාතිකා** - එහි දෙවි මිනිසුන් කෙරෙහි සංසේදජ ඕපපාතිකයන්ගේ මෙය විසේසයෙකි. සංසේදජයෝ මන්දව දහරව උපදිති. ඕපපාතිකයෝ සොළොස් වයස්ව, මිනිසුන් කෙරෙහි ද බුමාටු දෙවියන් කෙරෙහි ද මෙයද ඒ යෝනි ද ලබයි. එසේම තිරිසන් සතුන් කෙරෙහි ද සුපර්ණ නාගයන් කෙරෙහි ද, මෙය කියන ලදී. මහණෙනි එහි අණ්ඩජ සුපර්ණයෝ අණ්ඩජනාගයන් ගෙනයති. ජලාබුජ නැත. ඕපපාතික නැත. චාතුම්මහාරාජිකයේ පටන් ඉහළ දෙවියෝ ඕපපාතිකය. නෙරයිකාද එසේය. ගබ්භාවක්කන්තිනියො සම්පසාදනියෙහි කියන ලදී.
ආත්මලාභ ප්‍රතිලාභවල පළමුව ඛිඩ්ඩා පදොසික වශයෙන් දත යුතුය. දෙවනුව ඝාතකයන් විසින් ඝාතනය කරන ලබන බැටළු ආදීන් වශයෙන්. තෙවනුව මනොපදොසික වශයෙන් සිව්වෙනුව චාතුම්මහාරාජිකය ගෙන ඉහළ සෙසු දෙවියන් වශයෙන් සමහර දෙවියෝ ආත්ම සංචේතනාවෙන් ද පරසංචේතනාවෙන් ද රමණය නොකරති.
**දක්ඛිණා විසුද්ධියො** - දාන සංඛ්‍යාත දක්ෂණාව, මෙයින් පිරිසිදු වේ. මහත් පල වේ **දක්ඛිණ විසුද්ධියො නාම**.
දායකතො **විසුජඣති නො පටිග්ගාහකතො** - දායකයා සිල්වත් වේ ද ධාර්මිකව සපයා ගත් දෙය ධර්මය දෙයි පතිග්‍රාහකයා දුසිල්ය. මේ දක්ෂිණා වෙසතුරු රජුගේ දක්ෂිනාවට සමානය. **පටිග්ගාහ කො විසුජඣති නොදායකතො** - ප්‍රතිග්‍රාහකයා සිල්වත් වේ. දායකයා දුසිල් වේ. අධර්මයෙන් උපන් දේ දෙයි. මෙය චෝර ඝාතකයාගේ දක්‍ෂිණාවට සමානය. **නෙව දායකතො විසුජඣති නො පටිග්ගාහකතො** - දෙදෙනාම දුසිල් දෙය්‍ය ධර්මය ද අධාර්මිකය. මීට ප්‍රතිපක්ෂ වශයෙන් සතර දත යුතුය.
**සංගහවත්ථුනි** - සංග්‍රහ කරුණු ඒවා යට කියන ලදී.
**අනරිය වොහාරා** - අනාර්යන්ගේ ලාමක වූ ව්‍යවහාරය.
**අරිය වොහාරා** - ආර්ය වූ සත්පුරුෂයන්ගේ ව්‍යවහාරය.
**දිට්ඨවාදිතා** - මවිසින් දක්නා ලදැයි මෙසේ කියන්නා. එහි ද උපදවන ඒ ඒ චේතනා වශයෙන් අර්ථය දත යුතු ය.
අත්තන්තපාදියෙහි පළමුව අචේලකයෝ, දෙවනුව බැටළු ඝාතකාදීන් කෙරෙහි එක්තරා එකෙක්, තෙවනුව යාඥා යෝජකයා, සතරවනුව සාසනයෙහි මනාව පිළිපන්නා.
තමාට හිත පිණිස පිළිපන්නාදීන් කෙරෙහි පළමු. යමෙක් තමා සීල සම්පන්නව අන්‍යය සීලයෙහි සමාදන් නොකරවා ද ආයුෂ්මත් වක්කලි තෙරුන් මෙන් දෙවනුව යමෙක් තමා සීල සම්පන්න නොවී අනුන් සීලයෙහි සමාදන් කරවයි. ආයුෂ්මත් උපනන්ද තෙරුන් මෙන්. තෙවැන්න තමා ද සීලසම්පන්න නොවේ අනුන් ද සීලයෙහි සමාදන් නොකරවයි. දෙව්දත් තෙරුන් මෙනි. සතරවෙනුව යමෙක් තමාද සීලාදි සම්පන්නය. අනුන් ද සීලාදියෙහි සමාදන් කරවයි. ආයුෂ්මත් මහා කාශ්‍යප මහරහත්හු මෙනි.
තමාදියෙහි **තමො** - අන්ධකාර වූ. **තම පරායනො** - අඳුරම පරම මාර්ගය මොහුට වේ යයි. තම පරයනො වේ. මෙසේ සියළු පදවල අර්ථය දත යුතුය. මෙහි දී පළමුව පහත් චණ්ඩාලාදි කුලයෙහි දුෂ්කර ජීවිකාවෙහි. හීන ආත්මභාවයෙහි ඉපිද තුන් දුසිරිත් පුරයි. දෙවුනව එබඳුව තුන් සුචරිත පුරයි. තෙවනුව ඕලාරික ක්‍ෂත්‍රිය කුලයෙහි බොහෝ ආහාරපාන ඇති ආත්මභවයෙහි ඉපිද තුන් දුසිරිත් කරයි. සිව්වෙනුව එබඳුම වී තුන් සුචරිත කරයි.
**සමණමචලො** - සමණ අචලො මකාරය පද සන්ධියටය. හේ සෝවාන් වේ යයි ද දත යුතුය. සෝවාන් පුද්ගලයෝ සතර පැත්තෙන් හමන සුළඟට නො සෙලවෙන ඉන්ද්‍ර බීලයක් මෙන් පරප්පාදවලින් කම්පා නොවී අචල ශ්‍රද්ධාවෙන් යුක්ත වූයේ සමණමචල වේ. මෙය කියන ලදී. සමණමචල පුද්ගලයා කළුවරේද? මෙහි එක් පුද්ගලයෙක් සංයෝජන තුනක් ක්ෂය කරන ලද්දේ යයි විස්තර වේ. රාග දෝස තුනී වීමෙන් සකදාගාමියා **- සමණ පදුමො** - නම් වේ. එයින් කීහ. සමණපදුම පුද්ගලයා කවරේද? එක් පුද්ගලයෙක් එක් වරක් පමණක් මේ ලෝකයට පැමිණ දුක් අවසන් කරයි. මේ පුද්ගලයා සමණ පදුම යයි කියනු ලැබේ. රාග දෝස අභාවයෙන් වහාම පිපේ යයි අනාගාමියා **සමණ පුණ්ඩරීක** - නම් වේ. එයින් කීහ. සමණ පුණ්ඩරික පුද්ගලයා කවරේද? මෙහි එක් පුද්ගලයෙක් ඕරම්භාගිය පස.....මේ පුද්ගලයා සමණ පුණ්ඩරික යයි කියනු ලැබේ. රහතන් වහන්සේ වනාහි සියළු ග්‍රන්ථකාර කෙලෙස්වල අභාවයෙන් **සමණ සුඛුමාලො **- නම් වෙති. එයින් කීහ. ආශ්‍රවයන් ක්ෂය කර පැමිණ වාසය කරන පුද්ගලයා කවරේද? මේ පුද්ගලයා ශ්‍රමණයන් අතර සමණ සුඛුමාල යයි කියනු ලැබේ.
ඇවැත්නි, මේ......මුලින් කියන ලද නයින්ම යෙදිය යුතුය. මෙසේ සමපනස් චතුක්ක වශයෙන් ප්‍රශ්න දෙසීයක් කියමින් ස්ථවිරයන් වහන්සේ සාමග්ගි රසය දක්වති.
මෙසේ චතුක්ක වශයෙන් සාමග්ගි රසය දක්වා දැන් පඤ්චක වශයෙන් දැක්වීමට නැවත දේශනාව ආරම්භ කළහ. එහි පඤ්චස්කන්ධයෙහි රූපස්කන්ධය ලෞකිකය. සෙස්ස ලෞකික ලෝකෝත්තර වේ. උපාදාන ස්කන්ධ ලෞකික වේ. ස්කන්ධ කථා විස්තර වශයෙන් විසුද්ධි මාර්ගයෙහි කියන ලදී. පඤ්චකාම ගුණ විස්තර කරන ලදී.
හොඳ නරක කරන්නන් විසින් යා යුතු යයි ගතිය වේ. **නිරයො** - ආශ්වාද රහිතය. අවකාස සහිතව ස්කන්ධ කියන ලදී. ඉන් පර තුනෙහි උපන් ස්කන්ධ කියන ලදී. සතරෙහි අවකාස
ආවාසයෙහි මසුරුකම - **ආවාස මච්ඡරිය** - වේ. එයින් යුත් භික්ෂුව ආගන්තුකයකු දැක මෙහි චේතියේ හෝ සංඝයාගේ හෝ පිරිකර තබන ලදැයි ආදිය කියා සංඝික ආවාසය ද නොදෙයි. හේ කළුරිය කොට ප්‍රේතයෙක් හෝ පිඹුරෙක්ව උපදියි. කුලයෙහි මසුරුකම. **කුලමච්ඡරියං** - වේ. එයින් යුත් භික්ෂුව ඒ ඒ කරුණින් තම උපස්ථාන කුලයෙහි අනෙකකුගේ පිවිසීම වලක්වයි. ලාභයෙහි මසුරුකම **ලාභ මච්ඡරියං**- එයින් යුත් භික්ෂුව සංඝික ලාභයට මසුරුවන්නේ අනුන්ට එය ලැබීමට නොදෙයි. වර්ණයෙහි මසුරුකම **වණ්ණ මච්ඡරිය** - වේ. මෙහි වර්ණය ශරීර වර්ණය ද ගුණ වර්ණය ද දත යුතුය. පර්යාප්ති ධර්මයෙහි මසුරුකම **ධම්මච්ඡරියං**- වේ. එයින් යුත් භික්ෂුව මේ ධර්මය ඉගෙන මෙතෙම මා අභිබවා යන්නේ අනෙකකුට නොදෙයි. හේ වනාහි ධර්මානුග්‍රහයෙන් හෝ පුද්ගලානුග්‍රහයෙන් හෝ නොදෙයි. ඒ මසුරු
සිත නිවාරණය නොකරයි යනු **නීවරණානි** - වේ. කාමච්ඡන්ද නීවරණයට පැමිණියේ රහත් මග අත්හළේය. කාමරාගනුසය කාමරාග සංයෝජනයට පැමිණියේ අනාගාමි මග අත්හළේය. **ථීනං** - සිතේ මැලිබවයි. **මිද්ධං** - වෙදනාදි ස්කන්ධ තුනේ මැලිබවයි දෙකම රහත් මග අත්හළේය. එසේ උද්ධච්ච කුක්කුච්ච අනාගාමි මග හළේය. විචිකිච්ඡා පළමු මග අත් හළේය.
**සංයෝජනානි **- බන්ධන. ඒ ශ්‍රද්ධා පුද්ගලයන් අතරෙහි රූපා රූප භවයෙහි උපන් සෝවාන් සකදාගාමීහු ඇතුළත බැඳී පිටත නිදිය. ඔවුන්ගේ කාම භවයෙහි බැඳීම. කාම භවයෙහි අනාගාමීහු පිටත බැඳුනහ. ඇතුළත නිදිය. ඔවුන්ගේ රූපා රූප භවයෙහි බැඳීම. සෝවාන් සකදාගාමීහු ඇතුළත බැඳී ඇතුළත නිදිය. රූපා රූප භවයෙහි අනාගාමීහු පිටත බැඳී බහි (පිටත) සහිත නම් වේ. රහතන් වහන්සේ සියළු තැන නොබැඳුනහ.
හික්මිය යුතු පදය සික්ඛා පදං වේ. සික්ඛා කොටස යන අර්ථයයි. සික්ඛා වේ පදය හෝ සික්ඛා පදයයි. අධි චිත්ත අධිපඤ්ඤ සික්ඛාවෙන් අධිගම උපාය යන අර්ථයි. මෙය මෙහි සංක්ෂෙපයයි. විස්තර වශයෙන් වනාහි සික්ඛාපද කථා, විභඞගප්පකරණයෙහි ශික්ෂාපද විභඞ්ගයෙහි ආයේය.
ඇවැත්නි රහතන් වහන්සේ පණ ඇති සතුන් නුසුදුසු යයි ආදි දේශනා සීසයෙන්ම. සෝතාපන්නාදීහු ද නුසුදුසුයහ. පෘථග්ජන ඛීණාසවයන්ට නින්දා ප්‍රසංසා ද මෙසේ කියන ලදී. පෘථග්ජනයා නම් ගැරහිය යුතු මාතුඝාතනාදිය කරයි. ඛීණාසවයා පණ ඇති තුරා කුඹියෙකු ද ඝාතනය නොකරයි.
ව්‍යසනවල විනාශ කෙරේ යයි ව්‍යසනං වේ. දියුණුව සැප තබයි විනාශ කරයි අර්ථයයි. ඤාතීන්ගේ විනාශය ඤාති ව්‍යසන වේ. චෝර රෝග භය ආදියෙන් නෑයින් විනාශ කරයි යන අර්ථයයි. භෝගවල විනාශය - භොග ව්‍යසන වේ. රාජ චොරාදි වශයෙන් භෝග විනාශ වේය යන අර්ථයයි. රෝගයම ව්‍යසනය - රෝග ව්‍යසන වේ. රෝගය - ආරෝග්‍ය විනාශ කරයි. සීලයේ විනාශය - සීල ව්‍යසනය වේ. මෙය දුස්සීලයට නමකි. සම්මා දිට්ඨිය විනාශ කරමින් උපන් දිට්ඨියම ව්‍යසනය දිට්ඨිව්‍යසන දෙක අකුසලය. තිලකුණු ගෙනෙන ලදී.
**ඤාති සම්පදා** - නෑයින්ගේ සම්පත්, සම්පූර්ණ වීම, බොහෝ වීම. භෝග සම්පත්වල ද මෙම නයයි. ආරෝග්‍ය සම්පත්තිය - ආරෝග්‍ය සම්පදා වේ. සම්පූර්ණවීම, බොහෝ කලක් නිරෝගී වීම. සීල දිට්ඨි සම්පත්වල ද මෙම නයයි. මේ ඤාති සම්පදා ආදිය ද කුසල් නොවේ. තිලකුණු ගෙනෙන ලද්දේ නොවේ.
සීලවිපත්ති සීලසම්පත්ති කථා මහා පරිනිබ්බාන සූත්‍රාන්තයේ විස්තර කරන ලද්දේය.
**චොදකෙත** - වත්ථු සන්දස්සන, ආපත්තති සන්දස්සන, සංවාස ප්‍රතික්ෂේප, සමීප ප්‍රතික්‍ෂේප යයි චෝදනා වස්තු සතරින් චෝදනා කරමින්. සුදුසු කාලයෙහි කියමි. අකාලයෙහි නොවේ. මෙහි චූදිතයාට කාලය කියන ලදී. චෝදකයාට නොවේ. අනුන්ට චෝදනා කරන්නා විසින් පිරිස් මැද උපෝෂථ පවාරණ අග, ආසන සාලාවේ භෝජන සාලාවේ චෝදනා නොකළ යුතුය. **භූතෙන **- සත්‍යයෙන්, ස්වභාවයෙන්. **සණෙහන** - මෘදු බවින්. **අත්ථසංහිතෙන** - දියුණුව කැමතිව.
**පධානියංගානි **- පධාන වීර්යයි. වීර්ය ඇත්තා **පධානිය **- ප්‍රධානිය භික්ෂුවගේ අංග. **සද්ධො **- සද්ධාවෙන් යුත්. එය ආගමන, අධිගමන, ඔකප්පන, පසාද යයි සිව්වැදෑරුම් බෝධිසත්වයන්ගේ සද්ධාව ආගමන සද්ධා වේ. අරිය සාවකයන්ගේ සද්ධා අධිගම සද්ධා වේ. අචල සද්ධා ඔකපන්න සද්ධා වේ. ප්‍රසාදයට හේතුව සද්ධා පසාද සද්ධා වේ. මෙහි ඕකප්පන සද්ධා අහස් කරයි. **බොධිං** - චතුමග්ග ඤාණය, තථාගතයන් වහන්සේ එය ඉතා හොඳින් අවබෝධ කෙළේ යයි අදහයි. මෙය දේසනා සීසය. මේ අංගයෙන් වනාහි ත්‍රිවිධ රත්නයෙහි සද්ධා අදහස් කෙරේ. බුද්ධාදීන් කෙරෙහි යමෙකුගේ ප්‍රසාදය බලවත් වේද ඔහුගේ ප්‍රධාන වීර්යය ඉටුවේ. **අප්පාබාධො **- අරෝගය. **අප්පාතංකො**- නිදුක්. **සමවෙපාකිනියා** - සමවිපාක, **ගහණියා** - කම්මජ තේජෝ ධාතුවෙන්. **නාතිසීතාය නාචවුණ්හාය** - අතීසිත ගන්නා සිතට බිය වේ. අති උනුසුම් ගන්නා උනුසුමට බිය වේ. ඔවුන්ගේ ප්‍රධානය වීර්ය ඉටුනොවේ. මධ්‍යම ග්‍රහකයාගේ ඉටුවේ. එයින් කීහ. මධ්‍යමයාගේ වීර්ය අක්ෂමාය පිණිස වේ. **යථාභූතං අත්තානං ආවිකත්ත -** ඇති සැටි තමාගේ අගුණ ප්‍රකාශ කරන ලදී. **උදයත්ථගාමිනියා** - උදාවීමද අස්ථංගමය ද යෑමට පිරිසිඳීමට සමර්ථ. පනස් පරිග්‍රහ ලකුණු උදයව්‍යය ඤාණය මෙයින් කියන ලදී. පිරිසිදු වූ. **නිබ්බෙධිකාය** - නොබිඳුණු පෙර ලෝභ ස්කන්ධ ආදිය විනිවිද යෑමට සමත්. **සම්මා දුක්ඛක්ඛය ගාමිනියා -** තදංග වශයෙන් දේශ ප්‍රහීන කළබැවින් යම් දුකක් ක්ෂයවීම සඳහා මෙසේ මේ සියළු පදවලින් විපස්සනා පඤ්ඤාවම කියන ලදී. දුප්පඤ්ඤයාට පධාන ඉටු නොවේ.
**සුද්ධාවාසා** - සුද්ධා මෙහි විසූහ. වසති, වසන්නාහ යයි සුද්ධාවාස වේ. **සුද්ධා** - කෙලෙස් මල රහිත. අනාගාමී ඛීණාසවයා. අවිහ ආදියෙහි කිවයුතු දේ මහාපදානයෙහි කියන ලදී.
අනාගාමීන්ගේ ආයුෂ මැද දී නොඉක්මවා කෙලෙස් පිරිනිවී රහත්වනතුරු පැවතීම **අන්තරා පරිනිබ්බායි** - නම් වේ. මැද ගැටී ඉක්මවා පැමිණියේ **උපහච්ච පරිනිබ්බානයි** - නම් වේ. අසංඛාරයෙන් අප්‍රයෝගයෙන් ක්ලාන්ත නොවී සැපයෙන් පැමිණියේ **අසංඛාර පරිනිබ්බායි** - නම් වේ. සසංඛාරයෙන් ප්‍රයෝග සහිතව ක්ලාන්තව දුකින් පැමිණියේ **සසංඛාර පරිනිබ්බායි** - නම් වේ. මේ සතර පංච සුද්ධාවාසවල ලබති. **උද්ධං සොතො අකනිට්ඨගාමී** - මෙහි වනාහි චතුක්කයක් දත යුතුය. යමෙක් අවිහයෙහි පටන් සතර දෙව් (බඹ) ලෝ සොයා අකනිටාවට ගොස් පිරිනිවන් පායි. මෙතෙම උද්ධංසොත අකනිට්ඨගාමී නම් වේ. යමෙක් අවිහයෙහි පටන් දෙවෙනි හෝ තෙවන හෝ සතරවන හෝ දෙව්ලොවට ගොස් පිරිනිවන් පායි. මෙතෙම **උද්ධංසොතො න අකනිට්ඨගාමී** - නම් වේ. යමෙක් කාමභවයෙන් අකනිට්ඨයෙහි ඉපදී පිරිනිවන් පායි. මෙතෙම **න උද්ධංසොත** - අකනිට්ඨගාමී නම් වේ. යමෙක් යට දෙව්ලෝ සතරෙහි ඉපදී පිරිනිවන් පායි. මෙතෙම න **උද්ධංසොතො න අකනිට්ඨගාමී** - නම් වේ.
**චෙතොඛිල** - සිතේ තද බව, **සත්ථරි කංඛති** - ශාස්තෲ ශරීරයෙහි හෝ ගුණයෙහි හෝ සැක කරයි. ශරීරය ගැන සැක කරන්නේ දෙතිස් උතුම් පුරිස් ලකුණ ඇතිදැයි නැතිදැයි සැක කරයි. ගුණය ගැන තෙකල් දන්නා සර්වඥ ඤාණය ගැන සැක කරයි. **ආතප්පාය** - විරිය කරනු පිණිස. **අනුයොගාය** - නැවත නැවත යෙදීම සඳහා. **සාතච්චාය** - නිතර කිරීම පිණිස. **පධානාය** - වීර්ය කිරීම සඳහා. **අයං පඨමො චෙතොඛිලො** - මේ ශාස්තෲන් කෙරෙහි විචිකිච්ඡා සංඛ්‍යාත සිතේ පළමු තදබව. **ධම්මෙ** - පරියත්ති පටිපත්ති පටිවෙධ ධර්මයෙහි. පරියාප්ති ධර්මයෙහි සැක කරන්නා. ත්‍රිපිටක බුද්ධ වචනය - අසූහාර දහසක් ධර්ම ස්කන්ධ යයි කියති. මෙය ඇත්දැයි නැත්දැයි සැක කරයි. ප්‍රතිවෙධ ධර්මයෙහි සැක කරන්නා විපස්සනාවෙන් මාර්ගය ද මාර්ගයෙන් ඵලය ද ගලා එයි. සියළු සංස්කාර අත්හැරීමෙන් නිවාත යයි කියති. එය ඇත්ද නැත්ද සැක කරයි. **සංඝෙ කංඛති** - උජුපටිපන්නො ආදි පද වශයෙන් මෙබඳු වූ ප්‍රතිපදාවට පිළිපන්නේ සතර මාර්ගයට පැමිණි සතර පලයට පැමිණි අෂ්ට පුද්ගලයින්ගෙන් යුක්ත වූ සංඝයා සිටී ද නැද්ද යයි සැකකරයි. **සික්ඛාය කඞඛමානො** - අධිසීල සික්ඛා, අධි චිත්ත සික්ඛා, අධිපඤ්ඤා සික්ඛා නමැයි කියති. ඒවා ඇත්ද නැද්දැයි සැක කරයි. **අයං පඤ්චමො** - මෙය සබ්‍රහ්මචාරීන් කෙරෙහි කෝප සංඛ්‍යාත පස්වැනි. සිතේ තද බවයි. කසල බවයි, කණු බවයි.
**චෙතසා විනිබද්ධා** - සිත බැඳ මිටක් මෙන් කොට ගනිති. **කාමෙ** - වස්තු ක්ලෙශ කාම**. කායෙ** - තමාගේ කයෙහි. **රූපෙ** - බාහිර රූපයෙහි. **යාවදත්ථං** - කැමතිවන පමණ. **උදරාව දෙහකං** - කුසපුරා. **සෙය්‍යසුඛං** - ඇඳ පුටු සුවය. **ඵස්ස සුඛං** - පෙරලී නිදන්නාට දකුණු පැත්ත වම් පැත්ත සැප වේ. මෙසේ උපන් සැපය. **මිද්ධ සුඛං** - නිදි සැප. **අනුයුත්තො** - යුක්ත ප්‍රයුක්ත වසයි. **පණිධාය** - පතා. බ්‍රහ්මචරියෙන මෛථුන විරහිත බ්‍රහ්ම චර්යාවෙන්. **දෙවො වා භවිස්සාමි** - මහේසාක්‍ය දෙවියෙක් හෝ වෙමි. **දෙවඤ්ඤතරා වා** - අල්පේ සාක්‍ය දෙවියෙක් හෝ
ඉන්ද්‍රියවල පළමු පසෙහි ලෞකිකම කියන ලදී. තුන්වන පසෙහි සමථ විපස්සනා මග්ග වශයෙන් ලෞකික ලෝකෝත්තර කියන ලදි.
**නිස්සාරණීයා **- අත්හළ. වෙන්කළ, **ධාතුයො** - ආත්ම ශුන්‍ය ස්වභාවය. **කාමං මනසිකරොතො** - කාමය මෙනෙහි කරන්නාට. අසුභ ධ්‍යානයෙන් නැගිට. බෙහෙතක් ගෙන විස පරික්ෂා කරන්නාක් මෙන් විමසීම සඳහා කාම අභිමුඛයට සිත යවන්නාට යයි අර්ථය. **න පක්ඛන්දති** - නොපිවිසෙයි. **නප්පසීදති** - ප්‍රසාදයට නොපැමිණේ. **න සන්තිට්ඨති** නො පිහිටයි. **න විමුච්චති** - නො මිදෙයි. කුකුල් පිහාට්ටක් හෝ නහර වැදැල්ලක් ගින්නෙහි දැමූකල හැකිලේ ප්‍රසාරණය නොවේ. මෙසේ හැකිලේ. **නෙක්ඛම්මං ඛො පන** - මෙහි නෙක්ඛම්ම නම් දස අසුභවල ප්‍රථම ධ්‍යානය, එය මෙනෙහි කරන්නාට සිත දුවයි. **තස්ස තං චිත්තං** - ඔහුගේ ඒ අසුභ ධ්‍යාන සිත. **සුගතං** - ගෝචරයේ ගිය බැවින් හොඳින් ගිය. **සුභාවිතං **- අහානභාගී නිසා (නොපිරිහුණු) හොඳින් භාවිත කළ. **සුඋට්ඨිතං** - කාමයෙන් මනාව නැගිටින ලද. **සුවිමුත්තං** - කාමයන්ගෙන් මනාව මිදුණු. **විඝාත **- දුක්. **පරිළාහ **- කාම දැවිල්ල. **න සො තං වෙදනං වෙදියති** - හේ ඒ කාම වේදනාව වෙන්වන්නේ දැවිලි වේදනාව ද නොවිඳියි. **ඉදමක්ඛානං කාමානං නිස්සරණං** - මේ අසුභ ධ්‍යානය කාමයන්ගෙන් ඉවත් වූ බැවින් කාමයන්ගේ නිස්සරණ යයි කියන ලදී. යමෙක් වනාහි ඒ ධ්‍යානය පාදක කරගන සංස්කාරයන් සම්මර්ශනය කරන්නේ තුන්වන මාර්ගයට පැමිණ අනාගාමි පලයෙන් නිවන් දැක නැවත කාම නැතැයි දැනගනී. ඔහුගේ සිත අත්‍යන්තයෙන් නිස්සරණය, සෙසුපදවල ද මෙම නයමය.
දෙවන වාරයෙහි මෛත්‍රී ව්‍යාපාදයේ නිස්සරණ නමි. තෙවන වාරයෙහි කරුණා ධ්‍යාන විහිංසාවේ නිස්සරණ වේ. සතරවන වාරයෙහි අරූප ධ්‍යන රූපවල නිස්සරණය. මෙහි අත්‍යන්ත නිස්සරණය අරහත්ත පලයෙහි යෙදිය යුතුය.
පස්වන වාරයෙහි **සක්කායං මනසිකරොතො** - සුද්ධ සංඛාරය විමසා රහත් බවට පැමිණි ශුෂ්ක විදර්ශකයාගේ පලසමාපත්තියෙන් නැගිට විමසීම සඳහා පඤ්ච උපාදානස්කන්ධ අභිමුඛයට සිත යවන්නාට. **ඉදමක්ඛාතං සක්කායස්ස නිස්සරණයං** - මෙය රහත් මාර්ගයෙන් ද පලයෙන් ද නිවන් දැක සිටි භික්ෂුවට නැවත සක්කාය නැතැයි උපන් අරහත්හල සමාපත්ති හිත සක්කායෙ නිස්සරණ යයි කියන ලදී.
**විමුත්තායතනානි** - මිදෙන කරුණු. **අත්ථපටිසංවෙදිනො** - පෙළ අර්ථය දන්නහුට. **ධම්මපටිසංවෙදිනො** - පෙළ දන්නාට **පාමොජ්ජං** - තරුණ ප්‍රීතිය. **පීති** - සතුටු ආකාර බලවත් ප්‍රීතිය. **කායො** - නාම කය සංසිඳෙයි. **සුඛං වෙදෙති** - සැප ලබයි. **චිත්තං සමාධියති** - රහත්පල සමාධියෙන් සමාධි වෙයි. මෙතෙම ඒ ධර්මය අසන්නේ ආ ගිය තැන්වල ධ්‍යාන විදර්ශන මාර්ගඵල දනියි. මෙසේ දන්නා වූ ඔහුට ප්‍රීතිය උපදී. හේ ඒ ප්‍රීතියේ පසු බැසීමට නොදෙන්නේ උපචාර කම්මට්ඨානිකයෙක්ව විපස්සනා වඩා රහත් බවට පැමිණේ. ඒ සඳහා කියන ලදී. චිත්තං සමාධිපති සෙස්සෙහි ද මෙම නයම වේ. මේ විශේෂයකි. **සමාධි නිමිත්තං** - අටතිස් අරමුණුවල එක්තරා සමාධියක් සමාධි නිමිත්ත වේ. **සුග්ගහිතං හොති** - යනාදියෙහි ආචාර්වරයා සමීපයෙහි කමටහන් ඉගෙන ගන්නා විසින් මනාව ගන්නා ලද්දේ වේ. **සුටඨු මනසිකතං** - මනාව දරන ලදී. **සුප්පටිවිද්ධං පඤ්ඤාය** - ප්‍රඥාවෙන් මනාව ප්‍රත්‍යක්ෂ කරන ලදී. **තස්මිං ධම්මෙ** - ඒ කමටහන් පෙළ දහමෙහි.
**විමුත්තිපරිපාචනීය** - විමුත්ති අරහත් යයි කියනු ලැබේ. එය මේරීම. **අනිච්ච සඤ්ඤා** - අනිත්‍යානුපස්සනා ඤාණයෙහි උපන් සංඥාව. **අනිච්චෙ දුක්ඛ සඤ්ඤා** - දුක්ඛානුපස්සනා ඤාණයෙහි උපන් සංඥාව. **දුක්ඛෙඅනත්ත සඤ්ඤා** - අනත්තානුපස්සනා ඤාණයෙහි උපන් සංඥාව **විරාග සඤ්ඤා** - විරාගානුපස්සනා ඤාණයෙහි උපන් සංඥාව.
“ඇවැත්නි ඉමෙ ඛො” ආදි කී නයින්ම යෙදිය යුතුය. විසිහයේ පංචක වශයෙන් එකසිය තිහක් ප්‍රශ්න කියන්නේ සාමග්ගි රසය දැක්වූහ.
මෙසේ පංචක වශයෙන් සාමග්ගි රසය දක්වා දැන් ඡක්ක වශයෙන් දැක්වීමට නැවත දේශනාව ආරම්භ කළහ. එහි **අජඣත්තිකානි** - අජඣත්ත තමා. **අජඣතතිකානි** - තමාට අයත්වන **බාහිරානි** - ඒ අධ්‍යාත්මයෙන් බාහිර වූ. විස්තර වශයෙන් වනාහි විසුද්ධි මග්ගයෙහි ආයතන කථාවල කියන ලදී. **විඤ්ඤාණ කාය** - විඤ්ඤාණ සමූහය. **චක්ඛු විඤ්ඤාණං** - චක්ඛු ප්‍රසාදය නිශ්‍රිත කුසල අකුසල විපාක විඤ්ඤාණය. සියළු තැන මෙම නයයි. **චක්ඛුසම්ඵස්ස** - චක්ඛු සන්නිස්සිත ඵස්ස. සොත සමඵස්සාදිය ද මෙසේය. **මනෝ සම්ඵස්සො** - මේ සම්ඵස්ස දහය හැර සෙසු සියල්ලට මනෝ සම්ඵස්ස නම් වේ. වෙදනා ඡක්කයෙහි ද මේ නයින්ම දත යුතුය. **රූපසඤ්ඤා** - රූපය අරමුණුකර උපන් සංඥාව. මේ උපායෙන් සෙස්ස ද දත යුතුය. චෙතනා ඡක්කය ද මෙම නයයි. එසේම තණ්හා ඡක්කයෙහි.
**අගාරවො** - ගෞරව නැතිව. **අප්පතිස්සො** මෙහි වනාහි යම් භික්ෂුවක් ශාස්තෲන් ධර්මාන කාලයෙහි තුන් කාලයෙහිම උපස්ථානයට නොයයි. බුදුහිමි වහන් නැතිව සක්මන් කරන විට වහන් ඇතිව සක්මන් කරයි. පහත් මළුවෙහි සක්මන් කරන කල්හි උඩමලුවෙහි සක්මන් කරයි. පහත වසන විට උඩ වසයි. දකින ස්ථානයේ උභයාංශ කරයි. කුඩ දරයි. වහන් දරයි. ස්නානය කරයි. මල මූ කරයි. පිරිනිවන් පෑ කල්හි චේතිය පෙනෙන තැන බුදුන් දකින තැන කී සියල්ලම කරයි. මෙය ශාස්තෲන්ට අගෞරවය නම් වේ. යමෙක් ධර්ම ඝෝෂා කළ කල්හි සකසා නොයයි. සකසා නො අසයි. කථා කරමින් හිඳියි. සකසා නොගනී. නොකියයි. මෙය ධර්ම අගෞරවයයි. යම් භික්ෂුවක් ස්ථවිර භික්ෂුව විසින් නොඅනු දන්නා ලද දහම් දෙසයි. හිඳගනියි. ප්‍රශ්න කියයි. වැඩිමහල් භික්ෂූන් හා ගැටෙමින් යයි. සිටියි. හිඳියි. සිවුරෙන් පල්ලත්ථිකා කරයි. සඟමැද උභයාංශ කරයි. සත් වහන් (කුඩ සෙරෙප්පු) දරයි. මෙය සංඝ අගෞරවයකි. ත්‍රිවිධ ශික්ෂා නොපිරීම ශික්ෂා අගෞරවය වේ. අප්‍රමාදය නොවැඩීම අප්‍රමාදයෙහි අගෞරවයයි. ද්විධ පටිසන්ථාරය නොකිරීම පටිසන්ථාර අගෞරවයයි. සොමනස්සුපවිචාර, සොම්නස් යුත් විචාරයයි.
**සොමනස්සට්ඨානීයං** - සොම්නසට හේතු වූ. **උපවිචරති **- සිතින් සිතා විචාරයෙන් තීරණය කරයි. **දිට්ඨිසාමඤ්ඤගතො** - මේ පදයෙන් වනාහි කොසම්බක සූත්‍රයෙහි පළමු මාර්ගය කියන ලදී. මෙහි මාර්ග සතරම.
**විවාද මූලානි** - විවාදයට මුල් වූ. **කොධනො** - කිපෙන ලක්ෂණයේ ක්‍රෝධයෙන් යුක්ත වූ **උපනාහී** - වෛරය අත්නොහැරිය ලක්‍ෂණ උපනාහයෙන් යුක්ත වූ. **අහිතාය දුක්ඛාය දෙවමනුස්සානං** - භික්ෂූන් දෙනමකගේ විවාද කථා දෙව්මිනිසුන්ගේ අහිත පිණිස දුක් පිණිස පවතී. කොසම්බක්ඛන්ධකයෙහි මෙන් භික්ෂූන් දෙනමක් විවාදයට පැමිණි කල්හි ඒ විහාරයෙහි ඔවුන්ගේ අතවැසියෝ විවාද කරත්. ඔවුන්ගේ අවවාද ගන්නා භික්ෂුණීහු වාද කරති. එයින් ඔවුන්ගේ උපස්ථායකයෝ විවාද කරති. ඉක්බිති මිනිසුන්ගේ ආරක්ෂ දේවතාවෝ කොටස් දෙකක් වෙති. එහි ධම්මවාදීන්ගේ ආරක්‍ෂක දෙවියන්ගේ මිත්‍ර භූමි දෙවියෝ බෙදෙති. මෙසේ පරම්පරාවෙන් ආර්යභූමිය හැර බ්‍රහ්ම ලෝකය දක්වා බෙදෙති. අධම්මවාදීහු බොහෝ වෙති. ඉක්බිති බොහෝ දෙනා විසින් ගන්නා ලද එය සත්‍ය (තච්ඡන්ති) යයි ධර්මය අත්හැර අධර්මය ගනිති. ඔව්හු අධර්මය පෙරටුව හැසිරෙන්නෝ අපායවල උපදිති. මෙසේ භික්ෂූන් දෙනමගේ විවාදය දෙව්මිනිසුනට අහිත පිණිස දුක් පිණිස පවතී.
අඡඣත්තං වා - ඔබගේ අභ්‍යන්තර පිරිසේ. **බහිද්ධා** - පර පිරිසේ
**මක්ඛී** - අනුන්ගේ ගුණ මකන ලක්‍ෂණයෙන් මැකීමෙන් යුක්ත වූ **පලාසී** - යුගග්ගාහ (එකට එක කිරීම) ලක්‍ෂණයෙන් යුත් පලාසයෙන්. **ඉසසුකී -** පර සත්කාර ආදි නොඉවසන ලක්‍ෂණයෙන් යුත්. **මච්ඡරී** - ආවාස මසුරුකම් ආදී. **සඨො** - කයිරාටික. **මායාවී **- කරන ලද පාපය සඟවන. **පාපිච්ඡො** - දුස්සීල. **විච්ඡාදිට්ඨි **- නාස්තිවාදී, අහේතුවාදී, අකිරියවාදී, **සන්දිට්ඨි පරාමාසි** - තමන් දුටුදේම ස්පර්ශ කරයි. **ආධාන ගාහී** - දෘඩගාහී. **දුප්පටිනිස්සගනී** - ගත් දේ අත්හළ නොහැකි.
**පඨවිධාතු** - පිහිටි ධාතු. **ආපොධාතු** - බඳින ධාතු. **තෙජොධාතු** - පැසෙන ධාතු **වායොධාතු** - පුම්බවන ධාතු. **ආකාස ධාතු** - අස්පර්ශ ධාතු. **විඤ්ඤාණ ධාතු** - දැනගන්නා ධාතු.
**නිස්සාරණීය ධාතුයො** - අත්හළ ධාතු. **පරියාදාය තිට්ඨාති** - මැඩ නසා සිටියි. **මාහෙවන්තස්ස වචනීයො** - යම් හෙයකින් නොවූ දෙයක් ප්‍රකාශ කෙරේ නම් එසේ නොකිව යුතුයයි කිව යුතුය. **යදිදං මෙත්තා චෙතො විමුත්ති** - මෙය මෙත්තා චේතොවිමුත්තියයි. ව්‍යාපාදයේ මෙය නිස්සරණයයි. යමෙක් තෙවන සිව්වන ධ්‍යානවලින් නැගිට සංස්කාරයන් සම්මර්ෂණය කොට තුන්වන මාර්ගයට පැමිණ යළි ව්‍යාපාදය නැතැයි තුන්වන ඵලයෙන් නිවන් දකී. ව්‍යාපාදයේ අත්‍යන්ත නිස්සරණය.
**අනිමිත්තා චෙතො විමුත්ති** - රහත්ඵල සමාපත්ති. එය රාග නිමිත්ත ආදියේ ද රූප නිමිත්ත ආදියේ ද නිත්‍ය නිමිත්ත ආදියේ ද අභාවයෙන් අනිමිත්ත යයි කියනු ලැබේ. **නිමිත්තානුසාරී **- කියන ලද ප්‍රභේද ඇති නිමිති සිහි කෙරේ යනු නිමිත්තානුසාරී වේ.
**අසමි** - අසමි මානය. **අයමහමස්මි** - පංචස්කන්ධයෙහි අයං අහං නම් මම වෙමි. මෙපමණකින් අර්හත්වය විස්තර කරන ලදී. **විචිකිච්ඡා කථං කථා සල්ලාපං** - විචිකිච්ඡා වූ කථා කථා සල්ලාප. **මාහෙවන්තස්ස වචනීයො** - ඉදින් ඔබට පළමු මග වැරදුන හොත් **විචිකිච්ඡා** උපදී. අරහත්ත විවරණ මිථ්‍යා වෙයි. එහෙයින් අභූත නොකියවයි වැලැක්විය යුතුය. **අස්මිමාන - සමුග්ඝාතො** - අරහත්ත මග. රහත් මාර්ග පල වශයෙන් නිවන් දුටු විට යළි අස්මිමාන නැති නිසා අරහත්ත මග්ග අස්මිමාන සමුග්ඝාත යයි කියන ලදී.
**අනුත්තරියානි** - අනුත්තරානි, ජෙට්ඨකානි. දර්ශනයෙහි අනුත්තර දස්සනානුත්තරියං වේ. සෙසු පදවල ද මෙම නයමයි. එහි හත්ථි රතන ඇත් රුවන් ආදිය දස්සනානුත්තරිය නොවේ. බුදුරදුන්ගේ හෝ බික් සඟනගේ කසින අසුභ නිමිති ආදි යම් දසුනක් දස්සනානුත්තරිය වේ. ක්‍ෂත්‍රියාදීන්ගේ ගුණ කථා ඇසීම සවණානුත්තරිය නොවේ. රත්නත්‍රයේ ගුණ කථා ඇසීම ත්‍රිපිටක බුද්ධ වචනය හෝ ඇසීම සවණානුත්තරිය වේ. මැණික් රුවන් ආදි ලාභ ලාභානුත්තරිය නොවේ. සප්තවිධ ආර්ය ධනලාභ ලාභානුත්තරිය නම් වේ. ඇත් ශිල්පාදි ශික්‍ෂණ සික්ඛානුත්තරිය නොවේ. ශික්ෂා තුන පරිපූරණය කිරිම සික්ඛානුත්තරිය වේ. ක්‍ෂත්‍රියාදීන්ගේ පාරිචර්යාව පාරිචරියානුත්තරිය නොවේ. රතන්ත්‍රයේ පාරිචරියාව පාරිචරියානුත්තරිය නම් වේ. ක්ෂත්‍රිය ආදීන්ගේ ගුණ සිහි කිරීම අනුස්සුතානුත්තරිය නොවේ. රතන්ත්‍රයේ ගුණ සිහි කිරීම අනුස්සුතානුන්තරිය නම් වේ. මෙම
අනුස්සතියම අනුස්සතිට්ඨාන නම් වේ. බුද්ධානුස්සති - බුදුගුණ සිහි කිරීමය. මෙසේ අනුස්සරන්නාට ප්‍රීති උපදී. හේ ඒ ප්‍රීතිය බය වශයෙන් ව්‍යය වශයෙන් පිහිටුවා රහත් බවට පැමිණේ. මෙය උපචාර කමටහන් නමි. ගිහියෝ ද ලබති. සියළු තැන මෙම නයයි. විස්තර විසුද්ධි මග්ගයෙන් බලන්න.
**සත්ත විහාරා** - බීණාසවයාගේ නිත්‍ය විහාරය. **චක්ඛුනා රූපං දිස්වා** - ඇස් දොරට පැමිණි ඒ රූපය ඇස් විනැණින් (විඤ්ඤාණයෙන්) බලා. ජවන කෙණෙහි ඉටුවේ නො ඇලෙන්න සුමන නොවේ. අනිටුවෙහි දුසනය නොවන්නා දුමන නොවේ. අසම බැලීමෙන් මෝහය නො උපදවා මැදහත්ව වසයි. මැදහත්ව සිහියෙන් යුක්ත වූයේ **සතො** - වේ. සමීප ජානනයෙන් (දැනීමෙන් යුත් නිසා **සම්පජාන** - වේ. සෙසු පදවල ද මෙම නයයි. මෙසේ සදොරෙහි මැදහත්ව **උපෙක්ඛකො විහරති** - වසයි. “සම්පජාන” යන වචනයෙන් ඤාණ සම්පයුත්ත සිත් සතර ලබයි. “සත්ත විහාරා” වචනවලින් අටමහා සිත් ලබයි. **“අරජ්ජන්තො අදුසන්තො”** වචනවලින් අටමහා සිත් ලබයි. සොම්නස කෙසේ ලැබේද? සේවනය කිරිමෙන් ලැබේ.
**අභිජාතියො** - ජාති, **කණ්හාභිජාතිකො සමානො** - කණ්හ නමි පහත් කුලයෙහි ඉපිද **කණ්හං ධම්මං අභිජායති** - කලක දස දුසිල් දම් රැස්කරයි. හේ එය උපදවා නිරයෙහි උපදියි**. සුක්කං ධම්මං** - මම පෙර පින් නොකළ නිසා පහත් කුලයෙහි උපන්මි. දැන් පින් කරන්නෙමියි පින් නම් වූ සුදු දම් උපදවයි. හේ එයින් සගෙහි උපදී. **අකණ්හං අසුක්කං නිබ්බාණං -** කණ්හ වන්නේ නම් කණ්හ විපාක දේ සුක්ක වන්නේ නම් සුක්ක විපාක. දෙකම නොදීමෙන් අකණ්හං අසුක්කං කියන ලදී. නිවන ද නම් වූ මේ අර්ථයෙහි රහත් බව අදහස් කරයි. එය කෙලෙස් නිබ්බාණ අන්තයේ ඇති වූ බැවින් නිබ්බාණ නමි. එය මොහු උපදවයි. රැස්කරයි. කරයි. **සුක්කාභිජාතිකො සමානො** - උසස් කුලයක ඉපිද සෙස්ස කී නයින් දත යුතුය.
**නිබ්බෙධභාගියා** - නිබ්බෙධ යනු නිවණ යයි කියනු ලැබේ. එය භජනය කරයි. වෙතට යයි. නිබ්බෙධභාගිය වේ. අනිච්ච සඤ්ඤාදිය පංචකයෙහි කියන ලදී. නිරොධ අනුපස්සනා ඤාණයෙ සංඥා - නිරෝධ සඤඤා නමි වේ.
ඇවැත්නි මෙය ආදිය කී නයින් යෙදිය යුතුය. මෙසේ ඡක්ක විසි දෙකක් වශයෙන් එකසිය දෙකක් ප්‍රශ්න කථා කරන තෙරුන් වහන්සේ සාමග්ගි රසය දැක්වූහ.
ඡක්ක වශයෙන් සාමග්ගිරසය දක්වා දැන් සත්තක වශයෙන් දැක්වීමට නැවත දේශනාව ආරම්භ කළහ.
එහි සම්පත් ප්‍රතිලාභ අර්ථයෙන් සද්ධාවම ධනය සද්ධාධනං වේ. මෙහි පඤ්ඤා ධනය සියල්ලටම සෙට වේ. පඤ්ඤායෙහි සිට තුන් සුචරිත පන්සිල් දසසිල් පුරා සගැ උපදිත්. ශ්‍රාවක පාරමී ඤාණ පසේ බුදු නැණ, සර්වඥතා ඤාණ ද ප්‍රතිවේධ කරත්. මේ සම්පත් ප්‍රතිලාභ කිරීමෙන් ප්‍රඥාව ධනයයි කියන ලදී. චේතනා සතම ලෞකික ලෝකෝත්තර මිශ්‍රව කියන ලදී. බොජඣඞග කථා කියන ලදී.
**සමාධි පරික්ඛාර** - සමාධි පිරිවර. සම්මා දිට්ඨි ආදිය කියන ලදී. මේ සපිරිවර ලෞකික ලෝකෝත්තර මිශ්‍රව කියන ලදී.
අසත් ධර්මය අශාන්ත ධර්මය හෝ ලාමක ධර්මය හෝ **අසද්ධම්මා** - වේ. සද්ධර්මයට වෙනස් වශයෙන් දත යුතුය. මෙහි සෙස්ස කියන ලද අර්ථ ඇත්තේ වේ. සද්ධර්මයෙහි සද්ධා ආදි සියල්ල විපස්සකයෙහි කියන ලදී. ඒවායෙහි ද පඤ්ඤා ලෞකික ලෝකෝත්තතරයි. මෙය විශේෂයකි.
සත් පුරුෂයන්ගේ ධර්ම **සප්පුරිස ධම්මා**. එහි සුත්ත ගෙය්‍යදි ධර්ම දනීනුයි. **ධම්මඤ්ඤු **වේ. ඒ ඒවායෙහි කියන ලද දනීනුයි. අත්ථඤ්ඤු වේ. මෙපමණෙහි සීලයෙන් සමාධියෙන් පැනේ යයි මෙසේ තමා දනී යයි අත්තඤ්ඤු වේ. පිළිගන්නා පරිභෝගවල ප්‍රමාණය දනී යයි මත්තඤ්ඤු වේ. මෙම කාලය උදෙසීමට මෙම කාලය පිළිවිසීමට මෙම කාලය භාවනාවට මෙම කාලය අධිගමයට මෙසේ කාලය දනීනුයි කාලඤ්ඤු වේ. එහිද වසර පහක් උදෙසන කාලයයි. දස වසරක් පිළිවිසින කාලයයි. මෙය අති සම්බාධය. දස වසක් වනාහි උදෙසන කාලයයි. විස්සක් පිළිවිසින කාලයයි. ඉන් පසු භාවනා කර්ම කළ යුතුය. අෂ්ටවිධ පිරිස දනී යයි. පරිසදඤ්ඤු වේ. සෙවිය යුතු සේවිත පුද්ගලයන් දනී යනු පුද්ගලඤ්ඤු වේ.
**නිද්දස වත්ථුනි** - නිර්දිස වස්තු නිද්දෙස භික්ෂූන් නිබබීස නිත්තිංස නිච්චත්තාලිස නිප්පඤ්ඤාස භික්ඛු යයි මෙසේ වචන කරුණු. මේ ප්‍රශ්නය තීර්ථක සමයෙහි ඇතිවිය. තීර්ථකයෝ දසවස් කාලයෙහි මළ නිගණ්ඨයකු නිද්දස යයි කියති. හේ වනාහි නැවත දස වර්ෂයක් නැත. දස වර්ෂයක් පමණක් නොව තව වරයක් ද නැත..... එක වර්ෂයක් ද නොවේ. මේ නයින් ම විසිවස් කාලයෙහි මළ නිබ්බීසො, නිත්තිංසො, නිච්චත්තාලීසො. නිප්පඤ්ඤාසො යයි කියති. ආයුෂ්මත් ආනන්ද හිමි ගමේ හැසිරෙන්නේ ඒ කථාව අසා විහාරයට ගොස් භාග්‍යවතුන් වහන්සේට දැන්වීය. භාග්‍යවතුන් වහන්සේ කීහ.
ආනන්ද මෙය තීර්ථකයින් හේ අධිවචනයක් නොවේ. මාගේ සාසනයෙහි ක්ෂීණාශ්‍රයන්ට මෙය අධිවචනයකි. ක්‍ෂීණාශ්‍රවයා දසවස් කාලයෙහි පිරිනිවන් පෑවේ නැවත දස වර්ෂයක් නොවේ. දස වර්ෂයක් පමණක් නොවේ. නව වර්ෂයකුදු නොවේ... එක් වර්ෂයකුදු නොවේ. එකොළොස් වසකුදු.....එකමාසයකුදු එක් දෙදවසක් ද එක් මොහොතකුදු නොවේ. කුමක් හෙයින්ද? නැවත පිළිසිඳීමක් නොමැති හෙයිනි. නිබ්බීසාදියෙහි ද මෙම නයමයි. මෙසේ භාග්‍යවතුන් වහන්සේ මාගේ සාසනයෙහි ඛීණාසවයන්ට අධිවචනයෙකැයි
වදාරා යම් කරුණකින් ඒ නිද්දෙසය වේද එය දැක්වීමට සත් නිද්දස වත්ථු දෙසූහ. ස්ථවිරයන් වහන්සේ ද ඒ දේශනාවම උපුටා සත් නිද්දස වස්තු දක්වන්නේ ඇවැත්නි, මෙහි භික්ෂුව, “සික්ඛා සමාදානෙති” යනාදිය කීහ. එහි **ඉධ **- මේ සාසනයෙහි. **ආයතිං සික්ඛා සමාදානෙ අධිගත පෙමො** - අනාගතයෙහි නැවත දිනවලද ශික්ෂා පූර්ණයෙහි වෙනස් නොවූ ප්‍රේමයෙන්ම යුක්ත වූයේ වේ. **ධම්මනිසන්තියා **- ධර්ම නිසාමනාවෙන් - මෙය විපස්සනාවට සමාන වචනයකි. ඉච්ඡාවිනයෙ - තෘෂ්ණා විනයයෙන්. **පටිසල්ලාණෙ** - ඒකීය භාවයෙහි**. විරියාරම්භෙ** - කායික චෛතසික වීර්ය පූර්ණයෙහි. **සතිනෙපක්කෙ** - සිහියෙහි ද දක්‍ෂභාවයෙහි ද, **දිට්ඨිපටිවෙධෙ** - මාර්ග දර්ශනයෙහි, සෙසු සියළු තැන කියන ලද නයින්ම දත යුතුය.
සංඥාවල, අසුභ අනුපස්සනා ඤාණයෙහි සංඥාව **අසුභ සඤ්ඤා** - වේ. සෙස්ස යට කියන ලදී. බල සත්තකය. විඤ්ඤාණ ඨිති සත්තකය පුද්ගල සත්තකය කියන ලද නය අනුව වේ. අප්‍රහීන අර්ථයෙන්, අත් නොහැර පවතී යනු - **අනුසයා** - වේ. බලවත් වූ කාමරාගයම **කාමරාගානුසයො** - වේ. සියළුතැන මේ නයම වේ. සංයෝජන සත්තකය කියන ලද අර්ථ ඇත්තේ වේ.
අධිකරණ සමථවල අධිකරණ (නඩු, ආරවුල්) සමනය වෙයි. ව්‍යපසමනය වෙයි යන **අධිකරණ සමථා** - වේ. **උප්පනනුප්පන්නානං** - උපන්නා වූ, උපන්නා වූ. **අධිකරණානං** - විවාදාධිකරණා අනුවාධිකරණා, අපාත්ති අධිකරණ, කිච්ච අධිකරණ මේ සතර. **සමථාය වුපසමාය **- සමථය සඳහා ද වුපසමය සඳහා ද **සම්මුඛා විනයො දාතබ්බො.... තිණවත්ථාරකො** - මේ සමථ සත දිය යුතුය.
එහි විනිශ්චය නය මෙසේය. අධිකරණවල පළමුව ධර්ම යයි හෝ අධර්මයයි හෝ අටළොස් වස්තුවල විවාද කරන භික්ෂූන්ගේ යම් විවාදයක් මෙය විවාදාධිකරණ යයි. සීල විපත්තියෙන් හෝ ආචාර දෘෂ්ටි ආජීව විපත්තියෙන් අනුව කියන්නා වූ යම් අනුවාදයක් කීම චෝදනාව ද මෙය අනුවාදාධිකරණයයි. මාතිකායෙහි ආ පංචවිභංග ද සත් ඇවැත් කඳු ද මෙය ආපත්ති අධිකරණයයි. සංඝයාගේ අප ලෝකනාදි සතර කර්මයන්ගේ කිරීම මෙය කිච්චාධිකරණයයි.
එහි විවාදාධිකරණය සමථ දෙකකින් සංසිඳේ. සම්මුබා විනයෙන් ද යෙභුය්‍යසිකාවෙන් ද. සම්මුඛා විනයෙන්ම සමනය කරන්නේ යම් විහාරයක ඇති වූ අධිකරණය ඒ විහාරයෙහි හෝ වෙන විහාරයක හෝ සමනය කිරීමට යන්නේ අතරමග හෝ යම් තැනකට ගොස් සංඝයාට පමණුවා එය එහි සංඝයා විසින් හෝ සංඝයාව සමථයකට පැමිණවීමට නොහැකි වනවිට එහිම සම්මත පුද්ගලයන්ගෙන් කොමිෂන් සභාවක් පත්කර හෝ විනිශ්චය සම්මතය. මෙසේ සමනය වීමෙන් ද එහි යම් සංඝ සම්මුඛතා ධම්ම සම්මුඛතා විනය සම්මුඛතා පුද්ගල සම්මුඛතා යන මෙය සම්මුඛා විනය නම් වේ.
එහි ද කාරක සංඝයාට සංඝ සාමග්ගි වශයෙන් සම්මුඛ බව සංඝ සම්මුඛතා වේ. සමථයට පත්කළ යුතු වස්තුවෙහි තථ්‍යබව ධම්ම සම්මුඛතා වේ. සමනය කළ යුතු ආකාරයටම සමනය වීම විනය සම්මුඛතා වේ. වාද කරන්නා ද කරනු ලබන්නාද දෙපාර්ශවයම (අත්ත පච්චත්ථික) හමුවීම පුග්ගල සම්මුඛතා වේ. මෙහි කාරක සභාවෙන් (උබ්භාහිකා) සමනය වීමෙහි සංඝ සම්මුඛතා පාවිච්චි කෙරේ. මෙසේ සම්මුඛා විනයෙන්ම සමනය වේ.
මෙසේත් සමනය නොවුනේ නම් ඉක්බිති උබ්භාහිකාවට පත් වූ භික්ෂුහු සමථයට පැමිණවීමට අපට නොහැකි වුනෙමු යයි සංඝයාටම පවරා දෙති. ඉක්බිති සංඝයා අංග පසකින් යුත් සලාකගාහාපක (සලාක-ඉරටු වැනි ලකුණක් ගන්වන) භික්ෂුවක් සම්මත කොට උන්වහන්සේ ලවා රහස් විවෘත කණ ලඟ කියන සකණ්ණ ජප්පක) ක්‍රමවලින් එකකින් සලාක ගන්වා රැස් වූ පිරිසේ ධර්මවාදීන් වැඩිවන්නේ නම් ධර්මවාදීහු කියති. මෙසේ සංසිඳුණු අධිකරණය සම්මුඛ විනයෙන් ද යෙභුය්‍යසිකායෙන් ද සංසිඳුනේ වේ.
එහි සම්මුඛා විනය කියන ලද නය වේ. යමක් සඳහා යෙභුය්‍යසිකා කර්මය කිරීම මෙය යෙභුය්‍යසිකා නම් වේ. විවාදාධිකරණය මෙසේ සමථ දෙකකින් සමනය කරයි, අනුවාදාධිකරණය සමථ හතරකින් සමනය කරයි. සම්මුඛ විනය, සති විනය, අමුළහ විනය, තස්සපාපිය්‍යසිකාය, සම්මුඛා විනයෙන් සමථයට පත් කරන විට යමෙක් අනුව කියයිද යමෙකුට කියයිද ඔවුන් වචනවල ඇහුන්කන් දී කිසිවෙකුගේ ඇවැත් නොමැති නම් දෙපාර්වය ක්‍ෂමා කරවා, ඇවැත් ඇත්නම් මෙහි ඇවැත මේ යයි මෙසේ විනිශ්චයෙන් සමනය කෙරේ. එහි සම්මුඛා විනය ලක්ෂණ කියන ලද්දේමය. බීණාසවයන් වහන්සේ නමකට අමූලික සීල විපත්තියෙන් චෝදිත කල්හි උන්වහන්සේට ඉල්ලනු ලබන සති විනය සංඝයා ඤත්ති චතුත්ථ කර්මයෙන් සති විනය දෙති. එකල සම්මුඛා විනයෙන් ද සති විනයෙන් ද සමනය වුයේ වේ. සති විනය දුන් පසු ඒ පුද්ගලයා කෙරෙහි කිසිවෙක් නැවත එය මතු නො කරයි.
උමතු භික්ෂුවක් උමතුවෙන් අස්සමණක ආචාරයෙහි හැසිරෙන්නේ මෙබඳු ඇවතකට අවන් යයි භික්ෂූන් චෝදනා කරනු ලබන්නේ, ආයුෂ්මත්න මා විසින් මෙසේ කරන ලද්දේ උමතුවෙනි. මම එය සිහි නොකරමියි කියන්නේ ද භික්ෂූන් විසින් චෝදනා කරනු ලබන්නේ ද නැවත චෝදනා නොකිරීම සඳහා අමූළහ විනය ඉල්ලයි. සංඝයා ඔහුට ඤත්ති චතුත්ථ කර්මයෙන් අමූළහ විනය වෙයි. එකල්හි සම්මුඛා විනයෙන් ද අමූළහ විනයෙන් ද උපසමනය කෙළේ වේ. අමූළහ විනය දුන් කල්හි ඒ පුද්ගලයා කෙරෙහි ඒ හේතුවෙන් නැවත එය මතු නොකරයි.
යම් විට පාරාජිකාවෙන් හෝ පාරජිකාවට සමාන දේකින් හෝ චෝදනා කරනු ලබන්නාට අනිකකින් අනිකක් වෙන්වූයේ පව උස්සන්න වූ පාපි පුද්ගලයාව නොසිඳන ලද මුල් ඇතිවන්නේය. මනාව පැවතී නැවත ඇතුළුවීම ලබන්නේය. ඉදින් සිදුණු මුල් ඇත්තේ නම් ඔහුගේ නාසනය මෙසේ වන්නේ යයි සිතමින් සංඝයා ඤත්ති චතුත්ථ කර්මයෙන් තස්ස පාපීය්‍යසිකං කරති. එවිට සම්මුඛා විනයෙන් ද තස්ස පාපීය්‍යසිකාවෙන් ද උපසමනය වේ. මෙසේ අනුවාදාධිකරණය සමථ සතරකින් සංසිඳවයි. ආපත්තාධිකරණ සම්මුඛා විනය පටිඤ්ඤාත කරණය තිනවත්ථාරකය යන සමථ තුනෙන් සංසිඳවයි. යම් විට එක් භික්ෂුවක් සමීපයෙහි හෝ සංඝ මධ්‍යයෙහි හෝ භික්ෂුව වහා ඇවැත් දෙසාද එවිට ආපත්තාධිකරණය සම්මුඛා විනයෙන් ද පටිඤ්ඤාත කරණයෙන් ද සංසිඳුවයි.
එහි පළමුව සම්මුඛා විනය යමෙක් දෙසයි, යමෙකුට දෙසයි. ඔවුන්ගේ සම්මුඛීභාවය පුද්ගල සම්මුඛතා වේ. සෙස්ස කියන ලද නයින්මය.
පුද්ගලයාට ද ගණයාට ද දේශනා කාලයෙහි සංඝ සම්මුඛතා පිරිහෙයි. ස්වාමීනි ඉදිරි සංවරය වන්නේය. එය පටිඤ්ඤාත කරණය නම් වේ. සංඝාදිසෙසයෙහි පරිවාස ආදිය යාචනය පටිඤ්ඤාත පරිවාස ආදිය දීම පටිඤ්ඤාත කරණ නම් වේ. දෙපක්ෂයට බෙදුණු කලහකාර භික්ෂු බොහෝ අශ්‍රාමණකව හැසිර නැවත ලජ්ජිධර්මය ඇති වූ විට ඉදින් අපි මේ ඇවැත්වලින් ඔවුනොවුන් කරන්නෙමු වන්නේ නම් ඒ අධිකරණය කර්කෂ බවට පත්වන්නේ යයි ඔවුනොවුන් ආපත්තිකරණයෙහි දොස් දැක තිණවත්ථාරක කර්මය කරයි. එවිට ආපත්තාදිකරණය, සම්මුබා විනයෙන් ද තිණවත්ථාරකයෙන් ද සංසිඳවයි.
එහි අත්පසයට පැමිණ සියල්ල හැර මහත් වැරදි ද ගිහි පටිසංයුක්තකය ද සියළු ආපත්තිවලින් නැගී සිටිති. මෙසේ ආපත්තාධිකරණය සමථ තුනකින් සංසිඳුවයි. කිච්චාධිකරණය එක් සමථයකින් සංසිඳුවයි. සම්මුඛා විනයෙන්. මේ අධිකරණ සතර මේ සමථ සතෙන් සුදුසු පරිදි සංසිඳුවයි. එයින් කියන ලදී. **උප්පනනුප්පන්නානං අධිකරණානං සමථාය වුපසමාය සම්මුබා විනයො දාතබ්බො.... තිණවත්ථාරකො** - මෙය මෙහි විනිශ්චය වේ. විස්තර වනාහි සමථක්ඛන්ධකයෙහි ආයේය. මෙහි විනිශ්චය සමන්තපාසාදිකාවෙහි කියන ලදී.
“ඉමෙ ඛො ආවුසො” කියන ලද නයින් යෙදිය යුතුය. තුදුස් සත්තකයන්ගේ වශයෙන් ප්‍රශ්න අනු අටක් දේශනා කරන්නේ ස්ථවිරයන් වහන්සේ සමග්ගි රසය දැක්වූහ.
මෙසේ සත්තක වශයෙන් සාමග්ගි රසය දක්වා දැන් අට්ඨක වශයෙන් දැක්වීමට නැවත දේශනාව ආරම්භ කළහ. එහි **මිච්ඡත්තා** - අයථා හෝ මිථ්‍යා ස්වභාවය, **සම්මත්තා** - යථා හෝ සම්මා ස්වභාවය.
**කුසීත වත්ථුනි **- කුසීතයාගේ අලසයාගේ වස්තු. පිහිටි කුසීත කරුණු යන අර්ථය වේ. **කම්මං කත්තබ්බං හොති** - විවෘත විචාර ආදි ක්‍රියා කළයුතු වේ. **න විරියං ආරභති** - දෙවරක් ද විරිය නො අරඹයි. **අප්පත්තස්ස** - ධ්‍යාන විපස්සනා මාර්ගඵල ධර්මවලට නොපැමිණිය. **අනධිගතස්ස -** එහිම අනධිගමයට අධිගමවීම සඳහා **අසච්ඡිකතස්ස** - එහි අප්‍රත්‍යක්‍ෂයට ප්‍රත්‍යක්‍ෂවීම සඳහා **ඉදං පඨමං** - මෙය මම නිදාගනිමි යි මෙසේ පසු බසින්නාගේ පළමු කුසීත වස්තුව. මෙම නයින් සියළු තැන අර්ථ දත යුතුය. **මාසාවිනං මඤ්ඤෙ** - මෙහි වනාහි මාසාවිනං යනු තෙත් මාසයයි. සීත මාසය ගරු වේ. මෙසේ ගරුක යයි අදහස් කරයි. **ගිලානො වුට්ඨිතො හොති** - ලෙඩ වී පසුව සුව වේ.
**ආරම්භ වත්ථුනි** - විරිය කරුණු. ඒවාද මේ නයින්ම අර්ථ දත යුතුය.
**දාන වත්ථුනි** - දාන කරුණු. **ආසජ්ජ දානං දෙති** - කියා දානය දෙයි. ආ අය දැක ඔහු මොහොතක් හිඳුවා සත්කාර කොට දානය දෙයි. දෙන්නෙමි දෙන්නෙමියි ක්ලාන්ත නොවේ. මෙසේ මෙහි ආසාදනය දාන කරුණු වේ. එයින් දන් දෙයි යන තන්හි භය ආදිය දාන කරුණු යයි දත යුතුය. එහි භය නම් මේ තෙමේ නොදෙන්නෙකැයි දුරු කෙරේ යයි ගරහා බියෙන් හෝ අපාය භයෙන් හෝ **අදාසි මෙ** - පෙර මොහු මට මෙනම් දෙයක් දුන්නේ ය. යයි දෙයි. **දස්සති මෙ** - අනාගතයෙහි මෙ නම් දේ දෙන්නේ යයි දෙයි. **සාහුදානං -** දානය නම් යහපත්ය සුන්දරය බුද්ධාදි පඬිවරයන් විසින් ප්‍රශස්ථයයි දෙයි. **චිත්තාලංකාරං චිත්තපරික්ඛාරං දානං දෙති** - සිත මුදු කරයි. ලැබු තැනැත්තා ද ලදිමියි මෘදු සිත් වේ. දෙන තැනැත්තා ද දෙන ලදැයි මෘදු සිත වේ. මෙසේ දෙදෙනාගේම සිත් මෘදු කරයි. එහෙයින්ම **“අදන්ත දමනං දානං”** කියනු ලැබේ කීහ.
මේ දාන අටෙන් චිත්තාලංකාර දානයම උතුම් වේ.
**දානුප්පත්තියො** - දාන ප්‍රත්‍යයෙන් උපත. **දහති** - තබයි. **අධිට්ඨාති **- එහිම සමාන වචන නයති. **භාවෙති **- වඩයි. **හීනෙ විමුත්තං** - හීන වූ පංචකාම ගුණයන්ගෙන් මිදුණු. **උත්තරිං අභාවිතං** - එයින් ඉහළ මාර්ග ඵල සඳහා අභාවිත වූ. **සංවත්තති** - යමක් පතා කුසල් කොට ඒ ඒ තැන ඉපදීම සඳහා පවතී.
**වීතරාගස්ස** - මාර්ගයෙන් හෝ සමුච්ඡින්න රාගයේ එහි උපදීම සඳහා සමාපත්තියෙන් විෂ්කම්භනය කළ රාගය දානයෙන් පමණක් බ්‍රහ්ම ලෝකයේ ඉපදීමට නොහැකි වේ. දානය වනාහි සමාධි විපස්සනා සිතට අලංකාර පරිවාර වේ. එයින් දානයෙන් මෘදු සිත් බ්‍රහ්ම විහාර වඩා බඹලොව උපදී. එයින් කියන ලදී. “විරාගියාට නොව සරාගියාට”
ඛත්තියානං පරිසා **ඛත්තිය පරිසා** - වේ. සමූහ යන අර්ථයයි. සියළු තැන මෙම නයයි.
ලෝකයේ ධර්මය **ලොකධම්මා** - මෙයින් මිදුනෙක් නැත. බුදුවරයෝ නම් වෙත්මය. මෙය කියන ලදී. “මහණෙනි, මේ ලෝකධර්ම අටකි. ලෝකය අනුව වෙනස් වේ. අෂ්ට ලෝක ධර්ම අනුව වෙනස් වේ. **ලොභො අලාභො** - ලාභය පැමිණි කල්හි අලාභය ආවේ යයි දත යුතුය. යස ආදියෙහි ද මෙම නයයි,
අභිභායතන විමොඛ කථා යට කියන ලදි.
“ඉමෙ ඛො ආවුසො” යයි මුලින් කී පරිදි යෙදිය යුතුය. මෙසේ එකොළොස් අෂ්ටකයන්ගේ වශයෙන් අසූ අටක් ප්‍රශ්න කියමින් ස්ථවිරයන් වහන්සේ සාමග්ගි රසය දැක් වූහ.
මෙසේ අෂ්ට වශයෙන් සාමග්ගි රසය දක්වා දැන් නවක වශයෙන් දැක්වීමට නැවත දේශනාව ඇරඹූහ. එහි ආඝාතවත්ථුනි - ආඝාත කරුණු. බන්ධති - කෝපය උපදවයි.
**තං කුතෙත්ථ ලබ්භා** - එය අනර්ථ චරණයක් නොවීය. මේ පුද්ගලයන් කොයින් ලබාද? කුමන කරුණකින් ලැබීමට හැකිද? අන්‍යයා නම් අන්‍යයාට තමාගේ හිතේ කැමැත්තෙන් අනර්ථයක් කෙරේ යයි මෙසේ සිතා ආඝාතය දුරු කරයි. නොහොත් ඉදින් මා ප්‍රතික්‍ෂේපය කළහොත් ඒ කෝප කරුණ මෙහි පුද්ගලයෝ කොයින් ලබත් ද කුමන කරුණකින් ලබත් ද යන අර්ථයයි. “කුතොලාභා” යනු ද පාඨය. ඉදින් මම කෝප කරන්නෙමි නම් මට ඒ කෝප කරුණු, කොයින් ලැබේද? මේ අර්ථයෙහි ද තං යනු නිපාතයකි.
**සත්තාවාසා** - සත්වයන්ගේ විසීම. වසන ස්ථානය යන අර්ථයි. එහි සුද්ධාවාස ද සත්වාවාස වේ. අසර්වකාලිකයෝ වනාහි නොගත්හ. සුද්ධාවාස බුදුවරයන්ට කඳවුරු තැන් හා සමානය. කල්ප අසංඛ්‍ය ගණන් බුදුවරුන් පහළ නො වූ කාලයේ ඒ තැන් ශුන්‍යව පවතී. මෙසේ අසර්වකාලික බව නොගන්නා ලදී.
අක්‍ෂණයන්හි **ධම්මො ච දෙසයති** - චතුසත්‍ය ධර්මය දේශනා කරනු ලැබේ. **ඔපසමිකො** - කෙලෙස් උපසම කෙරේ. **පරිනිබ්බාණිකො** - කෙලෙස් පිරිනිවුමෙන් පිරිනිවුම ගෙන ඒ. **සම්බොධගාමී** - සිවුමග නුවණ පිළිවිදියි. **අඤ්ඤතරං** - අසංඥභවය. අරූපභවය හෝ
**අනුපුබ්බ විහාරා -** අනුපිළිවෙළින් සමවැදිය යුතු විහරණ.
**අනුපුබ්බ නිරොධා** - අනුපිළිවෙළින්
මෙසේ නවක සයක් වශයෙන් ප්‍රශන පනස් හතරක් කථා කරන්නේ ස්ථවිරයන් වහන්සේ සාමග්ගි රසය දැක්වූහ.
මෙසේ නවක වශයෙන් සාමග්ගි රසය දක්වා දැන් දසක වශයෙන් දැක්වීමට නැවත දේශනාව ආරම්භ කළහ. එහි **නාථකරණ** - “සනාථා භිකඛවෙ විහරථ” මහණෙනි සනාථව වසන්න. “මා අනාථා දස ඉම භික්ඛවෙ ධම්මා නාථ කරණා” අනාථව නොවසන්න. මහණෙනි, නාථ කරණ ධර්ම දහයකි. තමාට ප්‍රතිෂ්ඨාකර ධර්ම මෙසේ කියන ලදී.
කල්‍යාණ මිත්තො යනාදියෙහි සිල් ගුණ සම්පන්න කල්‍යාණයන් ඔහුගේ මිත්‍රයෝ යයි කල්‍යාණ මිත්තො වේ. සිටින හිඳින තැන්වල සහ මාර්ගයෙන් සහාය වේ යයි. **කල්‍යාණ සහායො** - වේ. සිතෙන් ද කයින් ද කල්‍යාණ මිත්‍රයන් අතරම නැමුනේ **කල්‍යාණ සම්පවංකො** - වේ. **සුබ්බචො හොති** - සැපයෙන් කිව යුතුවේ. සැපයෙන් අනුසාසනා කළයුතුය. **ඛමො** - දැඩිකොට ඵරුෂ වශයෙන් කර්කෂ ලෙස කියනු ලබන්නේ ඉවසයි. නොකිපේ. **පදක්ඛිණග්ගාහී අනුසාසනී** - යම්සේ ඇතමෙක් අවවාද දෙනු ලබන්නේ වම්පසින් ගණී හෝ පතුරවයි හෝ නො ඇසුණා හෝ යයි. මෙසේ නොකරන්න. ස්වාමීණි අවවාද දෙන්න. අනුසාසනා කරන්න. ඔබ වහන්සේ අවවාද නොදෙන කල්හි අන් කවරෙක් අවවාද දෙන්නේදැයි පුදක්ෂිණාව ගනියි.
**උච්චාවචානි** - උස් ද පහත් ද**. කිංකරණීයානි** - කුමක් කරම්දැයි මෙසේ කියා කළයුතු කර්ම. එහි උස් කර්ම නමි. සිවුරු කිරීම රඳන් කිරීම, සෑයේ සුධාකර්ම (සුදු කිරීම) පොහොය ගෙය සෑ ගෙය බෝ ගෙය කළයුතු මේ ආදිය. උච්ච කර්ම නම් වේ. පා දෝවන මක්ඛනාදි කුඩ කර්ම වේ. **තත්‍රෑපායයා** - එහි ගමනයෙන්. **අලංකාතල -** කිරීමට සමත් වේ. **අලංසංවිධාතුං** - විචාරීමට සමත්,
ධර්මයට කැමති සෙනෙහෙ ඇති - ධම්ම කාමො වේ. ත්‍රිපිටක බුද්ධ වචනයට ප්‍රිය වේ යන අර්ථයයි. **පියසමුදාහාරො -** අනුන් කියන විට සකසා අසයි. තමා ද අනුන්ට දෙසනු කැමැත්තේ වේ. **අභිධම්මෙ අභිවිනයෙ** - මෙහි ධම්මො අභිධම්මො විනයො අභිවිනයො යයි සතරක් දත යුතුය. එහි ධම්ම සූත්‍රාන්ත පිටකයයි. අභිධම්ම සත්තප්පකරණ, විනයො උහතො විභංගය, අභිවිනය, ඛන්ධක පරිවාර. එසේ නැතහොත් සුත්ත අභිධම්ම පිටක ධම්ම වේ. මග්ගඵල අභිධම්ම. සියළු විනය පිටකය විනය. කෙලෙස් සමනය කාරණා අභිවිනය වේ. මෙසේ සියල්ලෙහි ද මෙහි ධර්මයෙහි අභිධර්මයෙහි විනයෙහි අභිවිනයෙහි ද. **උළාරපාමුජ්ජො** - බහුල ප්‍රීතිය වේ.
[missing trans]
කසිණ දසකයෙහි සියළු යන අර්ථයෙන් කසිණ වේ. ඒ අරමුණේ ධර්මයන්ගේ ස්ත්‍රී අර්ථයෙන් හෝ ආයතන අර්ථයෙන් හෝ **උද්ධං** - උපරි අහස්තලය අභිමුඛව **හෙට්ඨා** - යට භූමිතලය අභිමුඛව **තිරියං **- ක්ෂේත්‍ර මණ්ඩයක් මෙන් හාත්පස පිරිසිඳ, ඇතමෙක් ඉහළටම කසිණය වඩති. ඇතමෙක් යටට. ඇතමෙක් හාත්පසට. ඒ ඒ කරුණින් මෙසේ ප්‍රසාරණය කරයි. ආලෝකය මෙන් රූප දර්ශන කැමැත්තේ. එයින් කියන ලදී: “පෘථිවි කසිණය කෙනෙක් ඉහළ යට හරහා දැන ගනිති” “අද්ධයං” - මෙය වනාහි කෙනෙකුගේ අන්‍යභාවයට නොපැමිණීම සඳහා කියන ලදී. යම් සේ ජලයට පිවිසියෙකුට හාත්පස වෙනකක් නොවී ජලයම වේ. එසේ පඨවි කසිණය පඨවිකරණයම වේ. එහි වෙනින් කසිණ සම්භේදයක් නැත. සියළු තැන මෙසේය. අප්‍රමාණය මෙය එහි අප්‍රමාණ පැතිරවීම් වශයෙන් කියන ලදී. ඒ චේතනාව සියලෙහි ම පැතිරේ. මෙතෙම ආදි ප්‍රමාණයක් නොගනී. මෙහි විඤ්ඤාණ කසිණය කසිණ ඉගුලු අහසෙහි කසින අගුලු අහස වශයෙන් එහි පවතින විඤ්ඤාණයෙහි ඉහළ පහළ හරහ දත යුතුය. මෙය සංක්ෂේපයෙනි. කර්මස්ථාන භාවනා නයෙනි මේ පඨවි කසිණාදිය විස්තර වශයෙන් විසුද්ධි මාර්ගයෙහි කියන ලදී.
**කම්මපථවල** - සුගති දුගතිවල කර්මයම මාර්ගය වන බැවින් කම්ම පථ නම් වේ. ඒවා අතරෙන් ප්‍රාණඝාත අදත්තාදාන මුසාවාදා සතර බ්‍රහ්ම ජාලයෙහි විස්තර කරන ලද්දේය. කාමෙසුමිච්ඡාචාරා මෙහි වනාහි **කාමෙසු** - මෛථුන හැසිරීමෙනි. මෛථුන වස්තුවල හෝ **මිච්ඡාචාරො** - යමකින් කාය ද්වාරයෙහි පවත්වන නොයා යුතු තැන ඉක්මවන චේතනා **කාමෙසු මිච්ඡාචාරො**
එහි නොයා යුතු තැන් නම් පළමුව පිරිමින්ගේ මව රකින, පියා රකින මව්පිය රකින සොයුරා රකින සොයුරිය රකින නෑයන් රකින වංශය රකින ධර්මය රකින ආරක්ෂා සහිත දඬුවම් සහිත වේ. මාතු රක්බිතා ද දහය ධනය ගන්නා ලද කැමැත්තෙන් වෙසෙන්නී. භෝගයෙන් වසන්නී වස්ත්‍ර වාසිනී, ජල පාත්‍රය සාක්‍ෂි කොට පාවාදුන් තැනැත්තිය. වස්ත්‍රවලින් සාදාගත් දාසි වසයෙන් පාවාදුන්, කම්කරු බිරිය, පැහැරගත් තැනැත්තිය නැකතට පාවාගත්. මේ ධනක්කීතා දි දහය ද විසි ස්ත්‍රීන් අතරෙන් සාරක්ඛ සපරිදණ්ඩා සහ ධනක්කීතා දී දස යන දොලොස් ස්ත්‍රීන් වෙත අන්‍ය පුරුෂයන් නොයා යුතු තැන් නම් වේ. එසේ යෑම මිච්ඡාචාර, සීලාදි ගුණ රහිත නොයා යුතු තැන අලප සාවද්‍ය වේ. සීලාදි ගුණ සම්පන්නනයන් කෙරෙහි මහා සාවද්‍ය වේ. නොයා යුතු වස්තු කෙරෙහි කරුණු සතරකි. අගමනීය වස්තු එහි සෙවන සිත, සේවන ප්‍රයෝග මාර්ගයෙන් මාර්ග ප්‍රතිපත්ති ඉවසීම, එක් ප්‍රයෝගයක් සාර්ථකය.
ලෝභ කෙරේ යනු **අභිජඣා** - වේ. අනුන්ගේ භාණ්ඩ අභිමුඛයෙහි සිට ඊට සිතින් නැමීයෑම යන අර්ථයයි. අහෝ මෙය මට වේවයි මෙසේ පර භාණ්ඩ ලෝභ කරණ ලක්ෂණය. අදත්තාදානය මෙන් අල්ප සාවද්‍යය ද මහා සාවද්‍යය ද වේ. එහි සම්භාර දෙකකි. පරභාණ්ඩ වීම, තමාට පිරිනමා ගැනීම. පරභාණ්ඩ කෙරෙහි ලෝභය ඉපදීමෙන් කර්ම පථ නොවේ. අහෝ මෙය මට වේවයි තමාට පිරිනොනමා ද එතෙක් කර්ම පථ නොවේ.
ව්‍යාපදායත් **ව්‍යාපාදො** - හේ පරවිනාශය, මනස දූෂණය කරණ ලක්‍ෂණය වේ. ඵරුසා වාචා මෙන් අල්ප සාවද්‍ය මහාසාවද්‍ය වේ. එහි සම්භාර දෙකකි. පර සත්වයෙක් වීම හා එය විනාශ කිරීමේ අත. පර සන්තක වස්තුවෙහි ක්‍රෝධය උපන්නේ ද කර්ම පථය නොවේ. අහෝ ඒකාන්තයෙන් ඝාතනය කරන්නේය විනාශ කරන්නේ යයි ඔහුගේ විනාශය නොසිතන්නේ නම් කර්මපථ නොවේ.
යථාභූත තත්වය නොගැනීමෙන් වැරදි ලෙස දකින්නේ **මිච්ඡා දිට්ඨි** - වේ. එය “නත්ථි දින්නං” ආදි නයින් විපරීත දැකීම ලක්‍ෂණ වේ. සම්පප්‍රලාප මෙන් අල්ප සාවද්‍ය මහා සාවද්‍ය වේ. තවද අනියතය අල්ප සාවද්‍යය. නියතය මහා සාවද්‍ය වේ. එහි ද සම්භාර දෙකකි. වස්තුව ද ගන්නා ලද විපරීතභාවය ද
මේ දස අකුසල කර්ම පථ ධර්ම වශයෙන් කොටස් වශයෙන් අරමුණු වශයෙන් වෙදනා වශයෙන් මූල වශයෙන් දැයි පස් ආකාරයකින් විනිශ්චය දත යුතුය.
එහි ධම්ම වශයෙන් මේවායෙහි පිළිවෙළින් සත් චේතනා ධම්ම වේ. අභිධ්‍යදි චේතනා තුනෙන් සම්ප්‍රයුක්තය,
කොට්ඨාශ වශයෙන් පිළිවෙළින් මිථ්‍යාදෘෂ්ටි සත යයි මේ අෂ්ට ධර්ම කර්මපථ වේ. මූලානි නොවේ. අභිධ්‍යා ව්‍යපාද කම්මපථ ද මූල ද වේ. අභිධ්‍ය මුලයට පැමිණ ලෝභය අකුසල මූලයක් වේ. ව්‍යාපාදය දෝසය අකුසලමූල වේ.
අරමුණු වශයෙන් ප්‍රාණඝාතය ජීවිතේන්ද්‍රිය අරමුණු වශයෙන් සංඛාර අරමුණු වේ. අදත්තාදානය සත්ත අරමුණු හෝ සංඛාර අරමුණු හෝ වේ. මිථ්‍යාචාරය ස්පර්ශ වශයෙන් සංඛාර අරමුණුය. කෙනෙක් සත්තාරම්මණ ද කියති. මුසාවාදය සතුන් අරමුණු හෝ සංඛාර අරමුණු වේ. පිසුණු වචනය ද එසේය. පරුෂ වචනය සතුන් අරමුණු වේ. සම්පප්‍රලාප දිට්ඨි සුත මුත වශයෙන් සතුන් අරමුණ හෝ සංඛාර අරමුණු හෝ වේ. අභිධ්‍යාව ද එසේය. ව්‍යාපාදය සතුන් අරමුණු වේ. මිථ්‍යා දෘෂ්ඨි ත්‍රෛභූමික ධර්ම වශයෙන් සංඛාර අරමුණු වේ.
වෙදනා වශයෙන් ප්‍රාණඝාත දුක් වේදනා. අදත්තාදානය තුන් වේදනාය. මිථ්‍යාචාරය සැප මධ්‍යස්ත වශයෙන් ද්විධය. මුසාවාදය ත්‍රිවිධය. පිසුණාවාචා ද එසේය. පරුෂා දුක්ය. ප්‍රලාප තුන් වේදනාය. අභිධ්‍යා සුබ මජ්ඣත්ත වශයෙන් ද්විවිධය. මිථ්‍යා දෘෂ්ටිය ද එසේය. ව්‍යාපාදය දුක් වේදනාය.
මුල වශයෙන් ප්‍රාණඝාතය දෝස මෝහ වශයෙන් දෙමුල් වේ. අදත්තාදානය ලෝභ මෝහ වශයෙන් හෝ දෝස මෝහ වශයෙන් දෙමුල් වේ. මිථ්‍යාචාරය ලෝභ මෝහ වශයෙන් දෙමුල් වේ. මුසාවාදය දෝස මෝහ වශයෙන් හෝ ලෝභ මෝහ වශයෙන් හෝ වේ. පිසුණා වාචා ද එසේය. පරුෂා වාචා දෝස මෝහ වශයෙන් වේ. අභිද්‍යා මෝහ වශයෙන් එක් මූලයකි. ව්‍යාපාදය ද එසේය. මිථ්‍යාදෘෂ්ටි ලෝභ මෝහ වශයෙන් දෙමුලයකි.
පාණාතිපාතා වෙරමණි ආදිය සමාදාන සම්පත්ත සමුච්ඡෙද විරති වශයෙන් දත යුතුය.
ධර්ම වශයෙන් මේවායෙහි ද පිළිවෙළින් චේතනා සත ද වටී. විරති ද කෙළවර චේතනා තුන සමග යුත්තය.
කොටස් වශයෙන් පිළිවෙළින් සත්ත කම්ම පථ ද මුල නොමැතිව. අන්තයෙහි කම්මපථ ද මුල ද වේ. අනභිධ්‍යාවෙහි කම්මපථයට පැමිණ අලෝභය කුසල මූලයකි. අව්‍යපාද අදොස කුසල මූල වේ. සම්මාදිට්ඨිය අමෝහ කුසල මූලයකි.
ආරම්මණ වශයෙන් ප්‍රාණඝාතාදීන්ගේ අරමුණුම මේවායේ ද අරමුණු වේ. ව්‍යතික්‍රමණ විය යුත්තෙහි “වේරමණි” වැලකේ. යම් සේ නිවන් අරමුණු ආර්ය මාර්ගය කෙලෙස් දුරු කරයි. මෙසේ ජීවිතින්ද්‍රියාදි අරමුණු ද මේ කර්ම පථ ප්‍රාණඝාත දුස්සීල්‍යාදිය දුරු කෙරේ යයි දත යුතුය.
වේදනා වශයෙන් සියල්ල සැප වේදනා හෝ මධ්‍යස්ථ වේදනා හෝ වේ. කුසලට පැමිණ දුක් වේදනා නම් නැත.
මුල වශයෙන් පිළිවෙළින් සත් ඤාණයෙන් යුක්තව වෙන්වන්නාට අලෝභ අදෝස අමෝහ වශයෙන් තුන් මුලයක් වේ. ඤාණ විප්‍රයුත්ත චිත්තයෙන් වෙන්වන්නාට මුල දෙකක් වේ. අනභිධ්‍යාව ඤාණ සම්පයුත්ත සිතින් වෙන්වන්නාට දෙමුලකි. ඤාණ විප්‍රයුක්ත සිතින් එක් මුලකි. අලෝභය වනාහි තමා විසින් ම තමාගේ මුල් නොවේ. අව්‍යපාදයෙහි ද මෙම නයයි. සම්මාදිට්ඨි අලෝභ අදෝස වශයෙන් දෙමූලයකි.
අරියවාස වේ. **පඤ්චංග විප්පහීණො** - අංග පහකින් වියුක්ත වූ ඛීණාසවයන් වහන්සේ විසුහ. වසති, වසන්නාහ එහෙයින් මෙය අංග පහකින් හීන වූ ආර්යාගේ වාසය නිසා අරියවාස යයි කියනු ලැබේ. හැමතැන මෙම නයයි.
**එවං ඛො ආවුසො භික්ඛු ඡළඞග සමන්නාගතො හොති** - අංග හය අපේක්ෂාවෙන් යුක්ත වේ. අංග හය අපේක්‍ෂව කුමක්ද? ඤාණාදිය ඤාණය කීකල්හි ක්‍රියාවෙන් ඤාණ සම්ප්‍රයුක්ත සතරක් ලැබේ. නිතර වාසය කෙරේ යයි කී කල්හි අටමහා සිතක් ලබයි. ඇලීම් ගැටීම් නැතැයි කී කල්හි සිත් දහයක් ලැබේ. සොම්නස් ආ සේවන වශයෙන් ලබයි.
**සතාරක්ඛෙන චෙතසා** - ඛීණාශ්‍රවයාගේ දිවාරාත්‍රියෙහි සියළු කාලයේ සිහිය ආරක්ෂා කෘත්‍යය සිදු කරයි. එහෙයින් සරන්නේ ද සිටින්නේ ද නිදන්නේ ද නිදිවරන්නේ ද නිතර නුවණ පෙනීම/ ඤාණ දස්සනං) එළඹ සිටියේ යයි කියනු ලැබේ.
**පුථු සමණා බ්‍රාහ්මණානං** - බොහෝ මහණ බමුණන්. මෙහිද **සමණා** - පැවිදි වූ බ්‍රාහ්මණා - භෝවාදීහු. **පුථු පච්චෙක සච්චානි** - බොහෝ වෙන් වූ සත්‍ය. මේ දර්ශනය සත්‍යය මේ දර්ශනය සත්‍ය යයි වෙනම ගන්නා ලදී. බොහෝ සත්‍ය යන අර්ථයයි. **නුන්නානි -** ගෙනෙන ලද **පනුණ්ණානි** - මනාව ගෙනෙන ලද. **චත්තානි** - අත්හරින ලද. **පනුණ්ණානි** - වමනය කරන ලද. **මුත්තානි** - බැඳුම් සිඳින ලදී. **පහිණානි** - දුරු කරන ලදී. **පටිනිස්සට්ඨානි** නැවත සිත නොනැගීම පටි නිස්සජ්ජිත වේ.
**සමවයසට්ඨෙසනො -** මෙහි “අවයා” අඩු නැති. “සට්ඨා” හැර දැමූ. සම්මා අවයා සට්ඨා එසිනා මොහුට වේ යනු සමවයසට්ඨෙසනා වේ. මනාව අත්හළ සියළු සෙවීම් යන අර්ථයයි. **රාගචිත්තං විමුත්තං** - ආදියෙන් මාර්ගයේ කෘත්‍ය නිෂ්පත්තිය කියන ලදී.
“රාගො මෙ පහීණා” මගේ රාගය ප්‍රහීණය ආදියෙන් ප්‍රත්‍යවේක්ෂණාවේ පලය කියන ලදී. .
අසේඛා සම්මාදිට්ඨි ආදි සියල්ල ද පල සම්පයුක්ත ධර්ම වේ. මෙහි ද සම්මාදිට්ඨි සම්මා ඤාණ යන දෙතැනම ප්‍රඥාව කියන ලදී. සම්මා විමුත්ති යන පදයෙන් කියන ලද අවසේස පලසමාපත්ති ධම්ම සංගෘහිත යයි දත යුතුය.
“ඉමෙ ඛො ආවුසො” යනාදි කියන ලද නයින්ම යෙදිය යුතුය. දසක හයක් වශයෙන් ප්‍රශ්න හැටක් කථා කරමින් ස්ථවිරයන් වහන්සේ සාමග්ගි රසය දැක්වූහ.
මෙහි සිට ප්‍රශ්න සමෝධානය කළයුතුය. මේ සූත්‍රයෙහි එකක වශයෙන් ප්‍රශ්න දෙකක් කියන ලදී. දුක වශයෙන් සැත්තෑවකි. තික වශයෙන් එකසිය අසූවකි. චතුක්ක වශයෙන් දෙසීයකි. පඤ්චක වශයෙන් එකසිය තිහකි. ඡක්ක වශයෙන් එකසිය තිස්දෙකක සත්තක වශයෙන් අනූ අටකි. අට්ඨක වශයෙන් අසූ අටකි. නවක වශයෙන් පනස් හතරකි. දසක වශයෙන් සම සැටකි. මෙසේ එක්දහස් තුදුසක් ප්‍රශ්න කියන ලදී.
මේ සූත්‍රාන්තය හැර බොහෝ ප්‍රශ්නවලින් යුත් වෙනත් සූත්‍රාන්තයක් ත්‍රිපිටක බුද්ධ වචනයෙහි නැත. භාග්‍යවතුන් වහන්සේ මේ සූත්‍රාන්තය මුල පටන් සියල්ල අසා සිතූහ. “ධම්මසේනාපති සැරියුත් බුද්ධ බලය දක්වා නොපැවැත්විය හැකි සිංහනාදය නාදකරයි” ශ්‍රාවක භාසිත යයි කීකල විශ්වාස නොවේ. ජීන භාසිත යයි කීකල විශ්වාස වේ. එහෙයින් එය ජීන භාසිත කොට මේ සූත්‍රාන්තය කෙරෙහි දෙවිමිනිසුන්ගේ විශ්වාසය උපදවමියි. එයින් නැගිට සාධුකාර දුන්නේය. එයින් කියන ලදී. “සාධු සාධු සාරිපුත්ත, සාධු ඛො ත්වං සාරිපුත්ත භික්ඛුනං සංගීතිපරියායං අභාසි” සැරියුත, සාධු. සැරියුත, ඔබ භික්ෂූන්ට සංගීත පරියාය දේශනා කළා ඉතා මැනව.
**සංගීති පරියායං** - සමගියට කරුණු. මෙය කියන ලදී. “සැරියුත්, ඔබ මාගේ සබ්බඤ්ඤුත ඤාණයෙන් සසඳා භික්ෂූන්ට සාමග්ගි කරුණු දේශනා කළා ඉතා මැනව”. **සමනුඤ්ඤො සත්ථා අහොසි** - අනුමෝදනාවෙන් සමනුඤ්ඤ විය. මෙපමණකින් මේ සූත්‍රාන්තය ජිනභාසිත නම් විය. දේශනාව අවසානයෙහි මේ සූත්‍රය මෙනෙහි කරන්නේ ඒ භික්ෂුහු රහත් බවට පැමිණියහ.
11. දසුත්තර සූත්‍රාන්ත වර්ණනාව
දසුත්තර සූත්‍රය මවිසින් මෙසේ අසන ලදී. එහි මේ පෙර අවර්ණිත පද වර්ණනාවයි. **ආවුසො භිකඛවො** - මෙය ශ්‍රාවකයින්ගේ ආලපනයයි. බුදුවරු වනාහි පිරිස අමතන්නේ “භික්ඛවෝ” යයි කියති. සාවකයෝ ශාස්තෲන් වහන්සේ උස්තැන තබමු යයි ශාස්තෲa ආලපනයෙන් නො අමතා “ආවුසො” යයි අමතති. **තෙ භික්ඛු** - ධම්ම සේනාපති පිරිවරා හිඳි ඒ භික්ෂූහු. ඒ භික්ෂූහු කවරහුද? අනුබද්ධ වාසයෙන් දිසා ගමනෙහි යෙදුණු භික්ෂූහු. බුද්ධ කාලයෙහි භික්ෂූහු වාර දෙකක් රැස්වෙති. වස් එළඹෙන සමීප කාලයෙහි දහයක් ද විස්සක් ද තිහක් ද හතලිහක් ද පනහක් ද වශයෙන් සමුහ සමූහව කමටහන් ගැනීම සඳහා පැමිණෙති. භාග්‍යවතුන් වහන්සේ උන්වහන්සේලා සමග සාමීචියේ යෙදී මහණෙනි, කවර ස්ථානයක් සමීපයේ වස් වෙසෙන්නේහුදැයි විමසති. ඉක්බිති උන්වහන්සේලා කමටහන් පිණිස පැමිණියෙමු. අපට කමටහන් දෙනු මැනවැයි අයදිති.
ශාස්තෲන් වහන්සේ උන්වහන්සේලාගේ චරිත වශයෙන් රාග චරිතයාට අසුභ කමටහන දෙති. දෝස චරිතයට මෙත්තා කමටහන මෝහ චරිතයාට උදෙසීම ප්‍රශ්න ඇසීම සුදුසු කාලයෙහි දහම් ඇසීම, සාකච්ඡා මෙය ඔබට සප්පාය යයි කියති. විතක්ක චරිතයට ආනාපාන සති කමටහන දෙති. සද්ධා චරිතයට ප්‍රසාදනීය සූත්‍රාන්තයකින් බුදුරදුන්ගේ සුබෝධිය, ධර්මයේ සුධර්මතාව, සංඝ සුප්‍රතිපත්ති ද ප්‍රකාශ කරති. ඤාණ චරිතයාට අනිත්‍යාදි ප්‍රතිසංයුක්ත ගැඹුරු සූත්‍රාන්තයක් කියති. උන්වහන්සේලා කමටහන් ගෙන සප්පාය වේ නම් එහිම වෙසෙති. නොවේ නම් සප්පයා සේනාසනයක් විමසා වඩිති. උන්වහන්සේලා එහි වසන්නෝ තුන් මාසයෙහි පිළිවෙතක් ගෙන වීර්ය අන්ත කොට උත්සාහ කරන්නෝ සෝවාන්වත් වෙති. සකදාගාමි ද අනාගාමි ද රහත් ද වෙති.
එයින් විසූ වස් ඇත්තේ වස් පවරා සත්ථු සන්තකයට පැමිණ භාග්‍යවතුන් වහන්ස මම ඔබවහන්සේගෙන් කමටහන් ගෙන සෝවාන් පලයට පැමිණියෙමි. මම අග්‍රපල රහත්වීමයි. ලද ගුණ දන්වති. මෙසේ වස් එළඹීමට පැමිණි භික්ෂූන් ඇවිත් යනවිට භාග්‍යවතුන් වහන්සේ ඒ භික්ෂූන් අග්‍රශ්‍රාවකයන් වෙත යවති. යම්සේ කීහ: “මහණෙනි, සැරියුත් මුගලන් බලන්න.” ඒ භික්ෂූහු අගසව්වන්ගේ දැකීම සඳහා පිටත් කරති, “මහණෙනි, සැරියුත් මුගලන් සේවනය කරන්න භජනය කරන්න. මහණෙනි, සැරියුත් මුගලන් පණ්ඩිතයහ. භික්ෂූන් අනුග්‍රාහකයහ, මහණෙනි, සබ්‍රහ්මචාරීන්ට සැරියුත් යම්සේ මව මෙනි, මුගලන් පෝෂණය කරන පියා මෙනි. මහණෙනි, සැරියුත් සෝවාන් පලයෙහි හික්මවයි. මුගලන් උතුම් අර්ථයෙහි (රහත් ඵලයෙහි) හික්මවයි.
එකලද භගවත්හු මේ භික්ෂූන් සමග පිළිසඳර කතා කොට ඒ භික්ෂූන්ගේ ආසයන් (නිදා ඇති කෙලෙස්) පරීක්ෂා කොට මේ භික්ෂූන් සාවකයන් හික්මවිය යුතු යයි දැක්කහ. සාවකයන් හික්මවිය යුත්තෝ බුදුවරුන් හික්මවිය යුත්තෝ ශ්‍රාවකයන්ට හික්මවිය නොහැක. සාවක වෙනෙය්‍ය බව දැන කවර භික්ෂුවගේ දේශනාවෙන් අවබෝධ වෙත්දැයි බලන්නේ සැරියුත් තෙරුන්ගේ යයි දැක උන්වහන්සේ සමීපයට යැවූහ. ස්ථවිරයන් වහන්සේ ඒ භික්ෂූන් විචාළහ. ඇවැත්නි ශාස්තෲ සමීපයට ගියහුද? එසේය ගියෙමු. ශාස්තෲන් වහන්සේ ඔබවහන්සේ ළඟට එවූහ. ඉක්බිති ස්ථවිරයන් වහන්සේ මේ භික්ෂුහු මගේ දේශනයෙන් අවබෝධකර ගනිති. කෙබඳු දේශනාවක් වටීදැයි සිතන්නේ මේ භික්ෂූහු සමගියට ඇලුනහ. සාමග්ගි රසය දක්වා දේශනාව ඔවුන්ට වටනේ යයි තීරණය කොට එබඳු වූ දේශනාවක් දෙසීමට කැමැත්තේ “දසුත්තරං පවක්ඛාමි” යනාදිය කීහ. එහි මාතෘකා දහය බැගින් තබා බෙදන ලදැයි **දසුත්තරො** - වේ. ඒකකයේ සිට දසකය දක්වා ගිය නිසාද දසුත්තරො වේ. එක එක කොටසෙහි ප්‍රශ්න දහය බැගින් විස්ස වූයේ ද දසුත්තර වේ. **තං දසුත්තරං පවක්ඛාමි** - කියන්නෙමි. **ධම්මං **- සූත්‍රය. **නිබ්බාණ පත්තියා** - නිර්වාණ ප්‍රතිලාභය සඳහා. **දුක්ඛස්සන්තකිරියා** - සියළු සසර දුක් කෙළවර කරනු සඳහා **සබ්බගන්ථප්පමොචනං** - අභිධ්‍යා කාය ග්‍රන්ථාදි සිය ග්‍රන්ථ මිදීම සඳහා.
මෙසේ දේශනා උසස් කරන්නේ එහි භික්ෂූන්ගේ ආදරය උපදවන්නේ මෙය මෙසේ උගත යුතුය. පුහුණු කළ යුතුය. ධාරණය කළයුතුය කිව යුතුය සිතන්න යයි සතර පදයකින් වර්ණනා කළහ. “එකායනො අයං භික්ඛවෙ මග්ගො” යනාදි නයින් ඒ ඒ සූත්‍රවලින් භාග්‍යවතුන් වහන්සේ මෙන්.
එහි **බහුකාරො** - බොහෝ උපකාර,
**භාවෙතබ්බො **- වැඩිය යුතුය
**පරිඤ්ඤෙය්‍යො** - පරිඤ්ඤා තුනකින් දැනගත යුතුය.
**පහාතබ්බො** - පහාණානුපස්සනාවෙන් දුරුකළ යුතුය.
**හානභාගියො** - අපායගාමී පිරිහීම පවතින.
**විසෙසභාගිය** - විසේසගාමී විසේසය පිණිස පවතින.
**දුප්පටිවිද්ධො -** දුකසේ ප්‍රත්‍යක්‍ෂ කළ.
**උප්පාදෙතබ්බො** - නිෂ්පාදනය කළ යුතුය.
**අභිඤ්ඤෙය්‍යං** - දතයුතු දැනීම. අභිජානනය.
**සච්ඡිකාතබ්බො** - ප්‍රත්‍යක්ෂ කළයුතු. මාතෘකා සියළු අර්ථ මෙසේ දත යුතුය.
මෙසේ ආයුෂ්මත් සාරිපුත්ත යම්සේ දක්‍ෂ වේළුකරුවෙක් (කුළුපොත්තා) හමු වූ උණ ගසක් මුලින් කපා ගැට කැස කොටස් දහයකට කපා එක එක කොටස තීරු තීරුවලට පලයි. එමෙන් ඒ භික්ෂුන්ට සප්පාය දේශනාව පරික්ෂා කරන්නේ දස ආකාර මාතෘකා තබා එක එක කොටසක එක එක පදය බෙදන්නේ “කුසල ධර්මවල අප්‍රමාදව එක් ධර්මයක් බොහෝ උපකාර වන්නේ කෙසේද? යනාදි නයින් දේශනාව විස්තර කිරීමට ආරම්භ කළහ.
එහි **අප්පමාදො කුසලෙසු ධම්මෙසු** - හැම අතටම උපකාරවන අප්‍රමාදය, කීහ. මේ අප්‍රමාදය වනාහි සීල පූරණයෙහි ඉන්ද්‍රිය සංවරයෙහි භෝජනයේ පමණ දැනීමෙහි නිදි වැරීමෙහි සත් ධර්මවල විපස්සනා ගර්භව ගැන්වීමෙහි අත්ත පටිසම්භිදාදියෙහි සීලස්කන්ධාදි පංච ධර්මස්කන්ධවල ඨානාඨානයෙහි මහාවිහාර සමාපත්තියෙහි ආර්ය සත්‍යවල සතිපට්ඨානාදියෙහි බොජඣංග ධර්මවල විදර්ශනා ඤාණාදියෙහි අෂ්ට විද්‍යාවල සියළු අනවද්‍ය ස්ථාන කුසල ධර්මවල බොහෝ උපකාර වේ.
එහෙයින් භාග්‍යවතුන් වහන්සේ “මහණෙනි සත්වයෝ අපදා හෝ තථාගතයන් වහන්සේ ඔවුන්ගේ අග්‍ර යයි කියයි. මහණෙනි, එසේම යම්කිසි කුසල ධර්මවේද ඒ සියල්ලට අප්‍රමාදය මූලකය. අප්‍රමාදය එක්තැන්වීම වේ. අප්‍රමාදය ඒ ධර්මයන්ට අග්‍ර යයි කියයි. ආදි නයින් ඇත්පිය ආදි උපමාවෙන් උපමා කරන්නේ සංයුත්ත නිකායෙහි අප්‍රමාද වර්ගයේ නොයෙක් ආකාරයෙන් වර්ණනා කළහ. ස්ථවිරයන් වහන්සේ ඒ සියල්ල එකපදයකින්ම සංග්‍රහ කොට “අප්පමාදො කුසලෙසු ධම්මෙසු” යයි කීහ. ධම්ම පදයෙහි අප්පමාද වග්ගයෙන් ද බොහෝ උපකාර ඇති බව දැක්විය යුතුය.
අසෝක වස්තුව ද දැක්විය යුතුය. අසෝක රජ ද නිග්‍රෝධ සාමණේරයන්ගේ “අප්පමාදො අමත පදං” ගාථාව අසා දරුව නවතින්න, ඔබ විසින් මට ත්‍රිපිටක බුද්ධ වචනය කියන ලදැයි සාමණේරයන් කෙරෙහි පැහැද විහාර අසූහාර දහසක් කරවීය. මෙසේ ධෛර්ය සම්පන්න භික්ෂුව විසින් අප්‍රමාදයේ බොහෝ උපකාර ඇති බැවින් තුන් පිටකය දක්වා කිව යුතුය. යම්කිසි සූත්‍රයක් හෝ ගාථාවක් හෝ අප්‍රමාදය දැක්වීම සඳහා ගෙනෙන්නේ අස්ථානයෙහි සිට ගෙන එන්නෙහි සම්පූර්ණ නොකොට ඉවත්ව ගියහයි නොසිතිය යුතුය. ධර්මකථිකයාගේ වීර්ය ද බලය ද ප්‍රමාණ වේ.
**කායගතා සති** - ආනාපාන, චතු ඉරියාපථ, සතිසමපජඤ්ඤ ද්වත්තිංසාකාරය චතුධාතු වවත්ථාන, දස අසුභ නවසීවථික, වුණ්ණික මනසිකාර, කේසාදියෙහි රූප ධ්‍යාන යන මෙහි උපන් සිහියට මෙය අධිවචනයකි. **සාතසහගතා** - චතුර්ථ ධ්‍යානය හැර සෙසු තන්හි සාත සහගත වේ. සැපයුත්ය. එය සඳහා කියන ලදී.
**සාසවො උපාදානියො -** ආසවයන්ගේ ද උපාදානයන්ගේ ද ප්‍රත්‍ය වූ. මෙසේ ත්‍රෛභූමික ධර්මයම නියම වූ.
**අස්මිමානො** - රූපාදියෙහි වෙමි යන මැනීම්.
**අයොනිසො මනසිකාරො** - අනිත්‍යයෙහි නිත්‍යයයි යනාදි නයින් පවතින වැරදි මාර්ග මෙනෙහි කිරීම.
විපර්යාසයන් මෙනෙහි කිරීම යයි දත යුතුය.
**ආනන්තරිකො චෙතො සමාධි -** අන්තැනක මාර්ගයට අනතුරුව පලය ආන්නතරික වේතෝ සමාධි නම් වේ. මෙහි වනාහි විපස්සනාවට අනතුරුව මාර්ගය විපස්සනාවෙන් හෝ අනතුරුව තමාගේ හෝ අනතුරුව පලදායක බව ආනන්නතරික චේතෝ සමාධියයි අදහස් කරයි.
**අකුප්පං ඤාණං** - අන්තැනක පල පඤ්ඤාව අකුප්ප ඤාණ නම් වේ. මෙහි පච්චවෙක්ඛණ ප්‍රඥාව අදහස් කෙරේ.
**ආහාරට්ඨිතිකා** - ප්‍රත්‍යය නිසා සිටීම. **අයං එකො ධම්මො** - යම් ප්‍රත්‍යයකින් ඔව්හු සිටිත් ද මේ එක ධර්මය දන්නා ලද අවබෝධයෙන් අවබෝධ කොට අවබෝධ කළ යුතු.
**අකුප්පා චෙතො විමුත්ති -** රහත්පල මුක්තිය.
මේ වාරයෙහි අවබෝධය ඤාත පරිඤ්ඤ යයි කියන ලදී. **අප්පටිචිජ්ජො **- මෙහි වනාහි මාර්ගය කියන ලදී. **සච්ඡිකාතබ්බං** - ඵලය කියන ලදී. මාර්ගය එක පදයෙහි ලැබේ. ඵලය අන්ත පදවල ලැබේ.
භූතා - ස්වභාවයෙන් විද්‍යාමාන **තච්ඡා** - සත්‍ය. **තථා** - කියන ලද සේ. **අවිතථා **- කියන ලද්දට වෙනස්ව නොවේ. **අනඤ්ඤාථා** - කියන ලද ආකාරයෙන් අන්‍ය ආකාරයකින් නොවේ. **සම්මා තථාගතෙන අභිසම්බුද්ධො** - තථාගතයන් විසින් බෝපළගෙහි හිඳ හේතු කරුණුවලින් තමා විසින්ම බුදු වූයේ. දන්නා ලද්දේ අවබෝධ කරන ලද්දේ සාක්ෂාත් කරන ලද්දේය. මේ ස්ථවිරයෝ මේ ධර්ම තථාගතයන් විසින් අභිසම්බුද්ධය, මම වනාහි ඔබගේ රජුගේ ලේඛ වාචක වැනිය. ජීන සූත්‍ර දක්වමින් විශ්වාසය ඇති කළහ.
**ඉමෙ දෙව ධම්මා බහුකාරා** - මේ සති සමපජඤ්ඤ ධර්ම දෙක සීල පුරණාදියෙහි අප්‍රමාදය මෙන් සියළුතැන උපකාරකය, දියුණුව ගෙන දේ.
**සමථො ච විපස්සනා ච** - මේ දෙක සංගීති සූත්‍රයේ ලෞකික ලෝකෝත්තර වශයෙන් කියන ලදී. මේ දසුත්තර සූත්‍රයෙහි මුල් කොටසෙහි කියන ලදී.
සත්වයන්ගේ සංකිලෙසය පිණිස සත්වයන්ගේ විසුද්ධිය පිණිස. සත්වයින් කෙලෙසීම පිණිස අයෝනිසො මනසිකාරය හේතු ද ප්‍රත්‍යයද වේ. සත්වයින් විසුද්ධිය පිණිස යෝනිසො මනසිකාරය හේතු ද ප්‍රත්‍යය ද වේ. එසේම දුර්වචභාවය පාපමිත්‍ර සේවනය සංකිලේසය පිණිස, සුවචභාවය, කල්‍යාණ මිත්‍ර සේවනය විසුද්ධිය පිණිස වේ. එසේම අකුසල් මුල් තුණ, සතර යෝග සතර විසංයෝග, පංච චේතෝඛිල, පංච ඉන්ද්‍රිය, අගාරව සය, ගාරව සය, අසද්ධම්ම සත, සද්ධම්මසත, කුසීත වස්තු අට ආරම්හ (පිරිස) වස්තු අට. නව ආඝාත වස්තු නව ආඝාත පටිවිනය, දස අකුසල කම්ම පථ දසකුසල කම්මපථ මෙසේ ප්‍රභේද වූ මේ ධර්ම දෙක අවබෝධයට අසීරුබව දත යුතුය.
**සංඛතා - ධාතු** - ප්‍රත්‍යයෙන් කරන ලද පංචස්ඛන්ධ **අසංඛත ධාතු** - ප්‍රත්‍යයෙන් නොකරන ලද නිබ්බාණං
**විජ්ජා ච විමුත්තිචාති -** මෙහි විජ්ජා ත්‍රිවිද්‍යා වේ. විමුත්ති අරහත්ත ඵලය.
මේ වාරයෙහි ආභිඤ්ඤාදිය එක සමානය. ඉපිදවිය යුතු පදය වනාහි මාර්ගය කියන ලදී. සාක්ෂාත් කළයුතු පදය ඵලයයි.
මේ කාමයන්ගේ නිස්සරණය යම් මේ නෙක්ඛම්ම මෙනි. මෙහි නෙක්ඛම්මය අනාගාම මග්ග අදහස් කරයි. එය සියළු කාමයන්ගෙන් වෙන්වීමයි. යම්සේ ආරුප්ප මෙනි. මෙහි ආරුප්පයෙහි ද නැවත ඉපදීම නිවාරණයෙන් සියළු රූපයගෙන් වෙන්වීම නම් නිරොධයයි. එහි නිස්සරණය මෙහි අරහත්ත ඵලයයි. නිරෝධය අදහස් කරයි. අරහත් ඵලයෙන් නිවන් දුටුවිට නැවත ඉදිරියට සියළු සංස්කාරයෝ නොවෙත්. රහත් බව සියළු සංඛත නිරෝධයට ප්‍රත්‍ය බැවින් නිරොධයයි කියන ලදී.
**අතීතං සඤ්ඤාණං** - අතීත අරමුණු සහිත ඤාණය, ඉතිරි ඒවායේ ද මෙම නයයි,
මේ වාරයෙහි අභිඤ්ඤාදීහු එක සමානමය. අවබෝධයට දුෂ්කර පදය වනාහි මාර්ග යයි කියන ලදී. ක්ෂාත් ක්ෂාත් කළයුතු පද ඵලයයි
**චත්තාරි චක්කානි** - මෙහි චක්ක නම් දැව සක, රුවන් සක දහම් සක, ඉරියව් සක, සම්පත් සක යයි පස් අයුරුය. එහි යහළුව යම් මේ රියසක සමසකින් නිමකරන ලදී. සරැයකින් මේ දැව සක, පිය විසින් පවත්වන සක (අණ) අනුව පවතී. මෙය රුවන් සකයි. මෙය දහම් සකයි. සතර සක නවදොර, මෙතන ඉරියා පථ, මහණෙනි, මේ සක් සතරෙකි. මෙයින් යුත් දෙවි මිනිසුන් සතර සක් පවත්වති. මෙය සම්පත් සකයි. මෙහිද එයම අදහස් කරයි.
**පතිරූප දෙස වාසො** - යම්තැනක සිව්පිරිස දක්නා ලැබෙත් ද එබඳු වූ සුදුසු ප්‍රදේශයක වාසය කිරීම, **සප්පුරිසුපස්සයො** - බුද්ධාදි සත්පුරුෂයන්ගේ දැකීම සේවනය, භජනය. **අත්තසම්මා පණිධි** - තමා මනාව තැබීමට පෙර අශ්‍රද්ධාවෙන් යුක්තවීද ලද කුසල් ඇති බව. මෙහි මෙය ප්‍රමාණය. යම් ඤාණ සම්ප්‍රයුක්ත සිතකින් කුසල කර්ම කරන ලද්දේ වේද ඒ කුසලය ද ඒ පුරිසයා සුදුසු ප්‍රදේශයකට පමුණුවයි. සත්පුරුෂයන් භජනය කරවයි. හේ තමාම මනාව තබයි. සිවු ආහාරවල මුල් එක ලෞකිකය. සෙසු තුන පූර්වභාගය ලෞකිකය.
කාමයෝග විසංයෝගාදිය අනාගාමි මග්ගාදි වශයෙන් දත යුතුය.
හානභාගාදියෙහි ප්‍රථම ධ්‍යානාලාභී කාමසහගත සංඥා මෙනෙහි කරමින් හැසිරෙයි. හානභාගිය සමාධි එහි ධර්මතා වශයෙන් පවතී. ඨිතිභාගිය සමාධි අවිතක්කසහගතා සංඥා මෙනෙහි කිරීම් පවතී. විසෙසභාගිය සමාධි නිබ්බදා සහගත සංඥා මනසිකාරවලින් හැසිරේ. විරාග උපසංගිත වූ නිබ්බෙධභාගිය සමාධිය මෙම නයින් සියළු සමාපත්ති විස්තර කොට අර්ථය දත යුතුය. විසුද්ධි මාර්ගයෙහි විනිශ්චය කථා කියන ලදී.
මේ වාරයෙහි අභිඤ්ඤාදිය එක සමාන වේ. මෙහි අභිඤ්ඤා පදයෙහි මාර්ගය කියන ලදී. ක්ෂාත් කළයුතු පදය ඵලය වේ.
පීති පැතිරවීම ආදියෙහි ප්‍රීතිය පතුරුවමින් උපදින ධ්‍යාන දෙකෙහි ප්‍රඥාව පීති ඵරණතා නම් වේ. සැපය පතුරුවමින් ධ්‍යාන තුනෙහි උපදින ප්‍රඥාව සුඛ ඵරණතා නම් වේ. අනුන්ගේ සිත පතුරුවමින් උපදින චේතොපරිය ප්‍රඥාව චෙතො ඵරණතා නම් වේ. ආලෝකය පැතිරවීමෙහි උපදින දිබ්බචක්ඛු පඤ්ඤා ආලොක ඵරණතා නම් වේ. පච්චවෙක්ඛණා ඤාණය පච්චවෙක්ඛණ නිමිත්ත නම් වේ. මෙය කියන ලදී. ධ්‍යාන දෙකෙහි පඤ්ඤා පීති ඵරණතා නම් වේ. ධ්‍යාන තුනෙහි පඤ්ඤා සුබ පරණතා නම් වේ. පරචිත්තෙ පඤ්ඤා චෙතො ඵරණතා නම් වේ. දිබ්බචක්ඛු ආලොක ඵරණතා, ඒ ඒ සමාධිවලින් නැගිටින්නාගේ පච්චවෙක්ඛණ ඤාණය පච්චවෙක්ඛණ නිමිත්ත නම් වේ.
එහි ද පීති ඵරණ සුඛ පරණතා දෙක පාද මෙනි. චෙතො ඵරණ ආලොක ඵරණතා දෙක අත්දෙක මෙනි. අභිඥා පාදක ධ්‍යනාය මධ්‍යම කය මෙනි පච්චවෙක්ඛණ නිමිත්ත හිස මෙනි. මෙසේ ආයුෂ්මත් සාරිපුත්ත ස්ථවිර පංචංගික වූ සම්මා සමාධිය අඟපසඟ යුත් පුරුෂයකු කොට දැක්වීය.
මේ සමාධි වර්තමාන සැපය දැයි ආදියෙහි රහත් පල සමාධි අදහස් කරයි. එය අර්පිත අර්පිත ක්‍ෂණයෙහි සැප ඇතිවන බැවින් වර්තමාන සැපයයිද පළමු පළමු ඒවා පසු පසු සමාධි සැපයට හේතුවන බැවින් ආයති සැප විපාක ද වේ.
කෙලෙස් වලින් ඈත් වූ නිසා **අරියො** - වේ. කාම ආමිස සසර ආමිස ලෝක ආමිස අභාවයෙන් **නිරාමිස** - වේ. බුද්ධාදි මහා පුරුෂයන් විසින් සේවනය කරන ලද බැවින් අකා පුරිස සෙවිතය. අංග සාන්ත බැවින් අරමුණු සාන්ත බැවින් සියළු කෙලෙස් කරදරවලින් සාන්ත බැවින් සාන්තය. නොතැවෙන අර්ථයෙන් ප්‍රණීතය. කෙලෙස් සංසිඳීමෙන් ලැබූ බැවින් කෙලෙස් සංසිඳුණු බැවින් ලද බැවින් සංසිඳුණු ලැබූවමින් පටිපස්සද්ධො වේ. එකෝදිභාවයෙන් අධිගත බැවින් ඒකෝදිභවයෙන්ම යුත් නිසා එකෝධිභාව අධිගතෙන වේ. අලපගුණ ආශ්‍රව සහිත සමාධි මෙන් සංඛාරයෙන් සප්‍රයෝග සිතෙන් ප්‍රත්‍යනීක ධර්මවලට නිග්‍රහකොට කෙලෙස් වලක්වා අනධිගත බැවින් සංඛාර නිග්‍රහ වැලැක්වීම නොවේ. ඒ සමාධියට සමවදින්නේ එයින් නැගී සිටින්නේ හෝ සිහි විපුලභාවයට ගියේ සිහියෙන්ම සමවදී. සිහියෙන්ම නැගිටී. එහෙයින් මෙහි මේ සමාධිය පච්වුපන්න සැපය ද ආයති සැප විපාකදැයි මෙසේ ප්‍රතිවේක්ෂාකරන්නාට පච්චුප්පන සැපය ද ආයති සැප විපාකදැයි මෙසේ ප්‍රතිවේක්ෂා කරන්නාට වෙනමම අපරපච්චය ඤාණය උපදී. එය එක මගකි. සෙස්සෙහි ද මෙම නයයි. මෙසේ මේ පස් ආකාර වූ පච්චවෙක්ඛණා ඤාණයෙන් මේ සමාධි පඤ්චඤාණික සම්මා සමාධි යයි කියන ලදී.
මෙම වාරයෙහි විශේෂභාගිය පදයෙහි මාර්ගය කියන ලදී. සච්ඡිකා පද ඵලං. සෙස්ස පෙර මෙනි.
ඡක්කෙ සියල්ල නොගැඹුරු අරුත් වේ. දුප්පටිවිජ්ඣ පදෙ මෙහි මාර්ගය කියන ලදී. සෙස්ස පෙර මෙනි.
සම්මප්පඤ්ඤාය සුදිට්ඨා හොන්ති, හේතුනයින් විපස්සනා ඤාණයෙන් මනාව දක්නා ලදී. කාමා - වස්තුකාම ද ක්ලේශ කාම ද, දෙකම පරිළාහ අර්ථයෙන් ගිනිඅඟුරු මෙන් දක්නා ලද වේ. **විවෙක නින්නං** - නිවනට නැමුණු **පොණං පබ්භාරං** - නින්න යන්නට සමාන වචන වේ. **ව්‍යාන්තිභූතං** - නියති වු. තණ්හා නැති යන අර්ථයි.
**ආදිබ්‍රහ්මචරියකාය පඤ්ඤාය** - ශික්ෂාත්‍රය සංග්‍රහ වු මාර්ග බ්‍රහ්මචර්යාවට ආදිභූත වූ පූර්ව භාගයෙහි තරුණ සමථ විපස්සනා ප්‍රඥාවෙන්. අට්ඨංගික මාර්ගයට ආදිභූත වූ සම්මා දිට්ඨි ප්‍රඥාවෙන්. **තිබ්බං** - බලවත්. **හිරොත්තප්ප** - ලජ්ජා භය. **පෙමං **- ගෙහසිත ප්‍රේමය, **ගාරවො** - ගරු සිත් බව. ගරුභාවනීය උපනිශ්‍රයෙන් වාසය කරන්නේ කෙලෙස් නූපදියි. අවවාදානුසාසනා ලබයි. එහෙයින් ඒ නිසා විහාරය ප්‍රඥා ප්‍රතිලාභයට හේතු වේ.
අක්ෂණයන්හි ප්‍රේතයෝ අසුරයන්ගේ ආවාහ විවාහයට යති. එහෙයින් පෙත්ති විසයෙන්ම අසුරකාය ගන්නා ලදැයි දත යුතුය.
**අප්පිච්ඡස්ස** - පච්චය අප්පිච්ඡ අධිගම අප්පිච්ඡ පරියත්ති අප්පිච්ඡ ධුතංග අප්පිච්ඡ යයි අප්පිච්ඡ සතරකි. එහි පච්චය අපි බොහෝ දෙන්නේ ස්වල්පයක් ගනී. ස්වල්පයක් දෙන්නේ එයින් ද බොහෝ දෙන්නේ ස්වල්පයක් ගනී. අධිගම අප්පිච්ඡ මජඣත්තික තෙරුන් මෙන් තමාගේ අධිගම අන්‍යයන්ට දැන ගැනීමට නොදෙයි. පරියත්ති අප්පිච්ඡා ත්‍රිපිටකය සමාන වූයේ මුත් බහුසසුතභාවය දැක්වීමට කැමති නොවේ. සාකෙතක තිස්ස තෙරුන් මෙනි. ධුතංග අප්පිච්ඡ ධුතංග පරිහරණ බව අන්‍යයන්ට දැනගැනීමට නොදෙයි. සහෝදර තෙරුන් දෙදෙනාගෙන් දෙටු තෙරුන් මෙනි. වස්තුව විසුද්ධි මාර්ගයෙහි කියන ලදී. **අයං ධම්මො** - මෙසේ ඇති ගුණ සැඟවීමෙන් ද ප්‍රත්‍ය පිළිගැනීමේ පමණ දැනීමෙන් ද අපිස් පුඟුලාගේ මේ නව ලොකොත්තර ධර්මය මහිච්ඡයාට සම්පාදනය නොවේ. මෙසේ සියළු තැන යෙදිය යුතුය.
**සන්තුට්ඨස්ස **- සිව්පසයෙහි තුන් ආකාර සන්තෝෂයෙන් සන්තෝෂ වූවහුට. **පචිවිත්තස්ස** - කාය චිත්ත උපධි විවේකයෙන් විවේක ඇත්තාට, එහි කාය විවේක නම් ගණ සමුහයෙන් වෙන්ව අට ආරම්භ වස්තු වශයෙන් ඒකීයභාවයයි. ඒකීයභාවයෙන් කර්ම නොනිපදෙයයි කසිණ භාවනා කොට අෂ්ට සමාපත්ති උපදවයි. මෙය චිත්ත විවේක නමි. සමාපත්ති මත්තෙහි කර්ම නොනිපදවේ. ධ්‍යාන පාදක කොට සංඛාර සම්මර්ෂණය කර සිව්පිළිසිඹියා සහිත රහත් බවට පැමිණේ. මෙය උපධි විවේක නමි.
**සංගණිකාරාමස්ස** - ගණ සංගණිකාය ද කිලේස සංගණිකායෙහි හැසිරෙන්නාට. **ආරද්ධවිරියස්ස** - කායික චෛතසික විරිය වශයෙන් පටන්ගත් වීරිය ඇත්තාට. **උපට්ඨිතසතිස්ස **- චතු සතිපට්ඨාන වශයෙන් එළඹසිටි සිහිය ඇත්තාට. **සමාහිතස්ස **- එකඟ වූ සිත් ඇත්තාට. **පඤ්ඤාවදාතො** - කම්මස්සක ප්‍රඥාවෙන්. **නිප්පඤ්ඤස්ස** - පහවූ මාන තණ්හා දිට්ඨි ප්‍රඥා ඇත්තාට.
මෙහි වැඩිය පදය මග්ග යයි කියන ලදී. සෙස්ස පෙර මෙනි.
**සීලවිසුද්ධි **- විසුද්ධියට පැමිණවීමට සමත් චතුපාරිසුද්ධි සීලය. **පාරිසුද්ධිපධානියංග** - පාරිසුද්ධිභාවයට ප්‍රධාන අංග. **චිත්ත විසුද්ධි** - විපස්සනාව පදනම් වී ප්‍රගුණ වූ අෂ්ට සමාපත්ති**. දිට්ඨි විසුද්ධි** - ප්‍රත්‍ය සහිත නාමරූප දැකීම. **කංඛාවිතරණ විසුද්ධි** - ත්‍රි ප්‍රත්‍යකාර ඤාණය. අද්ධත්තයෙහි ද ප්‍රත්‍ය වශයෙන්ම ධර්ම පවතී යයි දකින්නේ සැක නැතිවෙයි. **මහාමග්ග ඤාණදස්සන විසුද්ධි** - ඔභාස (ආලෝක) ආදිය මාර්ගය නොවේ. වීථියට පිළිපන් උදයව්‍යය ඤාණය මාර්ගය වේ. මෙසේ මාර්ග අමාර්ගයේ ඤාණය. **පටිපදාඤාණ දස්සනවිසුද්ධි** - රථවිනීත සූත්‍රයෙහි වුට්ඨානගාමිනී විපස්සනා. මේ සත් විසුද්ධි විස්තර වශයෙන් විසුද්ධි මාර්ගයෙහි කියන ලදී. **පඤ්ඤා **- අරහත්තඵල ප්‍රඥාව. **විමුත්ති** - අරහත්තඵල විමුත්තියම.
**ධාතු නානත්තං පටිච්ච උප්පජ්ජති ඵස්ස නානත්තං **- චක්බු ආදි ධාතු නානත්වය නිසා චක්ඛු සමඵස්සජාදි ඵස්ස නානත්වය වේ. **ඵස්ස නානත්තං පටිචච** - චක්ඛු සම්ඵස්ස නාතත්වය නිසා **වෙදනා නානත්තං** - චක්ඛු සම්ඵස්සජාදි වෙදනා නානත්වය. **සඤ්ඤා නානත්තං පටිච්ච** - කාම සංඥා ආදි නානත්වය නිසා. **සංකප්ප නානත්තං** - කාම සංකල්පාදි නානත්වය. **සංකප්ප නානත්තං පටිච්ච උපපජ්ජති ඡන්ද නානත්තං** - සංකල්ප නානත්වය රූපයෙහි කැමැත්ත ශබ්දයෙහි කැමැත්ත යයි මෙසේ ඡන්ද නානත්වය ඇතිවේ. **පරිළාහනානත්තං -** ඡන්ද නානත්වය උපදී. **පරියෙසනා නානත්තං** - පරිළාහ නානත්වය රූප පරියේසනාදි නානත්වය උපදී. **ලාභ නානත්තං** - පරියෙසන නානත්වය රූප ප්‍රතිලාභාදි නානත්වය උපදී.
සංඥාවල **මරණ සඤ්ඤා** - මරණානුපස්සනා ඤාණයෙහි සංඥාව. **ආහාරෙ පටික්කූල සඤ්ඤා** - ආහාරය ගන්නාට උපන් සංඥාව. **සබ්බලොකෙ අනභිරත සඤ්ඤා** - සියළු සසරෙහි කලකිරුණු තැනත්තාට උපන සංඥාව. සෙස්ස යට කියන ලදී. මෙහි බහුකාර පදයෙහි මාර්ගය කියන ලදී. සෙස්ස පෙර පරිදිය.
**නිජ්ජර වත්ථුනි** - නිජ්ජර කරුණු. **මිච්ඡා දිට්ඨි නිජ්ජිණ්ණා හොති** - මෙය යට විපස්සනායෙන් ද නිජ්ජින්නා ම ප්‍රහීනය. කුමක් හෙයින් නැවත ගන්නා ලදද? සමුච්ඡින්න නොවූ නිසා. විපස්සනාවෙන් කිසිවක් ප්‍රහීනය. සමුච්ඡින්න නොවීය. මාර්ගය වනාහි ඉපදී එය සමුච්ඡේදනය කරයි. නැවත නැගිටීමට නොදෙයි. එහෙයින් නැවත ගන්නා ලදී. මෙසේ සියළු පදවල නය පැමිණවිය යුතුය.
මෙහිද සම්‍යක්දෘෂ්ටි ප්‍රත්‍යයෙන් සූසැට දහම් වැඩීම සම්පූර්ණ බවට යයි. සූසැට කවරේද? සෝවාන් මාර්ග ක්ෂණයෙහි අධිමොක්ඛ අර්ථයෙන් සද්ධා ඉන්ද්‍රිය සම්පූර්ණ කරයි. අවික්ෂෙප අර්ථයෙන් සමාධි ඉන්ද්‍රිය සම්පුර්ණ කරයි. පග්ගහ අර්ථයෙන් විරියින්ද්‍රිය සම්පුර්ණ කරයි. දර්ශන අර්ථයේ ප්‍රඥා ඉන්ද්‍රිය සම්පූර්ණ කරයි. විජානන (දැනීම්) අර්ථයෙන් මන ඉන්ද්‍රිය සම්පූර්ණ කරයි. අභිනන්ද අර්ථයෙන් සොමනස්ස ඉන්ද්‍රිය...සන්තතිය පවත්වන අධිපති අර්ථයෙන් ජීවිත ඉන්ද්‍රිය සම්පූර්ණ කරයි...අරහත්ත ඵල ලක්ෂණයෙහි අධිමොක්ඛ අර්ථයෙන් සද්ධා ඉන්ද්‍රිය සන්තතිය පවත්වන අධිපති අර්ථයෙන් ජීවිතේන්ද්‍රිය සම්පූර්ණ කරයි. මෙසේ සතර මාර්ගයෙහි සතර ඵලයෙහි අට අට වී සුසැට දහම් සම්පූර්ණත්වයට යයි. මෙහි අභිඤෙය්‍ය පදයෙහි මග්ග කියන ලදී. සෙස්ස පෙර පරිදිය.
මෙහි සිට ප්‍රශ්න සමෝධානය කළයුතුය. දසකයෙහි ප්‍රශ්න සියයක් කියන ලදී. එකෙහි ද නවකයෙහි ද සියයක්, දුකෙහිද අට්ඨකයෙහි ද සියයක්, තිකෙහි ද සත්තකයෙහි ද සියයක්. චතුක්කයෙහි ද ඡක්කයෙහි ද සියයක්. පඤ්චකයෙහි පනහක් දැයි අද්ධ ඡට්ඨ ප්‍රශ්න සියය කියන ලද්දේ වේ.
ආයුෂ්මත් සාරිපුත්ත රහතන් වහන්සේ මෙය දේශනා කළහ. ඒ භික්ෂූහු ආයුෂ්මත් සාරිපුත්ත රහතන් වහන්සේගේ දේශනාවට සන්තෝෂ වි සතුටු වූහ. සාධු සාධු යයි සතුටු වන්නේ හිස් මුදුනින් පිළිගත්හ. ඒ සන්තෝෂයෙන් මේ සූත්‍රය ආවර්ජනා කරන්නේ ඒ භික්ෂුහු පන්සිය දෙනාම සිව්පිලිසිඹියා සහිත අග්‍ර ඵලය වූ රහත් බවෙහි පිහිටියහ.




