අඞ්ගුත්තර නිකාය
තික නිපාත වර්‍ණනා
1. පඨමපණ්ණාසකය
1. බාලවර්‍ගය
තිකනිපාතයෙහි පළමුවෙනි සූත්‍රයෙහි භයානි ආදී තන්හි** භයං** යනු සිතේ තැතිගැන්මයි. **උපද්දවො** යනු එකඟ නොවන ආකාරයයි. **උපසගේගා** යනු එල්බෙන ආකාරයයි.
ඒ ඒ තන්හි ලැගෙන ආකාරයයි. මෙසේ ඔවුන්ගේ විවිධත්වය දතයුතුයි. පර්‍වත ප්‍රාන්ත ඇසුරුකොට වෙසෙන සොරු ‘අපි අසුවල් දිනයෙහි ඔබලාගේ ගම පහරන්නෙමු’යි දනවුවැසියන්ට දන්වා යවත්. ඔවුහු එපුවත ඇසූ කාලයෙහි පටන් බියට තැති ගැන්මට පැමිණෙත්, මෙය සිතේ තැතිගැන්ම නමි. යම්සේ ඒ සොරු කිපියාහු අවැඩක්ම ගෙනෙන්නහුයයි හස්තසාරවස්තුව ගෙන දෙපාසිවුපාවන් සමඟ අරණට පිවිස ඒ ඒ තන්හි බිම හොවින්, මැසිමදුරුවන් විසින් කනුලබන්නාහු ලැහැබ් අතරට පිවිසෙමින් කණුකටු පාගත්, මෙසේ හැසිරෙන්නාවූ ඔවුන්ගේ වික්‍ෂිප්තබව එකඟනොවන ආකාරයයි. ඉක්බිති සොරුන් කියනලද දිනයෙහි නොආකල්හි හිස් හසුනක් (බොරු පණිවිඩයක්) වන්නේයයි (සිතා) ගමට පිවිසෙමුයි පිරිකර (භාණ්ඩ) සහිතව ගමට පිවිසෙත්. ඉක්බිති ඔවුන් පිවිසි බව දැන ගම වටකොට ගිනි දල්වා මිනිසුන් මරා සොරු සියලු ධනය පැහැරගෙන යත්. ඔවුනතුරින් මරා ඉතිරුවූවෝ ගිනි නිවා කොටුගෙවල සෙවනෙහි භික්ති සෙවන ආදියෙහි තැන්තැන්වල නැසුණු දෙය ගැන තැවෙමින් ලැඟ හිඳිත්. මෙය එල්බෙන ආකාරය, ලැගෙන ආකාරය නමි.
**නළාගාරා** යනු බටපතුරුවලින් වැසූ පිළිසන්වූ ගෙවල්ය. මෙහි සෙසු ඉතිරිදේ ගසින් කරන ලද්දේ වෙයි. තණගෙවලද මේ ක්‍රමයමැයි. **කූටාගාරානි** යනු කුළුවලින් එක්කරනලද ගෙවල්ය. **උල්ලිත්තාවලිත්තානි **යනු ඇතුළතද පිටතද ආලේපකළ ගෙවල්ය. **නිවාතානි **යනු නවත්වනලද වාපිවවිසීම්. (වැසූ වාකවුළුය). **ඵස්සිතග්ගලානි** යනු දක්‍ෂවඩුවන් විසින් කරන ලද බැවින් දොරබාවෙහි මනාව ගටනාලද කවුළුයි. **පිහිතවාතපානානි** යනු බඳිනා (වසන) ලද වාකවුළුයි. මේ පද දෙකින් කවුළුවාකවුළු නිතර වැසූබව නොකියා සමෘද්ධබවම කියනලදී. කැමති කැමති විට ඒවා වසනු ලැබේ. අරිනුලැබේ.
**බාලතො උප්පජ්ජන්ති** යනු බාලයෙකු (අසත්පුරුසයෙකු) නිසාම උපදිත්. බාලයා වනාහි අපණ්ඩිත පුරුෂයෙක්වූයේ රාජ්‍යය හෝ උපරාජ්‍යය හෝ අනෙකක් හෝ මහත් තනතුරක් පතන්නේ තමන් සමානවූ මහාධුර්තකවූ වැන්දඹු පුතුන් රැගෙන එවූ මම නුඹලා බලවතුන් කරන්නෙමි’යි පර්‍වතගහනාදිය ඇසුරුකොට කෙළවර ගම් පහරා දාමරිකබව හඟවා ක්‍රමයෙන් නියම්ගම්හිද දනවුහිද පහරයි. මිනිස්සු ගෙවල් අතැර ආරක්‍ෂාස්ථාන පතමින් ගමන් කරති. ඔවුන් ඇසුරුකොට වසන්නාවූ භික්‍ෂූහුද භික්‍ෂූණීහුද තමතමන් වසන තැන් අතහැර යති. ගියගිය තැන භික්‍ෂාවද සෙනසුනද දුලබවෙයි. මෙසේ සිවුපිරිසටම බිය ආයේම වෙයි. පැවිද්දන් අතුරෙහිද අසත්පුරුෂ භික්‍ෂූහු දෙදෙනෙක් ඔවුනොවුන් විවාදයක් පිහිටුවා චෝදනා නගත්. මෙසේ කොසම්බියවාසී භික්‍ෂූන්ගේ මෙන් මහත් කලහයක් උපදියි. සිවුපිරිසටම බිය ආයේම වේයයි මෙසේ යම්කිසි බිය උපදියිද ඒ සියල්ල බාලයා කෙරෙන් උපදිතැයි අනුසන්‍ධි පරිද්දෙන් දේශනාව නිමවූසේක.
දෙවෙනි සූත්‍රයෙහි කායද්වාරාදියෙහි පැවති කර්‍මය, ලක්‍ෂණය, හඟවන කාරණය මෙයටනුයි **කම්මලක්‍ඛණො** නමි. **අපදානසොභනි පඤ්ඤා **යනු යම් ප්‍රඥාවක් නම් හැසිරීමෙන් හොබියි යනුයි. බාලයෝද පණ්ඩිතයෝද තමන්ගේ චරිතයෙන්ම ප්‍රකට වෙත් යන අර්‍ත්‍ථයි. බාලයා ගිය මග ගස් පඳුරුගම් නියම් දවා යන අකුණු ගින්නක් ගිය මග මෙන් වෙයි. අඟුරුදැලි අළුවලින් ගැවසීගත් දැවුණු තැන පමණක්ම පෙනෙයි. පණ්ඩිතයකු ගිය මඟකුඩාවලවල් ආදිය පුරවා නොයෙක් ධාන්‍ය සම්පත් ගෙනෙන චාතුර්ද්වීපික මෙඝයක් ගිය මගක් මෙන් වෙයි. යම්සේ එය ගිය මගෙහි දිය පිරුණාවුත් නොයෙක් ධාන්‍ය ඵලාඵල ඇත්තාවුත් ඒ ඒ තැන් දක්නාලැබේද එසේ පණ්ඩිතයකු ගිය මගෙහි සම්පත්තීහුම පෙනෙත් විපත්තීහු නොපෙනෙත්. මෙහි ඉතිරිය පැහැදිලිමය.
තෙවෙනි සූත්‍රයෙහි **බාල ලක්‍ඛණානි** යනු මෙතෙම බාලයෙකැයි මේවායින් සලකුණු කරනු ලැබේ. හඟවයිනුයි බාලලක්‍ඛණානි නමි. ඒවාම ඔහු හඟවන කරුණු වේනුයි **බාලනිමිත්තානි** වේ. බාලයාගේ චරිතාපදානයෝයි **බාලාපදානානි **නමි **දුච්චින්තිතචින්තී** යනු සිතන්නේ අභිධ්‍යාව්‍යාපාද මිත්‍ථ්‍යාදෘෂ්ටිවශයෙන් නරක සිතීම්ම සිතයි. **දුඛභාසිතභාසී** යනු කථාකරන්නේද බොරුකීම් ආදී භේද ඇති නරක කීමක්ම කියයි. **දුක්කතකම්මකාරී** යනු කරන්නේද ප්‍රාණඝාතාදී වශයෙන් නරක ක්‍රියාවක්ම කරයි. පණ්ඩිතලක්‍ඛණානි යන ආදිය කියනලද අයුරින්ම දතයුතුයි. මෙහි **සුචින්තිතචින්තී** යනාදිය මනොසුචරිතාදීන්ගේ වශයෙන් යෙදියයුතුය.
සිවුවැන්නෙහි **අච්චයං අච්චයතො න පස්සති** යනු තමාගේ වරද වරදක් ලෙස නොකියි. **අච්චයතො දිස්වා යථාධම්මං න පටිකරොති** යනු මවිසින් අපරාධයක් කරනලදැයි දැනගෙනද යම් ධර්‍මයක් වේනම් එය නොකරයි. දඬුවම ඉදිරිපත් කොට වරද නොදෙසයි. ක්‍ෂමා නොකරයි. **අච්චයං දෙසෙන්නස්ස යථාධම්මං නපතිගණභාති** යනු මවිසින් අනුන්ට විරුද්ධවන ලදැයි දැන දඬුවම ඉදිරිපත්කොට ක්‍ෂමා කරවන්නහුට ක්‍ෂමා නොකරයි. යහපත් අංශය කියනලද්දට ප්‍රතිපක්‍ෂවශයෙන් දතයුතුයි.
පස්වැන්නෙහි **අයොනිසො පඤ්භං කත්තා හොති** යනු ‘උදායි, අනුස්සති කාරණා කෙතෙක්දැයි කීකල්හි පුබ්බේනිවාසය අනුස්සති කාරණයක් වන්නේයයි සිතා ලාළුදායි තෙරුන් මෙන් වැරදි ආකාරයට සිතීමෙන් නො පැනයක්ම පැනයක් කරන්නේවෙයි. **අයොනිසො පඤ්භං විස්සජජෙතා හොති** යනු මෙසේ සිතනලද ප්‍රශ්නය විසඳන්නේද ‘ස්වාමීනි, මෙහි භික්‍ෂුවක් නොයෙක් අයුරින් කරනලද පුබ්බෙනිවාසානුස්සතිය සිහිකරයි. කෙසේදයත්? එක් ජාතියක් යනාදිවශයෙන් ඒ තෙරුන්ම මෙන් නුනුවණින් විසඳන්නේ වෙයි. නොපැනයක්ම පැනයකැයි කියයි. **පරිමණ්ඩලෙහි පදව්‍යංජනෙ**හි යන මෙහි පදයම අර්‍ත්‍ථයාගේ ව්‍යංජනවශයෙන් පදව්‍යංජනයයි. අකුරුසපුරා දස ආකාරවූ ව්‍යංසන බුද්ධිය නොපිරිහෙළා කියනලද එය පරිමණ්ඩලං (හාත්පසින් මනාව වටකරනලද්දේ) නම් වෙයි. මෙබඳුවූ පදව්‍යංජනයන්ගෙන්ය යන අර්‍ත්‍ථයි. **සිලිටෙඨහි** යනු සිලිටිබවින් සිලිටිවුයි. **උපගතෙහි** යනු අරුතද කරුණද එළඹ සිටියාවූයි. **නාබ්භනුමොදිතා** යනු මෙසේ නුවණින් සියලු කරුණින් යුක්තවූවක් කොටද විසඳනලද අනුන්ගේ ප්‍රශ්නය අනුමෝදන් නොවෙයි. සතුටු නොවෙයි. සැරියුත් තෙරුන්ගේ ප්‍රශ්නයට ලාළුදායි තෙරුන්මෙනි. යම්සේ කියනලද්දේද?
‘ආයුෂ්මත් ශරිපුත්‍රයෙනි, හෙතෙම පිඬුඅහර අනුභවකරන දෙවියන්ගේ සමාගමය ඉක්මවා එක්තරා මනොමය කායයක උපන්නේ සඤ්ඤාවෙදයිත නිරොධයට සමවදින්නේය එයින් නැගී සිටින්නේය යන යමක් වේද එය කරුණු රහිතය, (සිදුනොවේ) එයට ඉඩක් නැත. මෙබඳු කරුනක් නැත.
**යොනිසො පඤ්භං කත්තා** යනාදියෙහි අනඳ තෙරුන් මෙන් නුවණින්ම ප්‍රශ්නය සිතා නුවණින් විසඳනලද්දේවෙයි. තෙරුන්වහන්සේ වනාහි, ‘අනන්‍දය, අනුස්සති කාරණා කෙතෙක්දැයි විමසනලද්දාහු මේ ප්‍රශ්නයක් වන්නේයයි නුවණින් සිතා විසඳමින් මෙසේ කීහ: ‘ස්වාමීනි, මෙම සසුනෙහි භික්‍ෂුව කාමයන්ගෙන් වෙන්ව -පෙ- සතරවැනි ධ්‍යානයට සමවැඳ වෙසෙයි. ස්වාමීනි, මෙය අනුස්සති කාරණයකි. මෙසේ වඩනලද්ද මෙසේ ප්‍රගුනකරන ලද්ද ඉහාත්මයෙහි සැපවිහරණය සඳහා පවතියි.’ **අබ්භනුමොදිතා හොති**. යනු තථාගතයන්වහන්සේ මෙන් නුවණින් අනුමෝදන්වූයේ වෙයි. තථාගතයන්වහන්සේ වනාහි අනඳතෙරුන් විසින් ප්‍රශ්නය විසඳූකදල්හි ‘මැනවි මැනවි අනන්‍දය, එසේවීනම් ආනන්‍ද නුඹ මේ සවැනි අනුස්සති කාරණයද දරව, ආන්න්‍දය, මේ සසුනෙහි භික්‍ෂුව සිහි ඇත්තේම ඉදිරියට යෙයි, පස්සට යෙයි, යනාදිය පැවසූසේක. සවැන්න ආදිය පැහැදිලි අරුත් ඇත්තේමය.
නවවැන්නෙහි යහපත් අංශය පූර්‍වභාගයෙහි දසකුසලකර්‍මපථයන්ගෙන් පිරිසුන්වූයේද මත්තෙහි අරහත් මාර්‍ගය දක්වා ලබයි. **බහුං පුඤ්ඤං පසවති** යන මෙහි ලෞකික ලෝකෝත්තර මිශ්‍රකවූ පිණ කියනලදී.
දසවැන්නෙහි දුසිල්බව **දුස්සීල්‍යං** නමි. දුසිල්බවම කිළුටවූයේ **දුස්සීල්‍යමලං** නමි. කවර අරුතකින් මලනම්වේද? තැවීම් අරුතින්, දුගඳ අරුතිනි හා කිළිටි කිරීම් අරුතින්ද වේ. එයද නිරයාදීවු අපායන්හි තවයිනුයි තැවීම් අරුතින්ද මලනම් වේ. එයින් යුක්තවූ පුද්ගලතෙමේ මවුපියන් සමීපයෙහිද බික්සඟන අතුරෙහිද බෝසෑ යන තැන්හිද පිළිකුල් කටයුතුවූයේ වෙයි. ඔහුවිසින් මෙබඳුවූ පාපකර්‍මයක් කරනලදැයි ඔහුගේ නුගුණගඳ සියලුදිශාවන්හි හමයිනුයි දුගඳ අරුතින්ද මලනම්වේ. එයින් යුක්තවූ පුද්ගලතෙමේ ගිය ගිය තැන තැවීමද ලබයි. ඔහුගේ කායකර්‍මාදියද අපිරිසුදුවෙයි. නොපැහැපත්යයි කිළිටි කිරීම් අරුතින්ද මලනම්වෙයි. තවද එය දෙවිමිනිස් සැපත් මෙන්ම නිවන් සැපතද මලානිකකරයි යන්නෙන් මැලවීම් අරුතින්ද මලයයි දතයුතුය. ඊර්‍ෂ්‍යාමල මසුරුමලවලද මේ ක්‍රමයමැයි.
2. රථකාරවර්‍ගය
දෙවෙනි වර්‍ගයෙහි පළමුවෙනි සූත්‍රයෙහි **ඤාතකො** යනු දන්නාලද්දේ ප්‍රකටවූයේයි. **අනනුලොමිකෙ** යනු සසුනට අනුලොම් නොවේනුයි අනනුලොමික නමි. ඒ අනුලොම් නොවූ දෙයෙහියි. පරපණ නැසීම් ආදී කාය දුශ්චරිතයෙහියි. මෙය රළුවූයේ හෝ වෙයි. මෙබඳු දෙයෙහි සමාදන් කරවීමට නොහැකිය. දිශාවන් නැමදීමට සුදුසුය. භූතබලි කිරීමට සුදුසුයයි මෙබඳු දෙයෙහි සමාදන් කරවයි. ගන්වවයි. වාග්කර්‍මයෙහිද බොරුකීම් ආදිය රළුය. තමන්සතුදෙය අනුන්ට නොදෙනු කැමැත්තෙකු නැතැයි මේ බොරුව කීමට වටීයයි මෙබඳු දෙයෙහි සමාදන් කරවයි. මනොකර්‍මයෙහිද අභිධ්‍යාදිය රළුය. කමටහන වරදවා (මුළාකොට) කියන්නේ අනුලොම් නොවන ධර්‍මයන්හි සමාදන්කරවයි නමි, දක්‍ඛිණ විහාරවාසී තෙරුන් මෙනි. එක් උපස්ථායක ඇමති පුත්‍රයෙක් ඒ තෙරුන් වෙත එළඹ මෛත්‍රිය කරන්නහු විසින් පළමුව කවර පුද්ගලයන් කෙරෙහි මෛත්‍රිය කළයුතුදැයි විචාළේය. තෙරණුවෝ සභාගවිසභාග (සමාන පක්‍ෂයෙහි හා අසමාන පක්‍ෂයෙහි) පුද්ගලයන් නොවිමසා ප්‍රිය පුද්ගලයකු කෙරෙහියයි පැවසූහ. ඔහුට බිරිය ප්‍රිය වෙයි, මනාපවෙයි. හෙතෙම ඇය අරභයා මෛත්‍රිය කරන්නේ උමතුබවට පැමිණියේය. කෙසේ නම් මෙතෙමේ **බහුජනාභිතාය පටිපන්නො හොති** යනු මෙබඳුවුවහුගේ සද්ධිවිහාරික (එක්ව වසනඅය) ආදීහුද උපස්ථායකාදීද ඔවුන්ගේ ආරක්‍ෂක දෙවතාවන් ආදිකොට ඒ ඒ අයගේ මිතුරන්වූ බඹලොව තෙක්වූ සෙසු දෙවියෝද මේ භික්‍ෂුව නොදැන නොකරන්නේයයි (සිතා) ඔහු විසින් කරනලද්දම කරත්. මෙසේ මෙතෙම බොහෝ දෙනාට අභිත සඳහා පිළිපන්නේවෙයි.
යහපත් පක්‍ෂයෙහි පරපණ නැසීමෙන් වැළකීම් ආදීන්ගේදවශයෙන් කායකර්‍මවාක්කර්‍මයෝ දතයුත්තාහ. කමටහන මුළානොකොට කියන්නේ අනුලොම් ධර්‍මයෙහි සමාදන් කරවන්නේ නමි. කොලිත විහාරවාසී චතුනිකායික තිස්ස තෙරණුවන්මෙනි. ඔහුගේ දෙටු සොහොයුරු දත්තාභය නම් තෙරණුවෝ පෝතලිය වෙහෙරෙහි වසන්නෝ එක් රෝගයක් හටගත් කල්හි කනිටු සොයුරා කැඳවා (මෙසේ) පැවසූහ: ‘ඇවැත්නි, මට සැහැල්ලු කොට එක් කමටහනක් කියව’ය යනුවෙනි. ‘ස්වාමීනි, අන් කමටහනකින් කවර වැඩක්ද කබලිංකාරාහාරය සැලකිල්ලට ගැනීමට වටී’යයි කීවේය. ‘ඇවැත්නි, මෙය කවර අ අර්‍ත්‍ථයක් ඇත්තේ වේද?’ ‘ස්වාමීනි, කබලිංකාරාහාරය උපදා රූපයකි. එක් උපාදාරූපයක් දුටුකල්හි තෙවිසි උපාදාරූපයෝ ප්‍රකට වෙත්.’ හෙතෙම ‘ඇවැත්නි, මෙපමණක් වටනේය’යි ඔහු යවා කබලිංකාරාහාරය නුවණින් සලකා උපාදාරූපය සලකා විවර්‍තනය කොට රහත්බවට පැමිණියේය. ඉක්බිති ඒ තෙරුන් විහාරයෙන් පිටතට නොනික්මෙන්දිම යළි කැඳවා ‘ඇවැත්නි, මට මහා පිහිටක්වූයේ වෙහි’යි කනිටු තෙරුන්ට තමන් ලැබූ ගුණය සැළකළේය. **බහුජනහිතාය **යනු මොහුගේද සද්ධිවිහාරිකාදීහු මෙතෙම නොදැන නොරකන්නේයයි සිතා ඔහු විසින් කරන ලද්දම කරති. එසේම උපස්ථායකාදීහු ඔවුන්ගේ ආරක්‍ෂක දෙවියෝ ඔවුන්ගේ මිත්‍රවූ භූම්‍යස්ථ දෙවියෝ ඔවුන්ගේ යහළුවූ ආකාශස්ථ දෙවියෝදැයි බඹලොව උපන්දෙවියන් දක්වා ඔහුවිසින් කරනලද්දම කරතියි බොහෝ දෙනාට හිතසුව සඳහා පිළිපන්නේ නම්වෙයි.
දෙවැන්නෙහි **ඛත්තියස්ස** යනු උපතින් ක්‍ෂත්‍රියයාගේය. **මුද්ධාවසිත්තස්ස** යනු රාජ්‍යාභිෂේකයෙන් හයිස්මුදුනෙහි අභිෂේක කරනලද්දහුගේය. **සාරාණීයානි හොන්ති** යනු සිහිකළයුතුවූවාහු අමතකනොකළයුතුවූවාහු වෙත්. **ජාතො** යනු උපන්නාවූයි. **යාවජීවං සාරාණියං** යනු කුඩාකල්හි දැනීමට නොහැක. පසුකළෙක මාපියාදීන් හෝ නෑයන් විසින් හෝ ඥාතීන් විසින් හෝ දාසාදීන් විසින් හෝ නුඹ අසුවල් දනව්වෙහි අසුවල් නුවරෙහි අසුවල් දිනයෙහි අසුවල් නැකතෙහි උපන්නෙහියයි කියනලදකල අසා එතැන්පටන් දිවිඇතිතෙක් සිහිකරයි. අමතක නොකරයි. එහෙයින් දිවිඇතිතෙක් සිහිකටයුතුවූයේයයි කියනලදී
මහණෙනි, මේ දෙවැනි අභිෂේකස්ථානයනම් රජුට බෙහෙවින් සතුට ඇතිකරන්නෙවෙයි. එබැවින් ඔහුට දිවිඇතිතෙක් සිහිකටයුතු දෙයකි. යුදයෙන් ජයගත් තැන්හිද මේ ක්‍රමයමයි. මෙහි වනාහි** සඞ්ගාමං** යනු යුද්ධයයි. **අභිවිජිනිත්‍වා** යනු දිනා, සතුරන් මැඬය. **තමෙව සඞ්ගාමසීසං** යනු ඒ සංග්‍රාමස්ථානයමයි. **අජ්ක්‍ධවසති** යනු මැඩපවත්වා වෙසෙයි.
දැන් යම්හෙයකින් සම්බුදුන්වහන්සේට රජුගේ උපන් තැන් ආදියෙන් කළයුතු වැඩක් නැත්ද මේ සසුනෙහි ඊට සමානවූ පුද්ගලයන් තිදෙනකු දැක්වීමට මෙකරුණ ගෙනෙනලදී. එබැවින් ඔවුන් දක්වනසේක් මහණෙනි එසේම යනාදිය වදාළසේක. එහි **අනගාරියං පබ්බජිතො හොති** යන මෙහි චතුපාරිශුද්ධි ශීලයද පැවිද්ද ඇසුරුකොට ඇත්තක්මයයි දතයුතුය. **සාරාණියං හොති** යනු මම අසුවල් රටෙහි අසුවල් දනව්වෙහි අසුවල් විහාරයෙහි අසුවල් මලුවෙහි අසුවල් දිවාස්ථානයෙහි අසුවල් සක්මණෙහි අසුවල් ගසමුල පැවිදිවූයෙමැයි මෙසේ දිවි ඇතිතෙක් සිහිකටයුත්තේම වෙයි. අමතක නොකළ යුතුය.
**ඉදං දුක්‍ඛං** යනු මෙපමණක් දුකය, මෙයින් මතු දුකක් නැත. අයං දුක්‍ඛසමුදයො යනු මෙපමණක් දුකේ හටගැනීමය. මෙයින් උඩ දුකේ හටගැනීමක් නැත. සෙසු පද දෙකෙහිම මෙම ක්‍රමයමයි. මෙසේ මෙහි චතුරාර්‍ය්‍යසත්‍යයන්ගෙන් සෝවාන් මග කියනලදී. කසිණ පරිකර්‍ම විදර්‍ශනාඥානයෝ මාර්‍ගය ඇසුරුකොට ඇත්තෝමවෙත්. **සාරාණීයං හොති** යනු මම අසුවල් රටෙහි -පෙ- අසුවල් ගසමුල, සෝවාන් වූයෙමැයි දිවිඇතිතෙක් සිහිකටයුතුවූයේ වෙයි. අමතක නොකළයුතුවූයේ වෙයි.
**ආසාවානංඛයා** යනු ආශ්‍රවයන් ක්‍ෂයවීමෙනි. චෙතොවිමුත්ති යනු ඵලසමාධියයි. පඤ්ඤාවිමුත්ති යනු ඵලර්‍පඥාවයි. **සයං අභිඤ්ඤා සච්ඡිකත්‍වා** යනු තමාවිසින්ම අතිවිශිෂ්ටවූ ප්‍රඥාවෙන් ප්‍රත්‍යක්‍ෂකොටයි. **උපසම්පජ්ජවිහරති** යනු ලැබ වසයි. **සාරාණීයං** යනු මවිසින් අසුවල් තැන -පෙ- අසුවල් ගස මුල රහත්බවට පැමිණෙනලදැයි තමන් රහත්බවට පැමිණි තැන නම් දිවි ඇතිතෙක් සිහිකටයුතු වූයේවෙයි. අමතක නොකළයුතුයයි අනුසන්‍ධි වශයෙන්ම දෙසුම නිමකළ සේක.
තෙවෙනි **සනේතා **යනු ඇත, ලබත් යනුයි. **සංවිජ්ජමානා** යනු එහිම පර්‍ය්‍යාය වචනයි. **ලොකස්මිං** යනු සත්‍වලෝකයෙහියි**. නිරාසො** යනු ආසා නැත්තේයි. නොපතන්නේයි. ආසංසො යනු කැමතිවනුලබන්නේ පතනුලබන්නේයි. විගතාසො යනු පහවූ ආශා ඇත්තේයි. **චණ්ඩාලකුලෙ** යනු සැඩොලුනගේ කුලයෙහිය. **වෙනකුලෙ** යනු මුවවැද්දන්ගේ කුලයෙහිය. **රථකාරකුලෙ** යනු සම්පදම්කරන කුලයෙහිය. **පුක්කුසකුලෙ** යනු කසලශෝධක කුලයෙහිය.
මෙපමණකින් කුලවිපත්තිය දක්වා දැන් යම්හෙයකින් පහත් කුලයෙහි උපන්නේවුවද ඇතමෙක් ආඪ්‍යවූයේ මහත් ධනය ඇත්තේවෙයිද මෙතෙම වනාහි එබන්දෙක් නොවේ. එබැවින් ඔහුගේ භෝග විපත්තිය දැක්වීමට **දළිදේද **යන ආදිය ප්‍රකාශකළසේක. එහි දළිදේද යනු දිළිඳුබවින් යුක්තවූයේයි. **අප්පන්නපානභොජනෙ** යනු අඩු ආහාරපාන බොජුනෙහිය**. කසිරවුත්තිකෙ** යනු දුෂ්කර ජීවිකාවෙහිය. යම් තැනක උත්සාහයෙන් ප්‍රයෝගයෙන් ජීවිකාවෘත්තිය සාධා ගනිත්ද එබඳුවූ යන අරුත්ය. යම් තැනක **කසිරෙන ඝාසච්ඡාදො ලබ්හති** යනු යම්කුලයක දුකසේ කැඳබත් අහරද රහසඟ (විලිවසන) පමණ ඇඳුමද ලබයි යනුයි.
දැන් යම්හෙයකින් ඇතමෙක් පහත්කුලයක උපන්නේද උපධිසම්පන්න වෙයිද ආත්මභාව සමෘද්ධියෙහි සිටියේවෙයි. මෙතෙමේද එවැන්නෙක් නොවෙයි. එබැවින් ඔහුගේ ශරීර විපත්තියද දැක්වීමට හෙතෙම දුර්වර්ණ වේ යනාදිය පැවසූහ. එහි **දුබ්බණණෝ** යනු පංශුපිශාචකයෙකු මෙන් දැවුණු කණුවක පැහැය ඇත්තේයි. **දුද්දසිකො **යනු වැදූ මවටද නොකැමැති දැකුම් ඇත්තේයි. **ඔකොටිමකො** යනු අඟුටුමිටිටායි. **කාණො** යනු එකැස් කණා හෝ දෙඇස් කණායි කුණී යනු එක් අතක් කොර වූයේ හෝ දැත කොරවූයේයි. ඛඤේජා යනු එක් පයක් කොර වූයේ හෝ දෙපස කොරවූයේ හෝයි. පක්‍ඛහතො යනු නටුවාවූ පැත්තක් ඇති පිළායි. පදීපෙය්‍යස්ස යනු තෙල් කබලු ආදී පහන් උපකරණවල යනුයි. **තස්ස න එවං හොති** යනු කුමක් හෙයින් නොවේද? පහත් කුලයෙහි උපන්බැවිනි.
**ජෙටේඨා **යනු වෙනත් ජ්‍යෙෂ්ඨයෙකු ඇතිකල්හි කනිටු තැනැත්තේ කැමති නොවෙයි. එහෙයින් ජ්‍යෙෂ්ඨයයි කියනලදී. ආභිසෙකො යනු ජ්‍යෙෂ්ඨයායි. හෙතෙමේත් අභිෂෙකයට සුදුසු නොවූයේ ආහා නොකරයි. එහෙයින් ආභිසෙකොයි කියනලදී. අනභිසිතේතා යනු අභිෂෙකයට සුදුසුවූයේද කණකොර ආදීදොස් රහිතවූයේ වරක් අභිෂෙක කරන ලද්දේ යළි අභිෂෙකයෙහි ආශා නොකරයි. එහෙයින් අනභිසිතේතා යි කියනලදී. **මචලපත්තො** යනු අචලප්‍රාප්තවූයේයි. ජ්‍යෙෂ්ඨ වූයේද අබිෂෙකයට නොසුදුසුවූයේ අභිෂේක නොකරනලද්දේ මෝඩුවූයේ උඩුකුරුව හෝනේ හෙතෙමේත් අභිෂේකයෙහි ආශා නොකරයි. සොළොස්වියැති පෙනෙනුලබන රැවුල ඇත්තේ මචලපත්තො නම්වෙයි. මහත්වූ රාජ්‍යයද විචාරීමට සමතෙකි. එහෙයින් **මචලපත්තො** කියනලදී. **තස්ස එවං හොති** යනුවෙන් මහත්ජාති ඇතිබැවින් කෙසේවේද?
**දුස්සීලො** යනු සිල් නැත්තේයි. **පාපඨමේමා **යනු පහත් ධර්‍මයයි. **අසූචි** යනු අපිරිසිදුවූ කායකර්‍මාදියෙන් යුක්තවූයේයි. **සඞ්කස්සරසමාචාරො** යනු සැකයෙන් සිහිකළ යුතු සමාචාරයයි. කිසියිම් නොසුදුසු දෙයක් දැක මෙය මොහුවිසින් කරනලද්දේවන්නේයයි මෙසේ අනුන්ගේ සැකකටයුතු සමාචරය වෙයි. **පටිච්ඡන්නකම්මන්තො** යනු වැසියයුතුවූ පාකර්‍මයකින් යුක්තවූයේයි. **අස්සමණො සමණපටිඤෙඤා** යනු අශ්‍රමණයෙකු වෙමින් ශ්‍රමණ ප්‍රතිරූපකත්වයෙන් මම ශ්‍රමණයෙක්මියි මෙසේ පිළිණකරනලද්දේයි. **අබ්‍රහම්චාරී බ්‍රහ්මචාරී පටිඤේඤ** යනු මනාව හඳිනලද මනාවපොරවන ලද පාත්‍ර දරන්නාවූ ගම්නියම් රාජධානීන්හි පිඬු පිණිස හැසිර ජීවිකාව කරන්නාවූ අනෙක් බ්‍රහ්මචාරීන් දැක තෙමේද එබඳුවූ ආකාරයෙන් එසේ පිළිපදනාබැවින් මම බ්‍රහ්මචාරියෙක්මියි පිළිණ දෙන්නෙකු මෙන්වෙයි. මම භික්‍ෂුවකැයි පවසා පොහොයගෙවල් ආදියට පිවිසෙන්නේ බ්‍රහ්මචාරීප්‍රතිඥා ඇත්තෙක්වේමය. එසේම සංඝිකලාභය ගන්නේ ද (එසේවේ.) **අන්තොපූති **යනු අපිරිසිදු කර්‍මයෙන් ඇතුළට පිවිසියේයි. **අවස්සුතො** යනු රාගාදියෙන් මැඬුනේයි.** කසම්බුජාතො** යනු හටයගත් රාගාදී කසල ඇත්තේයි**. තස්ස න එවං හොති** යනු කුමක්හෙයින් නොවේද? ලෝකෝත්තරධර්‍ම උපනිශ්‍රයක් නොමැතිබැවිනි. **තස්ස එවං හොති** යනු කුමක් හෙයින් වේද යත්? මහාශීලයක සපිරිමක් කරන බැවිනි.
සතර සංග්‍රහ වස්තූන්ගෙන් ජනයා සතුටු කරවන්නේනුයි **රාජා **නමි. චක්‍රය පෙරලන්නේනුයි **චක්කවත්ති** නමි ඔහුට ධර්‍මය ඇත්තේනුයි **ධම්මිකො **නමි. ධර්‍මයෙන් මෙන්ම දසවිධවූ සක්විති වත්වලින් රජවූයේනුයි **ධම්මරාජා **නමි. **සොපි න අරාජකං** යනු හෙතෙමේත් වෙනත් ආශ්‍රය කළයුතු රජවරුන් නොලැබ චක්‍රය පවත්වන්නට නොහැකිවන්නේය. යන අරුත්ය. මෙසේ ශාස්තෘන්වහන්සේ දෙසුම පිහිටුවා අනුසන්ධියට නොපමුණුවාම නිශ්ශබ්දවූසේක. කුමක් හෙයින්දයත්? අනුසන්‍ධියෙහි (ගැලපීමෙහි) දක්‍ෂවූවෝ නැඟිට අනුසන්‍ධිය විමසත්. මෙතැන්හි එබඳුවූ (ගැලපීමෙහි) දක්‍ෂවූවෝ නැඟිට අනුසන්‍ධිය විමසත්. මෙතැන්හි එබඳුවූ භික්‍ෂූහු බොහෝය. ඉක්බිති මම ඔවුන් විසින් විමසනලද්දෙමි දෙසුම වඩන්නෙමි (යන අදහසිනි). ඉක්බිති එක් අනුසන්‍ධියෙහි දක්‍ෂවූ භික්‍ෂූවක් භාග්‍යවතුන්වහන්සේත් ඔහුට විවරණය කරණසේක් ‘මහණ, ධර්‍මය’ යනාදිය දෙසූසේක.
එහි **ධමේමා** යනු දශකුශලකර්‍මපථ ධර්‍මයයි. ධම්මං යනු ඒ කියනලද ආකාර ඇත්තාවූම ධර්‍මයයි. **නිස්සාය** යනු ඒ අධිෂ්ඨාන සිතින් එයම නිශ්‍රයකොටයි. **ධම්මං සක්කරොනෙතා** යනු යම්සේ කරනලද ඒ ධර්‍මය මනාව කරනලද්දේවේද එසේ එය කරන්නෙයි. **ධම්මං ගරු කරොන්තො** යනු ඒ ධර්‍මය කෙරෙහි ගෞරව ඉපදවීමෙන් එයට ගරුකරන්නේයි. **ධම්මං අපචායමානො** යනු ඒ ධර්‍මයටම ඇදිලිබැඳීම් ආදියෙන් පහත් පැවතුම් ඇතිබව කරන්නේයි. **ධම්මධජො ධම්මකෙකු** යනු ඒ ධර්‍මය ධජයක් මෙන් පෙරටුකොට කොන්තයක් මෙන් ඔසවා පැවතීමෙන් ධම්මධජයවූයේද ධර්‍මකේතුවූයේද වී යන අරුත්ය. **ධම්මාධිපතෙය්‍යො** යනු ධර්‍මයෝ අධිපතිවූවාහුය. පැමිණි බැවින්ද ධර්‍මවශයෙන් සියලු ක්‍රියාකිරීමෙන් ධර්‍මයේ අධිපතිබව ඇත්තෙක් වී **ධම්මිකං රක්‍ඛාවරණගුත්තිං සංවිදහති** යනු ධර්‍මය එයට ඇත්තේනුයි ධම්මික නමි. ආරක්‍ෂාවද ආවරණයද පාලනයද රක්‍ඛාවරණගුත්තියි. එහි ‘අනුන් රක්නේ තමන් රකී’ යන වචනයෙන් ක්‍ෂාන්ති ආදිය ආරක්‍ෂාවයි. මෙය කියනලද්දේය: ‘මහණෙනි, කෙසේ නම් අනුන් රක්නේ තමන් රකියිද? ක්‍ෂාන්තියෙන් අවිහිංසාවෙන් මෛත්‍රීසිතින් හා කරුණාවෙනි.’ හැදීම් පෙරවීම් නිවාස ආදිය ආවරණයයි. සොර ආදී උවදුරු නැවැත්ව සඳහා පාලනය ගුත්තියි. ඒ සියල්ලම මනාව සංවිධානය කරයි. පවත්වයි. තබයි යන අරුත්ය.
දැන් යම්තැනක එය සංවිධානය කළයුතුද එය දක්වන්නේ අනතොජනස්මිං යනාදිය කීය. මේ එහි සැකෙවින් අරුතයි: ඇතුළතජනයා නම්වූ අඹුදරුවන් සීලසංවරයේ පිහිටුවමින් ඇඳුම්ගඳ මල්ආදිය ඔවුනට දෙමින් ඔවුන් සියලු උවදුරුවලින් වළහමින් ධාර්මිකවූ රක්‍ෂාවරණගුප්තිය සංවිධානය කරන්නේ නමි. ක්‍ෂත්‍රියාදීන් කෙරෙහිද එම ක්‍රමයමයි. මේ වනාහි විශේෂයයි: අභිෂෙක කරනුලැබූ ක්‍ෂත්‍රියයෝ යහපත් ආජනෙය අශ්වාදීරත්න ප්‍රදානයෙන්ද පිරිනැමිය යුත්තාහ.(පාලනයෙහි) යොදනුලැබූ ක්‍ෂත්‍රියයෝ ඔවුනට ගැලපෙන යානවාහනාදියෙන් සතුටු කරවිය යුත්තාහ. යුදහමුදාව කල් නොයික්මවා බත්වැටුප් දීමෙන් අනුග්‍රහ කළයුතුය. බමුණෝ ආහාරපාන වස්ත්‍රාදී දෙය්‍යධර්‍මයෙන්ද ගෘහපතියෝ බත් බිජු නඟුල් ගොනුන් ආදිය දීමෙන්ද එසේම නියම්ගම්වැසි නෙගමිකයෝද ජනපදවාසී ජානපදිකයෝද සැලකිය යුත්තාහ. සිංසඳවූ පව්ඇති බහාතැබූ පව්ඇති ශ්‍රමණබ්‍රාහ්මණයෝ ශ්‍රමණ පරිෂ්කාර දීමෙන් සත්කාර කළයුත්තාහ. මෘගපක්‍ෂීහු අභය දානයෙන් අස්වැසියයුත්තාහ.
**ධමේමනෙව චක්කං වතේතති** යනු දශකුශලකර්‍මපථ ධර්‍මයෙන්ම පවත්වයි. **තං හොති චක්කං අප්පතිවත්තියං** යනු එයින් මෙසේ පවත්වන ලද ආඥාචක්‍රය ආපසු හැරවිය නොහැක්කේ වෙයි. **කෙනචි මනුස්සභූතෙන** යනු දෙවියෝ නම් තමන් කැමති කැමති දෙයක්ම කරත්. එබැවින් ඔවුන් නොගෙන මිනිසකුවිසනැයි කියනලදී**. පච්චත්‍ථිකෙන** යනු අයහපත කැමති වන්නා විසින්, සතුරකුවිසිනැයි අරුත්ය. **ධම්මිකො **යනු සක්විති රජ දශකුශලකර්‍මපථශයෙන් ධාර්මිකය. තථාගතයන්වහන්සේ වනාහි නවලෝකෝත්තර ධර්‍මවශයෙන් ධාර්මිකය**. ධම්මරාජා** යනු නව ලොකොත්තර ධර්‍මයන්ගෙන් මහජනයා සතුටුකෙරේනුයි ධම්මරාජා නමි. **ධම්මංයෙච **යන නවලෝකොත්තර ධර්‍මයම ඇසුරුකොට එයටම සත්කාර කරමින් එයටම ගරුකරමින් එයටම වැදුම්පිදුම් කරමින්ය. උන්වහන්සේට එම ධර්‍මය මතුව ඒමේ අරුතින් ධජයවූයේනුයි ධම්මධජො නමි. එයම උන්වහන්සේගේ කුන්තයවූයේනුයි ධම්මකෙතු නමි. **ධම්මිකං රක්‍ඛාවරණගුත්තිං **යනු ලෞකික ලොකොත්තර ධර්‍මයෙන් දෙන්නාවූ ආරක්‍ෂාවද ආවරණයද ගුප්තියදවේ. **සංචිදහති** යනු තබයි. පනවයි. එවරූපං යනු ත්‍රිවිධවූ කාය දුශ්චරිතය නොසෙවිය යුතුය., සුචරිතය සෙවියයුතුයයි මෙසේ සියලු තන්හි අත්‍ථිය දතයුතුය. **සංවිදභිත්‍වා** යනු තබා කියායි. **ධමේමනෙව අනුත්තරං ධම්මචක්කං පවතේතති** යනු නවලොකොත්තර ධර්‍මයෙන්ම අසමානවූ ධර්‍මචක්‍රය පවත්වයි. **තං හොති චක්කං අප්පතිවත්තියං** යනු මෙසේ පවත්වනලද ධර්‍මචක්‍රය මේ ශ්‍රමණාදීන් අතුරෙන් එකෙකු විසිනුදු පැවැත්වීමට, යටපත් කිරීමට නොහැකිය. සෙස්ස සියලු තන්හි පැහැදිලිමය.
පස්වැන්නෙහි ඉසිපතනෙ යනු බුද්ධ ප්‍රත්‍යෙකබුද්ධ සංඛ්‍යාතවූ සෘෂීන් දම්සක පැවැත්වීම සඳහා මෙන්ම පොහොය කිරීම සඳහාද අවුත් රැස්වීමෙහි, එක්රැස්වනතන්හි යන අර්‍ත්‍ථයයි. පදනෙ යනුද පාඨයි මේ අර්‍ත්‍ථයමය. **මිගදායෙ** යනු මුවන්ට අභය සඳහා දෙනලද තන්හියි. **ඡභිමාසෙහි ඡාරත්තුනෙහි** යනු හෙතෙම රජුවිසින් අණකරනලද දිනයෙහිම සියලු උපකරණ පිළියෙළකොට ඇතැවැස්සන් සමඟ අරණට පිවිස ගම්දොර ගම්මැද, දෙවකුල සුසානාදියෙහි සිටිගස්ද දැවුණු වැටුණු වියළුණු ගස්ද අතහැර සමෘද්ධවූ ප්‍රදේශයෙහි පිහිටි සියලු දොස්රහිත නැබ අර නිම්වලලුවලට සුදුසු ගස්ගෙන ඒ රෝදය කළේය. ගස් විමසාබලා ගන්නාවූද (රෝදය) කරන්නාවූද ඔහුට මෙපමණ කලක් ඉක්මියේය. එහෙයින් ඡභිමාසෙහි ඡාරතතුනෙහි (සය රැයක් අඩු සමසකිනි)යි කියනලදී. **නානාකරණං** යනු නොයෙක්බවයි. (නානත්වයයි) **නෙසං **යනු ඔවුන්ගේ නොවේ යනුයි. **අත්‍ථෙසං** යනු ඔවුන්ට ඇත යනුයි. **අභිසංඛාරස්ස** ගති යනු ප්‍රයෝගයාගේ ගමනයි. **චිඞ්ගුලායිත්‍වා** යනු කැරකවීයි. **අක්‍ඛාභතං මඤේඤ** යනු අක්‍ෂයෙහි (අලවංගුවෙහි) පිවිස සිටියාක් මෙනි.
**සදොසා** යනු ගඩුසහිත උස්පහත් තැන් ඇතියි. සකසාවා යනු කුණුවූ හරයෙන් හා ඵලයෙන් යුත්. **කායවඞ්කා** යනාදිය කායදුශ්චරිතයන්ට නම්ය. **එවං පපතිකා** යනු මෙසේ ගුණවැටීමෙන් (ගුණපිරිහීමෙන්) වැටුණාවූයි. **එවං පතිට්ඨිතා** යනු මෙසේ ගුණයන්ගෙන් පිහිටියි. එහි ලෞකික මහාජනයා පපතිතා (වැටුනාහු)) නමි. සෝවාන් ආදීහු පතිට්ඨිතා (පිහිටියානු) නමි. ඔවුනතුරිනුදු මුල් තුන කෙලෙසුන් පවත්නා කෙණෙහි පපතිතා නමි. ක්‍ෂීණාශ්‍රවයා වනාහි ඒකාන්තයෙන්ම පිහිටියේ නමි. **තස්මා** යනු යම්හෙයකින් ප්‍රහීනනොවූ කාය දුශ්චරිතාදිය වැටෙයිද ප්‍රහීන කායදුශ්චරිතාදිය පිහිටයිද එහෙයිනි. කාය දුශ්චරිචරිතාදීන්ගේ ප්‍රහානයමෙසේ දතයුතුය. පරපණ නැසී, නොදුන්දෙය ගැනීම( කාමයෙහි) වැරදි හැසිරීම, බොරුකීම, කේළාම්කීම, මිත්‍ථ්‍යාදෘෂ්ටිය යන මෙම සය සෝවාන් මගින් ප්‍රහීනවෙයි. රළුවචන කීම, දැඩි ක්‍රොධය යන දෙක අනාගාමී මාර්‍ගයෙන්ද දැඩිලෝභය, හිස් වචන කීම දැඩි ක්‍රොධය යන දෙක අනාගාමී මාර්‍ගයෙන්ද දැඩිලෝහය, හිස් වචන කීම යන දෙක අරහත් මගින්ද ප්‍රහීනවෙයි.
සවැන්නෙහි **අපණ්ණකතං පටිපදං** යනු අවිරුද්ධ ප්‍රතිපදාවයි. ඒකාන්තවූ ප්‍රතිපදාවයි, නෛර්‍ය්‍යානික ප්‍රතිපදාවයි. කාරණප්‍රතිපදාවයි. සාරප්‍රතිපදාවයි. උසස්ප්‍රතිපදාවයි. සතුරුනොවන ප්‍රතිපදාවයි. අනුලෝම ප්‍රතිපදාවයි. ධර්‍මානුධර්‍මප්‍රතිපදාවයි. **පටිපන්නො හොති** යනු තර්‍කයෙන් ගැනීමෙන් නොවේ. නයග්‍රාහයෙන් නොවේ. මෙසේ ගෙන පිළිපන් භික්‍ෂුව හෝ භික්‍ෂුණිය හෝ උපාසකයා හෝ උපාසිකාව හෝ දෙවිමිනිස් නිවන් සැපත්වලින් පිරිහෙයි. අපණ්ණක ප්‍රතිපදාවට පිළිපන් තැනැත්තා වනාහි ඒ සැපත්වලින් නොපිරිහෙයි. අතීතයෙහි කතර දුරුමගට පිළිපන් සාර්ථවාහකයන් දෙදෙනා අතුරින් යක්‍ෂයාගේ වචනය පිළිගෙන මෝඩ තවලම සමඟ නොයෙක් උවදුරුවලට පැමිණි සාර්ථවාහකයාද යක්‍ෂයාගේ වචනය පිළි නොගෙන දියදුටුතැන දිය විසිකරන්නෙමැයි තවලමට හඟවා මගට පිළිපන් පණ්ඩිත සාර්ථ වාහකයාද මෙනි. යමක් සඳහා කියනලද්දේද?
ඇතැම්හු සාර තැනද තාර්කිකයෝ දෙවැනි තැනද ප්‍රකාශකළහ. නුවණත්තේ මෙය දැන යමක් සාරවේද එය පිළිගන්නේය.{1}
**යොනිචස්ස ආරද්ධා හොති** යනු මෙහි යොනි යනු ස්කන්‍ධ කොට්ඨාශයටද කාරණයටද ප්‍රසවමාර්‍ගයටද නමකි. ‘චතස්සො ඛො ඉමා සාරිපුත්ත යොනියො’ යනාදියෙහි ස්කන්‍ධ කොට්ඨාශය යොනි නමි. ‘යොනි හෙසා භූමිජ ඵලස්ස අධිගමාය’ යනාදියෙහි කාරණයයි. නචාංහ බ්‍රාහමණං බ්‍රැමි යොනිජං මත්තිසම්භවං’ හා තමෙනං කම්මජවාතා නිබ්බත්තත්‍වා උද්ධපාදං අධොසිරං සම්පරිවතේතත්‍වො මාතු යොනිමුඛෙ සම්පටිපාදෙන්ති’ද යනාදියෙහි ප්‍රසවමාර්‍ගයයි. මෙහි වනාහි කාරණය අදහස් කරනලදී. ආරද්ධා යනු එසවූ, පිරිපුන්ය.
**ආසවානං ඛයාය** යනු මෙහි වැගිරෙත්නුයි ආසවා නමි. ඇසින්ද -පෙ- මනසින්ද වැගිරෙත් ගලාබසිත්යයි කියනලද්දේවෙයි. ධර්‍මයෙන් ගොත්‍රභූ (මාර්‍ගසිත පළමුවෙන් උපදනා) සිත දක්වා අවකාශයෙන් භවාග්‍රය දක්වා වැගිරෙත්නුයි හෝ ආසවා නමි. මේ ධර්‍මයන්ද මේ අවකාශයද ඇතුළත් කොට ගලාබසිත්ය යන අර්‍ත්‍ථයි. මේ ආකාරය ඇතුළත් කිරීමේ අරුත් ඇත්තේයි. බොහෝ කල් රැඳී (කැවී) තිබීමේ අරුතින් සුරා ආදී ආසවයන් වැනිය යන්නෙන්ද අාසවා නමි. ලෝකයෙහි බොහෝ කලක් පැසවන සුරා ආදිය ආසවයයි කියනු ලැබේ. ඉදින්, බොහෝකල් පැසවීම් අරුතින් ආශ්‍රවයෝ මේවාම වීමට සුදුසුවෙත්ද (එහෙයින්) මෙය කියනලදී: ‘මහණෙනි, මෙයින් පෙර අවිද්‍යාව නොවීයයි අවිද්‍යාවේ පෙර කෙළවර නොපැනෙයි.’ දීර්‍ඝවූ සංසාර දුක වගුරත් ගලාබස්වත් යනුවෙන්ද ආශ්‍රවයෝයි. යම් තැනක ක්ලේශයෝ ආශ්‍රවයයි. එත්ද එහි මුල් නිර්වචනයෝ යෙදෙත් (සුදුසුවෙත්) හුදෙක් කර්‍මක්ලේශයෝම ආශ්‍රවයෝ නොවෙත්. තවද නොයෙක් ආකාර උපද්‍රවයෝද ආශ්‍රවයෝ වෙත්. ‘චුන්‍දය, මම ඉහාත්මයෙහිවූ ආශ්‍රවයන්ගේම සංවරය සඳහා ධර්‍මය නොදෙසමි’ යනාදිය සූත්‍රයන්හි එයි. මෙහි විවාදයට මුල්වූ ක්ලේශයෝ ආශ්‍රයෝයයි දක්වනලදහ.
‘යම් ආශ්‍රවයකින් දිව්‍යඋත්පත්යි වන්නේද ගන්‍ධර්‍වයෙක් හෝ පක්‍ෂියෙක් වන්නේද යම් ආශ්‍රවයකින් යක්‍ෂබවට යන්නේද මනුෂ්‍යත්වයට හෝ යන්නේද ඒ මගේ ආශ්‍රවයෝ ක්‍ෂයවූහ. නසනලද්දාහ. විනාශ කරනලද්දාහ.’{2} යන මෙහි ත්‍රෛභූමික කර්‍මයද ඉතිරි අකුශලධර්‍මයෝද (ආශ්‍රවයෝ) වෙත්.
‘මෙම අත්බවට අයත් ආශ්‍රවයන්ගේ සංවරය සඳහා, පරලොවට අයත් ආශ්‍රවයන් නසනු සඳහා’ යන මෙහි අනුන්ගේ දොෂාරෝපන, විපිළිසරවීම්, වධබන්‍ධන ආදියද අපා දුක්වූ නොයෙක් ආකාර උපද්‍රවයෝද වෙත්.
ඒ මේ ආශ්‍රවයෝ යම්යම් තන්හි ආවාහුද (සඳහන්වූවාහුද) එසේ දතයුත්තාහ. විනයෙහි මෙම ආශ්‍රවයෝ ‘දිට්ඨධම්මිකානං ආසවානං සංවරාය සම්පරායිකානං ආසවානං පටිඝාතාය’ යනුවෙන් දෙපරිදව ආවාහුය. සළායතනයෙහි, ‘තයො මේ ආවුසො ආසවා කාමාසවො භවාසෙවො ආවිජ්ජාසවො’ යන්නෙන් තෙපරිදිව ආවාහුය. අන්‍ය සූත්‍රයන්හිද අභිධර්‍මයෙහිද ඒවාම දිට්ඨාසවය සමඟ (එක්ව) සිවුපරිදිව ආවාහුය. නිබ්බෙධිකපරියායෙහි, ‘අත්‍ථි භික්‍ඛවෙ ආසවා නිරයාගාමිනියා අත්‍ථි ආසවා නිරච්ඡානයොනිගාමිනියා අත්‍ථිආසවා දෙවලොකගාමිනියා’ යන්නෙන් පස් අයුරුව ආවාහුය. මෙහි කර්‍මයම ආශ්‍රවයයි කියනලදී. ඡක්කනිපාතයෙහි ‘අත්‍ථි භික්‍ඛවෙ ආසවා සංවරා පහාතබ්බා’ යනාදී ක්‍රමයෙන් සය ආකාරව ආවාහුය. සබ්බාසවපරියායෙහි ඒවාම දර්‍ශනයෙන් පහකළයුතු ඒවාද සමඟ සත් ආකාරව ආවේය. මෙහි වනාහි ආභිධර්මික න්‍යායයෙන් ආශ්‍රවයෝ සතරදෙනෙක් අදහස්කරනලදැයි දතයුත්තාහ.
**ඛයාය** යනු මෙහි වනාහි ආශ්‍රවයන්ගේ ස්වකීය කෘත්‍ය භේදයද ක්‍ෂයවීමේ ආකාර භේදයද මාර්‍ගඵල නිර්‍වාණයෝද ආශ්‍රවක්‍ෂයයි කියනු ලැබේ. යො ආසවානං ඛයො වයො භෙදො පරිභෙදො අනිච්චතා අන්තරධානං’ යන මෙහි ආශ්‍රවයන්ගේ ස්වකීය කෘත්‍යභේදය ආශ්‍රවක්‍ෂයයි කියනලදී. ‘ජානතො අහං භික්‍ඛවෙ පස්සතො ආසවානං ඛයං වදාමං යන මෙහි ආශ්‍රවයන්ගේ ප්‍රහානය ආශ්‍රවයන්ගේ සම්පූර්‍ණ ක්‍ෂයවීම, නොඉපදවීම, නැතිබව අශ්‍රක්‍ෂයයි කියනලදී.
යන මෙහි මාර්‍ගය ආශ්‍රවක්‍ෂයයි කියනලදී. ‘ආසවානං ඛයා සමණො හොති’ යන මෙහි ඵලය (ආශ්‍රවක්‍ෂයයි කියනලදී.)
යන මෙහි නිර්‍වාණය ආශ්‍රවක්‍ෂයයි කියනලදී. මේ සූත්‍රයෙහි ඵලය සඳහා ආශ්‍රවයන්ගේ ක්‍ෂයවීම පිණිසයයි කියනලදී. අරහත් ඵලය සඳහාය යන අර්‍ත්‍ථයි
**ඉන්‍ද්‍රියෙසු ගුත්තද්වාරො** යනු මනස සයවැන්න කොට ඇති ඉන්‍ද්‍රියෙසු ගුත්තද්වාරො යනු මනස සයවැන්න කොට ඇති ඉන්‍ද්‍රියයන්හි වැසු දොරටු ඇත්තේයි. **භොජනෙ මත්තඤඤු** යනු භොජනයෙහි පමණ දන්නායි. පිළිගැනීම, පරිභොගය යන මෙහි ප්‍රත්‍යවෙක්‍ෂණමාත්‍රය දනී. මනාව දනී යනාර්‍ත්‍ථයි. **ජාගරියං අනුයුත්තො** යනු රෑදහවල කොටස් සයක් කොට කොටස් පසෙක් නොනිදන බවෙහි යදුණේ නොනිදීමෙහිම නියළුණේ යන අර්‍ත්‍ථයි.
මෙසේ මාතෘකා තබා දැන් තැබූ මාතෘකාව පිළිවෙළින් බෙදා දක්වමින් ‘කථඤ්ච භික්‍ඛවෙ භික්‍ඛු’ යනාදිය පැවසූ සේක. එහි **චක්‍ඛුනා රූපං දිස්වා** යනාදීන්ගේ අර්‍ත්‍ථයද එසේම **‘පටිසඞ්ඛායොනිසො ආහාරං ආහාරෙති නෙවදවාය’** යනාදීන්ගේද අර්‍ත්‍ථයද විසුද්ධිමග්ගයෙහිදී විස්තර කරනලදී. ආවරණීයෙහි ධම්මේහි යනු නීවරණ පසෙහියි. නීවරණයෝ සිත වසාගෙන සිටිත් එහෙයින් ආවරණීය ධර්‍මයෝයි කියනු ලැබෙත්. **සීහසෙය්‍යං කපේපති** යනු සිංහයකු මෙන් ශයනය කරයි**. පාදෙ පාදං අච්චාධාය** යනු වම්පස දකුණු පයෙහි මඳක් ඉක්මවා තබායි, සමව තැබූ කල්හි පයෙහි දනින් දනද ගොප් ඇටයෙන් ගොප් ඇටයද ගැටෙයි. ඉයින් වේදනාව නැඟී එයි. එහෙයින් ඒ දෝෂය දුරුකරනු සඳහා ටිකක් ඉක්මවා මෙතෙම පාදය තබයි. එහෙයින් ‘පාදෙ පාදං අච්චාධාය’යි කියනලදී.
**සතො සම්පජානො** යනු සිහියෙන් මෙන්ම නුවණින්ද යුක්ත වූයේයි. කෙසේනම් මෙතෙම නිදන්නේද සිහිනුවණ ඇත්තේ නම්වේද? පෙරපැවතීම් වශයෙනි. මෙතෙම වනාහි සක්මනෙහි සක්මන් කරන්නේ නින්දට පිවිසෙන බව දැන පවත්වනු ලබන කමටහන තබා ඇඳෙහි හෝ ඵලකයෙහි හෝ වැද හොත්තේ නින්දට එළඹ නැවත අවදි වෙමින් කමටහන නැවැත්වූ ත් පිබිදෙයි. එබැවින් නිදනුලබන්නේ සිහිනුවණ ඇත්තේ නම්වෙයි. මේ වනාහි මූලකර්‍මස්ථානයෙහි ක්‍රමයමැයි. පරිග්‍රහකර්‍මස්ථාන වහයෙන්ද මෙතෙම සිහිනුවණ ඇත්තේ නම්වෙයි. කෙසේද? මෙතෙම වනාහි සක්මන් කරන්නේ නින්දට පිවිසෙන බව දැන පාෂාණ පලකයෙහි හෝ ඇඳෙහි හෝ දකුණු පසින් වැදහෙවී ප්‍රත්‍යවේක්‍ෂා කරයි. අචෙතනිකවූ ශරීරය අචෙතනික මඤ්චකයෙහි පිහිටියේය., අචෙතනික මඤ්චකය (ඇඳ) අචෙතනික පොළොවෙහි, අචේතනික පොළාව අචේතනික ජලයෙහි, අචේතනික ජලය අචේතනික වාතයෙහි, අචෙතනික වාතය අචේතනික වාතය අවෙතනික ආකාශයෙහි, පිහිටියේය. එහි අහසද මම වාතය ඔසවා සිටියෙමැයි නොදනියි. වාතයද මම අහසෙහි පිහිටියෙමැයි නොදනියි. එසේම වාතය මම ජලය ඔසවා සිටියෙමැයි නොදනියි -පෙ- ඇඳ මම ශරීරය ඔසවා සිටියෙමැයි නොදනිය. ශරීරය මම ඇඳෙහි පිහිටියෙමැයි නොදනියි. ඔවුන්ගේ අන්‍යොන්‍ය සිතාබැලීමක්, සිත එක් අරමුනක පිහිටුවීමක්, මෙනෙහි කිරීමක් හෝ චේතනාවක් හෝ පැතුමක් හෝ නැතැයි මෙසේ ප්‍රත්‍යවෙක්‍ෂා කරන ඔහුගේ ඒ ප්‍රත්‍යවෙක්‍ෂාකරන සිත භවාංගයෙහි බැසගනියි. මෙසේ නිදන්නේද සිහිනුවණ ඇත්තේ නම් වෙයි.
**උට්ඨානසඤ්ඤං මනසිකරිත්‍වා** යනු සඳ හෝ තරුවක් මෙපමණ තැනට ගියකල්හි නැඟීසිටින්නෙමැයි නැඟිටින කාලය සීමා කෙරෙන සංඥාව මෙනෙහි කොට සිතෙහි පිහිටුවායි අර්‍ත්‍ථයයි. මෙසේකොට නිදනලද්දේ පිරිසිඳුනාලද කාලයෙහිම නැඟීසිටියි.
සත්වැන්නෙහි **අත්තව්‍යාබාධා**ය යනු තමාගේ දුක සඳහායි. **පරව්‍යාබාධාය** යනු අනුන්ගේ දුක සඳහායි. කායසුචරිතං යනාදිය පූර්‍වභාගයෙහි දශකුශල කර්‍මපථවශයෙන් ආවේය. මත්තෙහි වනාහි රහත්බව දක්වා නොවළක්වනලද්දේමය.
අටවැන්නෙහි **අට්ඨියෙය්‍යාථ** යනු මැඬුනාහු පෙළුනාහු වන්නාහුය. **භරායෙය්‍යාථ** යනු ලජ්ජාවන්නහුය. **ජිගුචේඡය්‍යාථ** යනු අසුචියෙහි මෙන් ඒ වචනයෙහි හටගත් පිළිකුල් බව ඇත්තෝවන්නහුය. ඉතිකිර යන මෙහි ඉති යනු පදසන්‍ධිව්‍යංජනයාගේ සිළිටි බවයි. කිරයනු ශ්‍රැති සුචනාර්ථයෙහි නිපාතයි. දිව්‍යමය ආයුෂයෙන් මැෙඬවුයයි මෙසේ මෙහි සම්බන්‍ධය දතයුතුය. **පගෙව ඛො පන** යනු පළමුවමයි.
නවවැන්නෙහි, **පාපණිකො** යනු වෙළඳසැල විවෘතකොට බඩු විකුණන්නාවූ වෙළෙන්දාට මේ පර්‍ය්‍යාය වචනයි. **අභබ්බො** යනු බඳුන් නොවූයි (සුදුසු නොවූයි) **න සක්කච්චං කම්මන්තං අධිට්ඨාති** යනු යම් සේ අධිෂ්ඨාන කරනලද්ද මනාව අධිෂ්ඨාන කරනලද්දක් වේද මෙසේ තෙමේ ආත්මප්‍රත්‍යවෙක්‍ෂාව කරන්නේ අදිටන් නොකරයි. එහි උදෑසන කල්හි හඬින් නැඟිට පහන දල්වා බඩු විසුරුවා නොහිඳින්නේ පෙරවරුවෙහි සකසා කර්‍මාන්ත නොඅදිටයි නමි. මෙතෙම වනාහි සොරු රාත්‍රියෙහි බඩු පැහැරගෙන මෙය අපගේ අතින් වියදම් කරන්නෙමු’යි වෙළඳ සැළට ගොස් අඩුමිළට දෙත් යන යමක්වේද, බොහෝ සතුරන් ඇති මිනිස්සු රාත්‍රියෙහි නුවර වැස උදයෙන්ම වෙළඳ සැලට ගොස් බඩු ගනිත් යන යමක් වේද? ජනපදයට යනු කැමති මිනිස්සු උදයෙන්ම වෙළඳසැලට ගොස් බඩුමිළදී ගනිත් යන යමක් වේද එය හේතුකොට ඇති ලාභයට අස්වාමිකයෙක් වෙයි.
අන්‍යයන් බොජුන් ගන්නා වේලෙහි අනුභවයට අවුත් උදයෙන්ම බඩු තැන්පත් කොට ගෙදර ගොස් අනුභවකොට නිදා සවස යළි වෙළඳසැලට එන්නේ මධ්‍යාහ්නයෙහි සකසා කර්‍මාන්තය අදිටන් නොකරයි නමි. හෙතෙම වනාහි සොරු උදයෙන්ම වියදම් කිරීමට නොපැමිණියාහුද දවල් කාලයෙහි අනුන් නොහැසිරෙන වේලෙහි වෙළඳසැලට අවුත් අඩුමිළට දෙත්ද බොජුන් වේලෙහි පින්වත් ධනවත්තු වෙළඳසැලින් මේ මේ දෙය ලැබීමට වටීයයි (සේවකයන්) යවා ගෙන්වා ගනිත්ද යන යමක්වේද එය හේතුකොට උපදනා ලාභයට අස්වාමිකයෙක් වෙයි.
යාමය දක්වන බෙරහඬ නික්මෙන තුරු වෙළඳ සැලතුළ පහන්දල්වා නොහිඳින්නේ සවස් කාලයෙහි සකසා කර්‍මාන්තය නොඅදිටයි නමි. හෙතෙම වනාහි සොරු උදයෙහිද දහවලද වියදම් කිරීමට නොපැමිණියාහුද සවස වෙළඳ සැලට ගොස් අඩුමිලට දෙත්. යන යමක්වේද එය හේතු කොට උපදනා ලාභයට අස්වාමිකයෙක්වෙයි.
**න සක්කච්චං සමාධි නිමිත්තං අධිට්ඨාති** යනු සකසා කිරීමෙන් සමාධියට නොඑළඹෙයි. මෙහිද උදයෙන්ම සෑමළු බෝමළුවල වත්කොට සෙනසුනට පිවිස පිඬුහැසිරෙන වේලාව දක්වා සමවතට නොනංවා නොහිඳින්නේ පෙරවරුයෙහි සකසා සමාධිනිමිත්ත නොඉටයි නමි. පසුබතෙහි පිණ්ඩපාතයෙන් ඉවත්වූයේ (වළඳා අවසන්වූයේ) රාත්‍රස්ථානදිවාස්ථානයන්ට පිවිස සවස්කාලය තෙක් සමවතට නංවා නොහිඳින්නේ මධ්‍යාහ්න සමය සකසා සමාධිනිමිත්ත නොඉටයි නමි. සවස් කාලයෙහි චෛත්‍යය වැඳ තෙරුන්ට උවටැනි කොට සෙනසුනට පිවිස පළමු යාමයෙහි සමවතට සමවැද නොහිඳින්නේ සවස් කාලයෙහි සකසා සමාධිනිමිත්ත නොඉටයි නමි. යහපත් පක්‍ෂය කියනලද්දට විරුද්ධ නයින් දතයුතුය. තවද මෙහි සමවතට නොනංවායි කියනලද තන්හි සමවත නොමැතිවිට විදර්‍ශනාවද වටියි. සමාධිනිමිත්ත යනුද සමාධි අරමුන යනුද වටීමය. කියන ලද්දේමය. ‘සමාධිය යනුද සමාධි නිමිත්තය සමාධි ආරම්මණය යනුද සමාධිනිමිත්තය.’
දසවැන්නෙහි **චක්‍ඛු**මා යනු නුවණැසින් ඇස් ඇත්තේ වෙයි. **විධුරො** යනු විශිෂ්ට ධුර ඇත්තේ උත්තමධුර ඇත්තේ නුවණින් යුත් වීර්‍ය්‍යයෙන් සමන්විතවූයේයි. **නිස්සයසම්පනේනා **යනු උපකාරයක් ඇත්තේ, පිහිටකින් යුක්තවූයේයි. **පණියං** යනු විකිණියයුතු බඩුවයි. **එත්තකං මූලං භවිස්සති එත්තකො උද්දයො** යනු මේ දෙයෙහි මෙසේ විකුණු, මෙසේ විකුණන ලබනයයි කියනලද විකිණිය යුතු බඩුවෙන් මිළදීගත් මිළදී ගැනීම් සංඛ්‍යාත මුදල මෙපමණක් වන්නේය. ඒ විකුණනුලබන්නෙහි යම් විකිණීමක් වේද ඒ විකණීමෙහි මෙපමණ මිළනැගීමක්වන්නේය. මෙපමණ පොලියය යන අර්‍ත්‍ථයි.
**කුසලො හොති පණියං කෙතුඤච විකෙකතුඤච** යනු සුලබතැනට ගොස් මිළදී ගන්නේ දුලබතැනට ගොස් විකුණන්නේද මෙහි කුසලයා (දක්‍ෂයා) නම් වෙයි. දසගුණයක්ද විසිගුණයක්ද ලාභය ලබයි.
**අඩ්ඨා** යනු ඉසුරෝයි. බොහෝ තැන්පත් කිරීම් වශයෙන් යුක්තවූ අයයි. **මහද්ධනා **යනු පාවිච්චි කිරීම් වශයෙන් මහත් ධනය ඇත්තෝයි. **මහාභොගා** යනු උපභොග පරිභොග භාණ්ඩයන්ගෙන් මහාභෝග ඇතිඅයයි. **පටිබලො** යනු කාය බලයෙන් මෙන්ම ඤාණබලයෙන්ද යුක්තවූ හෙයින් සමර්‍ත්‍ථයෝයි**. අම්භාකඤ්ච කාලෙන කාලං අනුප්පදාතුං** යනු අපටද ගන්නාලද ධනය මුල්කොට ඇති වෘද්ධිය (පොලිය) කලින් කලට දෙන්නටයි. නිපත්න්ති යනු නිමන්ත්‍රණය (ආරාධනය) කරත්. **නිවත්තන්ති** යනුද පාඨයි. මේ අරුතමයි.
**කුසලානං ධම්මානං උපසම්පදාය** යනු කුසල් දහම් සැපයීම සඳහා ලැබීම සඳහා ථාමවා යනු ඥානශක්තියෙන් යුක්තවූයේයි. **දළහපරක්කමො** යනු නොසැලෙන ඥානපරාක්‍රමයෙන් යුක්තවූයේයි. **අනික්‍ඛිත්තධුරො** යනු උතුම්මාර්‍ගයට නොපැමිණ මෙම වීර්යධුරය නොතබමැයි මෙසේ නඟාතැබූ ධුරයඇත්තේයි.
**බහුස්සුතා** යනු එක් නිකායක්ය ආදිවශයෙන් බොහෝ බුද්ධවචනය ඇසීම මොවුනට ඇත්තේනුයි බහුස්සුතා නමි. **ආගතාගමා **යනු එක් නිකායක් එක් ආගමයක් නමි. නිකාය දෙකක් ආගම දෙකක් නමි. නිකායය පස ආගමපස නමි. ඒ ආගම් අතුරින් යමෙකුට එක් ආගමක් හෝ පැමිණියේද ප්‍රගුණවූයේද පවතීද ඔවුහු ආගතාගමා නම් වෙත්, **ධම්මධරා** යනු සූත්‍රාන්ත පිටකය දරන්නෝයි. විනයධරා යනු විනයපිටකය දරන්නෝයි. මාතිකාධරා යනු දේවමාතිකාධරයෝයි. **පරිපුච්ඡති** යනු අර්‍ත්‍ථානර්‍ත්‍ථ කාරණාකාරණා විමසයි. **පරිපඤ්හති** යනු මෙය නම් විමසන්නෙමියි දැනගනියි. තුලනය කරයි. විමසාබලයි. මෙහි සෙස්ස පැහැදිලි අරුත් ඇත්තේය.
මේ සූත්‍රයෙහි වනාහි පළමුව ප්‍රඥාව පැමිණියේයි. පසුව වීර්යයද කල්‍යාණමිත්‍ර සේවනයද පැමිණියේයි. එහිලා පළමුව රහත්බවට පැමිණ පසුව වීර්යකොට කලණමිතුරන් සෙවියයුතුයයි මෙසේ අර්‍ත්‍ථය නොදැක්වියයුතුයි. දේශනාවගේ යටින් හෝ පිරිසිඳීම වෙයි. මත්තෙන් හෝ වෙයි. දෙකෙළවරින්ම හෝ වෙයි. මෙහි වනාහි උපරිමයෙන් පරිච්ඡේදය දතයුතුයි. එහෙයින් කියන්නහු විසින් පළමුව කල්‍යාණ මිත්‍ර උපනිශ්‍රය දක්වා මැද වීර්යය දක්වා පසුව රහත්බව කියවයුතුය.
3. පුඟුල් වර්ගය
තෙවෙනි වර්‍ගයෙහි පළමුවෙනි සූත්‍රයෙහි ධ්‍යාන ස්පර්‍ශය පළමුව ස්පර්‍ශකරයි. පසුව නිරොධයවූ නිවන පසක් කරයිනුයි **කායසක්‍ඛි** නමි. දෘෂ්ටි අන්තයට පැමිණියේනුයි **දිට්ටප්පතේතායි**. අදහමින් මිදීමට පැමිණියේනුයි **සද්ධාවිමුත්තොයි. ඛමති** යනු රුචි වෙයි. අභික්කන්තතරො යනු ඉතා සොඳුරුතරය. **පණීත්තරො** යනු ඉතාප්‍රණීතතරය. **සද්ධින්‍ද්‍රියං අධිමත්තං හොති** යනු සවිට්ඨතෙරුන්ටවනාහි අරහත් මාර්‍ගක්‍ෂණයෙහි **අධිමත්තං හොති** යනු සවිට්ඨතෙරුන්ටවනාහි අරහත් මාර්‍ගක්‍ෂණයෙහි ශ්‍රද්ධාඉන්‍ද්‍රිය ප්‍රධානවිය. සෙසු සතර සහජාත ඉන්‍ද්‍රියයෝ ශ්‍රද්ධා ඉන්‍ද්‍රියේම පරිවරවූවාහුය. මෙසේ තෙරහු තමන් අවබෝද කළ මාර්‍ගය කියමින් මෙසේ පැවසූහ. මහා කොට්ඨිත තෙරුන්ටද අරහත්මාර්‍ගක්‍ෂණයෙහි සමාධි ඉන්‍ද්‍රියය ප්‍රධානවිය. සෙසු සතර ඉන්‍ද්‍රියයෝ එයටම පිරිවරවූවාහුය. එහෙයින් උන්වහන්සේද සමාධිඉන්‍ද්‍රියය ප්‍රධානවිය. සෙසු සතර ඉන්‍ද්‍රියයෝ එයටම පරිවරවූවාහුය. එහෙයින් උන්වහන්සේද සමාධිඉන්‍ද්‍රිය අධිමාත්‍රයයි පවසමින් තමන් විසින් අවබෝධ කරනලද මාර්‍ගයම කීහ. සැරියුත් තෙරුන්ට වනාහි අරහත්මාර්‍ගක්‍ෂණයෙහි ප්‍රඥා ඉන්‍ද්‍රිය ප්‍රධානවිය. සෙසු සතර ඉන්‍ද්‍රියයෝ එයටම පිරිවරවූවාහුය. එහෙයින් උන්වහන්සේද ප්‍රඥා ඉන්‍ද්‍රිය අධිමාත්‍රයයි කියමින් තමන් විසින් අවබෝධ කරනලද මාර්‍ගයම පැවසූහ.
**න ඛොත්‍ථ** යනු මෙහි නොවේ යනුයි. **එකංසෙන ව්‍යාකාතුං** යනු ඒකාන්තයෙන් විවරණයකරන්නටයි **අරහත්තාය පටිපන්නො** යනු අරහත්මාර්‍ගය සමඟ යුක්තවූ දෙය දක්වයි. මෙසේ මේ සූත්‍රයෙහි තෙරුන් තිදෙනා විසින්ම තමන් විසින් අවබෝධකළ මාර්‍ගය කියනලදී. සම්මා සම්බුදුන්වහන්සේ වනාහි වෙනස් වෙනස් භූමිවශයෙන්ම වදාළසේක.
දෙවැන්නෙහි **සප්පායානි** යනු හිතවත්වූ, අභිවෘද්ධිකර දේයි. **පතිරූපං** යනු සුදුසුවූ දේයි. **නොව වුට්ඨාති තම්භා ආබාධා** යනු මෙයින් අසාධ්‍යවූ වාත අපස්මාරආදීහු රෝගයෙන් යුක්තවූ අවසානයටපත් ගිලනෙක් කියවෙයි. **වුට්ඨාති තම්භා ආබාධා** යන මෙයින් ඛිපිතක, දද, තිණපුප්ඵක, ජරා ආදී ප්‍රභේදඇති සුළුරෝගයක් කියවෙයි. **ලභනේතා සප්පායානි භොජනානි නො අලභනේතා** යනුවෙන් පිළිදැගුම් කිරීමෙන් යම් රෝගයක් පහසු (සුව) වේද ඒ සියලු ආබාධ කියනලදී. මෙහිද **පතිරූපො උපට්ඨාකො** නම් ගිලානොපස්ථායක අංගයන්ගෙන් සමන්විතවූ පණ්ඩිත, දක්‍ෂ නොකම්මැලි පුද්ගලයායි දතයුතුය. **ගිලානුපට්ඨාකො අනුඤ්ඤාතො** යනු භික්‍ෂුසංඝයා විසින් දියයුතුයයි අනුදන්නාලදී. ඔහු ගිලන්වූ කල්හි තමන්ගේ ස්වභාවයෙන් යැපීමට නොහැකිවිට භික්‍ෂුසංඝයා විසින් එම භික්‍ෂුවට එක් භික්‍ෂුවක්ද සාමණේරයෙක්ද ‘මොහු පිළිදැගුම් කරව’යි අවසර ගෙන දියයුත්තාහ. යම්තාක් ඔවුහු ගිලනා පිළිදැගුම් නොකරත්ද, ඒතාක් ගිලානාටද ඒ දෙදෙනාටද යමකින් ප්‍රයෝජනයක් වේද ඒ සියල්ල භික්‍ෂු සංඝයාටම භාරවෙයි.
**අඤෙඤපි ගිලානා උපට්ඨාතබ්බා** සෙසුගිලන් භික්‍ෂූහූ දෙදෙනාද උවටැන්කළ යුත්තාහ. කුමක් නිසාදයත්? යම් නිෂ්ටාවට පත් රෝගියෙක්වේද හෙතෙම උපස්ථාන නොකරනු ලබන්නේ, ‘ඉදින් මා පළිදැඟුම් කරන්නහු නම් මට පහසුවක් වන්නේය (මොවුහු) මා පිළිදැගුම් නොකරති’යි සිත දූෂණය කොටගෙන (ද්වේෂයක් ඇතිකොටගෙන) අපායෙහි උපදින්නේය. පිළිදැඟුම් කරනලබන්නාට වනාහි මෙසේ (අදහසක්) වෙයි. ‘භික්‍ෂු සංඝයා විසින් යමක් කළයුතුද එය කරනලදී. මගේ කර්‍මවිපාකය මෙබඳුය’යි හෙතෙම භික්‍ෂුසංඝයා කෙරෙහි මෛත්‍රිය පිහිටුවා ස්වර්‍ගයෙහි උපදියි. යමෙක් වනාහි සුළුරෝගයකින් යුක්තවූයේ වෙයිද (අපස්ථායකයෙකු) ලබන්නේද නොලබන්නේද ඔහුට බෙහෙතින් තොරවවුවද (රෝගයෙන්) නැඟී සිටින්නේමය. ලෙඩ සංසිඳුවන බෙහෙත් කළකල්හි ඉක්මණින්ම සංසිඳෙයි. එහෙයින් හෙතෙම බුද්ධවචනය ඉගෙනීමට හෝ මහණදම් කිරීමට හෝ හැකිවෙයි. මෙම කරුණින් සෙසු ගිලන් භික්‍ෂුහු දෙදෙනාද උවටැන් කළයුත්තාහයි. කියනලදී.
**නෙව ඔක්කමති** යනු නොපිවිසෙයි. **නියාමං කුසලෙසු ධම්මේසු සම්මත්තං** යනු කුහලධර්‍මයන්හි මගපිළිවෙළ නම්වූ නිවැරදි ස්වභාවයයි. මෙයින් පදපරම පුද්ගලයා (ගැන) කියනලදී. දෙවැනි වාරයෙන් උග්ඝටිතඤඤු පුද්ගලයා ගන්නාලදී. සසුනෙහි නාළක තෙරුන්වැනිවූ බුද්ධාන්තරයෙහි එක්වරක් පසේබුදුවරුන්ගේ සමීපයෙහි අවවාද ලැබ අවබෝධ කරනලද ප්‍රත්‍යෙකබොධිඥානය ඇත්තෙක්ද ගන්නාලදී. තෙවැනි වාරයෙන් විපචිතඤඤු පුද්ගලයා කියනලදී. නෙය්‍ය පුද්ගලයා වනාහි එය ඇසුරුකොට ඇත්තේමවෙයි.
**ධම්මදෙසනා අනුඤ්ඤතා** යනු මසකට අටවකර් දම්දෙසුම අනුමත කරනලදී. **අඤෙඤසම්පි ධම්මො දෙසෙතබ්බො** යනු සෙසු අයටද ධර්‍මය කිවයුතුය. කුමක් නිසාදයත්? මේ අත්බවෙහි ධර්‍මය අවබෝධ කිරීමට නොහැකිවන්නාවූ පදපරමයාටද අනාගතයෙහි ප්‍රත්‍යය වෙයි. යමෙක් වනාහි තථාගතයනවහන්සේගේ රූප දර්‍ශනයක් ලබනනේද නොලබන්නේද ධර්‍මවිනය ඇසීමට ලබන්නේද නොලබන්නේද ධර්‍මය වටහාගනියි. හෙතෙම (මේවා) නොලබන්නේවුවද වටහාගනියි. ලබන්නේවනාහි ඉක්මණින්ම අවබෝධ කරයි. යන මෙකරුණින් ඔවුනට ධර්‍මය දෙසියයුතුය. තෙවැන්නාට වනාහි යළියළිත් දෙසියයුතුය.
තෙවැන්නෙහි **සව්‍යාපජක්‍ධං** යනු දුක්සහිතවූයි. **කායසඞඛාරං** යනු කායද්වාරයට අදාළ චේතනා රාශියයි. **අභිසංඛරොත්** යනු රැස්කරයි. ගොඩවල් කරයි. පිඬු කරයි. වාග්මනොද්වාරයන්හිද මෙම ක්‍රමයමයි. **සව්‍යාපජක්‍ධං ලොකං** යනු දුක්සහිත ලෝකයයි. **සව්‍යාපජක්‍ධා ඵස්සා ඵුස්න්ති **යනු දුක්සහිත විපාකස්පර්‍ශයෝ ගැටෙති. **සව්‍යාපජක්‍ධං වෙදනං වෙදීයති** යනු දුක්සහිත විපාකවේදනාව විඳිනුලැබෙයි. ආබාධ සහිත ආස්වාදරහිත (දුක්‍ඛවේදනාවය) යන අර්‍ත්‍ථයි. සෙය්‍යාථාපි සත්තා නෙරයිකා යනු නිරයෙහි උපන් සත්වයෝ යම්සේ ඒකාන්ත දුක් ඇති වේදනාව විඳිත්ද එසේ විඳියි යන අර්‍ත්‍ථයි. කිම? එහි උපෙක්‍ෂා වේදනාව නැත්? ඇත. දුක්වේදනාවෙහි බලවත්බවින් ඒ උපෙක්‍ෂා වේදනාව නොසැලකියයුතු තත්වයෙහි සිටියේය. මෙසේ නිරයම නිරයට උපමාකොට ගෙනෙනලදී. එහි මෙය පටිභාග (සමාන) උපමාව නමි.
**සෙය්‍යථාපි දේවා සුභකිණ්භා** යනු මෙහිද දෙව්ලොව දෙව්ලොවට උපමා කොට ගෙනෙනලදී. යම්යෙහකින් වනාහි යට බ්‍රහ්මලෝකයන්හි ප්‍රීතිය සහිත ධ්‍යානවිපාකය පවතීද සුභකිණ්භ බ්‍රහ්මලෝකයන්හි ප්‍රීතිය රහිත ඒකාන්ත සුඛයමවේ. එහෙයින් ඒමා නොගෙන සුභකිණ්භ දෙවියෝම කියනලද්දාහයි මෙයද එහි ප්‍රතිභාග උපමාව නමැයි දතයුතුය.
**වොකිණ්ණසුඛදුක්‍ඛං** යනු මුසුවූ සැපදුක්ය. **සෙය්‍යථාපි මනුස්සා** යනු මිනිසුන්ට වනාහි කලෙක සැපවෙයි. කලෙක දුකවෙයි. **එකචේච ච දෙවා** යනු කාමාවචර දෙවියෝයි. ඔවුනටද කලෙක සැප වෙයි. කලෙක දුක වෙයි. ඒ පහත් දෙවිවරුනට මහොසාඛ්‍ය දෙවිවරුන් දැක අසුනෙන් නැඟීසිටිය යුතවෙයි. මගින් ඉවත්විය යුතුවෙයි. පොරවනලද වස්ත්‍රය ඉවත්කළ යුතුවෙයි. වැඳීම් කළයුතුවෙයි. ඒ සියල්ලම දුක් නම් වෙයි. **එකචේච ච විනිපාතිකා** යනු විමානප්‍රෙතයෝයි. ඔවුහුද කලක සැපත් අනුභව කරති. කලක **කම්මං** යනු සැපදුක් මිශ්‍රවූවාහුමවෙත්. මෙසේ මේ සූත්‍රයෙහි ලෞකික ලෝකෝත්තර මිශ්‍රකවූ තුන් සුචරිතයෝ කියනලද්දාහුයයි දතයුතුය.
සිවුවැන්නෙහි **තයො මෙ භික්‍ඛවෙ පුග්ගලා** යනු ආචාර්‍ය්‍ය පුද්ගලයෝ තිදෙනායි. **පුග්ගලස්ස බහුකාරා** යනු අතවැසි පුද්ගලයාට බොහෝ උපකාර ඇත්තෝයි. **බුද්ධං** යනු සර්‍වඥයන් වහන්සේයි**. බුද්ධං සරණං ගතො හොති** යනු පිහිටකොට ගියේවෙයි. ධම්මං යනු පිටකත්‍රයි සහිත නවලෝකෝත්තර ධර්‍මයයි. **සඞ්ඝං** යනු අෂ්ටාර්‍ය්‍ය පුද්ගල සමූහයායි. මේ සරණාගමනයද සරණ නොගිය විරූ ඇලීම් නොකළ පුද්ගලයාගේ වශයෙන් කියනලදී. මෙසේ මේ සූත්‍රයෙහි සරණ දායකයා, සෝවාන්මඟට පැමිණෙන්නා, අරහත් මඟට පැමිණෙන්නා යන ආචාර්‍ය්‍යවරු තිදෙනා බොහෝ උපකාර ඇත්තෝයයි ආවාහුය. පැවිද්ද දෙන්නා, බුදුවදන් දෙන්නා, කම්මවාචා ආචාර්‍ය්‍යවරයා, සකෘදාගාමිමාමාර්‍ගයට පැමිණෙන්නා, අනාගාමිමඟට පැමිණෙන්නා යන මේ ආචාර්‍ය්‍යවරු නොආවාහුය. කිමෙක්ද? ඔවුහු බොහෝ උපකාරවූවෝ නොවෙනත්ද? ඔවුහුද බොහෝ උපකාර ඇත්තෝයි. මේ දෙසුම දෙයාකාරයකින් පිරිසිඳුනේවෙයි. එහෙයින් මේ සියල්ලෝම බොහෝ උපකාර ඇත්තෝයි. ඔවුන් අතුරින් සරණාගමනයේදීම නොකළ ඇලීම්ඇත්තා වටියී. සිවුපිරිසුදුසිල්, කසිණ පරිකර්‍ම, විපස්සනා ඥානයෝ පළමුමග ඇසුරු කොට ඇත්තාහු වෙත්. මත්තෙහි මාර්‍ගදෙකද ඵල දෙකද අරහත්මාර්‍ගය ඇසුරුකොට ඇත්තේයයි දතයුතුය.
**ඉමිනා පුග්ගලෙන** යනු මේ අතවැසි පුද්ගලයා විසිනි. **න සුප්පතිකාරං වදාමි** යනු ප්‍රති (උප)කාර කිරීමට පහසු නොවේයයි කියමි. අභිවාදනාදියෙහි නොයෙක් සියවරක්, නොයෙක් දහස්වරකුදු පසඟ පිහිටුවා වැටී වඳින්නේ අසුනෙන් නැඟිට පෙරගමන් කරන්නේ දුටුදුටුවිට ආඳීලි බඳින්නේ සුදුසුවූ පිළිසඳර කරන්නේ දිනපතා සිවුරු සියයක් සිවුරුදහසක් පිණ්ඩපාත සියයක් පිණ්ඩපාත දහසක් දෙන්නේ සක්වළ කෙළවරින් සියල්ල රුවන්මයවූ ආවාසයක් කරන්නේ ගිතෙල් වෙඬරු ආදී නොයෙක් ආකාර ඇති බෙහෙත් දෙන්නේ ආචාර්‍ය්‍යවරයා විසින් කරනලද උපකාරයට ප්‍රතිඋපකාර කිරීමට නම් නොහැක්කේයයි මෙසේ අඅර්‍ත්‍ථය දතයුතුය.
පස්වැන්නෙහි **අරුකූපමචිත්තො** යනු පැරණි වණ (තුවාල) වැනි සිත් ඇත්තේයි. **විජ්ජූපමචිත්තො** යනු සුළකලක් බැබළීමෙන් විදුලිය වැනි සිත් ඇත්තේයි. **වජිරූපමචිත්තො **යනු කෙලෙසුන් මුලසුන් කිරීමෙන් සමත් බැවින් විදුරක්වැනි සිත් ඇත්තේයි. **අභිසජ්ජති** යනු ලැගෙයි. **කුප්පති** යනු කිපීම්වශයෙන් කිපෙයි. **ව්‍යාපජක්‍ධති** යනු ප්‍රකෘතිභාවය අතතහරියි, කුණු බවට පැමිණෙයි. **පතිත්‍ථිය**ති යනු දැඩිබවට, තදබවට පැමිණෙයි. **කොපං** යනු දුර්‍වල ක්‍රොධයයි. **දොසං** යනු දුෂ්‍යවීම් වශයෙන් ඊටවඩා බලවත්බවයි. **අප්පච්චයං** යනු නොසතුටු ආකාරයයි. දොම්නසයි. **දුට්ඨාරුකා **යනු පැරණි වණයයි**. කටේඨන** යනු දඬු කෙළවරිනි. කඨලෙන යනු කැබලිත්තෙනි. **ආසවං දෙති** යනු වරින්වර වැගිරෙයි. පැරණි තුවාලයක් තමාගේ ස්වභාවයෙන්ම සැරව, ලේ, යුෂ යන මේතුන වගුරුවයි. ගැටුනේ වනාහි ඒහා වැඩියෙන්ම වගුරුවයි.
**එවමෙව ඛො** යනු මෙහි මෙය උපමා සැසඳීමයි. ක්‍රොධබහුල පුද්ගලතෙමේ වනාහි පැරණි වණයක් මෙනි. තමාගේ ස්වභාවයෙන් එහි වැගිරීම මෙන් ක්‍රෝධකරන්නාගේද ඉදිමීමක මෙන් තමාගේ ස්වභාවයෙන් දරුණුබවේ හැසිරීමවෙයි. සුළුවචනය දඬුවෙන් හෝ කැබලිත්තෙන් හෝ ගැටීමක් මෙනි. බොහෝ සෙයින් වැගිරීමක් මෙන් මාවැන්නකුට මෙසේ කියතියි බොහෝ සෙයින් ඉදිමෙනබව දැක්විය යුතුයි.
**රත්තන්‍ධකාර තිමිසාය** යනු රාත්‍රිය චක්‍ඛුවිඤ්ඤාණයාගේ ඉපදීම වළක්වන බැවින් අන්‍ධභාවය ඇති කරන්නාවූ දැඩි අඳුරෙහියි. **විජ්ජන්තරිකාය** යනු විදුලිය පවතින ක්‍ෂණයෙහිය. මෙහිද මෙය උපමා සැසඳීමයි. යොගාවචරයා ඇස් ඇති පුරුෂයකු මෙන් දැක්වියයුතුය. සෝවාන් මග වඳකරන කෙලෙස්අඳුර මෙන්ද සෝවාන්මග නුවණ උපදනා කාලය විදුලිය හැසිරීමක් මෙන්ද සෝවාන් මාර්‍ගක්‍ෂණයෙහි නිවන දැකීම විදුලි අතරතර ඇස් ඇති පුරුෂයෙකුගේ හාත්පස රූප දැකීමක් මෙන්ද යළි සකෘදාගාමී මාර්‍ගය වඳ කරවන කෙලෙස්අඳුර පැතිරීමක් මෙන්ද සකෘදාගාමී මාර්‍ගඥානයේ උපත විදුලිය හැසිරීමක් මෙන්ද සකෘදාගාමී මාර්‍ගක්‍ෂණයෙහි නිවන දැකීම විදිලිය අතරතුර ඇස්ඇති පුරුෂයකුගේ හාත්පස රූප දැකීමක් මෙන්ද අනාගාමී මාර්‍ගය වසන්නාවූ කෙලෙස් යළි අදුර පැතිරීමක් මෙන්ද අනාගාමී මාර්‍ගඥානය ඇතිවීම යළි විදුලිය හැසිරීමක් මෙන්ද අනාගාමී මාර්‍ගක්‍ෂණයෙහි නිවන දැකීම විදුලිය අතරතරු ඇස්ඇති පුරුෂයකුගේ රූප දැකීමක් මෙන්ද දැක්වියයුතුය.
විදුරකට සමාන සිත් ඇති බැවින්ද මේ උපමා සැසැඳීමවෙයි. අරහත් මාර්‍ගඥානය විදුරක් මෙන් දැක්වියයුතුය. අරහත් මාර්‍ගය වළහන කෙලෙස් මණිගණ්ඨියක් පාෂාණගණ්ඨියක් මෙනි. අරහත්මාර්‍ගඥානයෙන් නොබිඳිය හැකි කෙලෙසුන් නැති බව විදුරෙන් මණිගණ්ඨියක් හෝ පාෂාණ ගණ්ඨියක් විනිවිද නොයාමක් නැතිබව මෙනි. අරහත්මගින් විනාශකළ කෙලෙස්වල යළි නොඉපදීම විදුරෙන් විදිනලද විදුමක් යළි නොපිරීමක් මෙන් දැක්වියයුතුයි.
සයවැන්නෙහි **සෙවිතබේබා** යනු එළඹියයුතුයි. **හජිතබ්බො** යනු ඇලියයුතුයි (භජනය කළයුතුයි). පයිරුපාසිතබ්බො යනු සමීපයෙහි හිඳීම්වශයෙන් නැවත නැවත ළංවිය යුතුයි**. සක්කත්‍වා ගරුකත්‍වා** යනු සත්කාර මෙන්ම ගරු කිරීම්ද කොටසි. **හීනො හොති සීලෙන** යනු සමානකරමින් **හීනතාව** දතයුතුයි. යමෙක් පන්සිල් රකීද හෙතෙම දසසිල් රකින්නකු විසින් ඇසුරු නොකළයුතුය. යමෙක් දසසිල් රකීද හෙතෙම සිවුපිරිසුදුසිල් රකින්නකු විසින් ඇසුරුනොකළයුතුයි. **අඤ්ඤත්‍ර අනුද්දයා අඤ්ඤත්‍ර** අනුකම්පාය යනු කරුණාවත්, අනුකම්පාවත් හැර තමන් සඳහාම මෙබඳුවු පුද්ගලයෙක් ඇසුරු නොක්‍ළයුතුය. කරුණා අනුකම්පා වශයෙන් ඔහු වෙත එළඹීමට වටියි.
**සීලසාමඤ්ඤගතානං** යනු සත්පුරුෂයන්ගේ සීලයෙන් සමානබවට ගියවුන්ගේයි. සීලකථා ච නො භවිස්සති යනු එසේ සමානසිල් ඇති අපග් සීලයම අරභයා කථාවන්නේය. **සා ච නො පවත්තනී භවිස්සති** යනු ඒ කථාවද කියන්නාවූ අපගේ දවස පුරාම පවතියි. වෙහෙසට පත්නොවේ. **සා ච නො ඵාසු භවිසස්ති** යනු ඒ දවසක්වුවද පවත්නා සීලකථාව අපට පහසුවිහරණයක්, සුවවිහරණයක් වන්නේය. සමාධි ප්‍රඥා කථාවන්හිද එම ක්‍රමයමයි.
**සීලක්‍ඛන්‍ධං** යනු සිල්රැසයි. ඒ ඒ තන්හි **පඤ්ඤාය අනුග්ගහෙස්සාමි** යනු මෙහි සීලයට නොගැලපෙන උපකාර නොවන ධර්‍මයන් අතැර ගැලපෙන උපකාරවන ධර්‍මයන් ඇසුරුකරන්නා ඒ ඒ තන්හි සීලස්කන්‍ධයට ප්‍රඥාවෙන් අනුග්‍රහ කරයිනමි. සමාධිප්‍රඥාස්කන්‍ධයන්හිද එම ක්‍රමයමයි. **නිභීයති **යනු තමාට පහත්වූ පුද්ගලයකු ඇසුරුකරන්නේ අළුපෙරහනක වත්කළ දියත් මෙන් නිබඳව නිතර පිරිහෙයි. **තුල්‍යසෙවි** යනු තමාට සමානයකු සේවනය කරන්නායි. **සෙට්ටමුපණමං** යනු ශ්‍රේෂ්ඨ පුද්ගලයකුට නැමෙන නමදින පුද්ගලයායි. **උදෙති ඛිප්පං** යනු ඉක්මණින්ම වැඩෙයි. එහෙයින් **අත්තනො උත්තරිං භජෙථ** යනු යම්හෙයකින් ශ්‍රෙෂ්ඨයෙකු නමදින්නා ඉක්මණින් වැඩෙයිද එහෙයින් තමාට වඩා උසස්වූ උත්තරීතරවූ විශිෂ්ටතරවූවෙකු ඇසුරුකරවු.
සත්වැන්නෙහි **ජිගුවජ්තබ්බො** යනු අශුචියක් මෙන් පිළිකුල් කටයුතුය. **අථ ඛො නං** යනු ඉක්බිති මොහුගේයි**. කිත්තිසදේදා** යනු කථා ශබ්දයයි. **එවමෙච ඛො** යනු මෙහි අශුචිවලක් මෙන් දුසිල්වත්බව දැක්වියයුතුය. දුසිල් පුගුලා අශුචිවළක වැටීසිටි ගැරඬි සර්‍පයකු මෙනි. අසූචිවලෙන් උඩට ගනුලබන ඒ සර්‍පයා විසින් පුරුෂයාගේ සිරුරට නැඟීමෙන් වුවද දෂ්ට නොකරන ලදබවමෙන් දුසිල් පුඟුලකු ඇසුරු කරන්නාගේ ඒ (දුසිල්) කටයතු නොකිරීම (දැක්විය යුතුයි.) සර්‍පයා විසින් සිරුර අසුචියෙන් තවරාගිය කාලයමෙන් දුසිල් තැනැත්තෙකු ඇසුරුකරනුලබන්නාට අපකීර්තිරාවය මතුව එනකාලය දතයුතුයි.
**තින්‍දුකාලාතං** යනු තිඹිරි ගිනිපෙනෙල්ලයි. **භීය්‍යොසොමත්තාය චිච්චිටායති** යනු දැවෙනුලබන එය ප්‍රකෘතියෙන්ම පතුරු විසුරුවමින් චිටිචිටියයි හඬනඟයි. (එකට) ගැටුණු එය වැඩියක් හඬනඟයි යන අර්‍ත්‍ථයි. **එවමෙව ඛො** යනු මෙසේම ක්‍රොධබහුලවූ තැනැත්තා තමාගේ ස්වභාවයෙන්ම උඩඟුවූයේ සැඩපරුෂවූයේ වී හැසිරෙයි. සුළු වචනයක්වුවද කීකල්හි මාවැන්නකුට මෙසේ කියයි. මෙසේ කියතියි. වැඩිමනත් උඩඟුව සැඩ පරුෂවී හැසිරෙයි. ගුථකූපො යනු අසූචියෙන් පිරුණු වලයි. අසූචි ගොඩමය. මෙහි උපමා සැසදීම මුල්ක්‍රමයෙන්ම දතයුතුය. **තස්මා එවරූපො පුග්ගලො අජ්ක්‍ධුපෙක්‍ඛිතබ්බො න සෙවිතබ්බො **යනු යම් යම්හෙයකින් ක්‍රොධබහුල පුද්ගලතෙමේ බෙහෙවින් ඇසුරුකරනුලබන්නේ බෙහෙවින් එළඹෙනුලබන්නේද කියේමය. එහෙයින් පිදුරුගින්නකටමෙන් මධ්‍යස්ථවියයුතුය. ඇසුරු නොකළයුතුය. සේවනය නොකළයුතුය. කිමෙක් කියනලද්දේවෙයිද? යමෙක් පිදුරුගින්නට ඉතා සමීපව ගිනිතපියිද ඔහුගේ සිරුර දැවෙයි. යමෙක් ඉතා ඈත්ව ගිනි තපියිද ඔහුගේ සීත දුරු නොවෙයි. ළනොවී ඈත් නොවී මැදිහත්බවින් ගිනි තපින්නාගේ සීත දුරුවෙයි. එබැවින් පිදුරුගින්නක් මෙන් ක්‍රෝධබහුල පුද්ගලයා මැදහත්බවින් සැළකියයුත්තේය. ඇසුරු නොකළයුත්තේය. භජනය නොකළයුත්තේය. සේවනය නොකළයුත්තේය.
**කල්‍යාණමිත්තො** යනු පිරිසුදු මිත්‍රයායි. **කල්‍යාණසභා**යො යනු යහපත් යහළුවායි. යහළුවෝ නම් එකට යන්නෝයි. සමඟ හැසිරෙන්නෝයි. කල්‍යාණසම්පවඞ්කො යනු යහපත්වූ පිරිසුදු පුද්ගලයන් කෙරෙහි නතුවන්නායි. ඊට යොමුවූ නතුවූ නැඹුරුවූ සිතැත්තේය. යන අර්‍ත්‍ථයි.
අටවැන්නෙහි ගුථභාණි යනු යමෙක් අශුචියක් මෙන් දුගඳ කතාකරන්නේද (ඔහුයි.) **පුපඵභාණී** යනු යමෙක් මල්මෙන් සුවදැති කතා කියයිද හෙතෙමේයි. **මධුභාර්‍ණ** යනු යමෙක් මීපැනිමෙන් මිහිරිකතා කියයිද හෙතෙමේයි. **සභග්ගතො** යනු සභාවෙහි සිටියේයි. **පරිසගතො** ගම්පිරිසෙහි සිටියේයි. **ඤාතිමජක්‍ධගතො** යනු දායාද දෙන්නවුන්ගේ මැදට ගියේයි. **පූගමජක්‍ධගතො** යනු සමූහයන් මැද සිටියේයි. **රාජකුලමජක්‍ධගතො **යනු රජකුලය මැද මහා විනිශ්චයෙහි සිටියේයි. අභිනීතො යනු විමසීම සඳහා කැඳවන ලද්දේයි. **සක්‍ඛිපූටේ**ඨා යනු සාක්‍ෂ්‍යකොට විමසනලද්දේයි**. එහමෙහා පුරිසො** යනු මෙය ආමන්ත්‍රණයයි. **අත්තහෙතු වා පරහෙතු වා** යනු තමාගේ හෝ අනුන්ගේ හෝ අත්පා ආදී හෙතුවෙන් හෝ ධනය හේතුවෙන් හෝයි. **ආමිසකිඤචික්‍ඛ හෙතු වා** යනු මෙහි ආමිෂය යන්නෙන් අල්ලස අදහස් කරනලදී. **කිඤචික්‍ඛං** යනු යම්කිසි සුළුවූද දෙයකි. යටත්පිරිසෙයින් වටුබිජුවටක් සමවූ ගිතෙල් පිඬක් වෙඬරු පිඬක් ආදිය පමණවූද අල්ලසක් හේතුවෙනි. **සම්පජානමුසා භාසිතා හොති** යනු දනිමින්ම බොරුකීම කරන්නේවෙයි.
**නෙලා** යනු දොසය ඵලංයි කියනුලැබේ. මොහුට ඵලා නැත්තේනුයි නෙලායි නිදොස් තැනැත්තේ යන අරුත්ය. **‘නෙලඩ්ගො සෙතපච්ඡාදො’** යනමෙහි කියනලද සීලය මෙනි. **කණ්ණසුඛා** යනු ශබ්ද මධුරතාවෙන් කන්වලට සුවය දෙන්නාවූයි. ඉදිකටුවකින් විදීමක් මෙන් කන්හුලක් නොදනවයි. අත්‍ථිමධුරතාවෙන් සියල් සිරුරෙහි කෝපයක් නොදනවා ප්‍රේමය දනවයිනුයි** පෙමනීයා **නමි. හදවතට යයි, වෙහෙසට නොපමණුවමින් සැපසේ සිතට පිවිසේනුයි **හදයඞ්ගමා** නමි. ගුණයෙන් පිරිපුන්බැවින් පුරයෙහි (නගරයෙහි) වීනුයි **පොරී** නමි. නුවරෙහි වැඩුණු කාන්තාවක මෙන් සුකොමළය යන්නෙන්ද පොරී නමි. ‘පුරස්සඵසා’ යන්නෙන්ද පොරී නම්වේ. පුරස්සඵසා යනු නගරවාසීන්ගේ කථායන අරුත්යි. නගරවැසියන්ට වනාහි ගැලපෙන කතාවෙයි. පිතෘමාත්‍රයට පියායිද මාතෘමාත්‍රයට මවයිද හාතෘ මාත්‍රයට සොහොයුරායිද කියත්. මෙබඳුවූ කතා බොහෝදෙනාට සිත් අදනාසුලුවෙයි යන්නෙන් **බහුජනකන්තා** නමි. සිත් අදනාසුලුබවින්ම බොහෝදෙනාට මනාපය, සිත්වඩන්නේය යන්නෙන් බහුජනමනාපා නමි.
නවවැන්නෙහි **චක්‍ඛු න හොති** යනු නුවණැස නොවෙයි. **ඵාති කරෙය්‍ය** යනු පිරුණක් වැඩුනක් කරන්නේය. **සාවජ්ජානවජේජ** යනු සදොස් නිදොස්හිය. හීනප්පණීතෙ යනු පහත් උතුම් දෙයෙහිය. **කණ්භසුක්කසප්පටිභාගෙ** යනු නරක හා හොඳම ඔවුනොවුන් වළහනබැවින් ප්‍රතිපක්‍ෂ (විරුද්ධ) වශයෙන් සප්පටිභාගයයි කියනු ලැබේ. මේවනාහි මෙය කෙටිවිවරණයයි. කුශල ධර්මයන්හි කුසල්දහමයයි දන්නේය, අකුශලධර්‍මයන්හි අකුසල්යයි දන්නේය. වැරදිසහිත දෙයෙහිද එම ක්‍රමයමයි. නරක හොඳ සප්‍රතිභාගයන්හි නරක දෙය හොඳ දෙයට විරුද්ධයයි දන්නේය. හොඳ දෙය නරක දයට විරුද්ධයයි දන්නේය. (මෙලෙසින්) යම් නුවණැසකින් දන්නේද එබඳුවූ නුවණැසක් නොවේයයි මේ ක්‍රමයෙන් සෙසුවාරයන්හිද අර්‍ත්‍ථය දතයුතුය. **න චෙච භොගා තථාරූපා** යනු එබඳුවූ භොගයෝද මොහුට නොවෙත්.
**න ච පුඤ්ඤානි කුබ්බති **යනු පින්ද නොකරත්. මෙපමණකින් භොග (සම්පත්) උඵදවන නුවණැසේද පින්කරන නුවණැසේද අභාවය කියනලදී. **උභයත්‍ථ කලිග්ගාභො** යනු මෙලොව පරලොව යන දෙලොවෙහිම අපරාධ (වැරදි)ගැනීමක්, පරාජය ගැනීමක් වේය යනාර්‍ත්‍ථයි. නැතහොත් **කලිග්ගාභො** යනු මේ මෙලොව පරලොව යන දෙක සඳහාම වැරදි ගැනීමක් පරාජය ගැනීමක්ය යනාර්ථයි. **ධම්මාධමේමන** යනු දශකුශල කර්මපථ ධර්මයන්ගෙන්ද දශ අකුශල කර්මපථ ධර්‍මයන්ගෙන්ද යනුයි. **සඨො** යනු කෛරාටිකයායි. භොගානි පරියෙසති යනු භොගයන් සොයයි. ථෙය්‍යෙන කූටකමේමන මුසාවාදෙන චූභයං යනු සොරකම් ආදියෙහි දෙපරිද්දෙන්ම සොයයි යන අර්‍ත්‍ථයි. කෙසේද? සොර කපටිකමින්ද සොයයි. සොර බොරුවෙන්ද සොයයි. කපටිකමින්ද බොරුවෙන්ද සොයයි. සඞ්ඝාතුං යනු රැස්කිරීමටයි. ධම්මලද්ධෙහි යනු දශකුශල කර්මපථධර්මයන් නොයික්මවා ලදදෙයිනි. **උට්ඨානාධිගතං** යනු වීර්යයෙන් ලබනලදයි. **අව්‍යග්ගමනසො** යනු සැකනැති සිතැත්තේයි. **භද්දකං ඨානං** යනු ශ්‍රෙෂ්ඨවූ දිව්‍යබවකටය. **න සොචති** යනු යම්තැනක ඇතුළත සොවින් නොතැවෙයි.
දසවැන්නෙහි **අවකුජ්ජඤෙඤා** යනු යටිකුරුවූ නුවණ ඇත්තේයි. **උච්ඡඞ්ගපඤෙඤා** යනු ඇකයට සමාන නුවණ ඇත්තේයි. පුථුපඤෙඤා යනු පැතිරෙන නුවණ ඇත්තේයි. ආදිකල්‍යාණං යනාදියෙහි **ආදී **යනු මුල පිහිටුවීමයි. **මජක්‍ධං** යනු කථාවෙහි මධ්‍යයයි. **පරියොසානං** යනු නිමාවීමයි. මෙසේ මොහුට ඔවුහු ධර්‍මය කියමින් මුල පිහිටුවීමෙන්ද මනාවූ සොඳුරුවූ නිවැරදිවූවක්මකොට කියත්. මැදද අවසානයෙහිද එසේමය. මෙහිද දේශනාවගේ ආදිමධ්‍යපරියෝසානයෝ වෙත්. ශාසනයටද වෙත්. එහි දේශනාවෙහි පාදසතරක් ඇති ගාථාවක පළමුපාදය මුලයි. පාදෙකක් මැදයි. අවසන් පාදය කෙළවරයි. අනුසන්‍ධි (ගැලපීම්) එකක් ඇති සූත්‍රයක නිදානය ආදිය (මුල)යි. අනුසන්‍ධිය මැදයි. මෙසේ පැවසීය යන පැමිණවීම අවසානයයි. නොයෙක් අනුසන්‍ධි ඇති සූත්‍රයක පළමුඅනුසන්‍ධිය ආදියයි. එයින් පසු එකක් හෝ බොහෝවක් හෝ අනුසන්‍ධි මැදයි. අවසන් අනුසන්‍ධිය කෙළවරයි. මේ වනාහි දේශනා ක්‍රමයයි. ශාසනයාගේ සීලය මුලයි. සමාධිය මැදයි. විපස්සනාව කෙළවරයි. සමාධිය හෝ මූලයි. විදර්‍ශනාව මැදයි. මාර්‍ගය කෙළවරයි. විදර්‍ශනාව හෝ මුලයි, මාර්‍ගය මැදයි. ඵලය කෙළවරයි. මාර්‍ගය හෝ මුලයි. ඵලය මැදයි. නිවන කෙළවරයි. දෙකක් හෝ කරනුලබනකල්හි ශීලසමාධීහු මුලයි. විදර්‍ශනා මාර්‍ගයෝ මැදයි. ඵලනිර්වාණයෝ කෙළවරයි.
**සාත්‍ථං** යනු අරුත් සහිතකොට දෙසත්. **සව්‍යංජනං** යනු අකුරුසහිතව හෝ සපුරා දෙසත්. **කෙවලපරිපුණ්ණං** යනු සියල්ලෙන් පිරිපුන්ව නොඅඩුකොට දෙසත්. **පරිසුද්ධං** යනු පිරිසුදුව අවුල්රහිතව, ගැටීම් රහිතව දෙසත්, **බ්‍රහ්මචරියං පකාසෙන්ති** යනු මෙසේ දෙසන්නාහුද ශ්‍රෙෂ්ඨ හැසිරීමවූ ශික්‍ෂාත්‍රය ඇතුළත් කොට ඇති ආර්ය අෂ්ටාංගික මාර්‍ගය ප්‍රකාශකරත්. **නෙව ආදිං මනසිකරොති** යනු මුල තැබීම මෙනෙහි නොකරයි.
**කුමේභා** යනු කළයයි. **නික්කුජජො** යනු යටිකුරුව තබනලද්දේයි. **එවමෙවඛො** යනු මෙහි යටිකුරුකළ කළය මෙන් යටිකුරුනුවණැත්තා දැක්විය යුතුය. දියවත්කරන කාලය මෙන් දහම් දෙසනලද කාලයයි. දියගලා යන කාලය මෙන් ඒ අසුනෙහි හුන්නහුගේ ඉගෙනීමට අසමත් කාලයයි. දිය නොරඳන කාලය මෙන් නැගිට (උගත් දහම) නොසලකන කාලය දැක්වියයුතුයි.
**ආකිණ්ණානි** යනු බහනලද්දාහුයි. **සතිසම්මොසා පකිරෙය්‍ය** යනු මුළාවූ සිහිඇති බැවින් විසිරෙන්නේය. **එවමෙව ඛො** යනු මෙහි ඇකය මෙන් උච්ඡඞ්ග පුද්ගලයා දැක්වියයුතුය. නොයෙක් ආකාර බුදුවදන් නොයෙක් කෑයුතු දෙය මෙනි. ඒ අසුනෙහි හුන්නහුගේ ඉගෙනීමේ කාලය ඇකයෙහි (උකුලෙහි) තබා නොයෙක් කැවිලි කන්නහුගේ හුන්කලාය මෙනි. නැගිටින්නහුගේ සිහිමුළාවෙන් විසිරීයන කාලය මෙන් ඒ අසුනෙන් නැඟිට යන්නහුගේ (දහම්) නොසලකන කාලය දැක්වියයුතුය.
**උක්කුජ්ජො** යනු උඩුකුරුව තබන ලද්දයි. **සණ්ඨාති** යනු දරයි, පිහිටයි. **එවමෙව ඛො** යනු මෙහි උඩුකුරුව තැබූ කළය මෙන් පුථුපඤ්ඤ (පළල් නුවණැති) පුද්ගලයා දැක්විය යුතුය. දියවත්කරන කාලය මෙන් දෙසුම ලද කාලයයි. දිය දරන කාලය මෙන් එහි හිඳ උගන්නා කාලයයි. නොවිසිරෙන කාලය මෙන් නැගිට යමින් දහම් සලකන කාලය දතයුතුයි.
**දුම්මෙධො** යනු නුවණනැත්තේයි. **අවිචක්‍ඛණො** යනු පිළියෙළ කිරීමේ නුවණ නැත්තායි. **ගන්තා** යනු යනසුලුවූයේයි. **සෙය්‍යො එතෙන වුච්චති** යනු මේ පුද්ගලයන්ගෙන් ශ්‍රෙෂ්ඨතරයයි කියනුලැබේ. **ධම්මානුධම්මපටිපන්නො** යනු නවලොවුතුරා දහමේ අනුදහමටද සීලය සමග පූර්‍වභාග ප්‍රතිපදාවටද පිළිපන්නේයි. **දුක්‍ඛස්ස **යන සසර දුකටයි**. අන්තකරො සියා** යනු කෙළවරකරන්නේ, අවසන්කරන්නේ වන්නේය.
4. දෙවදූත වර්ගය
සිවුවෙනි වර්ගයෙහි පළමුවෙනි සූත්‍රයෙහි අජ්ක්‍ධාගාරෙ යනු සියගෙහිය. **පූජිතා හොන්ති** යනු යමක් ගෙහි වේද එයින් පිළිදැඟුම් කරනලද්දෝ පෝෂණය කරනලද්දෝ වෙති. මෙසේ මවුපියන් පුදනලද කුලයෝ මවුපියන්ගෙන් බ්‍රහ්මයන් සහිතවූවෝයයි ප්‍රකාශකොට දැන් ඔවුන් පෙරැදුරන් ආදිබව දක්වමින් සපුබ්බාචරියකානි යනාදිය පැවසූහ. එහි බ්‍රහ්මා යනාදිය ඔවුන්ගේ බ්‍රහ්මාදිභාවය ඔප්පුකිරීම සඳහා කියනලදි. **බහුකාරා** යනු බොහෝ උපකාර ඇත්තෝයි. **ආපාදකා** යනු ජීවිතය ඇතිදැඩිකරන්නෝයි. මාපියන් විසින් දරුවන්ගේ ජීවිතය ඇතිදැඩි කරනලද්දේය. පාලනය කරනලද්දේය. නොකඩවා පවත්වනලද්දේය. **පොසකා** යනු අත්පා වඩා හදලේ පොවා පෝෂණයකරන්නෝය. **ඉමස්ස ලොකස්ස දස්සෙතාරො** යනු දරුවන්ගේ මෙලොව ඉටුඅනිටු අරමුණු දැකීම නම් මාපියන් නිසා විණැයි මෙලොව දක්වන්නාහුනම් වෙත්.
**බ්‍රහ්මාති මාතාපිතරො** යනු උත්තමාර්‍ත්‍ථ පර්යාය වචනයකි. යම්සේ මහා බ්‍රහ්මයාගේ මෙත්තා, කරුණා, මුදිතා, උපෙක්‍ඛා නමින් භාවනා සතරක් අත්නොහරින ලද්දේ වෙයිද එසේම මවුපියන්ගේ දරුවන් කෙරෙහි භාවනා සතරක් අත්නොහරින ලද්දේවෙයි. ඒවා ඒ ඒ කාලයෙහි දතයුතුයි. දරුවන් කුසෙහි සිටියදී කෙදිනක නම් දරුවා නීරෝගීව පිරිපුන් අග පසඟ ඇතිව දකින්නෙමුදැයි මාපියන්ට මෙත්සිත උපදියි. යම්විටක උඩුකුරුව හොවින ළදරුවූ මෙතෙම උකුණන් හෝ මකුණන් විසින් දෂ්ටකරනලද්දේ අමාරු හෙවීම නිසා පෙළෙනලද්දේ හෝ හඬයිද වැළපෙයිද එවිට ඔහුගේ හඬ අසා මවුපියන්ට කරුණාව උපදියි. දුවපැන කෙළිසෙල්ලම් කරනකල්හි හෝ ලොබ උපදවන වියෙහි සිටිකල්හි හෝ දරුවන් බලා මාපියන්ගේ සිත පිරිසුදු ගිතලෙහි බහා සියවරක් පෙළුෑ පුළුන්පොදක් මෙන් මෙළෙක්වෙයිද සතුටුවෙයිද බෙහෙවින් සතුටුවෙයිද එවිට ඔවුනට මුදිතාව ලැබෙයි. යම් විටක මේ දරුවා විවාහදිවියෙහි පිහිටුවා වෙන්වෙන්ව ගෙහි වසයිද එවිට දැන් පුතා තමන්ගේ හැකියාවෙන් යැපීමට සමත්වේයයි මවුපියන්ට මැදහත්බව උපදියි. මෙසේ එකල්හි උපෙක්‍ෂාව ලැබේනුයි මෙකරුණින් මවුපියෝ බ්‍රහ්මයයි කියනලදි.
**පුබ්බාචරියාති වුච්චරෙ** යනු මවුපියෝ වනාහි (දරුවා) උපන්කල සිට මෙසේ හිඳුව, මෙසේ සිටුව, මෙසේ යව, මෙසේ කව, මෙසේ අනුභවකරව, මෙතෙම ඔබේ පියාය, මේ ඔබේ සොහොයුරාය, මේ ඔබේ සොහොයුරියයි, මෙය කිරීමට සුදුසුය, මෙය නොසුදුසුය. අසුවලා නම් ඇසුරුකිරීමට සුදුසුය. අසුවලා නොසුදුසුය යනුවෙන් උගන්වත්, හික්මවත්. ඉන් පසුකලක වෙනත් ආචාර්යවරු ඇත් අස් රිය දුනු කඩු ශිල්ප රේඛා ගණන් ආදිය උගන්වත්, අන්‍යයෝ සරණ දෙති. අන්‍යයෝ ශිලයන්හි පිහිටුවත්, අන්‍යයෝ පැවිදි කරවත්, අන්‍යයෝ බුද්ධවචනය උගන්වත්, අන්‍යයෝ උපසම්පදා කරවත්, අන්‍යයෝ සෝවාන් ආදී මාර්‍ගඵලයන්හි පිහිටුවත්, මෙසේ මේ සියල්ලෝම පසුඇදුරෝ නම් වෙත්. මාපියෝ වනාහි සියල්ලන්ට පළමුවැන්නෝයි. එබැවින් පෙරැදුරෝ වෙතැයි කියනලදි. එහි **වුච්චරෙ** යනු කියනුලැබෙත් යනුයි. **ආහුනෙය්‍යා ච පුත්තානං** යනු දරුවන්ගේ ගෙනෙනලද රැස්කරනලද තනනලද ආහාර පානාදියට සුදුසුය. ඒවා පිළිගැනීමට සුදුස්සෝය. එබැවින් **ආහුනෙය්‍යා ච පුත්තානං යි** කියනලදි. **පජාය අනුකම්පකා** යනු අනුන්ගේ පණ සිඳබිඳවුවද තමන්ගේ ප්‍රජාව පිළිදැගුම්කරත්, පෝෂණය කරත්. එබැවින් **පජාය අනුකම්පකායි** කියනලදි.
**නමස්සෙය්‍ය** යනු නමස්කාර කරන්නේය. **සක්කරෙය්‍ය** යනු සත්කාරයෙන් පුදන්නේය. දැන් ඒ සත්කාරය දක්වමින් අන්නෙන යනාදිය කීහ. එහි **අන්නෙන** යනු කැඳබත් කෑයුතුදේ ආදියෙනි. **පානෙන** යනු අටවැදෑරුම් පානයන්ගෙනි. **වත්‍ථෙන** යනු හඳින පොරවන වස්ත්‍රයෙනි. **සයනෙන** යනු ඇඳපුටු (ආදිය) සැපයීමෙනි, **උච්ඡාදනෙන** යනු දුගඳ දුරුකොට සුවඳගන්වන දේ ඇඟ ගැල්වීමෙනි. **නාහාපනෙන** යනු ශීතකාලයෙහි උණුදියෙන්ද උෂ්ණකාලයෙහි සිසිල් දියෙන් පාදෙවීමෙන් මෙන්ම තෙල්ගැල්වීමෙනුයි. **පෙච්ච** යනු පරලොව ගොසින්ය. ස්වර්‍ගයෙහිද** මොදති** යනු මෙලොවදී වනාහි මවුපියන් කෙරෙහි උවටැම්කිරීම් දැක පණ්ඩිතයෝ උවටැන්කිරීම හේතුකොටගෙන ඔහුට පසසත්. පරලොවට ගොස් ස්වර්‍ගයෙහි සිටි ඒ මවුපියන්ට උවටැන්කරන්නා දෙවිසැපතින් සතුටුවෙයි. ප්‍රමුදිතවෙයි.
දෙවැන්නෙහි **තථාරූපො** යනු එබඳු ස්වභාවය ඇත්තෙකි. **සමාධිපටිලාභො** යන සිතේ එකඟබව ලැබීමයි. **ඉමස්මිඤ්ච සවිඤ්ඤාණකෙ** යනු මෙහි තමන්ගේද අනුන්ගේද යන දෙපිරිසේම කාය විඥානය සහිතය යන අරුතින් එකකැයිකොට මෙහියි කියනලදි. **අභිඞ්කාරමානානුසයා** යනු අහඞ්කාර දෘෂ්ටියද මමිඞ්කාර තෘෂ්ණාවද මාන අනුසයද යන මේ කෙලෙස්ය. **නාස්සු** යනු නොවන්නේය. බහිද්ධා ච සබ්බනිමිත්තෙසු යනු රූප නිමිත්තය, ශබ්දනිමිත්තය, ගන්‍ධ රස පොට්ඨබ්බ නිමිත්තය ශාශ්වතාදි නිමිත්තය, පුද්ගලනිමිත්ය, ධර්‍ම නිමිත්තය යන මෙබඳුවූ බාහිර නිමිතිවලය. **චෙතොවිමුත්තිං පඤ්ඤා විමුත්තිං** යනු ඵලසමාධිය හා ඵලඤාණයයයි. **සියා** යනු වන්නේය.
**ඉධානන්‍ද භික්‍ඛුනො** යනු ආනන්‍දය, මේ සසුනෙහි භික්‍ෂුවගේයි**. එතං සන්තං එතං පණීතං** යනු නිවන දක්වමින් පැවසීය. නිවන වනාහි කෙලෙසුන් සන්සුන්බවින් ශාන්ත නමි. නිවන ශාන්තයයි සමවතට නංවාම දිනකුදු හුන්නහුගේ චිත්තොත්පාදය ශාන්තවම පවතීනුයිද ශාන්ත නමි. ප්‍රණීතයයි (සමාධියට) නංවා හුන්නහුගේ චිත්තොත්පාදය ප්‍රණීතවම පවතීනුයි නිවන ප්‍රණීත නමි. **සබ්බසංඛාරසමථා** යනු එයටම පර්‍ය්‍යාය වචනයි. සියලු සංස්කාරයන්ගෙන් සංසිඳිණැයි (සමාධියට) නංවා හුන්නහුගේ දිනයෙහිම චිත්තෝත්පාදය සියලු සංස්කාරයන්ගෙන් සංසුන්වීම පවතියි. -පෙ- එසේ භවත්‍රයෙහි වානනම්වූ තෘෂ්ණාවගේ අභාවයෙන් නිවනයයි ලදනම් ඇති (දෙයින්) එහි සමවතට නංවා හුන්නහුගේ චිත්තෝත්පාදය නිවනෙහිම පවතීනුයි **සබ්බසංඛාරසමථ** ආදීනම් ලබයි. මේ අටවැදෑරුම් ආභොගසමන්නාහාරයෙහි මෙතැන්හි එකක්ද ලබයි. දෙකක්ද සියල්ලමද ලබන්නේමය.
**සංඛාය** යනු නුවණින් දැනයි. **පරොවරානි** යනු පරානි යනුද ඔවරානි යනුද වේ. අනුන්ගේ ආත්මභාවය තමන්ගේ ආත්මභාවය ආදිය පරානි යනුද ඔවරානි යනුද කිනලද්දේ වෙයි. **යස්ස** යනු යම් කිසි රහතන්වහන්සේගේයි. **ඉඤ්ජිතං** යනු රාග ඉඤ්ජිතය, දොස මොහ මානදිට්ඨි කිලෙස දුශ්චරිත යන මේ සත් ඉඤ්ජිතයෝ සැළුනාහුය. කම්පාවූවාහුය. **නන්‍ථි කුහිඤ්**චි යනු කිසිදු එකාරම්මණයකද නැත. **සන්තො** යනු විරුද්ධ කෙලෙසුන් සන්හුන් බැවින් ශාන්තයි. **විධූමො** යනු කායදුශ්චරිතාදී දුම් රහිතය. **අනීඝො** යනු රාගාදී විපත් රහිතය. **නිරාසො** යන තෘෂ්ණාරහිතය, **අතාරී** යනු එතෙරවූයේ එගොඩවූයේ ඉක්මවාලූයේයි. **සො** යනු ඒ අරහත්වූ ක්‍ෂීණාශ්‍රවයන්වහන්සේයි. **ජාතිජරං** යනු මෙහි ජාතිජරාදිය ගැනීමෙන් ව්‍යාධිමරණයන්ද ගන්නාලද්දේමයයි දතයුතුය. මෙසේ සූත්‍රයෙහිද ගාථාවෙහිද අරහත්ඵල සමාපත්තියම කියනලදි.
තෙවැන්නෙහි **සංඛිත්තෙන** යනු මාතෘකා තැබීමෙනි. **විත්‍ථාරෙ**න යනු තැබු මාතෘකාව බෙදා දැක්වීමෙනි. **සඞ්ඛිත්තවිත්‍ථාරෙන** යනු විටකසැකෙවින් විටකවිස්තර වශයෙනි. **අඤ්ඤාතාරො ච දුල්ලභා** යනු අවබෝධකරන පුද්ගලයෝ දුර්‍ලභයහ. මෙය භාග්‍යවතුන්වහන්සේ සැරියුත් තෙරුන්ගේ නුවණ ප්‍රකටකරවන අදහසින් පැවසූසේක. එය අසා තෙරණුවෝ ‘ස්වාමීනි, නිසැකවූ ඔබවහන්සේ දෙනු මැනව. මම නුඹවහන්සේ විසින් දෙනලද ධර්‍මය නයසියයෙන්ද නයදහසින්ද අවබෝධකරන්නෙමි එය මට අයත්යයි හුදෙක් අදහසින් (වචනයෙන් නොකියා), ශාස්තෘන්වහන්සේ දෙසුමට උත්සාහවත්කරවමින් **එතස්ස භගවා කාලො** යනාදිය පැවසූහ.
ඉක්බිති ශාස්තෘන්වහන්සේ උන්වහන්සේට **‘තස්මාතිහ’** යනුවෙන් දෙසුම අරඹූසේක. එහි **ඉමස්මිඤ්ච සවිඤ්ඤාණකෙ** යනාදිය කියනලදක්‍රමය ඇත්තේමය. **අචේඡච්ඡිතණ්හං** යනු මාර්‍ගඥාන නමැති සැතින් (අවියෙන්) තෘෂ්ණාව සින්දේය. **වාවත්තයී සංයොජනං** යනු දසආකාර සංයෝජනය මුල්සහිතව උදුරා ඉවත දැමීය. **සම්මා මානාභිසමයා අන්තමකාසි දුක්‍ඛස්**ස යනු මනා උපායෙන් නිවැරදි ප්‍රතිපත්තියෙන් නවවිධවූ මානය දුරලීම පිළිබඳ අවබෝධයෙන් සසරදුක නිමවීය. **ඉදංච පනමෙතං සාරිපුත්ත සන්‍ධාය ශාසිතං** යනු ‘ශාරිපුත්‍රය’ මවිසින් පාරායන (වර්ග) යෙහි උදය ප්‍රශ්නයේද මේ ඵලසමාප්තිය සඳහාම මෙය කියනලදි.
දැන් යමක් භාග්‍යවතුන්වහන්සේ විසින් කියනලද්දේද එය දැක්වීමට ‘පහානං කාමසඤ්ඤානං’ යනාදිය අරඹනලදි. උදය ප්‍රශ්නයෙහිද මේ පදය පහානං කාමච්ඡන්‍දානං යනුවෙන් අයේය. මෙහි වනාහි අඞ්ගුත්තර භාණකයන් විසින් **‘කාමසඤ්ඤානං’** යන්නට නඟනලදි. එහි ව්‍යාංජනය පමණක්ම වෙනස්වෙයි. අර්‍ත්‍ථය එකමය. **කාමසඤ්ඤානං** යනු කාමයන් අරභයා උපන් සංඥාවන්ගේය, ලොභසහගත සිත් අට සමඟ එක්ව උපන් සංඥාවන්ගේ හෝය. **දොමනස්සානචූහයං** යනු මෙ කාමසංඥාවන්ගේද චෛතසික දොමනස්සයන්ගේද යන දෙවර්‍ගයේම ප්‍රහාණයවූ පටිප්පස්සද්ධි ප්‍රහාණ සංඛ්‍යාතවූ අරහත්ඵලය නමැති අඤ්ඤාවිමොක්‍ෂය කියමැයි අර්‍ත්‍ථයි. නිද්දෙසපාලියෙහිදී කාමච්ඡන්‍ද දොමනස්ස යන දෙදෙනාගේම ප්‍රහාණය, ව්‍යාපශමය, දුරුකිරීම, සංසිඳීම අමෘතයය, නිර්‍වාණයයි කියනලදි. එය අර්‍ත්‍ථය මතුකොට දැක්වීම් වශයෙන් කියනලදි. ප්‍රහාණය වනාහි ක්‍ෂයකිරීම් සංඛ්‍යාතවූ වූපසමය (සංසිඳීම) යයි කියනුලැබේ. කෙලෙස් දුරුකරන මාර්ගයයිද කෙලෙස් සංසිඳීම් සංඛ්‍යාත ඵලයයිද කියනුලැබේ. යමකට පැමිණ කෙලෙස් දුරුවෙයිද එය අමෘතවූ නිර්‍වාණයයිද කියනුලැබේ. එබැවින් එහි මේපද ආයේය. **අඤ්ඤාවිමොක්‍ඛං පබ්‍රෑමි** යන වචනයෙන් අරහත්ඵලයම අදහස්කරනලදි. **කුක්කුච්චානං නිවාරණං** යනු කුකුස් වළක්වන මාර්‍ගයට අනතුරුව උපන්බැවින් ඵලයම අදහස් කරනලදි.
**උපෙඛාසතිසංසුද්ධං** යනු චතුර්ථධ්‍යානික ඵලයෙහි උපන් උපෙක්‍ෂාවෙන්ද සතියෙන්ද පිරිසුදුවූයි. **ධම්මතක්කපුරෙජවං** යනු සම්‍යක්සංකල්පය ධම්මතක්කයයි කියනුලැබේ. එය අඤ්ඤාවිමොක්‍ෂයට මුල්වෙයි. පෙරටුවෙයි. ඉදිරියෙහි වෙයි යනුවෙන් **ධම්මතක්කපුරෙජවො** නමි. ඒ ධර්‍මතර්‍කය ඉදිරියෙන් දිවෙන්නාවූයි. **අඤ්ඤාවිමොක්‍ඛං** යනු ඤාණෙන්‍දිය අවසානයෙහි උපන් විමොක්‍ෂයයි. දැනීමෙන් හෝ මිඳීමට පත්වීම අඤ්ඤාවිමොක්‍ෂයයි. ප්‍රඥාවෙන් විමුක්තිය ලැබීමය යන අර්‍ත්‍ථයි. **අවිජ්ජාය පභෙදනං** යනු අවිද්‍යාව බිඳීයාමෙන් අවසානයෙහි උපන් බැවින් අවිද්‍යාව බිඳීයාම් සංඛ්‍යාතවූ, නිවන අරභයා උපන්බැවින් මෙසේ ලබනලද නම් ඇති අරහත් ඵලයමය. මෙසේ මේ සියලුම පහානං ආදී පදයන්ගෙන් අරහත්ඵලයම පවසනලදැයි දතයුතුය.
සිවුවැන්නෙහි **නිදානානි** යනු කාරණයෝයි. **කම්මානං** යනු සංසාරගාමී කර්‍මයන්ගේයි. **ලොභො නිදානං කම්මානං සමුදයාය** යනු ඇලෙන පෙළඹෙන ස්වභාවය ඇති ලෝභය සංසාරගාමී කර්‍මයන්ගේ හටගැනීමට, රැස් කිරීමට නිදානයය, කාරණයය, ප්‍රත්‍යයය යන අර්‍ත්‍ථයයි. **දොසො** යනු කිපීම, ප්‍රදූෂ්‍යවීම ස්වභාවයකොටඇති දේවෂයයි. **මොහො** යනු මුළාවීම වඩාත් මුළාවීම ස්වභාවයකොටඇති මොහයයි.
**ලොභපකතං** යනු ලෝභයෙන් කරනලද, ලෝභයෙන් මැඬුණු ලෝභියකුවී කරනලද කර්‍මය යනාර්‍ත්‍ථයි. ලෝභයෙන් හටගත්තේයි **ලොභජං** නමි. ලොභය මොහුගේ හේතුවයයි **ලොභනිදානං** නමි. ලෝභය මොහුට හටගැනීම (සමුදය) යි **ලොභසමුදයං** නමි. සමුදය යනු ප්‍රත්‍යයයි. ලෝභප්‍රත්‍යය යනාර්‍ත්‍ථයි. **යත්‍ථස්ස අත්තභාවො නිබ්බත්තති** යනු යම් තැනක මේ ලෝභයෙන් හටගත් කර්‍මය ඇති පුද්ගලයාගේ ආත්මභාවය උපදියි. ස්කන්‍ධයෝ පහළවෙත්. **තත්‍ථ තං කම්මං විපච්චති** යනු ඒ ස්කන්‍ධයන්හි එම කර්‍මය පැසවයි. **දිට්ඨෙ වා ධම්මෙ** යනාදිය යම් හෙයකින් ඒ දිට්ඨධම්මවෙදනීය කර්‍මයවූයේ හෝ වෙයි. උපපජ්ජවෙදනීයවූයේ වෙයි. අපරාපරියවෙදනීයවූයේ හෝ වෙයි. එහෙයින් ඒ ප්‍රභේදය දැක්වීමට කියනලදි. සෙසු දෙකෙහිද මේ ක්‍රමයමයි.
**අඛණ්ඩානි** යනු නොබිඳුනාවූයි. **අපූතීනි** යනු කුණුවීමෙන් අබීජබවට නොපැමිණියාවූයි. **අවාතාතපහතානි** යනු සුළඟින්ද අවුවෙන්ද නොනැසුණාවූයි. **සාරදානී** යනු ගන්නාලද සාරයඇති, සරුවූ, නිසරුනොවූයි. **සුඛසයිතානි** යනු එක්රැස්වීම්බවින් සුවසේ ලැග 457 සිටියාවූයි. **සුඛෙත්තෙ** යනු සැරසු කෙතෙහියි. **සුපරිකම්මකතාය භූමියා** යනු නගුලෙන් සෑමෙන්ද පෝරුගෑමෙන්ද මනාව පිළියෙළකරනලද කෙත්බිමෙහිය. **නික්‍ඛිත්තානි** යනු තබනලද්දාවූ; සිටුවනලද්දාවූයි. **අනුප්පවෙච්ඡෙය්‍ය** යනු නොපිවිස්නේය. **වුද්ධිං** යනාදියෙහි උඩට මතුවී එමෙන් වැඩීමයි. යට මුල පිහිටීමෙන් වැඩීම **විරූළභිං** නමි. හාත්පසින් පැතුරුණු බැවින් **වෙපුල්ලං** නමි.
මෙහි දිට්ඨෙ වා ධම්මෙ යනාදී යමක් කියනලද්දේද එහි නොමුළාවීම සඳහා මෙතැන්හි කර්‍මවිභක්තිය නමැයි කිවයුතුය. සූත්‍රාන්තික ක්‍රමයෙන් එකොළොස් කර්‍මයක් බෙදා දක්වා ඇත. කෙසේද යත්? දිට්ඨධම්මවෙදනීය, උපපජ්ජවෙදනීය, අපරාපරියවේදනීය, යග්ගරුක, යබ්බහුල, යදාසන්න, කටත්තාවාපන, ජනක, උපත්‍ථම්භක, උපපීළක, උපඝාතක යනුවෙනි. එහි එක්ජවනවීථියක සිත්සත අතුරෙන් කුසලවූ හෝ අකුසලවූ හෝ ප්‍රථමජවන චෙතනාව දිට්ඨධම්මවෙදනීය කර්‍මයනමි. එය මේ අත්බවෙහිම විපාක දෙයි. කුසලය කාකවළිය, පුණ්ණකසිටුවරුනට මෙනි. අකුසලය නන්‍දයකු, නන්‍දමානවක, නන්‍දගොඝාතක, කොකාලිය, සුප්පබුද්ධ, දෙවදත්ත, චිඤ්චිමානවිකාදීන්ට මෙනි. එසේ නොහැකිවන කර්‍මය අහොසිකර්‍මය නම්වෙයි. විපාක නොදීමට පැමිණෙයි. එය මුවවැදි උපමාවෙන් දැක්වවියයුතුය. යම්සේ නම් මුවවැද්දෙකු විසින් මුවෙකුදැක දුන්න ඇද නික්මවූ හීය නොවරදියිද ඒමුවා එහිම හෙලයි. ඉක්බිති මුවවැද්දා ඒ මුවා සමගසා කඩකඩ කොට කපා මස් රැගෙන අඹුදරුවන් සතුටුකරමින්යයි. ඉදින් වරදියිද මුවා පළාගොස් යළි එදෙස නොබලයි. මෙය මෙබඳුයයි දැක්විය යුතුය. හීය නොවැරදී මුවාට විදීම මෙන් දිට්ඨධම්මවෙදනීය කර්‍මයාගේ විපාකවාරය ලැබීමද හීය වැරදී විදීම මෙන් අවිපාකභාවයද එළඹෙයි.
අර්‍ත්‍ථසාධනය කරන්නාවු සත්වැනි ජවන චෙතනාව උපපජ්ජවෙදනීය කර්‍මය නමි. එය අනතුරු අත්බවෙහි විපාකය දෙයි. එය කුශලපක්‍ෂයෙහි අෂ්ටසමාපත්ති වශයෙන්ද අකුශලපක්‍ෂයෙහි පංචානන්තර්ය කර්ම වශයෙන්ද දතයුතුය. එහි අෂ්ටසමාපත්තිලාභියා එක් සමවතකින් බඹලොව උපදියි. ආනන්තර්ය පසමකරන්නා එක් කර්‍මයකින් නිරයෙහි උපදියි. සෙසු සමවත්ද සෙසු කර්‍මයෝද අහොසිකර්‍ම බවටම පැමිණෙත්. විපාක නැත්තෝ වෙත්. මේ අර්‍ත්‍ථයද පළමු උපමාවෙන්ම ප්‍රකට කළයුතුය.
(ඉහත සඳහන් ජවන) දෙදෙනා අතරෙහි වන ජවන චෙතනා පස අපරාපරියවෙදනීය කර්‍මය නම්වෙයි. එය අනාගතයෙහි යම් විටෙක ඉඩ ලැබේද එවිට විපාක දෙයි. සසර පැවැත්ම ඇති කල්හි අහෝසි කර්‍මයක් නම් නොවෙයි. එය බලුවැදි උපමාවෙන් ප්‍රකට කළයුතුය. යම්සේ බලුවැද්දෙකු විසින් මුවෙකු දැක මුදාහළ බල්ලා මුවා ළුහුබැඳ යම් තැනෙක්හි පැමිණෙයිද එහිදීම දෂ්ටකරයි. එසේම මෙම කර්‍මය යම් තැනක අවකාශ ලබයිද එහිදීම විපාකදෙයි. එයින් මිදුණු සත්වයෙක් නම් නැත.
ගරුක අගරුකවූ කුශලාකුශලයන් අතුරෙහි යම් කර්‍මයක් ගරුක වේද? එය යග්ගරුක නමි. එය කුශලපක්‍ෂයෙහි මහග්ගත කර්‍මයද අකුශලපක්‍ෂයෙහි පඤ්ඡානන්තරිය කර්‍මයද ලෙස දතයුතුය. එය ඇති කල්හි සෙසු කුසල් හෝ අකුසල් හෝ විපාකදීමට නොහැකිවෙයි. ඒ දෙයාකාරවූම යද්ගරුක කර්‍මය ප්‍රතිසන්ධිය (ලබා) දෙයි. යම්සේ මෑඇටයක් පමණවූද ගල්කැටයක් හෝ යගුලියක් දියවිලක හෙළුයේ දියමතුපිට ඉල්පීමට නොහැකිවෙයිද යටටම ගිලාබසියිද එසේම කුශලයන්හි හෝ අකුසලයන්හි යමක් ගරුක (බරඇති) වේද එයම ගෙනයෙයි (එයම විපාක දෙයි).
කුශලාකුශලයන්හි යමක් බහුලවේද එය යබ්බහුල නමි. එය බොහෝකලක් තුළ ලබනලද ඇසුරු කිරීම්වශයෙන් දතයුතුය. බලවත් කුශලකර්‍මයන්හි යමක් (දිගුකලක්) තැවුල ඇතිකරවන්නේද එය යබ්බහුල නමි. යම්සේ මල්ලවයන් දෙදෙනකු යුදබිමට බටකල්හි යමෙක් බලවත්වේද අනෙකා (බිම) හෙළා යයිද එසේම මේ යබ්බහුල කර්‍මය ආසේවන (පුරුදුකිරීම්) වශයෙන් බහුලවූයේ හෝ තැවීම් වශයෙන් බලවත්වූයේ හෝ ඉතිරි දුර්‍වල කර්‍ම යටපත් කොට විපාක දෙයි. දුට්ඨගාමිණී අභයරජුගේ කර්‍මය මෙනි.
හෙතෙම චුල්ලඞගනී යුද්ධයෙහිදී පරාජයවූයේ වෙළඹ මත නැඟී පළා ගියේය. හෙතෙම එක් වනපියසකට පිවිස හුන්නේ කුසගින්නෙන් පෙළෙනවිට, ‘සොයුරු තිස්සය, කුසගින්න අප පෙළයි. කුමක් කරන්නෙමුදැ’යි ඇසීය. ‘දේවයිනි, ඇත! මවිසින් සළුපට අතර තබා රන්බඳුනක බහා එක් බතක් ගෙනෙනලදැ’යි සොයුරා කීය. ‘එසේනම් ගනුව’. හෙතෙම එය ගෙන රජුඉදිරියෙහි තැබීය. රජතෙමේ එය දැක සතර කොටසක් කරන්නැයි පැවසීය. ‘අපි තිදෙනෙකි. කුමක් නිසා දේවයන්වහන්සේ කොටස් සතරක් කරවන්නේද?’ ‘සොයුරු තිස්සය, යම් දිනක සිට මා ගැන මට සිහිකළ හැකිද එදින සිට මවිසින් ආර්‍ය්‍යවරුනට (බික්සඟනට) නොදී අහරක් නොවැළඳූවිරූය. මම අදද නොදී නොවළඳන්නෙමි’යි රජතෙමේ කීවේය. හෙතෙම සිවු කොටසක් කළේය. රජතෙමේ කාලඝොෂාකරව’යි පැවසීය. ‘නොසලකාහළ අරණක ආර්‍ය්‍යයන්වහන්සේලා කෙසේ ලබන්නමුද දේවයිනි?’ ‘එය ඔබගේ වැඩක් නොවේ. ඉදින් මට ශ්‍රද්ධාව ඇත්නම් ආර්‍ය්‍යවරුන් ලබන්නෙමි. නිසැකව කාලඝොෂා කරව’යි පැවසීය. හෙතෙ ස්වාමීනි (මේ සුදුසු) කාලයයි තෙවරක් ඝෝෂා කළේය.
ඉක්බිති බෝධිමාතුමහාතිස්ස තෙරුන්වහන්සේ ඔහුගේ ඒ ශබ්දය දිවකණින් අසා මේ ශබ්දය කොහිදැයි සිහිකරන්නාහු අද දුට්ඨගාමිණී අභය රජතුමා යුදයෙන් පැරදි වනයට පිවිස හුන්නේ එක් සරලුබතක් සිවුකොටසකට බෙදා තනිව නොබුදිමැයි කාලඝෝෂා කරවීයයි දැන අද මවිසින් රජුට සැලකිල්ලක් දැක්වියයුතුය සෘද්ධියෙන් අවුත් රජු ඉදිරියෙහි සිටිසේක. රජතෙමේ (උන්වහන්සේ) දැක පැහැදුණු සිතැත්තේ ‘සොයුරු තිස්ස, බලව’යි පවසා තෙරුන් වැඳ ‘ස්වාමීනි, පාත්‍රය දෙන්නැ’යි කීවේය. තෙරණුවෝ පාත්‍රය දුන්හ. රජතෙමේ තමාගේ කොටස සමඟ තෙරුන්ගේ කොටසද පාත්‍රයෙහි හෙළා ‘ස්වාමීනි, ආහාර දුෂ්කරතාවක් කිසිවිටෙක නොවේවායි වැඳ පාත්‍රය පිළිගැන්වීය. තිස්ස ඇමති තෙමේද මගේ ආර්‍ය්‍යපුත්‍රයා බලාසිටියදී අනුභව කිරීමට නොහැක්කෙමැයි තමාගේ කොටස තෙරුන්ගේ පාත්‍රයටම හෙළීය. මගේ කොටසත් තෙරුන්ට දීමට වටීයයි වෙළඹද සිතුවාය. රජතෙමේ වෙළඹ දෙසබලා මෝද තම කොටස තෙරුන්ගේ පාත්‍රයෙහි හෙළීම බලාපොරොත්තු වන්නීයයි දැන එයද පාත්‍රයෙහිම හෙළා තෙරුන් වැඳ උන්වහන්සේ පිටත්කරවීය. තෙරණුවෝ ඒ බත රැගෙන ගොස් මුලපටන් භික්‍ෂුසංඝයාට පිඬුකොට හැකිලීමෙන් දුන්හ.
රජතෙමේද, අපගේ කුසගින්න බලවත්ය. ඉදින් ඉතිරි බත්තුලු එවන්නේනම් මැනවැයි සිතුවේය. තෙරණුවෝ රජුගේ සිත දැන ඔවුනට යැපීමට පමණක් බත් පාත්‍රයෙහි ඉතිරි කොට එය අහසට දැමූහ. පාත්‍රය අවුත් රජුගේ අතෙහි පිහිටියේය. බත තිදෙනාටම යැපීමට ප්‍රමාණවත් විය. ඉක්බිති රජතෙමේ පාත්‍රය සෝධා හිස් ‘පාත්‍රය නොයවමැයි උතුරුසළුව මුදා දිය පිස සළුව පාත්‍රයෙහි තබා ‘පාත්‍රය ගොස් මගේ ආර්‍යයන්වහන්සේගේ අතෙහි පිහිටාව’යි සිතා අහසට දැමීය. පාත්‍රය ගොස් තෙරුන්වහන්සේගේ අතෙහි පිහිටියේය.
මෑතභාගයෙහි තථාගතයන්වහන්සේගේ ශරීරධාතුන්ගෙන් අටෙන් කොටසක් පිහිටුවා එක්සියවිසිරියන් මහසෑය කරවන්නාවූ රජුට සෑය නිමානොවියදීම කළුරිය කිරීමට කාලය එළඹියේය. මහසෑයෙහි දකුණුපසෙහි වැදහොත්තාවූ රජුට භික්‍ෂුසංඝයා නිකාය පසවශයෙන් සජ්ක්‍ධායනය කරත්දී සදෙව්ලොවින් රියසයක් පැමිණ ඉදිරි අහසෙහි සිටියේය. රජතෙමේ ‘පින්පොත ගෙන එව’යි ගෙන්වා ගෙන මුලසිට පින්පොත කියවීය. ඉක්බිති කිසිදු පින්කමක් ඔහුගේ සිත සතුටු නොකළේය. රජතෙමේ තවදුරටත් කියවන්නැයි පැවසීය. පොත කියවන්නා, ‘ස්වාමීනි චූළඞගනී යුද්ධයෙන් පැරද වනයට පිවිස හුන්නාවූ ඔබවිසින් එක් සරළුබතක් සිවුකොටසක් කොට බෝධිමාතුමහාතිස්ස, තෙරුනට භික්‍ෂාව දෙන ලදැ’යි කීවේය. රජතෙමේ නවතුවයි කියා ස්වාමීනි කවර දෙව්ලොවක් සිත්ගන්නාසුලුදැයි භික්‍ෂුසංඝයාගෙන් විමසීය. ‘මහරජ, සියලු බෝසතුන් වසනතැනවූ තුසිත භවනය’යි සැළ කළහ. රජතෙමේ කළුරිය කොට තුසිතභවනයෙන් පැමිණි රියෙහි පිහිටා තුසිතභවනයට ගියේය. මේ බලවත් කර්‍මයක විපාකදීමේ කථාවස්තුවයි.
කුශලාකුශලයන් අතුරෙහි යමක් මරණාසන්නයෙහි සිහිකිරීමට හැකිවෙයිද එය යදාසන්න කර්‍මය නමි. යම්සේ ගවසමූහයාගෙන් පිරුණු ගවලාලක දොරටුව විවරව තිබීයදී එහි පසු කොටසෙහි හික්මවියයුතු ගවයන් හා ශක්තිමත් ගවයන් ඇතිකල්හිද යම් ගවයෙක් ගාල්දොරටුවට ආසන්නව සිටීද යටත් පිරිසෙයින් දුබලදිරාගිය ගවයෙක්වුවත් ඔහුම පළමුව නික්මෙයිද එසේම මෙම යදාසන්න කර්‍මය අන්‍ය කුශලාකුශලයන් තිබියදීද මියෙන කාලයට සමීපබැවින් විපාකය දෙයි.
එහි මේ කථාවස්තුයි. මධුඅඞගන ගමෙහි එක් දමිළ දොරටුපල්ලෙක් උදෑසනින්ම බිලිපිත්ත රැගෙන ගොස් මසුන් මරා කොටස්තුනක්කොට එක්කොටසකින් සහල් මිළදීගනියි. එක්කොටසකින් දීකිරිද ගෙන අනික් කොටස පිසයි. මේ අයුරින් පණස් වසරක් පරපණ නැසීමේ කර්‍මයකොට පසුකල්හි මහළුව නොනැගිටින නින්දට එළඹියේය. එකෙණෙහි ගිරිවිහාරවාසී චුල්ලපිණ්ඩපාතිය තිස්සතෙරණුවෝ මේ මිනිසා මා බලාසිටියදී නොනැසේවායි ගොස් ඔහුගේ ගෙදොර වැඩසිටියහ. ඉක්බිති ඔහුගේ බිරිඳ තෙරහිමියෝ වැඩියහයි සැළකළාය. ‘මම පණස්වසක් තෙරුන්සමීපයට නොගියවිරීමි. ‘මගේ කවර ගුණයකින් තෙරණුවෝ පැමිණෙන්නෝද උන්වහන්සේට යන්න කියන්නැ’යි පැවසීය ඕතොමෝ ස්වාමීනි ඉවත්ව යනුමැනවැයි කීවාය. තෙරණුවෝ උවසුවාගේ ශාරීරික තත්වය විමසූහ. ‘ස්වාමීනි, දුබලය’යි කීවාය. තෙරණුවෝ ගෙට ගොස් සිහි උපදවා සිල් ගන්නැයි පැවසූහ. ‘මැනවි ස්වාමීනි, සිල් දෙන්නැ’යි කීයේය. තෙරණුවෝ තිසරණයදී පන්සිල්දීමට අරඹූහ. පන්සිල් යන වචනය කියද්දීම ඔහුගේ දිව (අප්‍රාණිකව) වැටිණි. තෙරණුවෝ මෙපමණක් වටීයයි (සිතා) නික්ම ගියහ හෙතෙමේත් කළුරිය කොට චාතුම්මහාරාජික දෙව්ලොව උපන්නේය. උපන්කෙණෙහිම, ‘මවිසින් කවරනම් කර්‍මයක් කොට මෙය ලබනලදදැයි මෙනෙහිකරන්නේ තෙරුන් නිසා ලදබව දැන දෙව්ලොවින් අවුත් තෙරුන් වැඳ සක්මණෙහි සිටියේය. ‘මේ කවරෙක්දැ’යි ඇසූවිට, ‘මම ස්වාමීනි, දමිළ දොරටුපල්ලා වෙමැ’යි කීය. කොහි උපන්නෙහිද? ‘ස්වාමීනි, චාතුම්මහාරාජිකයෙහිය. ආර්‍ය්‍යයන්වහන්සේ මට ඉදින් පන්සිල් දුන්නේ නම් මතු දෙව්ලොවක උපදින්නේ වන්නෙමි.’ ‘මම කුමක් කරන්නෙම්ද? දරුව නුඹට ගැනීමට නොහැකිවීය’ හෙතෙම තෙරුන් වැඳ දෙව්ලොවටම ගියේය. මේ වනාහි කුශලකර්‍මයෙහි කථාවස්තුවයි.
අන්තර ගංගාවෙහි මහාවාචකාල නම්වූ උවසුවෙක් වූයේය. හෙතෙම තිස්වසක් සෝවාන්මාර්‍ගය ලැබීම සඳහා ද්විත්තිංසාකාරය (දෙතිස් කුණපභාවනාව) සජ්ක්‍ධායනයකොට, මම මෙසේ ද්වත්තිංසාකාරය සජ්ක්‍ධායනය කරමින් ආලෝකමාත්‍රයක්වත් උපදවන්නට නොහැකිවූයෙමි. බුදුසසුන අනිර්යානික (සසරින් මුදවාලන්නක්) නොවන්නේයයි දෘෂ්ටිවිපර්‍ය්‍යාසයට පැමිණ කළුරියකොට මහගඟෙහි නව උසහයක් දිගැති කිඹුල් ප්‍රේතයෙක්වී උපන්නේය. එක් කලෙක කච්ඡක තොටුපලෙන් ගල්කණු (පැටවූ) ගැල් සැටක් ගියේය. ඒ ප්‍රේතයා ඒ සියලු ගොනුන්ද ගල්කණුද කෑවේය. මේ අකුශලකර්‍මය පිළිබඳ කථාවස්තුවයි.
මේ කර්‍මතුනෙන් මිදුණු නොදැනීම්වශයෙන් කළ කර්‍මය කටත්තාවාපන කර්‍මය නමි. එය උමතුවූවකු විසින් විසිකළ හීයක් (ඉලක්කයක් නැතිව) ඔබිමොබ යන්නාක් මෙන් යථොක්ත කර්‍ම නොමැති කල යම් කිසිතැනක විපාක දෙයි.
ජනක කර්‍මය එක් ප්‍රතිසන්ධියක් උපදවා ප්‍රවෘත්තිය (පැවැත්ම) නොදනවයි. ප්‍රවෘත්තියෙහි වෙනත් කර්‍මයක් විපාකය උපදවයි. යම්සේ මව උපදවන්නීද කිරීමව පෝෂණය කරන්නීද එසේම ප්‍රතිසන්‍ධිය උපදවන්නාවූ ජනක කර්‍මය මව වැනිය. ප්‍රවෘත්තියෙහි පැමිණි කර්‍මය කිරීමව වැනිය. උපස්ථම්භක කර්‍මය කුශලයෙහිද අකුශලයෙහිද ලබයි. ඇතමෙක් කුසල් කොට සුගතිභවයක උපදිත්, එහි සිටියාහු යළියළිත් කුසල්කොට ඒ කර්‍මයට උදව්දී නොයෙක් ලක්‍ෂගණන් අවුරුදු සුගතිභවයෙහිම හැසිරෙත්. ඇතමෙක් අකුසලයක් කොට දුර්ගති භවයක උපදිත්, ඔවුහු එහි සිටියාහු නැවතනැවතත් අකුසල් කොට ඒ (ජනක) කර්‍මයට රුකුල්දී බොහෝ අවුරුදු ලක්‍ෂගණන් දුර්ගති භවයෙහිම හැසිරෙත්.
වෙනත් ක්‍රමයක්ද වෙයි: ජනක කර්‍මය නම් කුශලයක් හෝ අකුශලයක් වෙයි. එය ප්‍රතිසන්‍ධියෙහිද ජීවිත ප්‍රවෘත්තියෙහිද රූපාරූපවිපාකස්කන්‍ධයන් උපදවයි. උපත්‍ථම්භක කර්‍මය වනාහි විපාක දැනවීමට අපොහොසත්වෙයි. වෙනත් කර්‍මයකින් දුන් ප්‍රතිසන්‍ධියෙන් විපාකය දැනවූ කල්හි උපදවන සුවදුක්වලට රුකුල් දෙයි. බොහෝ කලක් පවත්වයි. උපපීළක කර්‍මය වනාහි වෙනත් කර්‍මයකින් දෙනලද ප්‍රතිසන්‍ධියෙන් විපාකය දැනවු කල්හි උපදින සුවදුක් පෙළයි. බාධාකරයි දිගුකලක් පැවතීමට නොදෙයි. මේ එහි ක්‍රමයයි, කුශල කර්මය විපාක දෙනකල්හි අකුශලකර්‍මය උපපීඩකයක් වී කුශලකර්‍මයට විපාකදීමට ඉඩ නොදෙයි. අකුශල කර්‍මය විපාක දෙනකල්හි කුශල කර්‍මය උපපීඩකයක් (පෙළන්නෙකු) වී එයට විපාකදීමට ඉඩ නොදෙයි. වැඩෙන ගසක් හෝ පදුරක් හෝ වැලක් හෝ කිසිවෙක් දණ්ඩෙන් හෝ අවියෙන් හෝ සිඳින්නේ හෝ බිඳින්නේ නම් ඉක්බිති ඒ ගස හෝ පදුර හෝ වැල හෝ වැඩීමට නොහැකි වන්නේ යම්සේද එසේ විපාක දෙනුලබන කුසලය අකුසලය විසින් පෙළනලද්දේ හෝ විපාකදීමට නොහැකි වන්නේය. එහි සුනක්‍ඛත්තගේ අකුසලකර්‍මය කුසලය පෙළීය. චොරඝාතකගේ කුසලකර්‍මය අකුසලය පෙළීය.
රජගහනුවරෙහි වාතකාළකතෙමේ පනස්වසක් සොරුන් නැසීමේ කර්‍මයකළේය. ඉක්බිති රජුට, ‘දේවයන්වහන්ස, වාතකාළක මහළුය. සොරුන් නැසීමට නොහැක්කේය’යි දැන්වූවාහුය. ‘ඔහු එම තනතුරින් ඉවත් කරවු’යයි රජ සැළකළේය. ඇමතිවරු ඔහු එම තනතුරින් ඉවත්කොට අනෙකකු එම තනතුරෙහි තැබූහ. වාතකාළක තෙමේද යම්තාක් කල් එම සොරුන් නැසීමේ කර්‍මය කළේද ඒතාක්කල් අලුත් ඇඳුම් ඇදීමට හෝ සුවඳමල් පැළදීමට හෝ කැඳඅවුළු වැළදීමට හෝ ඇඟසුවඳ ගැල්වීම් නෑම් කිරීමට හෝ නොලැබීය. හෙතෙම, ‘මා දිගුකලක් කිළිටි වෙසින් හැසිරිණැ’යි මට පායාස පිසවයි බිරියට අණ්වා නහනබඩු ගෙන්වා ගෙන නානතොටට ගොස් නහා අලුත් ඇඳුම් අන්දවා ගෙන සුවඳගල්වා මල් පැළඳ ගෙටඑන්නේ සැරියුත් තෙරුන් දැක, මම කිළිටි (පවිටු) කර්‍මයෙන් ඉවත්වූයේවෙමි. මවිසින් ආර්‍ය්‍යයන්වහන්සේද දක්නාලද සේකැ’යි සතුටු සිතැත්තේ තෙරුන් ගෙදරට පමුණුවා අලුත් ගිතෙල් සකුරුසුණුවලින් සකසනලද පායාසයෙන් වැළඳවීය. තෙරණුවෝ ඔහුට අනුමෙවෙනි බණ වදාළහ. හෙතෙම අනුමෙවෙනි බණ අසා අනුලොම්වූ ක්‍ෂාන්තිය ලැබ තෙරුන්ට පසුගමන් කොට ආපසු එන්නේ අතරමගදී අලුත් පැටවෙකු ඇති ගව දෙනක විසින් ඇන ජීවිතක්‍ෂයට පත්කරනලද්දේ (මිය) ගොස් තව්තිසා දෙව්ලොව උපන්නේය. භික්‍ෂූහු තථාගතයන්වහන්සේගෙන් ‘ස්වාමීනි, චොරඝාතක තෙමේ දිගුකලක් මිනිසුන් මැරීය. පාපකර්‍මයාගේ විපාකය නැතැයි නුඹවහන්සේ පවසනසේක්දැයි විමසූහ. ‘මහණෙනි, එසේ නොකියමි. බලවත් කල්‍යාණමිත්‍ර උපනිශ්‍රයක් ලැබ දම්සෙනෙවි සැරියුත් තෙරුන්ට පිණ්ඩපාතයදී අනුමෙවෙනිය අසා ආනුලෝමික ක්‍ෂාන්තිය ලැබ හෙතෙම එහි උපන්නේය’යි පැවසූසේක.
‘නාගරික චෝරඝාතක තෙමේ සුභාෂිතය අසා අනුලෝම ක්‍ෂාන්තියලැබ දෙව්ලොව ගියේ සතුටුවෙයි.{1}
උපඝාතක කර්‍මය වනාහි තෙමේ කුසලවූයේත් අකුසලවූයේත් අනෙක් දුර්‍වලකර්‍මයක් විනාශකොට එහි විපාකය වළක්වා තමාගේ විපාකයට අවකාශ ඇතිකරයි. මෙසේ කර්‍මයෙන් අවකාශ ඇතිකළකල්හි ඒ විපාකය උපන්නේ නමැයි කියනුලැබේ. උපච්ඡේදක යනුද ඊටම නමකි. මේ එහි (විපාකදීමේ) ක්‍රමයයි. කුසලකර්‍මය විපාකදෙන විට එක් අකුශල කර්‍මයක් නැඟීසිට ඒ (කුසල) කර්‍මය සිඳ හෙළයි. අකුශලකර්‍මය විපාකදෙනවිටද එක් කුසලකර්‍මයක් මතුවී ඒ අකුශල කර්‍මය සිඳහෙළයි. මෙය උපච්ඡේදක නමි. එහි අජාසත් රජුගේ කර්‍මය කුශලය සිඳලන්නක් වීය. අංගුලිමාල තෙරුන්ගේ කර්‍මය අකුසලය සිඳලන්නක්විය. මෙසේ සූත්‍රාන්තික ක්‍රමයෙන් එකොළොස් කර්‍මයෝ බෙදාදක්වන ලදහ.
අභිධර්‍ම ක්‍රමයෙන් සොළොස් කර්‍මයෝ බෙදා දක්වනලදහ. කෙසේදයත්? ‘ගතිසම්පත්ති වළහමින් විපාක නොදෙන ඇතැම් පවිටුකර්‍මයෝ වෙත්. උපධි සම්ත්ති වළහමින් විපාක නොදෙන ඇතැම් පවිටුකර්‍මයෝ වෙත්. කාලසම්පත්ති වළහමින් විපාක නොදෙන ඇතැම් පවිටුකර්‍මයෝ වෙත්. ප්‍රයෝගසම්පත් වළහමින් විපාක නොදෙන ඇතැම් පවිටුකර්‍මයෝ වෙත්. ගතිවිපත්තියට පැමිණ විපාක දෙන ඇතැම් පවිටුකර්‍මයෝ වෙත්. කාලවිපත්තියට පැමිණ-පෙ- ප්‍රයෝගවිපත්තියට - පැමිණ විපාක දෙන ඇතැම් පවිටුකර්‍මයෝ වෙත්. ගති විපත්තිවළහා විපාක නොදෙන ඇතැම් කල්‍යාණ කර්‍මයෝවෙත්. උපධිවිපත්තිවළහන, කාලවිපත්තිවළහන, ප්‍රයෝගවිපත්තිවළහන විපාක නොදෙන කල්‍යාණකර්‍මයෝ වෙත්, ගතිසම්පත්තියට පැමිණ විපාක දෙන ඇතැම් කල්‍යාණකර්‍මයෝ වෙත්, උපධිසම්පත්තියට පැමිණ, කාලසම්පත්තියට පැමිණ, ප්‍රයෝගසම්පත්තියට පැමිණ විපාකදෙන ඇතැම් කල්‍යාණකර්‍මයෝ වෙත්.’
එහි **පාපකානි** යනු ලාමකවූයි. **කම්මසමාදානානි** යනු කර්‍මගැනීම්ය. ගන්නාලද, මනාවගන්නාලද, කර්‍මයන්ටම මෙය නමෙකි. **ගති සම්පත්තිපතිබාළ්හානි න විපච්චන්ති** යනාදියෙහි අනිටුඅරමුණක් විදීමට සුදුසු කර්‍මයක් ඇතිකල්හිම සුගතිභවයක උපන්නහුගේ ගති සම්පත් වළහන ඒ කර්‍මය විපාක නොදේ නමි. ගතිසම්පත්තිය වළක්වා ලන්නක්වී විපාක නොදෙයි යන අර්‍ත්‍ථයි. යමෙක් පාපකර්‍මයකින් දාසියකගේ හෝ කම්කරු ගැහැනියකගේ හෝ කුසෙහි ඉපිද උපධිසම්පන්න වෙයි. සමෘද්ධිමත් ආත්මභවයක සිටියි. ඉක්බිති ඔහුගේ ස්වාමීහු ඒ රූපසම්පත්තිය දැක මෙතෙම පහත් වැඩට නොසුදුසුසෙකැයි අදහස් කොට තමන්ටම උපන් පුතෙකු මෙන් ඔහුව භාණ්ඩාගාරික ආදී තනතුරුවල පිහිටුවා සියලු සැපතෙහි යොදවා ඇතිදැඩිකරත්. මෙබඳුවූවහුගේ කර්‍මය උපධිපම්පත් වළහමින් විපාක නොදෙයි නමි. යමෙක් වනාහි ප්‍රථම කල්පික කාලයෙහි මෙන් රසබොජුන් සුලභව ඇති කුලයක උපදියිද ඔහුගේ පාපකර්‍මය පැවතුනත් කාලසම්පත්ති වළහමින් විපාක නොදෙයි නමි. යමෙක් සම්‍යක් ප්‍රයෝගය නිසා ජීවත් වේද? එළඹියයුතුකල්හි එළඹෙයිද ඉවත්වියයුතුකල්හි ඉවත්වෙයිද පළායායුතුවිට පළායෙයිද අල්ලස් දියයුතු කල අල්ලස් දෙයිද සොරකම් කළයුතු විට සොරකම් කරයිද? මෙබඳුවූවහුගේ කර්‍මය ප්‍රයෝගසම්පත් වළහමින් විපාක නොදෙයි නමි.
දුගති භවයක උපන්නහුගේ කර්‍මය ගතිවිපත්තියට පැමිණ විපාක දෙයි නමි. යමෙක් දැස්සකගේ හෝ කම්කරු ගැහැනියකගේ කුසෙහි උපන්නේ දුර්වර්ණ වෙයිද විරූපහැඩ ඇත්තේ වෙයිද? යකෙක්ද මිනිසෙක්දැයි සැක උපදවයිද ඉදින් හෙතෙම පිරිමියෙක් වන්නේනම් එවිට මොහු අනෙක් වැඩකට නොසුදුසුසෙකැයි (සලකා) ඔහු ලවා ඇතුන් හෝ බලවත්. අසුන් හෝ ගොනුන් හෝ තණ දර ආදිය හෝ ගෙන්වත්. කෙළ පඩික්කන් හෝ ගෙන්වා ගනිති. ඉදින් ස්ත්‍රියක් වේනම් ඇය ලවා ඇත්අස් ආදීන්ට බත්මෑ ආදිය හෝ පිසවත්. කසළ හෝ ඉවත්කරවත්. වෙනත් පිළිකුල් කටයුතු වැඩක හෝ යොදවත්. මෙබඳු වූවහුගේ පාපකර්‍මය උපධිවිපත්තියට පැමිණ විපාක දෙයිනමි. යමෙක් වනාහි දුර්භික්‍ෂ කාලයක හෝ පිරිහුණු සැපත් ඇති කලෙක හෝ අතුරු කපෙක හෝ ඉපදෙයිද ඔහුගේ පාපකර්‍මය කාලවිපත්තියට පැමිණ විපාක දෙයිනමි. යමෙක් ප්‍රයෝගයෙහි යෙදීමට නොදනියිද එළඹියයුතු කල එළඹීමට නොදනීද -පෙ- සොරකම් කළයුතු කල සොරකම් කිරීමට නොදනීද ඔහුගේ පාපකර්‍මය ප්‍රයෝගවිපත්තියට පැමිණ විපාක දෙයි නමි.
යමෙක් වනාහි ඉටු (යහපත්) අරමුණක් විදීමට සුදුසු කර්‍මයක් පවතිත්දීම ගොස් දුගතිභවයක උපදියිද ඔහුගේ ඒ කර්‍මය ගතිවිපත්ති වළහමින් විපාක නොදෙයි නමි. යමෙක් වනාහි පින්කමක බලයෙන් රාජරාජමහාමාත්‍යදීන්ගේ ගෙයක ඉපිද කණෙක් හෝ අත් කොරවූවෙක් හෝ පාකොරවූවෙක් හෝ පැත්තක් පණනැත්තෙක් හෝ වෙයිද ඔහුට යුවරජ සෙනෙවි භාණ්ඩාගාරික ආදී තනතුරු නොසුදුසුයැයි නොදෙයි නමි. යමෙක් දුබික්කකලක හෝ සම්පත් පිරිහුණු කලක හෝ අතුරු කපක මිනිසුන් අතරත උපදියිද ඔහුගේ ඒ යහපත් (පුණ්‍ය) කර්‍මය කාලවිපත් වළහමින් විපාක නොදෙයි නමි.
පුණ්‍යකර්‍මයකින් සුගති භවයක උපන්නහුගේ ඒ පුණ්‍යකර්‍මය ගතිසම්පත්තියට පැමිණ විපාක දෙයිනමි. රාජරාජ මහාමාත්‍යාදීන්ගේ කුලයක ඉපිද උපධිසම්පත්තියට පැමිණ සමෘද්ධිමත් ආත්මභවයක සිටියහුගේ දිව්‍යනගරයක නංවනලද රුවන් තොරණක් වැනි ආත්මභාවය දැක මොහුට යුවරජ සෙන්පති භාණ්ඩාගාරික තනතුරු ආදිය සුදුසුයයි තරුණවියෙහි සිටියදීම ඒ තනතුරු දෙත්. මෙබඳුවූවහුගේ පුණ්‍යකර්‍මය උපධිසම්පත්තියට පැමිණ විපාක දෙයිනමි. යමෙක් ප්‍රථම කල්පිකයන්හි ආහාරපාන සුලභ කාලයක හෝ උපදියිද ඔහුගේ පුණ්‍යකර්‍මය කාලසම්පත්තියට පැමිණ විපාක දෙයිනමි. යමෙක් කියනලද ක්‍රමයෙන්ම ප්‍රයෝගයෙහි යෙදීමට දනියිද ඔහුගේ කර්‍මය ප්‍රයෝගසම්පත්තියට පැමිණ විපාක දෙයිනමි. මෙසේ අභිධර්‍ම කමයෙන් සොළොස් කර්‍මයෝ බෙදා දක්වනලදහ.
පටිසම්භිදාමග්ග ක්‍රමයෙන් වෙනත් කර්ම දොළසක් බෙදාදක්වනලදි. කෙසේදයත්? **අහොසිකම්මං අහොසිකම්මවිපාකො, අහොසිකම්මං නාහොසිකම්ම විපාකො, අහොසිකම්මං අත්‍ථිකම්මං අත්‍ථිකම්මං භවිස්සති කම්මවිපාකො, අත්‍ථිකම්මං නභවිස්සති කම්මවිපාකො, භවිස්සති කම්මං භවිස්සති කම්මවිපාකො, භවිස්සතිකම්මං නභවිස්සති කම්මවිපාකො** යනුවෙනි.
එහි අතීතයෙහි රැස්කළ කර්‍මයක් අතිතයෙහිම විපාකවාරය ලැබීද ප්‍රතිසන්‍ධිජනක කර්‍මය ප්‍රතිසන්‍ධිය ඉපදවීද? රූප ජනකකර්‍මය රූපය ඉපදවීද, එය **අහොසිකම්ම අහොසි කම්මවිපාක** (සිදුවූ කර්‍මය සිදුවූ විපාකය) යි කියනුලැබේ. යම් කර්‍මයක් විපාකවාරය නොලැබීද ප්‍රතිසන්‍ධිකර්‍මය ප්‍රතිසන්‍ධියත් රූපජනක කර්‍මය රූපයත් ඉපදවීමට නොහැකිවීද? එය **අහොසිකම්ම නාහොසි කම්මවිපාක** (සිදුවූ කර්‍මය සිදුනොවූ විපාක) යයි කියනලදි. අතීතයෙහි රැස්කළ යම් කර්‍මයක් දැන් ලබනලද විපාකවාරය ඇත්තේ ප්‍රතිසන්‍ධිජනකය ප්‍රතිසන්‍ධියත් රූපජනකය රූපයත් උපදවා සිටියේවේද? එය **අහොසි කම්ම අත්‍ථිකම්මවිපක** (සිදුවූ කර්‍මය ඇති කර්‍මවිපාක) යයිකියනලදි. අතීතයෙහි රැස්කළ නොලද කර්‍මවිපාකවාරය ඇති ප්‍රතිසන්‍ධිජනකය ප්‍රතිසන්‍ධිය හෝ රූපජනකය රූපය හෝ ඉපදවීමට නොහැකි වීද? එය **අහෝසිකම්ම නත්‍ථි කම්මවිපාක** (සිදුවූකර්‍මය නොමැති කර්‍ම විපාක) යයි කියනලදි. අතීතයෙහි රැස්කළ යම් කර්‍මයක් අනාගතයෙහි විපාකවාරය ලබන්නේද? ප්‍රතිසන්‍ධිජනකය ප්‍රතිසන්‍ධියත් රූපජනකය රූපයත් ඉපදවීමට හැකිවන්නේද? එය **අහොසිකම්ම භවිස්සති කම්මවිපාක** (සිදුවූකර්‍මය වන්නාවූ කර්‍මවිපාක) යයි කියනලදි. යමක් අනාගතයෙහි විපාකවාරය නොලබන්නේද ප්‍රතිසන්‍ධිජනකය ප්‍රතිසන්‍ධියත් රූපජනකය රූපයත් ඉපදවීමට නොහැකි වන්නේද එය **අහොසිකම්ම නභවිස්සති කම්මවිපාක** (සිදුවූ කර්‍මය නොවන්නාවූ කර්‍මවිපාකය) යි කියනලදි.
දැන් රැස් කළ යම් කර්‍මයක් දැන්මවිපාකවාරය ලබයිද එය **අත්‍ථිකම්ම අත්‍ථි කම්මවිපාක** (ඇති කර්‍මය ඇති කර්‍මවිපාක) යයි කියනලදි. යම්කර්‍මයක් දැන් විපාකවාරය නොලබයිද එය **අත්‍ථිකම්ම නත්‍ථි කම්මවිපාක** (ඇති කර්‍මය නැති කර්‍මවිපාක) යයිකියනලදි. දැන් රැස්කළ යම් කර්‍මයක් අනාගතයෙහි විපාකවාරය ලබන්නේද? ප්‍රතිසන්‍ධිජනකය ප්‍රතිසන්‍ධියත් රූපජනකය රූපයත් දැනවීමට හැකිවන්නේද එය **අත්‍ථිකම්ම භවිස්සති කම්මවිපාක** (ඇති කර්‍මය වන්නාවූ කර්‍මවිපාක) යයිකියනලදි. යමක් විපාකවාරය නොලබන්නේද? ප්‍රතිසන්‍ධිජනකය ප්‍රතිසන්‍ධියත් රූපජනකය රූපයත් දැනවීමට නොහැකිවන්නේද එය **අත්‍ථි කම්ම නභවිස්සති කම්මවිපාක** (ඇති කර්‍මය නොවන්නාවූ කර්‍මවිපාක) යයිකියනලදි.
යමක් අනාගතයෙහි රැස් කෙරෙන්නේද අනාගතයෙහි විපාකවාරය ලබන්නේද ප්‍රතිසන්ධිජනකය ප්‍රතිසන්ධියත් රූපජනකය රූපයත් උපදවන්නේද එය **භවිස්සති කම්මං භවිස්සති කම්මවිපාක** (වන්නාවු කර්‍මය වන්නාවූ කර්‍මවිපාක) යයි කියනලදි. යමක් විපාකවාරය නොලබන්නේද ප්‍රතිසන්‍ධිජනකය ප්‍රතිසන්‍ධිය හෝ රූපජනකය රූපය හෝ ඉපදවීමට නොහැකි වන්නේද? එය **භවිස්සති කම්ම නභවිස්සති කම්මවිපාක** (වන්නාවූ කර්‍මය නොවන්නාවූ කර්‍මවිපාක) යයි කියනලදි. මෙසේ පටිසම්භිදාමග්ග පරියායයෙන් කර්‍ම දොළසක් බෙදාදක්වනලදි.
මෙසේ මේ දොළසත් මුලින් සඳහන්කළ සොළසත් තමන්ගේ තැනින් පසුබැස සූත්‍රාන්තික ක්‍රමයෙන්කියනලද එකොළොස් කර්‍මයෝම වෙත්. ඒවාද එයින් පසුබැස කර්‍මතුනක්ම වෙයි. දිට්ඨධම්මවෙදනීය උපපජ්ජවේදනීය අපරාපරියවෙදනීය යනුවෙනි. ඒවායේ සංක්‍රමණයක් (ඔබිමොබයාමක්) නොමැත. තිබූ තැන්හිම තිබෙයි. ඉදින් දිට්ඨධම්මවෙදනීය කර්‍මය උපපජ්ජවේදනීය හෝ අපරාපරියවේදනීය හෝ වන්නේ නම් ඉහාත්මයෙහි හෝයි ශාස්තෘන්වහන්සේ නොකියනසේක. ඉදින් උප්පජ්ජවේදනීය කර්‍මය දිට්ඨධම්මවේදනීය හෝ අපරාපරිය වේදනීය වන්නේ නම් ශාස්තෘන්වහන්සේ අනතුරු භවයෙහි හෝයි නොකියනසේක. ඉදින් අපරාපරියවේදනීය කර්‍මය දිට්ඨධම්මවේදනීය හෝ උපපජ්ජවෙදනීය වන්නේ නම් අන්‍යවූ පරියායෙහි (භවයෙන් භවයෙහි) හෝයි ශාස්තෘන්වහන්සේ නොකියනසේක.
කුශලපක්‍ෂයෙහිද මේ ක්‍රමයෙන්ම අත්‍ථිය දතයුතුය. මෙහි වනාහි **ලොභෙ විගතෙ** යනු ලෝභය ඉවත්වූකල්හි, නිරුද්ධවූ කල්හියි, **තාලවත්‍ථුකතං** යනු කපාදැමූ තල්ගසක්මෙන් කළ, මුදුන කපාදැමූ තල්ගසක්මෙන් යළි නොවැඩෙන ස්වභාවයට පත්කළ යනුයි. **අනභාවකතං** යනු මුළුමනින් අභාවයට පත්කළ, යම්සේ නූපදීද එසේ කළ යන අර්‍ත්‍ථයයි. **එවස්සු** යනු එසේ වන්නාහුය. **එවමෙව ඛො** යනු මෙහි බිජුවට මෙන් කුශලකුශලකර්‍මය දැක්විය යුතුය. ඒවා ගින්නෙන් දවන පුද්ගලයා මෙන් යෝගාවචරයාද ගින්නමෙන් මාර්‍ගඥානයද ගිනිදල්වා බිජුවට දවනකාලය මෙන් මාර්‍ගඥානයෙන් කෙලෙසුන් දැවූකාලයද, දැලිබවට පත්කළ කාලය මෙන් පඤ්චස්කන්‍ධයන් මුලසුන්කොට තැබූ කාලයද, මහාසුළඟෙහි පෙළා හෝ නදියෙහි පාකොට නොපැවැත්මට පත්කළ කාලය මෙන් තෘෂ්ණාදීන් විසින් ගන්නලද චිත්තප්‍රවෘත්තියේ නිරෝධයෙන් මුල්සුන්කල පඤ්චස්කන්ධයන් ප්‍රතිසන්‍ධිනොගන්නා බැවින් නිරෝධයට පත්ව යළි භවයෙහි ප්‍රතිසන්‍ධය නොගන්නා කාලයද දතයුතුය.
**මොහජඤ්චාපවිද්දසු** යනු මෝහයෙන් උපන් කර්‍මද නොදන්නායි. ඒ නොදන්නා මෝඩ පුද්ගලයා ලෝභයෙන් හටගන්නාවූද ද්වේෂයෙන් හටගන්නාවූද මෝහයෙන් හටගන්නාවූද යම් කර්‍මයක් කරයිද යන මෙය කියනලද්දේ වෙයි. මෙසේ කරන්නහු විසින් **යං තෙන පකතං කම්මං අප්පං වා යදි වා බහුං ඉධෙව තං වෙදනීයං** යන්නෙන් ඒ බාලයා විසින් එම කර්‍මය මෙහි තම අත්බැව්හිම විදියයුතුය. එය ඔහුගේ ආත්මභාවයෙහිම විපාකදේය යන අර්‍ත්‍ථයයි. **වත්‍ථුං අඤ්ඤං නවිජ්ජති** යනු ඒ කර්‍මය විපාකදීම සඳහා අන්‍යවස්තුවක් නැත. අන්‍යයකු විසින්කරනලද කර්‍මය වෙනත් කෙනකුගේ අත්බැවුහි විපාක නොදෙයි. **තස්මා ලොභඤ්ච දෙසඤ්ච මොහජඤ්චාප විද්දසු** යනු එබැවන් දන්නාවූ නුවණැති පණ්ඩිතතෙමේ ඒ ලෝභයෙන් හටගැනීම් ආදී ප්‍රභේද ඇති කර්‍මය නොකරයි. හෙතෙම **විජ්ජං උප්පාදයං භික්‍ඛු සබ්බා දුග්ගතියො ජහෙ** යනු අරහත්මාර්‍ග විද්‍යාව උපදවා ඒ විද්‍යාව උපදවමින් හෝ සියලු දුගතීන් අත්හරියි. මෙය දේශනාශීර්ෂයමය. ඒ ක්‍ෂිණාශ්‍රව තෙමේ සුගතීන්ද අත්හරීමය. ඉදින් එය යමක්වේද? එහෙයින් ලොභයද දෝසයදැයිද කියනලදි. මෙහිද ලොභදොස ශීර්ෂයෙන් ලෝභයෙන් හටගන්නාවූද ද්වෙෂයෙන් හටගන්නාවූද කර්‍මයම නිර්දේශකරනලදැයි දතයුතුය. මෙසේ සූත්‍රාන්තයෙහිද ගාථාවෙහිද සසර හා නිවනම කියනලදි.
පස්වැන්නෙහි, ආළවිංය යනු ආළවි රටෙහියි. **ගොමග්ගෙ** යනු ගවයන් යන පාරෙහියි. **පණ්ණසන්‍ථරෙ** යනු තෙමේ වැටුණු කොළඇතිරිල්ලෙහිය. **අථ** යනු මෙසේ ගොනුන්ගේ ගමන් මගවූ කෙළින් පැවති මහපාර ඇසුරුකොට සිංසපාවනයෙහි තෙමේ වැටුණුකොළ එකතු කරගෙන කරනලද ඇතිරිල්ලෙහි සුගත් මහසිවුර එළා පළක් බැඳ තථාගතයන්වහන්සේ හුන් කල්හියි. **භත්‍ථකො ආළවකො** යනු අතින්අතට ගියබැවින් මෙසේ ලබනලද නම්ඇති ආළවක රාජපුත්‍රයායි.** එතදවොච** යනු ස්වාමීනි, භාග්‍යවතුන්වහන්ස, කිමෙක්ද යනාදි වචන පැවසීය. කුමක් හෙයින් සම්මාසම්බුදුන්වහන්සේ එතැනට ගොස් වැඩහුන්සේක්ද? කුමක් හෙයින් රජකුමරුවා එහි ගියේද? සම්මාසම්බුදුන්වහන්සේවනාහි අර්‍ත්‍ථොත්පත්තියෙහි දම්දෙසුමක් සිදුවීම දැක එහි හුන්සේක. රජකුමරුවාද උදයෙන්ම නැඟිට පන්සියයක් උවසුවන්විසින් පිරිවරණලද්දේ බුදු උවටැනට යමින් මහමගින් ඉවත්ව ගවයන් යන පාරට බැස බුදුන් පුදනු සඳහා මුසුමල් (නොයෙක් වගින් යුතුමල්) නෙලන්නෙමැයි යන්නේ බුදුන්වහන්සේ දැක වෙතට එළඹ වැඳ එකත්පසෙක හුන්නේය. මෙසේ හෙතෙම එහි ගියේයි. **සුඛමසයිත්‍ථ** යනු සුවසේ නිදාගත්තේය.
**අන්තරට්ඨකො** යනු මැදින් නවම්මස අතරෙහි අටදිනක්පමණවූ කාලයයි. මැදින් අවසන දින සතරක්ද නවම්මුල දින සතරක්ද යන මේ කාලයයි. **ඛරා** යනු රළු හෝ කර්‍කෂවූයි. **ගොකණ්ටකහතා** යනු අලුතින් වැසීවට කල්හි දෙනුන් පෑගූපෑගූ තැන කුර අතුරින් මඩ උඩට නැඟී සිටියි. සුළඟින් සහ අව්වෙන් වියළුණු එය කියත්දත් මෙන්වෙයි. දුක්දනවන පැහැසීම් ඇත්තේයි. එය සඳහා ගොකණ්ටකහතා භූමි’යි කීය. ගොනුන්ගේ කුර අතුරින් සිදුවූ යන අර්‍ත්‍ථයයි. **වෙරම්බවාතො වාති** යනු සිවුදිගින් සුළං හමයි. එක් දිශාවකින් හෝ දෙදිශාවකින් තෙදිශාවකින් හෝ හමන සුළඟ වේරම්බයයි නොකියනුලැබේ.
**තෙන හි රාජකුමාර** යන මෙය ශාස්තෘන්වහන්සේ ‘මේ රජකුමරුවා ලොවෙහි සුවෙන් වෙසෙන්නන් හෝ දුකින් වෙසෙන්නන් නොදනියි. ඔහුට එය දන්වමි’යි මත්තෙහි දෙසුම ඉදිරිපත්කරමින් පැවසූසේක. **යථා තෙ ඛමෙය්‍ය** යනු ඔබට කැමති පරිද්දෙනි. **ඉධස්ස** යනු මේ ලෝකයෙහි වියහැක යනුයි. **ගොනකත්‍ථතො** යනු අඟල් සතරකට වැඩි දිගුලොමින් කළ කලුපලසින් අතුරනලද්දේයි. **පටිකත්‍ථතො** යනු බැටළු ලොම්ආදියෙන් කළ සුදුඇතිරිල්ලෙන් අතුරනලද්දේයි. **පටලිකත්‍ථතො** යනු ඝනමලින් බැටළුලොම්ආදියෙන් කළ ඇතිරිල්ලෙන් අතුරනලද්දේයි. **කාදලිමිගපවර පච්චත්‍ථරණො** යනු කදලිමුව සමින් කළ උතුම් සපතුරුන අතුරනලද්දේයි. ඒ පසතුරන සුදුරෙද්දක් මත කදලිමුව සම අතුරා මසා කරත්. **සඋත්තරච්ඡදො** යනු වියන සමගය යනුයි. උඩ බඳනාලද රතුවියන සමඟය යන අර්‍ත්‍ථයයි. **උභතො ලොහිතකූපධානො** යනු හිසට තබන කොට්ටයද පයට තබන කොට්ටයදැයි පර්‍ය්‍යඞ්කයෙහි දෙපසින් තැබූ රත්පැහැ කොට්ට ඇත්තාවූයි. **පජාපතියො** යනු භාර්‍ය්‍යාවෝයි. **මනාපෙන පච්චුපට්ඨිතා අස්සු** යනු සිත්ගන්නා සුලු උපස්ථානවිධිවලින් උවටැන්කරන ලද්දාහු වන්නාහුය.
**කායිකා වා** යනු පස්දොරකය සොළවනුලබන්නාවූයි. **චෙතසිකා වා** මනොද්වාරය සොලවනු ලබන්නාවූයි. **සො රාගො තථාගතස්ස පහීනො** යනු එබඳුවූ රාගය තථාගතයන්වහන්සේට ප්‍රහීනවූයේයයි අර්‍ත්‍ථයයි. යම් රාගයක් ඔහුටවීද එය තථාගතයන්ට නැත. ප්‍රහීන වූයේ නමි. ද්වේෂ මෝහයන්හිද මෙම ක්‍රමයමයි.
**බ්‍රාහ්මණො** යනු බහා තබනලද පවුඇති, කෙළෙසුන් ක්‍ෂය කළ බ්‍රාහ්මණයායි. **පරිනිබ්බුතො** යනු කෙලෙස් පිරිනිවනින් පිරිනිවුනේයි. **න ලිම්පති කාමෙසු** යනු වස්තුකාම ක්ලේශකාමයන්හි තණ්හාදිට්ඨි ලේපයන්ගෙන් නොතැවරෙයි. **සීතිභූතො** යනු අභ්‍යන්තරයෙහි තැවෙන කෙලෙසුන් නොමැතිවීමෙන් සිසිල්වූයේයි. **නිරූපධි** යනු කෙලෙස් උපධි නොමැති බැවින් නිරූපධියි. **සබ්බා ආසත්තියො ඡෙත්‍වා** යනු තෘෂ්ණාවෝ ආසත්තියොයි කියනුලැබෙත්. රූපාදි අරමුණුවල ඇළුණු වියැකුණු ඒ සියලු ආසත්තීන් සිඳ, **විනෙය්‍ය හදයෙ දරං** යනු හදවත ඇසුරුකොට ඇති දාහය දුරුකොට, සංසිඳුවායි. **සන්තිං පප්පූය චෙතසො** යනු සිතේ කෙලෙස් නිවනට පැමිණයි. මෙය කරණවිභක්ති වචනය හෝ වෙයි. සබ්බචෙතසො සමන්නාහරිත්‍වා යනාදියෙහි මෙනි. සිතින් නිවනට පැමිණ යන අර්‍ත්‍ථයයි.
සවැන්නෙහි **දෙවදූතානි **යනු දේවදූතයෝයි. මෙය වනාහි වචනාර්ථයයි. **දෙවො** යනු මාරයායි. ඔහුගේ දූතයෝයි දෙවදූතා නමි. ජරාව්‍යාධිමරණයෝ සංවේග දනවන අරුතින් දැන් ඔබ මාරයා සමීපයට යායුතුයයි චොදනාකරන්නාහු මෙනි. එහෙයින් දෙවදූතයෝයි කියනු ලැබෙත්. දෙවියන් වැනි දූතයෝයිද දූවදුතා නම් වෙත්. යම්සේ අලංකාරයෙන් සැරසුණු දෙවඟනක අහසෙහි සිට නුඹ අසුවල් දිනයෙහි මැරෙන්නෙහියයි කීකල්හි ඇයගේ වචනය ඇදහිය යුතු වෙයිද එසේම ජරාව්‍යාධිමරණයෝ දකිනු ලබන්නාහු නුඹද මෙබඳු ස්වභාවය ඇත්තෙහියයි චෝදනා කරත් මෙනි. ඔවුන්ගේද ඒ වචනය නොවෙනස්වීම නිසා දෙවඟනක කියනලද්දක්මෙන් වෙයිනුයි දෙවියන් වැනි දූතයෝයි දෙවදූතයෝ නමි. විසුද්ධිදෙවියන්ගේ දූතයෝයිද දෙවදූතයෝ වෙත්. සියලු බෝධිසත්වයෝම ජරාව්‍යාධිමරණ හා පැවිද්දන් දැකීමෙන්ම සංවේගයට පැමිණ නික්ම පැවිදිවූහ. මෙසේ විසුද්ධි දෙවියන්ගේ දූතයෝයිද දෙවදූතයෝයි. මෙහි වනාහි ලිංගවිපර්‍ය්‍යාසයෙන් ‘දෙවදූතානි’යි කියනලදි.
**කායෙන දුච්චරිතං චරති** යනාදිය කුමක් නිසා අරඹන ලද්දේද යත්? දෙවදූතයන් යෙදෙන තැන පිළිවෙළ පිළිබඳ කර්‍මයන් දැක්වීම සඳහාය. මේ කර්‍මයෙන් මේ සත්වයා නිරයෙහි උපදියි. ඉක්බිති එහි යමරජ තෙමේ ඔහුට දේවදූතයන් යොදවයි. **එහි කායෙන දුච්චරිතං චරති** යනු කායද්වාරයෙන් ත්‍රිවිධ දුශ්චරිතයන්හි යෙදෙයි. **වාචාය** යනු වාග්ද්වාරයෙනි. චතුර්විධ දුශ්චරිතයන්හි යෙදෙයි. **මනසා** යනු මනොද්වාරයෙන් ත්‍රිවිධ දුශ්චරිතයන්හි යෙදෙයි.
**තමෙනං භික්‍ඛවෙ නිරයපාලා **යනු මෙහි ඇතැම් තෙරවරු නිරයපාලයෝ නම් නැත. යන්ත්‍රරූපයක් මෙන් කර්‍මයම දඬුවම් කරතියි කියත්. එය **අත්‍ථි නිරයෙ නිරයපාලාති ආමන්තා අත්‍ථි ච කාරණිකා** යනාදී ක්‍රමයෙන් අභිධර්‍මයෙහි ප්‍රතික්‍ෂෙප කරනලද්දේමය. යම්සේ මිනිස්ලොව වධදෙන්නෝ වෙත්ද එසේම නිරයෙහි නිරය පල්ලෝ වෙති. **යමස්ස රඤ්ඤො** යනු යමරජු යනු වෙමානික ප්‍රේතරාජයෙකි. එක් කලෙක දිව්‍යවිමානයක දිව්‍යකල්පවෘක්‍ෂ දිව්‍ය උද්‍යාන දිව්‍ය නාටක ස්ත්‍රීන් ආදි සම්පත් අනුභව කරයි. එක් කලෙක කර්‍මවිපාකය විඳියි. ධාර්මික රජෙකි. මෙතෙම හුදෙකලා වූයේම නොවේ. දොරටු සතරෙහි සතර දෙනෙක් වෙත්. **අමත්තෙය්‍යො** යනු මවට හිතවූයේ මත්තෙය්‍ය නමි. මවට මනාව පිළිපන්නේය යනාර්‍ත්‍ථයි. මත්තෙය්‍ය නොවන්නේ අමත්තෙය්‍ය නම්වේ. මව කෙරෙහි වැරදියට පිළිපන්නේය යන අර්ථයයි. සෙසුපදයන්හිද මේ ක්‍රමයමැයි. **අබ්‍රහ්මඤ්ඤො** යනු මෙහිද ක්‍ෂීණාශ්‍රවයෝ බ්‍රාහ්මණයෝ නම්වෙත්. ඔවුන් කෙරෙහි වැරදිලෙස පිළිපන්නෝ අබ්‍රහ්මඤ්ඤ නම් වෙත්,
**සමනුයුඤ්ජති** යනු පිළිපැදීමේ වතට නංවමින් අසයි. ලබ්ධියෙහි පිහිටුවන්නා **සමනුගාහති** නම් වෙයි. කරුණු විමසන්නේ **සමනුභාසතියි. නාද්දසං** යනු තමන් සමීපයට එවනලද කිසියම් දේවදූතයකුගේ අභාවය නිසා මෙසේ කියයි.
ඉක්බිති යමතෙමේ මොහුට, මෙතෙම කියනලද දෙයෙහි අදහස නොසලකතියි දැන අදහස සලකවනු කැමැත්තේ **අම්හො** යනාදිය කීය. එහි **ජිණ්ණං** යනු ජරාවෙන් දිරූයි. **ගොපානසිවඞ්කං** යනු ගොණැස්සක් මෙන් වක්වූයි. **භොග්ගං** යනු බිඳුණුයි. මෙයින්ද මොහුගේ වංකභාවයම ප්‍රකට කරයි.** දණ්ඩපරායනං** යනු දණ්ඩක් පිළිසරණකොට ඇති, දණ්ඩදෙවැන්නෙකු කොට ඇතියි. **පවෙධමානං** යනු වෙව්ලන්නාවූයි. **ආතුරං** යනු ජරාවෙන් ආතුරවූයි. **ඛණ්ඩදන්තං** යනු ජරාවේ බලයෙන් කැඩුණු දත් ඇතියි. **පලිතකෙසං** යනු, සුදුපැහැති කෙස් ඇතියි. **විලූනං** යනු උදුරාගත් කෙස් ඇත්තෙකුගේ මෙන් තට්ට හිස ඇතියි. **ඛලිතංසිරො** යනු මහත් තට්ටහිසක් ඇතියි. **චලිතං** යනු හටගත් රැලි ඇතියි.** තිලකාහතගත්තං **යනු සුදුතිලක කලුතිලකවලින් ගැවසුණු සිරුරයි. **ජරාධම්මො** යනු ජරා ස්වභාවය ඇත්තේයි. ජරාවෙන් නොමිඳුනේයි. ජරාව නම් මගේ අභ්‍යන්තරයෙහි පවතීයනුයි. පසුව එන **ව්‍යාධිධම්මො මරණධම්මො** යන පදදෙකෙහිද මෙම ක්‍රමයමැයි.
**පඨමං දෙවදූතං සමනුයුඤ්ජිත්‍වා** යනු මෙහි ජරාවෙන් දිරුණු සත්වයා අර්‍ත්‍ථවශයෙන් මෙසේ කියයිනමි: ‘පින්වත්නි, බලවු. මමද නුඹලා මෙන් තරුණයෙක් වූයෙමි. කළවා ශක්තිය ඇත්තෙම් අතේශක්තිය ඇත්තෙම් ජවසම්පන්න වුයෙම්වීමි. ඒ මාගේ බලවත් ශක්තීහු අතුරුදහන් වූහ. අත්පා වැඩ නොකරයි. ජරාවෙන් නොමිදුණු බැවින් මෙසේවූයෙමි. මම පමණක්ම නොවෙමි. නුඹලාත් ජරාවෙන් නොමිඳුනෝමය. මට යම්සේද නුඹලාටද එසේම ජරාව පැමිණෙන්නේය. මෙසේ ජරාවගේ පැමිණීමට කලින් යහපත් දෙය කරවු’ එහෙයින්ම මෙතෙම දේවදූත නම් වූයේය. **ආබාධිකං** යනු ආබාධයන්ට පත්වූයි. **දුක්‍ඛිතං** යනු දුකට පත්වූයි. **බාළභගිලානං** යනු දැඩිසේ ගිලන්වූයි.
**දුතියං දෙවදූතං** යනු මෙහිද ගිලන් පුද්ගලයා මෙසේ අර්‍ත්‍ථවශයෙන් කියයි නමි. ‘එම්බා බලවු! මමද නුඹලා මෙන්ම නීරෝගී වූයෙමි. ඒ මම දැන් ව්‍යාධියෙන් මඬනා ලද්දෙම් සිය මළමුවෙහි ගිලුනෙම් නැඟිටීමටද නොහැක්කෙමි. මගේ අත්පා පැවතියද අත්පා කිස නොකරයි. ව්‍යාධියෙන් නොමිඳුණු බැවින් මෙවැන්නෙක් වූයෙමි. මා පමණක් නොව තොපිද ව්‍යාධියෙන් නොමිඳුණෝය. මට මෙන්ම නුඹලාටද ව්‍යාධිය පැමිණෙන්නේය. මෙසේ එය ඒමට කලින් යහපත්දෙය කරවු’ එහෙයින්ම මෙතෙම දේවදූත නම්විය.
**එකාහමතං** යනාදියෙහි මළ තැනැත්තාට එක්දිනක් ඇත්තේනුයි **එකාහමතො** නමි. ඒ එකාහමතවූයි. පසුපද දෙකෙහිද මේ ක්‍රමයමයි. සුළඟින් පසුම්බිය මෙන් ජීවිතවිනාශයෙන් ක්‍රමයෙන් මතුවූ ඉදිමීමෙන් ඉදිමුණු බැවින් **උද්ධුමාතකං** නමි. වෙනස්වූ පැහැය විනීලයයි කියනු ලැබේ. විනීල වූයේම විනීලක නමි. ඒ විනීලකවූයි. එය පිළිකුල් බැවින් හෝ කුණු වූයේ විනීලයයි **විනීලකං** නමි. **විපුබ්බකං** යනු ගලා හැලෙන සැරව ඇතියි. බිඳුණු තැනින් වැගිරෙන සැරවින් වැකුණු යන අර්‍ත්‍ථයයි.
**තතියං දෙවදූතං** යනු මෙහි මියගිය සත්ව තෙමේ අර්‍ත්‍ථ වශයෙන් මෙසේ කියයි නමි: ‘පින්වත්නි, අමුසොහොනෙහි හෙළනලද ඉදිමීම් ආදි ස්වභාවයට පැමිණි මා බලවු. මම මරණයෙන් නොමිඳුණු බැවින් මෙබඳු වීමි. මා පමණක් නොව තෙපිද මරණයෙන් නොමිදුණාහුය. මට යම්සේද නුඹලාටද මරණය පැමිණෙන්නේය. ඊට කලින් යහපත්දෙය කරවු” එහෙයින්ම මෙතෙම දේවදූත නම් වූයේයි.
මේ දේවදූතයන් යෙදීම කවරෙක් ලබයිද කවරෙක් නොලබයිද? යමකුවිසින් බොහෝ පව් කරනලද්දේද, හෙතෙම (දේවදූතානුයෝගය) ලබයි. යම්සේ බඩුසහිත සොරෙකු ගෙන කළයුතු දෙයම කරත්ද? විනිශ්චය නොකරත් (නඩු නොඅසත්) ද, විමසා බලා ගන්නාලද්දකු අධිකරණයට පමුණුවත්ද මෙයද එබඳුය. සුළුපාපකර්මයෝ තමාගේ ස්වභාවයෙන්මද සිහිකරත්. සිහිකරවනු ලබන්නෝද සිහිකරත්.
එහි දීඝජන්තුනම් දමිළයෙක් සුමනගිරි විහාරයෙහි ආකාස චෛත්‍යයට රත්පටින් පිදීය. ඉක්බිති නිරයෙහි උසස්දසමීපයෙහි උපන්නේ දැල්හඬ අසා තමන්විසින් පුදනලද රත්පට සිහිකළේය. හෙතෙම ගොස් ස්වර්ගයෙහි උපන්නේය. තවෙකෙක්ද තම පුත්වූ තරුණ භික්‍ෂුවකට ඛලිසාටකයක් දෙමින් පාමුල තබන වේලෙහි ශබ්දයෙහි නිමිති ගත්තේය. හෙතෙමේත් උසස්ද සමීපයෙහි උපන්නේ දැල් හඬින් ඒ සළුව සිහි කොට ගොස් ස්වර්‍ගයෙහි උපන්නේය. මෙසේ වනාහි තමාගේ ස්වභාවයෙන්ම කුශලකර්‍මය සිහිකොට ස්වර්‍ගයෙහි උපදිත්.
තමාගේ ධර්‍මතාවෙන් සිහි නොවන විට දේවදූතයන් තිදෙනෙකුගෙන් විමසත්. එහි කිසිවෙක් පළමු දේවදූතයා මගින් සිහිකරති. දෙවැනි තෙවැනි දේවදූතයන් මගින්ද කිසිවෙක් සිහිකරති. යමෙක් තිදෙනා මගින්ම සිහි නොකරත්ද? යම රජතෙමේ ඔහුදැක තෙමේ සිහිකරවයි. එක් ඇමතියෙක් දැසමන් මල්බඳුනකින් මහසෑය පුදා යමරජුට පින් පැමිණවීය. අකුසල කර්‍මයකින් නිරයෙහි උපන් ඔහු යමරජු වෙතට පැමිණෙව්වාහුය. ඔහු දේවදූතයන් තිදෙනා මගිනුදු කුසලයක් සිහි නොකරනකල්හි යමරජතෙමේ තමාම බලමින් දැක දැසමන් මල් බඳුනකින් මහසෑය පුදා මට පින්දුන්නේ නොවේදැයි සිහිකරවීය. හෙතෙම එකල්හි සිහිකොට දෙව්ලොවට ගියේය. යමරජ තමා විමසා බලාද නොදක්නේ මේ සත්වයා මහදුකක් විඳින්නේයයි නිශ්ශබ්ද වෙයි.
**තත්තං අයො ඛිලං** යනු තුන්ගවු ආත්මභාවය ගිනිගෙන දැල්වෙන ලොහො පොළවෙහි උඩුකුරුව හොවා දකුණුඅතෙහි තල්ගසක් පමණවූ යකඩහුලක් පිවිසුවත්. වම්අත් ආදියෙහිද එසේමය. උඩුකුරුව හොවා මෙසේ උදරයෙන්ද වම්පසින්ද දකුණු පසින්ද හොවා ඒ දඬුවම කරත්. **සංවෙසෙත්‍වා** යනු ඇවිලෙන ලොහොපොළොවෙහි තුන්ගව් ආත්මභාවය හොවායි. **කුඨාරීහි** යනු මහත්වූ ගෙයක එක්පසෙක වහලය පමණවූ කෙටේරිවලින් සසිත්. ලේ ගංගාවක්වී ගලයි. ලොහොපොළොවෙන් ගිනිදැල් මතුවී සැසූ තැන් පුළුස්සයි. මහදුකක් උපදියි. සසින්නාහු නූල්ගසා ලීයක් මෙන් අටැස්ද සොළසැස්ද කරත්. **වාසීහි** යනු මහකුලු පමණවූ වෑවලිනි. රථෙ **යොජෙත්‍වා** යනු වියදණ්ඩ රැහැන අංශය, රෝද, බෝන්ලීය, කෙවිට යන මේවායින් හාත්පසින් ගිනිගත් රියෙහි යොදවයි. **මහන්තං** යනු මහකුළුගෙයක් පමණවූයි. ආරොපෙති යනු ගිනිගෙන දැවෙන යකඩ පොලුවලින් තලමින් නංවයි. **සකිම්පි උද්ධං** යනු අතිශයින් කකාරවනලද හැලියක බහනලද සහල් මෙන් උඩ යට සරසද ගමන් කරයි. **මහානිරයෙ** යනු අවීචිමහා නරකයෙහිය.
**භාගසො මිතො** යනු භාගයෙහි තබා බෙද ලද්දේයි. **පරියන්තො** යනු වටකරනලද්දේයි. **අයසා** යනු මත්තෙහි යපටින් වසන ලද්දේයි. සමන්තා යොජනසතං **ඵරිත්‍වා තිට්ඨති** යනු හාත්පසින් යොදුන් සියයක සිට බලන්නහුගේ ඇස් ගුළිදෙකක් මෙන් නික්මෙයිද එසේ පැතිර සිටියි.
**හීනකායූපගා** යනු පහත් කයකට එළඹුනාහුවී. **උපාදානෙ** යනු තෘෂ්ණාදෘෂ්ටි ගැනීමෙහියි. **ජාතිමරණ සම්භවෙ** යනු උපතටද මරණයටද හේතුභූතවූයි. **අනුපාදා** යනු සතර උපාදානයන්ගෙන් දැඩිව නොගෙනයි.** ජාතිමරණසංඛයෙ** යනු ජාතිමරණ ක්‍ෂයවීම් නමැති නිවනෙහි මිදෙත්. **දිට්ඨධම්මාභිනිබ්බුතා** යනු ඉහාත්මයෙහි, මේ අත්බැව්හිදීම සියලු කෙලෙසුන්ගෙන් නිවීමෙන් නිවුණාවුයි. **සබ්බං දුක්‍ඛං උපච්චගුං** යනු සියලු සසර දුක ඉක්මුවාහුය.
සත්වැන්නෙහි **අමච්චා පාරිසජ්ජා** යනු සේවක දෙවිවරුයි. **ඉමං ලොකං අනුවිචරන්ති** යනු අට්ඨමි දිනයෙහි සක්දෙවිරජතෙමේ සතර (වරම්) මහරජදරුවන්ට අණකරයි. ‘දරුවනි, අද අට්ඨමි දිනයයි. මිනිස්ලොව හැසිර පින් කරන්නන්ගේ නම් ගොත් උගෙන එවු’ යනුවෙනි. ඔවුහු ගොස් තමන්ගේ සේවකයන්, ‘දරුවනි, මිනිස් ලොවෙහි හැසිර පින් කරන්නන්ගේ නම්ගොත් රන්පටක ලියා ගෙනෙවු’යයි පවසා පිටත්කොටහරිත්, ඔවුහු එසේ කරත්. එහෙයින් මෙලොව විමසාබලත්යයි කියනලදි. **කච්චි බහු** යනාදිය ඔවුන්ට පරීක්‍ෂාකර බැලීමේ ආකාරය දැක්වීම සඳහා කියනලදි. මෙසේ පරීක්‍ෂාකරමින් ඔවුහු හැසිරෙත්. එහි **උපොසථං උපවසන්ති** යනු මසකට අටවරක් උපොෂථාංග අදිටත්. **පටිජාගරොන්ති** යනු පටිජාගර උපොෂථ නම්වූ කර්‍මයක් කරති. එය කරන්නාහු එක් අඩමසෙක පෙහෙස් දින සතරට පෙරගමන් අනුගමන්වශයෙන් කරත්. පඤ්චමී උපොෂථය පෙරගමන් කරන්නාහු සිවුවැනි දිනයෙහි පෙහෙවස් රකින්නෝවෙත්. අට්ඨමී උපොෂථය පෙරගමන් කරන්නහු සත්වැනි දිනයද අනුගමන් කරන්නාහු නවවැනි දිනයද පෙහෙවස් රකින්නෝවෙත්. තුදුස්වක් පොහොය පෙරගමන් කරන්නාහු තෙළෙස්වකද පසළොස් වක් පොහොය අනුගමන් කරන්නාහු පෑළවියෙහිද පෙහෙවස් රකින්නෝවෙත්. **පුඤ්ඤානි කරොන්ති** යනු සරණයාම, නිතිසිල් ගැනීම, මල්පූජා, බණඇසීම, පහන්දහස් ගණන් තැබීම, වෙහෙරකරවීම ආදී නොයෙක් ආකාර පින්කරත්. ඔවුහු මෙසේ හැසිර පින්කම් කරන්නවුන්ගේ නම්ගොත් රන්මුවා පටක ලියා ගෙනගොස් සතර මහ රජවරුන්ට දෙත්. **පුත්තා ඉමං ලොකං අනුවිචරන්ති **යනු සතර මහ රජුන් විසින් පෙර ක්‍රමයෙන්ම යවනලද බැවින් හැසිරෙති. **තදහු **යනු එදවසයි. **උපොසථෙ** යනු පොහොය දිනයෙහියි.
**සචෙ භික්‍ඛවෙ අප්පකා හොන්ති** යනු සිවුමහරජවරුන්ගේ පරිචාරක ඇමතිවරු ඒ ඒ ගම්නියම්ගම් රජදහන්වලට පැමිණෙත්, ඉක්බිති එය ඇසුරුකොට අධිගෘහිතව සිටින දෙවිවරු මහරජවරුන්ගේ ඇමතිවරු පැමිණියහයි පඬුරු ගෙන ඔවුන් හමුවට යත්. ඔවුහු පඬුරු ගෙන ‘පින්වත්නි, කෙසේද බොහෝ මිනිස්සු මවට හිතවත්වූවහුදැයි කියනලද ක්‍රමයෙන් මිනිසුන්ගේ පුණ්‍ය ප්‍රතිපත්ති විමසා මෙගම අසුවලාද අසුවලාද පින් කරතියි කීකල්හි ඔවුන්ගේ නම්ගොත් ලියා වෙන තැනක යත්. ඉක්බිති තුදුස්වකදී සිවුමහ රජුන්ගේ පුත්‍රයෝද ඒ රන්පටම ගෙන ඒ අයුරින්ම හැසිරෙමින් නම්ගොත් ලියත්. පසළොස්වක් පොහෝ දිනයෙහි සිවුමහරජවරු ඒ අයුරින්ම ඒ රන්පටෙහිම නම්ගොත් ලියත්. ඔවුහු රන්පටේ ප්‍රමාණයෙන්ම ‘මෙකල්හි මිනිස්සු අඩුය. මෙකල්හි මිනිස්සු බොහෝය’යි දැනගනිත්. ඒ සඳහා **සචෙ භික්‍ඛවෙ අප්පකා හොන්ති මනුස්සා** යනාදිය කියනලදි. **දෙවානං තාවතිංසානං** යනු පළමුව උපන් තෙතිස් දෙවිපුතුන් නිසා ලද නම් ඇත්තවුන්ගේයි. ඔවුන්ගේ උත්පත්ති කථාව දීඝනිකායෙහි මහාගොවින්‍ද සූත්‍ර වර්‍ණණාවෙහි විස්තර කරනලදි. **තෙන** යනු ඒ දැන්වීමෙන් හෝ ඒ පින් කරන්නන් අඩු බැවින්ය. **දිබ්බා වත හො කායා පරිහායිස්සන්ති **යනු අලුත් අලුත් දෙවි පුතුන් නොපහළවීමෙන් දෙවසමූහයා පිරිහෙත්. සිත්කලුවු යොදුන් දහසක් ඇති දිව්‍යනගරය හිස් වන්නේය. **පරිපූරිස්සන්ති අසුරකායා** යනු සතර අපායයෝ පිරෙත්. මෙසේ අපි පිරිපුන් දෙවිනුවරෙහි දෙවසමූහයා මැද නැකැත් කෙළීමට නොලබන්නමුයි අසතුටු වෙත්. කුශලපක්‍ෂයෙහිද මේ අයුරින්ම අර්‍ත්‍ථය දතයුතුය.
**භූතපුබ්බං භික්‍ඛවෙ සක්කො දෙවානමින්‍දො** යනු තමාගේ සක්දෙවිරජ කාලයසඳහා පවසයි. එක් ශක්‍රයකුගේ හෝ අදහස ගෙන කියතියි කියනලදි. **අනුසඤ්ඤායමානො** යනු අවබෝධකරනු ලබන්නේයි. තායං වෙලායං යනු එකල්හියි.
**පාටිහාරියපක්‍ඛංච** යනු මෙහි පාටිබාරිය පක්‍ඛ නම් ඇතුළු වස තෙමස නිබඳ උපොෂථයයි. එය නොහැකිවන්නාට පවාරණ දෙක අතුරෙහි එක්මසක් නිබඳ පොහොයයි. එයද නොහැකිවන්නාට පළමුපවාරණයෙහි පටන් එක් අඩමසක් පාටිහාරිය පක්‍ෂයයි. **අට්ඨඞ්ග සුසුමාගතං** යනු ගුණ අටකින් යුක්තවූයි. **යොපස්ස මාදිසො නරො** යනු යම් සත්වයෙක් මාබඳුවන්නේය. ශක්‍රයා වනාහි කියනලද ආකාරඇති උපොෂථ කර්‍මයෙහි ගුණය දැන දෙදෙව්ලොව සැපත් අත්හැර මාසයට අටවරක් පෙහෙවස් රකියි. එබැවින් මෙසේ කියනලදි. මෙබඳුවූ උපොෂථකර්‍මයෙන් ශක්‍රසම්පත්තියට පැමිණීමට හැක්කේය යන මෙය මෙහි අදහසයි.
**වුසිතවා** යනු විසූවස් ඇත්තේයි. **කතකරණීයො** යනු සිවුමගෙහි කළයුතුදෙයකොට සිටියේයි. **ඔහිතහාරො** යනු සකන්‍ධභාර ක්ලෙශභාර අභිසංස්කාරභාරයන මේවා බහා තබා සිටියේයි. **අනුප්පත්තසදත්‍ථො** යනු රහත්බව සදර්‍ත්‍ථයයි කියනු ලැබේ. එයට පැමිණියේයි. **පරික්‍ඛීණ භවසංයෝජනො** යනු යම් සංයෝජනයකින් බඳනා ලද්දේ භවයන්හි අදිනු ලැබේද? එය ක්‍ෂයවූබැවින් ක්‍ෂයවූ භවසංයෝජන ඇත්තේයි. **සම්මදඤ්ඤා විමුත්තො** යනු හේතුවෙන්, ක්‍රමයෙන්, කාරණයෙන් දැන මිදුණේයි. **කල්ලං වචනාය** යනු කීමට යුතුය.
**යොපස්ස මාදිසො නරො** යනු යමෙක් මාබඳු ආශ්‍රව ක්‍ෂය කළ කෙනෙක් වේද හෙතෙමේත් මෙබඳුවූ පොහොයක් වෙසෙන්නේයයි උපොෂථ කර්‍මයාගේ ගුණය දනිමින් මෙසේ කියන්නේය. වෙනත් ක්‍රමයක්ද වේ. **යොපස්ස මාදිසො නරො** යනු යම් සත්වයෙක් මා බඳුවුවෙක් වන්නේද (හෙතෙම) මාලද සැපතට පැමිණීමට කැමැති වන්නේය යන අර්‍ත්‍ථයයි මෙබඳුවූ උපොෂථ කර්‍මයෙන් ක්‍ෂීණාශ්‍රව සම්පත්තියට පැමිණීමටහැකිය යන මෙය මෙහි අදහසයි. අටවැන්න පැහැදිලි අරුත් ඇත්තේමය.
නවවැන්නෙහි **සුඛුමාලො** යනු නිදුක්වූයේයි. **පරමසුඛුමාලො** යනු සපුරා නිදුක්වූයේයි. **අච්චන්තසුඛුමාලො** යනු නිබඳ නිදුක්වූයේයි. මෙය භාග්‍යවතුන්වහන්සේ කිඹුල්වතෙහි උපන්කලපටන් නිදුක්බව ගෙන කීයේය. දුෂ්කර ක්‍රියාවෙහි හැසුරුණුකල්හි උන්වහන්සේ විසින් අත්දුටු දුකෙහි කෙළවරක් නැත. **එකිස්සා** යනු එක් පොකුණකයි. **උප්පලං පුප්ඵති** යනු නිලුපුල් පැතිරී සිටියි. එම පොකුණ නිලුපුල් වනයෙන් ගැවසී ඇත. පදුමං යනු සුදුපියුම්ය. **පුණ්ඩරීකං** යනු රත්පියුම්ය. මෙසේ සෙසු (පොකුණු) දෙකද හෙළපියුම් රත්පියුම් වනයන්ගෙන් ගැවසුණේ වෙයි. බෝසතුන්වහන්සේට වනාහි අවුරුදු සත අට කල්හි (පිය) රජ තෙමේ ඇමතියන්ගෙන්, ‘කුඩා දරුවෝ කවර ක්‍රීඩාවක් ප්‍රිය කරත්දැ’යි ඇසීය. ‘දේවයන් වහන්ස, දියකෙළියයි.’ ඉක්බිති රජතෙමේ උදලු වැඩකරුවන් කැඳවා පොකුණට නිසි තැන් ලකුණු කරවූයේය. ඉක්බිති සක්දෙව් රජතෙමේ මෙනෙහි කරන්නේ එපුවත දැන ‘මහ සතුන්ට මානුෂික පරිභොගය නොසුදුසුය. දිව්‍ය පරිභොගය සුදුසුය’යි විස්කම් දෙවිපුතු අමතා ‘දරුව යන්න, මහසතුන්ගේ කෙළිබිමෙහි පොකුණු මවවයි කීවේය. ‘දේවයන්වහන්ස’ කෙබඳු පොකුණු වියයුතුදැයි ඇසීය. (එම පොකුණු) ඉවත්වූ මඩ ඇත්තේ වේවා! පැතිරීගිය මුතුමැණික් වැළ ඇති, සත්රුවන්මය පවුරෙන් වටකරනලද, පබළුමය නළල්පටවලින් මිණිමුවා හිණිපෙලින් රන්රිදීමිණිමුවා පුවරුවලින් යුක්තවූ ඒවා වේවා! එහි රන්රිදී මැණික් පබළුවලින් තැනූ නැව් වේවා! රුවන් නැවෙහි රිදී පළඟක් වේවා! රිදී නැවෙහි රුවන් පළඟක් වේවා! මැණික් නැවෙහි පබළු පළඟක්ද පබළු නැවෙහි මැණික් පළඟක්ද වේවා! දිය ඉසින නාලිකාවෝ රන්රිදී මැණික් පබළුවලින් කරනලද්දෝ වේවා! පස්වණක් පියුමින් ගැවසුණේ වේවා!’ ‘මැනවි, ස්වාමීනි’යි විස්කම් දෙවිපුත් තෙමේ සක්දෙවිඳුන්ට පිළිතුරුදී රාත්‍රිභාගයෙහි අවුත් රජුවිසින් ලකුණු කරවන ලද පොකුණු පිහිටියයුතු තන්හි ඒ අයුරින් පොකුණු මැවීය.
ඒවා ඉවත්වූ මඩ ඇත්තේ නොවේද? මෙහි කෙසේනම් මල් පිපුනේද? හෙතෙම ඒ පොකුණුවල ඒ ඒ තන්හි රන්රිදී මිණි පබළු යන මේවායින් තනනලද කුඩා නැව් මවා ‘මේවා වැලිවලින් පිරේවා! මෙහි පස්වණක් පියුම් පිපේවායි අදිටන් කළේය.’ මෙසේ පස්වණක් පියුම් පිපුණේය. රොන් වැටී උඩට මතුවී දියමත්තෙහි පැතිරී හැසිරෙයි. පස් ආකාර බමර සමුහයා නදදෙමින් හැසිරෙයි. මෙසේ ඒවා මවා විස්කම් දෙව්පුත් තෙමේ දෙවිපුරටම ගියේය. ඉක්බිති රෑ පහන්වූවිට මහජනයා දැක මහබෝසතාණන්ට මවනලද්දේ වන්නේයයි (සිතා) ගොස් රජුට සැළකළේය. රජතෙමේ මහජනයා පිරිවරා ගොස් පොකුනු දැක මා පුතුගේ පින්බලයෙන් දෙවියන් විසින් මවනලද්දේවන්නේයයි සතුටුවිය. එතැන්පටන් මහසත්තෙමේ දිය කෙළියටගියේය.
**යාවදේව මමත්‍ථාය** යනු මෙහි **යාවදේව** යනු ප්‍රයෝජනය වෙන්කොට දැක්වීමේ වචනයයි. මා සඳහාමය. මෙහි වෙනත් හේතුවක් නැතැයි අර්‍ත්‍ථයි. **න ඛො පනස්සාහං **යනු න ඛො පන අස්ස අහං යන පදයන්ගේ සිද්ධියයි. **අකාසිකං චන්‍දනං** යනු නොසියුම් සඳුන්ය. **කාසිකං සු මෙ තං භික්‍ඛවෙ වෙඨනං** යනු මහණෙනි, මගේ හිස් වෙළුමද පියුම් වෙයි. මෙහි සු යනුද තං යනුද නිපාතමාත්‍රයි. මෙ යනු සම්බන්‍ධ විභක්ති වචනයි. මගේ හිස්වෙළුම (තලප්පාව) සියුම්ම වේයයි දක්වයි. **කාසිකා කඤ්චුකා** යනු පොරවන සැට්ටයද සියුම් සැට්ටයක්ම වෙයි. **සෙතච්ඡත්තං ධාරීයති** යනු මානුෂික ශවේතච්ඡත්‍රයක්ද දිව්‍ය ශ්වේතච්ඡත්‍රයක්ද දරනලද්දේම වෙයි. **මා නං සීතං වා** යනු මේ බෝසතුන් සීත හෝ උෂ්ණාදිය අතුරෙන් වෙනෙකක් හෝ නොපැහැසේවායි අර්‍ත්‍ථයි.
**තයො පාසාදා අහෙසුං** යනු බෝසතුන් සොළොස් හැවිරිදිවූ කල්හි සුදෙවුන් රජතෙමේ පුතුට විසීමට පහයන් කරවන්නෙමැයි වඩු ජනයා කැඳවා සොඳුරුවූ නැකැත් මොහොතකින් භූමි කර්‍මය (බිම පිළියෙළ කිරීම) කොට තුන් පහයක් කරවූයේය. ඒවා සඳහා මෙය කියනලදි. **හෙමන්තිකො** යනාදියෙහි හේමන්තයෙහි විසීමට යම් තැනක සුවපහසු වේද, එය හේමන්තික නමි. සෙසු තන්හිද මේ ක්‍රමයමයි. මේ වනාහි මෙහි වචනාර්ථයයි. හෙමන්තයෙහි විසීම හේමන්ත නමි. හෙමන්තයට සුදුස්සේනුයි හෙමන්තික නමි. සෙසුතන්හිද මේ ක්‍රමයමයි.
එහි හෙමන්තික පහය නවමහල්විය. එහි බිම් උෂ්ණසෘතුව ගන්වනු සඳහා පහත් පහත් විය. එහි දොරකවුළු මනාව ගටනාලද්දේවිය. විවරනැත්තේ විය. සිතුවම් කරන්නාහු ඒ ඒ තැන දැල්වෙන ගිනි කඳන් තැනුවාහුය. මෙහි බුමුතුරණ ලොම්වලින් කරනලද්දේවිය. එසේම තිර, වියන්, හඳනා ඇඳුම්, පොරෝනා ඇඳුම්, හිස් වෙළුම් ලොම්වලින් කරනලද්දේවිය. කවුළු උණුසුම ගැන්වීම සඳහා දහවල විවරකරනලද්දේ රැය අරිනලද්දේවිය.
ගිම්හික පහය පස්මහල්විය. ශීත සෘතුව ගැන්වීමට මෙහි බිම් උස්ව අසම්බන්ධව කළහ. දොරටු වාකවුළු දැඩිව නොගටනාලද්දේ විවර සහිත හා දැල්සහිතවිය. සිතුවමෙහි මානෙල් විල් නෙළුම්විල් හා හෙළ පියුම්විල්ද කළහ. එහි බුමුතුරුණ දුහුලෙන් කරනලද්දේවිය. තිරවියන් හඳනා පොරෝණා වස්ත්‍ර හා හිස්වෙළුම්ද එසේමවිය. මෙහි වාකවුළු සමීපයෙහි අලුත් සැළි තබා දිය පුරවා නිලුපුල් ආදියෙන් ගවසත්. ඒ ඒ පෙදෙස්හි දිය (විහිඳුවන) යන්ත්‍ර තනත්. වැසි වස්නා කලක මෙන් ඒවායින් දියදහරා නික්මෙයි. පහයතුළ ඒ ඒ තන්හි මඩ පිරවූ ඔරුතබා පස්වණක් පියුම් රෝපණය කළහ. පහය මත්තෙහි වියළි මී (හරක්) සමක් බැඳ යන්ත්‍රයකට නංවා පියසි මත්ත තෙක් ගල් ඔසවා මීසමෙහි විසුරුවත්. සමෙහි වැටෙන ඒ ගල්වල ශබ්දය මේ ගැජුමක් මෙන් වෙයි. මෙහි දොරවාකවුළු දහවල වසනලද්දේ රැයෙහි අරිනලද්දේවෙයි.
වැසිකලටවූ පහය සත්මහල්විය. මෙහි බිම් සෘතු දෙකම ගැන්වීම සඳහා බොහෝ උස්වද බොහෝ පහත්වද නොකළාහුය. ඇතැම් දොරවාකවුළු මනාව ගටනාලද්දේද ඇතැම් දොරවාකවුළු විවර සහිතවූයේදවිය. මෙහි චිත්‍ර කර්‍මාන්තයද කිසියම් තැනක දිලෙන ගිනිකඳවශයෙන්ද ඇතැම් තැනක ඉබේ හටගත් විලක්වශයෙන්ද කරනලද්දේය. මෙහි බුමුතුරුණු ආදියද කම්බිලි දුහුල්වශයෙන් දෙකෙන්ම මුසුව කරනලද්දේවිය. ඇතැම් දොරවාකවුළු රැයෙහි අරිනලද්දේද දහවල්හි වසනලද්දේදවිය. ඇතැම් දොරවාකවුළු දහවල්හි අරිනලද්දේද රැයෙහි වසනලද්දේදවිය. තුන් පහයම උසින් සමානවිය. මහල්වල වනාහි විවිධත්වයවිය.
මෙසේ පහයන් සාදා නිමිකල්හි රජතෙමේ මෙසේ සිතීය: ‘මගේ පුතා වියපත්ය. ඔහුට සත් නංවන්නෙමි. (ඔහුගේ) රජසිරි දකින්නෙමි.’ (මෙසේ සිතා) හෙතෙම, ‘මගේ පුතා වියපත් විය. ඔහු රාජ්‍යයෙහි පිහිටුවන්නෙමි. සියල්ලෝම තම ගෙවල වියපත් දැරියන් මේ ගෙදරට එවත්වා’යි ශාක්‍යවරුන්ට හසුන්යැවීය. ඔවුහු හසුන අසා, ‘කුමරුවා හුදෙක් දැකුමට මනාය, රුවැත්තේය. (එහෙත්) කිසි ශිල්පයක් නොදනියි. අඹුදරුවන් රැකීමට නොහැක්කේය. අපි ඔහුට දූවරුන් නොදෙමුයි කීවාහුය. රජතෙමේ එපුවත අසා පුතු සමීපයට ගොස් දැන්වූයේය. බෝසත්තෙමේ කවර ශිල්පයක් දැක්වීමට වටනේදැයි ඇසීය: දරුව දහසක් විසින් නැංවිය යුතු දුන්න නඟා දැක්වීමට වටනේයයි පැවසීය. ‘එසේ නම් ගෙන්වනු මැනව’. රජතෙමේ ඒ දුන්න ගෙන්වා දුන්නේය. දුන්න මිනිසුන් දහසක් බස්වයි. බෝසත් තෙමේ දුන්න ගෙන්වා පළඟෙහි හුන්නේම දුනුදිය පයේ මහපට ඇඟිල්ලේ වෙළා අදින්නේ මහපට ඇඟිල්ලෙන්ම දුන්න නංවා වමතින් දණ්ඩ ගෙන දකුණතින් ඇද දුනුදිය පෙළීය. සියලු නුවර උඩට එසවෙන අයුරකට පත්විය. මේ කවර ශබ්දයක්දැයි ඇසූ කල්හි වළාකුළු ගර්‍ජනාකරතැයි කීවාහුය. ඉක්බිති ඇතැම්හු නුඹලා නොදන්නාහුය. වළාකුළු ගර්‍ජනය නොකරයි. සහස්සත්‍ථාම දුන්න නඟා දුනුදිය පෙළන අංගීරස (බෝසත්) කුමරුගේ දුනුදිය පහරන ශබ්දයයි කීවාහුය. ශාක්‍යයෝ එපමණකින් සතුටු සිත් ඇත්තාහුවූහ.
මහා පුරුෂ තෙමේ අන් කවරක් කිරීමට වටීදැයි ඇසීය. අටඟුලක් පමණ ඝතවූ යකටපටක් හීයෙන් සිදුරුකිරීමට වටීයි එය සිදුරුකොට අන් කවරක් කිරීමට වටනේදැයි ඇසීය. සතරඟුලක් ඝනවූ හීපුවරුවක් සිදුරු කිරීමට වටීයයි එයද සිදුරුකොට අන් කුමක් කළයුතුදැයි ඇසීය. වියතක් ඝනවූ දිඹුල් පුවරුවක් සිදුරුකිරීමට වටීයයි එයද සිදුරුකොට අන් කුමක් කළයුතුදැයි ඇසීය. එකට බඳනා ලද පුවරුසියයක් සිදුරුකිරීමට වටීයයි එය සිදුරු කොට අන්කුමක් කළයුතුදැයි ඇසීය. පටල සැටක් ඇති වියළි මී හරක් සමක් සිදුරු කිරීමට වටනේයයි එයද සිදුරුකොට අන් කවරක් කිරීමට වටනේදැයි ඇසීය. ඉක්බිති වැළිකරත්ත ආදිය පැවසූහ. මහසත් තෙමේ වැළි කරත්තයක්ද පිදුරු කරත්තයක්ද සිදුරු කොට එක් ඉස්බක් පමණවු දුරට හීයක් යැවීය. ගොඩබිමෙහි අට ඉස්බක් පමණ යැවීය. ඉක්බිති බෝසතුනට වාතිඞ්ගණ (වම්බටු) සංඥාවෙන් අස්ලොම විදීමට වටනේයයි පැවසූහ. ‘එසේනම් (අස්ලොම) බඳවන්නැයි කීවේය. ‘දරුවනි, හඬ ඇසෙන දුරින් බඳිනු ලැබේවා! (තොප) ඉදිරියට යවු ගව්වක් දුරින් බඳිවු. තවදුරටත් ඉදිරියට යමි. අඩයොදුනෙක්හි බඳිවු. ඉදියෙහි යමින් යොදුනෙක්හි බඳිවුයි කීහ. (බෝසත්තෙමේ එසේ) බඳවන්නැයි පැවසීය. යොදුනක් මත්තෙහි වාතිඞ්ගණ සංඥාවෙන් අස්ලොම බන්දවා රෑ අඳුරෙහි දිසාවන් වළාකුළුවලින් වැසුණු විට හීය යැවීය. එය ගොස් යොදුනක් මත්තෙහිවූ අස් ලොම පලා පොළොවට පිවිසියේය. හුදෙක් මෙපමණක්ම නොවේ. මහසත්තෙමේ ලොව පවතින ශිල්ප සියල්ලම එදින දැක්වීය. ශාක්‍යරජවරු තම තමන්ගේ දූවරුන් සරසවා යැව්වාහුය. සතළිස් දහසක් නළඟනෝවූවාහුය. මහසත්තෙමේ තුන් පහයෙහි දෙවියෙකු මෙන් (ඒ නළඟනන්ගේ) සේවය ලබමින් මහසැපත් විඳියි.
**නිප්පුරිසෙහි** යනු පිරිමින්ගෙන් තොර වුවන්ගෙනි. හුදෙක් මෙහි තූර්‍ය්‍යභාණ්ඩ පමණක් පිරිමින්ගෙන් තොරවූයේ නොවේ. සියලු තැන්ම පිරිමින්ගෙන් තොරවූයේවිය. දොරටුපල්ලෝද ගැහැණුමය. නැහැවීම් ආදී සේවා කටයුතු කරන්නෝද ගැහැණුමය. රජතෙමේ වනාහි, ‘මෙබඳු ඉසුරු සැපසම්පත් විඳින බෝසතුනට පිරිමියකු දැක සැකයක් උපදියිද එබඳු සැකයක් මපුතුනට නොවේවා’යි සිතා සියලු කටයුතුවල ගැහැණුන්ම යෙදවූයේය. **පරිචාරයමානො** යනු සතුටුවෙමිනි. **න හෙට්ඨා පාසාදා ඔරොහාමි** යනු පහයෙන් යටට නොබසිමියි මෙසේ මට සිවුමසෙක්හි වෙනත් කොණ්ඩය බැඳි පිරිමියෙක් නම් දක්නට නොලැබිණ. **යථා** යනු යම් අයුරකිනි. **දාසකම්මකරපොරිසස්ස** යනු දාසයන්ගේ මෙන්ම දිනපතා බත් වැටුපට ගෙනෙනලද කම්කරුවන්ගේද නිසා ජීවත්වන පුරුෂයන්ගේද යනුයි. **කණාජකං** යනු සුන්සහල් බත්ය. **බිලඞ්ගදුතියං** යනු කැඳ දෙවැනිකොට ඇත්තේයි.
**එවරූපාය ඉද්ධියා** යනු මෙබඳුවූ පුණ්‍ය සෘද්ධියෙන් යුක්තවූවහුගේයි. **එවරූපෙන ච සුඛුමාලෙන** යනු ද පාඨයකි. මෙසේ තථාගතයන්වහන්සේ මෙපමණ තැනින් තමන්ගේ සැපසම්පත් පැවසුසේක. පවසමින්ද උදම්වීම සඳහා නොපැවසූසේක. මෙබඳුවූ සැපතක සිටියේද ප්‍රමාද නොකොට අප්‍රමාදමවූයේමැයි අප්‍රමාද ලක්‍ෂණයම දැක්වීමසඳහා පැවසූසේක. **එහෙයින්ම අස්සුතවා ඛො පුථුජ්ජනො** යනාදිය දෙසූසේක. එහි පරං යනු අන් පුගුලයෙකුය. **ජිණ්ණං** යනු ජරාවෙන් දිරාපත්වූවෙකුයි. **අට්ටීයති** යනු පෙළුනේවෙයි. **හරායති** යනු ලජ්ජාවට පත්වෙයි. **ජිගුච්ඡති** යනු අසූචියක් දැක මෙන් පිළිකුල් උපදවයි. **අත්තානංයෙව අතියිත්‍වා** යනු ජරාස්වභාවයද ඇති තමන් ඉක්මවා පෙළෙයි ලජ්ජාවෙයි යන අරුත්ය. **ජරාධම්මො** යනු ජරාස්වභාවයයි. **ජරං අනතීතො** යනු ජරාව නොඉක්මවමින් ජරාව තුළම පවතිමි. **ඉති පටිසඤ්චික්‍ඛතො** යනු මෙසේ ප්‍රත්‍යවේක්‍ෂා කරන්නහුගේයි. **යොබ්බනමදො** යනු යෞවනය නිසා උපදිනුලබන මානමදය ඇත්තේයි. **සබ්බසො පහීයි** යනු සියලු අයුරින් දුරුකරනලද්දේයි. මාර්‍ගයෙන් දුරුකරනලද්දක් සමානකොට දක්වනලද්දේයි. මෙය වනාහි මාර්‍ගයෙන් ප්‍රහීනකරනලද්දේ නොවෙයි. නුවණින් සලකා බැලීමෙන් ප්‍රහීනවූයේම කියනලදැයි දතයුතුය. බෝසතුන්ටවනාහි දෙවියෝ ජරාවට පත්වූවෙකු දැක්වූහ. එතැන්පටන් රහත්බව දක්වා අතර කාලයතුළ මහසතුන්ට යෞවනමදයක්නම් නොඋපන්නේය. සෙසු පද දෙකෙහිද මේ ක්‍රමයමැයි. මෙහි වනාහි **ආරොග්‍යමදො** යනු මම නීරෝගී වෙමැයි නීරෝගීබව නිසා උපදිනුලබන මානමදයයි. **ජීවිතමදො** යනු මම බොහෝකල් ජීවත් වෙන්නෙකැයි එය නිසා උපදිනුලබන මානමදයයි. **සික්‍ඛංපච්චක්‍ඛා**ය යනු ශික්‍ෂාව ප්‍රතික්‍ෂෙපකොටයි. **හීනායාවත්තති** යනු හීනවූ පහත්වූ ගිහිබවට හැරෙයි.
**යථාධම්මා** යනු ලෙඩරෝගාදියෙන් ස්වභාවයට අනුකූලවයි. **තථාසන්තා** යනු ඒ ආකාර පැවතුම් ඇත්තෝමය. නොවෙනස්වන ව්‍යාධිස්වභාවය ඇත්තෝම වී යන අරුත්ය. **ජිගුච්ඡන්ති** යනු වෙනත් පුද්ගලයෙකු පිළිකුල් කරත්. **මම එවං විහාරිනො** යනු මෙසේ ජිගුච්ඡා විහරණයෙන් වසන්නාවූ මට මෙසේ පිළිකුල් කිරීම නුසුදුසුවන්නේය. නොගැලපෙන්නේයි. **සො එවං විහරන්තො** යනු ඒ මම මෙසේ අනුන් පිළිකුල් කරමින් වසන්නේයි, මෙසේ මේ නුවණින් මෙනෙහි කරමින් වසමින්ය. **ඤත්‍වා ධම්මං නිරූපධිං** යනු සියලු උපධීන්ගෙන් තොරවූ නිර්‍වාණධර්‍මය දැනයි. **සබ්බෙ මදෙ අභිහොස්මි** යනු සියලු මද තුනම යටපත් කෙළෙමි යනුයි. **නෙක්‍ඛම්මෙ දට්ඨුඛෙමතං** යනු නිවනෙහි නිර්භයබව දැනෙයි. **නෙක්‍ඛම්මං දට්ඨුඛෙමතො** යනුද පාඨයෙකි. නිවන ක්‍ෂෙමවශයෙන් දැක යන අර්‍ත්‍ථයයි. **තස්ස මෙ අහු උස්සාහො** යනු ඒ නෛෂ්ක්‍රම්‍ය සංඛ්‍යාතවූ නිවණ ඉදිරියෙහි දකින්නාවූ මට උත්සාහයක්විය. ව්‍යායාමයක්වීය යන අරුත්ය. **නාහං භබ්බො එතරහි කාමානි පතිසෙවිතුං** යනු මම දැන් දෙයාකාරවූම කාමයන් ඇසුරු කිරීමට නොසුදුස්සෙක්මි. **අනිවත්ති භවිස්සාමි** යනු පැවිද්දෙන් මෙන්ම සර්‍වඥතා ඥානයෙන්ද ආපසු නොහැරෙමි. ආපසු නොහැරුනෙක්ම වන්නෙමි. **බ්‍රහ්මචරිය පරායනො** යනු මාර්‍ග බ්‍රහ්මචර්යාව පිහිට කොට ඇත්තේවූයේමැයි අර්‍ත්‍ථයි. මෙසේ මේ ගාථාවන්ගෙන් මහා බෝධිපර්‍ය්‍යංකයෙහි තමන් පැමිණියයුතු වීර්යය ප්‍රකාශකළසේක.
දසවැන්නෙහි **ආධිපත්‍යොනි **යනු ප්‍රධාන කාරණයෙන් උපන්නාවූය. **අත්තාධිපතෙය්‍යං** යනාදියෙහි තමන් ප්‍රධානකොට හටගත් ගුණ සමූහය අත්තාධිපතෙය්‍ය නමි. ලෝකය ප්‍රධානත්වයෙහි තබා උපදවනලද්ද **ලෝකාධිපතෙය්‍යං** නමි. නවවිධ ලෝකෝත්තර ධර්‍මය ප්‍රධානකොට උපදනලද්ද **ධම්මාධිපතෙය්‍යං** නමි. **න ඉති භවාභවහෙතු** යනු මෙසේ භවය මෙසේ භවයයි මේ අයුරින් අනාගතය ඒ ඒ සම්පත්ති භවයට හේතුව නොවෙයි. **ඔතිණ්ණො** යනු ඇතුළට වැදුණුයි. යමෙකුගේ උපත ඇතුළට පිවිසියේද හෙතෙම ජාතියෙන් (උපතින්) ඇතුළට පිවිසියේ නමි. ජරා ආදියෙහිද මේ ක්‍රමයමයි. කෙවලස්ස දුක්‍ඛක්‍ඛන්‍ධස්ස යනු සියලු සසරදුක් සමූහයේයි. **අන්තකිරියා පඤ්ඤායෙථ** යනු අවසන් කිරීම, විනාශ කිරීම පැනෙයි. **ඔහාය** යනු ඇත්හැරය. **පාපිට්ඨතරෙ** යනු දැඩිසේ ලාමක, පහත්වූයි. **ආරද්ධං** යනු පටන්ගන්නා ලද, පිරිපුන් යනුයි. පටන් ගන්නාලද බවම **අසල්ලීනං** නමි. **උපට්ඨිතා** යනු සතර සතිපට්ඨානවශයෙන් එළඹ සිටියි. එළඹසිටිබවම **අප්පමුට්ඨා** නමි. **පස්සද්ධකායො** යනු නාම කායයද කරජකායය (භෞතික ශරීරය) ද සන්හුන්වුයේ, සන්සිඳුණු දැවිල්ල ඇත්තේයි. සන්සුන් බවම **අසාරද්ධොයි. සමාහිතං චිත්තං** යනු අරමුණෙහි සිත මනාව යොදනලද්දේ, පිහිටුවනලද්දේයි. සමාහිතබවම **එකග්ගං** නමි. **අධිපතිං කරිත්‍වා** යනු ජ්‍යෙෂ්ඨකොටයි. **සුද්ධමත්තානං පරිහරති** යනු පිරිසිදු, නිර්‍මලකොට තමන් හසුරුවන්නේය. පිළිදැගුම් කරන්නේය. පාලනය කරන්නේය යන අරුත්ය. මෙය අරහත් මාර්ගය දක්වා පර්යායයෙන් පිරිසුදුවූ තමන් පිළිදැගුම් කරයි නම් වේ. ඵලයට පත් තැනැත්තේ ම නිෂපර්යායයෙන් පිරිසුදුවූ තමන් පිළිදැඟුම් කරයි නමි.
**ස්වාක්‍ඛාතො** යනාදිය විසුද්ධිමග්ගයෙහිදී විස්තර කරනලදි. **ජානං පස්සං විහරන්ති** යනු ඒ ධර්‍මය දනිමින් දකිමින් වසත්. **ඉමානි ඛො භික්‍ඛවෙ තීණි ආධිපතෙය්‍යානි **යනු මෙපමණකින් ලෞකික ලෝකෝත්තර මිශ්‍රකවූ ආධිපතෙය්‍යතුන කියනලදි.
**පකුබ්බතො** යනු කරන්නාගේයි. **අත්තා තෙ පුරිස ජානාති සච්චං වා යදිවා මුසා **යනු යමක් නුඹ කරහිද එය එක්කෝ යථා ආකාරයද නැතහොත් අයථා ආකාරයදැයි නුඹේ ආත්මයම දනියි. මෙකරුණින්ද පව්කමක් කරන්නාට ලොවෙහි සැඟවුණ තැනක් නම් නැතැයි දතයුතුය. **කල්‍යාණං** යනු සොඳුරුයි. **අතිමඤ්ඤසි** යනු යටපත් කොට පහත්කොට සිතහි. **අත්තානං පරිගූහසි** යනු යම්සේ මගේ ආත්මය පවා නොදැනගනියිද එසේ මෙය සඟවමැයි උත්සාහ කරහි. **අත්තාධිපකො** යනු තමා ප්‍රධාන කොට ඇත්තේ තමා ජ්‍යෙෂ්ඨකොට ඇත්තේයි. **ලොකාධිපො** යනු ලෝකය ප්‍රධානකොට ඇත්තේයි. නිපකො යනු නුවණැත්තායි. **ක්‍ධායී** යනු ධ්‍යාන වඩන්නායි.** ධම්මාධිපො** යනු ධර්‍මය ජ්‍යෙෂ්ඨකොට ඇත්තේයි**. සච්චපරක්කමො** යනු නොසෙල්වෙන පරාක්‍රමය ඇත්තේ, සත්‍යපරාක්‍රමය ඇත්තේයි. **පසය්හ මාරං** යනු මාරයා යටපත් කොටයි. **අභිභුය්‍ය අන්තකං** යන මෙය මුලින් කියනලද දෙයෙහිම පර්‍ය්‍යාය වචනයි. **යො ච ඵූසී ජාතික්‍ඛයං පධානවා** යනු ධ්‍යාන වඩන ප්‍රධන් වීර්යයෙන් යුක්ත යමෙක් මාරයා යටපත්කොට ජාතික්‍ෂය (උපත නැති කිරීම) සංඛ්‍යාත නිර්‍වාණය ස්පර්‍ශ කළේද **සො තාදිසො** යනු හෙතෙම එබඳුය, එසේ පිහිටියේය. **ලොකවිදූ** යන තුන්ලොව දැන ප්‍රකට කොට සිටියේයි. **සුමෙධො** යනු මනා නුවණැත්තේයි. **සබ්බෙසු ධම්මෙසු අත්තම්මයො මුනී** යනු සියලු ත්‍රෛභූමක ධර්‍මයන්හි තෘෂ්ණා සංඛ්‍යාතවූ තම්මතාවේ නැතිවීමෙන් අතම්මයවූ ක්‍ෂීණාශ්‍රව මුනිතෙමේ කිසි දිනෙක නොපිරිහේයයි කියනලද්දේවෙයි.
5. චූල වර්ගය
පස්වෙනි වර්‍ගයෙහි පළමුවෙනි සූත්‍රයෙහි **සම්මුඛීභාවා** යනු මුණ ගැසීමෙන් විද්‍යමානබැවින්ය යනු අරුත්ය.** පසවති** යනු යළිලබයි. **සද්ධාය සම්මුඛිභාවා** යනු ඉදින් ශ්‍රද්ධාව නොවන්නේද දානවස්තුව නොවන්නේද දක්‍ෂිණෙය්‍ය සංඛ්‍යාතවූ ප්‍රතිග්‍රාහක පුද්ගලයෝ නොවන්නහුද (එවිට) කෙසේ නම් පුණ්‍ය කර්‍මයක් කරන්නේද? ඒවායේ එක්වීමෙන් කිරීමට හැකි වන බැවින් සද්ධාය සම්මුඛීභාවා යනාදිය ප්‍රකාශ කළේය. මෙහිද ධර්‍මදෙකක් සුලභය. දානවස්තුවද දක්‍ෂිණෙය්‍ය ප්‍රතිග්‍රාහක පක්‍ෂයද යන දෙකයි. ශ්‍රද්ධාව වනාහි දුර්ලභය. පුහුදුන් මිනිසුන්ගේ ශ්‍රද්ධාව ස්ථාවර නැත. පියවරෙහි වෙනස් වෙයි. එහෙයින්ම එයට මහමුගලන් වැනිවූ අගසව්වෙක් වුවද ඇපකරුවෙක් වීමට නොහැකි වන්නේ මෙසේ කීය: ‘ඇවැත්නි, මම ධර්‍මදෙකකට එනම් භොගයන්ට සහ ජීවිතයට ඇපකරුවෙක් වෙමි. ශ්‍රද්ධාවට වනාහි නුඹම ඇපකරුවෙක්වෙහි.’
දෙවැන්නෙහි, **විගතමලමච්ඡෙරෙන** යනු දුරුවූ මසුරුමලිනි. **මුත්තචාගො** යනු අත්හරනාලද ත්‍යාගය ඇත්තේයි**. පයතපාණී** යනු සේදූ අත් ඇත්තේයි. සැදැහැනැත්තා වනාහි සියවරක් අත දොවාද කිළිටි අතැත්තේමවෙයි. සැදැහැවතා වනාහි දානයෙහි සිත ඇලවූ හෙයින් කිළිටි අතැත්තේද දෙවූ අතැත්තේමය. **වොස්සග්ගරතො** යනු පරිත්‍යාග සංඛ්‍යාත දානයෙහි ඇලුනේයි**. යාචයොගො** යනු ඉල්ලීමට සුදුසුවූයේයි. නැතහොත් යාචකයන් සමඟ එක්වීම මොහුගේනුයි යාචයොග නම්වේ. **දානසංවිහාගරතො** යනු දන් දෙමින්ම දානය මනාව බෙදාදීම කරන්නේද දානසංවිහාගරත නමි.
**දස්සන කාමො සීලවතං** යනු යොදුන් දසයක්ද විස්සක්ද සියක් යොදුනක්වුවද ගොස් හෝ සිල්වතුන් දකිනු කැමැත්තේ වෙයි. පාටලීපුත්තක බමුණා මෙන්ද සද්ධාතිස්ස මහරජතුමා මෙන්ද වේ. පැළලුප්නුවර දොරටුවෙහි ශාලාවක හුන්නාවූ බමුණෝ දෙදෙනෙක් කාළවල්ලිමණ්ඩපවාසී මහානාග තෙරුන්ගේ ගුණ කථාව අසා අපවිසින් එම භික්‍ෂුව දැකීමට වටීයයි දෙදෙනාම පිටත්වූවාහුය. එක්කෙනෙක් අතරමගදී කළුරිය කළේය. එක්කෙනෙක් මුහුදු තෙරට පැමිණ නැවකින් මහතොට පටුනෙන් ගොඩබැස අනුරාධපුරයට අවුත් කාළවල්ලි මණ්ඩපය කොහිදැයි විමසුවේය. රුහුණු දනව්වෙහියයි (දැන ගැනීමට ලැබිණ). හෙතෙම අනුක්‍රමයෙන් තෙරුන් වසන තැනට පැමිණ සුළුනුවර ගමෙහි සමීප ගෙදරක නවාතැන් ගෙන තෙරුන්ට අහර සපයා උදයෙන්ම නැගිට තෙරුන් වසනතැන අසා එහි ගොස් පිරිස කෙළෙවරෙහි සිටියේ එන්නාවූ තෙරුන් දුරදීම දැක වරක් එහිම සිටියේ වැඳ යළි ළඟට ගොස් (තෙරුන්ගේ) ගොප් ඇට තදින් අල්වාගෙන වඳිමින් ‘ස්වාමිනි, ඔබ වහන්සේ උස්යයි කීවේය. තෙරුන්වහන්සේද නූස්ය, නොමිටිය. නිසිපමණින් යුතුවූවෝමය. එහෙයින් හෙතෙම උන්වහන්සේට යළි මෙසේ කීය: ‘නුඹවහන්සේ ඉතා උස් නොවෙති. නුඹවහන්සේගේ ගුණය වනාහි කළු පැහැති (තදිනිල්) මුහුද මතින් ගොස් සියලු දඹදිව් තෙලෙහි පැතිරී ගියේය. මම පැළලුප් නුවර දොරටුවෙහි හුන්නෙමි. නුඹවහන්සේගේ ගුනකථාව ඇසීමි.’ හෙතෙම තෙරුන්වහන්සේට භික්‍ෂාහාරයදී තමන්ගේ තුන්සිවුර පාවාදී (පිළිගන්වා) තෙරුන් සමීපයෙහි පැවිදිවී උන්වහන්සේගේ අවවාදයෙහි පිහිටා කිහිප දිනකින්ම රහත්බවට පත්වූයේය.
සද්ධාතිස්ස මහරජතෙමේද ‘ස්වාමීනි, වැදිය යුතු එක් ආර්‍ය්‍යයන්වහන්සේ නමක මට කියනුමැනවැයි විමසීය. භික්‍ෂූහු (ඊට පිළිතුරුවශයෙන්) මඞ්ගණවැසි කුජ්ජතිස්ස තෙරුන්වහන්සේයැයි පැවසූහ. රජතෙමේ, මහපිරිවරින් පස්යොදුන් මගගියේය. තෙරණුවෝ ‘ඇවැත්නි, මේ කවර ශබ්දයක්දැ’යි භික්‍ෂුසංඝයාගෙන් විමසූහ. ‘ස්වාමීනි, රජතෙමේ නුඹවහන්සේ දැකීම සඳහා පැමිණියේය’යි භික්‍ෂූහු පැවසූහ. තෙරණුවෝ මෙසේ සිතූහ. ‘මහළුකල්හි රජගෙදර මට කවර වැඩක්ද?’ (මෙසේ සිතා) දිවාස්ථානයෙහි ඇදෙහි වැදහෙව බිම ඉරි අඳිමින් හුන්නේය. රජතෙමේ තෙරණුවෝ කොහිදැයි විමසා දිවාස්ථානයෙහියයි අසා එහි යන්නේ තෙරුන් බිම ඉරි අදිනු දැක රහතුන්ට නම් අතින් කරන විකාර වැඩ නැත. මෙතෙම ක්‍ෂීණාශ්‍රවයෙක් නොවේයයි නොවැඳ ආපසු හැරී ගියේය. භික්‍ෂුසංඝයා තෙරුන්ගෙන්, ‘ඇවැත්නි, මෙබඳුවූ සැදැහැති, පහන් සිතැති රජුට කුමක්හෙයින් විපිළිසර කළහුදැයි ඇසූහ. ‘ඇවැත්නි, රජුගේ පැහැදීම රැක ගැනීම නුඹවහන්සේලාගේ වැඩක් නොවේ. මහළු තෙරුන්ගේ වැඩකැයි කියා මෑත කාලයෙහි අනුපාදිශේෂ නිර්‍වාණ ධාතුවෙන් පිරිනිවන් පාන්නේ, මගේ කුළුගෙහි (රන්සිවිගෙහි) වෙනත් පළඟක්ද අතුරන්නැයි භික්‍ෂුසංඝයාට පැවසුවේය. එය ඇතුරූ කල්හි තෙරණුවෝ මේ කුළුගෙය අතරතුර නොපිහිටා රජුවිසින් දුටු කල්හිම බිම පිහිටාවායි අදිටන් කොට පිරිනිවන් පෑහ. කුළුගෙය පස්යොදුන් මග අහසින්ම ගියේය. පස්යොදුන් මඟෙහි ධ්වජ දරන්නට හැකි වෘක්‍ෂයෝ ධ්වජගත්තාහුම වූහ. පඳුරුද ලැහැබ්ද සියල්ල කුළුගෙයට මුහුණලා සිටියේය.
‘තෙරණුවෝ පිරිනිවන් පෑහ. කුළුගෙය අහසින් එන්නේය’යි රජුට හසුනක් යැව්වාහුය. රජතෙමේ නොඇදහීය. කුළුගෙය අහසින් ගොස් ථූපාරාමය පැදකුණු කොට ශිලා චෛත්‍යස්ථානයට ගියේය. චෛත්‍යය බිම සමඟ උඩට නැගී කුළුගෙය මත්තෙහි සිටියේය. දහස් ගණන් සාධුකාර පැවතිණ. එකෙණෙහි මහාව්‍යග්ඝ නම්වූ තෙරුන්වහන්සේ ලෝභ ප්‍රාසාදයෙහි සත්වැනි කළුගෙහි හුන්නාහු භික්‍ෂුන්ගේ විනය කර්‍ම කරමින් ඒ ශබ්දය අසා මේ කවර ශබ්දයක්දැයි ඇසුහ. ‘ස්වාමීනි, මඞ්ගණවාසී කුජ්ජතෙරුන්වහන්සේ පිරිනිවන් පෑහ. කුළුගෙය පස්යොදුනක් පමණ මඟ අහසින් පැමිණියේය. මෙය එහි සාධුකාර ශබ්දයයැ’යි පැවසූහ. ‘ඇවැත්නි, පින්වතුන් නිසා සත්කාර ලබන්නෙමු’යි අතැවැසියන් ක්‍ෂමා කරවා අහසින් අවුත් කුළුගෙයට පිවිස දෙවැනි ඇදෙහි හිඳ අනුපාදිශේෂ නිර්‍වාණධාතුවෙන් පිරිනිවන් පෑහ. රජතෙමේ සුවඳ මල් සුණු රැගෙන ගොස් අහසෙහි සිටි කුළුගෙය දැක කුළුගෙයට පිදුවේය. එකෙණෙහි කුළුගෙය පහතට බැස පොළොවෙහි පිහිටියේය. රජතෙමේ මහත් සත්කාරයෙන් ආදාහන කෘත්‍යය කොට ධාතූන් ගෙන චෛත්‍යයක් කළේය. මෙබන්දෝ සිල්වතුන් දකිනු කැමැත්තෝ නම් වෙත්.
**සද්ධම්මං සොතුමිච්ඡති** යනු තථාගතයන්වහන්සේ විසින් දෙසනලද සදහම් ඇසීමට කැමැත්තෙවෙයි. පිණ්ඩපාතික ස්ථාවිරාදීන් මෙනි. ගවරවාළ අංගනයෙහි භික්‍ෂූන්වහන්සේ තිස් නමක් වස් එළඹියාහු අඩමසක් පාසා උපොෂථ දිනයෙහි සිවුපසෙහි සතුටුවීම භාවනාවෙහි ඇලීම දැක්වෙන මහා අරියවංසය ප්‍රකාශකරති. එක් පිණ්ඩපාතික තෙර කෙනෙක් පිටුපසින් අවුත් සැඟවුණු තැනක හුන්නාහුය. ඉක්බිති එක් පොළඟෙක් තට්ටම අඬුවකින් අල්වන්නාක් මෙන් ඩැහැගත්තේය. තෙරණුවෝ බලමින් පොළඟා දැක අද දහම් ඇසීමට අන්තරායක් නොකරමැයි පොළඟා අල්ලා ගෙන පසුම්බියෙක දමා මුව ගැටගසා නුදුරු තැනක තබා දහම් අසමින් සිටියේය. අරුණ නැඟීමද විෂ යටපත්කොට තෙරුන් තුන්ඵලයන්ට පැමිණීමද විෂ ඩැහැගත් තැනින්ම බැස පොළවට පිවිසීමද ධර්‍ම කථික තෙරුන්ගේ ධර්‍මකථාව නිමාවීමද එක් කෙණෙහිම විය. ඉක්බිති තෙරණුවෝ ඇවැත්නි, මවිසින් සොරෙක් අල්ලා ගන්නා ලදැයි පවසා පසුම්බිය දිගහැර පොළඟා මුදාහළහ. භික්‍ෂූහු (එය) දැක ‘ස්වාමීනි, කවර වේලාවක දෂ්ට කළේදැයි විමසූහ. ඇවැත්නි ඊයේ සවස් යාමයෙහියයි කීහ. ‘ඇවැත්නි, ඉදින් මම සර්‍පයකු විසින් දෂ්ටකරන ලද්දමැයි කීවේ නම් මෙපමණවූ මේ ආනිසංසය නොලබන්නෙමියි තෙරණුවෝ පැවසූහ. මේ වනාහි පිණ්ඩපාතික තෙරණුවන්ගේ කථාවස්තුවයි.
දිගාවැවෙහි මහාජාතකභාණ්ක තෙරණුවන් ගාථාදහසක් ඇති මහා වෙසන්තර ජාතකය කියතියි අසා මහගම තිස්ස මහ වෙහෙරවැසි තරුණ භික්ෂුවක් එයින් නික්ම එක් දිනකින්ම නව යොදුන් මඟක් පැමිණියේය. එකෙණෙහිම තෙරණුවෝ ධර්‍මකථාව ඇරඹූහ. තරුණ භික්‍ෂු තෙමේ දුරමඟක් ඒමෙන් හටගත් කයවෙහෙස ඇතිබැවින් පිහිටුවීමේ ගාථාව සමඟ අවසාන ගාථාව පමණක් නිශ්චය කර ගත්තේය. ඉක්බිති තෙරුන් ‘මෙසේ කීවේය’යි ප්‍රකාශ කොට නැගිට යන කල්හි මා පැමිණි කටයුතුත හිස් වූයේයයි හඬමින් සිටියේය. එක් මිනිසෙක් ඔහුගේ කථාව අසා ගොස් තෙරුන්ට, ස්වාමීනි, ඔබ වහන්සේගේ ධර්‍මකථාව අසන්නෙමැයි එක් තරුණ භික්‍ෂුවක් තිස්සමහාවිහාරයෙන් පැමිණියේය. හෙතෙම කයෙහි වෙහෙස බැවින් මගේ පැමිණීම වැඩක් නැති වීයයි අඬමින් සිටියේය’යි සැළ කළේය. යව, නැවත හෙට කියන්නෙමැයි ඔහුට හඟවයි තෙරණුවෝ පැවසූහ. හෙතෙම දෙවන දිනයෙහි තෙරුන්ගේ ධර්‍මකථාව අසා සෝවාන් ඵලයට පැමිණියේය.
උල්ලභකොල කණ්ණිකවාසී වෙනත් එක් ස්ත්‍රියක් පුතුට කිරිපොවමින් දීඝභාණක මහා අභය නම් තෙර කෙනෙක් අරියවංස ප්‍රතිපදාව කියතියි අසා පස්යොදුන් මග ගොස් දහවල බණකියන තෙරුන් හුන් කල්හිම විහාරයට පිවිස පුතු බිම හොවා සිටගෙනම දිවාකථික තෙරුන්ගේ ධර්‍මය ඇසුවාය. පදභාණකයද සිටගෙනම ඇසුවාය. පදභාණක තෙරුන් නැඟීසිටිකල්හි දීඝභාණක මහතෙරණුවෝ සිවුපසයෙහි සතුටුවීම, භාවනාවෙහි ඇලීම ගැන කියවෙන මහා අරියවංසය ඇරඹූහ. ඕ සිටගෙනම උත්සාහ කරයි. තෙරණුවෝ ප්‍රත්‍යය තුනක්ම කියා නැගී සිටිනාකාරයක් කළහ. ඒ උපාසිකාව ‘ආර්‍ය්‍යයන්වහන්ස, අරියවංසය කියන්නෙමැයි සිනිඳු බොජුන් වළඳා, මිහිරි පානයන් බී, වැල්මී, තෙල් ආදියෙන් බෙහෙත් කොට, කීමට යුතු තන්හිදීම නැඟීසිටිත්යි කීවාය. තෙරණුවෝ මැනවි මැනවි සොහොයුරියයි පවසා මත්තෙහි භාවනාරාමය පිහිටුවූහ. අරුණ නැගීමද මෙසේ පැවසීයයි තෙරුන්ගේ කීමද උපාසිකාවගේ සෝවාන්බවට පැමිණීමද එකම කෙණෙහි වූයේය.
කාළුම්බර වැසි වෙනත් ස්ත්‍රියක්ද ඇකයෙන් පුතුගෙන ධර්‍මය අසන්නෙමැයි සිතුල්පව්වට ගොස් එක් ගසක් යට දරුවා හොවා තුමූ සිටගෙනම දහම් අසන්නීය. රාත්‍රිකාලය තුළ එක් සර්‍පයෙක් ඇය බලා සිටියදීම සමීපයෙහි හොත් දරුවා දළ සතරින් ඩැහැ ගියේය. ඉදින් මම මගේ පුතු සර්‍පයකු විසින් දෂ්ට කරනලදැයි කියම් නම් ධර්‍මයට අනතුරක් වෙයි සසර සැරිසරන්නාවූ මට නොයෙක් වර මෙතෙම පුතා වුයේය. ධර්‍මයෙහිම හැසිරෙමැයි සිතා තුන්යම් රැය සිටගෙනම ධර්‍මය දැඩිව අසා සෝවාන් පෙලෙහි පිහිටා අරුණනැඟි කල්හි සත්‍ය ක්‍රියාවෙන් පුතුගේ විෂ මැඩ පවත්වා පුතු ගෙන ගියාය. මෙබඳුවූ පුද්ගලයෝ ධර්‍මය අසනු කැමැත්තෝ නම් වෙති.
තෙවැන්නෙහි **තයො මෙ භක්‍ඛවෙ අත්‍ථවසෙ සම්පස්සමානෙන** යනු තුන් අර්‍ත්‍ථයක කරුණු තුනක් බලන්නහු විසිනි. **අලමෙව** යනු ගැලපේමය. යො ධම්මං දෙසෙති යනු යම් පුද්ගලයෙක් චතුරාර්යසතය ධර්‍මය ප්‍රකාශ කරයිද යනුයි. අත්‍ථපටිසංවේදී යනු අර්‍ත්‍ථකථාව නුවණින් දැනගත්තේය. ධම්මපටිසංවෙදි යනු පෙළදහම දැනගත්තේය යනුයි.
සිවුවැන්නෙහි **ඨානෙහි** යනු කාරණයන්ගෙනි. **පවත්තනී** යනු
පස්වැන්නෙහි **පණ්ඩිතපඤ්ඤත්තානි** යනු පණ්ඩිතයන් විසින් පනවනලද, කියනලද, පසසන ලදයි. **සප්පුරිසපඤ්ඤත්තානි** යනු සත්පුරුෂයන්, මහාපුරුෂයන් විසින් පනවනලද. කියනලද පස්සනලදයි. **අහිංසා** යනු කරුණාව මෙන්ම කරුණාවේ පූර්‍ව අවස්ථාවයි. සංයමො යනු සීලසංයමයයි. **දමො **යනු ඉන්‍ද්‍රියසංවරයයි, පෙහෙවස් විසීම්වශයෙන් හෝ ආත්මදමනයයි පුණ්ණෝවාද සූත්‍රයෙහි දමො යනුවෙන් කියනලදී. ආළවක සූත්‍රයෙහි ඛන්ති යයි කියනලදී. මේ සූත්‍රයෙහි පඤ්ඤා යනුද වටීමය. **මාතාපිතූ උපට්ඨානං** යනු මවුපියන් රැකීම බලාහදා ගැනීම හා පිළිදැගුම් කිරීමයි. **සන්තානං** යනු අන් තන්හි සම්මාසම්බුද්ධ ප්‍රත්‍යෙකබුද්ධ ආර්‍ය්‍යශ්‍රාවකයෝ සන්ත නම්වෙත්. මෙහි වනාහි මවුපියන්ට උවටැන් කරන්නෝ අදහස් කරනලදහ. එබැවින් උත්තමාර්ථයෙන් සත්පුරුෂයන්ගේයි. ශ්‍රෙෂ්ඨචර්‍ය්‍යාවශයෙන් **බ්‍රහ්මචාරීනං** බ්‍රහ්මචාරීන්ගේයි. මේ මවුපියන් උවටැන සත්පුරුෂයන් විසින් අනුදන්නා ලදැයි මෙසේ මෙහි අර්‍ත්‍ථය දැක්විය යුතුයි. **සතං එතානි ඨානානි** යනු සත්පුරුෂයන්ට, උත්තම පුද්ගලයන්ට මේවා කාරණයෝයි. **අරියො දස්සනසම්පන්නො** යනු මෙහි මේ තුන් කාරණයන්ගේ හේතුවෙන් ආර්‍ය්‍යයා මෙන්ම දර්‍ශනයෙන් යුක්තවූ තැනැත්තාද දතයුතුය. බුද්ධාදීහු නොවෙත්. සෝවාන් පුද්ගලයාද නොවේ. **සතං එතානි ඨානානි** යනු මවට උවටැන් කිරීම පියාට උවටැන් කිරීම යන මේවා සත්පුරුෂයන්ගේ, උත්තම පුද්ගලයන්, උත්තම පුද්ගලයන්ගේ කරුණුයයි මෙසේ මවුපියන්ට උවටැන්කරන්නාවශයෙන්ම මේ ගාථාවේ අර්‍ත්‍ථය දතයුතුය. මවුපියන්ට උවටැන්කරන්නාම මෙහි ආර්‍ය්‍යයා, දර්‍ශනයෙන් යුක්තවූ තැනැත්තායි කියනලදී. **සලොකං භජතෙ සිවං** යනු හෙතෙම නිර්භයවූ දෙව්ලොවට යයි.
සවැන්නෙහි, **තීහි ඨානෙහි** යනු කරුණු තුනකිනි. **කායෙන **යනාදියෙහි භික්‍ෂූන් එනු දැක පෙරගමන් කරමින් යනවිට පසුගමන් කරමින් අසුන් හලෙහි හැමදිම් තැවරීම් ආදිය කරමින් අසුන් පනවමින් පැන් එළවමින් කයින් පින් රැස් කරති නමි. භික්‍ෂුසංඝයා පිඬුහැසිරෙනු දැක කැඳ දෙන්න, බත්දෙන්න, ගිතෙල් වෙඬරු ආදිය දෙන්න, සුවඳමල් ආදියෙන් පුදන්න, පෙහෙවස් රකින්න. දහම් අසන්න, චෛත්‍යය වඳින්නැයි ආදිය කියමින් වචනයෙන් පින් රැස්කරත් නමි. පිඬු හැසිරෙන භික්‍ෂූන් දැක (පිඬු) ලබත්වායි සිතමින් සිතින් පින් රැස්කරති නමි. **පසවන්ති** යනු ලබත්. මෙහි පින වනාහි ලෞකික ලෝකෝත්තර මිශ්‍රකව කියනලදී.
සත්වැන්නෙහි **සඞ්ඛතස්ස** යනු ප්‍රත්‍යයන්ගෙන් එක්ව කරනලද්දහුගේයි. **සඞ්ඛතලක්‍ඛණානි** යනු මෙය සංඛතයකැයි දක්වන (හඟවන) කරුණුයි. නිමිතියි. **උප්පාදො** යනු උපතයි. **වයො** යනු බිඳීයාමයි. **ඨිතස්ස අඤ්ඤථත්තං** යනු ජරාවයි, දිරායාමයි. එහි **සඞ්ඛතං **යනු ත්‍රෛභූමක ධර්‍මයෝයි. මාර්‍ගඵලයෝ වනාහි විමසාබැලීමට නොඑළඹුණු බැවින් මෙහි නොකියනු ලැබෙත්. ඉපදීම් ආදිය සංඛතලක්‍ෂණයෝයි. ඔවුනතුරෙහි උපදින කෙණෙහි උපතද පවත්නා කෙණෙහි ජරාවද බිඳීයන කෙණෙහි විනාශයද වේ. ලක්‍ෂණය සංඛ්‍යය නොවේ. සංඛතය ලක්‍ෂණය නොවේ. ලක්‍ෂණයෙන් සංඛතය පරිචේඡද කොට දක්වනලදී. යම්සේ ඇත් අස් ගව මහිසාදීන්ගේ සැතහුල් ආදිය හඟවන ලකුණුවේද ඇති ආදීහු නොවෙත්ද එපරිද්දෙනි. ඇති ආදීහු ලකුණු නොවෙත්. ලකුණුවලින් ඔවුහු අසුවලාගේ ඇතැයි, අසුවලාගේ අශ්වයාය, අසුවල් ඇතාය, අසුවල් අශ්වයායයි පැනෙත්. එබඳු ආකාර ඇතැයි දැක්වියයුතුය.
අටවැන්නෙහි **අසඞ්ඛතස්ස** යනු ප්‍රත්‍යයන්ගෙන් එක්රුස්ව නොකරනලද්දහුගේයි. **අසඞ්ඛතලක්‍ඛණානි** යනු මෙය අසංඛතයකැයි හඟවන කරුණුයි, නිමිතියි. **න උප්පාදො පඤ්ඤායති** යනාදියෙන් ඉපදීම දිරායාම විනාශය යන මොවුන්ගේ නොවීම කියනලදී. උපත් ආදිය නොවීමෙන් අසංඛතයයි හැඟෙයි.
නවවැන්නෙහි **මහාසාලා** යනු මහා වෘක්‍ෂයෝයි. **කුලපතිං** යනු කුලජ්‍යෙෂ්ඨයායි**. සෙලො** යනු ගලින් කරනලද්දයි. **අරඤ්ඤස්මිං** යනු ගම නොවන තැනයි. **බ්‍රහා** යනු මහත්ය. **වනෙ** යනු කැලයෙහියි. **වනස්පති** යනු වනයට දෙටුවූවෝයි. **ඉධ ධම්මං චරිත්වාන මග්ගං සුගතිගාමිනං** යනු සුගතිගාමීවූ මාර්ග සංඛ්‍යාත ධර්‍මයෙහි හැසිරයි.
දසවැන්නෙහි **ආතප්පං කරණීයං** යනු වීර්ය කිරීමට සුදුසුය. **අනුප්පාදාය **යනු නූපදනු සඳහායි. නූපදීම ඇති කරන්නෙමැයි මේ කරුණින් කළ යුතුයයි අර්‍ත්‍ථයි. අන්‍යයාගෙන්ද මේ ක්‍රමයමැයි. **සාරීරිකානං** යනු ශරීරයෙන් හටගත්තාවූයි. **දුක්‍ඛානං** යනු දුක් සහගතවූයි. **තිප්පානං** යනු ඝනවූයි. තැවීම් වශයෙන් හෝ බොහෝවූවන්ගේයි. **ඛරානං** යනු රළුවූවන්ගේයි. **කටුකානං** යනු තියුණුවූයි. **අසාතානං** යනු අමිහිරියි. **අමනාපානං** යනු සිත් වැඩීමට අසමත්වූයි. **පාණහරානං** යනු ජීවිතය පැහැරගන්නාවූයි. **අධිවාසනාය** යනු ඉවසීම සඳහා, සහනය සඳහා ක්‍ෂමාකිරීම සඳහායි.
මෙපමණ තැන්හි ශාස්තෘන්වහන්සේ අණවා, ඇණවීම් පවත්වා දැන් සමාදන් කරවනසේක්. ‘**යතො ඛො භික්‍ඛවෙ’** යනාදිය පැවසූසේක. එහි **යතො **යනු යම් කලෙකය, **ආතාපී** යනු වීර්යවත් පුද්ගලයාය**, නිපකො** යන ප්‍රඥාසහිත පුද්ගලයාය**. සතො** යනු සිහියෙන් යුක්තවූ පුද්ගලයාය. **දුක්‍ඛස්ස අන්තකිරියාය** යනු සසර දුක් අවසන් කිරීම, විනාශ කිරීම සඳහාය. මේ ආතාපි ආදී තුනද ලෞකික ලෝකෝත්තර මිශ්‍රකවම කියනලදී.
එකොළොස් වැන්නෙහි **මහාචොරො** යනු මහත් බලවත් සොරායි. **සන්‍ධිං** යනු ගෘහසන්‍ධිස්ථානයයි. **නිල්ලොපං** යනු මහත් පැහැර ගැනීමයි. **එකාගාරිකං** යනු එකම මහ ගෙයක් පිරිවරා පැහැරගැන්මයි. **පරිපන්‍ථෙපි තිට්ඨන්ති** යනු මං පැහැරීම කරයි. **නදීවිදුග්ගං** යනු යම් තැනක දෙතුන්සියයක් සමඟ සැඟවීමට සමත්වේද එබඳුවූ දිවයින් අතර පිහිටි නදීන්ගේ දුරගමස්ථානයයි. **පබ්බතවිසමං** යනු පර්‍වතයන්ගේ විසමස්ථානයයි. සත් අට සියයක් සමඟ සැගවීමට හැකිවන එබඳු තැනයි. **තිණගහනං** යනු තණින් වැඩී ගැවසීගත් දෙතුන් යොදුන් තැනයි. **ගෙධං** යනු ඝනවනයයි. එකට ඇළුණු, එකට බැඳුණු මහාවනපෙදෙසයි. **පරියොධාය අත්‍ථං භණිස්සන්**ති යනු මනාව (සවන්) යොමුකොට ඒ ඒ කරුණ බහා අර්‍ත්‍ථය කියත්. **ත්‍යාස්ස** යනු තෙ, අස්ස යන පදසන්‍ධියයි. **පරියොධාය අත්‍ථං භණිස්සන්ති** යනු කිසිවක් කීමට පටන්ගත් කෙණෙහිම එසේ නොකියව, අපි මෙයකුලපරපුරින් දනිමු. හෙතෙම මෙබඳු දෙයක් නොකරයි. යනුවෙන් ඒ ඒ කරුණු බහාතබා මහත්වූ දොෂයද ඉවත් කරමින් අර්‍ත්‍ථය කියත්. නැතහොත් **පරියොධාය** යනු සඟවා යනුද අර්‍ත්‍ථයි. ඔවුහු ඔහුගේ දොස වසා අර්‍ත්‍ථය කියති. **ඛතං උපහතං** යනු ගුණ කැණීමෙන් කණිනලදයි. ගුණ නැසීමෙන් නසනලදයි. **විසමෙන කායකම්මේන** යනු පැකිලීම් සහිත යන අරුතින් විසමවූ කායද්වාරයට අයත් කර්‍මයෙනි. වාග්මනොකර්‍මයන්හිද මේ ක්‍රමයමයි. **අන්තගාහිකාය **යන දශවස්තන්ගෙන් අන්තය ගෙන පැවති දෘෂ්ටියයි. සෙස්ස සියලු තන්හි පැහැදිලි අරුත් ඇත්තේමය.
2. දෙවන පණ්ණාසකය
1. බ්‍රාහ්මණ වර්ගය
බ්‍රාහමණවර්ගයෙහි පළමු සූත්‍රයෙහි **ජිණ්ණා** යනු ජරාවෙන් දිරුණාවූයි. **වුද්ධා** යනු වයසින් මහළුවූයි. **මහල්ලකා** යනු උපත හේතුකොටගෙන මහළු වූයි. **අද්ධගතා** යනු තුන්විය ඉක්මුණාවූයි. **වයොඅනුප්පත්තා** යනු තෙවන වියට පැමිණියාවූයි. **යෙන භගවා තෙනුපසංකමිංසු** යනු තමන්ගේ වචනය පිළිනොගන්නා අඹුදරුවන් දැක ශ්‍රමණ භවත් ගෞතමයන් සමීපයට ගොස් නෛර්යානික මාර්ගය සොයන්නෙමුයයි සිතා එළැඹියාහුය. **මයමස්සු භො ගොතම බ්‍රාහ්මණා** යනු භවත් ගෞතමය අපි බ්‍රාහ්මණයෝ වෙමු. ක්‍ෂත්‍රියයෝ නොවෙමු. ඇමතියෝ නෙවෙමු. ගෘහපතියෝ නොවෙමුයි බමුණු බව හඟවා ජිණ්ණා යනාදිය කීහ. **අකතභීරුත්තානා** යනු බියෙන් ආරක්‍ෂාවීමක් නොකළාවූයි. අවශ්‍යවූ ප්‍රතිෂ්ඨාවක් අපවිසින් නොකරන ලදැයි දක්වත්. **තග්ඝ** යනු ඒකාන්ත (ස්ථිර) යන අර්ථයෙහි හෝ පිළිගැනීම් අර්ථයෙහි නිපාතයෙකි. ඒකාන්තයෙන් නුඹලා මෙබඳුවූවාහුය. මමද මෙය පිළිගනිමියි දැක්වෙයි. **උපනිය්‍යති** යනු ළඟට පමුණුවනු ලබයි. මෙය වනාහි උපතින් ජාරාවද ජරාවෙන් ව්‍යාධියද ව්‍යාධියෙන් මරණයද මරණයෙන් නැවත උපතද ගෙනදෙනු ලබයි. එහෙයින් ළඟට පමුණුවනුලබයි යනුවෙන් කියනලදී.
දැන් යම්හෙයකින් මේ බමුණෝ මහලු බැවින් පැවිදිව වත්පුරන්නට නොහැකි වෙත්ද එහෙයින් ඔවුන් පන්සිල්හි පිහිටුවමින් භාග්‍යවතුන්වහන්සේ** ‘යොධ කායෙන සඤ්ඤමො’** යනාදිය වදාළසේක. එහි **කායෙන සඤ්ඤමො** යනු කායද්වාරයෙහි හික්මීමයි. සෙසු තන්හිද එම ක්‍රමයමැයි**. තත්තස්ස පෙතස්ස** යනු ඒ පින පරලොව ගිය ඔහුටයි. රැකීම් අර්‍ත්‍ථයෙන් **තානං** නමි. සැඟවීම් අර්‍ත්‍ථයෙන් **ලෙනං** නමි. පිහිටීම් අර්‍ත්‍ථයෙන් **දීපො** නමි. පිහිට කොට ගැනීම් අර්‍ත්‍ථයෙන් **සරණං** නමි. උතුම් ගතිවශයෙන් **පරායනං** පරායනය (යොමු) වේයයි දක්වයි. ගාථා පැහැදිලි අර්‍ත්‍ථ ඇත්තේය. මෙසේ ඒ බමුණෝ තථාගතයනවහන්සේ විසින් පන්සිල්හි සමාදන් කරවනලද්දාහු දිවි ඇතිතෙක් පන්සිල් රැක ස්වර්‍ගයෙහි උපන්නාහුය.
දෙවැන්නෙහි **භාජනං** යනු යම්කිසි උපකරණයකි. සෙස්ස පළමුවනැන්නෙහි කියනලද ක්‍රමයෙන්ම දතයුතුය.
තෙවැන්නෙහි **සම්මොදනීයං** යනු සතුට දනවන්නාවුයි. **සාරාණීයං** යනු සිහිපත්කළ යුත්තකි. **වීතිසාරෙත්වා** යනු අවසන් කොටයි. කිත්තාවතා යනු කොපමණකින් යනුයි. **සන්‍දිට්ඨිකො ධම්මො හොති **යනු තෙමේම දැකිය යුත්තේවෙයි. **අකාලිකො** යනු කාලාන්තරයකින් ප්‍රතිඵල දෙන්නේ නොවෙයි**. එහිපස්සිකො** යනු එව බලවයි මෙසේ දැක්වීමට හැකියයි පිළිපැදියයුතු ප්‍රතිපදාව විමසයි. **ඔපනයිකො** යනු තමාගේ සිත එළවියයුතුය. **පච්චත්තං වෙදිතබ්බො** යනු තෙමේම දතයුතුය. **විඤඤූහි** යනු පණ්ඩිතයන් විසිනි. **පරියාදිණ්ණචිත්තො** යනු ගන්නාලද, ස්පර්‍ශකරනලද සිතැත්තේවීයි. **චෙතෙති** යනු සිතයි. මෙහි සෙස්ස පැහැදිලිමය. මෙම සූත්‍රයෙහි බමුණාවිසින් ලෝකෝත්තර මාර්‍ගය විමසනලදී. ශාස්තෘන්වහන්සේ විසින්ද එයම ප්‍රකාශකරනලදී. එය වනාහි තෙමේ දතයුතු බැවින් **සන්‍දිට්ඨික** නම්වෙයි.
සිවුවැන්නෙහි **බ්‍රාහ්මණපරිබ්බාජකො** යනු බ්‍රාහ්මණ ජාතිකවූ පිරිවැජියෙකි. ක්‍ෂත්‍රිය ජාතිකයෙක් නොවේ. **අත්තත්‍ථම්පි** යනු මෙලොවට හා පරලොවට අයත් ලෞකික ලෝකෝත්තර මිශ්‍රකවූ තමන්ගේ අර්‍ත්‍ථයයි.
පස්වැන්නෙහි **අකාලිකං** යනු කාලාන්තරයකින් ලැබිය යුත්තක් නොවේ. **ඔපනයිකං** යනු පිළිවෙතින් එළඹියයුතු දෙයයි.
සයවැන්නෙහි **ආචාරියපාචරියානං** යනු ආචාර්‍ය්‍යවරුන්ගේත් ප්‍රාචාර්‍ය්‍යවරුන්ගේත්ය. **අවීචිමඤේඤ ඵුටො හොති** යනු යම්සේ අවීචිමහා නරකය නිරතුරුව පිරුනේද නිරාසතුන්ගෙන් පිරී පැවතියේද එසේ මිනිසුන්ගෙන් පිරුනේ වෙයි. **කුකකුටසම්පාතිකා** යනු එක් ගමක පියස්ස මතුපිටින් ඉගිලී වෙනත් ගමක පියසි මතුපිටක බැසීම් සංඛ්‍යාතවූ කුකකුට සම්පාතයක් මොවුන් කෙරෙහි ඇතියි කුකකුටසම්පාතිකා නමි. කුකකුටසම්පාදිකා යනුද පාඨයි. ගමකින් ගමකට කුකුළන්ගේ පයින් යාම් සංඛ්‍යාත කුකකුටසම්පාදයක් මොවුන් කෙරෙහි ඇත්තේය යන අරුත්ය. මේදෙකම එකට ගැවසුණු නිවාස ඇතිබවම දක්වයි. **අධම්මරාගරත්තා** යනු රාගය නම් ඒකාන්තයෙන්ම අධර්‍මයකි. තමන්ගේ පිරිකරෙහි උපදිනු ලබන්නේ අධර්‍මරාගය නොවේයයි අදහස් කරනලදී. අනුන්ගේ පිරිකරෙහි උපදිනුලබන (රාගයම) අධර්‍මරාගයයි**. විසමලොභාභිභූතා** යනු ලෝභයාගේ සමකාලයක් නම් නැත. ඒකාන්තයෙන්ම විෂමය. තමාට අයත් වස්තුවල උපදිනු ලබන්නේ සමලොභය නමි. අනුන්ට අයත් වස්තුවල උපදිනු ලබන්නේම විසමයයි අදහස් කරනලදී. **මිච්ඡාධම්මපරෙතා** යනු අවස්තු ඇසුරු කිරීම් සංඛ්‍යාතවූ මිධ්‍යාධර්‍මයෙන් යුක්තවූයි. **දෙවො න සම්මාධාරං අනුප්පචෙච්ඡති** යනු වැසි වැස්සයුතුකල්හි වැස්ස නොවස්වයි. **දුබ්භික්‍ඛං** යනු දුර්‍ලභවූ භික්‍ෂාව ඇත්තේයි. **දුස්සස්සං** යනු විවිධ ධාන්‍යයන් සම්පූර්‍ණ නොවීමෙන් දුස්සස්සවූයි. **සෙතට්ටිකං** යනු ධාන්‍ය සම්පාදනය වනිවිට කෘමීහු වැටෙත්. ඔවුන් විසින් විදිනාලද බැවින් නික්මෙන නික්මෙන වීකරල් සුදු පැහැවෙයි. නිසරුවෙයි. ඒ සඳහා සෙතට්ටිකංසි කියනලදී. **සලාකාවුත්තං **යනු වැපූරූ වැපූරූ ධාන්‍ය සලාකමාත්‍රයම සපයයි. ඵලනොදෙයි යන අරුත්ය. **යක්‍ඛා **යනු යක්‍ෂාධිපතීහුයි**. වාළෙ අමනුසේස ඔස්සජන්ති** සැඬයකුන් මිනිස් පියසෙහි විසුරුවත්. ඔවුහු ලබනලද අවසර ඇත්තාහු මිනිසුන් ජීවිතක්‍ෂයට පමුණුවත්.
සත්වැන්නෙහි **මහප්ඵලං** යනු මහාවිපාකයයි. **ධම්මස්ස ච අනුධම්මං ව්‍යාකරොන්ති** යනු මෙහි ධර්‍මය නම් කියනලද කථාවයි. අනුධර්‍මය නම් කියනලද්දහුට යළි කීමයි**. සහධම්මිකො** යනු කරුණු සහිත වූයේයි, හේතු සහිත වූයේයි. **වාදානුපාතො** යනු වාදයට වැටීම, එළඹීම, පැවැත්ම යන අරුත්ය. **ගාරයහං ඨානං** යනු ගැරහිය යුතු කරුණයි. මෙය කියන ලද්දේ වෙයි. භවත් ගෞතමයන් විසින් කියනලද කරුණු සහිත වාදප්‍රවෘත්තිය ගැරහිය යුතු කරුණකට එළඹෙයිද නොඑළඹෙයිදැයි අසයි.
**අන්තරායකරො හොති** යනු අනතුරක්, විනාශයක්, විපතක් කරයි. **පාරපන්‍ථි**කො යනු මං පහරන සොරායි. **ඛතො හොති** යනු ගුණ විනාශයෙන් කණිනලද්දේවෙයි. ගුණ නැසීමෙන්ම **උපහතො** නම්ද වෙයි.
**චන්‍දනිකාය** යනු අසූචි මඩ ඇති ළිඳෙහිය. **ඔලිගලේල **යනු කානු මඩෙහිය. (ගවරවළෙහිය) **සො ච** යනු ඒ සිල්වත්තෙමේයි. කියනලද ක්‍ෂීණාශ්‍රවයන් වහන්සේයි. **සීලක්‍ඛන්‍ධෙන** යනු සීල සමූහයෙනුයි. සෙසු පදයන්හිද මේ ක්‍රමයමැයි. මෙහිද විමුත්තිඤාණදස්සනය ප්‍රත්‍යවේක්‍ෂා ඥානයයයි කියනු ලැබේ. එය අශෛක්‍ෂයාට පැවතිබැවින් අසෙඛයයි කියනලදී. සෙසු ඒවා ශික්‍ෂාපර්යවසානයට පැවැතිබැවින් තෙමේම අශෛක්‍ෂමය. ඒවා වනාහි ලෝකොත්තරය. ප්‍රත්‍යවෙක්‍ෂණ ඥානය ලෞකිකය.
**රොහිණීසු** යනු රක්තවර්‍ණයන්හිය**. සරූපාසු** යනු තමන්ගේ පැටවුන්ට සමානවූ රූප ඇත්තවුන්කරෙහිය. **පාරෙවතාසු** යනු පරෙවි පැහැය ඇත්තවුන් කෙරෙහිය. **දනේතා** යනු හීලෑවූයි. **පුඞ්ගවො** යනු වෘෂභයායි. **ධොරයේභා** යනු බර උසුලන්නායි. කල්‍යාණජවනික්කමො යනු මනාවූ සෘජු ජවයෙන් යන්නායි. **නාස්ස වණ්ණං පරික්කරෙ** යනු ගවයාගේ ශරීරවර්‍ණය පරීක්ෂා නොකරත්. බර ඉසිලීමේ ක්‍රියාවම පරීක්‍ෂාකරත්. **යස්මිං කස්මිඤචි ජාතියෙ** යනු යම්කිසි කුලයක උපන් කල්හියි. **යාසු කාසු ච එතාසු** යනු මේ ක්‍ෂත්‍රිය ආදී ප්‍රභේද ඇති යම් කිසි ජාතියකය.
**බ්‍රහ්මචරියස්ස කෙවලී** යනු හුදෙක් බඹසරින් යුක්තවූයේ, පිරිපුන්බවින් යුතුවූයේ යන අර්‍ත්‍ථයි. ක්‍ෂීණාශ්‍රවයන්වහන්සේම මුළුල්ලෙන්ම බ්‍රහ්මචාරී නම් වෙති. එහෙයින් කියනලදී. **පන්නභාරො** යනු බහාතබනලද බර ඇත්තේයි. ස්කන්‍ධභාරය, ක්ලේශභාරය හා කාමගුණභාරයද බහා තබා සිටියේයයි අරුත්ය. **කතකිචේචා** යනු සතර මගින් කටයුතකොට සිටියේයි. **පාරගු සබ්බධම්මානං** යනු පඤ්චස්කන්‍ධය, ආයතන දොළස, අටළොස් ධාතු යනු මේවා සියලු ධර්‍මයෝයි කියනුලැබෙති. ඒ සියලු ධර්‍මයන්ගේ අභිඥා පරතෙර, පරිඤ්ඤාපරතෙර, ප්‍රහානපරතෙර, භාවනා පරතෙර, ප්‍රත්‍යක්‍ෂකිරීමේ පරතෙර, සමාපත්ති පරතෙර යන සයවැදැරුම් පරතෙර, ප්‍රත්‍යක්‍ෂකිරීමේ පරතෙර, සමාපත්ති පරතෙර යන සයවැදැරුම් පරතෙරට ගියබැවින් පාරගු නමි. **අනුපාදාය** යනු නෙගෙනයි. **නිබ්බුතො** යනු කෙලෙස් තැවුල් නොමැත්තේයි. **විරජො** යනු රාගදොසමොහරජස් රහිතවුයේයි.
**අවිජානන්තා** යනු ක්‍ෂෙත්‍රය නොදන්නාහුය. **දුම්මේධා** යනු ප්‍රඥාව නැත්තෝයි. **අස්සුතාවිනො** යනු ක්‍ෂෙත්‍රවිනිශචය ඇසීමෙන් තොර වූවෝයි. බහිද්ධා යනු මේ සසුනෙන් බාහිරවූවෝයි. **නහි සනෙත උපාසරෙ** යනු බුදුපසේබුදු රහත් යන උත්තම පුරුෂයන් වෙත නොඑළඹෙත්. **ධීරසම්මතෙ** යනු පණ්ඩිතයන් විසින් සම්මතවූ සම්භාවිතවූයි. මූලජාතා **පතිට්ඨිතා** යනු මෙයින් සෝවාන්වූවහුගේ ශ්‍රද්ධාව දක්වයි. **කුලෙ වා ඉධ ජායරෙ** යනු මේ මිනිස් ලොවෙහි ක්‍ෂත්‍රිය බ්‍රාහ්මණ වෛශ්‍ය කුලයන්හි හෝ උපදිත්. මේ වනාහි ත්‍රිවිධ කුල සම්පත්ති නමි. **අනුපුබේබන නිබ්බානං අධිගච්ඡති** යනු ශීල, සමාධි, ප්‍රඥා යන මේ ගුණයන් සම්පූර්‍ණ කොට අනුක්‍රමයෙන් නිවන අවබෝධ කරති.
අටවැන්නෙහි **තිකණේණා** යනු ඔහුගේ නමයි. **උපසඞ්කමි** යනු ශ්‍රමණ ගෞතමයෝ වනාහි පණ්ඩිතයෝය. ඔහුගේ සමීපයට යන්නෙමැයි සිතා වළඳනාලද උදය අහර ඇත්තේ මහජනයා විසින් පිරිවරණලද්දේ එළඹියේය. **භගවතො සම්මුඛා** යනු දශබලයන් වහන්සේගේ ඉදිරියෙහි හිඳ **වණ්ණං භාසති** යනු කුමක් හෙයින් කියයිද? හෙතෙම වනාහි මින් පෙර තථාගතයන්වහන්සේ හමුවට නොආවිරූය. ඉක්බිති ඔහුට මෙසේ අදහස් විය: බුදුවරුනම් අපහසුවෙන් ළංවිය යුත්තෝය. මා පළමුව නොකියන කල්හි කියන්නේ හෝ නොකියන්නේය. ඉදින් යමක් නොකියන්නේ නම් (මිතුරන්) එක්වූ තැන්හි කථාකරන මට (ඔවුහු) මෙසේ කියති: ‘නුඹ මෙහි කුමක් හෙයින් කියහිද? ශ්‍රමණ භවත් ගෞතමයන් සමීපයට ගොස් ඔබ විසින් වචන මාත්‍රයකුදු නොලබන ලදී.’ එහෙයින් මා මෙසේ නින්දාවෙන් මිදෙන්නේයි හඟිමින් කථා කරයි. තවතද බමුණන්ගේ ගුණය කියයි. තථාගතයන් වහන්සේගේ නුවණ පහත හෙළමැයි අදහසින්ම කථාකරයි. **එවම්පි තෙවිජ්ජා බ්‍රාහ්මණා** යනු ත්‍රිවේදය දත් බමුණෝ මෙබඳු පණ්ඩිතයෝය. මෙබඳු නුවණැත්තෝය. මෙබඳු ව්‍යක්තයෝය. මෙබඳු බහුශ්‍රැතයෝය. මෙබඳු වාද ඇත්තෝය. මෙසේ පිළිගන්නාලද්දෝයයි අර්‍ත්‍ථයි. **ඉතිපි** යන මෙයින් ඔවුන්ගේ පණ්ඩිතාදි ආකාර පිරිසිඳීම දක්වයි. මෙපමණ කරුණින් පණ්ඩිතයෝය -පෙ- මෙපමණ කරුණින් සම්මතයෝය යන මෙය මෙහි අර්‍ත්‍ථයයි.
**යථා කථම්පන බ්‍රාහ්මණා** යන මෙහි යථා යනු හේතු දැක්වීමේ වචනයයි. **කථම්පන** යනු ඇසීමේ වචනයයි. මෙය කියන ලද්දේ වෙයි: බමුණ, කෙසේ නම් බමුණෝ ත්‍රිවිද්‍යාව පනවත්ද? යම්සේ මෙය දැනීමට හැකිවේද එම කරුණ කියව’ යනුයි. එය අසා බමුණා, ‘සම්මා සම්බුදුන්වහන්සේ දැන ගැනීමේ අදහසින්ම මා විමසන සේක. නොදැනගැනීමේ අදහසින් නොවේය’යි සතුටු සිතැත්තේ වී ‘භවත් ගෞතමය මෙහි’ යනාදිය පැවසීය. එහි **උභතො** යනු දෙපසින්මය. **මාතිතො ච පිතිතො ච** යනු යමකුගේ මව බැමිණියකි. මවගේ මව බැමිණියකි. ඇයගේත් මව බැමිණියකි. පියා බමුණෙකි. පියාගේ පියා බමුණෙකි. ඔහුගේත් පියා බමුණෙකි. හෙතෙම මවුපසින්ද පියපසින්ද යන දෙපසින්ම මනාව උපන්නෙකි. **සංසුද්ධගහණිකො** යනු යමකුට ඉතා පිරිසුදු මාතෘග්‍රහණයක්, කුසක් ඇත්තේද යන අර්‍ත්‍ථයි. **සමවෙපාකිනියා ගහණියා** යන මෙහි වනාහි කර්‍මජ තෙජෝධාතුව ගහණි යයි කියනු ලැබේ.
**යාව සත්තමා පිතාම්හයුගා** යන මෙහි පියාගේ පියා පිතාමහය: පිතාමහගේ යුගය පිතාමහයුගයයි. යුගය යනු ආයුප්‍රමාණයයි කියනු ලැබේ. මෙය වනාහි ප්‍රකාශකිරීම් මාත්‍රයක් පමණකි. අර්‍ත්‍ථවශයෙන් වනාහි පිතාමහම පිතාමහයුගයයි. එයින් උඩ සියලු පූර්‍ව පුරුෂයෝ පිතාමහ ගැනීමෙන්ම ගන්නාලදහ. මෙසේ සත්වැනි පුරුෂයා දක්වා එතෙක් ඉතා පිරිසිදු මවුකුස පිළිසිඳීම් ඇත්තේයි. නැතහොත් ජාතිවාදයෙන් අපහාස නොලබනලද්දේයි, නින්දිත නොවූයේයි. **අක්‍ඛිත්තො** යනු මොහු ඉවත් කරව, මොහුගෙන් කවර වැඩක්දැයි මෙසේ නොගරහනලද්දේ අපහාස නොලබනලද්දේයි **අනුපක්කුටේඨා** යනු නින්දිත නොවූයේයි. ගැරහීමකට හෝ නින්දාවකට නොපැමිණි විරූය. කවර කරුණකින්දයත්? **ජාතිවාදනෙ** යනු මෙකරුණින්ද මෙතෙම පහත් ජාතිකයෙකි යන මෙබඳුවූ වචනයෙන්ය යන අර්‍ත්‍ථයි.
**අජ්ක්‍ධායකො** යන මෙය ‘නදානිමෙ ක්‍ධායනති නදානිමෙ ක්‍ධායන්තීති ඛො වාසෙට්ඨා අජක්‍ධායකා අජක්‍ධායකාතෙව දුතියං අක්‍ඛරං උපනිබ්බතතං’ යනුවෙන් මෙසේ ප්‍රථම කල්පික කාලයෙහි ධ්‍යානරහිතවූ බමුණන්ට නින්දා වචනයක්ව උපන්නකි. දැන් වනාහි එය හදාරන්නේයයි අජක්‍ධායකයි. මන්ත්‍රයන් පිරිවහයි. යන මේ අර්‍ත්‍ථයෙන් පසස්නා වදනක් කොට ව්‍යවහාර කරත්. මන්ත්‍රයන් දරන්නේනුයි **මන්තධරො** නමි.
**තිණ්ණංවෙදානං** යනු සෘග් වේද යජුර් වේද හා සාම වේදයන්ගේයි. තොල ගැටීම් වශයෙන් පරතෙරට ගියේයි **පාරගු** නමි. නිඝණ්ඩුවෙන්ද කෙටුභශාසත්‍රයෙන්ද යුක්ත වූයේනුයි **සනිඝණ්ඩුකෙටුභානං** නමි. **නිඝණ්ඩු** යනු **නාමනිඝණ්ඩුයි**. ගස් ආදියේ පර්‍ය්‍යාය වචන ප්‍රකාශ කරන්නාවූ ශාස්ත්‍රයයි. කෙටුභ යනු යාග ක්‍රියා පිළිබඳවූ කල්පනම් වේදාංග විධියකි. කවීන්ට උපකාර වීම සඳහා වූ ශාස්ත්‍රයකි. අක්‍ෂර ප්‍රභේදයෙන් සමන්විත වූයේ **සාක්‍ඛරප්පභෙදං** නමි. අක්‍ඛරප්පභෙදො යනු ශික්‍ෂාව සහ නිරුක්තියයි**. ඉතිහාසපඤමානං** යනු අථර්වවේදය සතරවැනි කොට ඉතිහ ආස, ඉතිහාආස යන මෙබඳු වචන ප්‍රතිසංයුක්තවූ පුරාණකථා සංඛ්‍යාතවූ හෝ ක්‍ෂත්‍රවිද්‍යා, සංඛ්‍යාතවූ හෝ ඉතිහාසය පස්වැනි කොට ඇත්තේ මොවුන්ටනුයි. ඉතිහාසපඤ්චමා නමි. ඒ ඉතිහාසය පස්වැනි කොට ඇති ඒවායේයි.
පදයද එයින් අතිරේකවූ ව්‍යාකරණයද උගනියි, දනීය යන්නෙන්** පදකො චෙය්‍යාකරණො** නම්වෙයි. විතණඩවාද ශාස්ත්‍රය **ලොකායතං යි** කියනු ලැබේ. **මහාපුරිසලක්‍ඛණං** යනු බුද්ධාදී මහාපුරුෂයන්ගේ ලක්‍ෂණ ප්‍රකාශ කරන්නාවූ දොළොස් දහසක් පමණවූ ග්‍රන්‍ථප්‍රමාණයක් ඇති ශාස්ත්‍රයයි. යම් තැනක සොළොස් දහසක ගාථාපද ප්‍රමාණයක් ඇත්තේ බුද්ධමන්ත්‍රයෝ නම් වූවාහුද ඒ අනුව මේ ලක්‍ෂණයෙන් යුක්තවූවෝ බුදුවරු නම්වෙත්. මෙයින් පෙසේ බුදුවරු නම් වෙත් අගසව් දෙදෙනාය. අසූමහසව්වෝය, බුදුමවය, බුදුපියාය, අග්‍රඋපස්ථායකයෝය., අග්‍රඋපස්ථායිකාවෝය. සක්විති රජයයි මේ විශේෂය දැනගනියි**. අනවයො** යනු මේ ලෝකායත මහාපුරුෂ ලක්‍ෂණයන්හි නොඅඩුවූයේ සම්පූර්‍ණ කරන්නේ ඒවා අර්‍ත්‍ථ හා ග්‍රන්‍ථවශයෙන් එක්කොට ගැන්මට නොහැක්කෙක් නොවන්නේයි කියනලද්දේයි. අවයො නම් ඒවා අර්‍ත්‍ථවශයෙන්ද ග්‍රන්‍ථවශයෙන්ද නොකඩ කොට පැවැත්වීමට නොහැකි වන්නායි.
**තෙනහි** යන මෙය භාග්‍යවතුන්වහන්සේ ඒ ආයාචනය දැක දැන් මොහුට ප්‍රශ්නයක් කීමට කාලයයි දැන ‘ඒ අදහසින් යම් හෙයකින් මට ආයාචනය කෙළෙහිද එහෙයින් අසව’යි වදාළ සේක. **විවිචේචව කාමෙහි** යන ආදිය විසුද්ධිමග්ගයෙහි විස්තර කරන ලද්දේමය. මෙහි වනාහි එය ත්‍රිවිධ විද්‍යාවන්ගේ පුර්‍වභාග ප්‍රතිපත්ති දැක්වීම සඳහා කියනලදැයි දතයුතුය. එහි විද්‍යාදෙකක වචනයක් පාසා වර්‍ණනාවද භාවනාක්‍රමයද විසුද්ධිමග්ගයෙහි විස්තර කරන ලද්දේමය.
පඨමා විජ්ජා යනු පළමුව උපන්නේනුයි පඨමායි. දැනගැනීම් අරුතින් විද්‍යාවයි. කුමන දැනීම ඇති කරයිද? පෙරපැවැත්මයි. **අවිජ්ජා** යනු ඒ පෙරවිසීම පිළිබඳ නොදැනීම ඇතිකිරීම් අරුතින් එය වළහන්නාවූ මෝහයයි. කියනුලැබේ. තමො යනු ඒ මෝහයම වැසීම් අර්‍ත්‍ථයෙන් තමයයි කියනු ලැබේ. **ආලොකො** යනු ඒ විද්‍යාවම බැබලීම ඇති කිරීම් අරුතින් ආලෝකයයි කියනුලැබේ. මෙහිද විද්‍යාව අවබෝධ කරන ලද්දේය යන මේ අර්‍ත්‍ථයයි. සෙස්ස පැසසීමේ වචනයයි. මෙහි යෝජනාව වනාහි මෙයයි: මොහුට විද්‍යාව අවබෝධ විය. ඉක්බිති අවබෝධකරනලද විද්‍යාව ඇත්තහුගේ අවිද්‍යාව දුරුවිය. විනාශ වීයයි අර්‍ත්‍ථයි. විද්‍යාව උපන් බැවිනි. සෙසු දෙපදයෙහිද මේ ක්‍රමයමැයි යථාතං යන මෙහි යථා යනු උපමාවෙහියි. තං යනු නිපාතමාත්‍රයකි. සිහියෙන් නොවෙනස්වන විසීමෙන් **අප්පමත්තස්ස** නමි. වීර්යයෙන් තැවීමෙන් **ආතාපිනො** නමි. ශරීරයෙහිද ජීවිතයෙහිද බලාපොරොත්තු රහිත වීමෙන් **පහිතත්තස්ස** නමි. මෙහෙයවනලද ආත්මය ඇත්තහුගේ යන අර්‍ත්‍ථයි. මෙය කියනලද්දේ වෙයි. යම්සේ අප්‍රමාද වූවහුගේ, කෙලෙස් තවනලද්දහුගේ භාවනාවෙහි මෙහෙයවනලද සිත් ඇතිව වසන්නාගේ අවිද්‍යාව දුරුවන්නේය. විද්‍යාව උපදින්නේය. මොහාන්ධකාරය දුරුවන්නේය. විද්‍යා ආලෝකය පහළවන්නේය. මෙසේම ඔහුගේ අවිද්‍යාව නසනලදී. විද්‍යාව උපණ. අඳුර නැසිණ. ආලෝකය උපණ. මෙයින් කෙලෙස් තැවීමෙහි යෙදුනාවූ මොහුට අනරූපවූම ඵලයක් ලැබිණ යනුවෙනි.
චුතූපපාත කථාවෙහි **විජ්ජා** යනු දිබ්බචක්‍ඛු ඤාණවිද්‍යාවයි. **අවිජ්ජා **යනු සත්වයන්ගේ ව්‍යුතිප්‍රතිසන්‍ධි වසන්නාවූ අවිද්‍යාවයි. සෙස්ස කියනලද ක්‍රමය ඇත්තේයි.
තෙවැනි විද්‍යාවෙහි** සො එවං සමාහිතෙ චිතේත** යනු විදර්‍ශනාපාදකවූ චතුර්ථධ්‍යාන සිතයයි දතයුතුයි**. ආසවානං ඛයඤාණාය** යනු අරහත්මාර්ගඥානය සඳහාය. අරහත්මාර්ගය වනාහි ආශ්‍රවයන් විනාහ කෙරෙන බැවින් ආශ්‍රවයන්ගේ ක්‍ෂයයි කියනු ලැබෙයි එහිද මේ ඥානය එහි ඇතුළත්වන බැවිනි. **චිත්තං අභිනින්නාමෙති** යනු විදර්‍ශනා චිත්තය ඉදිරිපත් කරයි**. සො ඉදං දුකඛං** යන මේ ආදියෙහි මෙපමණ දුකක් නොව මීටවඩා බොහෝයයි සියලුම දුක්‍ඛසත්‍යය ස්වභාව හා ලක්‍ෂණ වශයෙන් ප්‍රතිවේධ කිරීමෙන් ඇති සැටියෙන් දැනගනියි. අවබෝධ කරයි. එම දුක උපදවන්නාවූ තෘෂ්ණාව මේ දුක්ඛ සමුදයයිද ඒ දෙකම යම් තැනකට පැමිණ නිරුද්ධ වෙයිද ඔවුන්ගේ නොපැවැත්ම වූ ඒ නිවන මේ දුක්‍ඛ නිරොධයයිද එයට පමුණුවන්නාවූ ආර්ය මාර්‍ගය මේ දුක්‍ඛ නිරොධයයිද එයට පමුණුවන්නාවූ ආර්ය මාර්‍ගය මේ දුක්‍ඛ නිරොධගාමිනී ප්‍රතිපදාවයයිද ස්වභාවලක්‍ෂණ අවබෝධ කිරීම් වශයෙන් ඇති සැටියෙන් දනී. අවබෝධ කරයි යන මේ අර්‍ත්‍ථය දතයුතුය.
මෙසේ ස්වරූප වශයෙන් සත්‍යයන් දක්වා දැන් ‘කෙලෙස් වශයෙන් පර්යායයෙන් දක්වමින් මේ ආශ්‍රවයෝ’ යනාදිය ප්‍රකාශ කළේය**. තස්ස එවං ජානතො එවං පස්සතො** යන්නෙන් මෙසේ දන්නාවු මෙසේ දකින්නාවූ ඒ භික්‍ෂුවගේ විදර්‍ශර්‍නාව සමග කෙළවරට පැමිණි මාර්‍ගය ප්‍රකාශ කළේය. කාමාසවා යනු කාමාසවයෙනි. විමුච්චති යන මෙයින් මාර්‍ගක්ෂණය දක්වයි. මාර්‍ග ක්‍ෂණයෙහි සිත මිදෙයි. ඵල ක්‍ෂණයෙහි මිදුනේ වෙයි. **විමුත්තස්මිං විමුත්තමිති ඤාණං** යන මෙයින් ප්‍රත්‍යවෙක්‍ෂණ ඥානය දක්වයි. ඛීණා ජාති යනාදියෙන් ඔහුගේ භූමිය ඒ නුවණින් ප්‍රත්‍යවේක්‍ෂා කරමින් හෙතෙම** ඛීණා ජාති** යනාදිය දනියි. ඔහුගේ කවර ජාතියක් ක්‍ෂීණවූයේද? කෙසේ නම් එය දැන ගනියිද? ඔහුගේ අතීත ජාතිය පමණක් ක්‍ෂය වූයේ නොවෙයි. මුලින්ම ක්‍ෂයවී ඇති බැවිනි. අනාගත ජාතියද නොවෙයි. අනාගතයෙහි වෑයම් කිරීමක් නොමැති බැවිනි. වර්‍තමාන ජාතියද නොවෙයි. විද්‍යමාන වන බැවිනි. මාර්‍ගය නොවඩනා ලද බැවින් ඒකචතුපඤච ස්කන්‍ධභවයන්හි ඒකචතු පඤ්ච ස්කන්ධප්‍රභේද ඇති යම් ජාතියක් හට ගන්නේද එය මාර්‍ගය වඩනාලද බැවින් නොඉපදීම් ස්වභාවයට පැමිණීමෙන් ක්‍ෂීණවිය. හෙතෙම මාර්‍ග භාවනාවෙන් ප්‍රහීනවූ කෙලෙසුන් ඇති කල්හි එය ප්‍රත්‍යවේක්‍ෂා කොට කෙලෙස් නොමැති විට හටගන්නා කර්‍මය අනාගතයෙහි ප්‍රතිසන්‍ධිය නොදෙන්නේ වේයයි දනිමින් මනාව දනියි.
**වුසිතං** යනු විසූ, වාසයකළ, හැසුරුණු, නිමවූ යන අර්‍ත්‍ථයි. **බ්‍රහ්මචරියං** යනු මාර්‍ග බ්‍රහ්මචර්යාවයි. පෘථග්ජන කල්‍යාණකයා සමඟ ශෛක්‍ෂයෝ සත් දෙනෙක් බ්‍රහ්මචර්යවාසයෙහි වෙසෙත් නමි. ක්‍ෂීණාශ්‍රවයන් වහන්සේ විසූ බඹසරවස් ඇත්තාහුය. එහෙයින් උන්වහන්සේ බඹසරවස නුවණින් සලකමින් බඹසර වැස නිමවන ලදැයි දැනගනිති. **කතං කරණීයං** යනු චත1රාර්ය සත්‍යයන්හි සතර මාර්‍ගයන්ගෙන් පරිඤ්ඤා පහාන ස්ච්ඡිකිරිය භාවනා අභිසමය වශයෙන් සොළොස් ආකාරවූද කෘත්‍යය නිමවනලදැයි අර්‍ත්‍ථයි. පෘථග්ජන කල්‍යාණකාදීහු ඒ කෘත්‍යය කරත්. ක්‍ෂීණාශ්‍රවයන් වහන්සේ කළ කටයුතු ඇත්තාහුය. එහෙයින් උන්වහන්සේ තමන්ගේ කටයුතු නුවණින් සලකමින් කළයුතුදැය කරනලදැයි මනාව දැනගනිත්. **නාපරං ඉත්‍ථත්තාය** යනු නැවත මෙබඳු බවට, මෙසේ සොළොස් ආකාර කටයුතු බවට, හෝ කෙලෙස් නැසීමට මාර්‍ග භාවනා කෘත්‍යයක් මට නැතැයි දැනගනියි. නැතහොත් ඉත්‍ථත්තාය යනු මෙබඳු බවින් මේ මෙබඳු ආකාර ඇති දැන් පවත්නා ස්කන්‍ධසන්තතියෙන්වෙන ස්කන්‍ධසන්තානයක් මට නැත. මේ පඤ්චස්කන්‍ධයෝ සම්පූර්‍ණයෙන් දන්නාලදුව තිබෙත්. සිදුණු මුල් ඇති ගස් මෙනි. ඒවා අවසන් (භවයෙහි) විඥාන නිරෝධයෙන් (යළි) හටගැනීම් නැත්තේ ගින්නක් මෙන් නිවේයයි දැන ගනියි. මෙහි **විජ්ජා** යනු අරහත්මාර්‍ග ඥානවිද්‍යාවයි. **අවිජ්ජා** යනු සිවුසස් වසාලන්නාවූ අවිද්‍යාවයි. සෙස්ස කියනලද ක්‍රමය ඇත්තේමැයි.
**අනුච්චාවචසීලස්ස** යනු යමෙකුගේ ශීලය කලෙක පිරිහෙයි. කලෙක වැඩෙයිද එය උච්චාවචශීලය නමි. ක්‍ෂීණාශ්‍රවයන් වහන්සේගේ ශීලය ඒකාන්තයෙන්ම වැඩුණේමය. එහෙයින් එය අනුච්චාවචශීලය නම්වෙයි. **වසීභූතං** යනු වසඟයට පැමිණියි. **සුසමාහිතං** යනු මනාව තැබූ, අරමුණෙහි මනාව පිහිටවූයි**. ධීරං** යනු ධෛර්යයෙන් යුක්තවූයි. මච්චුහායිනං යනු මාරයි අත්හැර සිටියාවූයි. **සබ්බප්පහායිනං** යනු සියලු පාපධර්‍මයන් දුරුකොට සිටියාවූයි**. බුද්ධං** යනු චතුරාර්ය සත්‍යය අවබෝධ කළාවූයි. **අන්තිමසාරීරං** යනු සම්පූර්‍ණයෙන් අන්තිමවූ ශරීරයක් දරන්නාවූයි. **තං නමස්සනති ගොතමං** ඒ ගෞතම ගෝත්‍රයෙහිවූ තථාගතයන් වහන්සේ බුද්ධශ්‍රාවකයෝ නමදිත්. නැතහොත් ගෞතම බුදුන්ගේ ශ්‍රාවකයාද ගෞතමය. දෙවි මිනිස්සු ඒ ගෞතමයන් නමදිත් යනුද අර්‍ත්‍ථයි.
**පුබ්බේනිවාසං **යනු පෙරවිසූ කඳපිළිවෙළයි. **යො වෙති** යනු යමෙක් දනී වටහාගනියි. යොවෙදී යනුද පාඨයි. යමෙක් දැනගත්තේද දැන ප්‍රකට කොට සිටියේයි අර්‍ත්‍ථයි. **සග්ගාපායඤච පස්සති** යනු කාමාවචර සයද බඹලොව නවයද සතර අපායද දකියි. **ජාතික්‍ඛයං පත්තො** යනු රහත් බවට පැමිණේයයි. අභිඤ්ඤාවොසිතො යනු දැන කළයුතු දැ අවසන්වීමෙන් සම්පූර්‍ණ කරන ලද්දේයි. **මුනී **යනු නිහඬබවින් යුක්තවූ කෙලෙස් නැසූ මුනිවරයායි. එතාහි යනු යට දක්වනලද පුබ්බෙනිවාස ඤාණාදියෙනි. **න අඤ්ඤං ලපිතලාපනං** යනු තෙවිජ්ජ නම්වූ අන්‍යයෙක් අනුන්විසින් කියනලද වචනයම කියයි. මම ඔහුට තෙවිජ්ජයයි නොකියමි. තම ප්‍රත්‍යක්‍ෂයෙන් දැන අන්‍යයාටද ත්‍රිවිද්‍යාවන් කියන්නාටම තෙවිජ්ජයයි කියමි යන අර්‍ත්‍ථයි. **කලං **යනු කොටසයි. **නාග්ඝති** යනු නොපැමිණෙයි. දැන් බමුණුතෙමේ භාග්‍යවතුන්වහන්සේගේ කථාවට පැහැදුණේ පැහැදුණු බව දක්වන්නේ **අභික්කන්තං** යනාදිය කීවේය.
නවවැන්නෙහි **යස්සසසු** යනු යමෙකුට වන්නාහුනම් යනුයි. **යඤේඤා** යනාදියෙහි යාගකළයුතුය දියයුතුය යන්නෙන් යඤේඤා නමි. දියයුතු දෙයට, දාන වස්තුවට මෙය නමෙකි**. සද්ධං** යනු මතක බතයි. **ථාලිපාකො** යනු උතුම් පුද්ගලයන්ට දියයුතු බතයි. **දෙය්‍යධම්මං** යනු (යට) කියනලද්දට අතිරේකවූ යම් කිසි දානවස්තුවකි. **තෙවිජ්ජෙසු බ්‍රාහ්මණෙසු දානං දදෙය්‍ය** යනු මේ සියලුම දානය ත්‍රිවේදය දත් බමුණන් කෙරෙහිම දෙන්නේය, ත්‍රිවේදය දත් බමුණෝම පිළිගැනීමට සුදුස්සෝයයි දක්වයි. මෙහි ඉතිරිය යට කියනලද ක්‍රමය ඇත්තේය.
දසවැන්නෙහි **සංගාරවො **යනු මෙබඳු නමක් ඇති. රජගහනුවර දිරුණුදෙය පිළිසකර කරන්නාවූ නියෝජිත බමුණෙකි. **උපසඞ්කමි** යනු අනුභවකළ උදය ආහාර ඇත්තේවී මහජනයා විසින් පිරිවරනලද්දේ එළඹියේය. **මයමස්සු** යන මෙහි අස්සු යනු නිපාතමාත්‍රයකි. භවත්ගෞතමයිනි, අපි බමුණෝ නමැයි යන අර්‍ත්‍ථ ඇති පදයකි. **යඤ්ඤං යජාම** යනු බාහිර සමයන්හි (ආගම්වල) සියල්ල සතරින්, සියල්ල අටින්, සියල්ල සොළසින්, සියල්ල දෙතිසෙන්, සියල්ල සිවුසැටින්, සියල්ල සියයෙන්, සියල්ල පන්සියයෙන්යයි මෙසේ ප්‍රාණඝාතයෙන් යුක්තවූයේ යාගය නම්වෙයි. ඒ සඳහා මෙසේ කීවේය. **අනෙකසාරීරිකං** යනු නොයෙක් ශරීරයන්ගෙන් හටගත් යනුයි. **යදිදං** යනු යම් දෙයක් යැදීම් හේතුවද යැදවීම් හේතුවද යන අර්‍ත්‍ථයි. එක්කෙනකු බොහෝ දෙනෙකුට දීමෙහිද දෙවීමෙහිද බොහෝදෙනකු බොහෝ දෙනෙකුට දීමෙහිද දෙවීමෙහිද පුණ්‍යප්‍රතිපදාව **අනෙකසාරීරික** නම්වෙයි. එය සඳහා මෙය කියනලදී. නුඹටද නුඹටද දෙමියි කියන්නාගේද නුඹද නුඹද දෙවයි අණකරන්නාගේද පුණ්‍යප්‍රතිපදාව අනෙකසාරීරකමවෙයි. එය සඳහාද මෙය කියනලදී. **යස්සවා තස්ස වා** යනු යම් ඒ දෙයකින් යනුයි. **එකමත්තානං දමෙති** යනු තමන්ගේ ඉන්‍ද්‍රිය දමනය වශයෙන් එක් ආත්මයක්ම දමනය කරයි. **එකමත්තානං සමෙති** යනු තමන්ගේ ්රාගාදිය මනය කිරීම් වශයෙන් එක් ආත්මයක් සංසිදුවයි. **පරිනිබ්බාපෙති** යනු රාගාදිය නිවාදැමීමෙන්ම නිවාදමයි. **එවමස්සායං **යනු මෙසේ ඇති කල්හිද මෙතෙම මෙබඳුය.
බමුණාගේ කථාව අසා ශාස්තෘන්වහන්සේ මෙසේ සිතූසේක. මේ බමුණා සත්වඝාතනයෙන් යුක්තවූ මහායාගයක් අනෙකශාරීරක පුණ්‍ය ප්‍රතිපදාවක් කොට කියයි. පැවිද්ද මුල් කොට ඇති පුණ්‍යප්‍රතිපදාව ඒකශාරීරික කොට කියයි. මෙහෙතම ඒකශාරීරික ප්‍රතිපදාවද අනෙක ශරීරික ප්‍රතිපදාවද නොදනියි. ඒකානත්යෙන්ම මොහුට ඒකශාරීරිකවූත් අනෙකශාරීරිකවුත් ප්‍රතිපදාව දක්වන්නෙමැයි මත්තෙහි දෙසුම ඉදිරිපත් කරමින් ‘එසේ නම් බමුණ’ යනාදිය පැවසූ සේක. එහි යථා තෙ ඛමෙය්‍ය යනු යම්සේ ඔබ කැමති වන්නෙහිද යනුයි. **ඉධ තථාගතො ලොකෙ උප්පජ්ජති** යනාදිය විසුද්ධි මග්ගයෙහි විස්තර කරන ලද්දේමය. **එථායං මග්ගෝ** යනු නුඹලා එව්. මම මේ මාර්‍ගයයි අනුශාසනා කරමි. **අයං පටිපදා** යනු මුලින් කියනලද්දට පරියාය වචනයි. **යථා පටිපන්නො** යනු යම් මගකින් පිළිපන්නේයි. **අනුත්තරං බ්‍රහමචරියොගධං** යනු අරහත්මාර්‍ග සංඛ්‍යාත බ්‍රහ්මචර්යාවට ඇතුළත් උතුම් ප්‍රතිෂ්ඨාවවූ නිවණයි**. ඉච්චායං** යනු ඉති අයං යන දෙපදයේ එකතුවයි.
**අප්පට්ඨතරා** යනු යම් තැනක බොහෝ මෙහෙකරුවන්ගෙන් හෝ උපකරණයන්ගෙන් හෝ වැඩක් නැත්ද එතැනයි. **අප්පසමාරම්භතරා** යනු යම් තැනක බොහෝ දෙනෙකුට කාමච්ඡන්‍ද වශයෙන් පෙළීම් සංඛ්‍යාත සමාරම්භයක් (හිංසාවක්) නැත්ද එතැනයි. **ය්‍යෙථාපි භවං ගොතමො භවඤ්චානන්‍දො එතෙ මෙ පුජ්ජා** යනු භවත් ගෞතමයන් වහන්සේත් භවත් අනඳ තෙරණුවෝත් යන මෙබඳුවූවෝ යම්හෙයකින් මවිසින් පුදනලද්දාහුද නුඹවහන්සේලා දෙදෙනාම පිදියයුත්තෝයි. පැසසිය යුත්තෝය යනමේ අර්‍ත්‍ථය සඳහා මෙය කියිය. ඔහුට මෙබඳු අදහසෙක් විය. අනඳතෙරණුවෝ මා ලවා මේ ප්‍රශ්නය කියවනු කැමැත්තෝය. තමාගේ ගුණය කීකල්හි අසතුටු වන කෙනෙක් නම් නැත. යනුවෙනි. එහෙයින් ප්‍රශ්නය නොකියනු කැමැත්තේ ගුණ කීමෙන් අවුලක් කරමින් මෙසේ කීවේය.
**න ඛො ත්‍යාහං** යනු න ඛො තෙ අහං යන පදසංයෝජනයයි. තෙරණුවෝද සිතූහ. ‘මේ බමුණා ප්‍රශ්නයට පිළිතුරු නොකියනු කැමැත්තේ (දැන්) අන්ලෙසකට පත්වෙයි. මේ ප්‍රශ්නය ඔහුලවාම කියවන්නෙමි’ යනුවෙනි. එබැවින් ඔහුට මෙසේ කීහ.
**සහධම්මිකං** යනු කරුණු සහිතවූයි. **සංසාදෙති **යනු හිඳුවයි**. නොවස්සජ්ජෙති** යනු නොකියයි. **යන්නුනාහං පරිමොචෙය්‍යං **යනු මම මේ දෙදෙනාම වෙහෙසින් මුදවන්නේ නම් යෙහෙක. බමුණු තෙමේ ආනන්ද (තෙරුන්) විසින් ඇසූ ප්‍රශ්නයට පිළිතුරු නොදෙමින් වෙහෙසෙයි. අනඳ තෙරණුවෝත් පිළිතුරු නොදෙන බමුණා ලවා පිළිතුරුදෙවමින් වෙහෙසට පත් වෙති. මෙසේ මේ දෙදෙනාම වෙහෙසින් මුදවන්නෙමැයි සිතා මෙසේ වදාළසේක. **කාන්‍චජ්**ජ යනු කා අනු අජ්ජ යන පදසංයෝජනයයි. **අන්තරාකථා උදපාදි.** යනු වෙනත් කථාවක අතරතුර කවර කථාවක් උපන්නේදැයි අසයි. එකල්හි වනාහි රජුගේ අන්ත:පුරයෙහි පෙළහරතුන අරභයා කථාවක් උපන්නේය. එය විමසමැයි ශාස්තෘන්වහන්සේ මෙසේ වදාළ සේක. ඉක්බිති බමුණු තෙමේ දැන් කීමට හැක්කේමැයි රජ ගෙදර අතැවුරෙහි උපන් කථාව සැළකරන්නේ ‘අයං ඛව්ජ්ජ භො ගොතම’ යනාදිය පැවසීය. **අයං ඛච්ජ්ජ** යනු අයං ඛො අජ්ජ යන පදයන්ගේ සංයෝජනයයි. පුබ්බේසුදං යන මෙහි සුදං යනු නිපාතමාත්‍රයකි. **උත්තරිමනුස්සධම්මා** යනු දශකුශලකර්‍මපථ සංඛ්‍යාත මනුෂ්‍යධර්‍මයන්ගෙන් මත්තෙහි වූයි. **ඉද්ධිපාටිහාරියං දසේසසුං** යනු පිඬු සිඟා යන්නාහු අහසින්ම ගියාහුය අයහසින්ම ආවාහුයයි මෙසේ පෙර පැවති ආකාශ ගමනක් සඳහා පැවසීය. **එතරහි පන බහුතරා ච භික්‍ඛු **මෙය ඒ බමුණු තෙමේ පෙර භික්‍ෂූහු සිවුපසය උපදවන්නෙමුයි හැඟීමෙන් මෙසේ කළාහුය. දැන් ප්‍රත්‍යයන් උපන් බව දැන නින්දෙන්ද පමාවෙන්ද කල් ගෙවත්ය යන විශ්වාසයෙන් කීවේය.
**පාටිහාරියානි** යනු විරුද්ධ දෙය ඉවත් කිරීමේ වශයෙන් ප්‍රාතිහාර්යයෝයි. **ඉද්ධිපාටිහාරි**යං යනු සමෘද්ධවීම් වශයෙන්, සෘද්ධිය ඉදිරිපත් කිරීම් වශයෙන්වූ ප්‍රාතිහාර්‍ය්‍යයයි. සෘද්ධියෙන්ම කළ ප්‍රාතිහාර්‍ය්‍යය ඉද්ධිපාටිහාරිය නමි. සෙසු දෙයෙහිද මේ ක්‍රමයමැයි. **අනෙකවිහිතං ඉද්ධිවිධං** යනාදීන්ගේ අර්‍ත්‍ථය මෙන්ම භාවනා ක්‍රමයද විසුද්ධිමග්ගයෙහිදී විස්තර කරන ලද්දේමය.
**නිමිත්තේන ආදිසති** යනු පැමිණි සළකුණෙන් හෝ ගිය සළකුණෙන් හෝ සිටි සළකුණෙන් හෝ මෙන්ම දෙය වේයයි කියයි. මේ එහි කථාවස්තුවයි: එක් රජ කෙනෙක් මුතු තුනක් ගෙන පුරෝහිතගෙන් ඇදුර, මගේ අතේ කිමෙක්දැයි විමසීය. හෙතෙම ඔබිමොබ බැලීය. එකල්හි එක් හුනෙක් මැස්සෙකු අල්වා ගන්නෙමැයි පැන්නේය. අල්ලා ගන්නා කල්හි මැස්සා පළාගියේය. හෙතෙම (පුරෝහිත තෙමේ) මැස්සා මිදුනු බැවින් ‘මුත්තා මහාරාජ’යි කීවේය. ‘මැනවි මුතු වේවා! මුතු කීයක්දැ’යි රජතෙමේ ඇසීය. හෙතෙම යළි නිමිති බැලීය. ඉක්බිති නුදුරෙහි කුකුළෙක් තෙවරක් හඬ නැඟුවේය. බමුණා ‘මහරජ තුනකැ’යි කීවේය. මෙසේ ඇතමෙක් (එකෙණෙහි) පැමිණි සලකුණෙන් කියයි. මේ නියායෙන් ගිය සිටි සලකුණෙන්ද කීම දතයුතුයි. **එවම්පි තෙ මනො** යනු මෙසේ ඔබේ සිත සොම්නස් වූයේ හෝ දොම්නස් වූයේ හෝ කාමවිතර්‍කාදියෙන් යුක්තවූයේ හෝ වෙයි. දෙවැන්න එයටම පර්යාය වචනයකි. **ඉතිපි චෙ චිත්තං** යනු මෙසේද ඔබේ සිත මේ මේ අර්‍ත්‍ථය සිතමින් පවතීය යනාර්ථයි. බහුඤේචපි **ආදිසති** යනු බොහෝවක්ද කියයි. **තථෙච නං හොති** යනු කියනලද අයුරින්ම සිදුවෙයි.
**අමනුස්සානං** යනු යක්‍ෂ පිසාචාදීන්ගේයි. දෙවතානං යනු චාතුම්මහාරාජ්කාදී දෙවියන්ගේයි. **සද්දං සුත්‍වා** යනු අනුන්ගේ සිත් දැන යන්නවුන්ගේ හඬ අසායි. **විතක්කවිප්පාරසද්දං** යනු නිදාගත් පමාවූ ආදීන්ගේ විතර්‍කය පැතිරීයාම් වශයෙන් උපන්නාවූ ශබ්දයයි. **සුත්‍වා** යනු එය අසායි. යමක් විතර්‍කනය කරන්නාවූ ඔහුට ඒ ශබ්දය උපන්නේය. ඒ ශබ්දය වශයෙන් ඔහුගේ මනස මෙසේද වේයයි ප්‍රකාශකරයි.
මේ එහි කථාවස්තූහුයි. එක් මිනිසෙක් නඩුවක් කරන්නෙමැයි (කියමැයි) ගමින් නගරයට යන්නේ නික්මුණු වේලෙහි පටනි විනිශ්චය සභාවටද රජුටද රාජමහාමාත්‍යාදීන්ටද මෙය කියමි මෙය කියමැයි විතර්‍කනය කරන්නේ (සිතන්නේ) රජගෙදරට ගියාක් මෙන්ද රජු ඉදිරියෙහි සිටියාක් මෙන්ද නඩුකාරයා සමඟ කථාකරන්නාක් මෙන්ද වූයේය. ඔහුගේ ඒ විතර්‍කය (සිතුවිලි) පැතිරීම් වශයෙන් නික්මෙන හඬ අසා එක් පුරුෂයෙක් කුමක් සඳහා පැමිණියෙහිදැයි ඇසීය. නඩුවක් කීම සඳහායි (හෙතෙම පැවසීය) ‘යන්න ඔබට ජයක් වේවා!’ හෙතෙම ගොස් නඩුවකියා ජය ලැබීය.
වෙනත් තෙර කෙනෙක්ද මෝලිය ගමෙහි පිඬු පිණිස හැසුරුණහ. ඉක්බිති එක් දැරියක් වෙනත් දෙයක් ගැන සිතන්නී නික්මෙන්නාවූ තෙරුන් නොදුටවාය. තෙරණුවෝ ගම් දොරෙහි සිට ආපසු හැරී බලන්නාහු ඇය දැක සිතමින් ගියාහුය. යමින්ද දැරිය කුමක් කරන්නී නුදුටුවාදැයි ප්‍රකාශ කළහ. පසෙක සිටි එක් මිනිසෙක් (එය) අසා ‘ස්වාමීනි, ඔබවහන්සේ මෝලියගමෙහි වැඩියාහුදැයි ඇසීය.
**මනොසඞ්ඛාරා පණිහිතා** යනු චිත්තසංස්කාරයෝ මනාව පිහිටුවන ලදහ. **විතක්කෙස්සති** යනු විතර්‍කනය කරන්නේයි. පවත්නේයයි දැන ගනියි. දන්නේද පැමිණිමෙන් දැනගනියි. පූර්‍වභාගයෙන් දැනගනියි. සමාපත්තිය තුළ සිත ගැන බලා දැනගනියි. පැමිණීමෙන් දැනගනියි නම්: කසිණපරිකර්‍මකාලයෙහිදීම යම් ආකාරයකින් හෙතෙම කසිණභාවනාව පටන් ගත්තේද ප්‍රථම ධ්‍යානය හෝ චතුර්ථධ්‍යානය හෝ අෂ්ටසමාපත්තීන් හෝ උපදින්නේයයි දැනගනියි. පූර්‍වභාගයෙන් දැනගනියි යනු: ප්‍රථම විදර්‍ශනාව ඇරඹී කෙණෙහිම දැන ගනියි. යම් අයුරකින් හෙතෙම විදර්‍ශනාව ඇරඹීයේද සෝවාන් මාර්‍ගය හෝ උපදින්නේය: අර්හත්මාර්‍ගය හෝ උපදින්නේයයි දැනගනියි. සමවත තුළසිත බලා දැනගනියි යනු: යම් අයුරකින් මොහුගේ මනොසංස්කාරයෝ මනාව පිහිටුවනු ලද්දාහුද මෙනම් සිතට අනතුරුව බෙමඳු නම් විතර්‍කයක් විතර්‍කනය කරන්නේය. එයින් නැගී සිටියාවූ මොහුට නානාභාගියවූ හෝ ඨිතිභාගියවූ හෝ විසෙසභාගියවූ හෝ නිබ්බෙධභාගියවූ හෝ සමාධිය වන්නේය. අභිඥාවන් හෝ උපදවන්නේයයි දැන ගනියි. එහි චෙතොපරියඤ්ණලාභී පෘථග්ජන තෙමෙ පෘථග්ජනයන්ගේම සිත දැන ගනියි. ආර්යයන්ගේ සිත දැන නොගනියි. ආර්‍ය්‍යයන් අතුරෙහිද පහළමවූ තැනැත්තේ මත්තෙහිම වූවහුගේ සිත දැන නොගනියි. මත්තෙහිමවූ ආර්‍ය්‍ය තෙමේ පහළම වූවහුගේ සිත දැන ගනියි. මොවුන් අතුරෙහිද සෝවාන් ආර්‍ය්‍යපුද්ගලතෙමේ සෝවාන් පලසමවතට සමවදියි. සකෘදාගාමී තැනැත්තේ (සකෘදාගාමී පලසමවතටද) අනාගාමී තැනැත්තේ (අනාගාමී ඵලසමවතටද) අරහත් තැනැත්තේ අරහත් ඵලසමවතටද සමවදියි. මත්තෙහිවූ තැනැත්තේ පහතවූ සමවතට සමනොවදියි. ඔවුනතුරෙහි මත්තෙහිවූ තැනැත්තේ පහතවූ සමවතට සමනොවදියි. ඔවුනතුරෙහි මත්තෙහිවූ සමාපත්තිය එහිම පවතින්නේවෙයි**. තථෙව තං හොති** යනු එය ඒකාන්තයෙන්ම එසේම වෙයි. චෙතොපරිය වශයෙන් දත්දෙය වෙනස්වීමක් නම් නැත.
**එවං විතකේකථ** යනු මෙසේ නෙක්‍ඛම්ම විතර්‍කාදිය පවත්වමින් විතර්කනය කරවු. **මා එවං විතක්කෙථ** යනු මෙසේ කාමවිතර්කාදිය පවත්වමින් විතර්කනය නොකරවු. **එවං මනසිකරොථ** යනු මෙසේ අනිතය සංඥාවද දුඃඛ සංඥාදීන් අතුරෙහි යම් කිසිවක්ද මෙනෙහි කරවු. **මා එවං** යනු නිත්‍යය ආදී නයින් මෙනෙහි නොකරවු. **ඉදං** යනු මේ පඤ්චකාම ගුණයට ඇලීම අත්හරිවු. **ඉදඤ්ච උපසම්පජ්ජ** යනු මේ සතර මාර්‍ගඵල ප්‍රභේදයන් ඇති නවලෝකෝත්තර ධර්‍මයමට එළම සපැමිණ නිපදවා වාසය කරවු.
**මායාසහධම්මරූපං විය ඛායති** යනු මායාවට සමානාකාර ඇති දෙයක් මෙන් වී වැටහෙයි. මායාකරුවා වනාහි දිය ගෙන තෙල් කරයි. තෙල් ගෙන දිය කරයි. මෙසේ නොයෙක් මායා දක්වයි. මේ පෙළහරත් එබඳුමයයි භවත් ගෞතමයන් වහන්ස, මේ ප්‍රාතිහාර්යයත් මට මායාවට සමාන වූවක් ලෙස හැඟේයයි චින්තාමණික විද්‍යාවට සමානවුවක් සඳහා මෙසේ කීවේය. චිත්තාමණික විද්‍යාව දන්නෝ එන්නෙකු දැක මෙතෙම මෙබන්දක් සිතමින් එන්නේයයි දනිත් එසේම මෙනම් දෙයක් සිතමින් සිටියේය. මෙනම් දෙයක් සිතමින් හුන්නේය. මෙනම් දෙයක් සිතමින් වැදහොත්තේයයි දනිත්,
**අභික්කන්තතරං** යනු සොඳුරුතර වූයි. **පණීත්තරං** යනු උතුම්වූයි. **භවං හි ගොතමො අවිතක්කං අවිචාරං** යන මෙහි බමුණු තෙමේ සෙසු ආදෙසනා පාටිහාරිය බාහිර ශාසනයන්ට අයත්යයි නොගත්තේය. ඒ බමුණු තෙමේ මේ සියල්ලම තථාගතයන්වහන්සේගේ ගුණ කියමින්ම පැවසීය. **අද්ධා ඛො තයායං** යනු ඒකාන්තයෙන්ම එයින් මේයි. **ආසජ්ජ උපනීයවාචා භාසිතා** යන මගේ ගණයන් ගටා මගේ ගණ ඔහු වෙතට සමීප කරන්නාවූ වචන කියනලදී. **අපි ච ත්‍යාහං ව්‍යාකරිස්සාමි** යනු තවද ඔවුනට මම ම කියන්නෙමියි. සෙස්ස පැහැදිලි අරුත් ඇත්තේමය.
2. මහා වර්ගය
දෙවැනි වර්‍ගයෙහි පළමු සූත්‍රයෙහි තිත්‍ථායතනං යනු තීර්ථභූතවූ ආයතනයෝ හෝ නීර්ථකයන්ගේ ආයතනයෝ හෝයි එහි තීර්ථය දතයුතුය. තීර්ථංකරයෝ දතයුත්තාහ. තීර්ථකයෝ දතයුත්තාහ. තීර්ථකශ්‍රාවකයෝ දතයුත්තාහ. තීර්ථය නම් දෙසැට දෘෂ්ටීහූයි. තීර්ථංකරයෝ නම් ඒ දෘෂ්ටීන් උපදවන්නෝයි. යමකු ඒ දෘෂ්ටීන් කැමතිවේද ඉවසයිද ඔවුහු තීර්ථකයෝ නම් වෙත්. ඔවුනට ප්‍රත්‍යය දෙන්නෝ තීර්ථක ශ්‍රාවකයෝ නම් වෙත්. **ආයතනං** යනු ‘අස්සානං කම්බොජො ආයතනං ගුන්නං දක්‍ඛිණාපථො ආයතනං’ නමි.
යන මෙහි එකතුවන තැනයි. ‘පඤචිමානි භික්‍ඛවෙ විමුත්තායතනානි’ යන මෙහි කාරණයයි. ඒ සියල්ලම මෙහි ලැබෙයි. හටගන්නාවූ සියලුම දෘෂ්ටිගතිකයෝ මේ තැන් තුනෙහිම හටගනිත්. රැස්වන්නාහුද මේ තුන්තන්හිම රැස්වෙත්. එක්වෙත්. දෘෂ්ටිගතික භාවයෙහිද ඔවුන්ගේ මේ තුන් කරුණමයයි හටගැනීම් ආදී අර්ථයෙන් ආයතනයෝද තීර්ථායතනයෝයි. ඒ අර්ථයෙන්ම තීර්ථකයන්ගේ ආයතනයෝද තීර්ථායතනයෝයි. **සමනුයුඤජියමානානි** යනු මේ දෘෂ්ටීහු කවරක් නම් වෙත්දැයි මෙසේ විමසනු ලබන්නාහුයි. **සමනුගාහියමානානි** යනු කුමන කරුණින් මේ දෘෂ්ටීහු උපන්නාහුදැයි මෙසේ මනාව විචාරනු ලබන්නාහුයි. තවද මේ (පද) තුනම යෙදීම (නියුක්තවීම) විමසීමේ පරියායවචනයි. එහෙයින් අට්ඨකථාවෙහි මෙසේ කියනලදී: ‘සමනුයුඤජතීතිවා සමනුගාහතීතිවා සමනුභාසතීති වා එසෙ එකෙ එකටේඨ සමෙ සභාගෙ තජ්ජාතෙ තඤෙඤවා’ යනුවෙනි.
**පරම්පි ගන්ත්‍වා** යනු ආචාර්ය පරම්පරාව ලබ්ධිපරම්පරාව ආත්මභාව පරම්පරාව යන මේවා අතුරෙන් යම්කිසි පරපුරකට ගොසින්ද යනුයි. **අකිරියාය සණඨභනති **යනු අකිරිය (වාද) මාත්‍රයෙන් පිහිටත්. අපගේ ආචාර්‍ය්‍යවරයා පුබ්බේකතවාදීය. අපගේ ප්‍රාචාර්යවරයා පුබ්බේකතවාදීය. අපගේ ආචාර්‍ය්‍යප්‍රාචාර්යවරයා පුබ්බේකතවාදීය. අපගේ ආචාර්‍ය්‍යවරයා ඊශ්වර නිර්‍මාණවාදීය, අපගේ ප්‍රාචාර්යවරයා ඊශ්වරනිර්‍මාණවාදීය, අපගේ ආචාර්යප්‍රාචාර්යවරයා ඊශ්වරනිර්‍මාණවාදීය. අපගේ ආචාර්යවරයා අහෙතුඅප්‍රත්‍යයවාදීය, අපගේ ප්‍රාචාර්යවරයා අහෙතූ අප්‍රත්‍යයවාදීය, අපගේ ආචාර්ය ප්‍රාචාර්යවරයා අහෙතුඅප්‍රත්‍යයවාදීයයි මෙසේ යනු ලබන්නාවූ මේවා ආචාර්ය පරම්පරාවට යතියි නමි. අපගේ ආචාර්යවරයා පුබ්බෙකත (හෙත) ලබ්ධකයෙකි. අපගේ ප්‍රාචාර්යවරයා -පෙ- අපගේ ආචාර්යප්‍රාචාර්යවරයා පුබ්බේකතලබ්ධිකයෙකිසි මෙසේ යනු ලබන්නාහු ලබ්ධිපරම්පරාවට යතියි නමි. අපගේ ආචාර්යවරයාගේ ආත්මභාවය පෙර කළ (කර්‍ම) හේතුවෙන් හටගත්තෙකි. අපගේ ප්‍රාචාර්යවරයාගේ -පෙ- අපගේ ආචාර්ය ප්‍රාචාර්යවරයාගේ ආත්මභාවය අහේතු අප්‍රත්‍යයයි මෙසේ යන්නාහු ආත්මභාව පරම්පරාවට යතියි නමි. මෙසේ ඉතා දුරට යන්නාහු අකිරියවාද මාත්‍රයෙහිම පිහිටති. මේ දෘෂ්ටිගතිකයන්ගේ කිසියම් කර්තෘ කෙනෙක් හෝ කරවන්නෙක් හෝ නොපැනෙයි.
**පුරිසපුග්ගලො** යනු සත්වයායි. පුරුෂයායි කී කල්හිද පුද්ගලයායි කීකල්හිද සත්වයාම කියනලද්දේ වෙයි. මේ වනාහි සම්මුති කථාවයි. එහිදී යමෙක් යම්සේ දැනගනියිද එසේ කියනුලැබේ. **පටිසංවෙදෙති** යනු තමාගේ සිතෙහි උපන් දෙය දනියි, විඳීම කරයි. හෝ අත්දකියි. **පුබ්බෙකතහෙතු** යනු පෙර කරනලද හේතුවෙනි. පෙර කරනලද කර්‍ම ප්‍රත්‍යයෙන්ම විඳීය යන අරුත්ය. මෙයින් කර්‍මයෙන් හටගන්නා වේදනාවද ක්‍රියාසිතින් හටගන්නා වේදනාවද ප්‍රතික්‍ෂෙප කොට එකම විපාකවේදනාව පමණක්ම පිළිගනිත්. පිතෙන් හටගන්නා ආබාධ, සෙමෙන් හටගන්නා ආබාධ, වාතයෙන් හටගන්නා ආබාධ, සන්නිපාතිකවූ ආබාධ, සෘතු වෙනස්වීමෙන් හටගන්නා ආබාධ, විෂම පැවැත්මෙන් හටගන්නා ආබාධ, -පෙ- උපක්‍රමිකව හටගන්නා ආබාධ, කර්‍මවිපාකයෙන් හටගන්නා ආබාධ යන යම් මේ රෝගයෝ අටදෙනෙක් කියනලද්දාහුද ඒවා අතුරෙන් සතක් නොපිළිගෙන එකම විපාක වේදනාව පමණක් පිළිගනිත්. දිට්ඨධම්මවේදනීයය, උපපජ්ජවෙදනීයය, අපරාපරියවෙදනීයයි කර්‍මරාශි තුනක් කියනලද්දේද ඒවා අතුරෙන් දෙක් යටපත් කොට එකම අපරාපරිය කර්‍මයම පිළිගනිත්, දිට්ඨධම්මවේදනීය විපාකය, උපපජ්ජවෙදනීය විපාකය, අපරාපරියවෙදනීය විපාකයයි යම් මේ විපාකරාශි තුනක් කියන ලද්දේද ඒවා අතුරෙනුදු දෙකක් යටපත් කොට එකම අපරාපරිය විපාකය පමණක් පිළිගනිත්, කුසලචෙතනාවය, අකුසලචෙතනාවය, විපාකචෙතනාවය, ක්‍රියාචෙතනාවය යන යම් මේ චෙතනාරාශි සතරක් කියනලද්දේද එයිනුදු තුනක් යටපත් කොට එකම විපාකචෙතනාව පමණක්ම පිළිගනිත්
**ඉස්සරනිම්මාණහෙතු** යනු ඊශ්වරනිර්‍මණ හේතුවෙනි. ඊශ්වරයකු විසින් නිමවනලද බැවින් අත්වීඳීය යන අරුත්ය. මේ වනාහි ඔහුගේ අදහසයි. මේ ත්‍රිවිධ වේදනාවෝ වර්‍තමානයෙහි තමන්විසින් කරනලද දෙය හේතු කොටගෙන හෝ ආණත්තිය මුල්කොටගෙන හෝ පෙර කරනලද කර්‍මහේතුවෙන් හෝ අහෙතු අප්‍රත්‍යයෙන් හෝ විඳීමට නම් නොහැක්කාහ. ඊශ්වර නිර්‍මාණහේතුවෙන්ම මේවා විදීය යනුයි. මෙසේ කියන්නෝ යටකියනලද රෝග අටෙන් එකක්වත් පිළිනොගෙන සියල්ල යටපත් කරත්. යට කියනලද කර්‍මරාශි තුනෙන්ද විපාකරාශි සතරින්ද චෙතනාරාශි සතරින්ද එකකුදු පිළිනොගෙන සියල්ලම යටපත් කරති.
**අහෙතුඅප්පච්චයා** යනු හේතුවද ප්‍රත්‍යයද හැර අකාරණයෙන් (කරුනක් නැතිව) ම විඳීය යන අරුත්ය. මේ වනාහි ඔවුන්ගේ අදහසය: මේ වේදනා තුන වර්‍තමානයෙහි තමන්විසින් කරනලද දෙය මුල්කොට හෝ පෙරකරනලද කර්‍මයෙන් හෝ, ඊශ්වර නිර්‍මණ හේතුවෙන් හෝ විදීමට නම් නොහැකිය. අහේතු අප්‍රත්‍යයෙන්ම මේවා විඳීය යනුයි. මෙසේ කියන්නාහු වනාහි යට කියනලද රෝගාදීන් අතුරෙන් එකකුදු පිළිනොගෙන සියල්ල යටපත් කරත්.
මෙසේ ශාස්තෘන්වහන්සේ මාතෘකා තබා දැන් එය බෙදා දැක්වීමට **තත්‍ර භික්‍ඛවෙ** යනාදිය පැවසූ සේක. **තත්‍ථ එවං වදාමි** යනු ලබ්ධීන් ප්‍රතිෂ්ඨාපනය කරනු සඳහා මෙසේ කියමියි දක්වයි. ලබ්ධිය නොපිහිටුවා නිග්‍රහකරනු ලබන්නාහු ලබ්ධියෙන් ලබ්ධියට සංක්‍රමණය කරත්. ‘භවත් ගෞතමයන් වහන්ස, කිම අපි පුබ්බෙකත හේතුවාදය කියමුදැ’යි ආදිය කියත්, ලබ්ධියෙහි පිහිටා සංක්‍රමණය කිරීමට නොලබන්නාහු මනාව නිග්‍රහ කරනලද්දේ වෙත් මෙසේ ඔවුන්ගේ ලබ්ධිය ප්‍රතිෂ්ඨාපනය කරනු සඳහා මෙසේ කියමි’යි පැවසූසේක. **තෙනහායස්මනේතා **යනු එසේවී නම් ඇවැත්නි යනුයි. (මෙයින්) කුමක් කියනලද්දේද? ඉදින් එය සත්‍ය නම් මෙසේ ඇති කල්හි නුඹලාගේ ඒ වාදයෙන් **පාණාතිපාතිනො භවිස්සන්ති පුබ්බෙකතහෙතු** යනු යම්කිසිවෙක් ලෝකයෙහි පරපණ නසත්ද ඒ සියල්ලෝම පූර්‍වකෘත හේතුවෙන් පරපණ නසන්නෝ වෙත්. කුමක් නිසාද යත්? පරපණ නැසීමේ කර්‍මය තමන් විසින් කරනලද කරුණින් හෝ ඇණවීම් මූලිකව හෝ ඊශ්වර නිර්‍මාණහේතුවෙන් හෝ අහෙතුඅප්‍රත්‍යයෙන් හෝ විඳීමට නොහැකිය. පූර්‍වකෘතහේතුවෙන්ම විඳීයයි පරපණ නසන්නන් පිළිබඳව ඔබලාගේ මේ ලබ්ධිය යම්සේද? පරපණ නැසීමෙන් වළකින්නාහුද පූර්‍වකෘතහේතුවෙන්ම වළකති. මෙසේ භාග්‍යවතුන් වහන්සේ ඔවුන්ගේම ලබ්ධිය ගෙන ඔවුනට නිග්‍රහය පවරණ සේක. මේ ක්‍රමයෙන් නොදුන්දෙය ගන්නවුන් ආදීන් කෙරෙහිද යෙදීම දතයුතුය.
**සාරතො පච්ඡාගතං **යනු හරවත් බවින් ගන්නවුන්ගේයි. **ඡන්‍දා** යනු (කරුනු කැමති) කත්තුකම්‍යතා කැමැත්තයි**. ඉදං වා කරණීයං ඉදංවා අකරණීයං** යන මෙහි මේ අදහසයි. ‘ඉදං වා කරණීයං’ යනු කළයුතු දෙය කිරීමට හෝ ‘ඉදං වා අකරණීයං’ යනු නොකළයුතු දෙය නොකිරීමට කරනු කැමති ඡන්‍දය හෝ පෞද්ගලික වීර්යය හෝ නොවෙයි. ඡන්‍දවීර්‍ය්‍යයන් නොමැති කල්හි මෙය කළයුතුය. මෙය නොකළයුතුයයි යන්නක්ද නොවෙයි. **කරණීයාකරණීයෙ ඛො පන සච්චතො ථෙතතො අනුපලබ්හියමානෙ** මෙසේ කළයුතු දෙයෙහිද නොකළයුතු දෙයෙහිද සත්‍ය වශයෙන් ස්ථිරවශයෙන් නොපැනෙන කල්හි, නොලැබෙන කල්හියි. ඉදින් කළයුතු දෙය කිරීමටද නොකළයුතු දෙයින් වෙන්වීමටද ලැබෙන්නේ නම් කළයුතු නොකළයුතු දෙය සත්‍ය වශයෙන් ස්ථිර වශයෙන් ලබන්නේය. යම්හෙයකින් වනාහි ඒ දෙකම මෙතෙම නොලබයිද එහෙයින් එය සත්‍යවශයෙන් ස්ථිරවශයෙන් නොලබයි. මෙසේ එය නොලැබෙන කල්හිය යන අරුතයි. **මුටඨස්සතීනං** යනු නටුවා වූ සිහිය ඇත්තවුන්ගේයි, මුළාවූ සිහිය ඇත්තවුන්ගේයි. **අනාරක්‍ඛානං විහරතං** යනු සදොරෙහි රැකවල් නොමැතිව වසන්නවුන්ගේයි **නහොති පච්චත්තං සහධම්මිකො සමණවාදො** යනු මෙසේ වන්නාවූ නුඹලාට හෝ අනුන්ට හෝ අපි (ශ්‍රමණවාදයක්) සාර්ථක නොවෙයි. ශ්‍රමණයෝද පෙර කරනලද හේතු ඇත්තෝම වෙත්. අශ්‍රමණයෝද පෙර කරන ලද හේතු ඇත්තෝම වෙත්. **සහධම්මිකො** යනු කරුණු සහිත වූයේයි. **නිග්ගභෝ හොති** යනු මට නිග්‍රහයක් වෙයි, ඔවුහු වනාහි නින්දා කරනු ලැබුවෝ වෙතියි
මෙසේ පූර්‍වකෘතහේතුවාදීන් නින්දාවට ලක්කොට දැන් ඊශ්වර නිර්‍මාණවාදීන්ට නිග්‍රහ කිරීමට ‘තත්‍ර භික්‍ඛවෙ’ යනාදිය දෙසූසේක. එහි අර්‍ත්‍ථය පූර්‍වකෘතහේතුවාදයෙහි කියනලද ක්‍රමයෙන්ම දතයුතුය. අහෙතුවාද වාරයෙහිද එසේමය:
මෙසේ මේ තීර්ථායතනයන්ගෙන් අන්‍යයාද ගොස් අකිරියවාදයෙහි පිහිටන බැවින් හිස්බවද අනිර්යානික බවද නිසරු බවින් දහයියා කෙටීමට සමාන බවද බසැගන්නා බවින් ගිනි යන හැඟීමෙන් පිමිනුලබන කණාමැදිරියන්ට සමාන බවද එම දෘෂ්ටිය ගත්තවුන් අතුරෙන් ප්‍රථමයාට ද මධයමයාටද අන්තිමයාටද අර්ථවත්බවක් නොමැතිබැවින් එකිනෙකාට කණවැල අල්ලා ගන්නා අන්‍ධයන් සමූහයකට සමාන බවද ශබ්දමාත්‍රයෙන්ම එම දෘෂ්ටිගෙන ඒවා සාර ලෙස දකින්නන් පොළොවෙහි වැටුණු බෙලිගෙඩිය පෙරළෙන හඬ අසා පොළොව පෙරළෙමින් එන්න්යයි හැඟීමෙන් පළා යන්නාවූ හාවාට සමාන බවද දැන් තමා විසින් දෙසනලද ධර්‍මයේ හරවත් බවද නෛර්යානික බවද දැක්වීමට ‘අයං ඛො පන භික්‍ඛවෙ’ යනාදිය පැවසූ සේක. **එහි අනිග්ගභීතො** යනු අනුන් විසින් නින්දා නොකරනලද්දේ, නින්දා කිරීමට නොහැකිවන්නේයි. **අසඞ්කිලිටේඨා** යනු නිකෙලෙස්වූයේ, පිරිසිදු වුයේයි. ඔහු කිළිටිවූවකු කරන්නෙමු යන ප්‍රවෘත්තියෙහිද එසේ කිරීමට නොහැකිවන්නේයි. **අනුපච්ජ්ජො** යනු උපවාදයෙන් මිඳුනේයි. **අප්පතිකුටේඨා** යනු මොහුගෙන් කවර වැඩෙක්ද? මොහු ඉවත් කරවයි. මෙසේ නොවළක්වන ලද්දේ, පිළිකුල් නොකරනලද්දේ හෝයි. **විඤඤූහි** යනු පණ්ඩිතයන් විසිනි. නොදැන කථා කරන්නාවූ නොවියතුන්ගේ වචනය ප්‍රමාණ කොට නොගෙනයි. එබැවින් වියතුන් විසිනැයි පවසනලදී.
දැන් ඒ ධර්‍මය දැක්වීම සඳහා ‘කතමො ච භික්‍ඛවෙ’ යනුවෙන් ප්‍රශ්නයක් අසා මේ ධාතුසය යනාදී ක්‍රමයෙන් මාතෘකාව තබා පිළිවෙළින් බෙදා දක්වමින් යළි ‘ඉමා ඡධාතුයෝ යනාදිය පැවසූසේක. එහි **ධාතුයො **යනු ස්වභාවයෝයි. නිජ්ජිව නිසත්‍වභාවය ප්‍රකාහ කරන්නාවූ ස්වභාවාර්ථය ධාතුඅර්‍ත්‍ථය නම්වෙයි. ඵස්සායතනානි යනු විපාකස්පර්‍ශයන්ට ආකාරයකි යන අරුතින් ආයතනයෝයි. **මනොපවිචාරා** යනු විතක්කවිචාර පදයන්ගෙන් අටළොස් තැන්හි සිතේ උපවිචාරයෝයි.
**පථවිධාතු** යනු පිහිටීම් ස්වභාවයයි. **ආපොධාතු** යනු එක්කිරීම් (එකට බැඳීම්) ස්වභාවයයි. **තෙජොධාතු** යනු පැසවීම් ස්වභාවයයි. වායොධාතු යනු ස්ථාවර කිරීමේ ස්වභාවයයි. **ආකාසධාතු** යනු නොපැහැසීමේ ස්වාභාවයයි. **විඤ්ඤාණධාතු** යනු හැඳිනීමේ ස්වභාවයයි. මෙසේ මේ ධාතුකර්‍මස්ථානය ආයේයි. එය වනාහි සැකෙවින් දක්වනලද තන්හි සැකවින්ද විස්තර වශයෙන්ද කීමට වටීයි විස්තර වශයෙන් ආතන්හි සැකෙවින් කීමට නොවටීයි. විස්තර වශයෙන්ම වටියි. මේ තිත්‍ථායතන සූත්‍රයෙහි මෙය සැකෙවින් ධාතුසයක් වශයෙන් කර්‍මස්ථානය ආයේයි. එය දෙපරිද්දෙන්ම කීමට වටීයි.
සැකෙවින් ධාතු සයක් ලෙස කමටහන් පිරික්සන්නේද මෙසේ සලකයි. පඨවිධාතු, අපොධාතු, තෙජොධාතු, වායොධාතු යන මේ සතරමහා භූතයෝයි. ආකාසධාතුව උපාදාරූපයයි. එක් උපාදාරූපයක් දුටු කල්හි සෙසු තෙවිස්ස දක්නාලදැයි සැලකිය යුතුයි. **විඤ්ඤාණධාතු** යනු සිත විඤ්ඤාණස්කන්‍ධය නම්වෙයි. එය සමඟ හටගත් වේදනාව වෙදනාස්කන්‍ධයයි. සංඥාව සංඥාස්කන්‍ධයයි. ස්පර්‍ශයද චෙතනාවද සංස්කාරස්කන්‍ධයයි යන මේ සතර අරූපස්කන්‍ධය නම්වෙයි. සතර මහා භූතයෝද සතර මහා භූතයන්ගේ උපාදාය රූපයද රූපස්කන්‍ධය නම්වෙයි. එහි සතර අරූපස්ක්‍ධයෝ නාමයයි. රූපස්කන්‍ධය රූපයයි නාමයද රූපයදැයි ධර්‍මයෝ දෙදෙනෙක්ම වෙති. එයින් මත්තෙහි සත්වයෙක් හෝ ජීවයක් හෝ නැතැයි මෙසේ ඇතැම් භික්‍ෂුවකට සැකෙවින් ධාතුසයක් වශයෙන් අරහත්වය සම්පාදනය කරන්නාවූ කර්‍මස්ථානය දතයුතුය.
විස්තර වශයෙන් සලකන්නේ සතර මහා භූතයන් විමසා ආකාශධාතුව සලකා බැලීම් අනුසාරයෙන් තෙවිසි උපාදාරුප විමසා බලයි. ඉක්බිති ඔවුන්ගේ ප්‍රත්‍යයන් විමසා බලන්නේ යළි සතර මහාභූතයන්ම දැක ඒවා අතුරෙන් පඨවිධාතුව කොටස් විස්සකි, ආපොධාතුව කොටස් දොළසකි. තෙජොධාතුව කොටස් සතරකි, වායොධාතුව කොටස් සයකැයි කොටස් වශයෙන් එක්කොට ගෙන දෙසාළිස් මහාභූතයන් ව්‍යවස්ථාපනය කොට ඒවා අතුරෙහි තෙවිසි උපාදාරූපයන් බහා රූප සැටපහක් ව්‍යවස්ථාපනය කොට ඒවාද වත්‍ථුරූපය සමඟ සැටහයක් වේයයි සසැටක් රුප දකියි. විඤ්ඤාණධාතුව වනාහි ලෞකික සිත් වශයෙන් අසූඑක් සිතකි. ඒ සියල්ලම විඥානස්කන්‍ධය නම් වෙයි. ඒවා සමඟ එකට උපන් වේදනාදීහුද එපමණමක්යයි අසූඑක් වේදනාවෝ වේදනාස්කන්‍ධයයි. අසූඑක් සංඥාවෝ සංඥාස්කන්‍ධයයි. අසූඑක් චෙතනාවෝ සංස්කාර ස්කන්‍ධයයි යනුවෙන් මේ සතර අරූපස්ක්‍ධයෝ ත්‍රෛභූමික වශයෙන් ගනු ලබන්නාහු ධර්‍ම තුන්සිය විසිහතරක් වෙත්. මෙසේ මේ අරූප ධර්‍මද රූපධර්‍ම සැටහයදැයි සියල්ල එකට එක්කොට ගෙන නාමයද රූපයදැයි ධර්‍ම දෙකක්ම වෙයි. එයින් මත්තෙහි සත්වයෙක් හෝ ජීවයක් හෝ නැතැයි නාමරූප වශයෙන් පංචස්කන්‍ධය ව්‍යවස්ථාපනය කොට ඔවුන්ගේ ප්‍රත්‍යයන් විමසන්නේ අවිද්‍යා ප්‍රත්‍යය, තෘෂ්ණා ප්‍රත්‍යය, කර්‍ම ප්‍රත්‍යය, ආහාර ප්‍රත්‍යයදැයි මෙසේ ප්‍රත්‍යය දැක අතීතයෙහිද මේ ප්‍රත්‍යයන්ගෙන් මේ නාමරූප වෘත්තය පැවතිණ. අනාගතයෙහිද මේ ප්‍රත්‍යයන්ගෙන් පවතින්නේය. දැන්ද මේවාගෙන්ම පවතියයි. තුන් කල්හි සැක දුරුකොට පිළිවෙළින් පිළිපදින්නේ රහත් බවට පැමිණෙයි. මෙසේ විස්තර වශයෙන්ද ධාතු සයක් වශයෙන් රහත් බව සම්පාදනය කරන්නාවූ කමටහන දතයුතුය.
**චක්‍ඛුං ඵස්සායතනං** යනු ස්වර්ණාදීන්ට ස්වර්ණාදී ආකාරයක් මෙන් චක්‍ඛුවිඤ්ඤාණ දෙක සමපටිච්ඡාන දෙක සන්තීරණ තුනය යන මේ විඥාන සත සමඟ එකට උපන් ස්පර්‍ශසතට හටගැනීම් අරුතින් ආකාරයය යන්නෙන් ආයතනය නමි. **සොතං ඵස්සායතනං** යනාදියෙහිද මේ ක්‍රමයමැයි **මනොඵස්සායතනං** යනු මෙහි වනාහි දෙවිසි විපාකස්පර්‍ශයෝ දතයුත්තාහ. මෙසේ ස්පර්‍ශායතන සය වශයෙන් මේ කමටහන පැමිණියේයි. එය සැකෙවින්ද විස්තර වශයෙන්ද කිවයුතුය. සැකෙවින් වනාහි මෙහි පළමු ආයතන පස උපාදාරූපයයි. ඒවා දුටු කල්හි ඉතිරි උපාදාරූපය දක්නා ලද්දේම වෙයි. සවැනි ආයතනය සිතයි. එය විඤ්ඤාණස්ක්‍ඛන්‍ධය වෙයි. එය සමඟ හටගත් වේදනාදී සෙසු තුන අරූප ස්කන්‍ධයයි යට කියනලද ක්‍රමයෙන්ම සැකෙවින්ද විස්තර වහයෙනද් අරහත්වය පමුණුවන්නාවූ කමටහන දතයුතුය.
**චක්‍ඛුනා රූපං දිස්වා** යනු චක්‍ෂුර්විඥානයෙන් රූපය දැකියි**. සොමනස්සට්ඨානීයං** යනු සොම්නසට හේතුවූයි**. උපවිචරති** යනු එහි මනස හසුරුවමින් විමසයි. සෙසු පදයන්හිද මේ ක්‍රමයමැයි, මෙහිද ඉටුවූ හෝ අනිටුවූ හෝ යම් රූපයක් දැක සොම්නස උපදියිද එය සොම්නසට හේතුවූයේ නමි. යම් රුපයක් දැක දොම්නස උපදියිද එය (දොමනස්සට්ඨානීය) දොම්නසට හේතු වුයේ නමි. යම් රූපයක් දැක උපේක්‍ෂාව උපදියිද එය (උපෙඛාට්ඨානීය) උපේක්‍ෂාවට හේතුවූයේ නමි. සද්දාදියෙහිද මේ ක්‍රමයමය.
මෙසේ මේ කමටහන සැකෙවින් ආයේයි. එය සැකෙවින් ආතන්හි සැකෙවින්ද විස්තර වශයෙන්ද කීමට වටියි.
එහි සැකෙවින් වනාහි චක්‍ඛු සොත ඝාත ජීව්හා කාය රූප සද්ද ගන්‍ධ රස යන මේ නවය උපාදාරූපයි. දක්නාලද්දේම වෙයි. පොට්ඨබ්බය මහාභූත තුනයි. ඒවා දැකීමෙන් සිවුවැන්න දක්නාලද්දේම වෙයි. මනස විඥානස්කන්‍ධයයි එය සමඟ හටගත් වෙදනාදී තුන අරූපස්කන්‍ධයයි. යට කියනලද ක්‍රමයෙන්ම සැකෙවින්ද විස්තර වශයෙන්ද අර්හත්වය සම්පාදනය කරන්නාවූ කමටහන දතයුතුයි.
**අරියසච්චානි** යනු ආර්යභාවය ඇති කරන්නාවූ හෝ ආර්යයන් විසින් අවබෝධකරන ලද්දාවූ හෝ සත්‍යයෝයි. මෙය මෙහි සංක්‍ෂෙපයයි. මේ පදය විස්තර වශයෙන් විසුද්ධිමග්ගයෙහි ප්‍රකාශ කරනලදී. ‘ඡන්නං භික්‍ඛවෙ ධාතූනං’ යන මෙ කුමක් සඳහා පටන්ගන්නාලද්දේද? සුවසේ අවබෝධ කිරීම සඳහායි. තථාගතයන් වහන්සේ යමෙකුට දොළොස් පදයක් ඇති ප්‍රත්‍යාවෘත්තිය කීමට කැමති වන සේක්ද ඔහුට ගර්‍භාවක්‍රාන්තිවෘත්ය දක්වන සේක. ගර්‍භාවක්‍රාන්තිවෘත්තය දැක්වූ කල්හි කීමටද පහසු වෙයි. අනෙකකුට අවබෝධකරවීමටද පහසුවෙතැයි සුඛාවබෝධනය සඳහා මෙය පටන්ගන්නා ලදැයි දතයුතුය. එහි **ඡන්නංධාතුනං** යනු යට දක්වන ලද පටවිධාතු ආදීන්ගේයි. උපාදාය යනු නිසායි. මෙයින් ප්‍රත්‍යයමාත්‍රයක් දක්වයි. ධාතුසය නිසා, ගර්‍භයාගේ අවක්‍රාන්තිය (බැසගැන්ම) වේය යන මෙ කියන ලද්දේවෙයි. කවරකුගේ ධාතුසය හේතුවෙන් කිම මව වේද නැතහොත් පියාවේද? මව නොවේ. පියා නොවේ, ප්‍රතිසන්‍ධිය ගන්නාවූ සත්වයාගේම ධාතු සය හේතුකොට ගෙන ගර්‍භයාගේ බැසගැන්ම නම් වෙයි. මේ ගර්‍භය නම් නිරය ගර්‍භයය, නිරශ්චීනයොනි ගර්‍භයය, ප්‍රෙතවිෂය ගර්‍භයය, මනුෂ්‍යගර්‍භයය, දෙවගර්‍භයයි නොයෙක් ආකාර ඇත්තේ වෙයි. මෙතැන්හි මනුෂ්‍ය ගර්‍භය අදහස් කරනලදී. **අවක්කන්ති හොති** යනු බැස ගැන්ම, ගැන්ම, ඉපදීම, හටගැන්ම වෙයි. කෙසේ වේදයත්?
තුනක එකතුවෙකි. මෙය කියනලද්දේ වෙයි. ‘මහණෙනි, තුනක එකතුවෙන් ගර්‍භයේ හටගැන්මවෙයි. කවර තුනකදයත්? මෙහි මාපියෝ එක් නොවූවෝවෙත්ද? මව සෘතුනී වුවාද ගන්‍ධබ්බයාද එළඹ සිටියේ වෙයිද? මෙපමණිකින් ගර්‍භයේ හටගැන්ම නොවෙයි. මෙහි මවුපියෝ එක් වූවාහු වෙත්ද? මව සෘතුනීවූවාද වෙයිද? ගන්‍ධබ්බයා එළඹ නොසිටියේද? එපමණකින් ගර්‍භයේ හටගැනීම නොවෙයි. යම්හෙයකින් මහණෙනි, මවුපියෝ එක්වූවෝ වෙත්ද? මව සෘතුනී වූවාවේද? ගන්‍ධබ්බයා එළඹසිටියේ වේද? මෙසේ (මේ) තුනේ එකතුවෙන් ගර්‍භයාගේ හටගැන්මවෙයි.’
**ඔක්කන්තියා සති නාමරූපං** යනු විඥාන ප්‍රත්‍යයෙන් නාමරූප වේයයි කියනලද තන්හි වත්‍ථුදසකය, කායදසකය, භාවදසකය, අරූපසකන්‍ධ තුනය යන තෙතිස් ධර්‍මයෝ ගන්නාලද්දාහු වෙත්. මේ හට ගැනීම ඇතිකල්හි නාමරූප වේයයි කියනලද තන්හි විඥානස්කන්‍ධයද බහා ගැබ පිළිසිඳගන්නන්ගේ පිළිසිඳගන්නා කෙණෙහි සිවුතිස් ධර්මයෝ ගන්නාලදහයි දතයුත්තාහ. නාමරූප්පච්චයා සළායතනං යනාදියෙන් යම්සේ (ගැබ) හටගැන්ම ඇති කල්හි නාමරූපයන්ගේ හටගැන්ම දක්වන ලද්දේද එසේ නාමරූප ඇති කල්හි ෂඩ් ආයතනයන්ගේ හටගැනීමද ෂඩ් ආයතන ඇති කල්හි ස්පර්‍ශයේ හටගැනීමද ස්පර්‍ශය ඇති කල්හි වේදනාවේ හටගැනීමද දක්වන ලද්දේය.
**වෙදියමානස්ස** යන මෙහි වේදනාව විඳින්නේද වේදියමානයයි කියනුලැබේ. දන්නේද ‘වෙදියාමහං භනේත වෙදියතීති මං සඞ්ඝො ධාරෙතු’ යන මෙහිද විඳින්නේ වෙදියමාන නම් වෙයි. ‘සුඛං වෙදනං වෙදියමානො සුඛං වෙදනං වෙදියාමීති පජානාති’ යන මෙහි දන්නේයි. මෙහිද දන්නාම අදහස් කරනලදී. ‘**ඉදං දුක්‍ඛන්ති පඤ්ඤාපෙමි’** යනු මෙසේ දන්නාවූ සත්වයාට මෙය දුකය. මෙපමණක් දුකය මින් මත්තෙහි දුකක් නැතැයි හඟවමි, වටහාදෙමි, දන්වමියි. **අයං දුක්‍ඛසමුදයො** යනාදියෙහිද මේ ක්‍රමයමැයි.
එහි දුක් ආදියෙහි මේ නිමවීමේ කථාවයි. තෘෂ්ණාව හැර ත්‍රෛභූමිකවූ පංචස්කන්ධය දුක නමි. එය (දුක) ම පහළ කරවන්නාවූ පූර්‍වතෘෂ්ණාව දුක්‍ඛසමුදය නමි. මේ සත්‍ය දෙකේම නොඉපදීම නොපැවැත්ම දුක්‍ඛ නිරොධ නමි. ආර්ය අෂ්ටාංගික මාර්ගය දුක්‍ඛනිරොධගාමිණි පටිපදාව නමි. මෙසේ භාග්‍යවතුන්වහන්සේ (ගැබට) බැසගැන්ම ඇති කල්හි නාමරූප වේයයි පවසන සේක් විඳුනු ලබන්නාට, දන්නාටම වදාළ සේක. නාමරූප ප්‍රත්‍යයෙන් ෂඩ් ආයතන වේයයි පවසන සේක්ද ෂඩ්ආයතන ප්‍රත්‍යයෙන් ස්පර්‍ශයයි ස්පර්‍ශයෙන් වේදනාවයයි පවසන සේක්ද, විඳුනුලබන්නාට, මහණෙනි, මම මේ දුකයයි පනවමියි පවසනසේක්ද මේ දුක්‍ඛසමුදයය, මේ දුක්‍ඛනිරොධයය, මේ දුක්‍ඛ නිරොධගාමිනී පටිපදාවයයි පනවමැයි පවසන සේක්ද විඳුනු ලබන්නාටම දන්නාටම වදාළසේක.
දැන් ඒ පිළිවෙළින් තබනලද සත්‍යයන් විස්තර කරනසේක් **කතමඤ්ච භික්‍ඛවෙ** යනාදිය පැවසූසේක. ඒ සියල්ල සියලු ආකාරයෙන් විසුද්ධිමග්ගයෙහි විස්තර කරන ලද්දේමය. එහි කියනලද ක්‍රමයෙන් දතයුතුය. මේ වනාහි විශේෂයයි. එහි ‘දුක්‍ඛසමුදය ආර්යසත්‍යය’ ‘යායං තණ්හා පෞනොභවිකා’ යන මේ පෙළෙහි ආයේයි. මෙහි අවිද්‍යාප්‍රතයෙන් සංස්කාර වේය යනු ප්‍රත්‍යයාකාර වශයෙනි. එහිද දුක්‍ඛ නිරොධ ආර්ය සත්‍යය, යො තස්සායෙව තණ්හාය අසේසවිරාග නිරොධො යන මේ පෙළෙහි ආයේයි. මෙහි අවිද්‍යාවගේම නොඉතිරිව විනාශවීම යනු ප්‍රත්‍යයාකාර වශයෙනි.
එහි **අසේසවිරාගනිරොධා** යනු නොඉතිරිව වෙන්වීමෙන්ද, නොඉතිරිව නැවැත්මෙන්ද යනුයි. මේ දෙකම අන්‍යොන්‍ය පර්යායවචනයි. **සංඛාරනිරොධො** යනු සංස්කාරයන්ගේ නොඉපදීම, නැවැත්ම වෙයි. සෙසු පදයන්හිද මේ ක්‍රමයමැයි. මේ පදයන්ගෙන් යමකට පැමින අවිද්‍යාදීන් නිරුද්ධ වෙත්ද අර්‍ත්‍ථවශයෙන් එම නිවන දක්වනලද්දේ වෙයි. නිවන වනාහි අවිදයාවගේ නිරොධයයිද සංස්කාරයන්ගේ නිරොධයයිද මෙසේ ඒ ඒ ධර්‍මයන්ගේ නිරොධ නාමයෙන් කියනු ලැබේ. **කෙවලස්ස** යනු සියල්ලේයි. **දුක්‍ඛක්‍ඛන්‍ධස්ස** යනු සංසාරදුක්‍ඛසමූහයේයි**. නිරොධො හොති** යනු නොපවත්නේ වෙයි. එහි යම්හෙයකින් අවිදයාදීන්ගේ නිරොධය නම් ක්‍ෂයවූ ආකාරයයිද රහත්බවයයිද නිවනයයිද කියනුලැබේද එහෙයින් මෙහි ක්‍ෂයවූ ආකාරය දැක්වීම් වශයෙන් දොළොස් තැනක රහත් බවද දොළොස් තැනකම නිවනද කියනලදැයි දතයුතුය. **ඉදං වුච්චති** යන මෙහි නිවන සඳහාම ‘ඉදං’ යි කියනලදී. අට්ඨංගිකො යනු අංග අටින් වෙන්වූ වෙනත් මාර්ගයක් නම් නැත. යම් ලෙසකින් පංචාගික තූර්යයයි කීකල්හි අංග පස තූර්යයයි. කියනලද්දේ වෙයිද එසේ මෙහිද අෂ්ටාංගිකමාත්‍රයම මාර්‍ගය වේයයි දතයුතුය. අනිග්ගහීතො යනු නින්දා නොකරනලද්දේයි. නින්දා කරන්නේ අඩුකොට හෝ වැඩිකොට හෝ වෙනස් කොට හෝ දක්වයි. එහි යම්හෙයකින් ආර්‍ය්‍ය සත්‍ය සතර මේ සතර නොවෙයි. දෙකක් හෝ තුනකැයි මෙසේ අඩු කොට ද පසක් හෝ සයකැයි වැඩි කොටද මේ ආර්‍ය්‍ය සත්‍ය සතර නොවේ. අන්‍යවූම ආර්‍ය්‍යසත්‍ය සතරක් ඇතැයි හෝ යනුවෙන් දැක්වීමට නොහැකිය. එබැවින් මේ ධර්‍මය නින්දා නොකරන ලද්දේ නමි. සෙස්ස සියලු තැන්හි පැහැදිලි අරුත් ඇත්තේමය.
දෙවැන්නෙහි, **අමාතාපුත්තිකානි** යනු මවද, පුතාද ‘මාතාපුත්තං’ නමි. ආරක්‍ෂා කිරීමට හැකි බවින් මෙහි මව හා පුතු නැතැයි ‘අමාතාපුත්තිකානි’ නමි. **යං** යනු යම් කලෙකයි. **තත්‍ථ මාතාපි පුත්තං න පටිලභති** යනු ඒ ගිනිබිය උපන් කල්හි මවද පුතු දැකීමට නොලබයි. පුතාද මව දැකීමට නොලබයි යන අරුත්ය. **භයංහොති** යනු සිත තැති ගන්නා බියක් වෙයි. **අටවිසඩ්කපේපා** යනු මෙහි අටවි යන්නෙන් වනවාසී සොරු දතයුත්තාහ. යම් කලෙක ඔවුහු වනයෙන් දනව්වට බැස ගම්නියම්ගම් රාජධානි පැහැර සොරා ගනිත්ද? එකල්හි අටවි සංකල්පය නම් වෙයි. එය සඳහා මෙය කියනලදී. **චක්කසමාරූළභා** යනු මෙහි ඉරියාපථ (ඉරියව්) චක්‍රයද රථචක්‍රයද වටියි. බියක් පැමිණි විට යමෙකුට යානවාහන ඇත්ද ඔවුහු තමන්ගේ පිරිකරබඩු ඒවායේ පටවා පළායත්. යමෙකුට (යානවාහන) නැත්ද ඔවුහු කදෙන් ගෙන හෝ හිසෙන් ඔසවා ගෙන හෝ පළායත්මයැයි **‘චක්කසමාරූළභා’** (රියට නැඟුනාහු) නම්වෙත්. **පරියායන්ති** යනු ඔබිමොබ යත්. **කදාචි** යනු කිසියම් කලෙකයි. **කරහචි** යනු ඊට (පෙරකියනලද්ට) ම පර්යාය වචනයි. **මාතාපි පුත්තං පටිලභති** යනු එන්නාවූ හෝ යන්නාවු හෝ එක්තැනක සැඟවුණාවූ හෝ තැනැත්තහු දක්නට ලබයි. **උදකවාහකො** යනු ගංගාවයි. **මාතාපි පුත්තං පටිලභති** ඔරුවක හෝ පාරුවක හෝ මැටිබඳුනක හෝ දරකඩක හෝ ලැඟි දරනු ලබන්නාහු දැකීමට හැකිවෙයි. බියරහිතව හෝ (ගඟෙන්) එතරව ගමෙහි හෝ වනයෙහි හෝ සිටියහු දක්නට හෝ ලබයි.
මෙසේ පර්යාය වශයෙන් මව පුතු නැත්තාවූ (අමාතාපුත්තිකවූ) බිය දක්වා දැන් නිෂ්පර්යාය වශයෙන් දක්වන සේක් තීනිමානි යනාදිය පැවසූසේක. එහි **ජරාභයං** යනු ජරාව නිසා උපදනා බියයි. සෙස්සෙහිද මේ ක්‍රමයමැයි. මෙය කියනලද්දේ වෙයි: ‘ජරං පටිච්ච උප්පජ්ජති භයං භයානකං ඡම්භිත්තතං ලොමහංසො චෙතසො උතත්‍රාසො ව්‍යාධිං පටිච්ච මරණං පටිච්ච උප්පජ්ජති හයං භයානක ඡම්භිත්තතං ලොමහංසො චෙතොස උත්ත්‍රාසො.’ සෙස්ස සියලු තැන පැහැදිලි අරුත් ඇත්තේය.
තෙවැන්නෙහි **කොසලෙ **යනු මෙබඳු නම් ඇති දනව්වෙහිය. **චාරිකං චරමානො** යනු දිගුගමනක් වඩින්නේයි. භාග්‍යවතුන් වහන්සේගේ චාරිකාව ද්විවිධ වෙයි. තුරිතචාරිකා, අතුරින චාරිකා යනුවෙනි. එහි දුරෙහි වුවද අවබෝධකරවිය යුතු පුද්ගලයකු දැක ඔහුට අවබෝධ කරවනු සඳහා ඉක්මන් ගමන තුරිතචාරිකා නමි. එය මහාකාශ්‍යපයන් සඳහා පෙරගමන් කිරීම් ආදියෙන් දැක්විය යුතුය. ගම්නියම් පිළිවෙළින් දිනපතා යොදුනක් අඩයොදුනක් වශයෙන් පිඩුපිණිස හැසිරීම් ආදියෙන් ලෝකයට අනුග්‍රහ කරන්නාවූ බුදුන්වහන්සේගේ ගමනක් වේද මෙය අතුරිතචාරිකා නමි. මේ සඳහා චාරිකං චරමානොයි’ කියනලදී. විස්තර වශයෙන් චාරිකාකථාව සුමඞ්ගලවිලාසනී දීඝනිකාය අටුවාවෙහි අම්බට්ඨ සූත්‍රවර්‍ණනාවෙහි කියනලදි. **බ්‍රාහ්මණගාමො** යනු බමුණන් එක්රුස්වන ගමද බමුණන් අයබදු ගෙවන ගමද බ්‍රාහ්මණගාම නම් වෙයි. මෙහි එක් රැස්වන ගම, වසනගම අදහස්කරනලදී. **තදවසරි** යනු එහි පැමිණිසේක. සපැමිණිසේකැයි අර්‍ත්‍ථයි. මෙහි විහාරය නියම නොකරන ලද්දේය. එබැවින් ඒ ගමට නුදුරෙහි බුදුවරුන්ට සුදුසුවූ එක් වනලැහැබක් ඇත. ශාස්තෘන්වහන්සේ ඒ වන ලැහැබට වැඩිසේකැයි දතයුතුය.
**අස්සොසුං **යනු ඇසුවාහුය: දැනගත්තාහුය: කණට වැටුණු වචන අනුසරින් දැනගත්තාහුය. **ඛො** යනු පදපුරණාර්‍ත්‍ථයෙහි හෝ අවධාරණාර්‍ත්‍ථයෙහි නිපාතයෙකි. එහි අවධාරණාර්ථයෙන් ඇසූහුමය. ඔවුනට කිසිදු ඇසීමට අනතුරක් නොවීය යන මේ අර්‍ත්‍ථය දතයුතුය. පදපූරණයෙහිලා ව්‍යංජනශ්ලිෂ්ටතාව පමණි.
දැන් යම් අර්ථයක් ඇසුවාහුද එය පැවසීමට **සමණො ඛලු භො ගොතමො** යනාදිය කියනලදී. එහි දුරුකළ පවු ඇති බැවින් **සමණො** යයි දතයුතුය. ඛලූ යනු අනුස්සව (ශ්‍රැතිසූචන) අර්ථයෙහි නිපාතයෙකි. **භො** යනු ඔවුන්ගේ ඔවුනොවුන්ට ඇමතීමක් පමණි. **ගොතමො** යනු භාග්‍යවතුන්වහන්සේගේ ගොත්‍රවශයෙන්, ප්‍රකට කිරීමකි. එබැවින් සමණො ඛලු භො ගොතමො’ යන මෙහි ගෞතම ගොත්‍රයෙහිවු භවත් ශ්‍රමණයෝ යන මෙබඳු අර්‍ත්‍ථය දැක්විය යුතුය. **සක්‍යපුත්තො** යන මෙය භාග්‍යවතුන්වහන්සේගේ උසස් කුලය ප්‍රකට කිරීමකි. කිසියම් දිළිදුබවකින් නොමඬනාලද්දේ ධනවිනාශයක් නොමැතිවූම ඒ කුලය අතැර සැදැහැයෙන් පැවිදිවූසේකැයි කියනලද්දේ වෙයි. **තං ඛො පන** යනු ඉත්‍ථමභූත ආඛ්‍යානාර්ථයෙහි කර්‍මවිභක්තිවචනයි. ඒ භවත් ගෞතමයන්ගේ යන අර්ථයි. **කල්‍යාණො **යනු කලණගුණයෙහි පිහිටියේයි. ශ්‍රෙෂ්ඨයෙකියි කියනලද්දේ වෙයි. **කිතතිසදේදො** යනු කීර්තියමය, ස්තුතිඝොෂාව හෝ වෙයි. **අබ්භූග්ගතො** යනු දෙවියන් සහිත ලෝකය පතුරුවා මතුවූයේයි. කෙසේදයත්? ඉතිපි සො භගවා -පෙ- බුද්ධො භගවා යනුවෙනි. මේ එහි පදසම්බන්‍ධයයි. සො භගවා ඉතිපි අරහං ඉතිපි සම්මාසම්බුද්ධො -පෙ- ඉතිපි සො භගවා යනුවෙන් මේ මේ කාරණයන්ගෙන්දැයි කියනලද්දේ වෙයි.
මෙයින් සතුරන් දුරුකළ හෙයින්ද භවචක්‍රයෙහි ගරාදි නැසූ හෙයින්ද ප්‍රත්‍යයාදීන්ට සුදුසුබැවින්ද රහසිනුදු පවු කිරීමක් නොමැති බැවින්දැයි මේ කරුණුවලින් ඒ භාග්‍යවතුන් වහන්සේ අරහත්යයි දතයුතුයයි. මේ ක්‍රමයෙන් මාතෘකාව බා සියලුම මේ පද විසුද්ධිමග්ගයෙහි බුද්ධානුස්සති නිර්දේශයෙහි විස්තර කරනලදී. එයින් මේ පදවල විස්තරය ගතයුතුය.
**සො ඉමං ලොකං** යනු ඒ භාග්‍යවත් ගෞතමයන්වහන්සේ මෙලොවට දැන් කිවයුතු දේ දක්වනසේක. **සදෙවකං** යනු දෙවියන් සහිතවූයේ සදෙවකං නමි. මෙසේ මාරයා සහිතවූයේ **සමාරකං** නමි. බ්‍රහ්මයා සහිතවූයේ **සබ්‍රහ්මකං** නමි. ශ්‍රමණබ්‍රාහ්මණයන් සහිතවූයේ **සස්සමණබ්‍රාහමණිං** නමි. ප්‍රජනනයවූ බැවින් සත්ව ප්‍රජාව පජා නමි. **පජං** යනු ඒ ප්‍රජාවයි. දෙවිමිනිසුන් සහිතවූයේ **සදෙවමනුස්සං **නමි. එහි සදෙවක වචනයෙන් පස්වැදැරුම් කාමාවචර දේවසමූහයා දතයුතුය. සමාරක වචනයෙන් සවැනිවූ කාමාවචර දේවසමූහයා ගැනෙයි. සබ්‍රහ්මක වචනයෙන් බ්‍රහ්මකායිකාදී බ්‍රහ්මසමූහයා ගැනෙයි. සස්සමණබ්‍රාහ්මණි වචනයෙන් සසුනට පසමිතුරු විරුද්ධ ශ්‍රමණබ්‍රාහ්මණ සමුහයා ගැනෙයි. නැසූ පවු ඇති, යටපත් කළ පවුඇති ශ්‍රමණබ්‍රාහ්මණ සමූහයාද ගැනෙයි. පජාවචනයෙන් සත්වලෝකය ගැනෙයි. සදෙවමනුස්සවචනයෙන් සම්මුති දෙවියන් සහ සෙසු මිනිස්සු ගැනෙති. මෙසේ මෙහි තුන්පදයන්ගෙන් අවකාශ ලෝකය සමඟ සත්වලෝකයද දෙපදයකින් ප්‍රජාව වශයෙන් සත්වලෝකයද ගන්නාලදැයි දතුයුතුය.
(මේ සඳහා) වෙනත් ක්‍රමයක්ද වෙයි. සදෙවක (වචනය) ගැනීමෙන් අරූපාවචර ලෝකය ගන්නාලදී. සමාරක (වචනය) ගැනීමෙන් සයවැදැරුම් කාමාවචර දිව්‍යලෝකය ගන්නාලදී. සබ්‍රහ්මක (වචනය) ගැනීමෙන් රූපී බ්‍රහ්මලෝකය ගන්නාලදී. සස්සමණබ්‍රාහ්මණාදී (වචන) ගැනීමෙන් සිවුපිරිස් වශයෙන් සම්මුති දෙවියන් සහිත මිනිස් ලොව හෝ සෙසු සියලු සත්වලෝකය හෝ ගන්නාලදී. පෞරාණිකයෝ වනාහි (මෙසේ) කීහ: ‘සදෙවකං යන දෙවියන් සහිත අවශේෂ ලෝකයයි. සමාරකං යනු මාරයා සමඟ අවශේෂ ලෝකයයි. සබ්‍රහ්මකං යනු බ්‍රහ්මයන සමඟ අවශේෂ ලෝකයයි. මෙසේ සියලු භවත්‍රයට ඇතුළත්වූ සත්වයන් තුන් ආකාරයකින් පද තුනෙහි බහා යළි දෙපදයෙන් සියල්ල එක්කොට ගැනීම සඳහා ‘සස්සමණබ්‍රාහ්මණිං පජං සදෙව මනුස්සං’යි කියනලදී. මෙසේ පද පසින් ඒ ඒ ආකාරයෙන් ත්‍රෛධාතුක ලෝකයම එක් කොට ගන්නාලදී.
**‘සයං අභිඤ්ඤා සච්චිකත්‍වා පචෙදෙති** යන්නෙහි **සයං** යනු තෙමේයි. අනුන්විසින් මෙහෙයවන්නකු නොවීයි. අභිඤ්ඤා යනු මනාව දැනගෙනයි අධික ඥානයෙන් ප්‍රත්‍යක්‍ෂ කොට යන අර්‍ත්‍ථයි. **සච්ඡිකත්‍වා** යනු ප්‍රත්‍යක්‍ෂ කොටයි. මෙයින් අනුමානාදිය ප්‍රතික්‍ෂෙප කරනලදී. **පවෙදෙති** යනු අවබෝධ කරවයි. වටහා දෙයි. ප්‍රකාශ කරයි.
**සො ධම්මං දෙසෙති ආදිකල්‍යාණං -පෙ- පරියොසාන කල්‍යාණං** යනු ඒ භාග්‍යවතුන් වහන්සේ සත්වයන් කෙරෙහි කරුණාව නිසා අනුත්තරවූ විවෙක සුවයද අතහැර දහම් දෙසනසේක. එයද ටිකක් හෝ බොහෝවක් දෙසන සේක් ආදිකල්‍යාණාදීවූ ආකාරයටම පවසනසේක. ආදියෙහි (පටන් ගැන්මෙහි) ද කලණවූ සොදුරුවු නිවැරදිවූ දෙයක්ම කොට දෙසනසේකැයි කියනලද්දේ වෙයි.
එහි දෙසුමට මුලමැද සහ අගක් ඇත. සසුනටද ඇත. දෙසුමෙහි වනාහි සිවුපදැති ගාථාවක වුවද පළමුවැනි පාදය මුල නමි. එයින් මතු පාද දෙක මැද නමි. අවසානයෙහි එක් පාදයක් කෙළවර නමි. අනුසන්‍ධි එකක් ඇති සූත්‍රයාගේ නිදානය මුලයි. ඉදමවොච යනු කෙළවරයි. මේ දෙක අතරත මැදයි. නොයෙක් අනුසන්ධි ඇති සූත්‍රයාගේ පළමු අනුසන්ධිය මුලයි. අවසානයෙහි අනුසන්‍ධිය කෙළවරයි. මැද එකක් හෝ බොහෝවක් හෝ අනුසන්ධි මැදයි.
ශාසනයාගේ ශීලසමාධි විදර්‍ශනා මුලයි. ‘කො චාදි කුසලානං ධම්මානං සීලඤ්ච සුවිසුද්ධං දිට්ඨි ච උජුකා’ යන්නෙන් මෙය කියනලද්දේමය. ‘අර්‍ත්‍ථ භික්‍ඛවෙ මජක්‍ධිමා පටිපදා තථාගතෙන අභිසම්බුද්ධා’ මෙසේ කියනලද ආර්‍ය්‍යමාර්‍ගය මැද නමි. ඵලයද නිවනද කෙළවර නමි. ‘තස්මාතිහ තවං බ්‍රාහ්මණ බ්‍රහ්මචරියං එතං පාරං එතං පරියොසානං’ යන මෙහි ඵලය අවසානය (කෙළවර)යි කියනලදී. නිබ්බාණොගධංහි ආවුසො විසාඛ බ්‍රහ්මචරියං වුස්සති නිබ්බානපරායනං නිබ්බානපරියොසානං’ යන මෙහි නිවන කෙළවරයයි කියනලදී. මෙහි දෙසුමේ මුලමැද අග අදහස් කරනලදී. භාග්‍යවතුන්වහන්සේ දහම් දෙසන සේක් පටන් ගැන්මෙහි ශීලය දක්වා මැද මාර්‍ගයද අවසානයෙහි නිවනද දක්වනසේක. එහෙයින්, ‘සො ධම්මං දෙසෙති ආදි කල්‍යාණං -පෙ- පරියොසානකල්‍යාණං’යි කියනලදී. එහෙයින් අන්‍යධර්‍මකථිකයෙක් වුවද ධර්‍මය දෙසන්නේ
ආදියෙහි ශිලය දක්වන්නේය. මැද මග පළට කරන්නේය, අවසානයෙහි නිවන (පැහැදැලි කරන්නේය) මෙය කථිකකතිකාවකි{1}
**සාත්‍ථං සබ්‍යඤ්චනං **යනු යමෙකුගේ කැඳබත් ස්ත්‍රීපුරුෂාදීන් ඇසුරුකොට ඇති දේශනාවක් වෙයිද හෙතෙම අරුත්සහිතවූවක් නොදෙසයි. භාග්‍යවතුන්වහන්සේ වනාහි එබඳුවූ දේශනාව අතහැර සතර සතිපට්ඨානාදිය ඇසුරු කොට ඇති දෙසුමක් දෙසනසේක. එහෙයින් අර්ථසහිතව දේශනාකෙරේයයි කියනුලැබේ. යමෙකුගේ දේශනාව එකබ්‍යංජනාදියෙන් යුක්ත වූයේ හෝ තොලෙන් නූපදින බ්‍යංජන ඇත්තේ හෝ සියල්ල විසිරිගිය සියල්ල නිග්ගහීත බ්‍යංජන ඇත්තේ හෝ වේද ඔහුට දමිළ කිරාත යවනාදී ආනාර්යයන්ගේ භාෂා මෙන් ව්‍යංජන පුර්ණත්වයක් නොමැති බැවින් අබ්‍යංජන නම්වූ දේශනාව වෙයි. භාග්‍යවතුන්වහන්සේ වනාහි
‘සිථිල ධනිත දීඝ රස්ස, ලහුක ගරුක නිග්ගහීත සම්බන්ධ වවත්‍ථිත විමුත්ත යනුවෙන් ව්‍යංජන බුද්ධියෙහි ප්‍රභේදය දශාකාරය.{2}
මෙසේ කියනලද දශවිධ ව්‍යාංජනය (අක්‍ෂරය) නොමකා පිරිපුන් අකුරු ඇත්තක්ම කොට දහම් දෙසන සේක. එබැවින් බ්‍යංජනසහිත කොට දෙසතියි කියනු ලැබේ. **කෙවලපරිපුණණං** යන මෙහි **කෙවලං** යනු සියල්ල යන්නට සමානාර්ථවාචීය. **පරිපුණ්ණං** යනු නොඅඩුනොවැඩි යන්නට සමානාර්ථවාචීය. ‘සියල්ලෙන් පිරිපුන්වම දෙසනසේක. නොපිරිපුන්වු එක් දෙසුමකුදු නැත’ යන මෙය කියන ලද්දේවෙයි. **පරිසුද්ධං** යනු උපකෙලශ රහිත වූයේයි. යමෙක් මේ දම් දෙසුම නිසා ලාභයක් හෝ සත්කාරයක් හෝ ලබමැයි දෙසයිද ඔහුගේ අපිරිසුදුවූ දෙසූමක් වෙයි. භාග්‍යවතුන්වහන්සේවනාහි ලෝකාමිෂය අපේක්‍ෂාරහිතවූ සේක් හිතවත්බව පැතිරෙන මෛත්‍රීභාවනාවෙන් මොළොක්වූ හදවත ඇතිසේක් අනුග්‍රහ දැක්වීමේ ස්වභාවයෙන් යුක්තවූ සිතින් දෙසනසේක. එබවැනි් පිරිසුදුව දෙසතියි කියනුලැබේ. **බ්‍රහ්මචරියං පකාසෙති** යන මෙහි බ්‍රහ්මචරිය යනු ශික්‍ෂාත්‍රයට ඇතුළත් වූ සියලු සසුනයි. එබැවින් බ්‍රහ්මචර්යය ප්‍රකාශ කෙරෙතැයි කියනු ලැබේ. ආදිකල්‍යාණවූ -පෙ- පිරිසිදුවූ ධර්‍මය උන්වහන්සේ දෙසනාකරනසේක යන්නෙන් මෙසේ දෙසනසේක්ද ශික්‍ෂාත්‍රයට ඇතුළත්වූ සියලු ශාසනබ්‍රහ්මචර්යාව ප්‍රකාශකරන සේකැයි මෙසේ මෙහි අර්‍ත්‍ථය දතයුතුය. බ්‍රහ්මචරියං යනු ශ්‍රේෂ්ඨාර්ථයෙන් බ්‍රහ්මවූ හැසිරීමයි. බ්‍රහ්මභූතවූ බ්‍රද්ධාදීන්ගේ හෝ චර්යාවයයි කියනලද්දේ වෙයි.
**සාධු ඛො පන** යනු මොනඥවූයේයි. අරුත් එළවන්නේ සුවඑළවන්නේයයි කියනලද්දේ වෙයි. **තථාරූපානං අරහතං** යනු ඒ භාග්‍යවතුන් වහන්සේ යම්බඳුවූ සේක්ද එබඳුවූ නොයෙක් කල්‍පකොටි ශතසහස්‍රයන්ගෙන්ද දුර්ලභවූ දැකුම්ඇති බ්‍යාමප්‍රහාවෙන් වටකරනලද අසූඅනූ ව්‍යංජනයනගෙන් යුක්තවූ දෙතිස්මහා පුරුස ලක්‍ෂණයන්ගෙන් ගැවසීගත් මනරම් සිරුරුඇති ශ්‍රෙෂ්ඨදර්‍ශන ඇති, ඉතා මියුරුදහම් හඬ ඇති තත්වූ පරිද්දෙනුවූ ගුණයන්ට පැමිණීමෙන් ලොව රහතුනැයි ලබනලද නම්ඇති රහතන් වහන්සේගේයි. **දස්සනං හොති** යනු පැහැදීමෙන් සෞම්‍යවූ ඇස් අර දැකීම් පමණකුදු යහපත්වෙයි. ඉදින් අංග අටකින් සමන්විතවූ බ්‍රහ්මස්වරයෙන් දහම් දෙසන්නාවූ බුදුන්වහන්සේගේ එක් පදයකුදු අසන්නට ලබන්නමෝ නම් යහපතක්ම වන්නේයයි මෙසේ අදහස් කොටයි. **යෙන භගවා තෙනුපසංකමිංසු** යනු සියලු කටයතු අතහැර සතුටුසිතින් ගියාහුය. **අඤජලීං පණාමෙත්‍වා** යනු ඒ දෙපසෙහි වූවෝ මෙසේ සිතූහ: යනු ඒ දෙපපෙසහි වූවෝ මෙසේ සිතූහ: ‘නුඹලා කුමක් නිසා ශ්‍රමණ ගෞතමයන්ට වැන්දාහුදැයි ඉදින් මිත්‍යාදෘෂ්ටිකයෝ අපට චෝදනා කරත් නම් ඔවුනට කිම ඇඳිලි බැඳීම් පමණකින් වඳනා ලද්දේ වේදැයි කියමු. ‘කුමක්හෙයින් භාග්‍යවතුන්වහන්සේට නොවැන්දහුදැ’යි සම්‍යග්දෘෂ්ටිකයෝ චෝදනා කරත් නම් කිම? හිසින් බිම පහරන්නාහු විසින් පමණක්ම වඳනාලද්දේ වේද? ඇඳිලිබැඳීමම වැඳීමක් නොවේදැයි කියමු.’
**නාමගොත්තං** යනු භවත් ගෞතමයිනි, මම අසුවලාගේ පුත්වූ දත්ත නම් වූයෙමි. මිත්ත නම්වූයේ මෙහි පැමිණියෙමියි කියන්නානහු නම අස්වත් නමි. භවත් ගෞතමයිනි, මම වාසෙට්ඨ නම් වූයෙමි. කච්චායන නම් වූයෙම් මෙහි පැමිණියෙමැයි කියන්නාහු ගෝත්‍රය අස්වත් නම්වෙයි. දිළිඳු මහළු කුලපුත්‍රයෝවූ මොහුහු පිරිසමැද නම්ගොත් වශයෙන් පළට වන්නමෝයි මෙසේ කළාහුය. යමෙක් වනාහි **තුණ්භීභූතා** නිහඬව හුන්නාහුද ඔවුහු කෛරාටිකයෝ මෙන්ම අන්‍ධබාලයෝද වූහ. එහි කෛරාටිකයෝ ‘කථාසල්ලාප එකක් දෙකක් කරන කල්හි විශ්වාස ඇත්තේවෙයි. විශ්වාසය ඇතිකල්හි භික්‍ෂා එකක් දෙකක් නොදීම නොයුතුය’යි එයින් තමන් මිදෙන්නාහු නිහඬව හිඳිත්, අන්‍ධබාලයෝ නොදැනීමෙන්ම පහත හෙළුූ මැටිපිඬු මෙන් ඒ ඒ තැන නිහඬව හිඳිත්.
**වෙනාගපූරිකො** යනු වෙනාගපූරවැසි වූයේයි. **එතදවොච** යනු පාකෙළවර පටන් කෙස් අග දක්වා තථාගතයන් වහන්සේගේ සිරුර බලමින් අසූ අනුව්‍යංජනයන්ගෙන් බබළන දෙතිස් මහාපුරුෂලක්‍ෂණයෙන් සැරසුණු, සිරුරෙන් නික්ම හාත්පසින් අසූරියන් පෙදෙස පැතිර සිටි සවණක් ඝන බුද්ධරශ්මියෙන් වටවූ තථාගතයන්වහන්සේගේ සිරුර දැක හටගත් විස්මය ඇත්තේ ගුණ කියමින් භවත් ගෞතමයිනි, මේ ආශ්චර්යයි ආදි වචන පැවසීය.
එහි **යාවං චිදං** යන මෙය අධික ප්‍රමාණය පිරිසිඳින්නාවූ වචනයකි. එයට විප්පසන්න පදය සමඟ සම්බන්‍ධය ඇත්තේය. බෙහෙවින් පැහැපත්වූ අතිශයින් විප්‍රපසන්නවූ යන අරුත්ය. **ඉන්‍ද්‍රියානි** යනු ඇස් ආදී සයයි. උන්වහන්සේගේ වනාහි ඉඳුරන් පස පිහිටි තන්හි පැහැපත් බව දැක ඒවායේ පසන් බව ප්‍රකට වූයේය. යම් හෙයකින් එය මනස පහන් කල්හිම වේද? නොපහන් සිත් ඇත්තන්ගේ ඉඳුරන්ගේ පසන්බවක් නැත්ද? එබැවින් උන්වහන්සේගේ මනොඉන්‍ද්‍රියයේ පසන්බවද ප්‍රකට වූයේය. මෙතෙම ඒ පසන් බව ගෙන පහන් ඉඳුරන්යයි කීවේය. **පරිසුද්ධෝ** යනු නිර්මලවූයේයි. **පරියොදාතො** යනු පබසර වූයේයි. **සාරදා ඛදරපණ්ඩුං **සරත් කල්හි හටගත් වඩා නොඉඳුණු ඩෙවර (මසන්) ඵලයයි. එය පිරිසුදු වූයේත් පැහැසර වූයේත් වෙයි**. තාලපක්කං** යනු මනාව පැසුණු කල්ගෙඩියයි. **සම්පති බන්‍ධනා මුත්තං** යනු එකෙණෙහිමබැඳුමෙන් මිදුනේයි. බැඳුම්කට ඉවත් කොට යටිකුරු කොට ඵලකයක තබනලද එහි සතරඟුලක් පමණ තැන බලන්නවුන්ට පිරිසුදුවූයේ පබසර වූයේවී හැඟෙයි. එය උදෙසා කියනලදී. **නෙක්‍ඛං ජම්බොනදං** යනු රත්තස්වරර්‍ණ හෙවත් ජම්බොනද රන් ගුළියයි. **දක්‍ඛකම්මකාරපුත්තසුපරිකම්මකතං** යනු දක්‍ෂ රන්කරුවකු විසින් මනාව කරනලද පිරියම් ඇත්තේයි. **උක්කමුඛෙ සුකුසලසම්පහට්ඨං** යනු රන්කරු උදුනෙහි පැසවා මනා හැකියාව ඇති රන්කරුවකු විසින් ගැටීම් පිරිමැදීම් පිරිසිදුකිරීම්වලින් මනාව ශුද්ධකළ මනාව මඳිනලද යන අර්ථයි. **පණ්ඩුකම්බලෙ නික්‍ඛිත්තං** යනු ගින්නෙන් පිස කොටිදතින් ගටා ගෛරුක මැටියෙන් ඔපදමා රත්කම්බිලියක තැබුයි. **භාසතෙ** යනු හටගත් පැහැපත් බවින් බබළයි. **තපෙන** යනු අඳුර නසාලීමෙන් දවයි. **විරෙචති** යනු දිදුලන්නක්වී බබලයි, හොබීයන අරුත්ය.
**උච්චාසයනමහාසයනානි** යනු මෙහි පමණ ඉක්මවූයේ උච්චාසයන නමි. දිගු පළලැති අකැප භාණ්ඩය මහාසයන නමි. දැන ඒවා දක්වමින් සෙය්‍යථිදං ආසන්‍දි’ යනාදිය පැවසීය. එහි **ආසන්‍දි** යනු පමණ ඉක්මවූ අසුනයි. **පල්ලඩෙකා** යනු පාදයන්හි සත්‍වරූප තබා කරන ලද්දේයි. ගොනකො නු දිගුලොම් ඇති පලසයි. එහි ලොම් අඟල් සතරකට වැඩිය. **චිත්තිකා** යනු නොයෙක් සිතුවම් ඇති සිහින් ලොමින් කළ ආස්තරණයයි. **පටිකා** යනු සිහින් ලොමින් කළ සුදුපැහැති ආස්තරණයයි. **පටලිකා** යනු මල්වැඩ දමා සිහින් ලොමින් කළ ආස්තරණයයි. මෙය ආමලකපට්ටයයිද කියනුලැබේ. **තුලිකා** යනු තෙවදැරුම් පුළුනින් එකකින් පිරුණු මෙට්ටයයි. විකතිකා යනු සිංහව්‍යාඝ්‍රාදී රූපවලින් විසිතුරුවූ සිහින්ලොමින් කළ ආස්තරණයයි. **උද්දලොමි** යනු දෙපසින් දහවලු ඇති සිහින් ලොමින් කළ ආස්තරණයයි. ඇතමෙක් එක්පසකින් මතුවූ මල් ඇත්තකැයි කියති. **එකන්තලොමි** යනු එක් පසකින් දහවලු ඇති සිහින් ලොමින් කළ ආස්තරණයයි. ඇතමෙක් දෙපසින් මතුවූ මල් ඇත්තකැයි කියති. **කට්ඨිස්සං** යනු මැණික් එබ්බූ කොසෙය්‍ය පටසළුවෙන් කරනලද ඇතිරිල්ලයි. **කොසෙය්‍යං** යනු මැණික් එබ්බූ කොසියහුයෙන් කරනලද ඇතිරිල්ලයි. **කුත්තකං** යනු නළඟනන් සොළසක් සිට නැටීමට යෝග්‍ය සිහින් ලොමින් කරනලද ඇතිරිල්ලයි. **හත්‍ථත්‍ථරාදයො** යනු ඇතුන්ගේ පිට ආදියෙහි අතුරන ඇතිරිලි මෙන්ම ඇත් රූපාදිය දක්වා කරනලද ඇතිරිලියි. **අජිනප්පවෙනි **යනු අඳුන් දිවිසමින් ඇඳක ප්‍රමාණයට මසා කළ ඇතිරියයි. සෙස්ස යට කියනලද අරුත් ඇත්තේමය.
**නිකාමලාභී** යනු කැමති දේ ලබන්නාවූ, කැමති කැමතිදේ ලබන්නාවුයි. **අකිච්ඡලාභී** යනු දුක් රහිතව ලබන්නාවූයි. **අකසිරලාභී** යනු බොහෝසේ ලබන්නාවූ මහත්සේ ලබන්නාවූයි. මහත් මහත් දේ ලබන්නේය යන හැඟීමෙන් (එසේ) කියයි. මේ බමුණා වනාහි (උසස්) අසුනෙහි වටිනාකම හඟින්නේයි. හෙතෙම භාග්‍යවතුන්වහන්සේගේ පහන් ඉඳුරන් ඇතිබව ආදිය දැක ‘ඒකාන්තයෙන්ම මෙතෙම මෙබඳු උසස් අසුන්හි හිඳින්නේ මෙන්ම හොවින්නේද වෙයි. එබැවින් මොහුගේ ඉඳුරෝ පැහැපත් වෙති. ඡවිවර්ණය පිරිසුදුය. පැහැපත්යයි හඟින්නේ මේ සේනාසන වර්‍ණනාව කීවේය.
**ලද්ධා ච පන න කප්පන්ති **යන මෙහි යම් යම් දෙයක් ගැලපෙයි, සුද්ධ කොසෙය්‍ය ඇතිරිය ඇදෙහි ඇතිරීමටද වටියි. ගොනකාදිය බුමුතුරුණු පරිබොගයෙන්ද, දික්පුටුපාදයන් සිඳ, පල්ලඞ්කයෙහි සත්වරූප සිඳ, තූලිකය ලිහා බිම්බොහනය (කොට්ටය)ක් තැනීමට යන වචනයෙන් මේවා එක් විධානයකින් යෝග්‍යය, අකැපදේ උදෙසා සියල්ලම කැප නොවෙතැයි කියනලදී.
**වනන්තඤේඤච පචාරයාමි** යනු ආරණ්‍යයටම පිවිසෙමියි. **යදෙව** යනු යම්දේයි. **පල්ලඞ්කං ආභූජිත්‍වා** යනු හාත්පසින් (වටකොට) ඌරුබද්ධාසනය (අරමිණිය) බැඳයි. **උජුංකායං පණිධාය** යනු අටළොස් පිටකටුවෙහි කෙළවරින් කෙළවර සපයමින් කය සෘජුව තබායි. **පරිමුඛං සතං උපට්ඨපෙත්‍වා **යනු කමටහන ඉදිරියේ සිහිය තබායි. නික්මයාම නවත්වා යන අරුත්ය. ‘පරි’ යනු නවත්වා ගැනීම් (දැඩිව ගැනීම්) අරුත්ය, මුඛං යනු නික්මීම් අරුත්ය. සති යනු වැටහීම් අරුත්ය. එහෙයින් ‘පරිමුඛං සතං උපට්ඨපෙත්‍වා’යි කියනු ලැබේ.’ යන මෙය කියනලදී. **උපසම්පජ්ජ විහරාමි** යනු ලැබ ප්‍රත්‍යක්‍ෂ කොට වාසයකරමියි. **එවං භූතො** යනු මෙසේ ප්‍රථමධ්‍යානාදීන් අතුරෙන් යමකින් යුක්ත වීයි. **දිබ්බො මෙ එසො තස්මි සමයෙ වඞ්කමො හොති** යනු සතර රූපධ්‍යානයන්ට සමවැද සක්මන් කරන්නහුගේ සක්මන දිබ්බචඞ්කම නම් වෙයි. සමවතින් නැගිට සක්මන් කරන්නහුගේ සක්මන දිව්‍යචඞ්ක්‍රමණයම වෙයි. සිටීම් ආදියෙහිද මේ ක්‍රමයමයි. සෙසු ඉරියව් දෙක්හිද එසේය.
**සො එවං පජානාමි රාගො මෙ පහීණො** යනු මහබෝ පළඟෙහි රහත් මගින් දුරුකළ රාගයම දක්වමින් සො එවං පජානාමි රාගො මෙ පහීණොයි. පැවසීය. සෙසු පදයන්හිද මේ ක්‍රමයමැයි. මෙයින් කුමක් කියනලද්දේද යත්: ප්‍රත්‍යවෙක්‍ෂාව කියනලදී. ප්‍රත්‍යවෙක්‍ෂාවෙන් ඵලසමාපත්තිය කියනලදී. ඵලසමවතට සමවන්නහුගේද ඵලසමවතින් නැඟීසිටියහුගේද සක්මන් ආදිය ආර්යචඞ්ක්‍රමාදිය වෙයි. මෙහි සෙස්ස පළටමය.
සිවුවැන්නෙහි, **රාජගහෙ **යනු මෙබඳු නම් ඇති නගරයෙහියි. **ගිජක්‍ධකූටෙ පබ්බතෙ** යනු මෙහි කුළු (මුදුන්) ගිජුලිහිණියන්ට සමානය හෝ එහි කුළුවල ගිජුලිහිණියෝ වසත් යන්නෙන් හෝ ගිජක්‍ධකූට නම් වෙයි, ඒ ගිජුකුළු පව්වෙහිය. එයින් රජගහනුවර ගොදුරුගම කොට වසන්නාවූ බුදුරදුන් වෙසෙන තැන දක්වනලදී. ගිජුකුළු පව්වෙහි තථාගතයන්වහන්සේ උදෙසා විහාරයක් කරවනලදී. ගිජුකුළුවිහාරය යනු එහි නමයි. එහි භාග්‍යවතුන්වහන්සේ එසමයෙහි වාසය කරනසේක. **සරභො නාම පරිබ්බාජකො අචිරපක්කනේතා හොති** යනු සරභ යන මෙබඳු නමක් ඇති පිරිවැජි තෙමේ මේ සසුනෙහි පැවිදිව නොබෝකලකින් ඉවත්ව ගියේය වෙයි. මෑතදී සිවුරු හළේය යන අරුත්ය. සම්මාසම්බුදුන් වහන්සේ ලොව පහළවූ කල්හි තීර්ථකයෝ නටුවාවූ ලාභසත්කාර ඇත්තෝ වූහ. තෙරුවනට මහත්ලාභසත්කාරයක් උපන්නේය. මෙසේ කියනලද්දේ වෙයි:
‘එකල්හි භාග්‍යවතුන්වහන්සේ සත්කාර කරනලද්දෝ ගරුකරනලද්දෝ වඳනාලද්දෝ පුදන ලද්දෝ, චීවර පිණ්ඩපාත සේනාසන ගිලාන ප්‍රත්‍යය බෙහෙත් පිරිකර ලබන්නෝ වූසේක. අන්තොටු පිරිවැජියෝ සත්කාර නොකරලද්දාහුය. ගරුනොකරන ලද්දාහුය. නොපුදනලද්දාහුය. චීවර පිණ්ඩපාතසේනාසන ගිලාන ප්‍රත්‍යය බෙහෙත් පිරිකර නොලබන්නෝ වූහ.’
ඔවුහු මෙසේ පිරිහුණු ලාභසත්කාර ඇත්තෝ පන්සියයක් පමණ එක් පරිබ්බාජකාරාමයකට රැස්ව සාකච්ඡා කළාහුය. ‘පින්වත්නි, අපි ශ්‍රමණ භවත් ගෞතමයන් පහළවූ කල පටන් නටුවාවූ ලාභසත්කාර ඇත්තෝ වෙමු. ශ්‍රමණභවත් ගෞතමයන්ගේද ශ්‍රාවකයන්ගේද එක් අගුණයක් සලකවු. නුගුණ පතුරා ඔහුගේ සසුන ගරහා අපට ලාභසත්කාර උපදවන්නෙමු’ යනුවෙනි. ඔවුහු වරදක් සොයමින් තිදොරෙහිද ආජීවයෙහිද යන සිවුතන්හිද ශ්‍රමණභවත් ගෞතමයන්ගේ වරදක් දැක්මට නොහැක්කාහු ‘මේ සිවුතැන් හැර අන්තැනක (වරදක්) සොයවු’යි කීවාහුය. ඉක්බිති ඔවුනතුරෙන් එකෙක් මෙසේ කීය. ‘මම අනෙකක් නොදකිමි. මොවුහු අඩමසක් පාසා රැස්වදොර කවුළුවසා හෙරණුන්ටද පිවිසීමට නොදෙති. ජීවිතසමාන උපස්ථායකයෝද (එය) දැකීමක් නොලබති. ආවට්ටනී (මිනිසුන් ඇද බැද තබා ගන්නා) මායාවක් මතු කොට දක්වමින් ජනතාව මුළාකරගෙන කති. ඉදින් මායාව ගෙන ඒමට හැකිවන්නමෝ නම් මෙසේ අපගේ ලාභ සත්කාර මහත් වන්නේය.’ තවකෙක් තවකෙක්ද මෙසේම කියමින් නැඟී සිටියහ. සියල්ලෝ එකම මතයක පිහිටියහ. ඉක්බිති, ‘යමෙක් එය ගෙන ඒමට හැකි වන්නේද ඔහු අපගේ සමයෙහි ජ්‍යෙෂ්ඨයකු කරනනෙමැයි කීවාහුය.
අනතුරුව කෙළවරෙහි පටන් නුමට හැකිද නුඹට හැකිදැයි අසා මට නොහැක, මට නොහැකැයි බොහෝ දෙනකු කීකල්හි ‘ඇදුරුතුමනි, නුඹට හැකිදැ’යි සරභ පරිවැජියාගෙන් ඇසුහ. නුඹවහන්සේලා තම කථාවෙහි පිහිටා මා ජ්‍යෙෂ්ඨයකු කරන්නහු නම් මෙය අපහසුවක් නොවේයයි හෙතෙම කීවේය. ‘ආචාරීනි, මෙය අපහසුනොවේ. ගෙනෙන්න, අපවිසින් ඔබ ජ්‍යෙෂ්ඨයෙක් කරනලද්දේම වෙහි’යයි (අන්‍යයෝ කීහ.) ‘එය ගෙනෙන්නහු විසින් සොරාගෙන හෝ පැහැරගෙන හෝ ගෙනඒමට නොහැක්කේය. ශ්‍රමණ භවත් ගෞතමයන්ගේ සව්වකු මෙන්වී ඔහුගේ සව්වන් වැඳ වත්පිළිවෙත් කොට ඔවුන්ගේ පාත්‍රයෙහි බත් වළඳා ගෙන ඒමට හැකිය. ඔහුගේ මෙබඳු ක්‍රියාවන්ට ඔබලා කැමැත්තහුදැ’යි හෙතෙම ඇසීය. ‘යම් කිසිවක් කොට එය ගෙනවුත් අපට දෙන්නැ’යි ඔවුහු කීහ. ‘එසේ වීනම් මාදැක නොපසන් වූවන් මෙන් වන්නහු’යයි පිරිවැජියන්ට සංඥාවක් දී දෙවැනි දිනයෙහි උදයෙන්ම නැඟිට ගිජුකුළු මහ වෙහෙරට ගොස් දුටුදුටු භික්‍ෂූන්ට පසඟ පිහිටුවා පාවැන්දේය. ‘අන් පිරිවැජියෝ සැඩ පරුසය. මෙතෙම වනාහි පසන්වූයේ සැදැහැවතෙක් වන්නේය’යි භික්‍ෂූහු පැවසූහ. ‘ස්වාමීනි, නුඹවහන්සේලා දැන සුදුසු තන්හිම පැවිදිවූවාහුය. අපි වනාහි සලකා නොබලමින් නොතොටින් ඇතුළුවුවාහු අනෛර්යානික මාර්ගයෙහි හැසිරෙමු’යි හෙතෙම මෙසේද කියා දුටුදුටු භික්‍ෂුන් යළියළිත් වඳියි. නහන පැන් ආදිය පිළියෙළ කර දෙයි. දැහැටි දඬු කැප කර දෙයි. පා දොවයි. අතුල්ලයි. ඉතිරි බත් ලැබ වළඳයි.
එක් මහතෙර නමක් මේ අයුරින් වසන මොහු දැක ‘පිරිවැජිය, නුඹ සැදැහැවත්ය, පසන්ය, කුමක්නිසා පැවිදි නොවන්නෙහිදැයි ඇසූහ. ‘ස්වාමීනි, කවරෙක් මා පැවිදි කරන්නේද? අපි බොහෝකලක් ස්වාමීන්වහන්සේලාට සතුරෝ වී හැසුරුනෙමු’යි හෙතෙම කීවේය. තෙරණුවෝ ඉදින් නුඹ පැවිදිවනු කැමැත්තෙහි නම් මම නුඹ පැවිදි කරන්නෙමියි කියා පැවිදිකරවූහ. හෙතෙම පැවිදිවූ කලපටන් නිබඳව වත්පිළිවෙත් කළේය. ඉක්බිති තෙරණුවෝ මොහුගේ වත්පිළිවෙත්හි පැහැද නොබෝ කලකින්ම උපසපන් කරවූහ. හෙතෙම පොහොය දිනයෙහි භික්‍ෂූන් සමඟ පොහොයගෙට පිවිස භික්‍ෂූන් මහත් උත්සාහයෙන් පාමොක් දැඩිසේ ගනු දැක මොවුහු මේ අයුරින් විස්තර කරමින් ලොව රවටාගෙන කති. කිහිපදිනකින්ම (මෙය) ගන්නෙමි’යි සිතුවේය. හෙතෙම පිරිවෙණට ගොස් උපාධ්‍යායයන්වහන්සේ වැඳ ‘ස්වාමීනි, මේ ධර්‍මය කවර නම් ඇත්තේදැ’යි ඇසීය, ඇවැත්නි, පාමොක් නම් වූයේය’යි තෙරණුවෝ පැවසූහ. ‘මෙය උතුම් දහමක් වන්නේය. (වියහැකිය)යි හෙතෙම පැවසීය. ‘ඇවැත්නි, එසේය: මේ හික්‍ෂාව සියලුසසුන දරන්නේය’යි තෙරණුවෝ පැවසූහ. ‘එසේනම් ස්වාමීනි, මේ හික්‍ෂාධර්මය උතුම්. මෙයම පළමුව ගනිමි’යි හෙතෙම කීය. ‘ඇවැත්නි, ගනුවයි. තෙරණුවෝ පිළිගත්හ. හෙතෙම එය ගන්නේ පිරිවැජියන් දැක (හමුව) ආචාරීනි, කෙබඳුදැයි අසනලද්දේ ‘ඇවැත්නි නොසිතවු. කිහිප දිනකින් ගෙන එන්නෙමැයි කියා නොබෝ දිනකින්ම උගෙන උපාධ්‍යායයන්ගෙන් ‘ස්වාමීනි, මෙපමණක්මද නැතහොත් අන්දෙයකුත් ඇත්දැ’යි විමසීය. ඇවැත්නි, මෙපමණක්මයයි පැවසූහ.
හෙතෙම දෙවැනි දිනයෙහි හැඳ පෙරවූ අයුරින්ම (කලින්) ගත් අයුරින්ම පාත්‍රය ගෙන ගිජුකුළුපව්වෙන් නික්ම පිරිවැජි අරමට පිවිසියේය. පිරිවැජියෝ ඔහු දැක ‘කෙබඳුද, ඇදුරුතුමනි, ආවට්ටනී මායාව ගෙන ඒමට නොහැකි වුවහුදැ’යි (අසමින්) ඔහු පිරිවරා ගත්හ. ‘නහමක් නොසිතවු ඇවැත්නි, මවිසින් ආවට්ටනී මායාව ගෙනෙනලදී. මෙතැන්පටන් අපට ලාභසත්කාර බහුල වෙයි. නුඹලා ඔවුනොවුන් සමගිවවු. විවාද නොකරව’යි පැවසීය. ‘ඉදින් ආචාර්යතුමනි, ඔබ විසින් මනාව ගන්නාලද්දේ නම් අපලවාද ය කියවුවමැනවැයි ඔවුහු කීහ. හෙතෙම මුල පටන් පාමොක් විස්තර කොට දැක්වීය. ඉක්බිති ඒ සියල්ලෝම, ‘පින්වත්නි, එවු. නුවර හැසිරෙමින් ශ්‍රමණ භවත් ගෞතමයන්ගේ නුගුණ කියමු’යි නුවර දොරටු නොඇර තිබියදීම දොරටුව සමීපයට ගොස් විවෘතවූ දොරටුවෙනු සියල්ලන්ට පළමුව (නුවරට) පිවිසියහ. මෙසේ ශ්‍රමණලක්‍ෂණය සහිතව පිටව යන්නාවූ ඒ සරභ පිරිවැජියා සඳහා. ‘සරභො නාම පරිබ්බාජකො අචිරපක්කනේතා හොති’යි කියනලදී.
එදවස ශාස්තෘන්වහන්සේ උදෑසන ලොව බලන සේක් ‘අද සරභ පිරිවැජියා නුවර හැසිර පකාසනිය කර්මය කරයි. තෙරුවනේ නුගුණ කියමින් විස පතුරුවා පිරිවැජි අරමට යන්නේය. මම ද එහිම යන්නෙමි. සිවුපිරිසම එහි රැස්වෙයි. එම රැස්වීමෙහි අසූසාරදහසක් ප්‍රාණීහු අමා පැන් බොන්නාහුය. යන මෙකරුණ දුටු සේක. ඉක්බිති භාග්‍යවතුන්වහන්සේ, ඔහුට ඉඩ ලැබේවා! කැමති පරිද්දෙන් නුගුණ පවසාවායි සිතා ‘ආනන්ද, අටළොස් මහ වෙහෙරෙහි බික්සඟනට මා සමඟම පිඬු හැසිරීමට සැළ කරව’යි අනඳ තෙරුනට පැවසූ සේක. තෙරණුවෝ එසේ කළහ. භික්‍ෂූහු පාසිවුරු රැගෙන ශාස්තෘන්වහන්සේ පිරිවරාගත්හ. ශාස්තෘන්වහන්සේ භික්‍ෂුසංඝයා රැගෙන දොරටුගම සමීපයෙහිම පිඬු පිණිස හැසුරුණුසේක. සරභ පිරිවැජියාද පිරිවැජියන් සමඟ නුවරට පිවිසියේ ඒ ඒ තන්හි පිරිස්මැද සමූහයා මැද, රජගෙවල, ඇමතිගෙවනල වීදි’ සිවුමංසල ආදි තන්හි සිට, අප විසින් ශ්‍රමණශාක්‍යපුත්‍රයන්ගේ ධර්‍මය දන්නාලදැයි ආදිය පැවසීය. එය සඳහා ‘සො රාජගහෙ පරිසතිං එවං වාචං භාසති’ යනාදිය කියනලදී. එහි **අඤ්ඤාතො** යනු දන්නාලද්දේ, අවබෝධකරන ලද්දේ, පැහැදිලි කොට ඉගෙනගන්නාලද්දේයි දක්වයි. **අඤ්ඤාය** යනු දැනයි. **අපක්කනේතා** යනු ශ්‍රමණලිංගය සහිතවම පිටත්වූයේයි. ඉදින් ශ්‍රමන භවත් ගෞතමයන්ගේ සසුනෙහි හරයක් වුයේ නම් මම එයින් බැහැර නොයන්නෙමි. ඔහුගේ සසුන නිසරුය. ආවර්තනීමායාව ගෙනහැර දක්වමින් ශ්‍රමණයෝ ලොව කති යන මෙකරුන ප්‍රකට කරමින් මෙසේ කීය.
**අථ ඛො සම්බහුලා භික්‍ඛු** යනු ඉක්බිති මෙසේ ඒ පිරිවැජියා කියන කල්හි අරණවැසි පන්සියයක් භික්‍ෂූහු හාස්තෘන් වහන්සේ අසුවල්තැනට පිඬුපිණිස හැසිරීමට ගිය සේක්දැයි නොදන්නාහු පිඬු පිණිස හැසිරෙන වේලෙහි රජගහනුවරට පිඬු පිණිස පිවිසියහ. ඔවුන් සඳහා මෙය කියනලදී. **අස්සොසුං** යනු ඇසූහයි. යෙන භගවා තෙනුපසංකමිංසු යනු මෙකරුණ භාග්‍යවතුන් වහන්සේට සැළ කරම්හයි එළඹියහ.
**සප්පිනකා තීරං** යනු එබඳු නම්ඇති නදියෙහි තෙරයි. **අධිවාසෙසි භගවා තුනභිභාවෙන** යනු ශරීරාංගයන් හා වචී අංගයන් නොමෙහෙයවා අභ්‍යන්තරයෙහි ක්‍ෂාන්තිය හසුරුවා සිතෙන්ම ඉවසූසේකැයි අර්‍ත්‍ථයි. මෙසේ ඉවසා ‘අද සරභ පිරිවැජියාගේ වාදය මැඩීමට යන මා හුදෙකළාව යායුතුද නැතහොත් බිකසඟන පිරිවැරීමෙන් යායුතුදැ’යි සිතූසේක. ඉක්බිති උන්වහන්සේට මෙසේ අදහස්විය. ඉදින් මම බික්සඟන පිරිවරන ලදුව යන්නෙම් නම් මහජනයා ‘ශ්‍රමණ භවත් ගෞතමයෝ වාදොත්පත්තිස්ථානයට යන්නාහු (ස්වකීය) පක්‍ෂය නඟාගෙන ගොස් පිරිස් බලයෙන් හටගත් වාදය මඩිති. පරවාදීන්ට හිස එසවීමට නොදෙති’යි සිතන්නේය. වාදයක් උපන්කල අනුන් ගෙනගොස් එය මැඩීමේ කාර්යයක් මගේ නැත. ඒ මම දැන් බුදුව තමන්ට උපන් වාදය මැඬ ලන්නෙම් නම් එය ආහ්චර්යයක් නොවේ. (බෝධිසත්ව) චර්යාවෙහි හැසිරෙන කල්හි අහේතුක ප්‍රතිසන්‍ධියෙහි උපන්නාවූ මවිසින් ඉසිලියයුතු බර ඉසිලීමට සමත් අනෙකෙක් නම් නොවීය. මෙකරුණ සාධනය කරනු සඳහා!
‘යම් යම් තැනක දැඩි බරක්වේද යම් තැනක ගැඹුරු (දුෂ්කර) මාර්ගයක් වේද එකල්හි කණ්හ නමැති ගොනු යොදත්. හෙතෙම ඒ බර උසුලන්නේය’{1} මේ කණ්හජාතකය ගෙනහැර දැක්විය යුතුය.
අතීතයෙහි එක් සාත්තුනායකයෙක් එක් මැහැල්ලකගේ ගෙහි නවාතැන් ගත්තේය. ඉක්බිති ඔහුගේ එක් දෙනකට රාත්‍රි කාලයෙහි පැටවකු බිහි වීමක් විය. ඒ දෙන එක් වසුපැටවකු වැදුවාය. වසුපැටවා දුටුකල පටන් මැහැල්ලට දරුසෙනෙහසක් උපන්නේය. දෙවැනි දිනයෙහි සාත්තුනායකයා, ‘ඔබේ ගෙහි වැටුප (කුලිය) ගන්නැ’යි මැහැල්ලට කීවේය. මැහැල්ල ‘මට අන් දෙයකින් වැඩක් නැත. මේ වසුපැටවා පමණක් දෙන්නැ’යි කීවාය. ‘මෑණියනි, ගන්නැ’යි සාත්තුනායකයා කීවේය. ඕ වසුපැටවා ගෙන කිරි පොවා කැඳබත් තණ ආදිය දෙමින් වැඩුවාය. ඒ වසුපටවා ලොකුවී පිරිපුන් රුව ඇත්තේ ශක්තිසම්පන්න වූයේය. මනා පැවතුම් ඇති ඒ වස්සා නමින් කාළක නම් විය. ඉක්බිති ගැල් පන්සියයක් සමඟ පැමිණෙන්නාවූ එක් සාත්තුනායකයකුගේ ගැල්සක දියෙන් බුන් තැනක ගැලිණ. හෙතෙම දසදෙනෙකුද විසිදෙනකුද යොදවාත් එය ඉවත්කරවීමට නොහැකි වන්නේ කාළක වෙත එළඹ ‘දරුව නුඹට වැටුප දෙමි. මගේ ගැල ඔසවා දෙව’යි පැවසීය. මෙසේද කියා ඔහු රැගෙන මොහු සමග බර ඉසිලීමට අන් සමතෙක් නැතැයි ගැල් වියගසෙහි යොත බැඳ තනි ඔහු පමණක් දෙයවීය. ඒ වස්සා එම ගැල ඔසවා ගොඩබිමෙහි පිහිටුවා මේ අයුරින්ම ගැල් පන්සියයම ඉවත් කළේය. ඔහු සියල්ලට පසුවවූ ගැල ඉවත් කොට මුදන්නේ හුස්මක් ගෙන හිස එසවීය.
සාත්තුනායක තෙමේ, ‘මෙතෙම මෙපමණ ගැල් ඔසවමින් මෙසේ නොකළේය. වැටුප සඳහා මෙසේ කරන්නේ වනැ’යි සිතා ගැල් ගණනට කහවණු ගෙන පන්සියයක පොදියක් ඔහුගේ ගෙලෙහි බැන්දෙව්වේය. ඒ ගොනු අනෙකුන්ට තමන් සමීපයට ගැටීමට (ළංවීමට) නොදෙන්නේ කෙළින්ම ගෙදරට ගියේය. මැහැල්ල මෙය දැක (පොදිය) මුදා කහවණු බව දැන, ‘දරුව කුමක් නිසා මෙසේ කෙලෙහිද? නුඹ මා වැඩ කොට ගෙනෙන ලද වැටුපෙන් මෝ ජීවත්වන්නීයයි හැඟීමක් ඇති නොකරව’යි පවසා ගොනු උණුදියෙන් නහවා තෙල් ගල්වා මෙතැන් පටන් නැවත මෙසේ නොකරවයි අවවාද කළාය. මෙකරුන සඳහා ‘චරියං චරණකාලෙ අහෙතුකපටිසන්‍ධියං නිබ්බතේතනාපි හා මයා වහිතබ්බං ධුරං අඤෙඤා වහිතුං සමෙත්‍ථා නාම නාහොසි’ යනු සිතා හුදෙකලාවම වැඩිසෙක්. එය දැක්වීමට ‘අථ ඛො භගවා සායණ්භසමයං පතිසල්ලීණා වුටඨිතො යනාදිය කියනලදී.
එහි **පතිසල්ලාණා** යනු ඵලසමාපත්ති වලින් මිදීමෙන් පැතිරපැවති (වෙන් වෙන්වූ) අරමුණුවලින් සිත හකුළාගෙන යන අර්ථයි. **තෙනුපසංකමි** යනු පරිවැජියන් සියලු නුවරෙහි පකාසනීය කර්‍මය කොට නුවරින් නික්ම පිරිවැජි අරමෙහි රැස්ව ‘ඉදින් ඇවැත්නි, සරභ, ශ්‍රමණ භවත් ගෞතමයෝ පැමිණෙති නුඹ කුමක් කරහිදැ’යි (අසා) ‘ශ්‍රමණ භවත් ගෞතමයන් එකක් කරනවිට මම දෙකක් කරමි. දෙකක් කරනවිට සතරක්ද පසක් කරනවිට දහයක්ද දහයක් කරනවිට විස්සක්ද විස්සක් කරනවිට සතළිසක්ද සතළිසක් කරනවිට පණසක්ද පණසක් කරනවිට සියයක්ද සියයක් කරනවිට දහසක්ද කරන්නෙමියි මෙසේ ඔවුනොවුනට සිංහනාද කථා නංවා හුන්කලිහි එළඹි සේක.
එළඹෙන කල්හි පිරිවැජි අරමට මග නුවර මැදින් වූ බැවින් රත් දෙපට සිවුර හැඳ සුගත් මහ සිවුර පොරවා විසුරුවා හළ බළසෙනග ඇතිරජකු මෙන් එකළාව නුවර මැදිනි වැඩිසේක. මිසදිටුගත්තෝ (බුදුන්වහන්සේ වඩිනු) දැක, ‘පිරිවැජියෝ ශ්‍රමණ ගෞතමයන්ට පකාසනිය කර්‍මය කරන්නහු නුගුණ පැතුරූහ. උන්වහන්සේ ඔවුනට එකඟවී සැඟවීමට යනසේක් වනැ’යි ළුහුබැන්දාහුය. සම්‍යක්දෘෂ්ටිකයෝ, සම්මාසම්බුදුන්වහන්සේ පාසිවුරු රැගෙන එකළාව නික්මුණු සේක. අද සරභ සමඟ මහාධර්‍මයුද්ධයක් වන්නේය. අපිදු ඒ සමාගමෙහි කායසාක්‍ෂා්‍ය වන්නෙමු’යි ළුහුබැන්දාහුය. ශාස්තෘන්වහන්සේ මහජනයා බලාසිටියදීම පිරිවැජි අරමට එළඹුණුසේක.
පිරිවැජියෝ ගස්ලැහැබ් අතු අතරෙහි නැගෙමින් සවණක් ඝන බුදුරුස් දැක ‘අන් දිනයන්හි මෙබඳු බැබලීමක් නැත. මේ කිමෙක්දැයි බලා ශ්‍රමණ භවත් ගෞතමයෝ පැමිණතෙි’යි පැවසූහ. එය අසමින්ම සරභ පිරිවැජියා දන අතුරෙහි හිස ගසාගෙන යටිකුරුව හුන්නේය. මෙසේ එකල්හි භාග්‍යවතුන්වහන්සේ ඒ අරමට එළඹ පනවලද අසුනෙහි හුන්සේක. තථාගයන් වහන්සේ වනාහි දඹදිව් තෙලෙහි අග්‍රකුලයෙහි උපන් බැවින් ශ්‍රෙෂ්ඨ ආසනයට සුදුස්සෙකැයි සියලු තන්හි අසුන පනවනලද්දේම වෙයි. මෙසේ පනවනලද මාහැඟිවූ බුද්ධාසනයෙහි වැඩහුන් සේක.
තෙ පරිබ්බාජකා සරහං පරිබ්බාජකං එතදවොචුං යනු සම්මාසම්බුදුන්වහන්සේ සරභ පිරිවැජියා සමඟ මෙපමණක් පවසත්දීම භික්ෂූ සංඝයා ශාස්තෘන්වහන්සේගේ පා අනුගමනය කරන්නෝ වී පිරිවැඩි අරමට පැමිණියාහුය. සිවුපිරිසම පිරිවැජි අරමට රැස්වූහ. ඉක්බිති ඒ පිරිවැජියෝ, ‘ශ්‍රමණ භවත් ගෞතමයන්ගේ ක්‍රයාව ආහ්චර්යයකි. සියලු නුවර හැසිර නුගුණ පතුරා පකාසනිය කර්‍මය කොට ආවාවූ වෛරී, පසමිතුරු සතුරන්ගේ සමීපයට පැමිණ මඳක් හෝ කලහයට හේතුවන කථාවක් නොකළාහුය. පැමිණි වේලෙහි පටන් සියවරක් පැසවූ තෙලෙන් තවරන්නාක්හු මෙන් අමා පැන් පොවන්නාක්හු මෙන් මිහිරි කථා පැවැත්වූහ’යි සියල්ලෝම සම්මා සම්බුදුන්වහන්සේට අනුව පවතින්නාහු මෙසේ කීහ.
**යාචෙය්‍යා**සි යනු ඉල්වන්නෙහිය, පතන්නෙහිය, කැමතිවන්නෙහියි. **තුණභීභූතො** යනු නිහඬබවට එළඹියේයි. **මඞ්කුභූතො** යනු තෙදවත් නොවන බවට පැමිණියේයි. **පත්තක්‍ඛන්‍ධො** යනු නැවුණු ගෙල ඇත්තේයි. අධොමුඛො යනු යටිකුරුවූ මුව ඇත්තේයි. **සම්මාසම්බුද්ධස්ස තෙ පටිජානතො** යනු ‘මම සම්මාසම්බුද්ධ වෙමි. මවිසින් සියලු ධර්‍මයෝ අවබෝධකරනලද්දේය’යි මෙසේ දන්නාවූ ඔබවහන්සේගේයි. **අනභිසම්බුද්ධො** යනු ඔබ වහන්සේ විසින් මේ ධර්‍මයෝ අවබෝධ නොකරන ලද්දාහුයි. **තත්‍ර** යනු අවබෝධ නොකරන ලදැයි මෙසේ දක්වනලද ඒ ධර්‍මයන්හියි. අඤේඤන වා **අඤ්ඤං පටිචරිස්සති** යනු වෙනත් වචනයකින් වෙනත් වචනයක් සඟවන්නේය, වෙනකක් අසනලද්දේ වෙනකක් කියන්නේය යන අර්‍ත්‍ථයි. **බහිද්ධා කථං අපනාමෙස්සති** යනු පිටතින් අන්‍යවූ ආගන්තුක කථාවක් ගෙනහැර දක්වන්නේ පළමුකථාව ඉවත් කරන්නේයි **අප්පච්චයං** යනු අතෘප්තියයි, නොසතුටයි. **පාතුකරිස්සති** යනු ප්‍රකට කරන්නේයි. මෙහිද අප්‍රත්‍යයෙන් දොම්නස කියනලදී. මුලින් කියනලද දෙකින් අඩුවැඩි භේද ඇති ක්‍රෝධයම සඳහන් කරනලදී.
මෙසේ භාග්‍යවතුන්වහන්සේ පළමුවිසාරද බවින් සිංහනාද කොට යළි දෙවැන්න ආදියෙන් සිංහනාද කරනසේක් යො ඛො මං පරිබ්බාජකා යනාදිය පැවසූසේක. **එහි යස්ස ඛො පන තෙ අත්‍ථාය ධම්මො දෙසිතො** යනු යම් මාර්‍ගයක් හෝ ඵලයක් සඳහා ඔබ වහන්සේ විසින් චතුරාර්ය සතය ධර්‍මය දෙසනලද්දේද යනුයි. සො **න නිය්‍යාති** යනු ඒ ධර්‍මය (අරමුණවෙත) යොමු නොකරන්නේය. (අරමුණට) නොයන්නේයි. ඒ අර්‍ත්‍ථය ඉටු නොකරන්නේයි කියනලද්දේ වෙයි. **තක්කරස්ස** යනු යමෙක් එය කරයිද ප්‍රතිපත්ති පුරන්නාවූ ඒ පුද්ගලයාට යන අර්‍ත්‍ථයි. **සම්මා දුක්‍ඛක්‍ඛයාය** යනු හේතුවෙන්, නයින්, කරුණින්, සසර දුක් නැතිවීම සඳහායි. නැතහොත්, **යස්ස ඛො ප තෙ අත්‍ථාය ධම්මෝ දෙසිතො** යනු නුඹවහන්සේ විසින් යම් කරුණක් සඳහා ධර්‍මය දෙසනලද්දේද ඒ කෙසේදයත්? රාගය නැසීම සඳහා අසුභ කර්‍මස්ථානයත් දේවෂය නැසීම සඳහා මෛත්‍රී භාවනාවත්, මෝහය නැසීම සඳහා ධර්‍මපසත් විතර්කය නැසීම සඳහා ආනාපාන සතියත්ය. **සො න නිය්‍යාති තක්කරස්ස සම්මාදුක්‍ඛක්‍ඛයාය** යනු යමෙක් යම් දහමක් දෙසනලද අයුරින් අනුගමනය කරයිද ඒ දහම එසේ කරන්නාවූ ඔහුට මනා හේතුවෙන් නයින් කරුණින් සසර දුක් කෙළවර කිරීම සඳහා යොමු නොකරයි. නොයයි, ඒ කරුණ ඉටු නොකෙරෙයි යනු මෙහි අරුතයි. **සෙය්‍යථාපි සරභො පරිබ්බාජකො** යනු යම්සේ මේ සරභ පරිවැජිතෙමේ සොවින් සිතුවිල්ලෙන් යෙදෙමින් වැටහීම් රහිතව හුන්නේද එසේ හිඳින්නේයි
මෙසේ තුන් පදයන්ගෙන් සිංහනාද පවත්වා තථාගතයන් වහන්සේ දෙසුම කුළුගන්වත්දී එතැන්හි රැස්වූ අසූසාරදහසක් පමණවූ ප්‍රාණීන්ගෙන් යුත් පිරිස අමාපැන් බීවේය. ශාස්තෘන්වහන්සේ පිරිස අමාපැන් පානය කළබව දැන අහසට පැනනැඟී වැඩිසේක. එකරුණ දැක්වීමට, **අථඛො භගවා** යනාදිය කියනලදී. එහි **සීහනාදං** යනු ශ්‍රේෂ්ඨනාදයයි. නිර්භය නාදයයි. අසහාය නාදයයි. **වෙහාසං පක්කාමි** යනු අභිඥාපාදකවූ චතුර්ථධ්‍යානයට සමවැද (ඉන්) නැඟිට අදිටන් කොට භික්‍ෂුසංඝයා සමඟ අහසට පැනනැඟී සේක. මෙසේ අහසට නැගී සේක් එකෙණෙහිම ගිජුකුළු මහවෙහෙරෙහි පිහිටිසේක.
**වාචාය සන්නිතොදකෙන** යනු වචන නැමති කෙවිටෙති. **සඤ්ජම්හරිං අකංසු** යනු බරැති නිරතුරු පැහැසීමක් කළහ, මතුමත්තෙහි විද්දාහුයයි කියනලද්දේ වෙයි. **බ්‍රහාරඤෙඤ** යනු මහ වනයෙහියි. **සීහනාදං නදිස්සාමි** යනු නද දෙන සිංහයාගේ ආකාරය දැක මෙතෙමේත් තිරිසනෙකි, මමද එසේමය, මොහුගේත් මගේත් පාසතරෙකි. මමත් එසේම සිංහනාද කරමැයි සිතුවේය. හෙතෙම සිංහයා ඉදිරියෙහි නදදීමට නොහැකිවන්නේ සිංහයා ගොදුරු සඳහා ගිය කල්හි තනිව නාදකිරීමට ඇරඹීය. ඉක්බිති ඔහුගෙන් සිවල් හඬම නික්මුණේය. එහෙයින් ‘සිගාලකංයෙච නදති’යි කියනලදී. **භෙරණ්ඩකං** යනු ඒ හිවල්හඬටම පර්යාය වචනයකි. තවද බිඳුණු ස්වර ඇති නොමනා හඬක් නඟතැයි කියනලද්දේ වෙයි. **එවමෙව ඛො ත්‍වං** යනු මේ උපමාවෙන් පිරිවැජියෝ තථාගතයන්වහන්සේ සිංහයකුට සමාන කොට සරභ පිරිවැජියා සිවලකුට සමාන කළහ. **අම්බකමද්දරී** යනු කුඩා කිකිළියයි. **ඵුස්සකරචිතං රවිස්සාමි** යනු හඬලන මහකුකුළා දැක මොහුටද කකුල් දෙකකි. පියාපත් දෙකෙකි. මටද එසේමය. මමත් මෙසේ හඬ නඟමැයි ඇය ඔහුගේ ඉදිරියෙහි හඬලීමට නොහැකිවන්නී ඔහු ගියකල්හි හඬලමින් කිකිළියකගේ හඬින්ම නාද කළාය. එහෙයින් **අම්බකමද්දරී රවිතංයෙව රවතියි** කියනලදී. **උසභො** යනු ගොනායි. **සුඤ්ඤාය** යනු හිස්බවට, දෙටු ගොනුන්ගෙන් වෙන්වූ බවටයි. **ගම්භීරං නදිතබ්බං මඤ්ඤති** යනු දෙටු ගොනුන්ගේ හඬට සමානවූ ගැඹුරු හඬක් නැඟිය යුතුයයි හඟියි. සෙස්ස සියලු තන්හි පැහැදිලිමය.
පස්වැන්නෙහි **කාලාමානං නිගමො** යනු කාලාමයෝ නම් ක්‍ෂත්‍රියයෝයි, ඔවුන්ගේ නියම්ගමයි. **කෙසපුත්තියා** යනු කෙසුපත්තනියම්ගම් වැසියෝයි. **උපසංකමිංසු** යනු ගිතෙල් වෙඩරු ආදී බෙහෙත් මෙන්ම අෂ්ටවිධ පානයන්ද ගෙන්වාගෙන එළැඹියාහුයි. **සකංයෙව වාදං දීපෙන්ති** යනු තමන්ගේම ලබ්ධිය කියත්. ජොතෙන්ති යනු ප්‍රකට කරත්**. ඛුංසෙන්ති** යනු ගටත් **වමෙහනති** යනු අවමන් කරත්. පරිභව කරත්. පහත් දෙයක් කරත්. **ඔපපක්‍ඛිං කරොන්ති** යනු බෙලහීන කරත්, ඔසවා විසිකරත්, **අපරෙපි භනේත** යනු එය කැලෑබද ගමකි. එබැවින් එහි කැලය ඉක්මවන්නෝද ඉක්මවනු කැමැත්තෝද වාසය කරති. ඔවුනතුරින් පළමුව ආවාහු තමන්ගේ ලබ්ධිය ප්‍රකට කොට ගියාහුය. පසුව ආවාහු ‘ඔවුහු කුමක් දනිත්ද ඔවුහු අපගේ අතවැසියෝය. ඔවුහු අප සමීපයෙන් යම් යම් ශිල්පයක් උගත්තාහුය’යි තමන්ගේ ලබ්ධිය ප්‍රකාශ කොට ගියාහුය. කාලාමයෝ එක ලබ්ධියකද පිහිටන්නට නොහැකි වූවාහුය. ඔවුහු මෙකරුණ දක්වා භාග්‍යවතුන් වහන්සේ මෙසේ සැළකොට **තෙසං නො භනෙත** යනාදිය කීවාහුය. එහි **භොතෙව කඞ්ඛා** යනු සැකයක් වේමැයි. **විචිකිච්ඡා** යනු ඊටම පර්යාය වචනයි. **අලං** යනු සුදුසුයි.
මා අනුස්සවෙන යනු ශ්‍රැති පරම්පරාවෙන් නොගනුවයි. **මා පරම්පරාය** යනු පරපුරෙන් පැවත එන කථාවෙන් නොගනුවයි. මා ඉතිකිරාය යනු මෙය මෙසේයයි නොගනුවයි. මා පිටකසම්පදානේන යනු අපගේ (ආගමික) මූලග්‍රන්‍ථ සමඟ ගැලපේයයි නොගනුවයි. **මා තක්කහේතු** යනු තර්‍කයට බැසගැනීමෙන් නොගනුවයි. **මා නයහෙතු** යනු න්‍යායයයට අනුකූලයයි නොගනුවයි**. මා ආකාරපරිවිතකේකන **යනු මෙකරුන සොඳුරුයයි මෙසේ කරුණු සැලකීමෙන්ද නොගනුවයි. **මා දිට්ඨිනිජක්‍ධානක්‍ඛන්තියා** යනු කල්පනා කොට ඉවසා ගන්නාලද අපගේ දෘෂ්ටියට ගැලපේයයි නොගනුවයි. මා භබ්බරූපතාය යනු මේ භික්‍ෂුව සමර්ථයෙකි. මොහුගේ කථාව පිළිගැනීමට සුදුසුයයි නොගනුවයි. **මා සමණො නො ගරූ** යනු මේ ශ්‍රමණ තෙමේ අපගේ ගුරුවරයාය.’ මොහුගේ කථාව පිළිගැනීමට සුදුසුයයිද නොගනුවයි. සමත්තා යනු පිරිපුන් වූයි. **සමාදිණ්ණා** යනු ගන්නා ලද්දාවූයි. පරාර්‍ශනය කරන ලද්දාවූයි. යංස හොති යනු යම් කරුණක් ඒ පුද්ගලයාට වේද යනුයි. අලොභාදිය ලොභාදියට ප්‍රතිපක්‍ෂවශයෙන් දතයුතුය. විගතාභිජෙක්‍ධා යනාදියෙන් මෛත්‍රියෙහි පූර්වභාගය කියනලදී.
දැන් මෛත්‍රී ආදී කර්‍මස්ථානය ප්‍රකාශකරන සේක් මෙත්තාසහගතෙන යි කීසෙක්. එහි කර්‍මස්ථාන කථාවෙහි හෝ භවානාක්‍රමයෙහි හෝ පෙළවැණුමෙහි හෝ යමක් කිවයුතු වන්නේද ඒ සියල්ලම විසුද්ධිමග්ගයෙහි කියනලද්දේමය. **එවං අවෙරචිත්තො** යනු මෙසේ අකුශල වෛරයද පුද්ගල වෛරීන්ද නොමැති බැවින් වෛරනැති සිතැත්තේයි. **අව්‍යාපජක්‍ධචිත්තො** යනු ක්‍රොධසිත නොමැති කමින් නිදුක් සිතැත්තේයි. **අසඞ්කිලිටඨචිත්තො** යනු කෙලෙසන්නාවූ කෙලෙස් නැති බැවින් නොකිලිටිවූ සිතැත්තේයි. විසුද්ධිචිත්තො යනු කෙලෙස් මල නොමැති බැවින් පිරිසුදු සිතැත්තේ වේයයි අරුත්ය. **තස්ස** යනු මෙබඳුවූ ඒ ආර්‍ය්‍යපුද්ගලයාගේයි. **අස්සාසා** යනු අවශ්‍ය උපකාරයයි**. සචෙ ඛො පන අත්‍ථි පරලොකො** යනු ඉදින් මෙලොවින් පරලොවක් නම් ඇත්ද යනුයි. ඨානමහං කායස්සභෙදා -පෙ- උප්පජ්ජිස්සාමි යනු යම් හෙයකින් මම කයේ බිඳීමෙන් මරණින් මතු සුගතිවූ ස්වර්‍ගයෙහි උපදින්නෙම් යන මෙකරුන ඇත. මෙසේ සියලු තන්හි ක්‍රමය දතයුතුය. **අනීඝං** යනු නිදුක්වුයි. **සුඛං** යනු සුවපත්වූයි. උභයෙනෙව **සුද්ධමත්තානං සමනුප්ස්සාමි** යනු කිසියම් පවක් නොකරමියිද කරන්නාටද යම් පවක් නොකෙරේද යන මේ කරුණු දෙකින්මපිරිසුදුවූ තමන් දකින්නෙමි. සෙස්ස පැහැදිලි අරුත් ඇත්තේමය.
සවැන්නෙහි **මිගාරනත්තා** යනු මිගාර සිටුගේ මුණුබුරායි. **පෙඛුණියනත්තා** යනු පෙඛුණිය සිටුගේ මුණුබුරායි. උපසංකමිංසු යනු වැළඳූ උදාඅහර ඇත්තෝ දස් දම්කරුවන් පිරිවරණලද්දෝ පැමිණියාහුය. ඔවුනට වනාහි පෙරබතෙහි පූර්‍වාහ්ණයෙහිම එක් ප්‍රශ්නයක් පැන නැංගේය. එය (ගැන) කථා කිරීමට ඉඩක් නොවීය. ඔවුහු එම ප්‍රශ්නය අසන්නෙමුයි තෙරුන් ළඟට ගොස් වැඳ නිහඬව හුන්නාහුය. තෙරණුවෝ ගමෙහි හටගත් එම ප්‍රශ්නය අසන්නට පැමිණියාහු වෙතැයි ඔවුන්ගේ සිත දැන එම ප්‍රශ්නයම අරන්නාහු **එථ තුමේහ සාළහා** යනාදිය පැවසූහ. එහි **අත්‍ථි ලොභො** යනු ආශා කිරීම් ස්වභාවය ඇති ලෝභයක් ඇත්දැයි අසයි. **අභිජක්‍ධාති ඛො අහං සාළ්හා එතමත්‍ථං වදාමි** යනු මේ ලෝභ සංඛ්‍යාත අර්‍ත්‍ථය මම අභිධ්‍යාවයයි කියමි. තෘෂ්ණාවයයි කියමියි හටගත් ප්‍රශ්නයේ අර්‍ත්‍ථය දක්වමින් පැවසූහ. මෙසේ සියලු වාරයන්හි ක්‍රමය ඉදිරිපත් කළයුතුය.
**සො එවං පජානාති** යනු සතර බඹවිහරණ වඩා සිටියාවූ ඒ ආර්යශ්‍රාවක මෛ් සමවතින් නැගිට විදසුන් අරඹමින් මෙසේ දනියි. **අත්‍ථි ඉදං** යනු දුක්‍ඛසත්‍ය සංඛ්‍යාතවූ ස්කන්ධ පංචකයක් ඇත්ද එය නාමරූප වශයෙන් පිරිසිඳ දන්නාවු මෙතෙම මෙසේ දනියි යන්න **අත්‍ථි ඉදංසි** කියනලද්දේ වෙයි. **හීනං** යනු සමුදය සත්‍යයි**. පණීතං** යනු මාර්‍ග සත්‍යයයි. **ඉමස්ස සඤ්ඤාගතස්ස උත්තරිං නිස්සරණං** යන විදර්‍ශනාසංඥා සංඛ්‍යාතවූ සංඥාවට පැමිණි මොහුට මත්තෙහි නිශ්ශරණ නම්වූ නිවනය එය ඇත යන මෙයින් නිරොධසත්‍යය දක්වයි. **විමුත්තමිතිඤාණං** යන්නෙන් එකුන්විසි ආකාර ප්‍රත්‍යවෙක්ෂාඥානය කියනලදී. **අහු පුබේබ ලොභො** යනු පෙර මට ලෝභය වූයේයි. **තදහු අකුසලං** යනු එය අකුසලය නම් වූයේය. එකල්හි හෝ අකුසලය වූයේයි. **ඉවේවතං කුසලං** යනු මෙසේ මේ කුසලයයි. ඒ අකුසලයේ නොමැති බව කුසලයය. ක්‍ෂෙමය යන කරුණ සඳහා කියයි**. නිච්ඡාතො** යනු තාෂ්ණා නැත්තේයි. **නිබ්බුතො** යනු අභයන්තරයෙහි තැවුල් ඇති කරන්නාවූ කෙලෙසුන් නොමැති බැවින් නිවුනේයි. **සීතිභූතො** යනු සිසිල් වුයේයි. **සුඛපටිසංවෙදි** යනු කායික චෛතසික සුවය විදීමයි. **බ්‍රහ්මභූතෙන** යනු ශ්‍රේෂ්ඨවූ තැනැත්තහු විසිනි. සෙස්ස සියලුතන්හි පැහැදිලි අරුත් ඇත්තේමය.
සත්වැන්නෙහි **කථාවත්‍ථු**නි යනු කථාවට කරුණුය. කථාවට පදනමය, ප්‍රතිෂ්ඨාවය යන අරුත්ය. **අතීතං වා භික්‍ඛවෙ අද්ධානං** යනු අතීතඅදධානය නම්, කාලය මෙන්ම සංසාරයද වේ. අනාගතවර්‍තමානයන්හිද මේ ක්‍රමයමැයි. එහි අතීත කාලයෙහි කාශ්‍යප නම්වූ සම්මාසම්බුදු කෙනෙක්වූ සේක. උන්වහන්සේට කිකීනම්වූ කසීරජ අග්‍රොපස්ථායක වූයේය. විසිදහසක් අවුරුදු ආයුෂ වූයේයයි මේ ක්‍රමයෙන් කියන්නේ අතීතය අරභයා කථා කියන්නේ නමි. අනාගතයෙහි මෙතේතයය නම්වූ බුදුවරයෙක් වන්නාහුය. උන්වහන්සේට සංඛ නම්වූ රජතෙමේ අග්‍රොපස්ථායක වන්නේය. අසූදහසක් අවුරුදු ආයුෂ වන්නේයයි මේ ක්‍රමයෙන් කියන්නේ අනාගතය අරභයා කතා කියන්නේ නමි. දැන් අසුවල් නම් රජ දැහැමිය, අසුවලා දැහැමිය මේ ආදී ක්‍රමයෙන් කියන්නේ වර්‍තමානය අරභය කථා කියන්නේ නම්වෙයි.
**කථා සම්පයොගෙන** යනු කථාසමාගමයෙනි. කචේඡා යනු කීමට සුදුස්සායි. **අකචේඡා** යනු කීමට නොසුදුස්සායි. **එකංසව්‍යාකරණීයං පඤහං** යනාදියෙහි ඇස අනිත්‍යදැයි අසනලද්දාහු විසින් එසේය අනිත්‍යයයි ඒකාන්තයෙන්ම පිළිතරු දියුතුය. මෙය විභජ්ජව්‍යාකරණීය පැනයයි. ඇස යම්සේද කණද එසේද? කණ යම්සේද ඇසද එසේදැයි අසනලද්දාහු විසින් කවර අරුතින් අසන්නෙහිදැයි පිළිවිස දැකීම් අරුතින් අසමැයි කීකල්හි නැතැයි පිළිතුරු දියයුතුය. අනිත්‍යාර්ථයෙන් අසමැයි කීකල්හි එසේයයි පිළිතුරු දිය යුතුය. මෙය **පටිපුච්ඡාව්‍යාකරණීය** ප්‍රශ්නයයයි. ජීවයම ශරීරයදැයි ආදිය අසනලද්දාහු විසින් භාග්‍යවතුන්වහන්සේ විසින් මෙය පිළිතුරු නොදෙනලද්දේකිසි පිළිතුරු නොදී තැබිය යුතුය. මේ ප්‍රශ්නය පිළිතුරු නොදිය යුත්තකි. මේ ඨපනීය ප්‍රශ්නයයි.
**ඨානාඨානෙ න සණ්ඨාති** යනු කරුණු නොකරුණෙහි නොපිහිටයි. මේ එහි පිළිවෙළයි. ශාශ්වතවාදියා සුදුසු කරුණින් උචේඡදවාදියාට නිග්‍රහකිරීමට සමත්වෙයි. ඔහුවිසින් නිග්‍රහකරනලද උචේඡදවාදියා කිමෙක්ද මම උචේඡදය ප්‍රකාශ කරම්දැයි ශාශ්වතවාදීභාවයම ප්‍රකට කරයි. තමන්ගේ වාදයෙහි පිහිටීමට නොහැකිවෙයි. මෙසේ උචේඡදවාදියා සමත්වන කල්හි ශාශ්වතවාදියාද පුද්ගලවාදියා සමත්වන කල්හි ශුන්‍යවාදියාද ශ්‍රන්‍යවාදියා සමත්වන කල්හි පුද්ගලවාදියාදැයි මෙසේ තැනනොතැන්හි නොපිහිටයි නමි.
**පරීකපේප න සණඨාති** යන මෙය ප්‍රශ්න ඇසීමෙහිද ප්‍රහ්නවලට පිළිතුරු කීමෙහිදීද ලැබෙයි. කෙසේදයත්? ඇතමෙක් ප්‍රහ්නයක් අසමැයි උගුර සකසයි. (රැල්බුරුල්හරියි). හෙතෙම අන්‍යයාවිසින් එබ මෙය අසන්නෙහිදැයි අසනලද්දේ දත්බව දැන මෙය නොවේ, වෙනෙකක් අසමැයි කියයි. ප්‍රශ්නයක් අසන ලද්දේද ප්‍රශ්නයට පිළිතුරු කියමැයි හක්ක සකසයි. හෙතෙම අන්‍යයා විසින් මෙනම් දෙයක් කියන්නෙහිදැයි කියනලද්දේ දත්බව දැන මෙය නොවේ. වෙනෙකක් කියන්නෙමියි පවසයි. මෙසේ සිතුවිල්ලෙහි නොපිහිටයි නමි.
**අඤ්ඤවාදෙ න සණ්ඨාති** යනු දත්වාදයෙහි, දන්වනලද වාදයෙහි නොපිහිටයි. කෙසේදයත්? එකෙක් ප්‍රශ්නයක් අසයි. අන්‍යයා, ‘ඔබවිසින් අසනලද ප්‍රශ්නය මනාය, ඔබ විසින් මෙය කොහින් උගන්නා ලද්දේදැ’යි අසයි. අනෙක් තැනැත්තා ඇසියයුතු අයුරින් ප්‍රශ්නය අසාත් ඔහුගේ කථාවෙන් නොමනා ප්‍රශ්නයක් අසනලද්දේදැයි සැකකරයි. අනෙකෙක් ප්‍රශ්නය අසනලද්දේ (පිළිතුරු) කියයි. අන්‍යයා ‘ඔබවිසින් මනාව පිළිතුරු දෙනලදී. ඔබවිසින් කොහිත් උගන්නාලද්දේද? පිළිතුරු දෙන්නාහු විසින් මෙසේ පිළිතුරු දියයුත්තේය’යි කියයි. අන්‍යයා පිළිතුරු දියයුතු අයුරින්ම පිළිතුරු දීත් ඔහුගේ කථාවෙන්, මවිසින් නොමනා පිළිතුරක් කියනලද්දේයි සැකකරයි.
**පටිපදාය න සණ්ඨාති** යනු පිළිවෙතෙහි නොපිහිටයි. වත (පිළිවෙත) නොදැන නොවිමසිය යුතු තන්හි විමසයි යන අරුත්ය. මේ ප්‍රශ්නය නම් සෑමලුවෙහි අසනලද්දහු විසින් නොකිය යුතුය. එසේම පිඬු හැසිරෙන මගෙහි, ගමට පිඬු පිණිස යන කල්හි, අසුන්හලෙහි හුන්කල්හි, කැඳ හෝ බත් හෝ නොගෙන (නොවළඳා) හුන්කල්හිද, වළඳා හුන්කල්හිද, දිවා විහරණතැනට යන කල්හිද (නොකිවයුතුය). දිවාස්ථානයෙහි හුන්කල්හි වනාහි ඉඩ ලබාගෙනම අසන්නහුට කිවයුතුය. මෙය වත් නොදැන අසන්නේ පිළිවෙතෙහි නොපිහිටයි නමි. **එවං සන්තායං භික්‍ඛවෙ පුග්ගලො අකචේඡා හොති** යනු මහණෙනි, මෙකරුන ඇති කල්හි මේ පුද්ගලයා කීමට නොසුදුස්සේ නම් වෙයි.
**ඨානාඨානෙ සණ්ඨාති** යනු ශාශ්වතවාදියා සුදුසු කරුණින් උචේඡදවාදියා නිගැනීමට සමත්වෙයි. ඔහු විසින් නින්දාකරනු ලබන්නාවූද උචේඡදවාදියා නිගැනීමට සමත්වෙයි. ඔහු විසින් නින්දාකරනු ලබන්නේවූද උචේඡදවාදියා මම ඔහුවිසින් සියවරක් නින්දා කරනු ලබන්නේ වුවද උචේඡදවාදියෙක්මියි කියයි. මේ ක්‍රමයෙන් ශාශ්වත පුද්ගල ශුන්‍යවාදයන්හිද පිළිවෙළ ඉදිරිපත් කළයුතුය. මෙසේ තැන නොතැනෙහි පිහිටයි නමි. **පරීකපේප සණ්ඨාති** යනු පැනයක් අසන්නෙමැයි උගුර සකසන්නේ නුඹ මෙනම් පැනයක් අසන්නෙහිදැයි කීකල්හි එසේය. අසමැයි කියයි. ප්‍රශ්නයට පිළිතුරු දෙමැයි හක්ක සකසන්නේද නුඹ මේ ප්‍රශ්නයට පිළිතුරු දෙන්නේහිදැයි ඇසු කල්හි එසේමය. මෙයටම පිළිතුරු දෙන්නෙමැයි කියයි. මෙසේ සිතුවිල්ලෙහි පිහිටයි නමි.
**අඤ්ඤවාදෙ සණ්ඨාති** යනු මේ ප්‍රශුනය අසා ඔබ විසින් මනා ප්‍රශ්නයක් විමසන ලදී. විමසන්නාහු විසින් මෙසේ ඔබ විසින් මනා ප්‍රශ්නයක් විමසන ලදී. විමසන්නහු විසින් මෙසේ විමසිය යුතුයයි කී කල්හි පිළිගනියි. සැකයක් නොඋපදවයි. ප්‍රශ්‍නයට පිළිතුරු දීද ඔබ විසින් මනාව පිළිතුරු දෙනලදී. පිළිතුරු දෙන්නාහු විසින් මෙසේ පිළිතුරු දියයුතුයයි කියනලද කල්හි පිළිගනියි. සැකයක් නොඋපදවයි. **පටිපදාය සණ්ඨාති** යනු ගෙහි හිඳුවා කැඳ කැවිලිආදිය දී යම්තාක් කලෙකින් වැළඳීම නවතයිද ඒ අතරෙහි හුන්කල්හි ප්‍රශ්නය විමසයි. ගිතෙල් ආදී බෙහෙත්, අෂ්ටවිධ පානවර්‍ග වස්ත්‍ර ඇඳුම් මල් ගඳ ආදිය හෝ රැගෙන විහාරයට ගොස් ඒවා පිළිගන්වා දිවාස්ථානයට පිවිස ඉඩ ලබාදෙන ප්‍රශ්නය අසයි. මෙසේ වත් දැන විමසන්නේ පිළිවෙතෙහි පිහිටයි නමි. ඔහුට ප්‍රශ්නයට පිළිතුරු දීමට වටියි.
**අඤෙඤනඤ්ඤං පටිචරති** යනු අන්‍ය වචනයකින් අන්‍යවචනයක් වසයි. අනෙකක් විමසනලද්දේ අනෙකක් කියයි. **බහිද්ධා කථං අපනාමෙති** යනු ආගන්තුක කථාවකට බසින්නේ මුල් කථාව බාහිරදෙයින් ඉවත් කරයි. මේ එහි කථාවස්තුවයි: භික්‍ෂූහු රැස්ව එක් තරුන භික්‍ෂුවකට ඇවැත්නි, නුඹ මේ මේ ඇවැත්වලට පැමිණියෙහියි කීවාහුය. හෙතෙම ස්වාමීනි, නාගදීපයට ගියේ වෙමැයි කීවේය. ‘ඇවැත්නි අපි නුඹගේ නාගදීපයට යාමෙන් ප්‍රයෝජනයක් ඇත්තෝ නෙවෙමු. ඇවැතට පැමිණියෙහිදැයි ඇසුවෙමු’යි භික්‍ෂුහු කීහ. ‘ස්වාමීනි නාගදීපයට ගොස් මසුන් කෑවෙමි.’ ‘ඇවැත්නි, නුඹගේ මසුන් කෑමෙන් වැඩක් නැත. ඇවතකට පැමිණියෙහිද? ‘ස්වාමීනි, මත්ස්‍යයා මනාව පිසනලද්දේ නොවෙයි. මට අපහසුවක් වුයේය’යි හෙතෙම කීවේය. ‘ඇවැත්නි, නුඹගේ පහසුවෙන් හෝ අපහසුවෙන් වැඩක් නැත. ඇවතකට පැමිණියෙහිද?’ ‘ස්වාමීනි යම්තාක් එහි විසුයෙම්ද ඒතාක් මට අපහසුවක්ම විය’ මෙසේ ආගන්තුක කථාවශයෙන් බාහිර දෙයින් කථාව බැහැරකරන්නේයයි දතයුතුය.
**අභිහරති** යනු ඔබිනොබින් (කොහින්හෝ) සූත්‍රයක් ගෙනහැර දක්වා වසාලයි. තෙපිටක තිස්ස තෙරුන්මෙනි. අතීතයෙහි භික්‍ෂූහු මහසෑමළුවට රැස්ව සංඝකෘත්‍යකොට භික්‍ෂූන්ට අවවාදදී ඔවුනොවුන් ප්‍රශ්න සාකච්ඡා කරති. එහිදී මේ තෙරුන්වහන්සේ තුන් පිටකයෙහි ඒ ඒ තැනින් සූත්‍රයක් ගෙනහැර දක්වා දහවල් කාලයෙහි එක් ප්‍රහ්නයකුදු නිමවීමට නොදෙති. අභිමද්දති යනු කරුණක් ගෙනහැර දක්වා මඬියි. **අනුපජග්ඝති** යනු අනෙකෙකු විසින් ප්‍රශ්නයක් විමසූ කල්හිද පිළිතුරු කියනලද කල්හිද අත පොළා මහහඬින් සිනාසෙයි. එයින් අන් තැනැත්තාට නොඇසිය යුත්තක් ඇසූයෙම්ද නොකියුත්තක් කීවෙම්දැයි සැකයක් උපදියි. **ඛලිතං ගණභාති **යනු සුළුවූ මුඛදොෂමාත්‍රයක් ගනියි. අක්‍ෂරයක් හෝ පදයක් හෝ ව්‍යංජනයක් හෝ නොමනාව කීකල්හි එය මෙසේ නම් කිවයුතුය. මෙසේ නම් කිවයුතුයයි දොස් නගමින් හැසිරෙයි. **සඋපනිසො** යනු හේතු සහිත වූයේ, ප්‍රතයසහිතවූයේයි.
**ඔහිතසොතො** යනු යොමු කළ කන් ඇත්තේයි. **අභිජානාති එකං ධම්මං** යනු එක් කුශලධර්‍මයක්, එක් ආර්යමාර්ගයක් දනියි. **පරිජානාති එකං ධම්මං** යනු එක් දුක්‍ඛසත්‍ය ධර්‍මයක් තීරණ ප්‍රඥාවෙන් මනාව දනියි. **පජහති එකං ධම්මං** යනු එක් සබ්බාකුසලධර්‍මයක් අත්හරියි, දුරුකරයි. බැහැරකරයි. **සච්ඡකරොති එකං ධම්මං** යනු එක් අරහත්ඵලධර්මයක් හෝ නිරොධ ධර්මයක් ප්‍රත්‍යක්‍ෂ කරයි. **සම්මාවිමුත්තං ඵුසති** යනු මනා හේතුවෙන්, න්‍යායයෙන්, කාරණයෙන් අරහත් ඵලවිමොක්‍ෂයක් ඥානස්පර්‍ශයෙන් ස්පර්‍ශ කරයි.
**එතදත්‍ථා භික්‍ඛවෙ කථා** යනු මහණෙනි කථාසම්ප්‍රයෝගයෙන් යම් මේ කථාවක් දක්වනලද්දේද එය මෙය ප්‍රයෝජන කොට ඇත්තේය. එනම්: යම් මේ සිතේ අනුපදා විමෝක්‍ෂයක් වේද? එය ඒ කථාවට භූමියයි, ප්‍රතිෂ්ඨාවයි. මේ වස්තුවයි යනුවෙන් මෙසේ සියලු පදයන්හි යෙදීම දතයුතුය. **එතදත්‍ථා මන්තණා** යනු කථාකිරීමට සුදුසු නුසුදුසු පුද්ගලයන් අතුරින් සුදුසු පුද්ගලයා සමඟ සාකච්ඡා කිරීම යන යමක් වේද එයද මෙයම ප්‍රයෝජන කොට ඇත්තේය. **එතදත්‍ථා උපනිසා** යනු නතුකළ කන් ඇත්තේ හේතු සහිතවූයේයි. මෙසේ කියනලද හේතුවද මෙයම ප්‍රයෝජන කොට ඇත්තේමය. **එතදත්‍ථං සොතාවධානං** යනු එයට උපනිශ්‍රය සහිතවූ කන් යොමුකිරීමක් වේද එයද එම දෙයම ප්‍රයෝජන කොට ඇත්තේයි. **අනුපාදා** යනු සතර උපාදානයන්ගෙන් අල්වා නොගෙනයි. **චිත්තස්ස විමොකක්‍ඛො** යනු අරහත්ඵල විමොක්‍ෂයයි. මේ සියල්ල අරහත්ඵලය සඳහායයි සූත්‍රාන්තය ඉවත්කොට මත්තෙහි ගාථාවන්ගෙන් කුළුගන්වමින්. **යෙ විරුද්ධා** යනාදිය පැවසූහ.
එහි **විරුද්ධා **යනු විරුද්ධ සංඛ්‍යාතවූ කොපයෙන් විරුද්ධවූයි. **සල්ලපන්ති **යනු අල්ලාපසල්ලාප කරත්. විනිවිට්ඨා යනු ඇතුළට බැසගත්තෝ වීයි. සමුස්සිතා යනු මානය නැංවීමෙන් මනාව ඔසවන ලද්දේයි. **අනරියගුණමාසජ්ජ** යනු ගුණයට පහරදී අනාර්ය ගුණ කථාව කරත්. ගුණය ගටා (කරන) කථාව අනාර්‍ය්‍ය කථාව නමි. ආර්යකථාව නොවේ. එය කරත්ය යන අර්ථයි. ඔවුහු **අඤ්ඤමඤ්ඤවිවරෙසිනො** යනු ඔවුනොවුන්ගේ සිදුරක්, වරදක් සොයන්නාවූයි. **දුබභාසිතං** යනු නොමනාව කියනලද්දයි. **වික්‍ඛලිතං** යන සුළුවූ කථනදොෂයයි. **සම්පමොහං පරාජයං** යනු ඔවුනොවුන්ගේ සුළුවූ කථන දොෂයෙන් මුළාවීමද පරාජයවීමද වේ. **අභිනන්‍දං** යනු සතුටුවෙත්**. නාචරෙ** යනු නොහැසිරෙයි, නොකියයි. **ධම්මට්ඨපටිසංයුත්තා** යනු ධර්‍මයෙහි සිටියහු විසින් කියනලද කථාව ධම්මට්ඨවුයේද වෙයි, ඒ ධර්‍මයෙන් යුක්තවූයේයි **ධම්මටඨපටිසංයුත්තා** නම්ද වේ. **අනුපාදිණේණන මනසා** යනු උඩඟු නොවූ සිතිනි. **අපළාසො** යනු තරඟයට (යුද්ධයට) ඉදිරිපත්වීමේ දුෂ්ටකම වශයෙන් නපුරුවුවෙක් නොවීයි. **අසාහසො** යනු රාග, දේවෂ මොහ වශයෙන් සහාසිකයෙක් නොවීයි.
**අනුසූය්‍යායමානො** යනු ඊර්ෂ්‍යා නොකරනු ලබන්නේයි. **දුබ්භටෙඨ නාවසාදයෙ** යනු නොමනාව කියනලද්දේහි නොගැලෙන්නේයි. **උපාරම්භං න සික්‍ඛෙය්‍ය** යනු කාරණුත්තිරිය ලක්‍ෂණය කොට ඇති දොෂාරොපනයෙහි නොහික්මෙයි. **ඛලිතං ච න ගාහයෙ** යනු සුළුවූ කථනදොෂය මේ ඔබේ දෙසකැයි නොගන්නේය. **නාභිහරෙ** යනු වසා නොසිටින්නේය. **නාභිමදේද** යනු එක් කරුණක් ඉදිරිපත් කොට නොමඬියි. **න වාචං පයුතං භණෙ** යනු ඇත්තෙන් සහ බොරුවෙන් යුතු වචන නොකියන්නේය. **අඤ්ඤාතත්‍ථං **යනු දැනීම සඳහායි. **න සමුසේසය්‍ය මනතයෙ** යනු මානයෙන් උඩඟු නොවන්නේය, මානයෙන් උස්ව පණ්ඩිතයෝ කථා නොකරති. මානයෙන් උඩඟු නොවී කථා කරන්නේය. පවසන්නේය.
අටවැන්නෙහි **භගවං මූලකා** යනු භාග්‍යවතුන්වහන්සේ මොවුනට මූලය යන්නෙන් භගවංමූලකා නම්වෙයි. මෙය කියනලද්දේ වෙයි: ‘ස්වාමීනි, අපගේ මේ ධර්‍මයෝ පෙර කාශ්‍යප සම්මාසම්බුදුන්වහන්සේ විසින් උපදවන ලද්දාහුය. උන්වහන්සේ පිරිනිවන් පෑකල්හි එක් බුද්ධාන්තරයක් අනය ශ්‍රමණයෙක් හෝ බ්‍රාහ්මණයෙක් හෝ මේ ධර්‍මයන් ඉපදීමට සමර්ථයෙක් නම් නොවූයේය. අපගේ මේ ධර්‍මයෝ භාගයවතුන් වහන්සේගෙන් හටගන්නාලද්දාහුය. භාග්‍යවතුන් වහන්සේ නිසා අපි මේ ධර්‍මයන් දනිමු. අවබෝද කරමුයි මෙසේ ‘ස්වාමීනි අපගේ ධර්‍මයෝ භාග්‍යවතුන්වහන්සේ මුල්කොට ඇත්තාහු’යි **භගවං නෙත්තිකා** යනු භාග්‍යවතුන්වහන්සේ ධර්‍මයන්ගේ නායකයාය, හික්මවන්නාය, මෙහෙයවන්නාය. ස්වභාවයට අනුව වෙන වෙනම නම් ගෙන දක්වන්නායයි ධර්‍මයෝ භගවං නෙතතිකා’ නම් වෙත්. **භගවං පටිසරණා** යනු චාතුර්භූමික ධර්මයෝ සර්‍වඥතාඥානයේ අපාථයට එමින් භාග්‍යවතුන් වහන්සේ පටිසරණය වෙතැයි භගවංපටිසරණා නම්වෙයි. පටිසරණය වෙත් යනු රැස්වෙත්. එක්තැන් වෙත්. තවද, මහබෝමැඩ හුන්නාවූ භාග්‍යවතුන්වහන්සේගේ අවබෝධ කිරීම් වශයෙන් ස්පර්‍ශය පැමිණෙයි, ‘ස්වාමීනි, මම කුමන නම ඇත්තේම්ද?’ නුඹ ස්පර්ශ කිරීම් අර්ථයෙන් ඵස්ස නම් වෙහි’ වෙදනාව, සංඥාව සංස්කාරය, විඥානය එයි. ‘ස්වාමීනි, මම කුමන නම් ඇත්තේම්ද? ‘නුම දැනීම් අරුතින් විඥානය නම් වෙහි’යි මෙසේ චාතුර්භූමක ධර්මයන්ගේ ස්වභාවය අනුව වෙන් වෙන්ව නම් ගන්වමින් භාග්‍යවතුන් වහන්සේ ධර්මයන් රැස්කරන සේක යන්නෙන්ද භගවං පටිසරණා නම් වෙත්. **භගවන්තං යෙව පටිභාතු** යනු භාග්‍යවතුන්වහන්සේටම මේ කියනලද්දෙහි අර්‍ත්‍ථය එළඹේවා! නුඹවහන්සේම අපට කියාදෙන සේක්වා යන අර්ථයි.
**රාගො ඛො** යනු රැඳීම් වශයෙන් පැවති රාගයයි. **අප්පසාවජේජා** යනු ලොකවද්‍යවශයෙන් හෝ විපාකවද්‍ය වශයෙන් හෝ යන වැරදි දෙකෙන්ම අඩු (කුඩා) වැරද්දයි. කුඩා දොෂයයි යන අර්ථයි. කෙසේදයත්? මවුපියෝද සහෝදර සහෝදරියන් ආදීහුද දරුවන්ගේ සහෝදරයන්ගේ ආවාහවිවාහ මංගල්‍යයන් කරත්, මෙපරිද්දෙන් ලොකවද්‍ය වශයෙන් පැවති මේ රාගය අල්පසාවද්‍යයි. අඹුදරුවන් සතුටු කිරීම මුල්කොට ඇති මේ රගායට අපායෙහි ප්‍රතිසන්‍ධියක් නම් නොවෙයි. මෙසේ විපාකවද්‍ය වශයෙන් අල්ප සාවද්‍යය. **දන්‍ධවිරාගී** යනු දුරුවනු ලබන මෙය සෙමෙන් දුරුවෙයි. ඉක්මණින් නොමිදෙයි. තෙල් දැලි කහට මෙන් බොහෝ කලක් ලුහුබඳියි. භවාන්තර දෙකක් තුනක් ගියද ඉවත් නොවෙතැයි දන්‍ධවිරාගී නම් වෙයි.
එහිලා මේ කථාවස්තුවයි- එක් පුරුෂයෙක් සහෝදරයාගේ බිරිය සමඟ අපචාරයෙහි හැසිරෙයි. ඒ ස්ත්‍රියටද තම සැමියාට වඩා හෙතෙමේම ප්‍රියතර වූයේය. ඕතොමෝ ඔහුට මෙසේ කීවාය: ‘මෙකරුන හෙළි වූවිට මහත් නින්දාවක් වන්නේය. ඔබේ සොහොයුරා නසව’. හෙතෙම ඇයට ‘වසලිය, තී නැසෙව. නැවත මෙසේ නොකියව’යි කියා පන්නා දැමුවේය. ඒ නිහඬව දින කිහිපයකින් යළි කීවාය. ඔහුගේ සිත දැදුරු වූයේය. ඉක්බිති තෙවැනිවර කී කල්හි ‘කුමක් කොට ඉඩක් ලබම්දැ’යි ඇසුවේය. අනතුරුව ඕ ඔහුට උපායක් කියන්නී ‘නුඹ මවිසින් කියනලද්දම කරව. අසුවල් තැන මහ කුඹුක් ගස ලඟ තොටක් ඇත. එහි තියුණු පොරවක් ගෙන සිටුව’යි පැවසුවාය. හෙතෙම එසේ කළේය. ඔහුගේ දෙටු සොහොයුරා වනයෙහි වැඩකොට ගෙට පැමිණියේය. ඕතොමෝ ඔහු කෙරෙහි මෘදු සිත් ඇත්තී මෙන් වී, ‘එන්න, ‘හිමියනි, ඔබගේ හිස බලන්නෙමැ’යි බලන්නී ‘ඔබගේ හිස කිළිටිය’යි පවසා නෙල්ලි පිඬක් දී ‘යන්න, අසුවල් තැන නහා එන්නැයි කීවාය. හෙතෙම ඇය කියනලද තොටට ගොස් නෙල්ලි කල්කයෙන් හිස ගල්වා දියට බැස නැමී හිස සේදුවේය. ඉක්බිති සෙසු තැනැත්තා ගස් අතුරින් නික්ම උරිස් ඇටයට පහරදී ඔහු මරා ගෙදර ගියේය.
මියගිය තැනැත්තා බිරිය කෙරෙහිවූ සෙනෙහස අත්හැරීමට නොහැක්කේ ඒ ගෙහිම ගැරඬියෙක්වී උපන්නේය. හෙතෙම ගොස් හුන්නාවූද හිඳින්නාවූද ඇයගේ සිරුරෙහි වැටෙයි. ඉක්බිති ඕ තෙමෝ ඔහු තම සැමියාම වන්නේයයි (සිතා) මැරවීය. හෙතෙම යළි ඇය කෙරෙහි සෙනහසින් ඒ ගෙහිම බල්ලෙක්වී උපන්නේය. හෙතෙම පයින් යාහැකි කල පටන්ම ඇයගේ පසුපසින් හැසිරෙයි. ඇය අරණට යන විටද ඇය සමඟම යයි. එය දැක මිනිස්සු ‘බලුවැද්දා නික්මුණේය. කවර තැනකට යන්නේදැ’යි විහිළු කරත්. ඕතොමෝ යළි ඒ බල්ලා මැරවූවාය.
හෙතෙමේත් යළි ඒ ගෙහිම වසුපැටවෙක්වී උපන්නේ එසේම ඇයගේ පසුපසින් හැසිරෙයි. එකල්හිද මිනිස්සු ඇය දැක ‘ගොපල්ලා නික්මුණේය. දෙන්නු කොහි හැසිරෙත්දැ’යි විහිළු කරත්. ඕතොමෝ එතැන්හිම ඒ වසු පැටවා මැරවූවාය. හෙතෙම එකල්හිද ඇය කෙරෙහිවූ සෙනෙහස සිඳින්නට නොහැක්කේ සිවුවෙනිවර ඇයගේම කුසෙහි පෙරදා සිහිකරන්නෙක් (පූර්‍වජාති සිහිකළහැක්කේක්) වී උපන්නේය. හෙතෙම පිළිවෙළින් ආත්මභාව සතරක ඇය විසින් මරවනලද බව දැක ‘මෙබඳුවූ සැතිරියකගේ කුසෙහි උපන්නෙමැයි (සිතා) එතැන් පටන් ඇයගේ අතින් තමන් පැහැසීමට නොදෙයි. ඉදින් ඇය ඔහු අතගායි නම් හඬයි. වැළපෙයි. එබැවින් සීයාම ඔහු පිළිඳැගුම් කරයි. පසු කලෙක වැඩිවිය පත් ඔහුගෙන් ‘දරුව, කුමක්හෙයින් නුඹ මවගේ අතින් ස්පර්‍ශකිරීමට නෙදෙහිද? ඉදින් ස්පර්ශ කරයි නම් කුමක් නිසා මහහඬින් හඬහිද, වැළපෙහිදැයි සීයා ඇසුවේය. ‘මම සීයා විසින් පෝෂණය කරනලද්දේ වෙමි. මෝ තොමෝ මගේ මව නොවෙයි. මෝ සැතිරියකැ’යි ඒ සියලු තොරතුරු කීවේය. හෙතෙම ඔහු වැළද හඬා ‘දරුව එන්න, අපට මෙබඳු තැනක කවර විසීමක්ද’යි පවසා ඔහු රැගෙන එක් විහාරයකට ගොස් පැවිදිව දෙදෙනාම එහි වසන්නාහු රහත් බවට පැමිණියාහුය.
**මහාසාවජේජා** යනු ලොකවද්‍ය වශයෙන්ද විපාකවද්‍ය වශයෙන්ද යන කරුණු දෙකින්ම මහාසාවද්‍යය. කෙසේදයත්? දේවෂයෙන් දුෂිතවූයේ මව කෙරෙහිද කිපෙයි. පියා කෙරෙහිද සොයුරු සොයුරුයන් ආදීන් කෙරෙහිද පැවිද්දන් කෙරෙහිද වැරදි කරයි. හෙතෙම ගියගිය තන්හි, ‘මේ පුද්ගලයා මාපියන් කෙරෙහිද කිපෙයි. සොයුරු සොයුරියන් කෙරෙහිද පැවිද්දන් කෙරෙහිද කිපේ’ යයි නින්දාවක් ලබයි. මෙසේ ලෝකවද්‍යවශයෙන් මහාසාවද්‍යය. දේවෂවශයෙන් කරනලද ආනන්තර්ය කර්මයෙන් කල්පයක් නිරයෙහි පැසෙයි. මෙසේ විපාකවද්‍යවශයෙන් මහාසාවද්‍යය. ඛිප්පවිරාගී යනු ඉක්මණින් මිදෙයි (දුරුවෙයි). දේවෂයෙන් දූෂිතවූ තැනැත්තේ මාපියන් කෙරෙහිද චෛත්‍යයෙහිද බෝධියෙහිද පැවිද්දන් කෙරෙහිද වැරදි කොට මට ක්‍ෂාමා කෙරෙත්වායි වරද දෙසයි. ක්‍ෂමා කරවීමත් සමඟ ඔහුගේ ඒ කර්‍මය යථාතත්වයට (පිරිසිදු බවට) පැමිණෙයි.
මෝහයද කරුණු දෙකකින් මහාසාවද්‍ය වෙයි. මෝහයෙන් මුළා වූවෙක්වී මවුපියන් කෙරෙහිද චෛත්‍යයෙහිද බෝධියෙහිද පැවිද්දන් කෙරෙහිද වැරදි කොට ගියගිය තන්හි නින්දාලබයි. මෙසේ ලොකවද්‍යවශයෙන් මහාසාවද්‍යය. මෝහවශයෙන් කරනලද ආනන්තර්ය කර්මයෙන් කල්පයක් නිරයෙහි පැසේයයි මෙසේ විපාකවද්‍ය වශයෙන් මහාසාවද්‍යය. **දන්‍ධවිරාගී** යනු සෙමෙන් දුරුවෙයි. මෝහයෙන් මුළාවූවකු විසන් කරනලද කර්මය සෙමෙන් මිදෙයි. යම්සේ වලස්සම සත්වරක් සෝදනුලබන්නේ වුවද සුදුනොවේද එසේම මෝහයෙන් මුළාවූවකු විසින් කරනලද කර්මය ඉක්මණින් නොමිදෙයි. සෙමෙන්ම මිදෙයි. මෙහි සෙස්ස පැහැදිලිය.
නවවැන්නෙහි **අකුසලමූලානි** යනු අකුසලයන්ගේ මූලයෝයි. අකුසලවූයේත් ඒවාමය මූලයන් වූයේත් ඒවාමයයි අකුසලමූලයෝ නමි. **යදපි භික්‍ඛවෙ ලොභො** යනු මහණෙනි, යම් ලෝභයක් වේද යනුයි. තදපි අකුසලං යනු එයද අකුසල මූලයකි. අකුසලමූලය සඳහා මෙහි එය වේය යන අර්ථයද ගැලපේමය. මේ ක්‍රමයෙන් සියලු තන්හි පිළිවෙළ දතයුතුයි. අභිසංඛරොති යනු රැස්කරයි. හකුළයි. එක්කරයි. **අසතා දුක්‍ඛං උපදහති **යනු නොවූ නොදක්නාලැබෙන දෙයින් ඔහුගේ යම් කිසි දොසක් කියා දුක් උපදවයි. **වධෙන වා** යනු වධයෙන් හෝ යනාදී යම් ආකාරයකින් දුකක් උපදවයිද එය දැක්වීමට කියනලදී. එහි **ජානියා** යනු ධනහානියයි. **පබ්බාජනාය** යනු ගමින් හෝ රටින් හෝ පළවාහැරීමේ කර්‍මයෙනි. **බලවම්හි** යනු මම බලවතෙක් වෙමියි. **බලිත්‍ථො ඉතිපි** යනු බලයෙන් මට ප්‍රයෝජනයයි මෙසේද බලයෙහි හෝ සිටියේ වෙමියි.
**අකාලවාදී** යනු කාලයෙහි නොකියයි. අකාලයෙහි කියයි. **අභූතවාදී** යනු වූ දෙය නොකියයි. අකාලයෙහි කියයි. අභූතවාදී යනු වූ දෙය නොකියයි. නොවූදෙය කියයි. **අනත්‍ථවාදී** යනු අර්ථය (ප්‍රයෝජනවත් දෙය) නොකියයි, අනර්ථය කියයිනමි. **අධම්මවාදී** යනු ධර්මය නොකියයි. අධර්මය කියයි නමි. අවිනයවාදී යනු විනය නොකියයි. අවිනය කියයි නමි.
**තථාභයං** යනු යම්සේ නම් මෙයයි. **න ආතප්පං කරොති තස්ස නිබ්බොධනාය **යනු ඒ නොවූදෙය (අසත්‍යය) නිරවුල් කරනු සඳහා වීර්ය නොකරයි. ඉතිපෙතං අතච්ඡං යනු මේ කරුණින්ද මෙය අසත්‍යය. සෙස්ස එහිම පර්යාය වචනයයි.
**දුග්ගතිපාටිකඞ්ඛා** යනු නිරය ආදී භේද ඇති දුගතිය බලපොරොත්තු වියයුතුය. එය ඔහුට අවශ්‍යයෙන්ම සිදුවන්නකි. ඔහු එහි ඉපදියයුතුය යන අර්ථයි. **උද්ධසේතා** යනු මත්තෙහි විනාශකරනු ලද්දේයි. **පරියොනදේධා** යනු හාත්පසින් වෙළනලද්දේයි. **අනයං ආපජ්ජති** යනු අවැඩට පැමිණෙයි. **ව්‍යසනං ආපජ්ජති** යනු විනාශයට පැමිණෙයි. ග්‍රීෂ්මකාලයෙහි මාලුවා මල්කොපුව පැළුණු කල්හි ඇට විසිරීගොස් නුගගස් ආදියෙහි මුල වැටෙයි. එහි යම්ගසක මුල තුන්පැත්තක ඇට තුනක් වැටුනේ වෙයි. ඒ ගස වැසිවළාවකින් තෙමුණු කල්හි ඇටතුනෙන් පැලතුනක් නැඟී ඒ ගසෙහි ඇලෙයි. එතැන් පටන් රුකදෙවිවරු ස්වකීය ස්වභාවයෙන් සිටීමට නොහැකිවෙත්. ඒ පැල වැඩෙමින් වැල්බවට පැමිණ ඒ ගසට නැඟී සියලු අතුපතර වැළඳගෙන ඒගස මත්තෙහි වෙළාගනියි. මාලුවා වැල්වලින් මසනලද්දාවූත් ඝනවූත් මහත්වූත් මාලුවා කොලවලින් ගැවසීගන්නා ලද්දාවූත් ඒ ගස වැසි වස්නාවිට හෝ සුළඟ හමන විට හෝ ඒ ඒ තැනින් විනාශ වී වැටෙයි. හුදු කණුවක් පමණක්ම ඉතිරිවෙයි. ඒ කරුණ සඳහා
**එවමෙවඛො** යන මෙය කියනලදී. මෙහි වනාහි උපමාගැලපීමයි. සල්ගස් ආදියෙහි කිසියම් ගසක් මෙන් මේ පුද්ගලයා දැක්විය යුතුය. අකුසල්මුල් තුන මාලුවා වැල්තුන මෙන් දැක්විය යුතුය. ගසෙහි අතු වෙතට නොපැමිණෙනතාක් වැල් කෙලින් ගසට නැඟීම මෙන් ලෝභාදින්ගේ දොරටුවට නොපැමිණි කාලයද අතුඅනුව යාමෙන් දොරටු වශයෙන් යන කලායද හාත්පසින් වෙළනලද කාලයමෙන් ලෝබාදියෙන් මඬනාලද කාලයද කුඩා අතු විනාශ වන කාලය මෙන් ද්වාරයට පත් කෙලෙසුන්ගේ වශයෙන් කුඩා අනුකුඩා ඇවත්වලට පැමිණි කාලයද මහ අතු විනාශවන කාලය මෙන් ගරු ඇවැත්වලට පැමිණි කාලයද වැල් අනුසාරයෙන් බැසගත් ජලයෙන් මුල් තෙමුණු කල්හි ගස බිමට වැටෙන කාලය මෙන් ක්‍රමයෙන් සතර පරිජිවලට පැමිණ සතර අපායන්හි උපදින කාලයද දැක්විය යුතුය.
යහපත් අංශය (පුණ්‍ය පක්‍ෂය) කියන ලද්දට විරුද්ධ වශයෙන් දතයුතුය. **එවමෙව ඛො** යන මෙහි මෙය උපමා ගැලපීමයි. අකුසලමුල් තුන මාලුවා වැල්තුන මෙනි. යෝගාවචරයා ඒවා නැති කිරීමට ආ පුරුෂයා මෙනි. ප්‍රඥාව උදැල්ල මෙනි. සැදැහැපැස උදලු පැස මෙනි. විදර්‍ශනාව කණින මුල්ලුව මෙනි. විදර්‍ශනා ඥානයෙන් අවිද්‍යාමූලය සිඳුණු කාලය මුල්ලුවෙන් මුල්සිඳීම මෙනි. කඩවශයෙන් දුටුකාලය කඩකඩව සිදුණු කාලය මෙනි. මාර්‍ගඥානයෙන් කෙලෙසුන් විනාශ කළ කාලය පැලෙන කාලය මෙනි. දරනුලබන (ජීවත්වන) පඤ්චස්කන්‍ධය ඇතිකාලය අලුබවට පත්කරන කාලය මෙනි. උපාදින්නස්කන්‍ධයන් ප්‍රතිසන්‍ධිරහිත නිරෝධයෙන් නවත්වා පුනර්භවයෙහි ප්‍රතිසන්‍ධිය නොගන්නා කාලය මහ සුළඟෙහි පොළා නොපැවැත්ම කරන කාලය මෙනැයි දැක්විය යුතුය. මෙම සුත්‍රයෙහි වර්‍තය හා විවර්තය කියනලදී.
දසවැන්නෙහි, **තදහුපොසථෙ** යනු එදවස පොහොයෙහියි, උපොෂථයෙහිවූ එදවසයි. පසළොස්වක් පොහෝදිනයෙහියි කියනලද්දේ වෙයි. **උපසඞ්කමි** යනු උපොෂථාංගයන් අදිටන් කොට ගඳමල් ආදිය අතැතිව එළමියේයි. **හන්‍ද** යනු දැඩිව ගැනීම් අර්‍ත්‍ථයෙහි නිපාතයෙකි. **දිවාදිවස්ස **යනු දවසෙහි දහවල නම් මධ්‍යාහ්නයයි. මෙහි පිහිටි මද්දහන් කාලයයි. **කුතොනු ත්‍වං ආගච්ඡසි** යනු කුමක් කරන්නී හැසිරෙහිදැයි අසයි. **ගොපාලකුපොසථො **යනු ගොපල්ලන් සමඟ සමාන කළ පොහොයයි. **නිගණ්ඨුපොසථො** යනු නුවටුන් රකින පොහොයයි. **අරියුපොසථො** යනු ආර්යයන් රකින පොහොයයි. **සෙය්‍යථාපි විසාඛෙ** යනු විසාඛයෙනි, යම්සේ යනුයි. **සායණභසමයං සාමිකානං ගාවො නිය්‍යාතෙත්‍වා **යනු ගොපල්ලෝ වනාහි දිනපතා වැටුපෙන් හෝ පස්දින දසදින අඩමස සයමස අවුරුද්ද යනාදී කාලපරිච්ඡේදයෙන් හෝ ගවයන් ගෙන රකිත්. මෙහි වනාහි දිනපතා වැටුපෙන් රකින්නකු සඳහා මෙය කියනලදී. **නිය්‍යාතෙත්‍වා **යනු භාරදීයි, මොවුහු ඔබගේ ගවයෝයිදී යනුයි. **ඉති පටිසඤචික්‍ඛති** යනු තමන්ගේ ගෙදර ගොස් අනුභව කොට ඇඳෙහි හොත්තේ මෙසේ සලකයි. **අභිජක්‍ධා සහගතෙන** යනු තෘෂ්ණාවෙන් යුක්ත වීමෙන්ය. **එවං ඛො විසාඛෙ ගොපාලුකුපොසථො හොති** යනු මේ ආර්ය උපොෂථයද අපිරිසිදු විතර්‍ක ඇති බැවින් ගොපාලක උපොෂථයට අයත් තැන්හි සිටියේයි. **න මහප්ඵලො** යනු විපාකඵලයෙන් මහත්ඵල නොවුයේයි. **න මහානිසංසො** යනු විපාක ආනිසංසයෙන් මහානිසංස නොවූයේයි. **න මහාජූතිකො** යනු විපාකාලෝකයෙන් මහත් බැබලීමක් නොවූයේයි. **න මහාවිපඵාරො** යනු විපාක පැතිරීම නොමහත් බැවින් මහත් පැතිරීමක් නොමැත්තේයි.
**සමණජාති** යනු ශ්‍රමණයෝමයි. **පරං යොජනසතං** යනු යොදුන් සියයක් ඉක්මවා ඉන් මත්තෙහියි. **තෙසු දණ්ඩං නික්‍ඛිපාහි** යනු ඒ යොදුන් සියයකින් එපිට සිටි සත්වයන් කෙරෙහි දඬු බහාතබව. බහා තැබූ දඩු මුගුරු ඇත්තේ වෙහි. **නාහං ක්‍වචිනි කස්සචි කිඤ්ඤනතස්මිං** යනු මම කොහි හෝ අන්කිසිවකුට බාධාවෙහි (කරදයෙහි) නොවෙමි (නොසිටිමි) පළිබෝධය (බාධාව) කිඤ්චනයයි කියනු ලැබේ. පළිබෝධයක් නොවෙමැයි කියනලද්දේ වෙයි. **න ච මම ක්‍වචිනි කත්‍ථචි කිඤ්චන තත්‍ථි** යනු මගේ කොහිහො ඇතුළත හෝ පිටත හෝ කිසිතැනක එක් පිරිකරකද බාධාවක් නැත. පළිබෝධයක් නැත. මම සිඳුණු පළිබෝධ ඇත්තේමැයි කියන ලද්දේ වෙයි. **භොගෙ** යනු ඇඳ පුටු කැඳබත් ආදියයි. **අදින්නං යෙච පරිභූඤ්ජති** යනු දෙවැනි දිනයෙහි ඇඳෙහි හොවින්නේද පුටුවෙහි හිඳින්නේද, කදැඳ බොන්නේද බත් වළඳන්නේද භොගයන් නොදුන් කල්හිම පරිභොග කරයි. **න මහපළුලො** යනු නිෂ්ඵලය. මෙහි ව්‍යංනයම සාවශෙෂය, අර්‍ත්‍ථය වනාහි නිරවශෙෂය. මෙසේ වසනලද උපොෂථයේ සුළුවූද යහපත්, හොඳ, මනා විපාකඵලයක් නම් නැත. එබැවින් නිෂ්ඵලයයි දතයුතුය. සෙසු පදයන්හිද මේ ක්‍රමයමැයි.
** උපක්කිලිට්ඨස්ස චිත්තස්ස **යන මෙය කුමක් සඳහා පැවසීද යත්? කිළිටිවූ සිතින් විසූ උපොෂථය මහත්ඵල නොවේයයි දක්වනලද බැවින් පිරිසුදු සිතින් පෙහෙවස් වසනලද්දහුට මහත්ඵල බව අනුදන්නා ලද්දේ වෙයි. එහෙයින් යම් කමටහනකින් සිත පිරිසුදුවේද? ඒ සිත පිරිසුදු කරන කමටහන දැක්වීමට මෙය පැවසීය. එහි **උපක්කමෙන** යනු වෙන් වෙන්වූ (පෞද්ගලික) පෞරුෂයෙන් හෝ උපායෙනි. **තථාගතං අනුස්සරති** යනු කරුණු අටකින් තථාගතයන්වහන්සේගේ ගුණයන් සිහිකරයි. මෙහි වනාහි **ඉතිපි සො භගවා** යන්නෙන් ඒ භාග්‍යවතුන්වහන්සේ මෙසේත් සීලයෙන්ද මෙසේත් සමාධියෙන්දැයි සියලු ලෞකික ලෝකෝත්තර බුද්ධගුණයෝ සංග්‍රහ කරනලදහ. **අරහං** යන ආදියෙන් වෙන්වෙන් වූ ගුණයෝම නිර්දේශ කරනලදහ. **තථාගතං අනුස්සරතො චිත්තං පසීදති** යනු ලෞකික ලෝකෝත්තර බුද්ධගුණයන් සිහි කරන්නාගේ සිත් ඉපදීම ප්‍රසන්න වෙයි.
**චිත්තස්ස උපක්කිලෙසා **යනු පංචනීවරණයෝයි. **කක්කං** යනු නෙල්ලි කල්කයයි. **තජ්ජං වායාමං** යනු එම ජාතියට අයත්, ඊට සුදුසු, කල්කයෙන් තැවරීම, ඉලීම, සේදීම යන මේවා කිරීමේ උත්සාහයයි. **පරියොදපනා හොති** යනු පිරිසුදු බව කිරීම වෙයි. කිළිටි හිසෙහි පළඳනාව පැලඳ නැකත් කෙළි කෙළින්නාහු නොහොබිත්. පිරිසුදුවූ හිසෙහි පළඳනාව පැලඳ නැකත් කෙළි කෙළින්නාහු හොබිත්, එසේම කිළිටි සිතින් උපොෂථ අංශයන් අදිටන් කොට සමාදන්වූ උපොෂථය මහත්ඵල නොවෙයි. පිරිසිදු සිතින් උපොෂථාංගයන් අදිටන් කොට සමාදන්වූ උපොෂථය මහත්ඵල වේය යන අදහසින් මෙය පැවසීය. බ්‍රහ්මූපොසථං උපවසති යනු සම්මා සම්බුදුන්වහන්සේ බ්‍රහ්මයයි කියනුලැබෙත්. උන්වහන්සේගේ ගුණ සිහි කිරීම් වශයෙන් මේ උපොෂථය බ්‍රහ්මූපොසථය නම්වෙයි. එය සමාදන්ව වෙසෙයි. **බ්‍රහ්මුනා සද්ධිං උපවසති** යනු සම්මා සම්බුදුන්වහන්සේ සමඟ එක්ව වාසය කරයි. **බ්‍රහ්මඤ්චස්ස ආරබ්භ** යනු සම්මා සම්බුදුන්වහන්සේ අරබයායි.
[missing sentence] **සොතතිං **යනු කුරුවින්‍ද පබළු වැලයි. කුරුවින්‍දක ගල්කුඩු සමඟ ලාකඩ යොදා පබළු තනා විද හුයෙක අවුණා ඒ පබළුවැල දෙපසින් ගෙන පිට උළයි. ඒ සඳහා **‘සොත්තිංච පටිච්ච’යි** කියනලදී. චුණ්ණං යනු නෑමේදී භාවිත කරනසුණුයි. **තජ්ජං වායාමං** යනු ඇඟ ඉලීම, ඇතිල්ලීම සේදීම ආදීවු සුදුසු ව්‍යායාමයයි. **ධම්මූපොසථං** යනු පෙළ සහිත නවලෝකෝත්තර ධර්‍මය අරභයා සමාදන්වූ බැවින් මේ උපොෂථය ධම්මූපොසථයයි කියනලදී. මෙහිද පරියොදපනා පදයෙහි සිට පෙරපරිද්දෙන්ම යෝජනා කළයුතුය.
**සඞ්ඝං අනුස්සරති** යනු ආර්ය පුද්ගලයන් අටදෙනාගේ ගුණයන් සිහිකරයි**. උසුමඤ්ච පටිච්ච** යනු දෙතුන්වරෙක ගන්වනලද උෂ්ණය සඳහායි. **ඌසඤ්ච **යනුද පාඨයි. මේ අර්ථයමය**. ඛාරං** යනු ගිනි අඟුරුය. **ගොමයං** යනු ගවමුත්‍ර හෝ එළුබෙටියි**. පරියොදපනා** යන මෙහිද මුල් ක්‍රමයෙන්ම යෙදියයුතුය**. සඞ්ඝුපොසථං** යනු ආර්ය පුද්ගලයන් අටදෙනාගේ ගුණයන් අරභයා සමාදන්වූ බැවින් මේ උපොෂථය සඞ්ඝුපොථයයි කියනලදී.
**සීලානි** යනු ගිහියා ගිහි සිල්ද පැවිද්දා පැවිදි සිල්ද වේ. **අඛණ්ඩානි** යනාදියෙහි අර්ථය විසුද්ධිමග්ගයෙහිදී විස්තර කරනලදී**. වාලණ්ඩුකං** යනු අස්ලොමින් හෝ නියඳ කෙඳි වලින් හෝ කරනලද ලණ්ඩුකයයි (කොස්සයි) **තජ්ජංවායාමං** යනු තෙලෙන් තෙමා මලකඩ තෙත්වූ බව දැන අඟුරෙහි බහා කොස්සෙන් අතුල්ලන වෑයමයි. මෙහි ‘පරියොදපනා’ පදයෙහි සිට මෙසේ යෝජනා කළයුතුය. කිළිටි කැඩපතෙහි මනාව සරසා පැහැපත්කළ ආත්මභාවය වුවද බලනු ලබන්නේ නොහොබියි. (මනාව නොපෙනෙයි) පිරිසුදු කැඩපතෙහි හොබියි. මෙසේම කිළිටි සිත ඇතිකළ සමාදන්වූ උපොෂථය මහත්ඵල නොවෙයි. පිරිසුදු සිත ඇති කල්හි මහත්ඵලවෙයි. **සීලුපොසථං** යනු තමාගේ සීලය සිහිකිරීම් වශයෙන් සමාදන්වූ උපොෂථය සීලුපොසථය නමි. **සීලෙන සද්ධිං** යනු තමන්ගේ පන්සිල් දසසිල් සමගිනි. **සීලං ආරබ්භ** යනු පන්සිල් දසසිල්ම අරභයායි.
**දෙවතාඅනුස්සරති** යනු දෙවියන් සාක්‍ෂ්‍ය කොට තමන්ගේ ශ්‍රද්ධාදී ගුණයන් සිහිකරයි. **උක්කං** යනු උදුනයි. **ලොණං** යනු ලුණු මැටියි. **ගෙරුකං **යනු ගෙරුක (මැටි) සුණුයි. **නාලිසණ්ඩාසං** යනු පිඹින නාලිකාවමෙන්ම පෙරළන අඩුවදවේ**. තජ්ජං වායාමං** යනු උදුනෙහි බහන පිඹින පෙරළන ආදීවූ සුදුසු වෑයමයි. මෙහි පරියොදපනා පදයෙහි මෙසේ යෝජනාව කළයුතුය. කිළිටිවූ රනින් කරනලද පළඳනා අබරණින් අලංකාර වූවෝ නැකත්කෙළි කෙළන්නාහු නොහොබිත්, පිරිසුදුවූ රනින් කළ අබරණ පැළන්දාහු හොබිත්, මෙසේම කිළිටි සිතැත්තහුගේ උපොෂථය මහත්ඵල නොවෙයි. පිරිසුදු සිතැත්තහුගේ මහත්ඵල වෙයි. **දෙවතුපොසථො** යනු දෙවියන් සාක්‍ෂ්‍ය ස්ථානයෙහි තබා තමන්ගේ ගුණයන් සිහිකරන්නහු විසින් සමාදන්වූ උපොෂථය දෙවතූපොසථය නමි. සෙස්ස මේ බුද්ධානුස්සති ආදී කමටහන්හි යමක් කිවයුතු වන්නේද ඒ සියල්ල විසුද්ධිමග්ගයෙහි කියනලද්දේමය.
**පාණාතිපාතං** යනු ප්‍රාණඝාතයයි. පහාය යනු ඒ පරපණ නැසීමේ චේතනා සංඛ්‍යාත දුසිල්බව අත්හැරයි. පටිචිරතා යනු ප්‍රහීන කාලයෙහි පටන් ඒ දුසිල්වත්බවින් වෙන්වූවෝයි, දුරුවුවෝයි. **නිහිතදණ්ඩා නිහිතසත්‍ථා** යනු අනුන් නැසීම සඳහා දඬුවක් හෝ සැතක් හෝ රැගෙන නොපැවතීමෙන් බහා තැබූ දඬු ඇත්තෝ මෙන්ම අවි ඇත්තෝද යන අර්ථයයි. මෙහිද දණ්ඩ හැර ඉතිරි සියලු උපකරණම සත්වයන්ට හිංසා කරන බැවින් සැතයයි දතයුතුය. භික්‍ෂුහු යම් සැරයටියක් හෝ දැහැටිදඬුකපන කුඩා පිහියක් හෝ කතුරක් හෝ රැගෙන හැසිරෙත්ද එය අනුන් නසනු සඳහා නොවේ. එබැවින් බහාතැබූ දඬු ඇත්තෝය, බහාතැබූ අවි ඇත්තෝයයි නම්වෙත්. **ලජ්ජි** යනු පව පිළිකුල් කරන ලක්‍ෂණය ඇති ලජ්ජාවෙන් යුක්තවූවෝයි. **දයාපන්නා** යනු දයාවට, මෛත්‍රීසිතට පැමිණියෝයි. **සබ්බපානභූතහිතානුකම්පී** යනු සියලු ප්‍රාණිභූතයන් කෙරහි හිතවත් බවින් අනුකම්පා ඇත්තෝයි. ඒ දයාවෙන් යුක්ත බැවින් සියලු ප්‍රාණීභූතයන්ට හිතසිත් ඇත්තෝය යන අර්ථයි**. අභම්පජ්ජ** යනු මමද අද යනුයි. **ඉමිනාපි අඞ්ගෙන** යනු මෙම ගුණාංගයෙන්ද යනුයි. **අරහතං අනුකරොමි **යනු යම්සේ පසුව යන්නා පෙරටුව යන්නහු අනුගමනය කරයි නම් වේද එසේ මමද රහතුන්විසින් පළමුව කරනලද මේ ගුණය පසුව කරන්නේ ඒ රහතුන් අනුකරණය කරමි. **උපොසථො ච මෙ උපවුත්‍ථො භවිස්සති** යනු මෙසේ කරන මවිසින් රහතන්වහන්සේද අනුකරණය කරනලද්දෝ වෙති. උපොෂථයද සමාදන්වූයේ වෙයි.
**අදින්නාදානං **යනු නොදෙනලද අනුන් අයත් දෙය ගැනීමය, සොරකමය යන අර්‍ත්‍ථයි. දුන් දෙයම ගනිත්නුයි **දින්නාදායී** නම් වෙයි. සිතෙනුදු දුන්දෙයම කැමති වෙත්නුයි **දින්නාපාටකඩ්ඛී** නමි. සොරකම් කරයිනුයි ථෙනො නමි. ඒ නොසොරකමෙනියි අථෙනෙන නමි. සුචිභූතෙන යනු ඒ නොසොරකමෙන්ම වූ පිරිසුදු බැවිනි. අත්තනා යනු ආත්මභාවයෙනි. නොසොරකම නම්වූ පිරිසුදු බව ආත්මභාවය කොට වෙසෙත්යයි කියන ලද්දේ වෙයි
**අබ්‍රහ්මචරියං **යනු උතුම් නොවූ හැසිරීමයි. උතුම්වූ ශ්‍රේෂ්ඨවූ චර්යාවක හැසිරෙත්නුයි බ්‍රහ්මචාරී නම් වෙත්. ආරාචාරී යනු අබ්‍රහ්මර්යාවෙන් දුරුව හැසිරෙන්නෝයි**. මෙථුනා** යනු රාගය නැගී සිටීම් වශයෙන් සමානබව ඇති මෙවුන්දම ඇත්තෝයි ලබනලද ව්‍යවහාරයෙන් සේවනය කළයුතු මෙථුනය නම්වූ අසත්ධර්‍මයෝයි**. ගාමධම්මා** යනු ගම්වැසියන්ගේ ධර්මයෝයි.
**මුසාවාදා** යනු බොරුවචනයි, හිස්වචනයි. සත්‍යය කියත්නුයි **සච්ච්වාදී** නමි. සත්‍යයෙන් සත්‍යය ගලපත් ගටත්නුයි **සච්චසන්‍ධා** නමි. අතරතුර බොරු නොකියතියි අරුත්ය. යම් පුරුෂයෙක් කිසියම් දිනක බොරු කියයිද කිසියම් දිනෙක ඇත්ත කියයිද ඔහුගේ බොරුවෙන් අතරක් ඇති බැවින් ඇත්තෙන් ඇත්ත නොගැටෙයි. එබැවින් හෙතෙම සච්චසන්‍ධ නොවෙයි. මොවුහු වනාහි එබන්දෝ නොවෙති. ජීවිත හේතුවෙනුදු බොරු නොකියා සත්‍යයෙන් සත්‍යය ගලපත්නුයි සච්චසන්‍ධා නම් වෙත්**. ථෙ**තා යනු ස්ථිරවූ තහවුරුවූ කථාය යන අර්ථයි. එක් පුද්ගලයෙක් කහපැහැය මෙන්ද දහයියා ගොඩක සෑරූ හුලක් මෙන්ද අශ්වයකුගේ පිටෙහි තැබූ පුසුලක් මෙන්ද ස්ථිර කථා නැත්තේ වෙයි. එක් පුද්ගලයෙක් ගලේ ඇඳි රේඛාවක් මෙන්ද ඉන්‍ද්‍රඛීලයක් මෙන්ද ස්ථිරකථා ඇත්තේ වෙයි. කඩුවකින් හිස සිඳිනා කල්හිද කථා දෙකක් නොකියයි. මෙතෙම ථෙයයි කියනුලැබේ. **පච්චයිකා** යනු ඇදහිය යුත්තෝයි. සැදැහැ ඇත්තෝය යන අරුත්ය. ඇතැම් පුද්ගලයෙක් විශ්වාස කළහැක්කේ නොවෙයි. ‘මෙය කවරකුවිසින් කියනලද්දේද? අසුවලා විසිනැ’යි කියනලද කල්හි ඔහුගේ වචනය නොඅදහවුයයි කියයුතු බවට පැමිණෙයි. එකෙක් විශ්වාසකටයුතු වුයේ වෙයි. ‘මෙය කවරකු විසින් කියනලද්දේද? අසුවලා විසිනැ’යි කීකල්හි ඉදින් ඔහු විසින් කියන ලද්දක් නම් මෙයම ප්‍රමාණය. දැන් ප්‍රතික්‍ෂෙප කළ යුත්තක් නැත. මෙසේම මෙයයයි කිවයුතු බවට පැමිණෙයි. මෙතෙම පච්චයිකයයි කියනු ලැබේ. **අවිසංවාදකා ලොකස්ස** යනු ඒ සත්‍යවාදීබවින් ලෝකය මුළා නොකරතියි අරුත්ය.
**සුරාමෙරයමජ්ජපමාදට්ඨානං** යනු පෙරූසුරා හා පැසවූසුරා යන මත්පැන් බීමේ අදහස නම්වූ ප්‍රමාදයට කාරණයයි**. එකභත්තිකා** යනු උදේ බතය සවසතබයයි බත් දෙකෙකි. මේ දෙක අතුරින් උදේ බත මද්දහන ඇතුළත (හිරු උදාවේ සිට මද්දහන දක්වා) කාලයට සීමාවෙයි. සෙස්ස මද්දහනින් මත්තෙහි හිරුඋදාව ඇතුළත (මද්දහනේ සිට හිරු උදාව දක්වා) කාලයට සීමාවෙයි. එබැවින් මද්දහන ඇතුළත දසවරක් අනුභව කරන්නෝ වුවද එක් බතක් ඇත්තෝම වෙති. ඒ සඳහා ‘එකභත්තිකා’යි කියනලදී. රාත්‍රි භොජනය **රත්ති** නමි. එයින් වෙන්වූවාහු **‘රත්තූපරතා’යි** මද්දහන ඉකුත්වූ කල හිරුබැසයාම තෙක් භෝජනය විකාලභොජනයයි. එයින් වෙන්වූ බැවින් **විරතා විකාලභොජනායි**.
සසුනට අනුලොම් නොවන බැවින් දැගලීම් සහිත විසුළු දැක්ම **විසුකදස්සනයි**. තමා නැටීම නැටවීම ආදිවශයෙන් නැටීමද, ගැයීමද, වැයීමද යටත්පිරිසෙයින් මොනර නැටුම් වශයෙන්ද පවත්නා නෘත්‍යාදීන්ගේ දැඟලීමක්වූ දැක්මද **නච්චගීතවාදිත විසූකදස්සනං** නමි. නෘත්‍යාදියවනාහි තමා එහි යෙදවීමට හෝ අනුන් විසින් යොදවනු ලැබීමට හෝ (අනුන්) යෙදුණු නාටයාදිය නැරඹීමට හෝ භික්‍ෂූන්ට මෙන්ම භික්‍ෂුණීන්ටද නොවටියි.
මල් ආදීන් අතුරෙන් **මාලා** යනු කිසියම් මලෙකි. **ගන්‍ධං** යනු කියියම් සුවඳ ජාතියකි. **විලෙපනං** යනු ඇඟ ගැල්වීමකි. එහි (අබරණ) පළදින්නේ දරයි නමි. අඩුතැන් පුරවන්නේ මණඩලය කරයි (සරසයි) නමි. සුවඳ වශයෙන්ද සම පැහැපත් කිරීම් වශයෙන්ද ඉවසන්නේ විභූසනය කරයි නමි. හේතව ඨානයි කියනු ලැබේ. එබැවින් යම් දුසිල් සිතුවිල්ලකින් ඒ මල්දැරීම් ආදිය මහජනයා කරයිද එයින් දුරුවූවෝය යන අර්ථයි.
**කීව මහප්ඵලො** යනු කොපමණ මහත්ඵලද? සෙසු පදයන්හිද මේ ක්‍රමයමයි. පහූතරත්තරතනානං යනු බොහෝවූ රත්න සංඛ්‍යාත රත්නයන්ගෙන් යුක්තවූවන්ගේයි. සියලු දඹදිව්තලය බෙරතලයක් මෙන් කොට ඉඟ පමණවූ සත්රුවනින් පුරවනු ලද්දවුන්ගේ යන අර්ථයයි. **ඉස්සරියාධිප්පච්චං** යනු ඊශ්වර භාවයෙන්ද අධිපතිභාවයෙන්ද යටත්රජකමින් නොව ඓශ්වර්ය භාවය මෙන්ම අධිපතිභාවයයි. මෙහි නපුරුකමක් නැත යන්නෙන්ද ඓශ්වර්යාධිපත්‍යයි. **රජ්ජංකරෙය්‍ය** යනු මෙබඳුවූ සක්විතිරජකම කරවන්නේය. **අඩ්ගානං **යනු ඒ ආදී ජනපදයන්ගේ නම්ය. **කලං නාගඝති සොළසිං** යනු එක් රෑදාවලක් සමාදන්ව විසූ උපොෂථයෙහි පින සොළොස් කොටසක් කොට එයින් එක් භාගයක් (පමණකුදු) නොවටියි. එක්දිනක පෙහෙවසක සොළොස් කලාවෙන් එකක යම් විපාකඵලයක් වේද? එයම ඊටවඩා වැඩිවේ යන අර්ථයයි. **කපණං** යනු ස්වල්පයයි.
**අබ්‍රහ්මචරියා** යනු උතුම් නොවන හැසිරීමෙනි. **රත්තිං න භුඤේය්‍ය විකාලභොජනං** යනු පෙහෙවසෙහි යෙදෙන තැනැත්තේ රාත්‍රි භොජනයද දහවල විකාලභෙජනයද නොවළදන්නේය. **මඤේච ඡමායං ච සයෙථ සන්‍ථතෙ** යනු මිටිරියන්වූ පා ඇති කැප අඳෙහි හො හුණු පිරියම් කළබිම හෝ තණ. කොල, පිදුරු ආදිය අතුරා කළ ඇතිරිල්ලක හෝ නිදන්නාහුය යනු අර්ථයයි. **එතං හි අට්ඨඞ්ගිකමාහුපොසථං** යනු මෙසේ පරපණනැසීම් ආදියෙහි නොහැසිරෙන්නහු විසින් විසූ පෙහෙවස අංග අටකින් යුක්තවන බැවින් අෂ්ටාංගිකයයි කියති. එය සමාදන්ව වෙසෙන්නහු විසින් හෙට පෙහෙවස් ඇත්තේ වන්නෙමැයි අදම මෙයද මෙයද කරවුයයි ආහාර සැපයීම් ආදී කටයුතු විධානයෙහි හැසිරිය යුතුය. පෙහෙවස් දිනයෙහි උදෑසනම භික්‍ෂුවකගේ හෝ භික්‍ෂුණියකගේ හෝ දසසිල් සලකුණු දන්නාවූ උවසුවකුගේ හෝ උවැසියකගේ සමීපයෙහි හඬනඟා උපොෂථාංග සමාදන් වියයුතුය. පෙළ නොදන්නහු විසින් බුදුන් වහන්සේ විසින් පනවා වදාළ උපොෂථය අදිටමියි ඉටියයුතුය. අනඅයකු නොලබන්නහු විසින් තමා විසින්ම අදිටන් කළයුතුය. හඬනඟා කීම කළයුත්තේමය. පෙහෙවස් වසන්නාහු විසින් අනුන්ට හිරිහැර වන්නාවූ කටයුතු නොවිචාල යුතුය. අයවැය ගණිමින් කල්නොගෙවිය යුතුය. ගෙහි අහර ලැබ නිතිබත් ඇති භික්‍ෂුවක් මෙන් වළඳා වෙහෙරට ගොස ධර්‍මය හෝ ඇසියයුතුය. අටතිස් අරමුණුවලින් එකක් හෝ මෙනෙහි කළයුතුය.
**සුදස්සනා** යනු සොඳුරු දැක්මයි. **ඔභාසයං** යනු බබළමිනි. **අනුපරියන්ති** යනු හැසිරෙත්, **යාවතා** යන යම් පමණ තැනකි. **අන්තලික්‍ඛගා** යනු අහසින් යන්නාවූයි. පහාසන්ති යනු දීප්තිමත් වෙත්. ප්‍රභාව මුදත්. දිසාවිරොචනා යනු සියලු දිසාවන්හි බබළන්නාවූයි. නැතහොත්, පැහැවිහිදුවත්. **දිසාවිදිසාවන්** බබළවති. දීප්තිමත් වෙතැයි යනුවෙන්ද විරොචමානා නම්වේ. **වෙළුරියං** යනු මණි (මැණික්යයි) කියාද මෙයින් දෑමිණි බව දක්වයි. එක්වස්හුණපැහැය ඇති වෛදූර්‍ය්‍යමැණික ජාතිමණි නමි. එය සඳහා මෙය පැවසීය. **භද්දකං** යනු සිත්කලු දෙයයි. **සිඞ්ගීසුවණ්ණං** යනු ගව අඟක් සමානව හටගත් බැවින් මෙබඳු නම් ඇති ස්වර්ණයයි. **කඤ්චනං** යනු පර්‍වතයට අයත් දෙයයි. පර්‍වතයෙන් හටගත් ස්වර්‍ණයයි. ජාතරූපං යනු රත්රන් (පැහැති) ස්වර්‍ණයයි. **හටකං** යනු කුහුඹුවන් ආදීන් විසින් ගෙනෙනලද ස්වර්‍ණයයි. **නානුභවන්ති** යනු නොපැමිණෙත්. **චන්‍දප්පගා** යනු සාම්‍යර්ථයෙහි කර්මවිභක්තියි. චන්‍ද්‍රප්‍රභාවේ යන අර්ථයි. **උපවස්සුපොසථං** යනු පෙහෙවස් වැස යනුයි. සුඛුද්‍රයානි සුඛඵල ඇති, **සුඛවේදනා **ඇත්තාවූයි. **සග්ගමුපෙන්ති ඨානං** යනු ස්වර්‍ග සංඛ්‍යාත ස්ථානයට එළඹෙති, කවරකුගෙන් හෝ නින්දා නොලබන්නාහුවී දෙව්ලොව උපදිති යන අර්ථයි. මෙහි අතරතුර යමක් නොකියනලද්දේ ඒ සෙස්ස කියනලද දෙය අනුසාරයෙන් දතයුත්තේය.
3. ආනන්ද වර්ගය
තෙවෙනි වර්ගයෙහි පළමු සූත්‍රයෙහි** ඡනේනා** යනු මෙබඳු නම් ඇති පිළිසන් පිරිවැජියායි. **තුමේහ ආවුසො** යනු ඇවැත්නි, යම්සේ අපි රාගාදීන් දුරුකිරීම පනවමුද කිම මෙසේ නුඹවහන්සේලාද පනවන්නහුදැයි විමසයි. ඉක්බිති තෙරුන්වහන්සේ, මේ පිරිවැජියා අපි රාගාදීය දුරුකිරීම පනවමුද කිම මෙසේ නුඹවහන්සේලාද පනවන්නහුදැයි විමසයි. ඉක්බිති තෙරුන්වහන්සේ, මේ පිරිවැඩියා අපි රාගාදීය දුරුකිරීම පනවමු’යි කියයි. මෙය වනාහි බාහිර සමයක නැතැයි එය ප්‍රතික්‍ෂෙප කරන්නාහු **මයං ඛො ආවුසො** යනාදිය පැවසූහ. එහි **ඛො** යනු අවධාරණර්ථයෙහි නිපාතයෙකි. ‘අපිම පනවමු’ යන අර්ථයි.’ අනතුරුව පිරිවැජි තෙමේ මෙසේ සිතීය: මේ තෙරණුවෝ බාහිරවූ සමය උගුළුවාලමින් අපිම (පනවමු) යි කීහ.’ ඉක්බිති තෙරණුවන් විමසමින් **කිං පන තුමෙහ** යනාදිය පැවසීය. තෙරණුවෝ ඔහුට පැහැදිලි කරමින් **රතේතා ඛො ආවුසො** යනාදිය කීහ. එහි **අත්තත්‍ථං** යනු තමන්ගේ මෙලොව පරලොවවූත් ලෞකික ලෝකෝතතරවූත් අර්ථයයි (ප්‍රයෝජනයයි.) පරාර්ථය උභයාර්ථය යන්නෙහිද මේ ක්‍රමයමැයි.
**අන්‍ධකරණා** යනාදියෙහි යමෙකුට රාගය උපදියිද එය යථාභූතදර්‍ශනය දුරුකිරීමෙන් නොපෙනීම ඇති කරයි යන්නෙන් අන්‍ධකරණයි. පැනස නොකෙරේයයි අච්ක්‍ඛුකරණො නමි. කම්මස්සක ප්‍රඥාව, ධ්‍යානප්‍රඥාව විදර්‍ශනා ප්‍රඥාව යන මේ ත්‍රිවිධ ප්‍රඥාව නොපැවැත්මට පත්කිරීමෙන් නිරෝධ කෙරේනුයි **පඤ්ඤානිරොධිකො** නමි. අනිටුපල දෙන බැවින් දුක්‍ඛසංඛ්‍යාත විනාශ පක්‍ෂයෙහි පවතීනුයි **විඝාතපක්‍ඛිකො** නමි. කෙලෙස් නිවන නොපවත්නේනුයි **අනිබ්බානසංවත්තනිකො **නමි. **අලඤච්පන ආවුසො ආනන්‍ද අප්පමාදාය** යනු ඇවැත් ආනන්‍දයිනි, ඉදින් මෙබඳු පිළිවෙතක් ඇත්ද? (එය) නුමවහන්සේලාගේ අප්‍රමාදය සඳහා ප්‍රමාණවත්ය, සුදුසු අනුකූලවූ අප්‍රමාදයෙහි හැසිරෙනු මැනව ඇවැත්නියි, තෙරුන්ගේ වචනය අනුමෝදන්ව ගියේය. මේ සූත්‍රයෙහි ආර්ය මාර්ගය ලෝකෝත්තර මිශ්‍රකව කියනලදී. මෙහි සෙස්ස පැහැදිලිය.
දෙවෙනි සූත්‍රයෙහි** තෙන හි ගහපති **යනු තෙරුන්වහන්සේ මෙසේ සිතූසේක. ‘මෙතෙම මෙහි එන්නේ දැනගනු කැමැත්තේ වී නොපැමිණියේය. පරීක්‍ෂා කරනු සඳහා පැමිණියේය. මොහු විසින් අසනලද ප්‍රශ්නය මොහුලවාම කියවන්නෙමි’ මෙසේ ඔහුලවාම කියවනු කැමති සේක **‘තෙන හි’ **ආදිය පැවසූසේක. එහි තෙන හි යනු කරුණු දැක්වීමයි. යම් හෙයකින් නුඹ මෙසේ විමසහිද එහෙයින් මෙහි එයම පිළිවිසමි. **කෙසං** නො යනු කවරක්ද යත්? යි. **සධම්මුක්කංසනා** යනු තමන්ගේ ලබ්ධියෙන් ඔසවා තැබීමයි. **පරධම්මාපසාදනා** යනු අනුන්ගේ ලබ්ධියෙන් ගැටීමයි, පහත්කිරීමයි, පහතහෙළීමයි. **ආයතනෙ ච ධම්මදෙසනා** යනු කරුණෙහිම දහම් දෙසීමයි. **අත්‍ථො ච චුත්තො** යනු මවිසින් අසනලද ප්‍රහ්නයාගේ අර්ථයද ප්‍රකාශ කරනලදී. **අත්තා ච අනුපනීතො** යනු අපි මෙබඳු වෙමුයි මෙසේ තමන්ද නො එළවන ලද්දේයි. **නූපනීතො** යනුද පාඨයි.
තුන්වැනෙහි **ගිලානා වුට්ඨිතො** යනු ගිලනෙක්වී ඉන් නැගී සිටියේයි. **ගෙලඤ්ඤ **යනු ගිලන්බවිනි**. උපසඞ්කමි** යනු වැළඳූ උදේ අහර ඇත්තේ මල්ගඳ ආදිය රැගෙන මහපිරිවරින් පිරිවරනලද්දේ, එළමියේය. **බාහායං ගහෙත්‍වා** යනු බාහුවෙන් අල්ලා නොඇද්දේය. හුන් අසුනින් නැඟිට ඔහුගේ සමීපයට ගොස් දකුණු අතේ මහපට ඇඟිල්ලෙන් සංඥාවක් දී එකත් පසෙකට ඉවත්කළේයයි දතයුතුය. ඉක්බිති ඔහුට **සෙඛම්පි ඛො මහානාම සීලං** යනාදී ක්‍රමයෙන් ශෛක්‍ෂයන් සත්දෙනාගේ සීලයද සමාධියද ප්‍රඥාවද කියා මත්තෙහි අරහත්ඵල වශයෙන් අශෛක්‍ෂවූ සීලසමාධිප්‍රඥාවන් පවසන්නේ ශෛක්‍ෂසමාධියෙන් ශෛක්‍ෂවූ විදර්‍ශනාඥානයද අශෛක්‍ෂවූ ඵලඥානයද පසුව ශෛක්‍ෂ විදර්‍ශනාඥානයෙන් අශෛක්‍ෂ ඵල සමාධිය පසුව උපදීයයි දැක්වූයේය. යම් සම්ප්‍රයුක්තවූ සමාධිඥානයෝ වෙත්ද ඔවුන්ගේ නොපසුව නොපෙරටුව උපත දතයුතුය.
සිවුවැන්නෙහි **කූටාගාරසාලායං** යනු මුදුන් කොත් දෙකක් ගෙන හංසවට්ටක පියස්සෙන් තනලද ගඟකිළියෙහියි. **අපරිසෙසං ඤණ්දස්සනං පටිජානාති** යනු ස්වල්පයකුදු ඉතිරි නොකොට සියලු ඥානදර්ශනය දැනගනියි. **සත්තං සමිතං** යනු සියලුකල්හි, නිරතුරුවයි. **ඤාණදස්සං පච්චුප්ට්ඨිතං** යනු මට සර්‍වඥතාඥානය එළඹ සිටියේයි දක්වයි. **පුරාණානං කම්මානං** යනු රැස්කළ කර්මයන්ගේයි. **තපසා ව්‍යනතීභාවං** යනු දුෂ්කර තපසින් අවසන් කිරීමයි. **නවානං කම්මානං** යනු දැන් රැස් කළයුතු කර්මයන්ගේයි. අකරණා යනු රැස් නොකිරීමෙනි. **සෙතුඝාතං** යනු කාරන විනාශයයි. (මෙයින්) ප්‍රත්‍යය විනාශය කියයි. **කම්මක්‍ඛා දුක්‍ඛක්‍ඛයො** යනු කර්‍මචක්‍රය විනාශවීමෙන් දුක්‍ඛචක්‍රය විනාශවීමයි**. දුක්‍ඛක්‍ඛයා වෙදනාක්‍ඛයො** යනු දුක්‍ඛචක්‍රය විනාශයෙන් වේදනා විනාශයයි. දුක්‍ඛචක්‍රය ක්‍ෂයවූ කල්හි වේදනා චක්‍රයද ගෙවුනේම වෙයි. **වෙදනාක්‍ඛයා සබ්බංදුක්‍ඛං නිජ්ජිණ්ණං භවිස්සති** යනු වේදනාව ක්‍ෂයවීමෙන් සියලු සසර දුක් දිරාපත් වූයේම වෙයි. සන්‍දිට්ඨිකාය යනු තමන් දැකියයුතු ප්‍රත්‍යක්‍ෂයෙනි. **නිජ්ජරාවිසුද්ධියා** යනු කෙලෙස් දිරවන ප්‍රතිපදාවයි. කෙලෙසුන් විනාශවන බැවින් නිජ්ජරා නමි. සත්‍වයන් විසුද්ධියට පත්කරවන බැවින් විසුද්ධි නමි. ඒ නිජ්ජරා විසුද්ධියෙනි. **සමතික්කමො හොති **යනු සියලු සසර දුක් ඉක්මීම වෙයි. **ඉධ භනෙත භගවා කිමාහ** යනු ස්වාමීනි භාග්‍යවතුන්වහන්සේ මේ ප්‍රතිපත්තිය ගැන කුමක් ප්‍රකාශ කළ සේක් ද? කිම, මේ කෙලෙස් විනාශකරවන ප්‍රතිපදාවම පනවනසේක්ද නැතහොත් වෙනකක්දැයි විමසයි.
**ජානතා** යනු අනාවරණ ඥානයෙන් දන්නහු විසිනි. **පස්සතා** යනු සමතැසින් දකින්නහු විසිනි. විසුද්ධියා යනු විශුද්ධියට පැමිණවීම සඳහායි. **සමතික්කමාය** යනු මනාව ඉක්මවීම සඳහාය. **අත්‍ථගමාය.** අසතයට යැවීම සඳහාය. ඤායස්ස අධිගමාය යනු විදර්‍ශනාව සමඟ මාර්ගය අවබෝධ කිරීම සඳහාය. **නිබ්බානස්ස සච්ජිකිරියාය** යනු ප්‍රත්‍යය රහිත නිර්‍වාණය ප්‍රත්‍යක්‍ෂ කරනු සඳහාය. **නචං ච කම්මං න කරොති** යනු අලුත් කර්ම රැස් නොකරයි. **පුරාණඤ්ච කම්මං** යනු පෙර රැස්කළ කර්‍මයි. **ඵුස්ස ඵුස්සව්‍යනනීකරොති** යනු ස්පර්‍ශකොට ස්පර්‍ශකොට අවසන්කරයි. විපාක ස්පර්‍ශය විඳ විඳ ඒ කර්‍මය ගෙවා දැමේය යන අර්ථයයි. **සන්‍දිට්ඨිකා** යනු තමන් විසින් දැකියයුතු දෙයයි. **අකාලිකා** යනු කාලයෙන් අතරක් නැතිව කළයුතු කාර්යයි. **එහි පස්සිකා** යනු එව බලවයි මෙසේ දැක්වීමට සුදුසුවූ දෙයයි. **ඔපනයිකා** යනු ළඟට එළවියයුතු දෙයයි. ඇලවිය යුතුදෙයයි. **පච්චත්තං වෙදිතබ්බො විඤඤූහි** යනු පණ්ඩිතයන් විසින් තම තමන්ගේ සන්තානයෙහිම දැනගතයුතේයි මෝඩයනවිසින් දැනීමට අපහසු වූයේයි. මෙසේ ශීලවශයෙන් මාර්ග දෙකක්ද ඵල දෙකක්ද කියනලදී. සෝවාන් හා සකෘදාගාමී පුද්ගලයෝ සිල් සම්පූර්‍ණ කරන්නෝයි.** විවිචේචච කාමෙහි** යනාදිය මගින් සමාධි සම්පත්තියෙන් මාර්ගතුනද ඵලතුනද කියනලදී. අනාගාමී ආර්යශ්‍රාවකයා වනාහි සමාධිය සම්පූර්න කරන්නායයි කියනලදී. **ආසවානං ඛයා** යනාදියෙන් අරහත් ඵලය කියනලදී. ඇතැම් සීලසමාධීහු අරහත් මාර්ගයෙන් යුක්තයහයි මෙහි අදහස්කරන ලදී. එකිනෙකාගේ වශයෙන් ප්‍රතිපත්ති දැක්වීම සඳහා වෙන්වෙන්ව පෙළ නංවනලදී.
පස්වැන්නෙහි **අමච්චා** යනු සුහදයෝ (මිත්‍රයෝ)යි. **ඤාතී** යනු නැදිමයිලන්ගේ පැත්තෙහි වූවෝයි. **සාලොහිතා** යනු සමාන ලේ ඇති සොයුරු සොහොයුරිආදීහුය. **අවෙච්චප්පසාදෙ** යනු ගුණයන් මනාව දැනගෙන උපන් නොසැලෙන ප්‍රසාදයෙහියි**. අඤ්ඤථත්තං** යනු ස්වභාවයේ වෙනස් ආකාරයයි. **පඨවිධාතුයා** යනාදිය අතුරින්, කොටස් විස්සෙක තද ආකාර ඇති පඨවි ධාතුවෙන්ද කොටස් දොළොසෙක යුෂ ගතිය ඇති එකට බඳනාසුලුවූ ආපොධාතුවෙන්ද කොටස් සතරෙක පැසවන ගතියඇති තෙජොධාතුවෙන්ද කොටස් සයෙක පැතිරීම් ගතිය ඇති වායෝධාතුවෙන්ද වේ. **සියා අඤ්ඤථත්තං නත්‍චෙච** යනු සතර මහා භූතයන්ගේ අන්‍යොන්‍ය ස්වභාවයට එළඹීමෙන් වෙනස්බවක් වේද? එය ආර්යශ්‍රාවකයාට වනාහි නොවනනේයයි දක්වයි. මෙහිද **අඤ්ඤථත්තං** යනු ප්‍රසාදයේ වෙනස්බවද ගතියේ වෙනස්බවද නොවෙයි. ස්වභාවයේ වෙනස්බව වෙයි. ආර්යශ්‍රාවක තෙමේ මිනිසෙක් වී දෙවියෙක්ද වෙයි. බ්‍රහ්මයෙක්ද වෙයි. ඔහුගේ පැහැදීම භවාන්තරයෙන්ද ඉවත් නොවෙයි. අපායගති සංඛ්‍යාතවූ ගති වෙනසකට නොපැමිණෙයි. ශාස්තෘන්වහන්සේද එයම දක්වනසේක් **තත්‍රිදං අඤ්ඤථත්තං** යනාදිය පැවසූසේක. මෙහි සෙස්ස පැහැදිලිය.
සයවැන්නෙහි **කාමධාතුවෙපක්කං** යනු කාමධාතුවෙහි විපාක දෙන්නාවූයි. **කාමභවො** යනු කාමධාතුවෙහි උත්පත්ති භවයයි. කම්මං **ඛෙත්තං** යනු කුසලාකුසල කර්‍මය වැඩෙන තැන යන අර්ථයෙන් ක්‍ෂෙත්‍රයයි. **විඤ්ඤාණං බීජං** යනු එකට උපන් අහිසංස්කාර විඥානය වැඩෙන අරුතින් බීජයයි. **තණ්හාසෙනභො** යනු එක් කිරීම් වැඩීම් වශයෙන් තෘෂ්ණාව ජලය නමි. **අවිජ්ජා නීවරණානං** යනු අවිද්‍යාවෙන් වසන ලද්දාවූයි. **තණ්හාසංයොජනානං** යනු තෘෂ්ණා බන්‍ධනයෙන් බැඳුනාවූයි. **හීනාය ධාතුයා** යනු කාම ධාතුවෙහියි. **විඤ්ඤාණං පතිට්ඨිතං** යනු අභිසංස්කාර විඥානය පිහිටියේයි. **මජ්ක්‍ධිමාය ධාතු**යා යනු රූපධාතුවෙහියි. **පණීතාය ධාතුයා** යනු අරූප ධාතුවෙහියි මෙහි සෙස්ස පැහැදිලිමය.
සත්වැන්නෙහි **චෙතනා** යනු කර්‍මචෙතනාවයි. **පත්‍ථනා** යනු කර්‍ම ප්‍රාර්ථනයයි සෙස්ස මුල් සූත්‍රයට සමානය.
අටවැන්නෙහි **සීලබ්බතං **යනු ශීලය හා ව්‍රතයයි**. ජීවිතං** යනු දුෂ්කරක්‍රියාවෙහි යෙදීමයි.** බ්‍රහ්මචරියං** යනු බ්‍රහ්මචරිය වාසයයි. **උපට්ඨානසාරං** යනු වැටහීමෙන් හරවත්වූයි. මෙය සාරවත්ය. මෙය උතුම්ය. මෙය නිෂ්ටාවයයි මෙසේ වැටහිණැයි අරුත්ය. **සඵලං** යනු ප්‍රතිඵල සහිත, වැඩීම් සහිතදැයි විමසයි. **න ඛොත්‍ථ භනේත එකංසෙන** යනු ස්වාමීනි මෙහි ඒකාංශික වශයෙන් පිළිතුරු නොදිය යුතුයයි අර්‍ත්‍ථයි. **උපට්ඨානසාරං සෙවතො** යනු මෙය හරයය, මෙය උතුම්ය. නිෂ්ටාවයයි මෙසේ වැටහුණුදෙය සෙවුනාලබන්නාටයි. **අඵලං** යනු ඉෂ්ට ඵලයෙන් ඵලරහිතය. මෙපමණකින් කර්‍මවාදීන්ගේ ක්‍රියාවාදීන්ගේ පැවිද්ද හැර සෙසු සියලු බාහිරක සමය ගන්නාලදී. සඵලං යනු ඉෂ්ට ඵලයෙන් ඵලසහිතය. ප්‍රතිඵලසහිතය. මෙපමණකින් මෙම සසුන මුල්කොට සියලුම කර්මවාදී ක්‍රියාවාදී පැවිද්ද ගන්නාලදී. **න ච පනස්ස සුලභරූපො සමසමො පඤ්ඤාය **යන මෙසේ ශෛක්‍ෂ භූමියෙහි සිට පවසන්නේ මේ ආනන්‍දගේ ප්‍රඥාවට සමානවන්නෙක් සුළභ නොවේයයි දක්වයි. මේ සූත්‍රයෙහි ශෛක්‍ෂභූමිය කියනලදී.
නවවැන්නෙහි **එතදවොච** යනු පසුබත පිණ්ඩපාතයේ ඉකුත්වූයේ බුදුන්වහන්සේට වත් දක්වා තමන්ගේ දිවාවිහරණස්ථානයට ගොස් ‘මෙලොව මුල් සුවඳක් ඇත. හර සුවඳක් ඇත. මල් සුවඳක් ඇත. මේ සුවඳ තුනම සුළඟ අනුව (යටි සුළඟට)ම හමයි. උඩු සුළඟට නොහමයි. යමක සුවඳ උඩුසුළඟටද හමයිද එබඳුවූ සුවඳක් ඇත්දැ’යි සිතා වර අට ගන්නා කල්හිම සැකයක් ඇතිවූවිට (සමීපයට) එළඹෙන වරය ගත්බැවින් එකෙණෙහිම දිවාස්ථානයෙන් නැඟිට ශාස්තෘන්වහන්සේ වෙතට ගොස් වැඳ එකත්පසෙක හුන්නේ උපන් සැකය දුරුකරගනු සඳහා මේ **තීණිමානි භනේත** යනාදී වචනය පැවසීය. එහි **ගන්‍ධජාතානි** යනු සුවඳජාතියි. මූලගන්‍ධො යනු මුල ඇසුරු කොට ඇති සුවඳයි සුවඳින් යුත් මුලම මූලගන්‍ධයයි. එහි සුවඳ යටිසුළඟට යයි. සුවඳේ සුවඳක් නම් නැත. සාරගන්ධ පුප්ඵගන්‍ධයන්හිද මේ ක්‍රමයමැයි. **අත්‍ථානන්‍ද ගන්‍ධජාතං** යනු මෙහි සරණාගමනාදිය ගුණවැනීම් වශයෙන් (නොයෙක්) දිශාවන්ට යන බැවින් සුවඳට සමාන වූයෙන් සුවඳයි. ඒවාට වස්තුවූ පුද්ගලයා ගන්‍ධජාති නමි. **ගන්‍ධො ගච්ඡ්ති** යනු ගුණ වැණීම් වශයෙන් යයි. **සීලවා** යනු පඤ්චශීලයෙන් හෝ දශශීලයෙන් හෝ සිල්වත් වූයේයි. **කල්‍යාණධමේමා** යනු ඒ ශිලධර්මයෙන්ම කලණදම් ඇත්තේ, සොඳුරුදම් ඇත්තේයි. විගමලමචේඡරෙන යනාදීන්ගේ අර්ථය විසුද්ධිමග්ගයෙහි විස්තර කරනලද්දේමය. දිසාසු යනු සිවු දිසාවන්හි හා සිවු අනුදිසාවන්හියි. **සමණබ්‍රාහ්මණා** යනු සංසිඳවූ පවුඇති බහාතැබූ පවු ඇති ශ්‍රමණබ්‍රාහ්මණයෝයි.
**න පුප්ඵගන්‍ධො පටිවාතමෙති** යනු ඉද්දමල් ආදියේ සුවඳ උඩුසුළඟට නොයයි. **න චන්‍දනං තගරමල්ලිකා වා** යනු සඳුන් තුවරලා දසමන්වල සුවඳද උඩුසුළඟට නොයයි යි අරුත්ය. දෙව්ලොවෙහිද ඵුටසුමනා නම් වුවක්ඇත. පිපුණු දිනයෙහි එහි සුවඳ යොදුන් සියයක් පැතිර යයි. එයද උඩුසුළඟෙහි වියතක් පමණදු රියනක් පමණදු නොහැකි වේයයි කියත්. **සතඤ්ච ගන්‍ධො පටිවාතමෙති** යනු අත්පුරුෂයන්ගේද පණ්ඩිතයන්ගේ බුදු පසේබුදු බුදුසව්වන්ගේද සීලාදී ගුණසුවඳ උඩුසුළඟට යයි. **සබ්බාදිසා සප්පුරිසො පවාති** යනු සත්පුරුෂවූ පණ්ඩිත තෙමේ සීලාදී ගුණසුවඳින් සියලු දිසාවන්හි හමයි. සියලු දිසාවන් ගුනසුවඳින් පතුරාලයි යන අරුත්ය.
දසවැන්නේ නික්‍ඛෙප දෙකෙකි. අට්ඨුප්පත්තිකද පුච්ඡාවසිකද වශයෙනි. කවර අර්ථොත්පත්තියක, කවරකුගේ විමසීමට කියනලද්දේයත්? අරුණවතී සූත්‍රාන්ත අර්ථොත්පත්තියෙහි අනඳ තෙරුන්ගේ විමසීමට කියනලදී. අරුණවතී සූත්‍රාන්තය කවරකු විසින් කියනලද්දේද? බුදුවරුන් දෙදෙනකු විසින් කියනලදී. සිඛීභාග්‍යවතුන්වහන්සේ විසින්ද අපගේ ශාස්තෘන්වහන්සේ විසින්ද යනුවෙනි. මේ කපින් එක්තිස් කපකට මත්තෙහි අරුණවතී නුවරෙහි අරුණවති රජුගේ පහාවතී නම්වූ මෙහෙසියගේ කසෙහි ඉපිද නුවණ මුහුකුරා ගියකල්හි මහබික්මන් නික්ම සිඛී භාග්‍යවතුන්වහන්සේ බෝමැඩදී සර්‍වඥතාඥානය අවබෝධ කොට පවත්වනලද උතුම් දම්සක් පැවතුම් ඇතිසේක් අරුණවතීනුවර ඇසුරුකොට වසමින් එක්දිනෙක උදෑසනම සිරුර පිළිදැඟුම් කොට මහබික්සඟන පිරිවරණලද සේක් අරුණවතියට පිඬුපිණිස පිවිසෙන්නෙමැයි සිතා නික්ම විහාර කොටුදොරකඩ සමිපයෙහි සිටිසේක් අභිභු නම්වූ අග්‍රශ්‍රාවකයා, ඇමතූසේක: ‘භික්‍ෂුව, අරුණවතියට පිඬුපිණිස පිවිසීමට උදෑසන වැඩිය. එක්තරා බඹලොවක් වෙත එළඹෙන්නෙමු’ යනුවෙනි.
ඉක්බිති මහණෙනි, සිඛී භාග්‍යවත් අරහත් සම්මාසම්බුදුන්වහන්සේ අභිභූ භික්‍ෂුවට, ‘යමු බ්‍රාහ්මණය, යම්තැනක එක්තරා බඹලොවක් වේද එතැනට එළඹෙන්නෙමුයි යම්සේ ඇමතූසේක්ද, මහණෙනි, ‘එසේය ස්වාමීනි’යි අභිභූ භික්‍ෂුව සිඛී භාග්‍යවත් අරහත් සම්මා සම්බුදුන්වහන්සේට පිළිවදන් ඇස්වූයේය. ඉක්බිති මහණෙනි, සිඛී භාග්‍යවත් අරහත් සම්මාසම්බුදුන්වහන්සේද අභිභූ භික්‍ෂුවද යම්තැනක එක්තරා බඹලොවක්වූයේද එතැනට එළඹුණු සේක.
එහි මහාබ්‍රහ්මයා සම්මාසම්බුදුන් දැක සතුටුසිතැත්තේ පෙරගමන් කොට බ්‍රහ්මාසනය පනවා දුන්නේය. තෙරුන්ටද සුදුසු අසුනක් පැනවූහ. පැනවූ අසුනෙහි භාග්‍යවතුන්වහන්සේ වැඩහුන්සේක. තෙරණුවෝද තමන්ට ලැබුණු අසුනෙහි හුන්හ. මහාබ්‍රහ්මයාද දශබලයන් වහන්සේ වැද එකත්පසෙක හුන්නේය.
ඉක්බිති මහණෙනි සිඛී භාග්‍යවතුන්වහන්සේ අභිභූ භික්‍ෂුවට, ‘බ්‍රාහ්මණය, බ්‍රහ්මයාටද බ්‍රහ්මපිරිසටද බ්‍රහ්මපාරිසජ්ජයන්ටද ධර්මකථාවක් ඔබට වැටහේවා’යි පැවසූසෙක්. මහණෙනි, අභිභූ භික්‍ෂුව ‘එසේය ස්වාමීනි’යි සිඛී භාග්‍යවත් අරහත් සම්මා සම්බුදුන් වහන්සේට පිළිවදන් දී බ්‍රහ්මයාටද බ්‍රහ්ම පිරිසටද බ්‍රහ්මපාරිසජ්ජයන්ටද ධාර්මික කථාවක් කළේය. තෙරණුවන් ධර්මය කියනකල්හි බ්‍රහ්මසමූහයා, ‘අපි බොහෝ කලකින් ශාස්තෘන්වහන්සේගේ බඹලොව ගමන ලැබූවෙමු. මේ භික්‍ෂුව ශාස්තෘන්වහන්සේ තබා තමාම ධර්‍මකථාව ඇරඹීය’යි උද්ඝොෂණය කළහ.
ශාස්තෘන්වහන්සේ ඔවුන් නොකැමතිබව දැන අභිභූභික්‍ෂුවට මෙය පැවසූ සේක: බ්‍රාහ්මණය, බ්‍රහ්මයාද බ්‍රහ්ම පිරිසද බ්‍රහ්මපාරිසජ්ජයෝද ඔබට උද්ඝෝෂණය කරති. එසේ බැවින් බ්‍රාහ්මණය බොහෝ කොට සංවේගවත් කරව’ යනුවෙනි. තෙරණුවෝ ශාස්තෘවචනය පිළිගෙන නොයෙක් ආකාර සෘද්ධිමවා පෑම් කොට සහස්‍රීලෝකධාතුවට ශබ්දයෙන් හඟවමින් ආරහථ නික්‍ඛමථ යන ගාථාදෙක පැවසූහ. තෙරනුවෝ කුමක් කොට සහස්‍රී ලොකධාතුවට හැඟවූහුද? නීලකසිණයට සමැවද සියලුතන්හි අඳුරක් පැතිරවූහ. ඉක්බිති මේ අඳුර කිමෙක්දැයි සත්වයන්ගේ සිතාබැලීමක් ඇතිවූ කල්හි ආලෝකය දැක්වූහ. මේ කවර ආලෝකයක්දැයි පිරික්සන්නවුන්ට තමන් දැක්වූහ. දහසක් සක්වළ දෙවිමිනිස්සු ඇඳිලි බැඳ බැඳ තෙරුන්ම නමදිමින් හුන්හ. තෙරණුවෝ, ‘මහජනයා ධර්‍මය දෙසන මගේ හඬ අසාවායි (සිතා) මේ ගාථා පැවසූහ. සියල්ලෝ රැස්වූ පිරිස මැඳ හිඳ දහම් දෙසන්නකුගේ මෙන් ශබ්දය ඇසුවාහුය. ඔවුනට අර්ථයද පැහැදිලිවිය.
ඉක්බිති භාග්‍යවතුන්වහන්සේ තෙරුන් සමඟ අරුණවතියට ආපසු පැමිණ පිඬු පිණිස හැසිර පසුබත පිණ්ඩපාතයෙන් ඉවත්වූ සේක් භික්‍ෂුසංඝයාගෙන්, ‘මහණෙනි, නුඹලා බඹලොව සිට ගාථා කියන්නාවූ අභිභූ භික්‍ෂුවට සවස්දුන්නහුදැයි විමසූ සේක. ඔවුහු ‘එසේය, ස්වාමීනියි පිළිතුරු දී ඇසූ බව ප්‍රකටකරමින් ඒ ගාථා දෙකම ඉදිරිපත් කළහ. ශාස්තෘන්වහන්සේ ‘සාධු සාධු’ යයි සාධුකාරදී දෙසුම නිමවුසෙක්. මෙසේ මේ සූත්‍රය මෙයින් එක්සිත් කපකට මත්තෙහි සිඛී භාග්‍යවතුන්වහන්සේ විසින් කියනලදී.
අපගේ භාග්‍යවතුන්වහන්සේ වනාහි සර්‍වඥබවට පත්ව පවත්වනලද උතුම් දම්සක් ඇතිසේක් සැවත ඇසුරුකොට දෙව්රම වසමින් පොසොන්මස පුරපසළොස්වක් දිනයෙහිදී භික්‍ෂූන් අමතා මේ අරුණවතී සූත්‍රය පිහිටවූ සේක. අනඳ තෙරණුවෝ විජිනිපත ගෙන පවන් සලමින් සිටිවනම මුලපටන් අවසානය දක්වා එක්ව්‍යංජනයකුදු අත්නොහැර සියලු සූත්‍රය උගත්හ. උන්වහන්සේ දෙවැනි දිනයෙහි පිණ්ඩපාතය නිමවා බුදුන්වහන්සේට වත් දක්වා තමන්ගේ දිවාවිහාරස්ථානයට ගොස් සද්ධිවිහාරික අනේතවාසිකයන් වත්දක්වා ගියකල්හි ඊයේ කියනලද අරුණවතී සූත්‍රාන්තය සිහි කරමින් හුන්හ. ඉක්බිති උන්වහන්සේට සියලු අරුණවතී සූත්‍රාන්තය සිහි කරමින් හුන්හ. ඉක්බිති උන්වහන්සේට සියලු සූත්‍රාන්තය පැහැදිලිව වැටහුණේය. උන්වහන්සේ, ‘සිඛී භාග්‍යවතුන්වහන්සේ අගසව් තෙමේ බඹලොව සිට සක්වළ දහසක අඳුර නසා ශරීරාලෝකය දක්වා තමන්ගේ ශබ්දය අස්වමින් ධර්මකථාවක් කළහ. ඊයේ ශාස්තාන්වහන්සේ විසින් (එය) කියනලදී. ශ්‍රාවකයකුගේ විෂය මෙබඳුවේ නම් දශපාරමී පුරා සර්‍වඥබවට පත් සම්බුදුන්වහන්සේ කොපමන තැනක් හඬින් හඟවන සේක්දැ’යි සිතූහ. උන්වහන්සේ මෙසේ උපන් සැකය දුරුකරනු සඳහා එකෙණෙහිම භාග්‍යවතුන්වහන්සේ වෙත එළඹ මෙකරුණ විමසූහ. එකරුණ දැක්වීමට **අථ ඛො ආයස්මා ආනන්‍දො යි** කියනලදී.
එහි සම්මුඛා යනු ඉදිරියෙහි සිටි මවිසින් මේ සූත්‍රය අසනලදී. පරම්පරා ඇසුරෙන්ද දූතපරම්පරාවෙන්ද නොඅසනලදී. යන මේ අදහසින් මෙසේ පැවසූහ. **කීචතකං පහොති සරෙන විඤ්ඤාපෙතුං** යනු කොපමණ තැනක් ශරීරාලෝකයෙන් අඳුර දුරුකොට හඬින් හඟවන්නට හැක්කේද? **සාවකො සො ආනන්‍ද අප්පමෙය්‍යා තථාගතා** යන මෙය මේ අදහසින් පැවසූසේක: ‘ආනන්‍දය, නුඹ කුමක් කියහිද? හෙතෙම ප්‍රදේශඥානයෙහි (නුවණින් කොටසක) සිටි ශ්‍රාවකයෙකි. දශපාරමීන් පුරා සර්‍වඥතාඥානයට පත්වූ තථාගතවරු (ඥානයෙන්) පමණකළ නොහැක්කෝය. ඒ ඔබ නියතුඩින් පස්ගෙන මහ පොළොවෙහි පස් සමඟ සසඳන්නෙකු මෙන් මේ කුමක් නම් කියහිද? ශ්‍රාවකයන්ගේ විෂය එකෙකි. බුදුවරුන්ගේ විෂය අනෙකෙකි. ශ්‍රාවකයන්ගේ ගොචරය එකෙකි. බුදුවරුන්ගේ ගොචරය අනෙකෙකි. ශ්‍රාවකයන්ගේ බලය එකෙකි. බුදුවරුන්ගේ බලය අනෙකෙකි’යි මෙසේ භාග්‍යවතුන්වහන්සේ මේ අදහසින් පමණනොකළහැකි බව පවසා නිහඬවූ සේක.
තෙරණුවෝ දෙවැනිවරද විමසූහ. ශාස්තෘන්වහන්සේ, ‘ආනන්‍දය නුඹ යතුරු සිදුරක් ගෙන අනන්ත අවකාශය සමඟ සසඳන්නකු මෙන්ද වැහිලිහිණියකු ගෙන යොදුන් එකසිය පනසක්වූ ගුරුළු රජකු සමඟ සසඳන්නකු මෙන්ද ඇත්සොඬින් දියගෙන මහාගංගාව සමඟ සසඳන්නකු මෙන්ද සිවුරියන් වළක දියගෙන විල්සතක් සමඟ සසඳන්නකු මෙන්ද නැළියක පමණ බත්ලබන මිනිසකු ගෙන සක්විති රජකු සමඟ සසඳන්නකු මෙන්ද පාංශුපිසාචයකු ගෙන සක්දෙවිරජු සමඟ සසඳන්නකු මෙන්ද කණමැදිරි එළිය ගෙන හිරුඑළිය සමඟ සසඳන්නකු මෙන්ද මේ කුමක් නම් කියහිදැයි දක්වන සේක් දෙවැනිවරද පමණ නොකළහැකි බවම පවසා නිහඬවූසේක. ඉක්බිති තෙරණුවෝ මවිසින් ශාස්තෘන්වහන්සේ විමසනලද සේක. එතකුදු නොකියනසේක. තෙවැනිවරතෙක් උන්වහන්සේගෙන් අයැද බුද්ධසිංහනාදය හඬනංවනනෙමැයි සිතූහ. උන්වහන්සේ තෙවැවරත් ඇයැදූහ. එය දැක්වීමට **තතියම්පිඛො** යනාදිය කියනලදී. ඉක්බිති භාග්‍යවතුන්වහන්සේ උන්වහන්සේට පැහැදිලි කරනසේක්** සුතා තෙ ආනන්‍ද** යනාදිය පැවසූසේක. තෙරනුවෝ, ‘ශාස්තෘන්වහන්සේ, ආනන්‍දය, ඔබ මගෙන් දහසක් චූලනී ලෝකධාතු අසනලදැයි මෙපමණක්ම පවසා නිහඬවු සේක. දැන් සිංහනාද නඟනසේකැ’යි සිතූහ. තෙරුණුවෝ ශාස්තෘන්වහන්සේ අයදින්නාහු **එතස්ස භගවා කාලො** යනාදිය පැවසූහ.
භාග්‍යවතුන්වහන්සේද උන්වහන්සේ විස්තර කථාවක් කිරීමට **‘තෙනාහානන්‍ද’** යනාදිය පැවසූසේක. එහි යාවතා යනු යම් පමණ තැනකි. චන්‍දිමසුරියා යනු සඳ හා හිරුයි. පරිහරන්ති යනු හැසිරෙත්. දිසාභන්ති යනු සියලු දිශාවන් බබුළුවති. විරොචනා යනු බබළන්නාවූයි. මෙපමණකින් එක් සක්වළක් පිරිසිඳ දක්වනලද්දේ වෙයි. දැන් එය දහස්ගුණ කොට දක්වමින් **තාව සහස්සාධා ලොකොයි** පැවසූසේක. **තස්මි සහස්සධා ලොකෙ** යනු ඒ දහසක් සක්වළෙහියි. **සහස්සං චතුම්මහාරාජිකානං** යනු දහසක් චාතුම්මහාරාජික දේවලෝකයන්ගේය. යම්හෙයකින් එක් එක් සක්වළෙක සතරදෙනා බැගින් මහරජවරුවෙත්ද? එහෙයින් **චත්තාරිමහාරාජ සහස්සානියි** කියනලදී. මේ ක්‍රමයෙන් සියලුතන්හි අර්ථය දතයුතුය. චුළනියා යනු කුඩාවූයි. මෙය ශ්‍රාවකයන්ගේ විෂයයි. කුමක්හෙයින් මෙය ගෙනහැර දක්වනලද්දේද යත්? මජ්ක්‍ධිමිකා ලොකධාතුව පිරිසිඳ දක්වනු පිණිසයි.
**යාවතා **යනු යම්පමණවූයි. තාව **සහස්සධා** යනු එමපණවූ දහස්ගුණයකිනි. **ද්විසහස්සී මජ්ක්‍ධිමිකා ලොකධාතු** යනු මේදහසක් සක්වළවල් දහස්ගුණෙන් ගැන දසලක්‍ෂයක් සක්වළපමණවූයේ ද්විසහස්සී මජක්‍ධිමිකා නම් ලෝකධාතුවයි. මෙය ශ්‍රාවකයන්ට අවිෂයය. බුදුවරුනටම විෂයවෙයි. මෙපමණ තන්හි තථාගතවරු අඳුර නසා ශරීරාලොකය දක්වා ස්වරයෙන් හඟවන්නට හැකිවෙතියි දැක්වෙයි. මෙපමණකින් බුදුවරුන්ගේ ජාතික්‍ෂෙත්‍රය දක්වනලදී. බෝසත්වරුන්ගේ අන්තිම භවයෙහි දෙව්ලොවින් චුතව මව්කුසෙහි පිළිසිඳගන්නා දිනයෙහිද කුසෙන් නික්මෙන දිනයෙහිද මහබිනික්මන් කෙරෙන දිනයෙහිද බුදුවන, දම්සක් පවත්වන, ආයුසංස්කාරය අත්හරින පිරිනිවන් පාන දිනයන්හිද මෙපමණ කම්පාවෙයි.
**තිසහස්සී මහාසහස්සී** යනු සහස්සී ලෝකධාතුවෙහි සිට තෙවැන්නය යන්නෙන් තිසහස්සීයි. දහස දහස්ගුණ කොට ගණනය කරන ලද මජක්‍ධිමිකා ලෝකධාතුව දහස්ගුණ කොට ගණිනලද බැවින් මහත්වූ දහස්ගණනින් ගණිනලදැයි මහාසහස්සී නම්වෙයි. පෙමණකින් කෙළලක්‍ෂයක් සක්වලින් සිමාවූ ලෝකය දක්වනලද්දේ වෙයි. භාග්‍යවතුන්වහන්සේ කැමැතිවනසේක් (නම්) මෙපමණවූ තැන්හි අඳුරනසා ශරීරාලෝකය දක්වා ස්වරයෙන් හඟවනසෙක්. ගණකපුත්තතිස්ස තෙරණුවෝ මෙසේ කීහ: තිසහස්සී මහාසහස්සී ලෝකධාතුවෙහි ප්‍රමාණය මෙසේ නොවේ. මෙය වනාහි ආචාර්යවරුන්ගේ සජක්‍ධායනයෙන් අමතකවූ, වචනයෙන් පිරිහුණු තැනකි. දසකෙළලක්‍ෂයක් සක්වළින් පරිමිතවූ තැන තිසහස්සීමහාසහස්සී ලොකධාතුව නම්වේ.’ යනුවෙනි. මෙපමණකින් භාග්‍යවතුන්වහන්සේ විසින් ආඥාක්‍ෂෙත්‍රය දක්වනලදී. මේ අතරතුරෙහි ආටානාටිය ඉසිගිලි ධජග්ග බොජ්ක්‍ධඞ්ග බන්‍ධ මොර මෙත්ත රතන යන පිරිත්වල අණපැතිරෙයි. **යාවතා වා පන ආකෙඞඛය්‍ය** යනු යම්පමණක් කැමතිවන්නේයි, මෙයින් විෂයක්‍ෂෙත්‍රය දැක්වෙයි. බුදුවරුන්ගේ විෂයක්‍ෂෙත්‍රයට ප්‍රමාණ පරිචේඡදයක් නැත. (එසේ) නැති බවෙහි මේ උපමාව ගෙනහැරදක්වති. ‘කෙළලක්‍ෂයක් සක්වළෙහි බඹලොව තෙක් අබ පුරවා ඉදින් කිසිවෙක් පෙරදිගෙහි එක්සක්වෙළෙක එක් අබ ඇටයක් හෙළමින් යන්නේ නම් ඒ සියලු අබ අවසන් වෙයි. පෙරදිගෙහි සක්වළ (ගණන) අවසන් නොවේමය, දකුණුදිග ආදියෙහිද මේ ක්‍රමයමැයි. එහි බුදුවරුන්ට අවිෂයවුවක් නම්නැති.
මෙසේකී කල්හි තෙරණුවෝ සිතූහ: ‘ආනන්‍දය, තථාගතයන්වහන්සේ කැමතිවනසේක් තිසහස්සී මහාසහස්සී ලොකධාතු ස්වරයෙන් හඟවනසේක. යම්තාක් හෝ කැමතිවන සේක් නම් එසේ වන්නේයයි ශාස්තාන්වහන්සේ පැවසූසේක. මේලොව විෂමය, සක්වළ අනන්තය, එක්තැනක හිර උදාවූයේ වෙයි. එක් තැනක මැද සිටියේයි. එක්තැනක බැසගියේයි. එක්තැනක පෙරයමය, එක්තැනක මැදියමය, එක්තැනක අලුයමය. සත්‍වයෝද කටයුතුවල යෙදුණාහු ක්‍රීඩාවන්හි යෙදුණාහු ආහාරයෙහි යෙදුණාහුය. මෙසේ ඒ ඒ කරුණින් කළබල වුවාහුද පමාවූවහුද වෙත්. ශාස්තෘන්වහන්සේ කෙසේ නම් ස්වරයෙන් හඟවනසේක්ද?’ යනුවෙනි. උන්වහන්සේ මෙසේ සිතා සැකය දුරුකරගනු සඳහා තථාගයන්වහන්සේ විමසමින් **යථා කථං පන** යනාදිය පැවසූහ.
ඉක්බිති ශාස්තෘන්වහන්සේ තෙරුන්ට පැහැදිලිකරනසේක් **ඉධානන්‍ද තථාගතො** යනාදිය පැවසූ සේක. එහි **ඔභාසෙන එරෙය්‍ය** යනු ශරීරාලෝකයෙන් පතුරුවන්නේය. පතුරුවමින් කුමක් කරන්නේදයත්? යම්තැනක හිරුපෙනෙයිද එහි එම හිරු තමන්ගේ ආනුභාවයෙන් අස්තයට යවන්නේය. යම් තැනක නොපෙනෙහිද එහි ඒහිරු නංවා මැද තබන්නේය. ඉක්බිති යම්තැනක සූයර්‍යයා නොපැනේද එහි මිනිස්සු දැන්ම සූර්‍යයා පැනිණි. එය දැන්ම අස්තයට ගියේය. මෙය කිම, නාගයින්ගේ මායාවද? භූතයන්ගේ යක්‍ෂයන්ගේ හා දෙවියන්ගේ මායා අතුරින් එකක්දැ’යි සැක උපදවන්නාහුය. යම්තැනක සූර්‍ය්‍යයා පැනෙයිද එහි මිනිස්සු. ‘දැන්ම සූර්‍ය්‍යයා අස්තයට ගියේය. ඒ සූර්‍ය්‍යයා දැන්ම නැඟී සිටියේය. කිමෙක්ද මෙය නාගයන්ගේ භූතයන්ගේ යක්‍ෂයන්ගේ දෙවියන්ගේ මායා ආතුරින් එකක්දැයි සැකයක් උපදවන්නාහුය. ඉක්බිති ආලෝකයටද අන්‍ධකාරයටද පැමිණ ඒ මිනිසුන් කවර හේතුවකින් එය වීදැයි පිරික්සා බලන කල්හි ශාස්තෘන්වහන්සේ නීලකසිණයට සමවැද දැඩිඅඳුරක් පතුරුවනසේක. කුමක් හෙයින්දයත්? ඒ කටයුතුආදියෙහි යෙදුණු සත්වයන්ට තැතිගැන්ම උපදවනු සඳහාය. ඉක්බිති ඔවුන්ට තැතිගැන්ම ඇතිවූ බව දැන ඔභාසකසිණ සමාපත්තියට සමවැද සුදු ගනබුදුරැස් විහිදුවමින් සදදහසක් හිරුදහසක් උපන්කල්හි මෙන් එක් විටම සියලු ලොව එකලු කරනසේක. එයද තල ඇටක් පමණවූ කයපෙදෙසින් ආලෝකයක් විහිදුවමිනි. යමෙක් වනාහි සක්වළ පොළව පහන් කබලක් කොට මහසමුදුරෙහි ජලය තෙල් කොට මහමෙර වැටිය කොට වෙනත් මහමෙරක මුදුනෙහි සිට දල්වන්නේද හෙතෙම එක් සක්වළක්ම ආලෝක කරන්නේය. ඉන්මතු වියතකුදු ආලෝක කරන්නට නොහැකිවන්නේය. තථාගතයන්වහන්සේ වනාහි තලඇටක් පමණ වූ සිරුරුපෙදෙසින් ආලෝකය විහිදුවා තිසහස්සීමහාසහස්සී ලෝකධාතුව එකලු කරනසේක. ඊටද වඩා බොහෝය. මෙසේ බුද්ධගුණය මහත්ය.
**තං ආලොකං සඤජානෙය්‍යුං** යනු ඒ ආලෝකය දැක. යමකු විසින් සූර්‍ය්‍යයා අසතයට යවනලද්දේද නගා සිටුවන ලද්දේද දැඩි අඳුරක් විහිදවීද ඒ මේ පුරුෂයා දැන් ආලෝකය ඇතිකොට සිටියේය. අහෝ කෙබඳු ආශ්චර්‍ය්‍ය පුද්ගලයෙක්දැයි ඇදිළි බැඳ නමදිමින් හිඳින්නාහුය. **සද්දමනුස්සාචෙය්‍ය** යනු ධර්‍මකථා ශබ්දය අස්වන්නේය. යමෙක් එක් චක්‍රවාට පර්‍වතයක් බෙරයක් කොට මහපොළව බෙරසමක් කොට මහමෙර දණ්ඩක් කොට වෙනත් මහමෙරක් මත්තෙහි තබා තට්ටු කරන්නේ නම් හෙතෙම එක් සක්වළෙක්හි පමණක්ම ඒ හඬ අස්වන්නේය. ඉන් මත්තෙහි වියතකුදු ඉක්මවීමට නොහැකිවන්නේය. තථාගතයන්වහන්සේ වනාහි පලඟක හෝ පුටුවක හෝ හිඳ තිසහස්සී මහාසහස්සී ලොකධාතුව ස්වරයෙන් හඟවනසේක. ඊටද බොහෝ වැඩිය. තථාගතවරු මෙබඳු මහානභාව ඇත්තෝයි. මෙසේ භාග්‍යවතුන්වහන්සේ මෙපමණ තැනින් විෂයක්‍ෂෙත්‍රයම දැක්වූසේක.
මේ බුද්ධසිංහනාදය අසා තෙරුන්ගේ ඇතුළත බඉලවත් ප්‍රීතියක් උපන්නේය. උන්වහන්සේ ප්‍රීතිවශයෙන් උදන්අනමින් **ලාභා වත** මේ යනාදිය පැවසූහ. **එහි යස්ස මෙ සත්‍ථා එවං මභිද්ධිකො** යනු යම් මගේ ශාස්තෘන්වහන්සේ මෙසේ මහත් සෘද්ධි ඇතිසේක්ද ඒමට මෙසේ මහත් සෘද්ධි ඇති ශාස්තෘවරයකු ලැබීම ලාභයක් මෙන්ම මනාවලබනලද්දක්ද වේ යන අර්‍ත්‍ථයි. නැතහොත් ‘යම් ඒ මම මෙබඳුවූ ශාස්තෘන්වහන්සේගේ පාසිවුරුගෙන හැසිරීමට පාපිරියම් පිටපිරියම් කිරීමට මුවදොවන දියනාන ජලය දීමට ගඳකිළිපිරිවෙන හැමදීමට සැකයක් උපන්විට ප්‍රශ්සඇසීමට මිහිරි දැහැමිකතා ඇසීමට ලබමි. මේ සියල්ලම මගේ ලාභයෝය. එසේම මනාව ලබන ලද්දේය’ යන්න සඳහා මෙසේ පැවසූහ. මෙහිද භාග්‍යවතුන්වහන්සේගේ අන්‍ධකාරය ආලෝකය ශබ්ද ඇස්වීම් සංඛ්‍යාතවූ සෘද්ධීන්ගේ මහත්බැවින් මහත්සෘද්ධි ඇති බවද ඒවායේම පැතිරීමෙන් මහානුභාව බවද දතයුතුය. **උදාසී** යනු ලාළුදායී තෙරණුවෝයි. හෙතෙම වනාහි පෙර උපස්ථායක තෙරුන් කෙරෙහි ආඝාත බැඳ හැසිරෙයි. එහෙයින් දැන් ඉඩලැබ මේ බුද්ධසිංහ නාදය අවසානයෙහි දැල්වෙන පහන්සිළුවක් නිවන්නෙකු මෙන්ද හැසිරෙන ගෝණකුගේ තුඩට පහර දෙන්නෙකු මෙන්ද බත්පිරුණු පාත්‍රයක් යටිකුරු කරන්නෙකු මෙන්ද තෙරුන්ගේ පැහැදීම නැති කරමින් මෙසේ පැවසීය.
**එවං වුතේත භගවා** යනු මෙසේ උදායී තෙරුන් විසින් කීකල්හි භාග්‍යවතුන් වහන්සේ යම්සේ නම් ප්‍රපාතයක කෙළවර සිට සැලෙන පුරුෂයකුට එකත්පසෙක සිටි හිතවත් පුරුෂයෙක් මෙහි එව මෙහ එවයි නැවත නැවතත් කියනනේද එසේම උදායි තෙරුන් ඒ වචනයෙන් වළක්වමින් **මාහෙවං උදායි මාහෙවං උදායි **යයි පැවසූසේක. එහි හ යනු නිපාතමාත්‍රයකි. එසේ නොකියව යන අරුත්ය. **මහාරජ්ජං** යනු චක්‍රවර්ති රාජ්‍යයයි. ශාස්තෘන්වහන්සේ එක් ශ්‍රාවකයකුගේ දහම් දෙසුමෙන් උපන් පැහැදීමේ අනුසස් නොපිරිසුන් කළසේක් නොවේද? හෙතෙම කුමක් හෙයින් බුද්ධසිංහනාදය අසා මේ පැහැදීමේ අනුසස් පිරිසිඳියිද? ආර්ය ශ්‍රවාවකයකුගේ එපමණ ආත්මභාව ප්‍රමාණයක් ඇතිබැවින් ප්‍රඥාරහිත සොතාපන්න පුද්ගලයාද සත්වරක් දෙවියන් අතරද මිනිසුන් අතරද ආත්මභාවය ලබයි. එබැවින් ඔහුගේ ගතිය පිරිසිඳිමින් මෙසේ පැවසූසේක. **දිටේඨවධමේම** යනු මේ අත්බැව්හිම සිට **පරිනිබ්බායිස්සති** යනු ප්‍රත්‍යයරහිත පරිනිර්වාණයෙන් පිරිනිවන් පාන්නේය. මෙසේ නිවනින් කුළුගන්වමින් මේ සීහනාද සූත්‍රය නිමවූසේක.
4. ශ්‍රමණ වර්ගය
සිවුවෙනි වර්ගයෙහි පළමුසූත්‍රයෙහි **සමණස්ස** යනු ශ්‍රමණයාට අයත් දෙයයි. **සමණකරණීයානි** යනු ශ්‍රමණයා විසින් කළයුතු වැඩයි. **අධිසීලසික්‍ඛා සමාදානං** යනාදියෙහි ගැනීම සමාදානයයි කියනුලැබේ. අධිසීල ශික්‍ෂාව සමාදන්වීම ගැනීම පිරීම අධිසීල සික්‍ඛාසමාදානය නමි. සෙසු පද දෙකෙහිද මේ ක්‍රමයමැයි. මෙහිද සීල අධිසීල, චිත්ත, අධිචිත්ත, පඤ්ඤා, අධිපඤ්ඤා යන මේ කොටස් කිරීම දතයුතුය. එහි පන්සිල් සීල නමි. එය ඇසුරුකොට දශශීලය අධිසීල නමි. එයද ඇසුරුකොට චතුපාරිසුද්ධිසීලය අධිසීල නමි. තවද සියලුම ලෞකික ශීලය සීලයම වේ. ලෝකෝත්තර ශීලය අධිසීලයයි. එයම හික්මියයුතු බැවින් සික්‍ඛායයි කියනුලැබේ. කාමාවචර සිත චිත්ත නමි. එයද ඇසුරුකොට රූපාවචර සිත අධිචිත්ත නමි. එයද ඇසුරුකොට අරූපාවචර සිත අධිචිත්ත නමි. තවද සියලුම ලෞකික සිත චිත්ත නම් වෙයි. ලොකොත්තර සිත අධිචිත්ත නමි. ප්‍රඥාවෙහිද එම ක්‍රමයමයි. **තස්මා **යනු යම්හෙයකින් මේ ශ්‍රමණ කටයුතු තුනවේද එහෙයිනි. **තිබ්බො** යනු බහුලවූයි. ඡන්‍දො යනු කරනුකැමති කුසලකැමැත්තයි. මෙසේ මේ සූත්‍රාන්තයෙහි ලෞකික ලොකොත්තරවූ ත්‍රිවිධ ශික්‍ෂාව කියනලදී.
දෙවැන්නෙහි **පිටඨිතො පිට්ඨිතො** යනු පසුපසිනි. **අහම්පි අම්භා අභම්පි අම්හා** යනු අභම්පි අම්භා යනු අහම්පි අම්භා යන හඬ නඟන දෙනයි. මමද දෙනකියි. **සෙය්‍යථාපි ගුන්නං** යනු යම්සේ දෙනුන්ගේ යනුයි. ගවයෝ වනාහි වර්ණයෙන් කළුවූවෝද රත්පැහැවූවෝද සුදුආදී පැහැඇත්තෝද වෙත්. කොටළුවාගේ එබඳු පැහැයක් නම් නැත. පැහැය යම්සේද හඬද එසේමය. යාමද වෙන අයුරක්මය. සෙස්ස පැහැදිලිය. මේ සූත්‍රයෙහිද ත්‍රිවිධශික්‍ෂාව මිශ්‍රකවම කියනලදී.
තෙවැන්නෙහි, **පටිගචේචව** යනු පළමුවමය. **සුකට්ඨං කරොති** යනු නඟුලින් මනාව සීසෑම කෙරෙයි. **සුමතිකතං** යනු නුවණින් මනාව සමකරනලද්දාවූයි. **කාලෙන** යනු වැපිරියයුතු කාලයෙනි. සෙස්ස කියනලද ක්‍රමය ඇත්තේමය. මෙහිද ත්‍රිවිධශික්‍ෂාව මිශ්‍රකවම කියනලදී.
සිවුවැන්නෙහි **වජ්ජිපුත්තකො** යනු වජ්ජිරාජ කුලයට අයත් ප්‍රත්‍රයෙකි. දියඩ්ඪසික්‍ඛාපදසතං යනු පණහක් අධිකකොට ඇති සිකපද සියයකි. එසමයෙහි පනවලද ශික්‍ෂාපදයන් සඳහා මෙය කියනලදී. ඒ භික්‍ෂුව වනාහි අවංක බවින් යුක්ත වූයේ සෘජු ස්වභාවය ඇත්තේ නොවක්වුයේ අකුටිල වුයේවිය. එබැවින් මම මෙතෙක් සිකපද රැකීමට හැකිවනනේම්ද නොවන්නේම්දැයි සිතා ශාස්තෘන්වහන්සේට සැළකළේය. **සික්‍ඛාමහං** යනු මම හික්මෙමියි. හෙතෙම වනාහි මෙපමණ සික පදයන්හි හික්මෙන්නාට ත්‍රිවිධ ශික්‍ෂාවන්හි හැසිරීමට අමාරු නැතැයි හඟින්නේ මෙසේ කීවේය. ඉක්බිති භාග්‍යවතුන්වහන්සේ තණපිඬු පනසක් එසවීමට නොහැක්කාට පිඬුසියයක් බැඳ හිසෙහි තබන්නේ යම්සේද? එසේම එක ශික්‍ෂාවකුදු හික්මීමට නොහැක්කාට වෙනත් ශික්‍ෂා දෙකක් (ද) මත්තෙහි බහාලමින් **තස්මාතිභ ත්‍වං භික්‍ඛු** යනාදිය පැවසූසේක. රුහුණෙහි උත්තර නම්වූ දනවුවැසි මිනිසෙක් භෙරපාසාණ විහාරයෙහි වෙසෙයි. ඉක්බිති ඔහුට කුඩා භික්‍ෂූහු ‘උත්තර, ගිනිහල් ගෙය තෙමෙයි. තණ කැපකොට දෙව’යි කීහ. මෙසේ පවසා ඔහු රැගෙන කැලයට ගොස් ඔහු විසින් කපනලද තණම මිටිබැඳ ‘උත්තරය” මිටිපනහක් ගැනීමට හැකිවෙහිදැ’යි ඇසූහ. හෙතෙම නොහැකි වෙමියි කීවේය. ‘අසූවක් හැකිවෙහිද?’ ‘නොහැකිවෙමි’ ‘මිටි එක්සියයක් හැකිවෙහිද?’ ‘එසේය ස්වාමීනි ගන්නේමැ’යි කීවේය. කුඩා භික්‍ෂුහු මිටිසියයක් බැඳ ඔහුගේ හිසෙහි තැබුවාහුය. හෙතෙම ඔසවා කෙඳිරිගාමින්, කෙඳිරිගාමින් ගොස් ගිනිගල් ගෙය සමීපයෙහි හෙළීය. ඉක්බිති භික්‍ෂුහු ඔහුගෙන් ‘උත්තරය. මහන්සි ඇත්තෙහිදැයි ඇසූහ. ‘එසේය ස්වාමීනි, කුඩා භික්‍ෂුහු මං රවටති මේ මිටි සියයක් එසවීමට නොහකි මට මිටිපනහක් ඔසවවයි කීයාහුය.” ‘එසේය උත්තරය, ඔබව රැවටුවා හුය’යි (කීවෝය). මෙයද එබඳුයයි දතයුතුය. මෙහිද ත්‍රිවිධ ශික්‍ෂාව මිශ්‍රකවම කියනලදී.
පස්වැන්නෙහි **උජුම්ග්ගානුසාරිනො** යනු ආර්යමාර්ගය සෘජුමාර්‍ගයයි කියනුලැබේ. එය අනුව හැසිරෙන්නාට, ඊට පිළිපන් තැනැත්තාට යන අර්ථයයි. **ඛයස්මිං පඨමං ඤාණං** යනු පළමුවම මාර්ගඤාණය උපදියි. මාර්ගය වනාහි කෙලෙසුන් ගෙවාදමන බැවින් ඛය නමි. එය සමඟ පැවති නුවණ ඛයස්මිංඤාණ නමි. **තතො අඤ්ඤ අනන්තරා** යනු එය සිවුවැනි මාර්ගඥානයෙන් අනතුරුවම රහත්ඵලය උපදියි. අරහත්ඵලය උපදීයයි අර්‍ත්‍ථයි. **අඤ්ඤා විමුත්තස්ස** යනු අරහත්ඵල විමුක්තියෙන් මිදුනහුටයි. **ඤාණං චෙ හොති** යනු ප්‍රත්‍යවෙක්‍ෂණ ඥානය වෙයි. මෙසේ සූත්‍රයෙහිද ගාථාවන්හිද ස්පත ශෛක්‍ෂයෝ කියනලද්දාහුය. අවසානයෙහි ක්‍ෂීණාශ්‍රවයන්වහන්සේ දක්වනලදහ.
සයවැන්නෙහි **අත්තකාමා** යනු තමන්ට හිත කැමැත්තෝයි. **යත්‍ථොතං සබ්බං සමොධානං ගච්ඡති** යනු යම් ශික්‍ෂාවන්හි මේ සියලු එකසිය පණහක් ශික්‍ෂාපාද සංග්‍රහයට යයිද **පරිපූරකාරීහොති** යනු සපුරන්නේ වෙයි. **මත්තසො කාරී** යනු පමණ දැන කරන්නායි. සියල්ලෙන් සියල්ල කිරීමට නොහැකි වෙයි යන අර්‍ත්‍ථයි. **ඛුද්දානුඛද්දකානි **යනු සතර පරිජි හැර සෙසු සිකපදයි. එහිද සඟවෙසෙස කුඩාය, තුලසිය අනුකුඩාය. තුලසියද කුඩාය, පචිතිය අනුකුඩා නමි. පචිතියද කුඩාය, පාටිදෙසනීය දුක්කටදුබ්භාසිත අනුකුඩා නමි. මේ අඞ්ගුත්තර මහානිකාය භාවිත කරන ආචාර්‍යවරු සතර පරිජිහැර සෙසු සියලු සිකපද කුඩාඅනුකුඩායි පවසති. තානි ආපජ්ජතිපි වුට්ඨාතිපි යනු මෙහි වනාහි ක්‍ෂිණාශ්‍රව තෙමේ ලොකවද්‍යයට නොපැමිණෙයි. ප්‍රඥප්තිවද්‍යයටම පැමිණෙයි. පැමිණෙන්නේද කයෙන්ද වචනයෙන්ද සිතෙන්ද පැමිණෙයි. කයින් (වරදට) පැමිණෙන්නේ කුටිකාරසහසෙය්‍ය ආදී වරදට පැමිණෙයි. වචනයෙන් පැමිණෙන්නේ සඤ්චරිත්ත පදසොධම්ම ආදියටද සිතින් පැමිණෙන්නේ රූපියපටිග්ගහණ ඇවතට පැමිණෙයි, ශෛක්‍ෂයන් කෙරෙහිද මේ ක්‍රමයමයි. **න භි මෙත්‍ථ භික්‍ඛවෙ අභබ්බතා වුත්තා** යනු මහණෙනි, මවිසින් මෙහි මෙබඳු ඇවතට පැමිණීමෙහිද ඇවතින් නැඟීසිටීමෙහිද ආර්‍ය්‍ය පුද්ගලයාගේ නොහැකිබව නොකියනලදී. **ආදිබ්‍රහ්මචරියකානි** යනු මාර්ග බ්‍රහ්මචර්යයට මුල්වූ මහාසීලශක්‍ෂාපද සතරයි. **බ්‍රහ්මචරියසාරුප්පානි** යනු ඒ සතර මාර්ග බ්‍රහ්මචර්යයටම ගැලපෙන්නාවූ සුදුසුවුයි. **තත්‍ථ** යනු ඒ හික්‍ෂාපදයන්හිය**. ධුවසීලී** යනු නිති සිල් ඇත්තේයි. **ඨීතසීලි** යනු ශීලයෙහි පිහිටියේයි. **සොතාපනේනා** යනු ශ්‍රොතස් සංඛ්‍යාත මාර්‍ගයෙන් ඵලයට පැමිණියේයි. **අවිනිපාතධමේමා** යනු සතර අපායන්හි නොවැටෙන ස්වභාවය ඇත්තේයි. **නියතො** යනු සෝවාන් මගනියමයෙන් නියමිත වූයේයි. **සම්බොධිපරායනො** යනු මතු මාර්ගතුන පිළිබඳ අවබෝධය පිහිටකොට ඇත්තේයි.
**තනුත්තා** යනු තුනී (අඩු) බවිනි. සකෘදාගාමිවූවන්ගේ රාගාදිය වළාකුළක් මෙන්ද මැසි පියාපතක්මෙන්ද තුනී වෙයි. බහුලනොවෙයි. **ඔරම්භාගියානං** යනු යට කොටසට අයත්වූයි. **සංයොජනානං** යනු බැඳුම්වලයි. **පරීක්‍ඛායා** යනු ක්‍ෂයවීමෙනි. **ඔපපාතිකො හොති** යනු (ඉබේ) හටගත්තේ වෙයි. **තත්‍ථ පරිනිබ්බායී** යනු යටට නොබස මත්තෙහිම පිරිනිවීම ස්වභාව කොට ඇත්තේයි. **අනාවතත්ධමේමා** යනු යෝනිගතිවශයෙන් නොඑන ස්වභාවය ඇත්තේයි.
**පදෙසං පදෙසකාරී** යනාදියෙහි පදෙසකාරී පුද්ගලයා නම් සෝවාන්වූයේද සකෘදාගාමීවූයේද අනාගාමීවූයේද වෙයි. හෙතෙම ප්‍රදේශයක්ම (කොටසක්ම) සම්පාදනය කරයි. **පරිපූරකාරී **නම් රහතන්වහන්සේයි. උන්වහන්සේ සපිරුණුබවම සපයනසෙක්. **අවඤ්ක්‍ධායනී** යනු නොසිස්වූ, සඵලවූ පලදෙන්නාවූයි යන අර්ථයි. මෙහිද ත්‍රිවිධ ශික්‍ෂාව මිශ්‍රකවම කියනලදී.
සත්වැන්නෙහි **කොලංකොලො** යනු කුලයෙන් කුලයට යන තැනැත්තේයි. මෙහි කුල යන්නෙන් භවය අදහස්කරනු ලැබේ. එහෙයින් කුල දෙකක් හෝ තුනක් යන මෙහිද භව දෙකක හෝ තුනකැයි අර්ථය දතයුතුය. මෙතෙම වනාහි භව දෙකක හෝ හැසිරෙයි. තුනක හෝ උඩත් පිරිසෙයින් සයෙක හෝ හැසිරෙයි. මෙසේ මෙහි විකල්පය දතයුතුය. **එකබීජි** යනු එකම භවයක බීජය මොහුට ඇත්තේනුයි එකබීජි නමි. **උද්ධං සොතො** යනාදියෙහි උද්ධංසොත අකන්ට්ඨගාමියෙක් ඇත. උද්ධංසොත න අකනිට්ඨගාමියෙක් ඇත. එහි යමෙක් මෙහි අනාගාමිඵලයට පැමිණ අවිහ ආදියෙහි උපන්නේ එහි දිවි ඇති තෙක් සිට මතුමත්තෙහි ඉපිද අකනිටාවට පැමිණෙයි. මෙතෙම උද්ධංසොත අකනිට්ඨාගාමි නමි. යමෙක් අවිහ ආදියෙහි උපන්නේ එහි දිවි ඇති තෙක් සිට මතුමත්තෙහි ඉපිද අකනිටාවට පැමිණෙයි. මෙතෙම උද්ධංසොත අකනිට්ඨගාමි නමි. යමෙක් අවිහ ආදියෙහි උපන්නේ එහිම පිරිනවන් නොපා අකනිටාවටද නොපැමිණ මතු මත්තෙහිවූ බඹලොවක පිරිනිවන් පායි. මෙතෙමේ උදධංසොත න අකනිට්ඨගාමි නමි. යමෙක් මෙයින් සැව අකනිටාවෙහිම උපදියිද මෙතෙම න උද්ධංසොත අකනිට්ඨගාමි නමි. යමෙක් වනාහි අවිහාදී සතරින් එකෙක ඉපදී එහිම පිරිනිවන් පායිද මෙතෙම න උද්ධංසොත න අකනිට්ඨාගාමී නම් වෙයි.
යම්කිසි තැනක උපන්නේ මෙහෙයවීම් ඇතිව පෙළඹවීම් ඇති ව රහත්බවට පැමිණියේ **සසඞ්ඛාරපරිනිබ්බායි **නම් වෙයි. හෙයෙවීම් නැතිව පෙළඹවීම් නැතිව රහත්බවට පැමිණියේ අසඞ්ඛාරපරිනිබ්බායි නම්වෙයි. යමෙක් කප්දහසක් ආයු ඇති අවිහයෙහි ඉපිද පස්වැනි කප් සියය ඉක්මවා රහත් බවට පැමිණියේ වෙයිද මෙතෙම **උපභච්චපරිනිබ්බායි** නමි අතප්පාදියෙහිද මෙම ක්‍රමයමැයි**. අන්තරාපරිනිබ්බායී** යනු යමෙක් ආයුෂයෙහි මැදිබව නොඉක්මවා පිරිනිවන් පායිද හෙතෙම තුන් ආකාර වෙයි. කප් දහසක් ආයු ඇති අවිහයෙහිම ඉපිද කෙනෙක් උපන්දිනයෙහි රහත්බවට පැමිණෙති. මේ දෙවැන්නායි. අනෙකෙක් මෙසේද නොහැක්කෝ කප්සාරසියයක් මත්තෙහි රහත්බවට පැමිණෙති. මේ තෙවැනි අන්තරාපරිනිබ්බායී පුද්ගලයායි. සෙස්ස කියනලද ක්‍රමය ඇත්තේමය.
මෙතැන් සිට සූවිසි සොතාපන්නයෝද දොළොස් සකෘදාගාමීහුද අට සාළිස් අනාගාමීහු ද දොළොස් රහත්හුද කිවයුත්තාහ. මේ සසුනෙහි සද්ධාධුරය පඤ්ඤාධුරයයි ධුර දෙකෙකි. දුක්‍ඛාපටිපදා දන්‍ධාභිඤ්ඤාදීවූ පටිපදා සතරෙකි. එහි කෙනෙක් සද්ධාධුරයෙන් ඇතුළුවී සෝවාන්පලයට පැමිණ එකම භවයක ඉපිද දුක් කෙළවර කරත්. මේ එක් එකබීජියෙකි. හෙතෙම ප්‍රතිපදාවන්ගේ වශනේ සතරාකාර වෙයි. යම්සේ මෙතෙම මෙසේ පඤ්ඤාධුරයෙන් ඇතුළත්වූයේයිද එකබිජීහු අට දෙනෙකි. එසේ කොලංකොලය, සත්තක්‍ඛතතුපරම යන මේ සූවිසිදෙනා සොතාපන්නයෝ නම්වෙති. ත්‍රිවිධ විමොක්‍ෂයන් අතුරෙන් සුඤ්ඤතා විමොක්‍ෂයෙන් සකෘදාගාමි භූමියට පැමිණියාහු සතර ප්‍රතිපදාවන්ගේ වශයෙන් සකෘදාගාමීහු සතර දෙනාද අනිමිත්ත විමොක්‍ෂයෙන් සකෘදාගාමී භූමියට පත් සතර දෙනාදැයි යන මේ දොළොස් සකාදාගාමීහුයි. අවිහබඹලොවෙහි අන්තරාපරිනිබ්බායි තිදෙනාද උපහච්චපරිනිබ්බායී එක් කෙනෙක්ද උද්ධංසොත අකනිට්ඨගාමී එක්කෙනෙක්දැයි අනාගාමීහු පස් දෙනෙකි. ඔවුහු අසංඛාර පරිනිබ්බායි පස්දෙනාද සසඞ්ඛාර පරිනිබ්බායී පස්දෙනාදැයි දසදෙනෙක් වෙත්. අතප්පාදියෙහිද එසේය. අකනිටාවන්හි උද්ධංසොතයෙක් නැත. එහෙයින් එහි සසඞ්ඛාර පරිනිබ්බායි සතරය, අසඞ්ඛාරපරිනිබ්බායී සතරයයි අටදෙනෙකි. මේ අටසාළිස් දෙන අනාගාමීහුය. සකෘදාගාමීහු යම්සේද රහත්හුද දොළසකැයි දතයුත්තාහ. මෙහිද ත්‍රිවිධශික්‍ෂාව මිශ්‍රකව කියනලදී.
අටවැන්නෙහි **තං වා පන අනභිසමභවං අප්පටිවිජක්‍ධං** යනු ඒ රහත්බවට නොපැමිණෙන්නේ අවබෝධ නොකරන්නේයි. මේ ක්‍රමයෙන් සියලුවාරයන්හි අර්ථය දතයුතුය. මෙහිද ත්‍රිවිධ ශික්‍ෂාව මිශ්‍රකවම කියනලදී. නවවැන්න පැහැදිලි අරුත් ඇත්තේමය. මෙහිද මිශ්‍රකවම කියනලදී.
දසවැන්නෙහි **ආසවනං ඛයා** යන මෙහි අරහත් මාර්ගය අධිපඤ්ඤාසික්‍ඛා නමි. ඵලය වනාහි හික්මුණු ශික්‍ෂා ඇත්තහුට උපදනා හෙයින් ‘සික්‍ඛා’යි නොකිවයුතුය.
**යථා පුරෙ තථා පච්ඡා** යනු යම්සේ පළමුව ත්‍රිශික්‍ෂාවෙහි හික්මෙයිද පසුව (ද) එසේම හික්මෙයි යනාර්ථයි. දෙවැනි පදයෙහිද මෙම ක්‍රමයමැයි**. යථා අධො තථා උද්ධං** යම්සේ යටිකය අසුභවශයෙන් බලයිද උඩුකයද එසේම පතුරයි (බලයි). දෙවැනි පදයෙහිද එම ක්‍රමයමැයි. **යථා දිවා තථාං රත්තිං** යනු යම්සේ දහවල ත්‍රිශික්‍ෂාවෙහි හික්මෙයිද රැයෙහිද එසේම හික්මෙයි යනාර්ථයි. අභිභුය්‍ය **දිසා සබ්බා** යනු සියලු දිශාවන් අරමුණෙහි යටපත් කොටයි. **අප්පමාණසමාධිනා** යනු අරහත්මාර්ග සමාධියෙනි.
**සෙක්‍ඛං** යනු හික්මෙනුලබන කටයුතුසහිතවූයි. **පටිපදං** යනු පිළිපදනාවූයි. **සංසුද්ධවාරණං** යනු පිරිසුදු හැසිරීමයි, පිරිසුදු ශීලයයි. **සම්බුද්ධං** යනු චතුරාර්යසත්‍ය බුද්ධය. **වීරං පටිපදන්තගුං** යනු ස්කන්‍ධවීර ධාතුවීර ආයතනවීර වශයෙන් විර්යය ඇති ධෛර්යවත්, ප්‍රතිපත්තයෙන් කෙළවරට ගියාවුයි. **විඤ්ඤාණස්ස** යනු අන්තිමෙහිවූ විඥානයාගේයි. **තණ්හාක්‍ඛයවිමුත්තිනො** යනු තෘෂ්ණාක්‍ෂය විමුක්ති සංඛයාත අරහත්ඵලවිමුකිතියෙන් යුක්තවූවහුගේයි. **පජ්ජොතසේසව නිබ්බානං** යනු පහනක නිවීම මෙනි. **විමොඛො හොති චෙතසො** යනු සිතේ විමුක්තිය, මිදීම, නොපවත්නාබව වෙයි. **තණ්හාක්‍ඛයවිමුත්තිනො** යනු ක්‍ෂීණාශ්‍රවයාගේ අන්තිම විඤ්ඤාණයාගේ නිරොධයෙන් පහනක නිවීමක් මෙන් සිතේ විමොක්‍ෂය (මීදීම) වෙයි. ගියතැන නොපැනෙයි. පැනවීම් නැතිබවට එළඹීමම වෙයි යනාර්ථයි.
එකළොස්වැන්නෙහි **පඞ්කධානාම කොසලානං නිගමො** යනු පඞ්කථා යන මෙබඳු නම් ඇති කොසොල් රටේ නියම්ගමයි. **ආවාසිකො** යනු බරගෙනයන්නායි. අලුත් ආවාස ගොඩනඟයි. පැරණි ආවාස පිළිදැගුම්කරයි. **සික්‍ඛාපද පටිසංයුත්තාය** යනු ශික්‍ෂා සංඛ්‍යාත පදයන්ගෙන් යුක්තවූයි. ත්‍රිශික්‍ෂාවන්ගෙන් යුක්තවූ යනාර්ථයි. **සන්‍දසේසති** යනු ඉදිරියෙහි මෙන් කොට දක්වයි. **සමාදපෙති** යනු ගන්වයි. **සමුතේතජෙති **යනු උත්සාහ කරවයි. **සම්පහංසෙති** යනු ලැබූ ගුණයන්ගෙන් වැණුම් කරමින් පිරිසුදු කරවයි. **අධිසල්ලිඛතෙ** යනු බෙහෙවින් සිහින් කොට කපයි. බෙහෙවින් සිහින් තීරු කොට සියුම් සියුම්ව කියයි යනාර්ථයි.
**අච්චයො** යනු අපරාධයයි. **මං අච්චගමා** යනු මා ඉක්මවා යටපත්කො පැවතියේයි. **අහුදෙවඅක්‍ඛන්ති** යනු නොඉවසීමක් වූයේමය. අහු අප්පච්චයො යනු නොසතුටු අයුරක් වූයේයි. පතිගණ්හාතු යනු ක්‍ෂමා කෙරේවායි. ආයතිං සංවරාය යනු අනාගතයෙහි සංවරණය සඳහා, නැවත මෙබඳු අපරාධයක් දොෂයක්, වරදක් නොකිරීම සඳහාය යන අර්ථයි. **තග්ඝ** යනු ඒකාන්තයෙනි. **යථා දම්මං පටිකරොසි** යනු ධර්මයෙහි සිටියේ යම්සේද එසේ කරව. ක්‍ෂමා කෙරේවායි කියනලද්දේවෙයි. **තං තෙ මයං පතිගණ්හාම** යනු ඒ ඔබේ අපරාධය අපි ක්‍ෂමා කරමු. **වුද්ධිහෙසා කස්සප අරියස්ස** විනයෙ යනු කාශ්‍යපය, මෙය භාග්‍යවත් බුදුන්ගේ සසුනෙහි වෘද්ධිය නමි. කවරේදයත්? වරද වරද වශයෙන් දැක ධර්මයට අනුව පිළියම් කොට අනාගත සංවරයට පැමිණීමයි. දේශනය පුද්ගලයා ස්ථිර වශයෙන් නිශ්චය කොට කරනසේක් යමෙක් වරද වරද ලෙසදැක ධර්‍මයට අනුව පිළියම් කරයිද ආයතිසංවරයට පැමිණේයයි පැවසූසේක. **න සික්‍ඛාකාමො** යනු ත්‍රිශික්‍ෂා නොකැමති වෙයි. නොපතයි ආශා නොකරයි. **සික්‍ඛා සමාදානස්ස** යනු ශික්‍ෂාව සම්පූර්ණ කිරීමටයි. න වණ්ණවාදී යනු ගුණය නොකියයි. **කාලෙන** යනු යෙදුණු කාලයෙනි. මෙහි සෙස්ස පැහැදිලිමය.
5. ලොණඵල වර්ගය
පස්වෙනි වර්ගයෙහි පළමුවෙනි සූත්‍රයෙහි** අච්චායිකානි** යනු ඉක්මන් කටයුත්තයි. **කරණීයානි** යනු අවශ්‍යයෙන් කළයුතු දෙයයි. යමක් අවශ්‍යයෙන් කළයුතු නොවේනම් එය කිච්චයයි කියනුලැබේ. අවශ්‍යයෙන් කළයුතුදෙය කරණීය නමි**. සීඝසීඝං** යනු වේගයෙනි. **තස්ස ඛො තං** යන මෙහි තං යනු නිපාත මාත්‍රයකි. **නත්‍ථි සා ඉද්ධි වා ආනුභාවො වා** යනු ඒ සෘද්ධිය හෝ ඒ ආනුභාවය හෝ නැත. **උත්තරසේච** යනු තෙවැනි දිනයෙහිය. **උතුපරිණාමිනි** යනු ලබනලද සෘතුපරිනාමයන් වී **ජායන්තිපි** යනු තෙවැනි දිනයෙහි නික්මුණු සුදු අංකුර වෙයි. දින හත පැමිණිවිට නිල් අංකුරවෙයි. **ගබ්හිනීපි හොන්ති** යනු මාස එක හමාරට පැමිණ ගන්නාලද ගැබ් ඇත්තේ වෙයි. පච්චන්තිපි යනු තුන් මසට පැමිණ පැසෙයි. දැන් බුදුවරුන්ට ගෘහපතියකුගෙන් හෝ ධාන්‍යයන්ගෙන් හෝ වැඩක් නැත්ද සසුනෙහි එබඳු පුද්ගලයකු හෝ අර්ථයක් හෝ දැක්වීමට ඒ ඒ උපමාව ගෙනහැර දක්වන්නේ යම්සේද එසෙයින් යම් අදහසක් දක්වනු කැමැත්තහු විසින් මෙය ගෙනඑන ලද්දේද එය දක්වමින් **එවමෙවඛො** යනාදිය පැවසූහ. එය අර්‍ත්‍ථවශයෙන් පැහැදිලිය. මෙහිද ශික්‍ෂාව මිශ්‍රකවම කියනලදී.
දෙවෙනි සූත්‍රයෙහි** චීවරපවිචෙකං** යනු සිවුර නිසා උපදින කෙලෙසුන්ගෙන් වෙන්වූ බවයි. සෙසු දෙකෙහිද එම ක්‍රමයමයි. සාණානි යනු හණවැහැරී රෙදිය. **මසාණානි **යනු මිශ්‍රකවස්ත්‍රය.** ඡවදුස්සානි** යනු මළ සිරුරෙන් ඉවත් කළ වස්ත්‍රය. ඒරක තණ ආදිය ගෙන එකට ගැටගසා කළ වස්ත්‍ර හෝ වේ**. පංසුකූලානි** යනු පොළොවෙහි ඉවතලූ රෙදිකඩය**. තිරීටකානි** යනු ගස් සිවියෙන් තැනූ වස්ත්‍රය. **අජිනානි** යනු අජිනමුව සම්ය. **අජිනක්‍ඛිපං** යනු මැදින් පලන ලද ඒ අජිනමුවසම්මය. සහඛුරකයයිද කියත්, **කුසවීරං** යනු කුසතණින් ගොතා කළ වැහැරිය. වාකචීරඵලකචීරයන්හිද එම ක්‍රමයමැයි**. කෙසකම්බලං** යනු මිනිස් කෙසින් කළ කම්බිලියයි. **වාළකම්බලං** යනු අස්ලොම් ආදියෙන් කළ කම්බිලියයි. **උලුකපක්‍ඛිකං** යනු බකමූණු පිහාටු ගොතා කළ වස්ත්‍රයයි.
**සාකභක්‍ඛා** යනු නොවියළි ශාක අනුභව කරන්නෝයි. **සාමාකභක්‍ඛා** යනු සාමාක නම් ධාන්‍ය අනුභවකරන්නෝයි. නීවාරයනාදියෙහි **නීවාර** නම් කැලේ ඉබේ හටගත් වීජාතියකි**. දද්දුලං** යනු සම්කරුවන් විසින් සූරා විසිකළ කසටයි. ලහටුද සෙවලද කිණිහිරි ආදී ගස්වල කිරිද **හටං** යි කියනුලැබේ. **කණං** යනු (හාල්) නිවුඩුය**. ආචාමො** යනු බත් හැලියෙහි ඇලුණු පිළිස්සුණු බත්ය. ඒවා විසිකළ තැනින් ගෙන කති. බත් කැඳයයිද කියත්. **පිඤ්ඤාකාදයො** යන්නෙහි පිඤ්ඤාක (පුන්නක්කු) ආදිය ප්‍රකටමය. **පවත්තඵලභොජි** යනු වැටුණුපල අනුභව කරන්නෝයි. **භූසාගාරං** යනු ගොයම් මඬින ශාලාවයි.
**සීලවා** යනු සිවුපිරිසුදු ශීලයෙන් යුක්තවූයේයි. **දුස්සීල්‍යඤ්චස්ස පහීනං හොති** යනු පස් දුසිල් ආදිය ප්‍රහීනවූයේ වෙයි. **සම්මාදිට්ඨිකො** යනු තත්වූ පරිද්දෙන් දකින්නායි. **මිච්ඡාදිට්ඨි** යනු අයථා දෘෂ්ටි ඇත්තේයි. **ආසවා** යන ආශ ව සතරයි. **අග්ගප්පතේතා** යනු සිල් කෙළවරට පැමිණියේය. **සාරප්පතේතා** සිල්හරයට පැමිණියේයි. සුද්ධො යනු පිරිසුදුවූයේයි. සාරෙ **පතිට්ඨතො** යනු සීලසමාධි පඤ්ඤාසාරයෙහි පිහිටියේයි.
**සෙය්‍යථාපි** යනු යම්සේ නම්ය. **සම්පන්නං** යනු පිරිපුන්, පැසුණුහැල් වියෙන් බරවූයි. **සඞ්ඝරාපෙය්‍ය** යනු එකතුකරවන්නේය, **උබ්බභාපෙය්‍ය** යනු ගොයම් මඬින තැනට ගෙන්වන්නේය. **භූසිකං** යනු බොල්ය. **කොට්ටාපෙය්‍ය** යනු වංගෙඩියෙහි හෙලා මොහොල්වලින් පහර දෙවන්නේය. **අග්ගප්පත්තානි** යනු සහලේ (සහල් සැදීමේ) කෙළවරට පැමිණියාවූයි. සාරප්පත්ත යනාදියෙහිද මේ ක්‍රමයමයි. සෙස්ස පැහැදිලිමය. මෙහි ‘දුස්සීල්‍යකඤ්චස්ස පහීනං මිච්ඡාදිට්ඨිචස්ස පහීනා’ යන යමක් කියනලද්දේ එය සෝවාන් මගින් දුරුවූ බව සඳහා කියනලදැයි දතයුතුය.
තුන්වැන්නෙහි **විදේධ** යනු වළා ඉවත්වීමෙන් දුරුවූයි. **දෙවෙ** යනු අහසෙහිය. **අභිවිහච්ච** යනු නසා (විනාශ කොට) යි. **යතො** යනු යම් කලෙකයි. **විරජං** යනු රාගාදිය රහිතයි. ඒ කිලිටි දුරුවූ බැවින් **විතමලං** නමි. **ධම්මචක්‍ඛුං** යනු චතුරාර්ය සත්‍ය ධර්මයන් විමර්‍ශනය කරන්නාවූ සොතාපත්තිමාර්ග චක්‍ෂුසයි. **නත්‍ථි තං සංයොජනං** යනු මොහොටු දෙයාකාරවූ සංයෝජනයම නැත. සෙස්සද නැවත මොලොවට ගෙන ඒමට අසමත් බැවින් නැතැයි කියනලදී. මේ සූත්‍රයෙහි ධ්‍යාන (වැඩූ) අනාගාමී පුද්ගලයා කියනලදී.
සිවුවැන්නෙහි **නා බාහුලිකා හොන්ති** යනු ප්‍රත්‍යය බහුලකොට ඇත්තෝ නොවෙත්. **න සාථලිකා** යනු ත්‍රිශක්‍ෂා ලිහිල්කොට නොගනිති. **ඔක්කමනෙ නික්‍ඛිත්තධුරා** යනු නොමග යන අරුතින් පංචනීවරණ ඔත්කමනයි කියනුලැබේ. ඒ නීවරණයන්හි බහාතැබූ වගකීම් ඇත්තෝයි. පවිවෙකෙ පුබ්බඞ්ගමා යනු කායචිත්ත උපාධි සංඛ්‍යාත ත්‍රිවිධ විවෙකයෙහිම පෙරටුවූවෝයි. විරියං ආරභන්ති යනු දෙයාකාර වීර්යයම දැඩිව ගනිත්. **අප්පත්තස්ස** යනු ධ්‍යානවිදර්‍ශනාමාර්‍ගඵල සංඛ්‍යාතවූ විශේෂයකට නොපැමිණියහුගේයි. සෙසුපද දෙකෙහිද මේ ක්‍රමයමයි. **පච්ඡිමා ජනතා** යනු සද්ධිවිහාරික අනේතවාසිකාදීහුයි. **දිට්ඨානුගතිං ආපජ්ජති** යනු ආචාර්ය උපාධ්‍යායයන් විසින් කරනලද දෙය අනුකරණය කරයි. ඒ ජනතාව විසින් ආචාර්ය උපාධ්‍යයයන් කෙරෙහි යමක් දක්නාලද්දේද එය අනුගමනයට පැමිණෙයි. **අයං වුච්චති භික්‍ඛවෙ අග්ගවතී පරිසා** යනු මහණෙනි, මේ පිරිස අග්ගපුග්ගලවතීයයි කියනුලැබෙයි.
**භණ්ඩනජාතා** යනු හටගත් ආරාවුල් ඇත්තෝයි. කලහජාතා යනු හටගත් කෝලාහල ඇත්තෝයි. මෙහි භණ්ඩන යනු කෝලාහලයේ පූර්වභාගය (මුල් අදියර) යි. අත්අල්ලා ගැනීම් වශයෙන් මැඩීම කලහනම්. **විවාදාපන්නා** යනු විරුද්ධවාදයට පැමිණියෝයි. **මුඛසත්තීහි** යනු ගුණ දැදුරුකිරීම් අරුතින් පරුෂවචනය **මුඛසත්තියයි** කියනුලැබේ. ඒ මුඛසත්තිවලිනි. **චිතුදන්තා විහරන්ති** යනු විදිමින් (දැදුරුකරමින්) හැසිරෙත්.
**සමග්ගා** යනු එක්වූවෝ (සමගිවූවෝ)යි. **සම්මොදමානා** යනු සපැමිණි සතුට ඇත්තෝයි. **ඛීරොදකීභූතා** යනු කිරි හා දිය මෙන් වූවෝයි. පියචක්‍ඛූහි යනු සන්හුන් මෙත් ඇසිනි. **පීතිජායති** යනු පස්වණක් ප්‍රීතිය උපදවයි**. කායො පස්සමහති** යනු නාමකායද රූපකායද පහවූ විඩාව ඇත්තේ වෙයි. **පස්සද්ධකායො** යනු සන්හුන් කය ඇත්තේයි. සුඛං වෙදියති යනු කායික චෛතසික සුවය විඳිනුලැබේ. සමාධියති යනු අරමුණෙහි මැනවින් තබනුලැබේ.
**ථුල්ලඵුසිතෙකෙ** යනු මහාබිංදු ඇත්තාවූයි. **පබ්බතකන්‍දරපදරසාබා** යන මෙහි **කන්‍දරං** යනු කංයි ලබනලද නම් ඇති දියෙන් පැළුණු දියෙන්බිඳුණු පර්‍වත ප්‍රදේශයයි. එය නිතමබයයිද නදීනිකුඤඤ්ජයයිද කියනුලැබේ. **පදරං** යනු අඩමසක වැසි නොවටන කල්හි පැළුණු බිම් පෙදෙසයි. **සාබා** යනු කුඩා ආවාටයන්ට යන්නාවූ කුඩා ජලමාර්ගයයි. **කුසසුබ්භා** යනු කුඩා ආවාටයයි. **මහාසොබහා** යනු මහ ආවාටයි **කුනනදියො** යනු කුඩා නදීහුයි. **මහානදියො** යනු ගඞ්ගායමුනා ආදී මහාගංගාවෝයි.
පස්වැන්නෙහි **අඩේගහි **යනු ගුණාංගයන්ගෙනි. **රාජරහො** යනු රජුට යෝග්‍යවූ ගැලපෙන්නාවූයි**. රාජභොගේගා** යනු රජුගේ උපභොගයක්වූයි. **රඤේඤා අඞ්ගං** යනු රජුගේ අත්පාආදී අංග සමතාවෙන් අඞ්ගයි ප්‍රසිද්ධියට යයි**. වණ්ණසම්පනේනා** යනු ශරීරවර්‍ණයෙන් යුක්තවූයේය. **ආහුනෙය්‍යො** යනු ආහුති සංඛ්‍යාත පිණ්ඩපාතය පිළිගැනීමට සුදුස්සෙයි. **පාහුනෙය්‍යා** යනු ආගන්තුක බතට සුදුසුවූයේයි. **දක්‍ඛිණෙය්‍යො** යනු දශවිධදානවස්තු පරිතයාගවශයෙන් සැදැහුයෙන් දීම් සංඛ්‍යාත දක්‍ෂණාව සුදුසුවූයේයි**. අඤ්ජලිකරණීයො** යනු ඇඳිලි බැඳීමට සුදුසුවූයේයි. **අනුත්තරං පුඤ්ඤකෙඛත්තං ලොකස්ස** යනු සියලු ලෝකයාට අසමානවූ පින්වැඩෙන තැනයි.
**වණ්ණසම්පනේනා** යනු ගුණපැහැයෙන් යුක්තවූයි. **බලසම්පන්නො** යනු වීර්යබලයෙන් යුක්තවූයි. **ජවසම්පන්නෝ** යනු ඥානජවයෙන් යුක්තවූයි. **ථාමවා** යනු ඥානවීර්යයෙන් යුක්තවුයි. **දළභපරක්කමො** යනු ස්ථිරපරාක්‍රමය ඇත්තේයි. **අනික්‍ඛිත්තධුරො** යනු ඉවත් නොකළ වගකීම් ඇත්තේ, දැඩිව ගත් වගකීම් ඇත්තේයි. අග්‍රඵලයවූ රහත්බවට නොපැමිණ වීර්යධුරය බහානොතබමැයි මෙසේ පිළිපන්නේයි. මේ සූත්‍රයෙහි චතුරාර්‍ය්‍යසත්‍ය වශයෙන් සොතාපත්ති මාර්‍ගයද සෝවාන් මාර්‍ගයෙන් ඥානජවයෙන් යුක්තබවද කියනලදී.
සයවැන්නෙහි මාර්‍ගතුනද මාර්‍ගතුනෙන් ඤාණජවසම්පන්න බවද කියනලදී.
සත්වැන්නෙහි අරහත්ඵලයද අරහත් ඵලයෙන් මාර්ගකෘත්‍යයද කියනලදී. ඵලය වනාහි දිවූ වේගයෙන් උපදින බැවින් ජවයයි කීමට ද නොවටියි.
අටවැන්නෙහි නවො යනු හේතුව ඇසුරු කොට කියයි. පොත්‍ථෙකො යනු කෙඳිවලින් තැනූ වස්ත්‍රයයි. මජ්ක්‍ධිමො යනු පරිභොගයෙන් මධ්‍යමවූයේයි. ජිණ්ණො යනු පරිභොගයෙන් දිරාගියේයි. උක්‍ඛලිපරිමජ්ජනං යනු සැළිය පිසදැමීමයි. දුස්සීලො යනු සිල් නැත්තේයි. දුබ්බ්ණ්ණතාය යනු ගුණවර්‍ණය නොමැති බැවින්වූ දුර්වර්‍ණතාවෙනි. දිට්ඨානුගතිං ආපජ්ජන්ති යනු ඔහුවිසින් කරනලද දෙය අනුකරණය කරයි. න මහප්ඵලං හොති යනු විපාකඵලයෙන් මහත්පල නොවෙයි. න මභානිසංසං යනු විපාකානිසංසයෙන්ම මහානිසංස නොවෙයි. අප්පග්ඝතාය යනු විපාක අගයෙන් අඩුඅගය ඇති බැවින්ය. කාසිකං වත්‍ථං යනු කපු අංශුන්ගෙන් නූල් කැට කරන ලද වස්ත්‍රයයි. එයද කාශි රටෙහිම හටගත්තේයි. සෙස්ස පැහැදිලිමය. මෙහි ශීලය මිශ්‍රකව කියනලදී.
නවවැන්නෙහි, **යථා යථායං** යනු මෙය යම්යම් සෝද **තථා තථා නං** යනු ඒ කර්මය ඒ ඒ ආකාරය. මෙය කියනලද්දේ වෙයි: ‘යම් යම්සේ කර්මයක් කරයිද ඒ ඒ අයුරින් එහි විපාකය විඳින්නේමයයි යමෙක් කියන්නේද ඒ කර්‍මයාගේ විපාකය නොවිඳ සිටීමට නොහැක්කේය. එබැවින් යම්පමණ කර්මයක් කරයිද එපමණ විපාකයක් විඳිනුලැබේමයි. **එවං සනතං** යනු මෙසේ ඇති කල්හියි. **බ්‍රහ්මචරියවාසො න හොති** යනු මාර්ගයවැඩීමට පෙර යම් උපපජ්ජවෙදිනීය කර්මයක් කරනලද්දේද එය අවශ්‍යයෙන් විඳියයුතු බැවින් බඹසර වසනලද්දේ වුවඳ නොවසනලද්දේම වෙයි. **ඔකාසො යන පඤ්ඤායති සම්මාදුක්‍ඛස්ස අන්තකිරියාය** යනු යම් හෙයකින් මෙසේ ඇති කල්හි කර්මරැස්කිරීමද විපාක අවිඳීමද වෙයි. ඒ හේතුවෙන් සසරදුක කෙළවර කිරීමට ඉඩක් නොපැනෙයි නමි.
**යථා යථා වෙදනියං** යනු යම් යම් අයුරින් විඳියයුතුය. **තථා තථාස්ස විපාකං පටිසංවෙදියති** යනු ඒ ඒ අයුරින් එයි විපාකය විඳියි. මෙය කියනලද්දේ වෙයි: ජවනසත අතුරින් යම් මේ පළමු ජවන කර්මයක් වේද ප්‍රත්‍යය ඇති කල්හි විපාකවාරය ලබන්නේම දිට්ටධම්මවෙදනීය වෙයි. ප්‍රත්‍යය ඇති කල්හි විපාකවාරය ලබන්නේම දිට්ඨධම්මවෙදනීය වෙයි. ප්‍රත්‍යය නොමැති කල්හි අහොසි කර්මය නමි. යම් සත්වැනි ජවන කර්මයක් වේද ප්‍රත්‍යය ඇති කල්හි උපපජ්ජවෙදනීය වෙයි. ප්‍රත්‍යය නොමැති කල්හි අහෝසි කර්මය නමි. මැද යම් ජවන කර්ම පසක් එය යම්තාක් සසර පැවැත්ම ඇත්නම් එතෙක් අපරාපරියවෙදනීය නම් වෙයි. මේ ආකාරයන් අතුරෙන් යම් යම් ආකාරයෙන් විඳියයුතු කර්මය මේ පුද්ගලයා කරයිද ඒ ඒ ආකාරයෙන්ම ඊට විපාකය විඳියිනමි. අර්ථකථාවෙහි වනාහි ලබනලද විපාකවාරය ඇති කර්මයට යථාවෙදනීය කර්මය නමැයි කියනලදී. **එවං සන්තං භික්‍ඛවෙ බ්‍රහ්මචරියවාසො හොති** යනු කර්මක්‍ෂය කරන්නාවූ බ්‍රහ්මචර්යයට ක්‍ෂය කළයුතු කර්ම සම්භවය හේතු කොටගෙන වාසය නම් වේයයි කියනලදී. (එසේ) වසනද බඹසර මනාව වසනලද්දේ වෙයි යන අර්ථයි. **ඔකාසො පඤ්ඤායති සම්මා දුක්‍ඛස්ස අන්තකිරියාය** යනු යම්හෙයකින් මෙසේ ඇති කල්හි ඒ ඒ මාර්ගයෙන් අහිසංස්කාර විඥානයාගේ නිරොධයෙන් ඒ ඒ භවයන්හි අනාගතයෙි සසර දුක නොඋපදනේද එහෙයින් මනාව දුක අවසන් කිරීමට අවකාශය පැනෙයි,
දැන් ඒ යථාවෙදනීය කර්මස්වභාවය දක්වමින් ඉධ භික්‍ඛවෙ එකච්චස්ස යනාදිය පැවසූහ. එහි** අප්පමතතකං** යනු ස්වල්පූ, අඩුවූ, මඳවූ පහත්කර්මයයි. **තාදිසංයෙව** යනු ඊට සමානවූමයි. **දිට්ඨධම්මවෙදනියං** යනු එම කර්මයෙහි යමකින් ඉහාත්මයෙහි විපාකදියයුතු විපාකවාරය ලබන්නේ දිට්ඨධම්මවෙදනීය වෙයි. **නාණුම්පි ඛායති** යනු දෙවැනි ආත්මභාවයෙහි ස්වල්පමාත්‍රයක්ද නොවැටහෙයි. අණුමාත්‍රයකුදු දෙවැනි අත්බැව්හි විපාක නොදෙයි යන අර්ථයි. **බහුදෙව **යනු බොහෝවූ විපාක කුමට දක්වයිද යන අදහසයි. **අභාවිතකායො** යනාදියෙන් කායභාවනාරහිත සංසාරගාමී පෘථග්ජනයා දක්වනලද්දේය. **පරිත්තො** යනු ස්වල්පවූ ගුණයයි. **අප්පාතුමො** යනු ආත්මභාවය ආතුමයයි කියනුලැබේ. එය මහත් කල්හිද ගුණය ස්වල්ප බැවින් අල්පආත්මභාවයක් ඇත්තේම වෙයි. **අප්පදුක්‍ඛවිහාරී** යනු සුළුවූද පවින් දුකසේ වෙසෙන්නායි. **භාවතකායො** යනාදියෙහි ක්‍ෂීණාශ්‍රවයා දක්වනලදී. හෙතෙම වනාහි කායානුපස්සනා සංඛයාත කායභාවනාවේන භාවිතකාය නම්වෙයි. කය වැඩූබැවින් හෝ භාවිතකාය නම්වෙයි. **භාවතසීලො** යනු වැඩූසිල් ඇත්තේයි. සෙසු පදදෙකෙහිද මේ ක්‍රමයමයි. පංචද්වාරභාවනාවෙන් හෝ **භාවිතකාය** යනු වැඩූසිල් ඇත්තේයි. සෙසු පදදෙකෙහිද මේ ක්‍රමයමයි. පංචද්වාරභාවනාවෙන් හෝ භාවිතකාය වූයේවෙයි. මෙයින් ඉන්‍ද්‍රියසංවරශීලය කියනලදී. භාවිතසීලො යන මෙයින් ඉතිරි සිල් තුනය. **අපරිත්තො** යනු ස්වල්පගුණ ඇත්තේ නොවෙයි. **මහත්තා** යනු ආත්මභාවය සුළුවූ කල්හිද ගුණමහත්වයෙන් මහත්ය අප්පමාණවිහාරී යනු මෙය ක්‍ෂීණාශ්‍රවයාට නමෙකි. හෙතෙම ප්‍රමාණ කරන්නාවූ රාගාදීන්ගේ අභාවයෙන් අප්පමාණවිහාරී නමි.
**පරිතේත** යනු කුඩාවූවෙහිය. **උදකමල්‍ලකෙ** යනු දියබඳුනෙහිය. **ඔරබ්භිකො** යනු බැටළු හිමියායි. **උරබභඝාතකො** යනු බැටළුවන් මරන්නායි. **ඡාපෙතුං වා** යනු ධනහානියෙන් දැවීමටයි. **ක්‍ධාපෙතුං** යනුද පාඨයි. මේ අර්ථයමය. **යථා පච්චයං වා කාතුං** යනු යම්සේ කැමතිවේද එසේ කිරීමටයි. **උරබභධනං** යනු එළුවකු අගනා මුදලයි. හෙතෙම වනාහි මොහුට ඉදින් කැමති වේනම් දෙයි. නොකැමති වේනම් ගෙලෙන් ගෙන ඇදදම්මවයි. සෙස්ස කියනලද ක්‍රමයෙන් දතයුතුය. මේ සූත්‍රයෙහි වට්ට විවට්ටය කියනලදී.
දසවැන්නෙහි, **ධොවති** යනු සෝදයි. **සන්‍ධොව**ති යනු මොනවට සෝදයි. යළියළිත් සෝදයි. **නිදේධාවති** යනු නිග්‍රහකොට (පෙළමින්) සෝදයි. **අනිද්ධන්තං** යනු නිග්‍රහකොට නොපිඹිනලදයි. **අනික්‍ඛිත්තකසාවං** යනු ඉවත් නොකළ කසාවතයි. **පහඞ්ගු** යනු බිඳෙන ස්වභාවය ඇත්තේයි. කිණිහිරෙහි තබා මිටියෙන් පහරදුන් සැණින් බිඳෙයි. **පට්ටකාය** යනු රන්පටක් සඳහායි. **ගීවෙය්‍යකෙ** යනු ගෙලඅබරණෙහිය.
**අධිචිත්තං** යනු සමථවිදර්‍ශනා සිතයි**. අනුයුත්තස්ස** යනු වඩන්නාගේයි. **සචෙතසො** යනු සිතින් යුක්තවූයේයි. **දබ්බජාතිකො** යනු පන්ඩිතයෙකි. කාමවිතර්‍කාදීන්හි කාමයන් අරභයා උපන්නාවූ විතර්කය කාමවිතර්කයයි. ව්‍යාපාදවිහිංසාවන්ගෙන් යුක්ත විතර්කයෝ ව්‍යපාදවිහිංසා විතර්කයෝ නමි. ඤාතිවිතක්කාදියෙහි අපගේ ඤාතීහු බොහෝ පින්වන්තයෝය ආදී ක්‍රමයෙන් ඥාතීන් අරභයා උපන්නාවූ විතර්කය ඤාතිවිතක්කයයි. අසුවල් ජනපදය නිර්භයය, සුභික්‍ෂද වේයයි ආදී ක්‍රමයෙන් ජනපදය අරභයා උපන් විතර්කය ජනපදවිතක්කයයි. අන්‍යයෝ මට අවමන් නොකෙරෙත් නම් මැනවැයි මෙසේ උපන් විතර්කය අනවඤ්ඤත්ති පටිසංයුත්ත විතක්ක නමි. **ධම්මවිතකකා අවසිස්සන්ති **යනු ධම්මවිතක්ක නම් දශවිදර්ශනා උපකේලශ විතර්කයෝයි. **සො හොති සමාධි න චෙච සන්තො** යනු ඒ ඉතිරිවූ ධර්ම විතර්කය විදර්‍ශනාසමාධියෙන් නොසංසිඳුණු කෙලෙස් ඇති බැවින් සංසිඳුණේ නොවෙයි. **න පණීතො** යනු සතුටු කරන්නේ නොවෙයි. **නපටිප්පස්සද්ධලදේධා** යනු කෙලෙස් සංසිඳීමෙන් නොලැබූයි. න **එකොධිභාවාධිගතො** යනු එකඟබවට නොපත්වුයේයි. **සසඞ්ඛාරනිග්ගයහවාරිතවතො** යනු මෙහෙයවීමෙන්, සප්‍රයෝගයෙන් කෙලෙසුන් නිග්‍රහකොට වළක්වා වළක්වන ලද්දේයි. කෙලෙස් සිඳීමෙන් කෙළවර නොඋපන්නාවූයි. කෙලෙස් නවත්ව නවත්වා උපන්නාවූයි
**හොති සො භික්‍ඛවෙ සමයො** යන මෙහි සමය යනු උතුසප්පාය ආහාරසප්පාය, සෙනාසනසප්පාය, පුග්ගලසප්පාය, ධම්මසප්පාය, යන මේ සප්පාය පස ලබන කාලයයි. **යන්තං චිත්තං** යනු යම් කලෙක ඒ විදර්‍ශනා සිතයි. **අජක්‍ධත්තංයෙච සන්තිට්ඨති** යනු තමා කෙරෙහිම පිහිටයි. තමාගේ අධ්‍යාත්මයම මෙහි අජක්‍ධත්ත නමි. ගොචර අධයාත්මයද වටියි. වෙන්වෙන්වූ අරමුණ හැර එක් නිර්‍වාණගොචරයෙක්හිම සිටියේයි කියනලදී**. සංනිසීදති** යනු මනාව හිඳියි. එකොදි හොති යනු එකඟවෙයි. සමාධියති යනු මනාව තැන්පත් වෙයි. **සනේතා** යනාදියෙහි විරුද්ධ කෙලෙස් සංසිඳීමෙන් ශාන්තවූයි. තෘප්තනොවීම් අර්ථයෙන් ප්‍රණීතවූයි. කෙලෙස් සංසිඳීමෙන් ලබනලද බැවින් සංසිඳීමෙන් ලැබුවාවුයි. එකඟබවට ගියබැවින් එකඟතාවට එළඹියේයි. කෙලසුන් සිදීමෙන් අවසන්හි උපන්බැවින් මෙහෙයවීම් සහිතව කෙලෙසුන් නිග්‍රහ කොට වළක්වා වළහනලද්දේයි** න සසඞ්ඛාරනිග්ගය්හ වාරිතවතො** නමි. මෙපමණකින් මේ භික්‍ෂුව විවර්තනය කොට රහත්බවට පැමිණියේ නම්වෙයි.
දැන් මේ සිහිනුවණ ඇති ක්‍ෂීණාශ්‍රවයාගේ අභිඥාප්‍රතිපදාව දක්වමින් **‘යස්ස යස්ස ච’** යනාදිය පැවසූහ. එහි **අභිඤ්ඤාසච්ඡිකරණීයස්ස** යනු මනාව දැන ප්‍රත්‍යක්‍ෂ කළයුත්තාගේයි. **සති සති ආයතනෙ** යනු පුර්වහෙතු සංඛ්‍යාතවුද දැන් ලබාගතයුතුවුද අභිඥාපාදකවූ ධ්‍යානාදී භේදයන් ඇති කල්හිය. ප්‍රතයය ඇතිකල්හිය. විස්තර වශයෙන් මෙම අභිඥාකථාව විසුද්ධිමග්ගයෙහි කියනලද ක්‍රමයෙන්ම දතයුතුය. **ආසවානං ඛයා** යනාදිය මෙහි ඵලසමාපත්ති වශයෙන් කියනලදැයි දතයුතුය.
එකොළොස්වැන්නෙහිද **අධිචිත්තං** යනු සමථවිදර්‍ශනා සිතමය. **තීණි නිමිත්තානි** යනු කරුණු තුනය. **කාලෙන කාලං** යනු කලින් කලටය. යෙදුණු කල්හි යනාර්ථයි. **කාලෙන කාලං සමාධිනිමිත්තං මනසිකාතබ්බං** යනාදියෙහි ඒ ඒ කාලය සලකා එකඟතාවෙන් යුක්තකාලයෙහි එකඟබව මෙනෙහි කළයුතුය. මෙහි එකඟතාව යනු සමාධිනිමිත්තයයි කියන ලදී. එහි වචනාර්ථය වන්නේ සමාධියම නිමිත්තවූයේය. සමාධිනිමිත්තං නමි යනුයි. සෙසුපාද දෙකෙහිද මෙම ක්‍රමයමයි. **පග්ගභො** යනු වීර්යයට නමෙකි. **උපෙඛා** යනු මධ්‍යස්ථ භාවයට නමෙකි. එබැවින් වීර්යයට යුතු කල්හි වීර්යය මෙනෙහි කළයුතුය. මැදහත්බවට යුතු කල්හි මැදහත්බවෙහි සිටියයුතුය. **ඨානං තං චිත්තං කොසජ්ජාය සංවතේතය්‍ය** යනු යමකින් ඒ සිත කුසීතබවෙයි පිහිටන්නේ නමි. එබඳු කරුණක් විද්‍යාමානවෙයි. සෙස්සෙහිද මේ ක්‍රමයමැයි. **උපෙඛානිමිත්තංයෙච මනසිකරෙය්‍ය** යන මෙහිද ඤාණජවය මැදහත් කරවන්නේය යන මෙම අර්ථයයි. **ආසවානං ඛයාය** යනු අරහත්ඵලය සඳහාය.
**උක්තං බන්‍ධෙය්‍ය** යනු අඟුරු කබලක් පිළියෙළ කරන්නේය. ආලිමේපය්‍ය යනු එහි අඟුරු බහා ගිනි දල්වා නලයෙන් පිඹිමින් ගිනි අවුලුවන්නේය. **උක්කාමුඛෙ පක්‍ඛිපෙය්‍ය** යනු අඟුරු ඉවත් කොට මත්තෙහි හෝ තබන්නේය. කෝවෙහි හෝ හෙලන්නේය. අජක්‍ධුපෙක්‍ඛති යනු පැසුණු හෝ තබන්නේය. කෝවෙහි හෝ හෙලන්නේය. **අජක්‍ධුපෙක්‍ඛති** යනු පැසුණු නොපැසුණු බව සලකයි.
**සම්මාසමාධියති ආසවානං ඛයාය** යනු අරහත්ඵලය සඳහා මනාව තැන්පත් කෙරෙයි (එකඟ කෙරෙයි) මෙපමණකින් විදසුන් වඩා රහත්බවට පත් භික්‍ෂුව දක්වනලදී. දැන් ඒ ක්‍ෂීණාශ්‍රවයාගේ අභිඥාප්‍රතිපදාව දක්වමින් **යස්ස යස්ස ච** යනාදිය පැවසූහ. එය යට කියනලද පරිද්දෙන්ම දතයුතුය.
3. තෙවන පණ්ණාසකය
1. සම්බොධි වර්ගය
තෙවෙනි පණ්ණාසකයෙහි පළමු සූත්‍රයෙහි **පුබේබව සමේබාධා** යනු සම්බෝධියෙන් පූර්‍වයෙහිමය. ආර්යමාර්ගයට පැමිණීමෙන් අපරභාගයෙහිමයි කියන ලද්දේවෙයි. **අනභිසම්බුද්ධස්ස** යනු අවබෝධ නොකළ චතුරාර්යසත්‍යය ඇතත්තාවූයි. **බොධිසත්තසේසව සතො** යනු අවබෝධකරන්නාවූ පුද්ගලයාටමය. සම්මා සම්බෝධියට පැමිණීමට උත්සාහකරන්නාවූ සිහිනුවණ ඇත්තාටය. බෝධීයෙහි හෝ ඇලුණු තැනැත්තාට, ලැගුණු තැනැත්තාට යන්නෙන් සතො නම්වෙයි. දීපංකර භාග්‍යවතුන් වහන්සේගේ පාමුල අෂ්ටධර්ම සමොධානයෙන් අභිනීහාර සමෘද්ධියෙහි පටන් තථාගත තෙමේ බෝධියෙහි ඇලුනේ, ලැගුනේ, මාවිසින් මේ බෝධිය ලැබිය යුතුයයි එය අවබෝධ කිරීම සඳහා උත්සාහ අත්නොහරිමින්ම ආයේය. එහෙයින් බෝධිසත්වයයි කියනුලැබේ. **කො නු ඛො **යනු කවරෙක් නම්වේද? **ලොකො** යනු සංස්කාර ලෝකයයි. අස්සාදො යනු මිහිරි ආකාරයයි. **ආදීනවො** යනු සතුටු නොවියයුතු ආකාරයයි. **තස්ස මයහං** යනු මෙසේ බෝසත් වන්නාවූ ඒ මගේ යනුයි. **ඡන්‍දරාගවිනයො ඡන්‍දරාගප්පහාණං** යනු නිවනට පැමිණ, අරභයා, නිසා ඡන්‍දරාගය දුරුවෙයි පහවෙයි. එහෙයින් නිවන ඡන්‍දරාගවිනය, ඡන්‍දරාගප්පහාණයයි කියනුලැබේ. **ඉදං ලොකනිස්සරණං** යනු මේ නිවන ලොවින් ඉවත්වූ හෙයින් ලොකනිස්සරණයයි කියනුලැබේ. **යාවකීචං **යනු යම් පමණවූ කාලයක්ය. **අබ්භඤ්ඤාසිං** යනු ඉතා විශිෂ්ටවූ ආර්යමාර්ග ඥානයෙන් දැනගතිමි. **ඤාණඤ්ච පන මෙ දස්සනං** යන පද දෙකින්ම ප්‍රත්‍යවෙක්‍ෂණඥානය කියනලදී. මෙහි සෙස්ස පැහැදිලිමය.
දෙවෙනි සූත්‍රයෙහි** අස්සාදපරියෙසනං අචරිං **යනු ආසවාදය සෙවීම සඳහා හැසුරුණෙමි. කවරකාලයක් සිටද යත්? සුමෙධ කාලයෙහි සිටය. **පඤ්ඤාය** යනු විදර්‍ශනා සහිත මාර්ග ප්‍රඥාවෙනි. **සුද්දිටේඨා** යනු මනාව අවබෝධ කරනලද්දේයි. මේ ක්‍රමයෙන් සියලු තන්හි අර්ථය දතයුතුය. තෙවැන්නෙහි සියල්ල පැහැදිලිමය.
සිවුවැන්නෙහි **සාමාඤ්ඤත්‍ථං** යනු චතුර්විධ ආර්යඵලයයි. සෙස්ස ඊටම පර්යාය වචනයි. ශ්‍රමණත්ව යන අර්ථයෙන් සතර මග හෝ **බ්‍රහ්මණ්‍ය** යන අර්ථයෙන් සතරපලය හෝ වේ. මේ සූත්‍ර සතරෙහිම ස්කන්‍ධලෝකය කියනලදී.
පස්වෙනි සූත්‍රය අර්ථොත්පත්තියක ඉදිරිපත් කරනලදී. කවර අර්ථොත්පත්තියකදයත්? ඡබ්බග්ගිය භික්‍ෂූන්ගේ නොමනා හැසිරීමෙහිය. ඔවුහු ගයමින් නටමින් සිනහසෙමින් හැසිරුණාහුය. භික්‍ෂූහු (එය) තථාගතයන්වහන්සේට දැන්වූවාහුය. ශාස්තෘන්වහන්සේ ඔවුන් කැඳවා ඔවුන්ට අවවාද සඳහා මේ සූත්‍රය ඇරඹුසේක. එහි** රුණ්ණං** යනු හැඬීමයි. **උම්මත්තකං** යනු උමතුවූවන්ගේ ක්‍රියාවයි**. කොමාරකං **යනු ළාබාලයන් විසින් කළයුතු ක්‍රියාවකි**. දන්තවිදංසකං හසිතං** යනු දත් දක්වා අත් පොළන්නවුන්ගේ මහ හඬින් යුත් සිනහවයි. **සෙතුඝාතො ගීතෙ** යනු තොපගේ ගීතයෙහි ප්‍රත්‍යය විනාශය වේවා? හේතුසහිත ගීතය දුරුකරවූයයි දැක්වෙයි. නාත්‍යයෙහිද මේ ක්‍රමයමයි. අලං යනු යුතුදෙයයි. **පමොදිතානං සතං** යන මෙහි හේතුව ධර්මයයි කියනුලැබේ. කිසියම් කරුණකින් ප්‍රමුදිතවූ සත්වයන්ගේයි**. සිතං සිතමත්තාය** යනු ඒ සිනහවට කරුණක් ඇති විට යම් සිනහවක් කරවූද එය තොපගේ සිනහව පමණට ඉදිරිදත් පෙන්වා සතුටුවූ ආකාරයක් දැක්වීම පමණක්ම සුදුසුයයි කියනලද්දේ වෙයි.
සයවැන්නෙහි **සොප්පස්ස** යනු නිදීමටය. **පටිසෙවනාය නත්‍ථිතිත්ති **යනු යම් යම්සේ ඇසුරු කෙරෙයිද ඒ ඒ අයුරින් කැමති වේමයයි තෘප්තියක් නම්නැත. සෙසු (පද) දෙකෙහිද එම ක්‍රමයමයි. ඉදින් මහසමුදුරෙහි ජලය සුරාව වන්නේ නම් සුරාසොඬාද මත්ස්‍යයෙක්වී උපදින්නේ නම් එහි හැසිරෙන්නාවූද නිදන්නාවූද ඔහුගේ තෘප්තියක් නම් නොවන්නේය. මේ සූත්‍රයෙහි සසරම කියනලදී.
සත්වැන්නෙහි **අවස්සුතං හොති** යනු තෙත්වූයේ වෙයි. **න භද්දකං මරණං හොති** යනු අපායෙහි ප්‍රතිසන්‍ධි ප්‍රත්‍යය හේතුකොටගෙන ලබන ලද්දක් නොවෙයි. **කාලකිරියාය** යනු ඊටම පර්යාය වචනයකි. පුණ්‍යපක්‍ෂයෙහි ස්වර්ගයෙහි ප්‍රතිසන්‍ධිප්‍රත්‍යය හේතුකොටගෙන ලබනලද දෙය සොඳුරුවූවක් වෙයි. එය වනාහි ඒකාන්තයෙන්ම සෝවාන් ආදී ආර්ය ශ්‍රාවකයන් තිදෙනාටම වටියි. මෙහි සෙස්ස පැහැදිලිය.
අටවැන්නෙහි **ව්‍යාපන්නං** යනු ප්‍රකෘතිභාවය අත්හැර සිටියේයි. සෙස්ස මුල් සූත්‍රයෙහි කියනලද ක්‍රමය ඇත්තේමය.
නවවැන්නෙහි **නිදානානි** යනු කරුණුය. **කම්මානං සමුදයාය** යනු සංසාරගාමී කර්මයන් පිඬුකිරීම (රැස්කිරීම) සඳහාය. **ලොහපකතං **යනු ලෝභයෙන් කරනලදයි. **සාවජ්ජං** යනු සදොස්ය. **තං කම්මං කම්මසමුදයාය සංවත්තති** යනු ඒ කර්මය වෙනත් සංසාරගාමී කර්මයන් රැස්කිරීම සඳහා පවතියි. **නතං කම්මං කම්මනිරොධාය** යනු ඒ කර්මය සංසාරගාමී කර්මයන් නැතිකිරීම සඳහා නොපවතියි. යහපත් අංශයෙහි **කම්මානං සමුදයාය** යනු විවර්තගාමී කර්මයන් හටගැනීම සඳහාය. මේ ක්‍රමයෙන් සියල්ල අර්ථ වශයෙන් දතයුතුය.
දසවැන්නෙහි **කම්මානං** යනු සංසාරගාමී කර්මයන්ගේමය. **ඡන්‍දරාගට්ඨානීයෙ** යනු ඡන්‍දරාගයට කරුණුවූයි**. ආරබ්භ** යනු අවුත්, සඳහා, නිසායි. ඡන්‍දො යනු තෘෂ්ණා ඡන්‍දයයි**. යො චෙතසො සාරාගො** යනු සිතේ යම් රාගයක් රැදීමක්, රැඳුණුබවක් වේද යනුයි. **එතමහං සංයොජනං වදාමි** යනු බන්‍ධනයකිසි කියමියි අර්ථයයි. හොඳ පැත්තෙහි, **කම්මානං** යනු විවර්තගාමී කර්මයන්ගේයි. **තදහිනිවටේටති** යනු එය ආපසු හැරෙයි. යම්දිනක හෝ ඔහු විසින් විපාකය දන්නාලද්දේ වෙයිද විඳිනාලද්දේ වේද එවිට ඒ ධර්මයන් මෙන්ම ඒ විපාකයද ආපසු හරවයි. මේ පදයෙන්ද විදර්ශනාව කියනලදී. **තදහිනිවටේටත්‍වා** යන මෙයින් මාර්ගය (කියනලදී**.) චෙතසො අභිවිරාජෙත්‍වො** යන මෙයින්ද මාර්ගයම කියනලදී. **පඤ්ඤාය අතිවිජක්‍ධ පස්සති** යනු විදර්ශනා සහිත මාර්ග ප්‍රඥාවෙන් විනිවිද බලයි. මෙසේ සියලුතන්හි අර්ථය දතයුතුය. මේ සූත්‍රයෙහි වර්තවිවර්ත දෙක කියනලදී.
2. ආපායික වර්ගය
දෙවෙනිවර්ගයෙහි පළමුසූත්‍රයෙහි අපායට යන්නෝනුයි **ආපායිකා **නමි. **නිරයට** යන්නෝනුයි නෙරයිකා නමි. ඉදම්ප්පහාය යනු මේ **බ්‍රහ්මචාරිපටිඤ්ඤතා** ආදී පාපධර්ම තුන අත්නොහැරයි. බ්‍රහ්මචාරිපටිඤේඤා යනු බ්‍රහ්මචාරි ප්‍රතිරූපකයායි (බ්‍රහ්මචාරියෙකු මෙන් පෙනී සිටින්නායි). ඔවුන්ගේ ආකල්පය අත්නොහැරීමෙන් හෝ මමද බ්‍රහ්මචාරියෙක්මියි මෙසේ ප්‍රතිඥා දෙන්නේයි. **අනුද්ධංසෙති** යනු ආක්‍රොශ කරයි. පරිභව කරයි. චෝදනා කරයි. **නත්‍ථි කාමෙසු දොසො** යනු කේලශ කාමයෙන් වස්තුකාමයෙහි හැසිරෙන්නාට දොසක් නැත. **පාතව්‍යතං** යනු පානය කළයුතුබවට, පරිභෝග කළයුතුබවටයි. සැක නැති සිතින් පිපාසිතයාට දියබීම සමානවූ, පරිභොග කළයුතුබවටයි. මෙම සූත්‍රයෙහි වට්ටය (සසර)ම කියනලදී.
දෙවැන්නෙහි **කතඤඤූ කතවෙදී** යනු මොහුවිසින් මට (උපකාර) කරනලදැයි ඔහු විසින් කරනලද කර්මය දැන, දැනගැනීමට සලස්වා පැහැදිලි කොට ප්‍රතිඋපකාර කරන පුද්ගලයායි.
තෙවැන්නෙහි සුවසේ පමණ කළයුත්තෙකිසි **සුප්පමෙය්‍යො** නමි. දුකසේ පමණ කළයුත්තෙකිසි **දුප්පමෙය්‍යො** නමි. පමණ කළ නොහැකැයි **අප්පමෙය්‍යො** නමි. **උන්නලො** යනු උඩඟුවුයේයි. හිස්මානය ඔසවා සිටියේයි අර්ථයි. **චපලො** යනු පාත්‍ර සැරසීම් ආදී චපලබවින් යුක්තවූයේයි. මුඛරො යනු කටහැකර වූයේයි. **විකිණ්ණවාචො **යනු නොහික්මුණු වචන ඇත්තේයි. **අසමාභිතො **යනු සිතේ එකඟතාවෙන් තොරවූයි. **විබ්භන්තචිතේතා** යනු සැලෙන සිතැත්තේයි. කම්පිතවූ දෙනකට, කම්පිතවූ මෘගයකට සමනාවූයේයි. **පාකතින්‍ද්‍රයො** යනු විවෘතවූ ඉන්‍ද්‍රිය ඇත්තේයි. මෙහි සෙස්ස පැහැදිලිමය.
සිවුවැන්නෙහි, **තදස්සාදෙති** යනු ඒ ධ්‍යානය ආස්වාද කරයි**. **තං **නිකාමෙති** යනු එයම පතයි. **තෙන ච විත්තං ආපජ්ජති** යනු ඒ ධ්‍යානයෙන් සතුටට පැමිණෙයි. **තත්‍රට්ඨිතො **යනු එම ධ්‍යානයෙහි සිටියේයි. **තදධිමුතේතා** යනු එහිම ඇලුනේයි. **තබ්බහුලවිහාරී **යනු එයින් බහුලව වසන්නේයි. **සභව්‍යතං උප්පජ්ජති** යනු සමානභාවයෙහි උපදියි. ඒ දෙව්ලොව උපදියි යන අර්ථයි. **නිරයම්පි ගච්චති** යනාදිය නිරයාදියෙන් නොමිඳුණු හෙයින් වෙනත් පරියායයක් වශයෙන් එහි (නිරයට) යාම සඳහා කියනලදී. යම්හෙයකින් අනතුරුව අපායෙහි උපදින්නේ නම් ඔහුට උපචාරධ්‍යානයට වඩා බලවත් අකුශලයක් නැත. භගවතො පන සාවකො යනු සෝවාන් සකෘදාගමී අනාගාමී යනු මොවුන් අතුරෙන් කෙනෙකි. **තස්මිංයෙව **භවෙ යනු ඒ අරූපභවයෙහිමය. **පරිනිබ්බායති** යනු අප්‍රත්‍යය පරිනිර්වාණයෙන් පිරිනිවන්පායි. **අධිප්පායසො** යනු අධික ප්‍රයෝගයයි. මෙහි සෙස්ස කියනලද ක්‍රමයෙනම් දතයුතුය. මේ සූත්‍රයෙහි පෘතග්ජනයාගේ උත්පත්ති ධ්‍යානය කියනලදී. ආර්යශ්‍රාවකයාගේ එම උත්පත්තිධ්‍යානයද විදර්‍ශනාපාදක ධ්‍යානයද කියනලදී.
පස්වැන්නෙහි **සීලවිපත්ති** යනු ශීලය විපතටපත් (බිඳුණු) ආකාරයයි. සෙසු පද දෙකෙහිද එම ක්‍රමයමය. **නත්‍ථි දිනනං** යනු දෙනලද දෙයෙහි පලයක් නොමැති බව සඳහා කියයි. මහායාගය **යිට්ඨං** යි කියලුලැබේ. **හුතං** යන්නෙන් තුටුපඬුර අදහස්කරනලදී. ඒ දෙකද පලනැතිබවම නිසා ප්‍රතික්‍ෂෙප කරයි**. සුකටදුක්කටානං** යනු සුකාතදුෂ්කෘතයන්ගේයි. කුශලාකුශලයන්ගේ යනාර්ථයි. **ඵලංවිපාකො** යනු යමක් ඵලයයි හෝ විපාකයයි හෝ කියනුලැබේද එය නැතැයි කියයි. **නත්‍ථි අවං ලොකො** යනු පරලොව සිටියහුට මෙලොව නැත. **නත්‍ථි පරො ලොකො** යනු මෙලොව සිටියහුටද පරලොව නැත. සියල්ල ඒ ඒ තන්හිම විනාශවේයයි දක්වයි. **නත්‍ථි මාතා නත්‍ථි පිතා** යනු ඔවුන් කෙරෙහි (පවත්වන) මනාපිළිවෙත් හා නොමනා පිළිවෙත්වල පලයක් නැතිවීම වශයෙන් කියයි. **නතථි සත්තා ඔපපාතිකා** යනු චුතවී උපදින සත්වයෝ නැතැයි කියයි. **සම්පදා** යනු සපිරීමයි. සීලසම්පදා යනු සීලයේ පිරිපුන් අවිකලබවයි. සෙසුපද දෙකෙහිද මේ ක්‍රමයමයි. **අත්‍ථිදින්නං** යනාදිය කියනලද්දට විරුද්ධ ක්‍රමයෙන් දතයුතුය.
සයවැන්නෙහි, **අපණ්ණකො මණි** යනු පැති සයකින් යුත් දාදු කැටයයි. **සුගතිං සග්ගං** යනු චාතුම්මහාරාජිකාදීන් අතුරෙන් එක්තරා දෙව්ලොවකි. මේ සූත්‍රයෙහි සීලයද සම්‍යක්දෘෂ්ටියද යන දෙකම මිශ්‍රකව කියනලදී. සත්වැන්න පැහැදිලිමය.
අටවැන්නෙහි **සොචෙය්‍යානි** යනු පිරිසුදුබවයි. **කායසොචෙය්‍යං** යනු කායද්වාරයෙහි පිරිසුදු බවයි. සෙසු පද දෙකෙහිද මේ ක්‍රමයමයි. පිළිවෙළින් මෙම සූත්‍ර සතරෙහි ආගාරික ප්‍රතිපදාව කියනලදී. සෝවානි සකෘදාගාමීන්ටද වටීයි.
නවවැන්නෙහි **අජක්‍ධත්තං** යනු තමන්ගේ අධ්‍යාත්මයයි. කාමච්ඡන්‍දං යන **කාමච්ඡන්‍ද** නීවරණයයි. ව්‍යාපාද ආදියෙහිද මෙම ක්‍රමයමයි. මෙහි සෙස්ස යට කියනලද ක්‍රමයෙන්මය. ගාථාවෙහි වනාහි **කායසුචිං** යනු කායද්වාරයෙහි පිරිසුදුබවයි. කයින් හෝ පිරිසුදුබවයි. සෙසු දෙකෙහිද මේ ක්‍රමයමයි**. නින්හාතපාපකං** යනු සියලු පව් නහා සෝදා සිටියේයි. මෙසේ සූත්‍රයෙන්ද ගාථාවෙන්ද ක්‍ෂීණාශ්‍රවයාම කියනලදී.
දසවැන්නෙහි **මොනෙය්‍යා**නි යනු මුනීන්ගේ පැවතුම්ය. **කායමොනෙය්‍යං** යනු කායද්වාරයෙහි මුනිභාවයයි. යහපත්බවයි. පණිඩිතබවයි. සෙසුදෙකෙහිද මේ ක්‍රමයමයි. **ඉදං වුච්චති භික්‍ඛවෙ කායමොනෙය්‍යං** යනු මේ ත්‍රිවිධ කාය දුශ්චරිත ප්‍රහානය කායමොනෙය්‍ය නමි. තවද ත්‍රිවිධ කාය සුචරිතයද කායමොනෙය්‍ය නමි. එසේ කය අරමුණු කොට ඇති ඤාණය කායමොනෙය්‍යයි. කයපිළිබඳ විශේෂ දැනුම කායමොනෙය්‍යයි. විශේෂ දැනීම් සහගත මාර්ගය කායමොනෙය්‍යයි. කයෙහි ඡන්‍දරාගයාගේ දුරලීම කායමොනෙය්‍යයි. කාය සංස්කාර නිරොධයි. වචීමොනෙය්‍ය යන්නෙහිද මෙම ක්‍රමයමයි.
මෙය එහි විශේෂයයි - යම්සේ මෙහි චුතර්ථධ්‍යාන සමාපත්තියවේද, එසේ එහිද සංස්කාර නිරොධයවූ ද්විතියධ්‍යාන සමාපත්තිය **වචීමොනෙය්‍යංයි** දතයුතුයි. මනොමොන්‍යෙය යන්නෙහිද මේ ක්‍රමයෙන් අර්ථය දැන චිත්තසංස්කාර නිරොධයවූ සංඥාවෙදයිත නිරොධ සමාපත්තිය **මනොමොනෙය්‍යංසි** දතයුතුය. **කායමුනිං** යනු කාය ද්වාරයෙහි මුනිය, උතුම්ය, පිරිසුදුය, කයෙන් හෝ මුනිය. සෙසු දෙකෙහිද එම ක්‍රමයමයි. **සබ්බප්පහායිනං** යනු ක්‍ෂීණාශ්‍රවයායි. ක්‍ෂීණාශ්‍රවයා කෙරෙහි සබ්බප්පහායී නම යෙදෙයි.
3. භරණ්ඩු වර්ගය
තෙවෙනි වර්ගයෙහි පළමුසුත්‍රයෙහි **කුසිනාරායං** යනු එබඳු නම් ඇති නුවරෙහිය. **බලිහරණෙ වනසණේඩ** යනු එබඳු නම් ඇති වනරොදෙහිය. එහි වනාහි භූතයින්ට බලි පැවැත්වීම සඳහා බලිපූජා ගෙනෙත්. එහෙයින් බලිහරණයි කියනුලැබේ. **ආකඞ්ඛමානො** යනු කැමතිවන්නේයි. **සහත්‍ථා** යනු සියතිනි**. සම්පවාරෙති** යනු ඇත ඇතයි වචනයෙන් මෙන්ම හස්තවිකාරයෙන්ද ප්‍රතික්‍ෂෙප කරවයි**. සාධු වත මයං** යනු සාධු වත මං අයං පදයන්ගේ එකතුවයි. මැනවි මා මේ යන අරුත්ය. **ගථිතො** යනු තෘෂ්ණා ඇලීමෙන් බැඳුණුයි. **මුච්ඡිතො** යනු තෘෂ්ණා මූර්ජාවෙන් මූර්ජාවට පත්වූයි. **අජෙක්‍ධාපනේනා** යනු තෘෂ්ණාවෙන් ගිලී නිමා කොට පැවතියාවූයි. **අනිස්සරණපඤේඤ** යනු ඡන්‍දරාගය ඉවත් ඇද දමා පරිභොග කරන්නේ නිස්සරණපඤෙඤා නම් වෙයි. මෙතෙම ඡන්‍දරාගය සහිතවුවකු මෙන් පරිභෝග නොකෙරේයයි **අනිස්සරණපඤේඤා** නම් වෙයි. යහපත් අංශය කියන ලද්දට විරුද්ධ වශයෙන් දතයුතුය. මෙහි නෙක්‍ඛ්ම්ම විතර්කාදිය මිශ්‍රකවම කියනලදැයි දතයුතුය.
දෙවැන්නෙහි **පජහිංසු** යනු අත්හරිත්. **බහුලමකංසු** යනු නැවත නැවතත් කරයි. මෙහිද විතර්ක තුන මිශ්‍රකවම කියනලදී.
තෙවැන්නෙහි, **ගොතොමකෙ චෙතියෙ** යනු ගොතමක යක්‍ෂයාගේ භවනෙහිය. තථාගතයන්වහන්සේ පඨමබොධියෙහි විසිවස කිසිදිනෙක චාපාල චෛත්‍යයෙහිද කිසිදිනෙක සාරන්‍දදයෙහිද කිසිදිනෙක බහුපුත්තයෙහිද කිසිදෙනෙක සත්තම්බයෙහිදැයි බොහෝ සෙයින් දෙවකුලයන්හි විසූසේක. මෙකල්හි විශාලාව ඇසුරුකොට ගොතමක යක්‍ෂයා වසන තැන වාසය කළසේක. එහෙයින් ගොතමක චෛත්‍යයෙහියි කියනලදී**. එතදවොච** යනු මෙසේ අභිඤ්ඤාය අහං යනු ආදිකොට ඇති සූත්‍රාන්තය දෙසූසේක.
භාග්‍යවතුන්වහන්සේ විසින් මෙම සූත්‍රය අර්ථොත්පත්තියෙහි පවසනලදැයි දතයුතුය. කවර අර්ථොත්පත්තියකද යත්? මුලපරියාය අර්ථොත්පත්තියෙහිය. බොහෝ බමුණු පැවිද්දෝ තමන් උගත් බුද්ධවචනය නිමා දැනීම් (දන්නේය යන) මදය උපදවා සම්මා සම්බුදුන්වහන්සේ දෙසනසේක් අප දන්නා දෙයම පවසන සේක. නොදත් දෙයක් නොවේයයි ධර්මශ්‍රවණ ශාලාවට නොයත්. භික්‍ෂූහු දෙසුමෙන් ආගිය තැන් නොදුටුහ. නොදක්නාහු සම්මා සම්බුදුන්වහන්සේ මගේ කථාවෙන් බැහැරවන සේකැයි මුවට පැමිණියක් පවසන්සේකැයි සිතුවාහුය. ශාස්තෘන්වහන්සේ ඔවුන්ගේ සිතදැන මේ සූත්‍රාන්තය ඇරඹූසේක.
එහි **අභිඤ්ඥාය** යනු මේ ස්කන්‍ධපස, දොළොස් ආයතන, අටළොස්ධාතු, දෙවිසි ඉන්‍ද්‍රිය, සිවුසස්, හේතු නවය, ස්පර්‍ශපස, වෙදනාසත, චෙතනා සත, සංඥාසත, සිත්සතැයි දැන, මානව දැන, ප්‍රත්‍යක්‍ෂ කොට එසේ මේ සතර සතිපට්ඨානයයි ආදී ක්‍රමයෙන් ඒ ඒ ධර්මයන් දැන මනාව දැන ප්‍රත්‍යක්‍ෂ කොට යන අර්ථයි. සනිදානං යනු ප්‍රත්‍යය සහිත කොටම කියමි. ප්‍රත්‍යයරහිතකොට නොවේ. **සප්පාටිහාරියං** යනු විරොධතා ඉවතලීමෙන් ප්‍රාතිහාර්ය සහිතවූවක්ම කොට කියමි. ප්‍රාතිහාර්ය රහිතවූවක් කොට නොවේ. අලංව පන වො යනු නුඹලාට යුතුදෙයයි. **තුට්ඨියා** යනු සම්මා සම්බුදුන්වහන්සේ භාග්‍යවත්වූසේක. ධර්මය මනාව කියනලද්දේය. සංඝයා මනාව පිළිපන්නේයයි තෙරුවන ගුණවශයෙන් සිහිකරන්නාවූ නුඹලාට සතුටුවීම සුදුසුය. යන අර්ථයි. සෙසුපද දෙකෙහිද එම ක්‍රමයමයි.
**අකම්පිතත්‍ථ** යනු සයාකාරයෙන් කැළඹුණේය. මෙබඳුවූ පොළොව කැළඹීමක් බෝ මැඩෙහි සිදුවූයේයි. බෝසතුන් දකුණු දෙසින් බෝමැඬට නැඟුණුකල්හි දක්‍ෂිණදිශාභාගය යටින් අවීචියට පැමිණෙන්නේ මෙන් විය. උත්තර භාගය උඩට නැගී භවාග්‍රයෙහි ගැටෙන්නේ මෙන් විය. උතුරුදෙසට ගියකල්හි උත්තර දිශාභාගය යට අවීචියට පැමිණෙන්නාක් මෙන් විය. දක්‍ෂිණ දිශාභාගය උඩට නැගී භවාග්‍රයෙහි ගැටෙන්නාක් මෙන් විය. ප්‍රාචීන දිශාවට ගියකල්හි ප්‍රාචීන දිශාභාගය යට අවීචියට පැමිණෙන්නාක් මෙන් විය. පශ්චිම භාගය උඩට නැඟී භවාග්‍රයෙහි ගැටෙන්නාක් මෙන් විය. බෝරුකද වරක් යට අවීචියට පැමිණෙන්නාක් මෙන්ද වරක් උඩට නැඟී භවාග්‍රයෙහි ගැටෙන්නාක් මෙන්ද විය. එදවසෙහිද මෙසේ සය ආකාරයකින් සක්වළදහසෙහි මහපොළොව කම්පාවුයේය.
සිවුවැන්නෙහි **කෙවලකප්පං** යන මුලුමනින්ම පාහේයි. **අන්‍වාභිණ්ඩනේතා** යනු හැසිරෙන්නේයි. **න අද්දස** යනු කුමක් නිසා නොදැක්කේදයත්? මේ භරණ්ඩුකාලාම තෙමේ ශාක්‍යවරුන්ගේ අග්‍රපිණ්ඩය කමින් හැසිරෙයි. ඔහුට වසනතැනට පැමිණිවිට එක්දහම් දෙසුමක් හටගැනේයයි දැන භාග්‍යවතුන්වහන්සේ යම්සේ වෙනත් ආවාසයක් නොපැනෙයිද එසේ අදිටන් කළසේක. එහෙයින් නොදැක්කේය. **පුරාණසබ්‍රහ්මචාරී** යනු පැරණි සබ්‍රහම්චාරියෙකි. හෙතෙම වනාහි ආළාරකාලාම කාලයෙහි ඒ ආශ්‍රමයෙහිම වූයේය. ඒ සඳහා මෙසේකීය. **සන්‍ථරං පඤ්ඤාපෙහි** යනු ඇතිරියයුත්තක් අතුරව යන අර්තයි. **කාමානං පරිචඤ්ඤං පඤ්ඤාපෙති** යනු මෙහි පරිඤ්ඤා යනු ඉක්මවීමයි. එහෙයින් කාමයන්ගේ ඉක්මවීමවූ ප්‍රථමධ්‍යානය පනවයි. **න රූපානං පරිඤ්ඤං** යනු රූපයන්ගේ ඉක්මවීමවූ අරූපාවචර සමාපත්තිය නොපනවයි. **න වෙදනානං පරිඤ්ඤං** යනු වේදනා ඉක්මවීමවූ නිවන නොපනවයි. **නිට්ඨා** යනු ගති නිෂ්පත්තියයි. **උදාහු පුථු** යනු නැතහොත් බොහෝ යනුයි.
පස්වැන්නෙහි **අභික්කන්තාය රත්තියා** යන මෙහි අභික්කන්ත ශබ්දය ගෙවීම, සොඳුරබව, මනාරූඇතිබව, සතුටුවීම යනාදියෙහි දක්නට ලැබේ. ‘අභික්කන්තා භනේත රත්ති නික්‍ඛනේතා පඨමො යාමො චිරනිසිනේනා භික්‍ඛු සඞ්ඝො උද්දිසතු භනෙත භගවා භික්‍ඛුනං පාතිමොක ඛං’ යන මේ ආදීතන්හි ගෙවීයාමෙහි දැක්වෙයි. ‘අයං ඉමෙසං චතුන්නං පුග්ගලානං අභික්කන්තතරො ච පණීත්තරොච’ යන මේ ආදියෙහි සොඳුරුබවෙහිද
යනාදියෙහි මනාරූ ඇති බවෙහිද ‘අභික්කනතං භො ගොතම’ යනාදියෙහි සතුටුවීමෙහිද දක්නට ලැබේ. මෙහි වනාහි සොඳුරුබවෙහිය. එයින් අභික්කන්තාය රත්තියා යනු ඉටු සිත්කලු මනාප රාත්‍රියෙහියයි කියනලද්දේ වෙයි. **අභික්කන්තණ්ණා** යන මේ අභික්කන්ත ශබ්දය මනාරූ ඇතිබවෙහිය. වණ්ණශබ්දය නම, ස්තූතිය, කුලවර්ගය, කාරණය, සටහන, ප්‍රමාණය, රූපායතන ආදියෙහි දක්නට ලැබෙයි. එහි ‘සුවණ්ණවණෙණාසි භගවා’ යන මේ ආදියෙහි සමෙහිය. ‘කදා සඤ්ඤූළ්හා පන තෙ ගහපති සමණස්ස ගොතමස්ස වණ්ණා’ යන මේ ආදී තන්හි සතුතියෙහිය. ‘චත්තාරො මෙ භො ගොතම වණ්ණා’ යන මේ ආදී තන්හි කුලවර්ගයෙහිය. ‘අථ කෙන නු වණේණන ගන්‍ධත්‍ථෙනොති වුච්චති’ යන මේ ආදී තන්හි කාරණයෙහිය. ‘මහන්තං හත්‍ථිරාජවණ්ණං අභිනිම්මිනිත්‍වා’ යන මේ ආදියෙහි සටහනෙහිද ‘තයො පත්තස්ස වණ්ණා’ යන මේ ආදියෙහි ප්‍රමාණයෙහිද ‘වණ්ණො ගන්‍ධො රසොඔජා’ යන මේ ආදී තන්හි රූපායතනයෙහිද වේ. එය මෙහි සමෙහි දැක්වියුතුය. එහෙයින් **‘අභික්කන්තවණ්ණා’** යනු මනාරුවති සිවිය, ඉෂ්ටවර්‍ණය, මනාපවර්‍ණයයි කියනලද්දේ වෙයි.
**කෙවලකප්පං** යනු මෙහි කෙවල ශබ්දය ඉතිරි නැති, බොහෝසෙයින්, මුසුනොවීම, ඉතිරිනොවීම, දැඩි අදහස, විසංයොගය ආදී බොහෝ අර්ථ ඇත්තේය. එබැවින් ඊට ’කෙවලපරිපුණ්ණං පරිසුද්ධං බ්‍රහ්මචරියං’ යනාදියෙහි නොඉතිරිබව යන අර්ථයවේ. ‘කෙවලා අඞ්ගමගධා පහූතං ඛදනීයං. භොජනීයං ආදාය උපසඞ්කමිස්සන්ති’ මේ ආදියෙහි බොහෝබවද, ‘කෙවලස්ස දුක්‍ඛක්‍ඛස්ස සමුදයො හොති’ යන මේ ආදියෙහි නොමුසුබවද ‘කෙවලං සද්ධාමත්තකං නූන අයමායස්මා’ යන මේ ආදියෙහි නොඉතිරිබවද ‘ආයස්මතො අනුරුද්ධස්ස බාහිකො නාම සද්ධිවිහාරිකො කෙවලකප්පං සඞ්ඝභෙදාය ඨිතො’ යනමේ ආදියෙහි දැඩිඅදහස් ඇතිබවද ‘කෙවලං වුසිතවා උත්තමපුරිසොති වුච්චති’ යන මේ ආදියෙහි විසංයෝගයද වේ. මෙහි වනාහි මෙයට නොඉතිරිබව යන අර්ථය අදහස්කරනලදී.
මේ කප්ප ශබ්දය වනාහි, විශ්වාස කිරීම, ව්‍යවාහරය, කාලය, ප්‍රඥප්තිය, සිඳීම, විකල්පය, ස්වල්පය, සියලුබව ආදී නොයෙක් අර්ථ ඇත්තේය. එබැවින් එයට ‘ඔකප්පනියමෙතං භොතො ගොතමස්ස අරහතො සම්මා සම්බුද්ධස්ස’ යන මේ ආදී තන්හි විශ්වාසකිරීම් අර්ථය ඇත. ‘අනුජානාමි භික්‍ඛවෙ පඤ්චහි සමණකප්පෙහි ඵලං පරිභුඤ්ජිතුං’ යන මේආදී තන්හි ව්‍යවහාරයයි. ‘යෙන සුදං නිච්චකප්පං විහරාමි’ යන මේ ආදී තන්හි කාලයයි. ‘ඉච්චායස්මා කප්පො’ යන මේ ආදී තන්හි ප්‍රඥප්තියයි. ‘අලඞ්කතා කප්පිතකෙසමස්සු’ යන මේ ආදීතන්හි විකල්පයයි. ‘අත්‍ථි කප්පො නිපජ්ජිතුං’ යන මේ ආදී තන්හි ස්වල්පයයි. ‘කෙවලකප්පං වෙළුවනං ඔභාසෙත්‍වා’ යන මේ ආදී තන්හි සියලු බවයි. මෙහි මෙයට සියලු බව යන අර්ථය අදහස්කරනලදී. එබැවින් **කෙවලකප්පං ජෙතවනං** යන මෙහි ඉතිරි නැතිව සියල්ලෙන් (මුළුමනින්) ජෙතවනයයි අර්ථය ඇත්තේයි.
**ඔභාසෙත්‍වා** යනු ප්‍රභාවෙන් පතුරුවායි. **වාලිකාය** යන සියුම් වැල්ලෙහිය. **න සණ්ඨාති** යනු නොපිහිටයි. **ඔළාරිකං** යනු බඹුන් දෙවියන් විසින් පොළොවෙහි පිහිටන කල්හි ඔළාරික (රළු) ආත්මභාවයක් මැවීමට වටියිය. එබැවින් මෙසේ පැවසීය. **ධමේමා** යන මෙයින් පෙර උගත් බුද්ධ වචනය දැක්වෙයි. **නප්පවත්තිනො අහෙසුං** යනු සජ්ක්‍ධායනා මුළාව නිසාවූ වචන පිරිහුනේවිය. **අප්පටිවානො** යනු නොපසුබස්නේ, උකටළී නොවූයේයි.
**දස්සනස්ස** යනු චක්‍ෂූර්විඥානයෙන් දැකීමටය. **උපට්ඨානස්ස** යනු සිවු පසෙයන් උවටැන්කරන්නාටය. **අධිසීලං** යන දශවිධ ශීලයයි. එය වනාහි පන්සිල්වල පටන් අධීසීලයයි කියනුලැබේ. **අවිහං ගතො** යනු අවිහ බ්‍රහ්මලොකයෙහි ඉපදුනේ වෙමියි දක්වයි.
සයවැන්නෙහි **ගොයොගපිලක්‍ඛසමිං** යනු දෙනුන් විකුණන තැන්හි හටගත් පුලිල ගස සමීපයෙහිය. **රීත්තාසං** යනු ධ්‍යානසුවයක් නැතිබැවින් ස්වල්පවූ ආස්වාදයකි**. බාහිරාසං** යනු කාමගුණයන්හි සැප වශයෙන් බාහිරවූ ආස්වාදයකි. **කටුවියං** යනු ඉඳුල්වූයි. **මගන්‍ධෙ** යනු ක්‍රොධ සංඛයාතවූ පිළිගඳෙහිය. **අවස්සුතං** යනු තෙත්වූයි. **මක්‍ඛි**කා යනු කෙලස් මැස්සෝයි. **නානුපතිස්සන්ති** යනු නැඟිට ළුහුනොබඳිත්. **නාන්වස්ස විස්සන්ති** යනු ලුහුබැඳ නොබුදිත්. **සංවෙගමාපාදි** යනු සෝවාන් වූයේය.
**කටුවියකතො** යනු ඉඳුල්බවිනි. **ආරකා හොති** යනු දුරෙහි වෙයි. **විඝාතසේසව භාගවා** යනු දුකට බඳුන්වූයි. **පරෙති** යනු යයි **දුමේමධො** යනු නුවණනැත්තායි. මේ සූත්‍රයෙහි සසරම කියනලදී. ගාථාවන්හි වට්ටවිවට්ට දෙකම ය. සත්වැන්නෙහි වට්ටය කියනලදී.
අටවැන්නෙහි **ඉදනේත මානස්මිං** යනු මේ ඔබගේ නවාකාරයෙන් වැඩූ මානය යන අර්ථයයි. **ඉදනේත උද්ධච්චස්මිං** යනු මේ ඔබේ උඩඟුවයි. සිතේ නොසන්සුන්බවයි. **ඉදනේත කුකකුච්චස්මිං** යනු මේ ඔබේ කුකුසයි.
නවවැන්නෙහි, **වහන්ති** යනු ගෙනයති. **පටිච්ඡාන්නො වහති** යනු පිළිසන්වූයේම වී (සැඟවී) ගෙනයයි. **විවටො විරොචති** යනු මෙහි එකපසකින්, දෙපසින් තමාවශයෙන් හා හැමදෙසිනැයි සතරාකාරවූ විවටනාව දතයුතුය. එහි එක්පසකින් විවෘතවූයේ යනු අසාධාරණ ශික්‍ෂාපදයයි. දෙපසින් විවෘතවූයේ නම් සාධාරණ ශික්‍ෂාපදයයි. තමා වශයෙන් විවෘතවූයේ නම් ලබනලද ගුණයයි. සියලුතන්හි විවෘතවූයේ නම් ත්‍රපිටක බුද්ධවචනයයි.
දසවැන්නෙහි **අභිණහං** යනු නිතරපවත්නාවූයි. නිරතුරුවයි. **ආගාළෙහන** යනු දැඩිබවිනි, කර්කශබවිනි. ඵරුසෙන යනු ඵරුෂවචනයෙනි. රළුකොට නපුරුකොට කියනුලබන්නේයි අර්ථයි. අමනාපෙන යනු මනස නොඇලීමෙන්, නොවැඩීමෙන්ය. සන්‍ධියතිමෙව යනු ගැටේමය. සංසන්‍දතිමෙව යනු නිරතුරුවුයේම වෙයි. සම්මොදතිමෙව යනු ඒකීභාවයටම යයි. සෙස්ස සියලුතන්හි පැහැදිලිමය.
4. යොධාජීව වර්ගය
සිවුවෙනි වර්ගයෙහි පළමුසූත්‍රයෙහි යුද්ධයෙන් ජීවත්වේයැයි **යොධාජීවො** නමි. **රාජාරභො** යනු රජුට සුදුසුවූවෙකි. රාජභොග්ගො යනු රජුගේ උපභොග පරිභොගයයි. **රඤේඤා අඞගනේත්‍වච සඞ්ඛං ගච්චති **යනු අතමෙන්ද පස මෙන්ද අවශ්‍යයෙන් කැමතිවියයුතු බැවින් අංගයයි කියනුලැබේ. **දූරෙ පාතී හොතී** යනු ජලයෙහි ඉස්බක් පමණවූද ගොඩබිමෙහි අඩ ඉස්බක් පමණවූද හෝ ඊට වැඩිවූද දුරෙහි හීය හෙලයි. දුට්ඨගාමිණී අභය රජුගේ යෝධයා නව ඉස්බක් පමණට හීය හෙලීය. අවසන් භවයෙහි බෝසත්තෙමේ යොදුනක් පමණට හීය හෙලයි. **අක්‍ඛණවෙධී** යනු නොවරද්දා විදින්නායි. විදුලියෙහි හෝ විදුලිගසන කාලය අතරතුර විදීමට සමත්වූ යන අර්ථයි. **මහතො කායස්ස පදාලෙතා** යනු එකට බඳනාලද පුවරු සියයක්වුවද මීසම්සියයක් වුවද මාපට ඇඟිල්ලක් පමණ ඝනවූ ලොහො පටක්වුවද අඟල් සතරක් ඝනවූ හී ලෑල්ලක්වුවද වියතක් ඝනවූ දිවුල් ලෑල්ලක් වුවද දිගින් වැලි කරත්තයක් වුවද විදීමට සමතෙකි යන අර්ථයි. **යං කිඤචිරූපං** යනාදිය විසුද්ධිමග්ගයෙහි විස්තර කරනලද්දේමය. **නෙතං මම** යනාදිය තෘෂ්ණාමාන දෘෂ්ටි ප්‍රතික්‍ෂෙප කිරීම් වශයෙන් කියනලදී. **සම්මප්පඤ්ඤාය පස්සති** යනු මනා හේතුවෙන්, කරුණින් විදර්‍ශනා සහිත මාර්‍ග ප්‍රඥාවෙන් දකියි. **පදාලෙති** යනු අරහත් මගින් පළාලයි.
දෙවැන්නෙහි **උක්කාචිතවිනීතානි** යනු නොවිමසා විනීතවූයි. දුර්විනීතපිරිසයි. **පටිපුච්ඡාවිනීතා** යනු වමිසා විනීතවූයි. මනාව විනීතවූ පිරිසයි. **යාවතා ච විනීතා** යනු ප්‍රමාණ වශයෙන් විනීතවූයි. පමණ දැන විනීතවූ පිරිසයය යන අර්ථයි. **යාවතජක්‍ධා** යනු පෙළෙහි වනාහි අදහස තෙක් යන අර්ථයි. අදහස දැන විනීතවූ පිරිසයයි කියනලද්දේ වෙයි. තෙවැන්න පැහැදිලිමය.
සිවුවැන්නෙහි **ධම්මට්ඨිතතා** යනු ස්වභාවයෙන් පිහිටීමයි. **ධම්මනියාමතා **යනු ස්වභාවනියාමතාවයි. **සබ්බෙ සඞ්ඛාරා** යනු චාතුර්භූමක සංස්කාරයෝයි. **අනිච්චා** යනු විනාශවේය යන අර්ථයෙන් අනිත්‍යය. දුක්‍ඛා යනු දැන් පෙළෙන අරුතින් දුක්ය. **අනත්තා** යනු (තමා) වශයෙහි නොපවතින අරුතින් අනාත්මය. මෙසේ මේ සූත්‍රයෙහි ලක්‍ෂණත්‍රය මිශ්‍රකව කියනලදී.
පස්වැන්නෙහි **තන්තාවුතානං වත්‍ථානං** යනු කර්‍මාර්ථයෙහි සම්බන්‍ධ විභක්ති වචනයි. හුයෙන් වියනලද වස්ත්‍ර යන අර්ථයි. **කෙසකම්බලො** යනු මිනිස් කෙසින් වියූ කම්බිලියයි. **පාවාරානං** යනු මෙයද කර්ම අර්ථයෙහි සම්බන්‍ධ විභක්ති වචනයි**. පතිකිටේඨා** යනු අන්තිමයාය, ලාමක තැනැත්තේයි. **මොඝපුරිසො** යනු මෝඩ පුරුෂයායි. **පටිබාහති** යනු වළක්වයි. **ඛිපං ඔඩෙඪය්‍ය** යනු කෙමිනක් අටවන්නේය. සවෙනි, සත්වෙනි සූත්‍ර පැහැදිලි අරුත් ඇත්තේමය.
අටවැන්නෙහි **අස්සඛළුඩේකා** යනු අශ්වපොතකයායි. **ඉදම්ස්ස ජවස්මිං වදාමි** යනු මෙය ඔහුගේ ඥානජවයයි කියමි. **ඉදමස්ස වණ්ණස්මිං** වදාමි යනු මෙය ඔහුගේ ගුණවැණුමයි කියමි. **ඉදමස්ස ආරොහපරිණාහස්මිං** යනු මේ ඔහුගේ උසබව හා පිරිමඬුළු බවයයි කියමි.
නවවැන්නෙහි **අස්සසදස්ස** යනු අසුන් අතුරින් යහපත් අසුන්ය. **පුරිසසදසේස** යනු පුරුෂයින් අතුරින් යහපත් අසු සමානවූ හොඳ පුරුසයන්ය යන අර්ථයි. මේ සූත්‍රයෙහි ඵලතුන කියනලදී. එහි මෙතෙම තුන් මගින් ඥානජව සහිතවූයේයි දතයුතුය.
දසවැන්නෙහි **භද්‍රෙ** යනු සිත්කලු දෙයෙහිය. **අස්සාජානිය්‍යෙ** යනු කරුණු නොකරුණු දන්නාවූ අසුන්ය. පුරිසාජාන්‍යෙයයන් කෙරෙහිද මේ ක්‍රමයමයි. මේ සූත්‍රයෙහි අරහත්ඵලය කියනලදී. එහි මේ අරහත්මාර්ගයෙන් ඥානජවසම්පන්න වුයේයි දතයුතුය.
එකොළොස්වැන්නෙහි, **අච්චන්තනිටෙඨා** යනු ඉක්මවූ නිෂ්ටාව ඇත්තේයි. ස්ථිර නිෂ්ටාව ඇත්තේයි. නිරන්තර නිෂ්ටාව ඇත්තේයි යන අර්ථයි. සෙසු පදයන්හිද මේ ක්‍රමයමයි.
දොළොස්වැන්නෙහි, **ඉදධිපාටිහාරියෙන** යනු සෘද්ධිප්‍රාතිහාර්යයෙනි**. ආදෙසනා පාටිහාරියෙන** යනු කරුණු කියා පෙන්වා දේශනා කිරීමේ ප්‍රාතිහාර්යයෙනි.
තෙළෙස්වැන්නෙහි **සම්මාදිට්ඨියා** යනු ඵලසමවත් සඳහා විදර්‍ශනා සම්‍යක්දෘෂ්ටියෙනි. **සම්මාඤාණෙන** යනු ඵලඥානයෙනි. **සම්මාවිමුත්තියා** යනු සෙසු පලසමවත් ධර්මයන්ගෙනි. මෙම සූත්‍ර තුනෙහිම ක්‍ෂීණාශ්‍රවයා කියනලදී.
5. මඞ්ගල වර්ගය
පස්වෙනි වර්ගයෙහි පළමුසූත්‍රයෙහි **යථාභතං නික්‍ඛිත්තො** යනු යම්සේ ගෙනවුත් සිටියේයි. දෙවැන්නෙහි **සාවජේජන** යනු සදොස්වුවෙනි. තෙවැන්නෙහි විසමෙන යනු පැකිලීම්සහිතවූවෙනි. **සමෙන** යනු පැකිළීම් නැතිවූවෙනි. සිවුවැන්නෙහි **අසූචිනා** යනු මල සමානවූ අපිරිසුදුවූවෙනි. **සුචිනා** යනු පිරිසුදු පවිත්‍රදෙයිනි. පස්වැන්න ආදීසූත්‍ර පැහැදිලිමය.
දසවැන්නෙහි **සුනක්‍ඛත්තං **යනාදියෙහි යම් දිනෙක ත්‍රවිධ සුචරිතධර්ම පුරනලද්දේ වේද ඒ දිය ලැබූ නැකත් යෝගය නමි. එබැවින් ඔහුට සැමදා හොඳ නැකත් ඇත්තේ වේයයි කියනලදී. ඒ දිනයම කළමඞ්ගල ඇත්තක්වෙයි. එහෙයින් ඔහුට සැමදා සුමඞ්ගලයයි කියනුලැබේ. ඔහුට අළුයමද සැමදා හොඳ අළුයමක් වෙයි. යහනින් නැඟිටීම (පිබිදීම) ද හොඳ පිබිදීමක්ම වෙයි. ක්‍ෂණයද හොඳ ක්‍ෂණයක්මවෙයි. මොහොතද හොඳ මොහොතක්මවෙයි. මෙහිද අසුරුදහයක් පමණවූ කාලය ක්‍ෂණයනමි. ඒ ක්‍ෂණයෙන් ක්‍ෂණදහයක කාලය ලයනමි. ඒ ලයින් ලය දසයක් ඇති කාලය ක්‍ෂණලය නමි. එයින් දසගුණයක් ඇත්තේ මොහොතනමි. ඒ මොහොතින් දසගුණය ක්‍ෂණමුහුර්තය නම් වේයයි මේ විභාගය ද දතයුතුය. **සුයිටඨං බ්‍රහ්මචාරිසු** යනු යම් දිනෙක සුචරිත තුන සපුරනලද්දේද එදින ඔහුට ශ්‍රෙෂ්ඨ හැසිරීම් ඇත්තවුන් කෙරෙහි දුන් දානය සුයිට්ඨ (මනාව පරිත්‍යාග කරනලද්දේ) නම්වෙයි. **පදක්‍ඛිණං කායකම්මං** යනු ඒ දිනයෙහි ඔහුවිසින් කරනලද කායකර්මය වඩඪි කායකර්මය (අභිවෘද්ධිදායක කායකර්මය) නම් වෙයි. සෙසු පදයන්හිද මේ ක්‍රමයමය. **පදක්‍ඛිණානි කත්‍වාන** යනු අභිවෘද්ධියෙන් යුක්තවූ කායකර්මාදිය කොටයි. **ලභතෙත්‍ථ පදක්‍ඛිණෙ** යනු ප්‍රදක්‍ෂිණාවන්, අභිවෘද්ධිදායක දෙයම ලබයි. මෙහි සෙස්ස පැහැදිලිමය.
6. පටිපදා වර්ගය
මෙයින් මත්තෙහි **ආගාළ්හා පටිපදා** යනු දැඩි රළු ලොභවශයෙන් ස්ථිරව ගැනීමයි. **නිජක්‍ධා**මා යනු අත්තකිලමථානුයොග වශයෙන් මනාව දැවුණු, රත්වූ හාත්පසින් රත්වූ යනුයි. **මජක්‍ධි**මා යනු නොරළු නොදැවුණු මැදවූවෝයි. **අචෙලකො** යනු නිර්වස්ත්‍රවූ නග්නයායි. **මුත්තාචාරො** යනු විසුරුවා හළ පැවතුම් ඇත්තේයි. මුත්‍රකිරීම් ආදියෙහිදී ලෞකික කුලපුත්‍රයන්ගේ හැසිරීමෙන් තොරවූයේ සිටියේම (සිටගෙනම) මුත්‍ර කරයි. මලපහකරයි. කයි, බුදියි, **හත්‍ථාපලෙඛනො** යනු අතෙහි බත්පිඬු නිමාවූ කල දිවෙන් අත ලොවයි. මුත්‍ර හෝ මල අතෙහිම දිය ඇත යන හැඟීම් ඇත්තේ අතින් පිසදමයි. භික්‍ෂාව (ආහාර) ගැනීම සඳහා එන්න ස්වාමීනියි කීකල්හි නොඑන්නේනුයි **න එහිභදනතිකො** නමි. එසේවීනම් සිටිනු මැනව ස්වාමීනියි කීකල්හි නොසිටින්නේනුයි **න තිට්ඨභදන්තිකො** නමි. හෙතෙම ඔහුගේ වචනයක කළේ වන්නේයයි ඒ දෙකම නොකරයි. **අභිභටං** යනු පළමුව ගෙන ආ භික්‍ෂාවයි**. උද්දිස්සකටං** යනු මෙය නුඹවහන්සේ උදෙසා කරනලදැයි මෙසේ සැළකළ භික්‍ෂාවයි**. නිමන්තණං** යනු අසුවල් නම් කුලයට හෝ වීථියට හෝ ගමය හෝ පිවිසෙනු මැනවැයි මෙසේ ඇරයුම් කළ භික්‍ෂාවද නොඉවසයි. නොගනියි. න කුම්භිමුඛා යනු සැළියෙන් උඩට ගෙන දෙනුලබන භික්‍ෂාව නොගනියි. **න ඛලොපිමුඛා** යනු ඛල යනුද සැළියයි. පැස හෝ වේ. එයිනුදු නොගිනියි. කුමක් හෙයින්ද යත් හැළිවලං මා නිසා හැන්දෙන් පහර ලබතැයි නොගනියි. **න ඵලකමන්තරං** යනු එළිපත්ත අතර කොට දෙනුලබන්න නොගනියි. මක්නිසාද යත්? මෙය මා නිසා අතරත කිරීමක් ලබතැයි යන හැඟීමෙනි. දඬු මොහොල්ගසෙහිද මේ ක්‍රමයමයි. **ද්වින්නං** යනු දෙදෙනකු වළඳන කල්හි එකෙකු නැගිට දෙන කල්හි නොගනියි. කුමක්හෙයින්ද යත්? බත් පිඬුවලට අනතුරක් වේයයන හැඟීමෙනි.
**න ගබ්භිනියා** යනාදියෙහි ගැබනියගේ කුසෙහි දරුවා වෙහෙසෙයි. කිරි පොවන්නියගේ දරුවාගේ කිරිවලට අනතුරක් වෙයි. පුරුෂයකු අතරට ගිය තැනැත්තියගේ රතියට අනතුරක් වේය යන හැඟීමෙනි. **න සංකිතතිසු** යනු වර්‍ණනාකොට කළ බතෙහිය. දුර්භික්‍ෂ කාලයෙහි අචෙලක ශ්‍රාවකයෝ අචෙලකයන් සඳා ඒ ඒ තැනින් සහල් ආදිය ඉල්වා බත් පිසති. උත්කෘෂ්ට අචෙලකයා එයින් (අහර) පිළිනොගිනියි**. න යත්‍ථ සා** යනු යම් තැනක සුනඛයෙක් කෑම ලබමියි පිවිසියේ වේද එහි ඔහුට නොදී රැගෙන ආ භික්‍ෂාව නොගනියි. කුමක් හෙයින්ද යත් ඒ බල්ලාගේ ආහාරයට අනතුරක් වේය යන හැඟීමෙනි. **සණ්ඩසණඩචාරීණී** යනු ගොමුගොමුව (සමූහ සමූහ වශයෙන්) හැසිරෙන්නාවූයි. ඉදින් අචෙලකයකු දැක මොහුට භික්‍ෂාව දෙම්හයි මිනිස්සු ආහාරශාලාවට පිවිසෙත්ද ඔවුන් පිවිසෙන කල්හි හැළිවලං ආදියෙහි සැඟවුණු මැස්සෝ ගොමු ගොමුව හැසිරෙත් නම් එතැනින් ගෙනා භික්‍ෂාව නොපිළිගනිත්. කුමක්නිසාද යත්? මානිසා මැස්සන්ගේ ආහාරයට අනතුරක් හටගත්තේය යන හැඟීමෙනි.
**න ථුසොදකං** යනු සියලු ධාන්‍ය සමූහයන්ගෙන් කළ පානයකි. මෙහිද සුරාපානයම සාවද්‍යය. මෙතෙම වනාහි සියල්ලෙහි සාවදයය යන හැඟීම් ඇත්තේය. **එකාගාරිකො** යනු යමෙක් එකම ගෙයක භික්‍ෂාව ලැබ නවතියිද හෙතෙමේයි**. එකාලොපිකො** යනු එකම (බත්) පිඬුවකින් යැපෙයිද හෙතෙමේයි. ද්වාගාරික යනාදියෙහිද මේ ක්‍රමයමයි. **එකිස්සාපි දතතියා** යනු එකම දත්තියක (කුඩාබඳුනක)ය. දත්ති නම් එක් කුඩා බඳුනකි. එහි අග්‍රභික්‍ෂාව බහා තබත්**. එකාභිකං** යනු එක් දිනක් අතරතය. **අද්ධමාසිකං** යනු අඩමසක් අතරතුරය. **පරියායභත්තභොජනං **යනු වරුබත් බොජුනයි. එක්දිනකට වරක්, දෙදිනකට වරක් සත්දිනකට වරක් අඩමසකට වරක් වයෙනැයි මෙසේ දිනවාරයෙන් ආවාවු බත්බොජුනයි. **සාකභක්‍ඛො** යනාදිය කියනලද අර්ථ ඇත්තේමය.
**උබභට්ඨකො** යනු උඩ සිටියේයි. **උක්කුටිකප්පධා නමනුයුත්තො** යනු උකකුටික වීර්යයෙහි යෙදුනේයි. යන්නේද උක්කුටිකවුයේම උඩපැන පැන යයි. **කණ්ටකාපස්සයිකො **යනු යකඩ කටු හෝ ස්වාභාවික කටු හෝ බිම කොටා (සිටුවා) එහි සම අතුරා සිටීම් සක්මන් කිරීම් ආදිය කරයි. **සෙය්‍යං** යනු නිදන්නේද එහිම නිදයි. සවස තුන්වැන්න මොහුට ඇත්තේනුයි. **සායතතියකං** නමි. උදය මද්දහන සවසයයි දිනකට තෙවරක් පවු පාකොට හරින්නෙමැයි උදකොරොහන අනුයෝගයෙහි (දියට බැස සිටීමේ පිළිවෙතෙහි) යෙදී වාසය කරයි.
**කායෙ කායානුපස්සී** යනාදිය යට එකකනිපාත වර්‍ණනාවෙහි කියනලද අයුරින්ම දතයුතුය. **අයං වුච්චති භික්‍ඛවෙ මජ්ක්‍ධිමා පටිපදා** යනු මහණෙනි මෙය කාමසුඛල්ලිකානු යෝගයද අත්තකිලමථානුයෝගයද යන අන්තදෙකට නොපැමිණි ශාශ්වත උචේඡද අන්තයන්ගෙන් හෝ මිදුණු මධ්‍යමප්‍රතිපදාවයි දතයුතුය.
7-8. පෙය්‍යාල වර්ණනා
**සමනුඤේඤා** යනු සම අදහස් ඇත්තේයි. **රාගස්ස** යනු පඤ්චකාමගුණික රාගයේයි. **අභිඤ්ඤාය** යනු මනාව දැනීම සඳහායි. **සුඤ්ඤතො සමාධි** යනාදී සමාධි තුනෙන්ම විදර්‍ශනාවම කියනලදී. විදර්‍ශනාව වනාහි නිච්ච අභිනවෙස නිච්ච නිමිත්ත නිච්චපණිධි ආදිය නොමැති බැවින් මේ නම් ලබයි. **පරිඤ්ඤාය** යනු හාත්පසින් දැනීම සඳහායි. සෙසු පදයන්හිද මේ ක්‍රමයමැයි.
මනොරථපූරණී නම්වූ අඞ්ගුත්තරනිකාය අට්ඨකථාවෙහි 
තිකනිපාත වර්‍ණනාව නිමියේයි.
