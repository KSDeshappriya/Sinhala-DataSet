පරිබ්බාජක වර්ගය
**එවම්මෙසුතං** යනු තෙවිජ්ජවච්ඡ සුත්‍රයයි. එහි **එකපුණ්ඩරීකෙ** පුණඩරීක යනු සුදු අඹරුක. ඒ අඹරුක ඒ ආරාමයෙහි එකො පුණ්ඩරීකො අත්‍ථීති එකපුණ්ඩරීක නමි **එතදහොසි** එහි පිවිසෙනු කැමැත්තෙන් විය. **චිරස්සං ඛො භන්තෙ **ප්‍රකෘතියෙන් ගෙන ආ බව උදෙසා **ධම්මස්සච අනුධම්මං **මෙහි සර්වඥතාඥානය ධම්ම නමි මහජනයාට ප්‍රකාශකිරිම අනුධම්ම නමි සෙස්ස ජීවක සුත්‍රයෙහි කියන ලද ක්‍රමයමය. **නමෙ** අනවසරයෙන් සිට අවසරයද ප්‍රතික්ෂේප කරයි **සබ්බඤ්ඤු සබ්බදස්සාවී අපරියෙසං ඤාණදස්සනං පටිජානාති** මෙය අනුදැනිය යුතුව තිබුණි. හැසිරෙන්නාවු මාහට -පෙ- එළඹ සිටියේය. මෙය නොඅනුදැනිය යුතුය. සර්වඥතාඥානයෙන් ආවර්ජනය කොටම දනී. ඒනිසා අනවසරයෙන් සිට අවසරයද පිළිකෙවි කරන්නේ මෙසේ කීය.
**ආසවානංඛයා** මෙහි වරක් ක්ෂීණවූ ආශ්‍රවයන් නැවත ගෙවා දැමිය යුතු නොවන බැවින් නොකියන ලදී. භාග්‍යවතුන් වහන්සේ පුර්වේනිවාස ඥානයෙන් මෙහිදී අතීතය දන්නා නුවණ දක්වති. දිබ්බචක්ඛු ඥානයෙන් වර්තමානය දන්නා නුවණද ආශ්‍රවක්ෂය ඥානයෙන් ලෝකෝත්තර ගුණයද දක්වති. මේ මේ ත්‍රිවිද්‍යාවන් සමස්ත බුද්ධ ගුණයෙහි හකුළුවා වදාළසේක.
**ගිහි සංයෝජනං **ගිහිබන්ධනය භාණ්ඩවල ආශාවයි. **නත්‍ථිඛො වච්ඡා** ගිහි සංයෝජන අත්නොහැර දුක් කෙළවර කිරීමක් නම් නැත. සන්තතිමහා මාත්‍රයා උග්ගසේන සිටු පුත්‍රයා මීතසේත දාරකයා ගිහිබවෙහි සිටම රහත්බවට පත්වුහ. ඔවුහු මාර්ගයෙන් සියලු සංස්කාරයන්හි ආශාව වියලවාම රහත්බවට පත්වූහ. එසේ පැමිණ ගිහිබවෙන් නොසිටියහ. මේ ගිහිබව වනාහි හීනය උතුම් ගුණ දැරීමට නොහැකිය. ඒනිසා එහි සිටියේ රහත්බවට පැමිණ එදවසම එක්කෝ පැවිදිවෙයි නැතහොත් පිරිනිවන් පායි. බුමාටු දෙවියෝ නම් සිටිති. කුමක්නිසාදයත් සැඟවී සිටීමට ආකාශය ඇති බැවිනි. සෙසු කාමභාවයන්හි මනුෂ්‍යයන් අතර සෝවාන් ආදී ඵලයන්ට පැමිණියාහු සිටිති. කාමාවචර දෙවියන් අතර සෝවාන් වුවෝද සකෘදාගාමීහුද සිටිති. අනාගාමි වුවෝද ක්ෂීණාශ්‍රවයෝද නොසිටිති. කුමක්නිසාදයත් ඒ ස්ථානය ප්‍රමාදී ජනයාට නිවාසස්ථානයකි. එහි ඔවුන්ට විවේකයට සුදුසු සැඟවුණු තැනක් නැත. මෙසේ එහිදී ක්ෂීණාශ්‍රව තෙමේ පිරිනිවන්පායි අනාගාමියා චුතවී සුද්ධාවාසයෙහි උපදී. කාමාවචර දෙවියන්ට ඉහළ ආර්යයෝ සතරදෙන සිටිත්.
**සොපාස කම්මවාදී** ඔහුද කර්ම වාදියෙක් විය. ක්‍රියාව පිළිකෙව් නොකළේය. අනුඑක් කල්පයක් මත්තෙහි තමාම ගෙන කියයි. එකල්හි බෝසත්හු මිථ්‍යා දෘෂ්ටිය වැළඳගැනීම පිණිස පැවිදිව ඒ මිථ්‍යාදෘෂ්ටියෙහි නිෂ්ඵලබව දැන වීර්ය අත්නොහළහ. ක්‍රියාවාදීව ස්වර්ගයෙහි උපන්හ. ඒ නිසා මෙසේ කීහ. සෙස්ස සියලු තැන නොගැඹුරුමය.
**එවම්මෙසුතං** යනු අග්ගිවච්ඡ සුත්‍රයයි. එහි **නඛොඅහං** පළමුවර මම ශාස්වත දෘෂ්ටිකයෙක් නොවෙමියි කියයි. දෙවැනි වර මම උච්ඡේද දෘෂ්ටිකයෙක් නොවෙමියි කියයි. මෙසේ අත්තානන්තික ආදී වශයෙන් සියලු වාරයන්හි ප්‍රතික්ෂේපය දත යුතුය. **හොතිච නචහොති ච** මේ එකච්ච සස්සත වාදයයි. **නෙව හොති න න හොති **මෙය අමරාවික්ඛෙප වාදයයිද දතයුතුය.
**සදුක්ඛං **කෙලෙස් දුකින් හෝ විපාකදුකින්ද දුක්සහිත **සවිසාතං **ඒ දෙක වශයෙන් උපසාත සහිත **සඋපායාසං** ඔවුන්ගේම වශයෙන් **සපරිළාහ** සහිත
**කිඤ්චි දිට්ඨිගතං** කිසියම් එක් දෘෂ්ටියක් වත් කැමතිවී කමවා ගන්නා ලද්දේ වේදැයි අසයි. **අපනීතං** ඉවතට ගෙනයනලද විසිකරන ලද **දිට්ඨං **ප්‍රඥාවෙන් දක්නා ලද යම්හෙයින් පංචස්කන්ධයන්ගේ ඇතිවීම හා නැතිවීම දුටුවේද ඒනිසා, **සබ්බමඤ්ඤිතානං** සියලු තෘෂ්ණා දෘෂ්ටි මාන තුන පිළිබඳව හැඟීම ඇති **මථිතානං** ඒවාටම වෙනත් වචනයකි. දැන් ඒවා බෙදා දක්වන්නේ. **සබ්බඅභිඞ්කාර මමිංකාර මානානුසයානං** යයි කීය. මෙහි අභිඞ්කාර නම් දෘෂ්ටියය ..මිකාරය තෘෂ්ණාවය. මානානුසය මානයයි. **අනුපාදා විමුත්තො **සිව් උපාදානයන් අතුරින් කිසියම් දහමක් නොගෙන මිදුණු, නැපෙති නොයෙදේ.
මෙහිද **නඋප්පජන්ති **යන්න අනුදැනියයුතුව තිබුණි. කුමක්නිසාද මෙසේ කීකල්හි ඒ පිරිවැජියා උච්ජේදය ගනු ඇත. උපපජ්ජති කියුවිට ශාස්වතයයි. **උප්පජ්ජතිච නො උප්පජ්ජති** ඒකච්ච සස්සත වාදයයි. **නෙව උප්පජ්ජති නන උපපජ්ජතිච** අමරා වික්ෂේපයයි. ඒ නිසා භාග්‍යවතුන් වහන්සේ මෙය ප්‍රතිෂ්ඨා රහිතවේවා අනාලම්බවේවා සැපයට පිවිසෙන තැනක් නො ලබාවායි අවසර නොදී සිට අවසර දුන් දෙයද ප්‍රතික්ෂේප කළසේක. **අලං** සමත්. ප්‍රමාණවත්, **ධම්මො** ප්‍රත්‍යාකාර ධර්මය **අඤ්ඤත්‍ථ යොගෙන** අන්තැනක යෙදීමෙන්. **අඤ්ඤත්‍ථ ආචරිය කෙන** ප්‍රත්‍යාකාරය නොදන්නා අන් ගුරුවරුන් සමීපයෙහි වසන්නහු විසින්
**තෙනහිවච්ඡ** යම් හෙයකින් ඔබ සම්භෝගයට පැමිණියෙමියි කියහිද ඒනිසා එයම මෙහිදී නැවත විචාරන්නෙමි. **අනාහාරො නිබ්බුතො** ප්‍රත්‍ය නැතිව පිරිනිවියේය.
**යෙන රූපෙන** යම් රූපයකින් සත්ත්ව සංඛ්‍යාත තථාගතයා යයි පනවන්නේනම් ගම්භීරො ගුණයෙන් ගැඹුරු. අප්පමෙය්‍ය ප්‍රමාණයක් ගැනිමට නොහැකිවන **දුප්පරියෝගාහො** ගැනීමට අපහසු දැනීමට අපහසු **සෙය්‍යථාපි මහා සමුද්දො** යම් සේ මහ සමුදුර ගැඹුරුද ප්‍රමාණ කළ නොහැකිද දැනගැනීම අපහසුද එසේම ආශ්‍රවක්ෂය කළ පුද්ගලයාද ඒ අරබයා උපදීය ආදී සියල්ල නොයෙදේ. කෙසේද නිවීගිය ගින්න අරබයා පෙරදිගට ගියේය ආදි සියල්ල නොයෙදේද ඒවාගේ,
**අනිච්චතා **අනිත්‍යතාවෙන් **සාරෙපතිට්ඨිතං** ලෝකෝත්තර ධර්ම සාරයෙන් පිහිටි, සෙස්ස සියලු තැන නොගැඹුරුමය.
**එවම්මෙසුතං** යනු මහාවච්ඡසුත්‍රයයි. එහි **සහකථී** සමගවාදය **බහුං මයා තුම්හෙහි සද්ධිං කථිතපුබ්බං** සිහිකරවීම ආදරය හා කෙසේ ගැටේද, පෙර කියු සූත්‍ර දෙක මෙයටම කියන ලදී. සංයුත්තයෙහි අව්‍යාවට සංයුත්තය මෙයටම කියනලදි. භවත්ගෞතමයෙනි. ලෝකය ශාස්වත වේද. මෙම සත්‍යයම හිස් යයි සිතමියි මෙය අව්‍යාකෘතයයි අංගුත්තර නිකායෙහිද මෙය සමගම කියන ලද්දේවෙයි. ඒනිසා මෙසේ කීය. සම්මාසම්බුදුන් වහන්සේද ආ ආවුන්ට සංග්‍රහ කොට ඉඩ දුන්සේක්මය. ඒනිසා මේ ශාස්වත දෘෂ්ටිකය. ශාස්වත දෘෂ්ටිකයෝ වහා දෘෂ්ටිය අත්නොහරින්නෝය. වුරුණු තෙල් ගෑවුණු රෙදි කැබැල්ලක් මෙන් බොහෝ කලකින් පිරිසිදු වෙයි. මේ පිරිවැජියා යන්නේ ලබ්ධිය අත්හැර මා සමීපයෙහි පැවිදිව අභිඥා අවබෝධ කොට අවබෝධකරගත් ශ්‍රාවකයෙක් වන්නේයයි භාග්‍යවත් තෙමේ දකියි. ඒනිසා ආ ආවුන්ට සංග්‍රහකොට ඉඩ ලබා දුන්නේය. මේ මොහුගේ අවසාන ගමනය. හෙතෙමේ මේ සූත්‍රයෙහි තරණය හෝ මරණයයි සැරයටිය සඟවා ජලයෙහි වැටෙන්නාක්මෙන් ශ්‍රමණ ගෞතමයන් සමීපයට ගොස් පැවිදිවනෙමියි සනිටුහන් කොට පැමිණියේය. ඒනිසා දම්දෙසන්නැයි **යාචන්තො සාධු මේ භවං ගොතමො** ආදිය කීය. භාග්‍යවතුන් වහන්සේ ඔහුට මූලික වශයෙන් සංක්ෂිප්ත දේශනාවක්ද, කර්මපථ වශයෙන් විස්තර දේශනාවක්ද දෙසූ සේක. මුලික වශයෙන් මෙහි දේශනාව අතිසංක්ෂිප්ත කර්මපථවශයෙන් සංක්ෂිප්තවුවද විස්තරයක් හා සමානය. බුදුවරුන්ගේ පිළිවෙළක් නැතිව කෙරෙන දේශනාවක් නම් නැත. සූවිසි සමන්ත පට්ඨානයද සප්ත ප්‍රකරණද අභිධර්ම පිටකයද යන සියල්ල සංක්ෂිප්තමය. ඒසා මුලික වශයෙන්ද කර්මපථ වශයෙන්ද සංක්ෂිප්තවම දේශනාකරන ලදැයි දත යුතුය.
එහි **පාණාතිපාතා වෙරමණි කුසලං** ආදියෙහි පිළිවෙළින් සප්තධර්මයෝ කාමාවචරයහ. අනභිධ්‍යා ආදී චාතුර්භූමකයෝද වැටෙත්.
**යතො ඛො වච්ඡ භික්‍ඛුනො** කිසිවක් නියම නොකොට කියන ලදද, ජීවකසූත්‍රයෙහිද වඞ්කීසුත්‍රයෙහිද මේ සූත්‍රයෙහිද කියන ලද පරිදි තමාම සඳහා මෙය භාග්‍යවතුන් වහන්සේ විසින් කියන ලදැයි දතයුතුය.
අත්‍ථිපනාති **කිං පුච්ඡාමියි** අසයි. මේ මොහුගේ ලබ්ධියයි. ඒ ඒ සසුනෙහි ශාස්තෲන් වහන්සේම අර්හත්වෙති. ශ්‍රාවකයා රහත්බවට පැමිණිමට සමර්ථයෙක් නැත. ශ්‍රමණ ගෞතමයන් වහන්සේ **යතොඛො වච්ඡ භික්‍ඛුනො** යි එක් භික්‍ෂුවක කියන්නාක් මෙන් කියති. **අත්‍ථිනුඛො සමණස්ස ගොතමස්ස සාවකො අරහත්තං පත්තො** යි මේ අර්ථය විමසන්නෙමියි ඇසූහ. එහි තිට්ඨතු යී ගෞතමයන් වහන්සේ සිටිත්වා. භාග්‍යවතුන් වහන්සේම ලෝකයෙහි ප්‍රකටවූ රහතන් වහන්සේය යන අර්ථයි. මෙය කියු කල්හි මතුයෙහි භික්‍ෂුණී ආදීන්ගේ වශයෙන් ප්‍රශ්න ඇසීය. භාග්‍යවතුන් වහන්සේද ප්‍රකාශ කළ සේක
**ආරාධකො** සම්පාදකයා පරිපුරකයා.
**සෙඛාය විජ්ජාය පත්තබ්බං **අවම ඵලත්‍රයට පැමිණිය යුතුය. ඒ සියල්ලටම මම පැමිණියෙම් කියන සේක. විතණ්ඩ වාදියා මෙසේ කීය. ධර්මකීයක් සේඛද, නොපැමිණි සිව් මගද අවම සාමඤ්ඤඵල තුනද යන වචනයෙන් අර්හත් මාර්ගයටද අවසානයෙහි පැමිණියේය. ඵලයට නොපැමිණියේය. එයට පැමිණීමට මතුයෙහි යෙදීම කියවයි. එය මෙසේ හැඳින්විය යුතුය.
අනාගාමි පුද්ගලයා ඒකාන්ත පරිපූර්ණ සේඛයාය. ඒ සඳහා මේ **සෙඛාය විජ්ජා පත්තබ්බං **යයි කීහ. මාර්ගය ඒක චිත්තක්ෂණික හෙයින් එහි සිටියහුගේ විමසීමක් නැත. මේ සුත්‍රයෙන්ද මාර්ගයද **බහුචිත්තක්ඛණිකො** - බහු චිත්ත - ක්ෂණික වෙති යන්න බුද්ධවචන නොවේනම් කියන ලද ගාථාවෙහි අර්ථයද විරුද්ධය. ඒනිසා අනාගාමි ඵලයෙහි සිට අර්හත් මාර්ගයෙහි විදර්ශනාව කියවන ලද්දේයයි දත යුතුය. යම් හෙයකින් ඒ පිරිසිදු රහත්හුටම උපනිශ්‍රය නොවේ. ෂටි අභිඥාවනටද උපනිශ්‍රය වේ. ඒනිසා භාග්‍යවතුන් වහන්සේ මෙසේ සමථයෙහි කර්ම කොට පංච අභිඥා උපදවන සේක. විදර්ශනාවෙහි කර්ම කොට රහත්බවට පැමිණෙන සේක. මෙසේ ෂට් අභිඥාසහිත මහා ශ්‍රාවකයෙක් වන්නේයයි විදර්ශනාමාත්‍රයම නොකියා සමථ විදර්ශනා කියාදුන් සේක.
**සති සති ආයතනෙ** කරුණු ඇති ඇති කල්හි, මෙහි කාරණ යනු කිම. අභිඤ්ඤාව හෝ අභිඤ්ඤාපාදක ධ්‍යානය හෝ අවසන්හි රහත්බව හෝ රහත්හුගේ විදර්ශනාව හෝ යන කාරණයයි දතයුතුය.
**පරිචිණ්ණොමෙ භගවා** සේඛයෝ සත්දෙන භාග්‍යවතුන් වහන්සේ වටා හැසිරෙත්. ක්ෂීණාශ්‍රවයා විසින් භාග්‍යවතුන් වහන්සේ වටා පිරිවරන ලද සේකැයි මෙසේ සංක්ෂේපයෙන් රහත්බව ප්‍රකාශ කරමින් තෙරුන් වහන්සේ මෙසේකීහ. ඔවුහු භික්‍ෂූන්ගේ අර්ථය නොදත්හ. නොදැනම ඔහුගේ වචනය පිළිගෙන භාග්‍යවතුන් වහන්සේට දැන්වුහ. **දෙවතා** ඔවුන්ගේ ගුණ ලැබූ දේවතාවා සෙස්ස සියලු තැන නොගැඹුරුය.
**එවම්මෙසුතං** යනු දීඝනඛ සුත්‍රයයි. එහි **සුකරඛතායං** සුකරඛත නම් ඇති ලෙනෙහි. කාශ්‍යප බුදුන් කල ඒ ලෙන එක් බුද්ධාන්තරයක් පොළොව වැඩෙන කල පොළොව තුළට ගියේ වෙයි. ඉක්බිති එක්දවසක් ඌරෙක් එහි වහල කෙළවර සමීපයෙහි පස් හෑරිය. වැසිවටකල්හි පස් සේදී වහල කෙළවර ප්‍රකට විය. වනචාරියෙක් දැක පෙර සිල්වතුන් විසින් පරිභෝග කරන ලද ලෙනක් වියයුතුය එය පිළිදැගුම් කරන්නෙමියි හාත්පස පස් ඉවත් කොට ලෙන සෝදා බිත්තියකින් ආවරණයක් කොට දොර කවුළු යොදා මැනවින් නිමකරන ලද සුණු පිරියම් චිත්‍රකර්ම ඇති රිදීපටක් වැනි වැලි අතුරන ලද මිදුල ඇති ලෙනක් කොට ඇඳපුටු පනවා භාග්‍යවතුන් වහන්සේගේ වාසය පිණිස දුන්නේය. ලෙන ගැඹුරවිය. පහළට බැස නැගිය යුතුය. ඒ සඳහා මෙය කියන ලදී.
**දීඝනඛො** ඒ පිරිවැජියාගේ නමයි. උපසඞ්කමි කුමක්නිසා පැමිණියේද හේ තෙරුන් වෙත පැවිදිව අඩමසක් වූකල්හි මෙසේ සිතීය. මාගේ මාමා වෙනත් පාෂාණ්ඩයකු වෙත ගොස් වැඩිකල් නොසිටී දැන් මේ ශ්‍රමණ ගෞතමයන් වෙත ගොස් අඩමසක් විය. ඔහුගැන ප්‍රවෘත්තියක් වත් නො අසමි. ශාසනය ඔදවත් විය යුතුය. එය දැනගන්නෙමිය එහි යනු කැමැත්තේ විය. ඒ නිසා එළඹියේය. **එකමන්තං ඨිතො** එසමයෙහි තෙරුන් වහන්සේ භාග්‍යවතුන් වහන්සේට පවන් සලමින් හුන්නාහු වෙති. පිරිවැජියා මාමා කෙරෙහි භය ලජ්ජාවෙන් සිටියේම ප්‍රශ්නයක් ඇසීය. එකමන්තං ඨිතො යි ඒනිසා කියන ලදී.
**සබ්බං මෙ නක්ඛමනි** මාගේ සියලු උත්පත්තීහු නොකමත්. ප්‍රතිසන්ධීහු නොකමත්ය යන අදහසින් කියයි. මෙපමණකින් මොහු විසින් මම උච්ඡේදවාදී වෙමියි පහදන ලද්දේ වෙයි. භාග්‍යවතුන් වහන්සේ ඔහු ගේ අදහස සඟවා අක්ෂර දෝසය පමණක් දක්වන සේක් **යාපිඛොතෙ** ආදිය කීසේක. **එහි එසා පි තෙ දිට්ඨි නක්ඛමති** ඔබ විසින් පළමුව කැමතිවී කමාකරවා ගන්නා ලද දෘෂ්ටිය නොකමයි. **එසා ඛො මෙ භො ගොතම දිට්ඨි ඛමෙය්‍ය** මාගේ වනාහි සියල්ල නොකමයි යන දෘෂ්ටියකි. ඒ මාගේ සියල්ල නොකමයි යන දෘෂ්ටිය එය කමන්න. යම් දෘෂ්ටියක් සියල්ල මට කමතියි කියන ලදී. එයද ඔහුට එසේමය, යම්සේ සර්වග්‍රහණයෙන් ගත්තාවු මේ දෘෂ්ටිය කමයිද එසේ මෙයද කමන්න. මෙසේ තමාගේ වාදයෙහි නගන ලද දෝෂය දැන එය පරිහරණය කරමියි හැඟීමෙන් කියයි. අර්ථවශයෙන් ඔහුගේ මේ දෘෂ්ටිය නොකමතියි පෙන්නුම් කරයි. යමකුට එම දෘෂ්ටිය නොකමයිද රිසි නොවේද ඔහුට ඒ දෘෂ්ටියෙන් සියල්ල මට නොකමතියි දෘෂ්ටිය රිසිවිය. ඒ අක්ෂමායෙන් අරූචියෙන් වියයුතුය. **සබ්බං ඛමති රුච්චති** පෙන්නුම් කරයි. එය පිළිගන්නේ නොවේ හුදෙක් ඒ උච්ඡේද දෘෂ්ටියෙන් උච්ජේදයම ගනී. භාග්‍යවතුන් වහන්සේ ඒනිසා වදාළ සේක. **අතො ඛො තෙ අග්ගිවෙස්සන -පෙ- අඤ්ඤංව දිට්ඨිං උපාදියන්ති **එහි අථො යනු අත්හරින්නන් කෙරෙහි. පඤ්චමී විභක්ති යමෙක් අතේ හරින්ද ඔවුන් විසින් යමෙක් අත්නොහරිතියි කියනු ලබත්ද ඔවුහුම බහුතරය යන අර්ථයි. බහුහි බහුතරා යන මෙහි හි කාරය නිපාත මාත්‍රයකි. බහු බහුතරය යන අර්ථයි. **පරතො තනුහි තනුත්තරා** යන පදයෙහිද මෙම ක්‍රමයමැයි. **යෙ එවමාහංසු** යමෙක් මෙසේ කියත්ද ඒ දෘෂ්ටියම අත් නොහරිති. අන්දෘෂ්ටියක්ම අල්ලාගනිත් යන මූලදර්ශනය අත් නොහරිත්. වෙනත් දර්ශනයක් අල්ලාගනිත්.
මෙහිද ශාස්වතය ගෙන එය අත්නොහැර උච්ඡේදය හෝ එකච්ච සස්සතය ගන්නට නොහැකිය. උච්ඡේදයද ගෙන එය අත්නොහැර සස්සතය හෝ එකච්ච සස්සතය ගන්ට නොහැකිය. එකච්ච සස්සතයද ගෙන එය අත්නොහැර සස්සතය හෝ උච්ජේදය හෝ ගන්ට නොහැකිය. මුලසස්සතය අත්නොහැර අන්‍යවූ සස්සතයම ගන්ට හැකිය. එක් කලෙක රූප සස්සතයයි ගෙන තවත් කලෙක ශුද්ධරූපයම සස්සත නොවේ. වේදනාවද සස්සතය -පෙ- විඤ්ඤාණතයද සස්සතයයි ගනියි. උච්ඡේදයෙහිද එකච්ච සස්සතයෙහිද මේ ක්‍රමය මැයි. බන්ධන්හි මෙන්ම ආයතනයන්හිද මෙසේම යොදාගත යුතුය. මේ සඳහා **තඤ්චෙව දිට්ඨිං නප්පජහන්ති** අඤ්ඤඤ්ච දිට්ඨිං උපාදියන්ති යි කියන ලදී.
දෙවැනිවර **අතො** අත්නොහරින්නවුන් අතර, පඤ්චමී විභක්තිය යමෙක් අත්නොහරිත්ද ඔවුන් විසින්ම අත්හරිතියි කියනු ලබත්. ඒවාට සුළුතරය අල්පතරය යන අර්ථයි. **තඤ්චෙව දිට්ඨිං පජහන්ති අඤ්ඤා දිට්ඨිං න උපාදියන්ති** මුල දර්ශනය අත්හරිති. අන් දෘෂ්ටියක් නොගනිති. එක්කලෙක රූපය සස්සත යයි ගෙන තවත් කලෙක එහි ආදීනව දැක මාගේ දර්ශනය පහත් යයි අත්හරින්නේ කෙසේද. හුදෙක් රූපය පමණක් සස්සත නොවේ පහත් දර්ශනයම සස්සතය වේදනාවද සස්සතය. විඤ්ඤාණය සස්සතය යන දර්ශනයම පහත් යයි ඉවත්කරයි. උච්ඡේදයෙහිද එකච්චසස්සතයෙහිද මෙම ක්‍රමයයි. මේ අයුරින් ඛන්ධක වල ද ආයතන වලද යෙදිය යුතුය. මෙසේ මුලදර්ශනය අත්හරිත් වෙනත් දර්ශනයක් නොගනිති.
**සත්තග්ගිවෙස්සනා** යැයි කුමක්නිසා ආරම්භ කළ සේක්ද, මේ උච්ඡේද ලබ්ධිකයා තමාගේ ලබ්ධිය සඟවයි. ඒ ලබ්ධියෙහි ගුණ කියනවිට තමාගේ ලබ්ධිය එළිකරන්නේය. ලබ්ධිතුනම එකට දක්වා බෙදන්ට මේ දේශනාව ආරම්භකළසේක.
**සරාගාය සන්තිකෙ** ආදී තන්හි රාගවශයෙන් සංසාරයෙහි ඇලෙන්නාහුට තෘෂ්ණා දෘෂ්ටි සංයෝජනයෙන් සංසාරයෙහි සංයෝජන සමීපයෙහි තෘෂ්ණා දෘෂ්ටීන්ගෙන් සතුටුවීම යනු තෘෂ්ණා දෘෂ්ටිවශයෙන්ම ගිල අභිබවාගත් ග්‍රහණයට ආසන්නය යන අර්ථයි. **අසාරාගාය** අභිබවාගත් **සන්තිකෙ** ආදී තන්හිද සංසාරයෙහි නො ඇලෙන්නහුට සමීපවු ආදී ක්‍රමයෙන් අර්ථය දතයුතුය.
මෙහිද ශාස්වත දර්ශනය අල්ප සාවද්‍යය දන්ධ විරාගයි. උච්ඡේද දර්ශනය මහා සාවද්‍යයි. ඛිප්ප විරාගයි. කෙසේ ද? ශාස්වතවාදියා මෙලොවක් ඇතැයිද පරලොවක් ඇතැයිද දනී. සුකෘත දුෂ්කෘතයන්ට ඵලයක් ඇතැයි දනි. කුසල් කරයි. අකුසල් කරන්නේ බියවෙයි. සංසාරය අස්වාදකරයි. සතුටු වෙයි. බුදුවරුන් හෝ බුදුසව්වන් හමුවූයේ වහා ලබ්ධිය අත් හැරීමට නොහැක්කේය. ඒ නිසා ශාස්වත වාදය අල්ප සාවද්‍යයැයිද දන්ධ විරාග යැයිද කියනු ලැබේ. උච්ඡේදවාදියා මොලොවක් ඇතැයිද පරලොවක් ඇතැයිද නොදනී. සුකෘත දුෂ්කෘතයන්ගේ ඵලයක් ඇතැයි නොදනී. කුසල් නොකරයි. අකුසල් කරන්නේ බිය නොවේ. සංසාරය ආස්වාද නොකරයි. සතුටු නොවේ බුදුවරුන් හෝ බුදු සව්වන් හමුවෙහිදී වහා දර්ශනය අත්හරී පාරමී පුරන්ට හැක්කේ බුදුවී නොහැක්කේනම් උත්සාහ කොට ශ්‍රවකයෙක් වී පිරිනිවන් පායි. ඒනිසා උච්ජේද දර්ශනය මහා සාවද්‍යයැයිද ඛිප්පවිරාග යැයිද කියනු ලැබේ.
ඒ පිරිවැජියා මේ අර්ථය නොසලකා මගේ දර්ශනය වර්ණනා කරයි. ප්‍රශංසාකරයි. ඒකාන්තයෙන් මාගේ දර්ශනය සුන්දරයයි සලකා **උක්කංසති මෙ භවං** ආදිය කීය.
යම් හෙයකින් මේ පිරිවැජියා කැඳවතුරින්ම තිත්තලබු පුරවන්නාක් මෙන් උච්ඡේද දර්ශනයෙන්ම පුරවන ලද්දේ. කැඳවතුර ඉවත් නොකොට ලබුගෙඩියෙහි තෙල් පැණි ආදිය බැහීමටද බැහුවද නො අල්ලන්නේ යම්සේද එසේම ඒ ලබ්ධිය අත්නොහැර අග්‍රඵලය අල්ලාගැනීමට නොහැකිය. ඒ නිසා ලබ්ධිය අත්හැර දැමීම පිණිස තත්‍රග්ගි **වෙස්සන** ආදිය අරඹන ලදී. විග්ගහො යනු කලහයයි. **එව මෙවාතාසං දිට්ඨිනං පහානං හොති** මෙසේ විග්‍රහ ආදියෙහි ආදීනව දැක ඒ දෘෂ්ටීන්ගේ ප්‍රහාණය යේ. ඒ පිරිවැජියාද මට මේ විග්‍රහ ආදියෙන් ඇති ඵලය කිමැයි ඒ උවිජේද දර්ශනය අත්හරී.
ඉක්බිති භාග්‍යවතුන් වහන්සේ ඔහුට කැඳඉවත්කළ ලබ්බෙහි ගිතෙල් මීපැණි ආදිය බහන්නාක්මෙන් හෘදයෙහි අමෘතය නමැති ඖෂධය පුරවන්නෙමියි විදර්ශනාව කියාදෙන සේක් **අයං ඛො අග්ගිවෙස්සන කායො** ආදිය කී සේක. එහි අර්ථය වම්මික සුත්‍රයෙහි කියන ලදී. **අනිච්චතො** ආදියද යට විස්තර කරන ලද්දේමය. **යො කායස්මිං ඡන්‍දො** කායෙහි යම් තෘෂ්ණාවක් වේද, ස්නෙහො තෘෂ්ණා ස්නේහය. **කායන්‍වයතා** කය අනුගමනය කරන බව. කය අනුව යන ක්ලේශය යන අර්ථයි.
මෙසේ රූප කර්මස්ථානය දක්වා දැන් අරූප කර්මස්ථානය දක්වන සේක් **තිස්සො ඛො** ආදිය කී සේක. නැවත ඒ වේදනාවන්ගේම අසම්මිශ්‍රබව දක්වන සේක් **යස්මිං අග්ගිවෙස්සන සමයෙ** ආදිය කී සේක. මේ එහි සංක්ෂේප අර්ථයයි. යම් කලෙක සුබවාදීන් අතරින් එක් වේදනාවක් විඳගනීද එකල්හි අන්වේදනාවක් තමාගේ වාරය හෝ අවස්ථාව බලමින් හුන්නේ නම් නැත. එහෙත් නුපන්නේම වෙයි. බිඳුණු දියබුබුළක් මෙන් අතුරුදහන් වූයේ හෝ වෙයි. සුඛාපිඛො ආදි ඒ වේදනාවන් සුනු විසුනු වු බව දක්වන්ට කියන ලදී.
**න කෙනචි සංවදති** එය ගෙන මම ශාස්වත වාදීයෙක් වෙමියි ශාස්වත වාදියකු සමගද සංවාද නොකරයි. එයම ගෙන මම ශාස්වතවාදියෙක් වෙමියි ඒකච්ච සස්සත වාදියකු සමග විවාද නොකරයි. මෙසේ වාදත්‍රයට පරිවර්තනය කොට යොදා ගත යුතුය. **යඤ්ච ලොකෙ වුත්තං** යමක් ලෝකයෙහි කියන ලදද ව්‍යවහාර කරන ලදද කිසි ධර්මයක් ස්පර්ශ නොකරමින් පරාමාස ග්‍රාහයෙන් නොගෙන එය ව්‍යවහාර කරයි. මෙය මෙසේ කියන ලදී.
අනිකක්ද කියන ලදී. චිත්‍රය මේ ලෝකය හැඳින්වීමයි. ලෝක නිරුක්තිය ලෝක ව්‍යවහාරයි. ලෝක ප්‍රඥප්තියි. තථාගතයන් වහන්සේ ස්පර්ශ නොකොට ඒවායින් ව්‍යවහාර කරන සේක.
**අභිඤ්ඤාපහාන මාහා** ශාස්වත ආදීන්හි ඒ ඒ ධර්මයන්ගේ ශාස්වත බව මනාසේ දැන ඒකච්ච සස්සතයාගේ ප්‍රහාණය කීය උච්ඡේදය ඒකච්ච සස්සතය මැනවින් දැන ඒකච්ච සස්සත ප්‍රහාණය ගැන කියයි. රූපය මැනවින් දැන රූපප්‍රහාණය ගැන කියතියි ආදී ක්‍රමයෙන් මෙහි අර්ථය දත යුතුය.
**පටිසඤ්චික්ඛිතො **නැවත බලන්නහුට **අනුපාදාය ආසවෙහි චිත්තං විමුච්චි** අනුත්පාද නිරෝධයෙන් නිරුද්ධ වු ආශ්‍රවයන් ගෙන් අල්ලා නොගෙන සිත මිදුනේය. මෙපමණකින් අනුන්ට එළවන ලද බත් කා කුසගින්න නිවාගන්නාක් මෙන් අනුන් සඳහා අරඹන ලද ධර්ම දේශනාවෙහි සිතයවා විදර්ශනා වඩා රහත්බවට පැමිණ ශ්‍රාවකපාරමීඥානයෙහිද මුදුනට නැගුණේය. සොළොස් ප්‍රඥාවන් දැන සිටියේය. **දීඝනඛො** දීඝනඛ සෝවාන් ඵලයට පැමිණ සරණයන්හි පිහිටියේය.
භාග්‍යවතුන් වහන්සේ මේ ධර්ම දේශනාව සූර්යයා නොබැසසිටියදීම නිමවා ගිජුකුළු පව්වට බැස වේළුවනයට වැඩ ශ්‍රාවකයන් රැස් කිරීමක් කළසේක. රැස්වීම චතුරංග සමන්නාගත විය. එහි මේ අංග මා නැකතින් යුත් පුන් පොහෝ දිනයයි. කිසිවකු විසින් ආරාධනය නොකරන ලද්දේ වී තමාගේම ස්වභාවයෙන් රැස්වූ භික්‍ෂුන්ගේ ගණන හයසිය පනසකි. පෘථක් ජනයෙක් හෝ සෝවාන් සකෘදාගාමි අනාගාමි සුක්ක විපස්සක රහතුන් අතර අන්කිසිවෙක් නැත. සියල්ලෝ ෂට්අභිඥලාභීහුය. මෙහි කිසිවෙක් ආයුධයකින් කෙස් කපා පැවිදිවූවෙක් නම් නැත. සියලු දෙන එහිභික්‍ෂුභාවයෙන් පැවිදි වුවෝය.
**එවම්මෙසුතං** යනු මාගන්දික සූත්‍රයයි. එහි **අග්‍යාගාරෙ** ගිනි පුදන ශාලාවෙහි **තිණ සත්‍ථරකෙ** මාගන්දියෝ දෙදෙනෙකි. මාමාද බෑණාද ඒ අතුරින් මාමා පැවිදිව රහත්බවට පැමිණියේය. බෑණාද උපනිශ්‍රය සහිත වුයේ නොබෝ කලෙකින් පැවිදිව රහත් බවට පැමිණෙන්නේය. ඉක්බිති භාග්‍යවතුන් වහන්සේ ඔහුගේ උපනිශ්‍රය දැක රමණීයවු දෙව්කුටියක් වන් ගඳකිලිය අත්හැර අළුතණ කසල ආදියෙන් අපිරිසිදුවූ ගිනිහල්ගෙයි තණ ඇතිරියක් පනවා අනුන්ට සංග්‍රහ කරනු පිණිස කිහිප දවසක් වැඩසිටිසේක. ඒ සඳහා මෙය කියන ලදී. **තෙනුපසඞ්කමි** හුදෙක් එදවස පමණනොවේ. යම් හෙයකින් ඒ ගිනිහල්ගෙය ගම අසල දරුදැරියන්ගෙන් ගැවසී හුදෙකලා නොවී ද ඒනිසා භාග්‍යවතුන් වහන්සේ නිති කල්හි දිවාකාලයේ අඩදිනය ඒ වන ළැහැබෙහි කල්යවා සවස්භාගයෙහි වාසය පිණිස එහි යන සේක.
**අද්දසා ඛො තිණ සන්‍ථරකං පඤ්ඤත්තං** භාග්‍යවතුන් වහන්සේ අන් දිනවල තණ ඇතිරිය හකුළා සලකුණක් කොට තබා වඩනාසේක. එදවස පනවාම වැඩිසේක. මක්නිසාද යත් එදවස උදෑසන ලොව බලන සේක් අද මාගන්දිය මෙහි පැමිණ මේ තණ ඇතිරිය දැක භාරද්වාජ සමග තණ ඇතිරිය අරබයා තථා සල්ලාපයක් කරන්නේය. ඉන්පසු මම පැමිණ ධර්මය දේශනා කරන්නෙමි. හේ ධර්මය අසා මා සමීපයෙහි පැවිදිව රහත් බවට පැමිණෙන්නේය. අනුන්ට සංග්‍රහ කරනු පිණිසම මා විසින් පාරමී පුරන ලද්දේයයි තණ ඇතිරිය පනවාම වැඩිසේක.
**සමණසෙය්‍යරූපං මඤ්ඤෙ** මේ තණ ඇතිරිය ශ්‍රමණයාට සුදුසුවන්නේයයි හඟිමි මෙහි අසංවර තැනක් වත් පයින් පෑගු තැනක්වත් හිසින් පහරනු ලැබූ තැනක් වත් නො පැනේ. අනාකුල නොගැටුණු නොකැඩුණු, දක්ෂ චිත්‍රකාරයකු විසින් තෙලිතුඩින් පිරිසිඳ පැනවුවක් මෙන් දැමුණු ශ්‍රමණයකු වුසු තැනක්ය. පින්වත, කාගේ වුසු තැනක්දැයි අසයි. **භුනහුනො **වැඩීම් සිමා කළ අයකුගේ ඒ නිසා මෙසේකීය. සදොරෙහි වර්ධනය පනවන ලබ්ධි ඇති බැවින් මේ ඔහුගේ ලබ්ධියයි. ඇස වර්ධනය කළයුතුය. නොදුටු දෙය දැකගත යුතුයි. දුටුදෙය ඉක්මවා යායුතුය. කන වර්ධනය කළයුතුය. නොඇසුදෙය ඇසිය යුතුය. ඇසුදෙය ඉක්මවා යායුතුය. නාසය වර්ධනය කළ යුතුය. ආඝ්‍රාණය නොකළ දේ ආඝ්‍රාණය කළයුතුය. ආඝ්‍රාණය කළදේ ඉක්මවා යායුතුය. ශරීරය වර්ධනය කළයුතුය. ස්පර්ශ නොකළදේ ස්පර්ශ කළයුතුය. ස්පර්ශ කළදේ ඉක්මවා යා යුතුය. සිත වර්ධනය කළයුතුය. නොදත්දේ දතයුතුය. දත්දේ ඉක්මවා යායුතුය. මෙසේ හෙතෙමේ ෂට්ද්වාරයන්හි වර්ධනය පනවයි. භාග්‍යවතුන් වහන්සේ -
සදොරෙහි සංවරය පනවයි. ඒ නිසා ඒ වර්ධනය නැසු ශ්‍රමණ ගෞතමයන් වහන්සේ සීමා කරන්නකුයයි හඟිමින් භූනහුනො යයි කීය.
**අරියෙ ඤායෙ ධම්මෙ කුසලෙ** පිරිසිදු කරුණෙහි. නිවැරදි දහමෙහි මෙයින් කුමක් දැල්වේද මෙබඳු උද්ගතවු ප්‍රසිද්ධවු යසස් ඇත්තහුට ඉහළින් කියන්නහු විසින් විමසා උපධාරණය කොට කට රැකගෙන කිවයුතුවෙයි. **එවංච නො සුත්තෙ** ඔවරති අපගේ සූත්‍රයෙහි මෙසේ එන්නේ යමක් නිසාද අපි කටට ආ දෙයක් නොකියමු සුත්‍රයෙහි ආ දෙයක් කියන්නට කාට බිය වෙමුද ඒනිසා භාග්‍යවතුන් වහන්සේ හමුවෙහිද එය කියන්නෙමුයි අර්ථයි. **අප්පොස්සුක්කො** මගේ ආරක්ෂාව පිණිස උත්සාහවත් නොවී ව්‍යාවෘත නොවී යන අර්ථයි. **වුත්තොව නං වදෙය්‍ය** මා විසින් කියන ලද්දේ වී නොවිමසාම කථාවක් ඇතිකොට අඹදඹ ආදිය ගෙන නොපුරවමින් මා කියු අයුරින් භවත් භාරද්වාජ කියන්නේ නම් කියාවායි අර්ථයි.
**අස්සොසිඛො** ශාස්තෲන් වහන්සේ ආලෝකය වඩා මාගන්දිය එහි පැමිණි බව දිවැසින් දුටුසේක. දෙදෙන කථාකරමින් සිටින විට දිවකණින් කටහඬ පවා ඇසූසේක. **පටිසල්ලාණාවුට්ඨිතො** ඵලසමාපත්තියෙන් නඟින ලද්දේ **සංවිග්ගො** ප්‍රීති සංවේගයෙන් සංවේගප්‍රාප්තවුයේ සසලවුයේ කම්පා වූයේ ඔහුට මෙසේ සිතිණ. මාගන්දික විසින් ශ්‍රමණ ගෞතමයන්ට දක්වනු ලැබුවේ නැත. අප හැර මෙහි අන්ත තෙවැන්නෙක්ද නැත. තියුණු කන් ඇති පුරුෂයා විසින් අපගේ ශබ්දය ඇසුවා වන්නේ යැයි ඔහුගේ අභ්‍යන්තරයෙහි ප්‍රීතිය හටගෙන අනුනවදහසක් රෝම කූප නැගී සිටිනසේ කළේය. **සංවිග්ගො ලොමහට්ඨජාතො** යි එහෙයින් කියන ලදී. **අථ මාගන්‍දියො පරිබ්බාජකො **පිරිවැජියාගේ බිඳීගිය මුඛය වැනි බිජුවට මෙන් ඥානය මුහුකුරා ගියේය ඒනිසා හිඳගැනීමට නොහැකිව ඇවිදිමින් නැවත ශාස්තෲන් වහන්සේ සමීපයට පැමිණ එකත් පසෙක හුන්නේය. එය දක්වන්ට **අථමාගන්‍දියො** යි ආදිය කියන ලදී.
ශාස්තෲන් වහන්සේ මාගන්දිය, මාහට කියුවේවෙහිදැයි නොකියාම **චක්‍ඛුං ඛො මාගන්‍දිය** යැයි පිරිවැජියාට දම් දෙසන්ට ඇරඹූසේක. එහි වසනස්ථාන අර්ථයෙන් රූපය ඇසට ඇලුණේ යැයි ඇස රූපාරාමං රූපයෙහි ඇලුනේනුයි **රූප රතං** රූපයෙන් ඇස සතුටු වුයේනුයි මැනවින් සතුටුවූයේහුයි **රූප සමුද්දිතං දනතං** තමා ප්‍රතික්ෂේප කිරීම. **ගුත්තං **- පාලනය කරන ලද **රක්‍ඛිතං** තැබු ආරක්ෂාව ඇති, **සංවුතං** වසන ලද, **සංවරාය** වසනු පිණිස.
**පරිචාරිත පුබ්බො** අභිරමණය කරන ලද විරූ **රූප පරිළාහං** රූපය අරබයා උපදින දාහය. **ඉමස්ස පන තෙ මාගන්‍දිය කිමස්ස වචනීයං** රූප පරිග්‍රහණය කොට රහත් බවට පත්වූ ක්ෂිණාශ්‍රවයාට ඔබ විසින් කුමන වචනයක් කියයුතුද වැඩීම නැසු සීමා කාරකයෙක්යයි කියයුතුද. නොකියයුතුදැයි ඇසුසේක. **නකිඤ්චි භො ගොතම** ගෞතමයන් වහන්ස කිවයුතු කිසිවක්නත. සෙසු ද්වාරයන්හිද මේ ක්‍රමය මැයි
දැන් යම් හෙයකින් ඔබ විසින් පංචස්කන්ධයන් පරිග්‍රහණය කොට රහත් බවට පත් ක්ෂීණාශ්‍රවයාට කිවයුතු කිසිවක් නැද්ද. මමද පංචස්කන්ධයන් පරිග්‍රහණය කොට සර්වඥතා ඥානයට පැමිණියේ වෙමි. ඒනිසා මමද ඔවුන්ට කිසිවක් නොකිය යුතුයයි දක්වන්ට **අහං ඛො පන** ආදිය කීය. **තස්ස මය්හං මාගන්දියයි** ගිහිකල තමාගේ සම්පත් දක්වන්නේ මෙසේ කීය. තත්‍ථ **වස්සිකං** ආදිතන්හි යම්තැනෙක සැප ඇත්ද වැසිකල වසන්ට මෙයයැයි **වස්සිකො** අන්තන්හිද මෙම ක්‍රමයමැයි මේ මෙහි වචනාර්ථයයි. වැඩිකල වාසය, වැස්ස සුදුසුය **වසයිකො** අන්තන්හිද මේ ක්‍රමය මැයි.
එහි වැසිපහය වැඩි උසත් නැත. වැඩි පහත්ද නැත. එහි දොර වා කවුළුද බොහෝ නොවේ. බුමුතුරුණු අහර බෙහෙත් ආදිය මිශ්‍රව තිබේ. හිමත් පහයෙහි කණුද බිත්තිද පහත්ය. දොර වා කවුළු අඩුය. කුඩා සිඳුරු ඇත්තේය. උණුසුම ඇතුළුවනු පිණිස බිත්ති මුදුන් කේතුරූපා කාරයට තබා ඇත. බුමුතුරුණු පසතුරුණු ඇඳුම් පොරෝනා උෂ්ණය දරාගන්නා කම්බිලි ආදිය පවතී. ආහාරපාන සිනිඳුද කටුකද වෙයි. ගිමත් පහයෙහි කණු ද බිත්තිද උසය. දොර වාකවුළු බොහෝය. මහදැල් සහිතය. බුමුතුරුණු ආදිය දුහුලින් කළඒවාය මිහිරි රස සීතල දරාගන්නා ආහාරපානය වාකවුළු අසල අලුත් සැළිතබා ජලයෙන් පුරවා නිලුපුල් ආදියෙන් වසත්. ඒ ඒ පැතිවල ජලයන්ත්‍ර තනත් වැසි වසින්නාක් මෙන් දියදහරා නික්මෙයි.
බෝසතුන්ට රන්කළ අටසියයක්ද රිදී කළ අටසියයක්ද සුවඳ දියෙන් පුරවා නිලුපුලින් ගවසා සයනය වටා තැබුහ. විශාලවූ ලෝහ කටාරම්වල සුවඳකලල් පුරවා නිලුපුල් නෙළුම් සුදු නෙළුම් රෝපණය කොට සෘතු ගන්වනු පිණිස ඒ ඒ තැන තැබුහ. සූර්ය රශ්මියෙන් මල් පිපේ. නානාප්‍රකාර බමර සමූහයා පහයට පිවිස මල්වල රොන් උරමින් හැසිරෙත්. ප්‍රාසාදය අතිශයින් සුවඳවත්ය. දෙබිඩි බිත්ති අතර ලෝහ නළ තබා නවමහල් පහය මතුපිට මිදුලෙහි රත්න මණ්ඩප මතුයෙහි සියුම් ඇස් ඇති දැලක් එළා තිබිණ. එක් තැනෙක වියළි මීහරක් සමක් එළා තිබිණ. බෝසතුන් උදෑසන ක්‍රීඩා කරන වේලාවෙහි මීහරක් සම මතුපිටට පාෂාණමය පන්දු විසිකරත්. වැසිවලාකුළු ගුගුරන හඬ මෙන් වෙයි. යට යන්ත්‍ර භ්‍රමණය කරවත්. ජලය නැගී දැලමතට වැටේ. වැස්ස පැමිණි කලක් මෙන් වේ. එවිට බෝසත්හු නිල් රෙද්දක් හඳිති. නිල් රෙද්දක් පොරවති. නිල් අබරණ පළදීත්. උන්වහන්සේ පිරිවරා සිටි සතළිස් දහසක් නළුනිළියෝ නිල් වස්ත්‍රාභරණ හැදපැළද නිල් විලවුන් ගා මහාපුරුෂයා පිරිවරා රත්න මණ්ඩපයට යති. දිවාභාගයෙහි ජලක්‍රීඩා කරමින් සීතල ඍතු සුවය විඳගනී.
පහයට සිව්දෙසින් විශාල විල් සතරක් ඇත. දිවා කාලයෙහි නානාවර්ණ පක්ෂි සමුහයා පෙරදිගු විලෙන් නැග රැව්නගමින් පහයමතින් අපරදිග විලට යෙත්. අපරදිගු විල්ලෙන් නැග පෙරදිගුවිලටද, උතුරුදිගු විලෙන් දකුණු දිගුවිලටද, දකුණුදිගුවිලෙන් උතුරුදිග විලටද යෙත්. අතුරු වැසිසමය මෙන් වෙයි. හේමන්ත ප්‍රාසාදය පස් මහල්ය. වස්සාන ප්‍රාසාදය සත් මහල්ය.
**නිප්පුරිසෙමෙහි** පුරුෂයන් නැත්තේ. තූර්යභාණ්ඩ සඳහාද පමණක් නොවේ. සියලු තන්හිම පුරුෂයෝ නැත්මය. දොරටුපල්ලෝ ස්ත්‍රීහුමය. නෑවීම් ආදී පිරියම් කරන්නෝද ස්ත්‍රීහුමය. රජතෙමේ එබඳු ඓශ්චර්ය සම්පත්විඳින කුමරුට පුරුෂයකු දැක සැක උපදී. එබන්දක් මාගේ පුත්‍රයාට නොවේවායි ස්ත්‍රීන්ම තැබීය. **තාය රතියා රමමානො** මෙය චතුර්ථ ධ්‍යානවල සමාපත්තියෙහි ඇලීම සඳහා කියන ලදී.
**ගහපතිවා ගහපති පුත්තොවා** මෙහි ක්ෂත්‍රියන්ට සේසත කෙරෙහිම ප්‍රාර්ථනාවක් ඇතිවා සේම ඔවුන්ට එයින් මහා ප්‍රපංචයක්ද වේ. බමුණෝ මන්ත්‍රයන්ගෙන් අතෘප්තිමත්ව මන්ත්‍රම සොයා ඇවිදිති ගෘහපතීහු මුදා ගණින මාත්‍රයක් උගත් කල්හි පටන් සම්පත්තියම අනුභව කරත්. ඒනිසා ක්ෂත්‍රිය බ්‍රාහ්මණයන් නොගෙන **ගහපතිවා ගහපති පුත්තොවා** යි කීය.
**ආවට්ටෙය්‍ය** මිනිස් කම්සැප සඳහා ආපසු පැමිණීමක් වන්නේය. **අභික්කන්තතරා** විශිෂ්ටතර, **පණීතතරා** වඩා සත්තර්පනරය. මෙය මෙසේ කියන ලදී.
**සමධිග්ගය්හ තිට්ඨති** දිවසැප ගෙන ඉන් විශිෂ්ටතරව සිටිය.
මෙහි උපමා සන්සන්දනය මෙසේ දතයුතුය. ගෘහපතියාගේ පස්කම් ගුණෙන් යුතු වූ කලමෙන් බෝ සතුන්ට තුන් පහයෙහි ස්ත්‍රීන් සතළිස් දහසක් මැද තුටුවන කාලයවෙයි. ගෘහපතියා සුසිරිත් පුරා ස්වර්ගයෙහි උපන් කලමෙන් බෝසතුන්ට මහබිනික්මන් කොට බෝධිපර්යංකයෙහි සර්වඥතාඥානය අවබෝධ කළ කාලය වේ. ගෘහපතියා නඳුන් වනයෙහි සම්පත් අනුභව කරන කල් මෙන් තථාගතයන් වහන්සේට චතුර්ථධ්‍යානික ඵල සමාපත්ති රතියෙන් කල් ගෙවන කාලය වෙයි. ගෘහපතියා මිනිස් පස්කම් ගුණ ප්‍රාර්ථනා නොකරන කල්මෙන් චතුර්ථධ්‍යානික ඵල සමාපත්ති රතියෙන් කල්ගෙවන කාලයවෙයි. ගෘහපතියා මිනිස් පස්කම් ගුණ ප්‍රාර්ථනා නොකරන කල්මෙන් චතුර්ථධ්‍යානික ඵල සමාපත්ති රතියෙන් කල්ගෙවන තථාගතයන් වහන්සේට හීන ජන සුඛය ප්‍රාර්ථනා නොකරන කාලය වේ.
**සුඛී** පළමුව දුක්පත්ව පසුව සුවපත්වූවහුට **සෙරී** පළමුව වෛද්‍යයාට දෙවැනියාව සිට පසුව වෙදෙක් වන්නේය. **සයංවසී** පළමුව වෙදාගේ යටතෙහි සිටිමින් වෙදා විසින් හිදවයි කියන ලද කල්හි හුන්නේය. වැදහෙවයි කියු කල්හි වැදහොත්තේ ය. කවයි කීකල්හි කෑවේය. බොවයි කීකල්හි බීවේය. පසුව ස්වයං වහී විය. **යෙන කාමඞ්ගමො** පළමුව කැමති කැමති තැනට යාමට නොලැබීය. පසුව රෝගය සන්සුන් කල්හි ගංදසුන් ගිරිදසුන් පව්දසුන් ආදි තැන්වලට කැමති පරිදි යන්නෙක් විය. යම් යම් තැනකට යාමට කැමතිවේද ඒ ඒ තැනට යන්නේය.
මෙහිද මේ උපමා සන්සන්දනය පුරුෂයකුගේ කුෂ්ටකාලය මෙන් බෝසතුන්ට ගිහිගෙයි වසන කාලය වෙයි. මේ කාම වස්තුව එක් අඟුරු කබලක් මෙනි. වස්තු දෙක කබල් දෙකක් මෙනි. සක්දෙව් රජුට අඟුරු කබල් කෝටි දෙකහමාරක් මෙන් නිළියෝ කෝටි දෙකහමාරකි. නියෙන් වණ මුඛය කඩා ගිනි කබලෙහි තවන්නාක් මෙනි, වස්තු පරිභෝජනය. බෙහෙත් ලැබ ලෙඩසුව වන කල් මෙනි. කාමයන්හි ආදීනව දැක නෛෂ්ක්‍රම්‍යයෙහි ආනිසංස දැක නික්ම බුදුවූකල් මෙනි. චතුර්ථධ්‍යානික ඵලසමාපත්ති රතියෙන් කල්ගෙවන කාලය මෙන්, වෙනත් කුෂ්ට රෝගී පුරුෂයකු දැක එය නොපතන කාලයමෙනි. ඒ රතියෙන් කල්ගෙවන්නහු හීනජන රතියෙන් නොපතන කල්මෙනි
**උපහතින්‍ද්‍රියො** බොහෝකලක් කුෂ්ටයෙන් විනාශවූ කායප්‍රසාදය ඇත්තේ. උපහතින්‍ද්‍රිය විනාශවු ප්‍රඥා ඉන්‍ද්‍රිය ඇති, යම්සේ ඒ විනාශ වු කාය ඉන්‍ද්‍රිය ඇති කුෂ්ට රෝගියා දුක් ස්පර්ශයෙහිද ගින්නෙහිද සැපයයි විපරීත හැරීමක් ඔවුහු ඇතිකරගත් එසේ ප්‍රඥා ඉන්‍ද්‍රිය විනාශවු බැවින් දුක් ස්පර්ශයෙහි මෙන්ම කාමයන්හිද සැපයැයි විපරිත හැඟීමක් ඔවුහු ඇතිකරගත්හ.
**අසුචිතරානිචෙව** ආදි තන්හි ප්‍රකෘතියෙන්ම ඒ අසුචි දුර්ගන්ධද කුණුවූද වෙයි. දැන් වඩා අපරිසිදුද වඩා දුර්ගන්ධද වෙයි **කාචි** ඒ තැවෙන්නාවු හොරි ඇත්තහුගේ අභ්‍යන්තරයට පණුවෝ පිවිසෙත්. දූෂිත ලේ ද දූෂිත සැරවද ගලයි. ඔහුට කිසියම් ආස්වාද මාත්‍රයක් වෙයි.
**ආරෝග්‍යා පරමා** යන ගාථාවෙන් යම්කිසි ධන ලාභයක් හෝ යස ලාභයක් හෝ පුත්‍රලාභයක් වේද ආරෝග්‍යයට වඩා ඒවාට ප්‍රධාන වූවක් උතුම් වූවක් නැත. ඉන් උත්තරීතර ලාභයනුයි ලාභ ආරෝග්‍ය පරම නම්වේ. යම්කිසි ධ්‍යාන සුඛයක් හෝ මාර්ග සුඛයක් හෝ ඵලසුඛයක් හෝ ඇත්ද එහි නිර්වාණයට වඩා ප්‍රධාන දෙයක් නැත. ඊට වඩා උත්තරීතර සුඛයනුයි නිබ්බානං පරමං සුඛං වේ. **අට්ඨඞ්ගිකොච මග්ගානං** පූර්වභාග මාර්ගයන්ගේ පූර්වභාග ගමනින්ම අමෘතයකරා යන්නාවූ අෂ්ටාඞ්ගයට වඩා ක්ෂේම ස්ථානයක් නැත. ඊට වඩා ක්ෂේමතර වූ වෙනත් මාර්ගයක් නැත. නැතහොත් **බෙමං අමත ගාමිනං** මෙහි බෙම යනුද, අමතයනුද නිර්වාණයටම නමකි. යම්තාක් ව්‍යාජ ගුරුවරුන්ගේ මාර්ගයෙහි ගිය බොහෝ මහණ බමුණෝ ගාමීහුයයිද අමෘතගාමීහුයයිද ලන්ධි වශයෙන් ගත්තාහු ඒ සියලු ක්ෂේම අමෘත ගාමී මාර්ගයන්ට වඩා අෂ්ටාංගික මාර්ගය ප්‍රධානය උත්තමය යන්න මෙහි අර්ථයයි.
**ආචරිය පාචරියානං** ආචාර්යයන්ගේද ආචයන්ගේ ආචාර්ය වරයන්ගේද **සමෙති** එක් නැළියකින් මැන්නාක්මෙන් එක් තරාදියකින් කිරුවාක් මෙන් සදාශ වෙයි. නොයෙක් කරුණින් ඇති ඵලය කිම. **අනොමජ්ජති** පහළට දමමින් උද්දාමයට පත්වෙයි. භවත් ගෞතමය මේ ආරෝග්‍යය, මේ නිර්වාණයයි කාලයකට හිස පිරිමදිමින්ද කලකට උදරය පිරිමදිමින්ද මෙසේ කීය.
**ඡෙකං** ප්‍රසන්න **සාහුළවීවරෙන** කළු බැටළු ලොමින් කරන ලද ඝන සිවුරින් කසල ගොඩින් ගත් රෙදිකඩකැයිද කියත්. **වාචං නිච්ඡාරෙය්‍ය** කලකට දාවල්ලෙන්ද කලකට වාටියෙන්ද කලකට මැදින්ද පිරිමදිමින් කියන්නේය යන අර්ථයි. පුබ්බ**කෙහෙසා** පූර්වකයන් විසින් මෙය. විපස්සි භාග්‍යවතුන් වහන්සේද -පෙ- කස්සප භාග්‍යවතුන් වහන්සේ ද සිව්පිරිස් මැද වැඩහුන්සේක් මේ ගාථාව වදාළසේක. **අත්‍ථනිස්සිත ගාථායයි** මහජනයා උගත්තේය. ශාස්තෲන් වහන්සේ පිරිනිවන් පෑ කල්හි පසුකලෙක පරිබ්‍රාජකයන්ගේ අතරට පිවිසියාහු ඒ පොත්වල ලියා පද දෙකම රැකගන්ට හැකිවූහ. එයින් කීය. එය දැන් අනුපිළිවෙළින් පෘථග්ජනයා අතරට ගියේවෙයි.
**රොගොව භූතො** රෝගීවුයේ. සෙසුපදයන්හිද මෙම ක්‍රමයයි. **අරියංචක්ඛුං** පරිශුද්ධ විදර්ශනා ඥනය හා මාර්ගඥානයද, **පහොති** සමර්ථ. **හෙසජ්ජං කරෙය්‍ය** උඩුවිරේකය යටි විරේකය අඳුන් ආලේප පසු අඳුන් ආලේප ආදී බෙහෙත් කරන්නේය.
**නචක්‍ඛුනි උප්පාදෙය්‍ය** යමකුගේ අතරතුර පිත් සෙම් ආදි පලිබෝධයෙන් චක්‍ෂුප්‍රසාදය විනාශවුයේ වේද හේ දක්ෂ වෙදකු වෙත පැමිණ සත්ප්‍රාය වු බෙහෙත් වළඳන්නේ ඇස් උපදවා ගනී නම්. ජාත්‍යන්‍ධයාගේ ඇස් මව්කුසදීම නැසීගොස්ය. ඒනිසා හෝ නොලබයි. ඇස් නුපදවන්නේයයි ඒනිසා කියන ලදී.
දෙවැනිවර **ඡච්චන්‍ධො** උපන් කල්හි පටන් පිත් ආදී පලිබෝධයෙන් අන්ධවුයේ, **අමුස්මිං** පෙර කියු දෙයෙහි. **අමිත්තතො දහෙය්‍ය** මේ මාගේ සතුරායයි මෙසේ සතුරා සේ තබන්නේය. දෙවැනි පදයෙහිද මේ ක්‍රමය මැයි. **ඉමිනා චිත්තෙන** සංසාරයෙහි අනුවගිය සිතින්, **තස්ස මෙ උපාදානපච්චයා** එක් සන්ධියක් ඇති සංක්ෂේප දෙකක් ඇති ප්‍රත්‍යයාකාරය කියන ලද්දේ සංසාරය විස්තර කරන ලද්දේය.
**ධම්මානු ධම්මං** ධර්මයට අනුවගිය ධර්මය, සුදුසු ප්‍රතිපදාව **ඉමෙ රොගා ගණ්ඩා** සල්ලා පංචස්කන්ධ දක්වයි. උපාදාන විරෝධයැයි නිර්වාණය දක්වන්නේ කීය. සෙස්ස සියලු තැන නොගැඹුරු මය.
**එවම්මෙසුතං** යනු සන්‍දක සුත්‍රයයි. එහි **පිලක්‍ඛගුහායං** එහි ගුහා ද්වාරයෙහි ඇසතුගසක් වු බැවින් පිලක්ඛගුහා යයි ප්‍රසිද්ධියට පත්. **පටිසල්ලාණා වුට්ඨිතො** විවේකයෙන් නැගී. **දෙවකට සොබ්භො** වර්ෂා ජලයෙන් බිඳුණු තැන මහා ජල තටාගය **ගුහාදස්සනාය** එහි ගුහා යනු පසින් සැදුණු ගුහාව. එය සානුවෙහි ජලය නැගුණු තැන විය. එක්පසෙක උමගක් කොට කණු ද පස්ද ඉවත්කොට ඇතුළත කණු නංවා මතුයෙහි ලෑලිවලින් වසා ගෘහයක් වශයෙන් කරන ලද එහි ඒ පරිබ්‍රාජකයෝ වාසය කරති. එය වැසිකල්හි ජලය පිරී පවතී. නියං කල්හි එහි වාසය කරති. ඒ සඳහා ගුහා දස්සනාය යයි කීය. විහාර දර්ශනය සඳහා අක්මුල්නැති බව සලකා මුහුද පර්වත දකිනු පිණිසද යන්ට වටනේය.
**උන්නාදිනියා** මහ හඬනගන, මෙසේ හඬ නගමින් උඩට යාම් වශයෙන් උස්ව දිසාවන්හි පැතිරීයාම් වශයෙන් මහා ශබ්දයයිද **උච්චාසද්දමහා සද්දා** ඒ උස්හඬ මහහඬ ඇති, ඒ පිරිවැජියන්ට උදෑසනින් නැගී කළ චෛත්‍යවත් බෝධිවත් හෝ ආචාර්ය උපාධ්‍යාය වත් හෝ යෝනිසෝ මනසිකාරයක් හෝ නැත. ඔවුහු උදෑසනින් නැගී මඳ අව්වෙහි හිඳ සවස්කල කථාවට පහසුව පිණිස රැස්වවාහු මොහුගේ අත ලස්සනය. මොහුගේ පාදය ලස්සනයැයි මෙසේ ඔවුනොවුන්ගේ අත්පා හෝ අරබයා ස්ත්‍රී පුරුෂ දරුදැරි ආදීන්ගේ ගුණ හෝ කාමාස්වාද භවාස්වාද කරුණක් අරබයා කතාවක් ඇතිකොට පිළිවෙළින් රාජකථා ආදී අනේකවිධ තිරිසන් කතා කරන්නාහුය. එයද අනෛර්යානික බැවින් සගමොක් මගට හරස්වූ කථා තිරච්ඡාන කථානම් එහි රජුන් අරබයා මහාසම්මත මන්‍ධාතු ධර්මාශෝක මේ අයුරින් මහානුභාව ඇත්තෙකැයි ආදී ක්‍රමයෙන් පැවති කථාව රාජකථාව නමි චෝර කථා ආදියෙහිද මෙම ක්‍රමයයි.
ඔවුන්ගේ අසුවල් රජ රූපවත්ය. දර්ශනීයය. ආදී ක්‍රමයෙන් ගේහසිත කතාව ද තිරච්ඡාන කථානම් ඔහු ද මෙසේ මහානුභාව ඇතිව සිට ක්ෂයවී ගියා නේදැයි මෙසේ පැවති කථා කර්මස්ථාන භාවයෙහි පවතී. සොරුන් අතර මුලදේව මහානුභාව සම්පන්නය. මේසමාල ද ඒ අයුරින්ම මහානුභාව සම්පන්නයැයි ඔවුන් කර්මය නිසා අනේ සුරයෝය යන ගේහසිත කථාව තිරච්ඡාන කථානමි යුද්ධයෙහි භාරත යුද්ධ ආදීන්හි අසුවලා විසින් අසුවලා මරනු ලැබුවේ මෙසේය. විදිනු ලැබුයේ මෙසේයැයි කාමාස්වාද වශයෙන් තිරච්ඡාන කතාවේ. ඔවුහුත් ක්ෂයවී ගියා නේදැයි මෙසේ පැවති සියලු තැන කථා කර්මස්ථානයම වෙයි. ආහාර ආදියෙහි මෙසේ වර්ණවත් සුවඳවත් රසවත් ස්පර්ශ සම්පන්න ආහාර කෑවෙමු බිව්වෙමු. පරිභෝග කෙළෙමුයි කාමාස්වාද වශයෙන් කියන්ට නොවටී. අර්ථසහිත කොට පෙර මෙසේ වර්ණ ආදියෙන්යුත් ආහාර පාන වස්ත්‍ර සයන. මල් සුවඳ සිල්වතුන්ට වන්නෙමු. චෛත්‍යයන්හි පිදුවෙමුයි කියන්ට වටී.
ඥති කතා ආදියෙහිද අපගේ නෑයෝ සුරයෝය සමර්ථයෝය, නැතහොත් මෙබඳු රියවලින් හැසිරුණෙමුයි ආස්වාද වශයෙන් කියන්ට නොවටී. අර්ථ සහිත කොට ඒ අපේ නෑයෝත් නැතිවී ගියා දැයි හෝ පෙර අපි මෙවන් පාවහන් සංඝයාට දුන්නෙමුයි හෝ කිවයුතුයි. මනාව පිහිටියේය. නොපිහිටියේය. සුභික්ෂ දුර්භික්ෂ ආදී වශයෙන් හෝ අසුවල් ගම වැසියෝ සුරයෝය සමර්ථයෝයැයි මෙසේ ආස්වාද වශයෙන් නොවටී. අර්ථසහිත කොට ශ්‍රද්ධා ඇත්තේය ප්‍රසන්නයැයි හෝ ක්ෂයවී ව්‍යයවී ගියා නේදැයි කියන්නට වටී. නියම්ගම් නගර ජනපද කථාවන්හිද මෙම ක්‍රමය මැයි ස්ත්‍රිකථාද වර්ණ සංස්ථාන ආදීය අරබයා ආස්වාද වශයෙන් නොවටී. ශ්‍රද්ධාවත්ය. ප්‍රසන්නය ව්‍යයව ගියානේද යන මේ අයුරින්වරී. සුරකථාද නන්දිමිත්‍ර යෝධයා නම් සුරයෙක්යැයි ආස්වාද වශයෙන් නොවටී, ශ්‍රද්ධාවත්ය ප්‍රසන්නය ක්ෂයවී ගියානේදයන මේ අයුරින් වටී. වීදි කථාද අපිරිසිදු වීදිය හොදට සැදු විදිය, හොඳට නොසැදු වීදිය, සුරය සමර්ථයැයි ආස්වාද වශයෙන්ම නොවටී. ශ්‍රද්ධාවත්ය ප්‍රසන්නය ක්ෂයවී ගියානේද යනුවෙන් වටී.
**කුම්භට්ඨානකථා** ළිඳ ළඟ කථා යයි කියනු ලැබේ. කුම්භදාසී කථා හෝ ඈ පැහැපත්ය නටන්ට ගයන්ට දක්ෂයැයි ආස්වාද වශයෙන් නොවටී. ශ්‍රද්ධා වත්ය ප්‍රසන්නය ආදී ක්‍රමයෙන්ම වටී. **පුබ්බපෙතකථා** අතීත ඥාතීන්ගේ කතා එහි වර්තමාන ඥාතිකතා විනිශ්චයද සමානය
**නානත්තකතා** පුර්ව පශ්චිම කථාවන්ගෙන් තොර වු අවශේෂ නොයෙක් ආකාරයේ නිරර්ථක කථා **ලොකක්‍ඛායිකා** මේ ලෝකය කුමකින් නිර්මිත වුයේද, අසුවදෙයින් නිර්මිත වුයේය. කපුටෝ සුදුය. ඇට සුදු බැවිනි. කොක්කු රතුය. ලේ රතු බැවිනියි මේ ආදි ලෝකායත විතණ්ඩ සල්ලාප කථාය.
**සමුද්දක්‍ඛායිකා** සමුද්‍රය යනු කුමක්නිසාද, සාගරදෙවියා විසින් හාරන ලද බැවිනි. මා විසින් සාගරය හාරන ලද්දේයයි හස්ත මුද්‍රාවෙන් දැන්වන ලද බැවින් සමුද්‍රය නම් වීයැයි මේ ආදී නිරර්ථක සමුද්දක්‍ඛායී කථා **ඉතිහවො ඉති අභවො** කුමක් හෝ නිරර්ථක කතාවක් කොට පැවති කථා මෙසේ භව අභවකථා මෙහි භව යනු ශාස්වතයයි. අභව උච්ඡේදයයි. භවයනු වෘද්ධියයි. අභව හානියයි. භවයනු කාමසුබයයි. අභව අත්තකිලමථයයි. මෙසේ මේ සවැදෑරුම් භවාභව කථාව සමග තිරිසන් කතා දෙතිසකි. තිරිසන් කථාව මෙබඳුය. මෙබඳු තිරිසන් කථා කියන්නියක සමග හුන්නේ වෙයි.
ඉන්පසු සන්දක පරිබ්‍රාජකයා ඒ පරිබ්‍රාජකයන් දෙස බලා මේ පරිබ්‍රාජකයෝ නම් අතිශයින් එකිනෙකාට ගෞරවයක් නැත්තේය. නොදැමුණෝය. අපි ශ්‍රමණ ගෞතමයන් පහළ වු තැන්පටන් සුර්යෝදයෙහි කදෝපැණියන් හා සමාන වුම්භ. අපගේ ලාභසත්කාරද පිරිහිණ. යම් හෙයකින් මෙතැනට ශ්‍රමණ ගෞතමයන් හෝ ගෞතම ශ්‍රාවකයකු හෝ ඔහුගේ ගිහි උපස්ථායකයකු හෝ පැමිණියේනම් අතිශයින් ලජ්ජා සහගතවන්නේය. පිරිස් නිසා ඇතිවන දෝෂය පිරිස් දෙටුවාගේ මත පැටවෙන්නේයයි ඔබිනොබ බලන්නේ තෙරුන් දුටුවේය. එහෙයින් කියන ලදී. **අද්දසාඛො සන්‍දකො පරිබ්බාජකො -පෙ- තුණ්හී අහෙසුන්ති**.
**තත්‍ථ සණ්ඨපෙසි** හික්මවීය. ඔහුගේ වරදසැඟවිය. යම්සේ මැනවින් තබන ලද්දේවේද එසේ ඔහු තැබීය. යම්සේ පිරිස් මැදට පිවිසෙන පුරුෂයා වරද වසාගැනීම පිණිස පහත් අසුනක් තබාගනීද, පොරෝනය සදා ගනීද දූලි වැකුණු තැන් පිසදමයිද එසේ ඔහුගේ වරද වසාගැනීම පිණිස පින්වත්නි අල්ප ශබ්ද වන්නැයි හික්මවන්නේද, යම්සේ හොඳින් පිහිටුවාද එසේ ඔහු තැබීය යන අර්ථය **අප්පසද්දකාමා** අල්පශබ්ද කැමති වෙති. තනිතනිව හිඳිති තනිතනිව සිටිති පිරිස් අතර නො යැපෙති. **අප්පසද්දවිනිතා** අල්පශබ්ද ඇති නිහඬ බුදුන් විසින් හික්මවන ලද අප සද්දස්ස වණ්ණ **වාදිනො **යම් තැනක් අල්ප ශබ්ද ඇත්තේද නිශ්ශබ්දද එහි ගුණ කියන. **උපසඞ්කමිතබ්බං මඤ්ඤෙය්‍ය** මෙහි ආයුතුයයි සිතන්නේය.
මොහු තෙරුන්ගේ පැමිණීම ප්‍රශංසා කරන්නේ කුමක් නිසාද? තමාගේ දියුණුව පතමිනි. පරිබ්‍රාජකයෝ බුදුවරුන් හෝ බුද්ධ ශ්‍රාවකයන් හෝ තමා සමීපයට පැමිණි කල්හි අපේ ළගට ශ්‍රමණ ගෞතමයෝ පැමිණියෝය. සාරිපුත්‍ර ආවේය. ඒ ඇත්තෝ එක් එක් අය ළගට නොයති අපගේ උතුම්බව බලවුයැයි තම උපස්ථායකයන් සමීපයෙහි තමා ඔසවා තබා ගනිති. උස් තැනක තබති. භාග්‍යවතුන් වහන්සේගේ උපස්ථායකයන්ද අල්ලාගන්ට වෑයම් කරති. භාග්‍යවතුන්ගේ උපස්ථායකයන් දැක මෙසේ කියති. ඔබලාගේ ශාස්තෘෘ භවත් ගෞතමයෝද ගෞතම ශ්‍රාවකයෝද අපගේ සමීපයට එත්. අපි ඔවුනොවුන් සමගිව සිටිමු. උඹලා අප ඇසින් දකින්ට නොකැමැතිය. ප්‍රියමනාප කථා නොකරති. අපෙන් ඔබලාට අපරාධයක් සිදුවුණාද ඉක්බිති සමහර මිනිස්සු බුදුවරුද මොවුන් සමීපයට යති. ඇයි අපේ ළඟට යැයි එතැන් පටන් ඔවුන් දැක ප්‍රමාද නොවෙති. **තුණ්හි අහෙසුං** සන්දක පිරිවරා නිහඬව හුන්හ.
**ස්වාගතං භොතො ආනන්‍දස්ස** ආනන්ද වෙත භවතුන්ගේ සුභ ආගමනයක් වේවා. ඔබ ආකල්හි පින්වතුන් කෙරෙහි සතුටක්වෙයි. ගියවිට ශෝකයක් වෙතියි දක්වයි. **චිරස්සං ඛො** මෙය ප්‍රිය ආචාරවචනයකි. තෙරුන් වහන්සේ කලින්කල පරිබ්‍රාජකාරාමයට චාරිකාව සඳහා යතියි පෙරගමන ගෙන මෙසේ කීය. මෙසේකියා මානයෙන් දරදඬු වී හිඳගත්තේය. තමාගේ අසුනින් නැගිට ඒ අසුන ගසාදමා තෙරුන්ට ආසනයට පැමිණෙන ලෙස ආරාධනා කරන්නේ **නිසීදතු භවං ආනන්‍දො ඉදමාසනං පඤ්ඤත්තං යි** කීය.
**අන්තරා කථාවිප්පකතා** හුන්නාවු ඔබ ආරම්භයෙහි පටන් මා එනතෙක් මේ අතරෙහි කවරනම් කථාවක් අඩාලවීද. මාගේ පැමිණීම නිසා කවරකථාවක් අවසන් නොවිණිදැයි අසයි.
ඉක්බිති පරිබ්‍රාජකයෝ මෙය නිරර්ථක කථාවකි. සංසාරය ආශ්‍රිතය. ඔබ වහන්සේ ඉදිරියෙහි කීම නුසුදුසුයයි දක්වන්නාහු **නිට්ඨතෙසා හොති** ආදිය කීය. **නෙසා හොතො** ඉදින් භවත්හු අසනු කැමැත්තහුනම් පසුව වුවත් මෙය දුලබ නොවේ. අපට මෙයින් ප්‍රයෝජනයක් නැත. පින්වතුන්ගේ පැමිණීමක් ලැබ වෙනත් යහපත් කරුණක් අසනු කැමැත්තෙමුයි දක්වයි. ඉන්පසු ධර්ම දේශනාවක් ඉල්ලා සිටිමින් **සාධුවත භවන්තං යෙව** ආදිය කීය. එහි **ආචරියකෙ** ආචාර්ය වාදයෙහි **අනස්සාසිකානි **ආශ්වාස විරහිත. **සසක්කං** ඒකාන්ත අර්ථයෙහි නිපාතයකි. නුවණැති පුරුෂයා ඒකාන්තයෙන් නොවසන්නේය යන අර්ථයි නුවණැත්තා වාසය කළත් සතුටු නොකරයි, සම්පාදනය නො කරයි නොපිළිපදීයයි කියන ලදී. **ඤායං ධම්මං කුසලං** ආරෝග්‍ය නිවැරදිය යන අර්ථයෙන් කුසල් දහමක් වේ.
**ඉධ** මේ ලෝකයෙහි **නත්‍ථිදින්නං** ආදිය සාලෙය්‍යක සුත්‍රයෙහි කියන ලදී. **චාතුම්මහා භූතිකො** සතර මහාභූතමය **පඨවි පඨවිකාය** ආධ්‍යාත්මික පෘථිවිය බාහිර පෘථුවි ධාතුව **අනුපෙති** අනුවයයි. **අනුපගච්ඡති** එයටම වෙනත් වචනයකි. අනුවයයි යන අර්ථය දෙකින්ම එළඹෙයි ළඟට යතියි දක්වයි. ආප ආදි තැන්වලද මෙම ක්‍රමයයි. **ඉන්‍ද්‍රියානු** මනස සයවැනි කොට ඇති ඉන්‍ද්‍රිය **සඞ්කමන්ති** අහසට පනිත්. **ආසාන්‍දි පඤ්චාමානි** වැදහොත් ඇඳෙන් පස්වැන්න ඇඳ ද ඇඳ කකුල් සතර ගෙන සිටි මිනිසුන් සතර දෙනාද යන අර්ථයි. **යාව ආළාහනා** සොහොන තෙක්, **පදානි** මේතෙමේ මෙසේ සිල්වතෙක් විය. මෙසේ දුස්සීලයෙක් විය ආදී ක්‍රමයෙන් පැමිණි ගුණපද ශරිරයම හෝ පාද මෙණි අභිප්‍රේතයි. **කාපොතකානි** පරෙවියන්ගේ වර්ණ ඇති පරෙවියන්ගේ පියාපත්වල වර්ණය ඇතියි යන අර්ථයි.
**භස්සන්තා** අළුකරන්නාහු මෙයම පෙළයි. **ආහුතියො** රසකැවිලි හකුරු ආදී ප්‍රභේද ඇති දුන්දානය සියල්ල ගේ අන්තය අළුවලින් අවසන්වෙයි. ඉන්පසු ප්‍රතිඵලදායක වී නොයයි යන අර්ථයි. **දත්තුපඤ්ඤත්තං** මෝඩ මිනිසුන් විසින් පනවන ලද මෙය මෙසේ කියන ලදී. මෝඩ දුර්බුද්ධීන් විසින් මේදානය පනවනලදී පණ්ඩිතයන් විසින් නොවේ. මෝඩයෝ දෙති පණ්ඩිතයෝ පිළිගනිති යන අර්ථයි. **අත්‍ථිකවාදං** දුන් බුදුන් දෙයෙහි ඵල ඇත. මෙය අත්‍ථික වාදයයි කියත්. ඔවුන්ගේ වචනයකි ව්‍යාජ විලාපයකි. **බාලෙච පණ්ඩිතෙච** බාලයෝද පණ්ඩිතයෝද.
**අකනෙන මෙ එත්‍ථ කථං** මාගේ නොකරන ලද මහණදමින් මෙහි මොහුගේ සමයෙහි කර්මයක් කරන ලද්දේ නම්වෙයි. **අවුසිතෙනෙව බ්‍රහ්මචරියෙන වුසිතං නාම** වෙයි. එත්‍ථ මේ මහණදහමෙහි. සමසමා අතිශයින් සම සමගුණයෙන් සම **සමඤ්ඤං පත්තා** සමාන බවට පත්
**කරොති** ආදිය අපණ්ණක සූත්‍රයෙහි කියන ලදී. එසේ නත්‍ථි හෙතු යැ ආදිය
**චතුත්‍ථ බ්‍රහ්මචරියවාසෙ අකටා** යනු නොකළ **අකටවිධා** යනු නොකළ විධාන **එවං කරොහි** කිසිවකු විසින් කරවන ලද නොවේ යන අර්ථයි. **අනිම්මිතා** ඍද්ධියෙන්ද නිර්මාණය නොකරන ලද **අනිම්මාතා** නිර්මාණය නොකරවන ලද, ඇතැමෙක් අනිම්මිතබ්බා යන පදයක් කියති. එය පාළියෙහි නොව අට්ඨකථාවෙහි දක්නට ලැබේ. වඤ්ඣා වඳ වඳ එළදෙන, තල් ආදීන් මෙන් ඵල නැති කිසිවකුටත් ජනනය නොකරන්නෝ යන අර්ථයි. මෙයින් පෘථුවි කාය ආදීන්ගේ රූප උපදවන බව ප්‍රතික්ෂේප කරයි. **පබ්බත කූටාවිය ඨිතා** මුදුනෙහි සිටි කණු **බීජට්ඨිතා.** උණ දඬුවක් මෙන් සිටි එහි අදහසනම් යමක් උපදීයයි කියනු ලැබේද එය උණ ලීයෙන් සැදු කණුවක් මෙන් පෙනෙමින් නික්මෙයි එසිකට්ඨා යිටඨිතා යනුවෙන්ද පාඨයක් වෙයි. මැනවින් සිටවූ උණ කණුවක් නිශ්චලව සිටීද එසේ සිටී යන අර්ථයි. දෙකින්ම ඔවුන්ගේ විනාශභාවය දක්වයි. **නඉඤ්ජන්ති **උණකණුවක් මෙන් සිටි බැවින් නොසැලෙත්. **භවිපරිනාමන්ති** ප්‍රකෘතිය අත් නොහරී. න **අඤ්ඤමඤ්ඤං ව්‍යාබාධෙන්ති **ඔවුනොවුන් අවහිර නොකරත් **නාලං** නොසමත්
පෘථුවිකාය ආදී තන්හි පෘථුවියට පෘථුවිකාය හෝ පෘථුවි සමුහය **තත්‍ථ** ඒ සප්තකායයන්හි, **නත්‍ථි හන්තාවා** මරන්ට හෝ ඝාතනය කිරීමට අසන්ට හෝ අසවන්ට දැනගන්ට හෝ දැනගන්වන්ට සමර්ථයෙක් නම් නැතියි දක්වයි. **සත්තන්තං යෙව කායානං** යම්සේ මුගුරු අසිපත් ආදීන්හි පහරදුන් ආයුධය මුගුරු අතරින් පිවිසේද එසේ සප්ත කායයන් අතරින් සිදුරින් විවරයෙන් යම්තැනක පිවිසේද, එහි මම මේ ජීවිතය නැති කරගන්මියි හුදෙක් ප්‍රකාශන මාත්‍රයක් පමණක් වෙතියි පෙන්වයි. **යොනි පමුඛ සත සහස්සානි** ප්‍රමුඛයෝනීන්ගේ උත්තම යෝනීන්ගේ දහහතර ලක්‍ෂයක් තවත් හයසියයක්ද. තවත් හයසිය හැටක් හා කරන්නවුන් පන්සියයක්ද කර්ම පන්සියයක් දැයි හුදු තර්ක මාත්‍රයෙන් නිරර්ථක දෘෂ්ටිය දක්වයි. **පඤ්චච කම්මානි තීනිච කම්මානි** ආදීතන්හිද මෙම ක්‍රමය මැයි. කර්ම පසක්, ඉන්‍ද්‍රියපසක් වශයෙන්ම කාය කර්ම තුනක් වශයෙන්ද ගණන් ගනිතැයි ඇතැම්හු කීහ. **කම්මෙ ච අට්ඨකම්මෙච** මෙහිදී ඔහුට කායකර්මයද වචීකර්මයද කර්මය යන ලබ්ධියවේ. මනෝකර්මය අර්ධකර්මයකි. **දිට්ඨි පටිපදා** දෙසැටක් පිළිවෙත් යයි කියයි. **ද්වට්ඨන්තරකප්පා** එක් කල්පයක අන්තර්කල්ප හැට හතරක් වෙයි. අනික් දෙක නොදන්නේ මෙසේ කීය. අභිජාතිභය අපණ්ණක සූත්‍රයෙහි විස්තර කරන ලදී.
**අට්ඨ පුරිසභූමියො **මනභූමි - ඛිඩ්ඪභූමි - වීමංසභූමි - උජුගතභූමි - සෙඛභූමි- සමණභූමි - ජිනභූමි - පන්න භූමියැයි මේ අටපුරුෂභූමියයි කියයි. එහි උපන්දිනයෙහි පටන් දිනසතක් බාධක ඇති තැනින් නික්මුණු සත්වයෝ මැද වෙති. මෝඩයෝ මෙය මන්‍දභූමි යයි කියති. යමෙක් දුගතියෙන් ආවාහුද ඔවුහු නිතර හඬති. එසේම මහහඬින් හඬති. සුගතියෙන් ආවාහු එය සිහිකොට සිනාසෙති. මෙය ඛිඩ්ඪභූමි නමි. මව්පියන්ගේ අත හෝ පය හෝ ඇඳ හෝ පුටුවහෝ අල්ලාගෙන බිම පා තැබීම වීමංසන භූමි නම්, පයින් යාමට සමර්ථකාලය උජුගතභූමිනමි ශිල්ප හදාරන කාලය සෙඛභූමිනම්, ගිහිගෙන් නික්ම පැවිදිවන කාලය සමණභූමී නම්. ගුරුන් ඇසුරු කොට දැනගන්නා කාලය ජීනභූමි නම්, භික්‍ෂුව නිශ්ශබ්ද වුයේ ජිනතෙමේ කිසිවක් නොකීහයි මෙසේ නොබන ශ්‍රමණයා පන්නභූමියයි කියයි.
**එකූන පඤ්ඤාස ආජීව සතෙහි **එකක් අඩු පන්සියයක් වු ජීවිකා වෘත්ති **පරිබ්බාජක සතෙ** සියයක්වූ පරිබ්‍රාජක පැවිද්ද. **නාගාවාස සතෙ** නාමඩුලු සියයක් **වීසෙ ඉන්‍ද්‍රිය සතෙ** දෙදහසක්වූ ඉන්‍ද්‍රිය **තිංසෙ නිරය සතෙ** තුන්දහසක්වූ නිරය. **රජොධාතුයො** දූලි වැකුණු තැන්. අන්පුටුපාපුටු ආදිය සඳහා කියයි. **සත්ත සඤ්ඤිගබ්භා** ඔටුවන් ගෝණුන් කොටළුවන් එළුවන් ගවයන් මුවන් මීහරකුන් සඳහා කියයි. **අසඤ්ඤිගබ්භා** සහල් යව තිරිඟු මුං බජිරි බෝංචි කුරහන් සඳහා කියයි. **නිගණ්ඨිත** ගබ්භා ගැටනැතිතන්හි උපන් ගැබ් ඇති උක් උණ බට ආදිය සඳහා කියයි. **සත්තදෙවා** බොහෝ දෙවියෝ. හේ සත්වයයි කියයි. අනත්ත වූ සත්වයෝ. හේ සත්ව යැයි කියයි.
**සරා** මහවිල්, කණ්ණමුණ්ඩක, රථකාර, අනොතත්ත, සීහප්පාතක, තියග්ගල මුචලින්ද කුණාල විල් ගැන කියයි. පවුටා ගැට ඇත්තෝ, **පපාතා** මහාප්‍රපාත, **පපාතසතානි **කුඩා ප්‍රපාත සියගණන්, **සුපිනා** මහාස්වප්න **සුපින සතානි** කුඩා ස්වප්න සිය ගණනක්, **මහාකප්පුනො** මහා කල්පයන්ගේ. එහි එක් විලකින් වර්ෂ සියයෙන් සියය කුසතණගින් එක් දියබිඳුවක් බැගින් ඉවත් කරකර සත්වරක් ඒ විල නිරූදක කළ කල්හි එක් මහා කල්පයෙකැයි කියයි. එබඳු මහාකල්ප අසුහතර ලක්ෂයක් ගෙවා බාලයාද පණ්ඩිතයාද දුක් අවසන් කරති යන්න මොහුගේ ලබ්ධියයි. පණ්ඩිතයා වුවද අතර පිරිසිදු කිරීමට නොහැකිවේ. බාලයා ද ඊට ඉහළට නොයයි.
**සීලෙන** වස්ත්‍රනැති ශීලයෙන් හෝ අන් කිසිවකින්, **වතෙන** එබඳුම ව්‍රතයකින්, **තපෙන** තපස් කර්මයෙන් **අපරිපක්කං පරිපාචෙති** යමෙක් මම පණ්ඩිතයෙමියි කාය ඇතුළතින් පිරිසුදු වෙයි. පැසුණු බව අතගගා ඉවත් කරයි. යමෙක් මම බාලයෙකැයි කියුපමණ කාලයක් ඉක්මවා යයි. **හෙවං නත්‍ථි** මෙසේ නාස්තිත්වය දෙදෙනාටම කළ නොහැකියැයි දක්වයි. **දෝණමිතෙ** ලාහෙන් මැන්නාක් වැනි **සුඛ දුක්ඛෙ** සැප දුක, **පරියන්ත කටෙ** කියු පමණ කලකින් අවසන්කළ, **නත්‍ථිහාපන වඩ්ඪනෙ** පරිහානියක් වර්ධනයක් නැත. සංසාරය පණ්ඩිතයාට ගෙවෙන්නේ නැත. බාලයාට වැඩෙන්නේද නැත යන අර්ථයි. **ඔක්කංසාවකංසං** ගෙවීයාමක් හෝ වැඩීමක් හාපන වඩ්ඪන යන්නට වෙනත් වචනයකි. දැන් ඒ අර්ථය උපමාවකින් සාධනය කරන්නේ **සෙය්‍යථාපි** නාම ආදිය කීය. එහි **සුත්තගුලෙ** වෙළා කළ නූල් ගුලිය **නිබ්බෙධිය මානමෙව ඵලෙති** පර්වතයක හෝ ගස් මුදුනක සිට විසිකළාකල්හි නූලෙහි ප්‍රමාණයට ලිහෙමින්ම යයි නුල අවසන්වු විට එහිම සිටී. නොයයි. මෙසේ කියුකාලයෙන් උඩට නොයතියි දක්වයි.
**කිමිදං** කුමක්ද මේ ඔබගේ අනුවණකම, ඔබ සර්වඥයෙක්දැයි මෙසේ ඇසු කල්හි නියතිවාදයෙහි බහමින් මාගේ ගෙය ශුන්‍යයැයි ආදිය කීය.
**අනුස්සවිකො හොති** ඕපදූප කියන්නේ වෙයි. **අනුස්සව සච්චො** ඇසීම සත්‍යවශයෙන් ගෙන සිටියේ. **පිටක සම්ප්‍රදාය** වර්ග පනසකින් යුත් පිටක ඛන්ධ සම්පත්තියෙන්
**මන්‍දො** මඳනුවණ ඇත්තේ මොමුහො අතිශයින් මුළාවූයේ, **වාචා වික්ඛෙපං ආපජ්ජති** වචනයෙන් වික්ෂේපයට පැමිණේ. අමරා වික්ෂේපය කෙබඳුද, අපරියන්ත වික්ෂේපය කෙබඳුද යන අර්ථයි. නැතහොත් අමරා යනු මාළු වර්ගයකි ඒ මත්ස්‍යයා ගිලෙමින් මතුවෙමින් ආදි වශයෙන් ජලයෙහි දුවන බැවින් අල්ලාගන්ට නොහැකිය. මෙසේම මේ වාදය එහේ මෙහේ දුවයි. ග්‍රහණයට නොපැමිණේ හුයි අමරාවික්ඛෙප යයි කියනු ලැබේ. ඒ අමරාවික්ෂේපය.
**එවම්පි මෙ** ආදීතන්හි මේ කුසලක් දැයි ඇසුවහොත් මෙහෙමත් මට නැතැයි කියයි. එසේනම් අකුසලය කුමක්දැයි ඇසුවොත් ඒ අයුරින්ම මට නැතැයි කියයි. මේ දෙකින් වෙනස් දෙයක්දැයි කීකල්හි වෙනත් විදියකින් ද මට නැතැයි කියයි. ඉන්පසු එබන්දකින්ද නොවේ නම් එය ලබ්ධියක් යයි කිකල්හි නැත. මට නැතැයි කියයි. ඉන්පසු ඔබට නැත්නම් එය ලබ්ධියක් නොවේදැ යි කීකල්හි නැත නැත මට නැත. මෙසේ වික්ෂේපයට පැමිණේ. එක් පක්ෂයකවත් නොසිටී. **නිබිබිජ්ජපක්කමති** මේ ශාස්තෘවරයා අවශ්‍යවූවකු වන්නට නොහැකිය. මට හැකිවන්නේ කෙසේදැයි කලකිරී පහවයයි. පෙර අනස්සාසික යන්හි මෙම ක්‍රමය මැයි.
**සන්නිධිකාරකංකාමෙ පරිභුඤ්ජිතුං** පෙර මෙන් ගිහිව එක්රැස්කොට පරිභෝජනය කරයි. මෙසේ තල සහල් ගිතෙල් වෙඬරු ආදිය එක් රැස්කොට දැන් පරිභෝජනය කරන්ට අභව්‍යවෙයි යන අර්ථයි. ක්ෂීණාශ්‍රවයකු වසන තැන තල සහල් ආදිය පෙනෙන්නේ නොවේද ඒ ක්ෂීණාශ්‍රවයා ඒවා තමාගේ ප්‍රයෝජනය පිණිස නොතබයි. **අනාගමිස්ස කථං** ඔහුගේද පඤ්චකාම ගුණයෝ සර්වාකාරයෙන් ප්‍රහීණය. දැහැමෙන් සෙමෙන් ලද දෙය විචාරා පරිභෝජනය කරයි.
**පුත්තමතාය පුත්තා** හේ මේ ධර්මය අසා ආජීවකයෝ මළාහුය යන හැඟීමෙන් යුතුව මෙසේකීය. මේ මෙහි අර්ථයයි. ආජීවකයෝ මළාහු නම් වෙති. ඔවුන්ගේ මව මළපුත්‍රයන් ඇත්තී වෙයි. මෙසේ ආජීවකයෝ පුත්‍රයන් මළ තැනැත්තියගේ පුත්‍රයෝ නම් වෙති. **සමණෙ ගොතමෙ** ශ්‍රමණ ගෞතමයන් වෙත බ්‍රහ්මචරිය වාසය ඇත. වෙනත් තැනක නැතැයි දක්වයි. සෙස්ස සියලු තැන නොගැඹුරුමය.
**එවම්මෙසුතං** යනු මහා සකුලුදායී සූත්‍රයයි. **මොරනිවාපෙ** එතැන මොනරුන්ට අභයස්ථානයයි ප්‍රසිද්ධකොට බොජුන් තැබවූහ. ඒනිසා ඒ ස්ථානය මොරනිවාපයැයි ප්‍රසිද්ධියට ගියේය. **අන්නහාරො** ඒ මේ පිරිවැජියාගේ නමයි. **තථාවරධරො අඤ්ඤෙ** යනු හුදෙක් මේ තිදෙන පමණක් නොවෙති. අන්‍යවු ප්‍රසිද්ධියට පත් බොහෝ පිරිවැජියෝ **අප්පසද්දස්ස වණ්ණවාදී** මෙහි අල්ප ශබ්ද විනීතයැයි නොකියාම මෙය කියන ලදී. කුමක් හෙයින්ද? භාග්‍යවතුන් වහන්සේ අනිකකු විසින් විනීත නොකරන ලද සේක
**පුරිමානි** ඊයේ දවස සඳහා පුරිමානි නම් වේ. ඉන් පසු පුරිමතර නම් වේ. **කුතුහලසාලායං** කුතුහලසාලා යනුවෙන් එක්ශාලාවක් නැත. යම් තැනක අන්‍ය තීර්ථකයෝ මහණ බමුණෝ නානාවිධ කථා පවත්වත්ද එය බොහෝ දෙනකුට මොහු කුමක් කියයිද මොහු කුමක් කියයිදැයි කුතුහලයට පැමිණෙන තැන හෙයින් කුතුහල සාලායයි කියනු ලැබේ. කොතූහලසාලා යයිද පායක් ඇත **ලාභා** යමෙක් මෙබඳු මහණ බමුණන් දැකීමට ප්‍රශ්න ඇසීමට ධර්මකථා හෝ ඇසීමට ඔවුන්ට ලැබේ. ඒ අංග මගධ වැසියන්ට මේ ලාභයෝ වෙතියි අර්ථයි.
**සඞ්ඝිනො** ආදින්හි පබ්බජිත සංඛ්‍යාත වු සංඝයා ඔවුන්ට ඇතැයි ගණිනො නමි, ආචාර හික්මීම් වශයෙන් ඒ ගණයාගේ ආචාර්යයෝය යන අරුතින් **ගණාචරියා ඤාතා** ප්‍රසිද්ධප්‍රකට, අයථා ගුණයන්ගෙන් ද යථා ගුණයන්ගෙන්ද පැනනැඟුණු කීර්තිය මොවුන්ට ඇත්තේයයි **යසස්සිනො** පුරණ ආදීන්ගේ අල්පේච්ඡතාව සන්තුෂ්ටිය. අල්පේච්ඡ බැවින් වස්ත්‍රයක් වත් නොහඳිතියි ආදී ක්‍රමයෙන් කීර්තිය පැනනැගුණේය. තථාගතයන් වහන්සේගේ ඉතිපිසො භගවා ආදි යථාභූත ගුණයෙන් පැන නැගුණේය. **තිත්‍ථකරා** ලබ්ධි ඇත්තෝ. **සාධුසම්මතා** මොවුහු යහපත් සොදුරු සත්පුරුෂයෝ යැයි සම්මතය. **බහුජාතස්ස** අශ්‍රැතවත්. අන්ධබාල පෘථග්ජනයාගේද බුද්ධිමතුන්ගේද පණ්ඩිත ජනයාගේද, එහි තීර්ථකයෝ බාල ජනයා අතර මෙසේ සම්මතය. තථාගතයන් වහන්සේ පණ්ඩිත ජනයා අතර, මේ ක්‍රමයෙන් පූර්ණ කාශ්‍යප සංඝයා ඇත්තේය ආදී තැන්වල අර්ථය දතයුතුය. භාග්‍යවතුන් වහන්සේ යම් හෙයකින් අරමුණු තිස්අට විභජන කරන සේක් බොහෝ අරමුණු නිවනට බනා තොටුපොළවල් කළසේක්ද, ඒ නිසා තීර්ථංකර යයි කියන්ට වටී.
මේ සියලු දෙනද එහි බැසගත්තේ කුමක් නිසාද, උපස්ථායකයන් රැකගනු පිණිස සහ ලාභසත්කාර ලබාගැනීම පිණිසත්ය. ඔවුන්ට මෙබඳු අදහසක් ඇත. අපගේ උපස්ථායකයෝ ශ්‍රමණ ගෞතමයන් සරණ ගියාහු වෙත්වා, ඔවුන්ද ආරක්ෂා කරන්නෙමු. ශ්‍රමණ ගෞතමයන්ට උපස්ථායකයන් සත්කාර කරනු දැක අපගේ උපස්ථායකයෝද අපට සත්කාර කරත්. ඒනිසා භාග්‍යවතුන් වහන්සේ යම්තැනක සැරිසරත්ද එතැන බැසගෙන සිටිති.
**වාදං ආරොපෙත්‍වා අපක්කන්තා** ඉවත්ව ගියාහුය. ඇතැම්හු දිශාවන්ට ගියහ. ඇතැම්හු ගිහි බවට ගියාහුය. ඇතමෙක් මේ සසුනට පැමිණියාහුය. **සහිතං මෙ** මාගේ වචනය හිතවත්ය. මටසිලිටිය. අර්ථ සහිතය, කරුණු සහිතය යන අර්ථයි. **අසහිතං තෙ** ඔබගේ වචනය අහිතවත්ය. මැනවින් පුරුදු නොකරන ලද්දේය. ඒවා ආපසු පෙරළේ. ඔබට යමක් දිගුකලක් පුරුදු වශයෙන් මනාසේ ප්‍රගුණවී තිබේද එය මාගේ එක් වචනයකින් ම අන් අතට පෙරලී සිටියද කිසිවක් නොවීය යන අර්ථයි. **ආරෝපිතො තෙවාදො** මා විසින් ඔබගේ වාදයෙහි දෝෂ ආරෝපණය කරන ලදී. **චර වාදප්පමොක්‍ඛාය** දොස් මුදනු පිණිස චර හැසිරෙන්න ඒ ඒ තැනට ගොස් හික්මෙන්න යන අර්ථයි. **නිබ්බෙඨෙහිවා සචෙ පහොසි** තමාට පුළුවන්නම් දැන්ම ලිහාගන්න. **ධම්මක්කොසෙන** ස්වභාවයට අක්‍රෝශ කිරීමෙන්,
**තං නො සොස්සාම** අපට දෙසූ ධර්මය අසන්නෙමු. **ඛුද්දං මධු** කුඩා මැස්සන් විසින් තනන ලද දඬු වැල්බෑ මී, **අනෙලකං** නිදොස්ය. පහවගිය මැස්සන් ඇත්තේය. **පපීළෙය්‍ය **දෙන්නේය. **පච්චාසිංසමානරූපො** අපට අහර දෙන්නේ පුරවා නේදැයි භාජන අතින්ගෙන් බලාපොරොත්තු වෙමින් එළඹ සිටියේය. **සම්පයොජෙත්‍වා** අල්පමාත්‍රවු විවාදයක් කොට,
**ඉතරීතරෙන** ලාමක අලාමක දෙයින් වෙන් වී යැයි මේ පිරිවැජියා කායවිවෙක මාත්‍රයක් සඳහා කියයි. භාග්‍යවතුන් වහන්සේ වනාහි තුන් විවේකයෙන්ම වෙන්වූසේක.
**කොසකාහාරාපි** දානපතියන්ගේ ගෙහි අග්‍රවු භික්ෂාවතබනු පිණිස කුඩා බඳුන් ඇත. දානපතීහු අගබත් එහි තබා අනුභව කරත්. පැවිද්දා පැමිණි විට ඔහුට දෙති. ඒ බඳුන **කොසක** යයි කියනු ලැබේ. ඒනිසා යමෙක් එක් බත් පතකින් යැපෙත්ද. ඔවුහු කොසකාහාර වෙති. **බෙලුවාහාරා** බෙලිගෙඩියක් තරම් බත්. **සමතික්කන්තං **ඵලලුතැනක යටම නූලමෙන් **ඉමිනා ධම්මෙන** මේ අල්පාහාරතා ස්වරූපයෙන්, මෙහිදී භාග්‍යවතුන් වහන්සේ සර්වාකාරයෙන් අල්පාහාර ඇත්තෙකැයි නොකිය යුතුය. ප්‍රධන් වීර්යය කරන අවස්ථාවෙහි සයවසක් අල්පාහාර ඇත්තෙක් වූහ. වේරංජාවේදී තුන් මසක් පිටි දියකළ ජලයෙන්ම යැපුණු සේක. පාරිලෙය්‍යක වන ළැහැබෙහි තුන් මසක් නෙළුම් දඬුවෙන්ම යැපුණු සේක. මෙහි මේ අර්ථය දක්වයි. මම එක් කලෙක අල්පාහාර ඇත්තෙක් වීමි. මාගේ ශ්‍රාවකයෝ ධුතාංග සමාදානයෙහි පටන් දිවි ඇතිතාක් ධුතාංගය නොබිඳිති. ඒ නිසා ඉදින් ඔවුන්ට මේ ස්වරූපයෙන් සත්කාර කරත්නම් එය මට සත්කාර කිරීමක් නොවේ. ඔවුහු මට වඩා විශේෂයක් ඇත්තෝ වෙති. ඔවුන් මට සත්කාර කරන වෙනත් ස්වභාව ඇත්තේයයි දක්වයි. මේ ක්‍රමයෙන් සියලු වාරයන්හි යෙදීම දතයුතුය.
**පංසුකූලකා** සමාදන්වූ පංසුකූලික අංග ඇත්තෝ, **ලුඛචීවරධරා ආයුධයකින් කැපූ** රළු සිවුරු දරන්නාහු **නන්ත කානි** කෙළවරනැති, කෙළවරවල් නැති රෙදිකැබලි, කෙළවරක් තිබේනම් පිළෝතික ගණනට නොයයි. **උච්චිනිත්‍වා** පලා, දුර්වල තැන් හැර තිරතිර තැන් ගෙන, **අලාපුලොමසානි** පුහුල් කෙඳි හා සමාන සියම් නුල් යයි දක්වයි. මෙපමණකින් ශාස්තෲන් වහන්සේ චීවර සන්තෝෂයෙන් අසතුටට පත්වූහයි නොකියයුතුයි. උන්වහන්සේ අතිමුත්තක සොහොනින් පුණ්ණදාසිය පොරවා අත්හැර දැමු වැහැරි පංසුකූලය ගන්නා දිනයෙහි මහා පෘථිවිය ජල පර්යන්තය තෙක් කම්පාවිය. මෙහි මේ අර්ථය දක්වයි. මම එක් කලෙක පංසුකූලය ගත්තෙමි. මාගේ ශ්‍රාවකයෝ ධුතාංග සමාදානයෙහි පටන් දිවි ඇතිතාක් ධුතාංගය නොබිඳිති.
**පිණ්ඩපාතිකා** අතිරේක ලාභ අත්හැර සමාදන් වූ පිණ්ඩපාතිකංග ඇත්තාහු. **සපදාන චාරිකො** කෑදරකමින් හැසිරිම ප්‍රතික්ෂේප කොට සමාදන්වූ පිළිවෙළින් ඇවිදීම් ඇත්තාහු **උඤ්ජෙපකෙ චවතෙ රතා **උඤ්ඡාචරිය සංඛ්‍යාතවු භික්‍ෂූන්ගේ ප්‍රකෘති ව්‍රතයෙහි ඇලුණාහු උස්මිටි දොර සිටින්නාහු වී කසල මිශ්‍රවූ ආහාර එකතුකොට වළඳති යන අර්ථයි. **අන්තරසරං** බ්‍රහ්මායු සූත්‍රයෙහි උළුවස්සෙහි සිට ඇතුළු ගෙට, මෙහි ඉන්‍දඛීලයෙහි පටන් අදහස් කරන ලදී. මෙපමණකින් ශාස්තෲන් වහන්සේ පිණ්ඩපාත සන්තෝෂයෙන් අසතුටු වූහයි නොකිය යුතුය. අල්ප ආහාර ඇති බැවින් කියන ලද පරිද්දෙන්ම සියල්ල විස්තර කළ යුතුවෙයි. **ඉති ඉධාපි** මේ අර්ථය දක්වන සේක. මම එක්තරා කලකදී ආරාධනය නොඉවසීමි. මාගේ ශ්‍රාවකයෝ ධුතාංග සමාදානයෙහි පටන් දිවි ඇතිතෙක් ධුතාංගය නොබිඳිති.
**රුක්‍ඛමූලිකා** සෙවන ප්‍රතික්ෂේප කොට සමාදන් වූ රුක්‍ඛමූලිකාංග ඇත්තාහු, **අබ්භොකාසිකා** සෙවනද රුක්මුලද ප්‍රතික්ෂේප කොට සමාදන්වු අබ්භොකාසික අංග ඇත්තාහු අට්ඨමාසෙ හේමන්ත ගිම්හාන කල්හි ඇතුළුවස චීවරානුග්‍රහය පිණිස සෙවනට පිවිසෙති. මෙපණකින් ශාස්තෲන් වහන්සේ සේනාසන සන්තෝෂයෙන් අසන්තෝෂ වූහයි නොකිය යුතුය. උන්වහන්සේගේ සේනාසන සන්තෝෂයෙන් ෂට්වාර්ෂික මහා ප්‍රධානයෙන් ද, පාරිලෙය්‍යක වන ළැහැබින්ද දැක්විය යුතුවෙයි. මෙහි මේ අර්ථය දක්වන සේක. මම එක්තරා කාලයක සෙවනට හෝ නොපිවිසියෙමි. මාගේ ශ්‍රාවකයෝ ධුතාංග සමාදානයෙහි පටන් දිවි ඇතිතෙක් ධුතාංගය නොබිඳිති.
**ආරඤ්ඤතා** ශ්‍රාමාන්ත සේනාසනය ප්‍රතික්ෂේප කොට සමාදන්වු ආරණ්‍ය කාංග ඇත්තාහු **සඞ්ඝ මජ්ඣෙ** ඔතරන්ති අබද්ධ සීමාවෙහි කියන ලද බද්ධසීමාවෙහි වසන්නාහු තමාගේ වසනතැනම පොහොය කරති. මෙපමණකින් ශාස්තෲන් වහන්සේ විවෙක රහිතයයි නොකිව යුතුය. මහණෙනි මම අඩමසක් හුදෙකලාව සිටීමට කැමැත්තෙමි. මෙසේ උන්වහන්සේගේ ප්‍රවිවේකය පැනේ. මෙහිදී මේ අර්ථය දක්වත්. මම එක් එක් සුදුසු කල්හි හුදෙකලා වීමි. මාගේ ශ්‍රාවකයෝ ධුතාංග සමාදානයෙහි පටන් දිවි ඇතිතාක් ධුතාංගය නොබිඳිති. **මමං සාවකා** මා ශ්‍රාවකයෝ,
**සනිදානං** ප්‍රත්‍ය සහිත, අප්‍රත්‍යය යනු කිම: නිර්වාණය නොදෙසානුයි නොදෙසනුයේද නොවේ. ඒ දේශනාව හේතු සහිත කොට දෙසයි අහේතුක වශයෙන් නොවේ. **සප්පාටිහාරියං** පෙරකියුදෙයට මෙය වෙනත් වචනයකි. කාරණ සහිතය යන අර්ථයි. **තංවත** මෙහි වත යනු නිපාත මාත්‍රයෙකි.
**අනාගතං වා වාදපථං** අදසිට හෙට හෝ ඉන්පසුදින හෝ අඩමසෙකින් හෝ මසකින් හෝ වසරකින් හෝ ඒ ඒ ප්‍රශ්නයට මතුවට වන වාදමාර්ගය **නදක්ඛති** සච්චක නිගණ්ඨයා තමාට නිග්‍රහ කරනු පිණිස ආ කරුණ විශේෂ කොට කියන්නේ. නොදැක්කේය. එසේ නොදකීයැයි මේ කරුණ නොපෙනේ. **සහධම්මෙන** කරුණු සහිතව, **අන්තරන්තරා කථං ඔපාතෙය්‍යුං** මාගේ කථා වාරය නවත්වා අතරතුර තමාගේ කථාව ප්‍රවේශ කරන්නේ යන අර්ථය. **නඛො පනායං උදායි** උදායි මම **අම්බට්ඨ** සොණදණ්ඩ කූටදන්ත සච්චක හො නිගණ්ඨයන් සමග මහා වාද පවත්නා කල්හිද මාගේ එක් සව්වෙක් යන උපමාවක් හෝ කාරණයක් ගෙන හැර දෙන්නේනම් මැනැවැයි. මෙසේ ශ්‍රාවකයන් කෙරෙහි අනුශාසනාවක් අපේක්‍ෂා නොකරමි. **ධම්මං යෙව** එබඳු තැන්වලදී ශ්‍රාවකයෝ මාගේම අනුශාසනාව සහ අවවාදය අපේක්ෂා කරති.
**තෙසාහං විත්තං ආරාධෙමි** මම ඔවුන්ගේ ප්‍රශ්නයට විසඳුමක් දීමෙන් සිත් සදමි. පුරවාලමි. එකක් ඇසුවිට අනිකක් නොකියමි. අඹ ගැන ඇසු විට ලබු ගැනද ලබු ගැන ඇසු විට අඹ ගැනද කියන්නාක් මෙන් **එත්‍ථච අධිසීලෙ සම්භාවෙන්ති **යැයි කියු තැන බුද්ධශිලය කියන ලදී. **අභික්කන්තෙ ඤාණදස්සනෙ සම්භාවෙන්ති** යැයි කියූ තැන සර්වඥතා ඥානයයි. **අධිපඤ්ඤාය සම්භාවෙන්ති** යැයි කියූ තැන ස්ථානොත්පත්තික ප්‍රඥාවයි. **යෙන දුක්ඛෙන** යැයි කියු තන්හි සත්‍යප්‍රකාශ කරන ප්‍රඥාවයි එහි සර්වඥතාඥානයද සත්‍ය ප්‍රකාශ කරන ප්‍රඥාවද හැර අවශේෂ ප්‍රඥාවෝ අධිප්‍රඥාව භජනය කරති.
දැන් ඒ ඒ විශේෂ අධිගමයන්ගේ ප්‍රතිපදාව විමසන්නේ **පුන චපරං උදායි** ආදිය කීහ. එහි **අභිඤ්ඤා වොසානං පාරමීප්පත්තා** අභිඥාවසාන සංඛ්‍යාත ද අභිඥාපාරමී සංඛ්‍යාතවු රහත්බවට පැමිණි
**සම්මප්පධානෙ** උපාය ප්‍රධාන, **ඡන්‍දං ජනෙති** කත්තුකම්‍යතා කුසලච්ඡන්‍දය උපදවාගනී. **වායමති** උත්සාහ කරයි. **විරියං ආරහති** වීර්යය පවත්වාගනී. **චිත්තං පග්ගණ්හාති** සිත ඔසවා තබයි. **පදහති** උපාය ප්‍රධානය කරයි. **භාවනාය පරිපුරියා** වර්ධනය සම්පුර්ණ කිරීම පිණිස තව ද මෙහි යම් බුද්ධියක් වේද, යම් සන්සුන් බවක් වේද, යම් විපුලත්වයක් වේද ඒ භාවනාවයි. පරිපුරියනු මෙසේ මුලින් මුලින් ඇති දෙය පසුපසු අර්ථය වේයයිද දතයුතුය.
මේ සම්‍යක් ප්‍රධානයන් ගෙන් කුමක් කියන ලද්දේද? [missing trans] එහි මෙසේ කියන ලදී -
ඇවැත්නි, සම්‍යක් ප්‍රධාන සතරකි. ඇවැත්නි මෙහි භික්ෂුව මට පාපක අකුසල ධර්ම නූපන්නේය. උපදින්නේ අනර්ථය පිණිස වන්නේයයි තැවෙයි. මාහට උපන් පාපක අකුසලධර්ම ප්‍රහාණය නොකරනු ලබන්නේ අනර්ථය පිණිස වන්නේයයි තැවෙයි. මාහට නූපන් කුසල ධර්ම නූපදින්නේ අනර්ථය පිණිස වන්නේයයි තැවෙයි. මාහට උපන් කුසල ධර්ම නිරුද්ධ වන්නේ අනර්ථය පිණිස වන්නේයයි තැවෙයි.
මෙහි **පාවකා අකුසලා** ලෝභ ආදිය යැයි දතයුතුය. **අනුප්පන්නා කුසලාධම්මා** සමථ විදර්ශනා ද මාර්ගයද. **උප්පන්නා කුසලාධම්මා** සමථ විදර්ශනාව පමණි. මාර්ගය වනාහි වරක් ඉපදී නිරුද්ධ වන්නේ අනර්ථය පිණිස වන්නක් නම් නොවේ. එය ඵලයට හේතුවක් දීම නිරුද්ධ වෙයි. පළමු කී දෙයෙහිද සමථ විදර්ශනා පමණක්ම ගත යුතුයයි කියන ලදී. එය සුදුසු නොවේ.
එහිද උපන් සමථ විදර්ශනා නිරුද්ධ වන්නේ අනර්ථය පිණිස පවතින්නේය යන අර්ථය පහළවීම පිණිස මේ කරුණ වෙයි. එක් ක්ෂීණාශ්‍රව තෙර නමක් මහා චේතියද මහාබෝධියද වඳින්නෙමියි සමාපත්ති ලාභී භාණ්ඩ ගෙනෙන සාමණේර නමක් සමග ජනපදයේ සිට මහා විහාරයට පැමිණ විහාර මළුවට පිවිසියේය. සවස් කාලයෙහි බොහෝ භික්ෂු සංඝයා චෛත්‍ය වඳින කල්හි චෛත්‍යය වඳිනු පිණිස නික්මී නොගියේය. කුමක් හෙයින් ද යත්, ක්ෂීණාශ්‍රවයන්ට ත්‍රිවිධ රත්නය කෙරෙහි මහත්වූ ගෞරවයක් ඇති එහෙයින් භික්ෂු සංඝයා වැඳ ආපසු එනකල්හි මනුෂ්‍යයන් සවස ආහාරය අනුභව කල කල්හි සාමණේරයන්ටද නොදන්වා චෛත්‍යය වඳින්නෙමියි තනිවම නික්මගියේය. සාමණේරයෝ තෙරුන් වහන්සේ අවේලාවෙහි තනියම වඩිති කුමක් නිසාදැයි දැනගන්නෙමිය උපාධ්‍යායන්ගේ පා අනුව නික්මී ගියහ. තෙරුන් වහන්සේ ආවර්ජනය නොකිරීම නිසා ඔහුගේ පැමිණීම නොදැන දකුණු සෑ මළුවට නැංගාහ. සාමණේරයෝද පා අනුවම නැංගාහ.
මහතෙරුන් වහන්සේ මහසෑය දෙස බලා බුද්ධාරම්මණ ප්‍රීතිය ලබා ගෙන මුළුහිතින් සලකා බලා තුටු පහටු වූවාහු සෑය වඳිති. සාමණේරයෝද තෙරුන් වන්දනා කරන ආකාරය දැක මාගේ උපාධ්‍යායයන් වහන්සේ අතිශයින් පහන් සිත් ඇතිව වන්දනා කරති. කිමෙක්ද මල් ලැබ පුජා කරනු ඇතැයි සිතූහ. තෙරුන් වහන්සේ වන්දනා කොට නැගී හිස ඇඳිලි බැඳ මහසෑය දෙස බලා සිටියහ. සාමණේරයෝද කාරා තමා ආබව දැන්වුහ. තෙරුන්වහන්සේ හැරී බලන්නාහු කවදා ආවෙහිදැයි ඇසූහ. ඔබ වහන්සේ සෑය වන්දනා කරන වේලාවේ ස්වාමීනි අතිශයින් පහන්ව සෑය වැන්දාහුය මල් ලදහොත් පූජා කරන්නේද, එසේය සාමරය, මේ සෑයේ තරම් වෙනත් තැනක මෙපමණ ධාතු නිදන්කොට නැත. මෙබඳු අසදෘශ. මහසෑයක් මල් ලැබ පූජා නොකරන්නේ කවරෙක්ද එසේම් ස්වාමීනි මඳක් ඉවසනු මැනවි මල් ගෙන එන්නෙමියි. එකෙණෙහිම ධ්‍යානයට සමවැදී සෘද්ධියෙන් හිමවතට ගොස් වර්ණගන්ධයෙන් යුත් මල් පෙරහනක පුරවා මහතෙරුන් දකුණු දොරටුවෙන් බටහිර දොරටුවට නොපැමිණ සිටියදීම පැමිණ මල් පෙරහන අතෙහි තබා පුදනු මැන ස්වාමීනියි කීහ. සාමණේරය අපගේ මල් ඉතාම ටිකයි තෙරණුවෝ කිහ. යන්න ස්වාමීනි භාග්‍යවතුන් වහන්සේගේ ගුණ ආවර්ජනය කොට පුදනු මැනවි.
තෙරණුවෝ බටහිර දොරටුවට නගින පියගැටපෙළින් නැග ඇතුළත වේදිකා භූමියෙහි මල්පුජා කිරීමට පටන්ගත්හ. වේදිකා භූමිය පිරිගිය මල් වැටී දෙවැනි වේදිකාව දණක් පමණ පිරිණ. එයින් බැස පාදස්ථල මළුවට පිදූහ. එයද පිරිගියේය. පිරීගිය බව දැන පහතම මළුවෙහි විසුරුවමින් ගියහ. මුළු සෑමළුව පිරී ගියේය. එය පිරීගිය කල්හි සාමණේරය, මල් ඉවර වන්නේ නැතැයි කීහ. ස්වාමීනි පෙරහන යටට හරවනු මැනවැයි කීහ. යටට හරවා සෙලවූහ. එවිට මල් අවසන් විය. පෙරහන සාමණේරයන්ට දී ඔහු සමග ඇත්පවුර වටා සෑය තෙවරක් පැදකුණු කොට දොරටු සතරෙහිදී වැඳ මළුවට යමින් මෙසේ සිතූහ. මේ සාමණේරතෙමේ මහාඍද්ධි ඇත්තෙකි. මේ ඍද්ධි ආනුභාවය රැකගන්ට මොහුට හැකි වන්නේද ඉන් නොහැකිවන්නේ යයි දැක සාමණේරයන්ට මෙසේ කීහ. සාමණේරය ඔබ දැන් මහා ඍද්ධි ඇත්තෙකි. මෙබඳු සෘද්ධියක් නැතිකරගෙන අනාගතයෙහි කණවු පේෂකාරියකගේ අතින් මැඩු කැඳ බොන්නෙහිය. මේ තරුණ බවෙහි දෝෂයකි. හෙතෙමේ උපාධ්‍යායයන් වහන්සේගේ කථාවෙන් කලකිරී ස්වාමීනි. මට කර්මස්ථාන කියාදෙනු මැනවැයි ඉල්ලා නොසිටියේය. අපගේ උපාධ්‍යායන් වහන්සේ කුමක් කියත්දැයි නෑසුණාක් මෙන් ගියේය.
තෙරණුවෝ මහසෑයද මහාබෝධියද වැඳ සාමණේරයන් ලවා පා සිවුරු ගෙන්වා ගෙන පිළිවෙළින් ගං ඉවුරෙහි තිස්ස මහා විහාරයට ගියහ. සාමණේර තෙමේ උපාධ්‍යායයන්ගේ පා අනුව පිඬුසිඟා නොයයි. ස්වාමීනි කිනම් ගමකට පිවිසෙන්නහු දැයි විචාරා දුන් මාගේ උපාධ්‍යායයන්ගේද පා සිවුරු ගෙන අහසින් ගොස් තෙරුන්ට පා සිවුරු දී පිඬු පිණිස හැසිරෙයි. තෙරණුවෝ සෑම කල්හිම අවවාද දෙති. සාමණේරය එසේ නොකරව. පෘථග්ජන ඍද්ධිය සෙලවෙන සුලුය. නිබඳ නොවේ. අසත්ප්‍රාය රූපාදී අරමුණු ලැබ නොපමාවම බිඳීයයි. සමාපත්ති ඇති කල්හි පිරිහීගොස් බ්‍රහ්මචරිය වාසයෙහි රැඳීසිටින්ට නොහැකිවන්නේය. සාමණේර තෙමේ මාගේ උපාධ්‍යායන් වහන්සේ කුමක් කියත්දැයි අසන්ට නොයයි. එසේම කරයි. තෙරණුවෝ පිළිවෙළින් චෛත්‍යවන්දනා කරමින් කපුවෙණ නම් විහාරයකට ගියහ. එහි තෙරුන් වසන කල්හිද සාමණේර තෙමේ එසේම කරයි.
ඉක්බිති එක්දවසක් එක් අතිශයින් රූමත් තරුණ වයසෙහි සිටි පේෂකාර දියණියක් කපුවෙණ ගමින් නික්ම නෙළුම් විලට බැස ගයමින් මල් කඩයි. එකල්හි නෙළුම් විල මතින් යන සාමණේර තෙමේ ලහටුවෙහි කණ මැස්සක මෙන් ඇයගේ ශීත ශබ්දයෙහි බැඳුණේය. එකෙණෙහි ඍද්ධිය අතුරුදහන් වී පියාපත් සිඳුණු කපුටකු මෙන් විය. සප්ත සමාපත්ති බලයෙන් එහි ජලය මතුපිට නොවැටී පුළුන් පොදක මෙන් වැටෙමින් පිළිවෙළින් නෙළුම් විල ඉවුරෙහි සිටියේය. හේ වේගයෙන් ගොස් උපාධ්‍යායයන්ට පා සිවුරු දී නැවතුණේය. මහතෙරණුවෝ කලින්ම මෙය මා විසින් දක්නා ලද්දේයයි වළක්වනු ලබන්නේමද නොනවතින්නේමයයි කිසිවක් නොකියා පිඬු පිණිස පිවිසියහ.
සාමණේර තෙමේ ගොස් නෙළුම් විල ඉවුරෙහි ඇය නැවත ගොඩවන තුරු සිටියේය. ඇය ද සාමණේරයන් අහසින් යනුද නැවත අවුත් සිටිනුද දැක මොහු ඒකාන්තයෙන් මා නිසා කලකිරුණේ වනැයි දැන ඉවත්වන්න සාමණේරයැයි කීවාය. හේ ඉවත්විය. ඇය ගොඩවී සළුව හැඳ ඔහු වෙත එළඹ ඇයි ස්වාමීනියි ඇසුවාය. හේ ඒ කරුණ දැන්වීය. ඈ බොහෝ කරුණුවලින් ගෘහවාසයෙහි ආදීනවද බ්‍රහ්මචරිය වාසයෙහි ආනිසංසද දක්වා අවවාද කළත් ඔහුගේ උකටලීබව නැතිකරන්ට නොහැකිවන්නී මේතෙමේ මා කරණ කොට ගෙන මෙබඳු සෘද්ධියකින් පිරිහී ගියේය. දැන් අත්හරින්ට සුදුසු නොවේයයි මෙහිම සිටුවයි කියා ගෙට ගොස් මව්පියන්ට ඒ බව දැන්වුවාය. ඔවුහුද අවුත් නානාප්‍රකාරයෙන් අවවාද දෙන්නාහු වචන පිළිනොගන්නා ඔහුට මෙසේ කීහ. ඔබ අපි උසස් කුල ඇත්තෝ යයි සලකන්නෙහිය. අපි රෙදිවියන්නෝ වෙමු. පේෂකාර කර්මය කරන්ට හැකි ද සාමණේර තෙමේ මෙසේ කීය. උපාසකය ගිහිවූවෙක් රෙදි විවීම හෝ බටපතුරුවැඩ හෝ කරන්නේය. ඉන් ඇති වැඩය කිම. සළු මාත්‍රයෙහි ලෝභ නොකරන්න. පේෂකාරයා කරබැඳි සළුව දී දුව දුන්නේය.
හේ පේෂකාර කර්මය ඉගෙන පේෂකාරයන් සමග ශාලාවෙහි වැඩ කරයි. අන් අයගේ ස්ත්‍රීහු උදෑසනම බත් සදාගෙන ආහ. ඔහුගේ බිරිය තවමත් නොඑයි. හේ අන්‍යයන් වැඩ නවත්වා ආහාර අනුභව කරන කල්හි නඩාව ගසමින්ම හුන්නේය. ඈ පසුවී ගියාය. ඉක්බිති හේ ඇයට පමාවී පැමිණියානේදැයි තර්ජනය කළේය. ගැහැණුනම් සක්විති රජකු වුවත් තමා කෙරෙහි පිළිබඳ සිතක් ඇත්තකු යයි දත්විට ඔහු දාසයකු මෙන් සලකත්. ඒනිසා ඈ මෙසේ කීවාය. අන්අයගේ ගෙහි දර කොළ ලුණු ආදිය තැන්පත් කර ගෙන ඇත. බැහැරින් ගෙනවුත් දෙන පණිවිඩකරුවෝද ඇත. මම ඉන් එකියකි. ඔබද මාගේ ගෙහි මෙය ඇත මෙය නැතැයි නො දන්නෙහිය. කැමති නම් කන්න නැත්නම් නොකන්න හේ මැය ඉර බැසගිය පසු බත් ගෙන එන්නී පමණක් නොව වචනයෙනුත් මට ගටතිය කිපී පහරදීමට අන් යමක් නොදක්නේ තසර දඩුව යන්ත්‍රයෙන් කඩාගෙන දමා ගැසීය. ඇය ද එය එනු දැක කණුවකට මුවා වූවාය. නඩාවෙහි කොන තියුණුය. ඈ එය එනවිට ඇස් කොනක ඇනී සිටියේය. ඈ දෑතින්ම වේගයෙන් ඇස අල්ලා ගත්තීය. බිඳුණු තැනින් ලේ ගලයි. හේ එවිට උපාධ්‍යායයන් වහන්සේගේ වචන සිහි කළේය. මේ සඳහා මාගේ උපාධ්‍යායයන් වහන්සේ අනාගතයෙහි පේෂකාරියකගේ අතින් මිරිකනලද කැඳ බොන්නෙහියයි කීහ. මෙය තෙරුන් විසින් දක්නා ලද්දේ වන්නේය. අනේ දුර දක්නා ආර්යයන් වහන්සේ යැයි මහහඬින් හඬන්ට පටන්ගති. අන්‍යයෝ නොහඬන්න දරුව, බිඳුණු ඇස හැඬීමෙන් ප්‍රකෘතිමත් කිරීමට නොහැකිය. හේ මම ඒනිසා නොහඬමි. එසේ වුවත් මේ කරුණ නිසා හඬමියි සියල්ල පිළිවෙළින් කීය. මෙසේ උපන් සමථවිදර්ශනා නිරුද්ධවන්නේ අනර්ථය පිණිස වන්නේය.
තවත් කථාවක් ඇත. භික්ෂූහු තිස්නමක් පමණ කැළණි මහ සෑය වැඳ කැලෑමාර්ගයකින් මහමඟට බසින්නාහු අතරමග දැවීගිය කෙතක වැඩ කොට එන එක් මිනිසකු දුටහ. ඔහුගේ සිරුර දැලි ගැවී තිබුණේය. දැලි තැවරුණු එක් කහකඩක් කිහිල්ලට තද කොට හැඳ සිටිනු බලන විට දැවීගිය කණුවක් මෙන් වැටහෙයි. හේ දවල්කාලයෙහි වැඩකොට අඩක් දැවීගිය දර කඳන් ඔසවා පිටදිගේ විසිරුණු කෙසින් යුතුව කුඩා මගකින් අවුත් භික්‍ෂුන් හමුවෙහි සිටියේය. සාමණේරයෝ ඔහු දැක ඔවුනොවුන් දෙස බලා සිනා සෙමින් ඇවැත්නි, මේ ඔබේ තාත්තා. ඔබගේ මහතාත්තාය, ඔබගේ මාමායැයි සිනා සෙමින් ගොස් උපාසකය, ඔබගේ නම කුමක්දැයි ඇසූහ. නම අසනු ලැබු ඔහු විපිළිසරව දර දඬුව ඉවතලා රෙදිකඩ සදාගෙන හැඳ වැඳ ස්වාමීනි මඳක් හිඳින්නැයි කීය. මහ තෙරවරු සිටියහ.
තරුණ සාමණේරයෝ පැමිණ මහතෙරුන් හමුවෙහිද අවඥාකරති. උපාසකයා මෙසේ කීය. ඔබ වහන්සේලා මා දෙස බලා අවඥාකරන්නාහුය. මෙපමණකින් මුදුනට පැමිණියෙමුයි සලකන්නහුය. මම ද පෙර ඔබ වැනිම ශ්‍රමණයෙක් වීමි. ඔබගේ සිතේ එකඟතා මාත්‍රයක් වත් නැත. මම මේ සසුනෙහි මහා සෘද්ධි ඇත්තෙක්ද මහා අනුභාව ඇත්තෙක්ද වීමි. අහස ගෙන පොළොව කරමි. පොළොව ගෙන අහසකරමි. දුර ගෙන ළඟ කරමි. ළඟ දුර සක්වල සිය දහසක් සැණින් විනිවිදිමි. මාගේ මේ අත්දිහා බලන්න. දැන් ඒවා වඳුරු අත් වැනිය. මම මේ අත්වලින්ම මෙහි හිඳගෙනම සඳහිරු ස්පර්ශ කෙළෙමි. මේ පාදවලින් සඳහිරු පාතබනා කොටයක් කොට වාඩිවී සිටියෙමි. මාගේ එබඳුවු සෘද්ධිය ප්‍රමාදය නිසා අතුරුදහන් විය. ඔබ පමා නොවන්න. ප්‍රමාදය නිසා මෙබඳු ව්‍යසනයට පැමිණෙත්. අප්‍රමාදීව වාසය කරන්නෝ ජාති ජරා මරණ කෙළවර කරති. ඒ නිසා ඔබ වහන්සේලා මා මැ අරමුණු කොට අප්‍රමාදීවන්න ස්වාමීනියි තර්ජනය කොට අවවාද කළේය. ඔහු එසේ කියද්දීම ඔවුහු සංවේගයට පැමිණ මැනවින් බලන්නාහු තිස්දෙනම එහිදීම රහත්බවට පැමිණියහ. මෙසේද උපන් සමථ විදර්ශනාවෝ නිරුද්ධ වෙමින් අනර්ථය පිණිස වන්නේ යයි දතයුතුය.
**අනුප්පන්නානං පාපකානං** මෙහි උත්පන්න වර්තමාන උත්පපන්නවී. විගත උත්පන්න ඔකාසකත උප්පන්න භූමිලද්ධ උත්පන්නයයි චතුර්විධ උත්පන්නයෝ වෙති. එහි යම් ක්ලේශයෝ පෙනෙමින් උත්පාද ආදියෙන් යුක්ත වූවාහුද මේ වත්තමානුප්පන්න නම් කර්ම ජීවිතයෙහි අරමුණු රසය විඳ නිරුද්ධවී ගිය විපාක ඇතිවී විගත නම්වේ. කර්මය ඉපදී නිරුද්ධවී විගත නම් වේ. ඒ දෙකම විගතඋත්පන්න යයි ප්‍රසිද්ධියට යයි. කුසල අකුසල කර්මය අන්‍යයකුගේ විපාකය බැහැර කොට තමාගේ විපාකයට ඉඩ සලසාගනී මෙසේ අවකාශ ඇතිකරගත් කල්හි විපාකය උපදිමින් අවකාශකරණයේ පටන් උපන්නේයයි කියනු ලැබේ. මෙය ඔකාස කත උප්පන්න නම් පංචස්කන්ධය වනාහි විදර්ශනාවගේ භූමියයි. ඒවා අතීත ආදී භේද ඇත්තේය. ඔවුන් අතර නිදාගත් කෙලෙස් අතීත හෝ අනාගත හෝ වර්තමාන යැයි නොකිය යුතුය. අතීත ස්කන්ධයන්හි නිදාගත් ක්ලේශයෝද ප්‍රහීණ නොවූවාහුම වෙති. මේ භූවිලද්ධ උත්පන්න නම් පෝරාණයෝ එයින් කීහ. ඒ ඒ භූමිවල ඝාතනය නොවූ කෙලෙස් භූමිලද්ධුප්පන්න යයි ගණනට යෙයි.
තවත් චතුර්විධ උත්පන්න යෝ වෙති. සමුදාචාරුප්පන්න, ආරම්මණාධිගිහිතුප්පන්න, අවික්ඛමභිතුප්පන්න අසමුග්ඝාතිතුප්පන්න යනුවෙන් එහි දැන් පවත්නා උත්පන්නයම සමුදාචාරුප්පන්න නමි වරක් ඇස් ඇර අරමුණු නිමිති ගත් කල්හි සිහිකළ සිහිකළ කෙණෙහි කෙලෙස් නූපදින්නේ යයි නොකිය යුතුය. කුමක් හෙයින්දයත් අරමුණ අධිගෘහිත බැවිනි. කෙසේද යම්සේ කිරි ගහක පොරොවෙන් ගැසු ගැසු තැන කිරි නොනික් මෙන්නේයයි නොකිය යුතුය. මෙසේ මෙය ආරම්මණාධිගහිතුප්පන්න නමි සමාපත්තියෙන් විෂ්කම්භනය නොකළ කෙලෙස් මෙතැන නූපදින්නේ යයි නොකියයුතුය. කුමක්නිසාදයත්, අවිෂ්කම්භිතවු බැවිනි. කුමක්සේද? යම්සේ සාරවූ කිරිගසකට පොරොවෙන් කොටත්ද මෙතැන කිරි නොතික් මෙන්නේයයි නොකිය යුතුය. මෙසේ මෙය අවික්ඛමභිතුප්පන්න නමි මාර්ගයෙන් නොනසනු ලැබු කෙලෙස් භවාග්‍රයෙහි උපන්නහුටද උපදීතියි පෙර පරිද්දෙන්ම විස්තර කළ යුතුය. මෙය අසමුග්ඝාතිතුප්පන්න නම්
මේවා උපන් කල්හි වත්තමානුප්පන්නය වී විගතුප්පන්න ඔකාසකතුප්පන්න සමුදාචාරුප්පන්න යැයි චතුර්විධ උප්පන්නය මාර්ගය නොමරන්නේ වේ. භූමිලද්ධුප්පන්න, ආරම්මණාඨගනිතුප්පන්න, අවික්‍ඛමහි තුප්පන්න, අසමුග්ඝාතිතුප්පන්න යන චතුර්විධ උත්පන්න මාර්ග මරන්නේ වේ. මාර්ගය උපදිමින් මේ කෙලෙස් අත්හැරදමයි. ඒවා අතීත හෝ අනාගත හෝ වර්තමාන යැයි නොකිය යුතුයි. මෙය කියන ලද්දේද වෙයි.
යම්හෙයකින් අතීතවු කෙලෙස් අත්හරීද, එසේ නම් කෂීණාවු දෙය ගෙවාදමයි. නිරුද්ධ වූ දෙය නිරුද්ධ කරයි. අර්ථගත වු දෙය අස්තංගත කරයි. අතීතවු යමක් නැද්ද එය අත්හැර දමයි යනුවෙන් යම් හෙයකින් අනාගත කෙලෙස් අත්හැරදමයිද එසේනම් නුපන් කෙලෙස්ද අත්හැර දමයි. නූපන් පහළනොවූ කෙලෙස් අත්හැරදමයි. අනාගතවු යමක් නැද්ද එය අත්හැර දමයි යනුවෙන් දුෂ්ටවූයේ දෝෂයද, මෝඩ වුයේ මෝහයද විනිවිදින ලද්දේ මානයද පරාමර්ශනය කරන ලද්දේ දෘෂ්ටිය ද තිෂ්ඨාවට නොගියේ විචිකිච්ඡාවද, ශක්තිමත්බවට ගියේ අනුසයද අත්හැරදමයි. කලුසුදු ධර්මයෝ එකට බැදී පවතිත්. කිළිටිවු මාර්ගභාවනා වෙයි. එසේනම් මාර්ගභාවනාවක් නැත. ඵලසාක්ෂාත් කිරිමක් නැත. ක්ලේශ ප්‍රහාණයක් නැත. ධර්මාභිසමයක් නැත. මාර්ගභාවනාවක් ඇත. -පෙ- ධර්මාභිසමයක් ඇත. කෙසේද යම්සේ තරුණ ගසක් -පෙ- පහළනොවූ දෙයක්ම පහළ වේද?
මෙසේ පාළියෙහි පලහට නොගත් ගස ආයේය. ඵලහටගත් ගසින් දැක්විය යුතුය. යම්සේ පල ඇති අඹගසක් මිනිස්සු එහි ගෙඩි අනුභව කරත්නම් ඉතිරිය හලා පස් පුරවත්නම්, තවත් පුරුෂයෙක් එය පොරොවෙන් සිඳින්නේනම් එයින් එහි අතීත ඵල නොනැසුයේ වෙයි. අනාගත වර්තමාන ඵලද නොනසන ලද්දේ වෙයි. අතීතඵල නොනසනලද්දේ යනු ඒවා මිනිසුන් විසින් පරිභෝග කරන ලද බැවිනි. අනාගත ඵල ඉපදී නැති බැවින් නසන්ට නොහැකිය. යම් කලෙක එය සිඳින ලද්දේද එකල්හි ඵලද නැත. වර්තමාන ඵලද නොනසන ලද ඒවාය. ඉදින් ගස නොකපන ලද්දේනම් ඉක්බිති පෘථුවි රසයද ආපොරසයද පැමිණ යම් ඵලයක් නිපදවයිද ඒවා නසනලද්දේම වෙයි. ඒවා නූපන් ඵලය. නුපදිත්. නොනිපන් ඵල නූපදිත් පහළ නොවූවෝමය. මෙසේ මාර්ගය අතීත ආදී භේද ඇති කෙලෙස් අත්නොහරී. ඉවත් නොකරයි. යම් කෙලෙසුන්ගේ මාර්ගයෙන් ස්කන්ධයන් නොදන්නා කල්හි උත්පත්තියක් වේනම් මාර්ගයෙන් ඉපදී ස්කන්ධයන් දන්නා බැවින් ඒ කෙලෙස් නුපදීම නුපදීත් නොනිපන්නේම නොනිපදෙත්. පහළ නොවූවෝම පහළ නොවෙත්. තරුණ පුත්‍රයකු ඇති ස්ත්‍රියගේ යළි නොවැදීම සඳහා ලෙඩවූවන්ගේ රෝග සුවකිරිම සඳහා බීවූ බෙහෙත් වලින්ද මේ අර්ථය පැහැදිලි කළ යුතුය. මෙසේ මාර්ගය යම් ක්ලේශයක් අත්හරීද ඒ අතීත හෝ අනාගත හෝ වර්තමාන කියා හෝ නොකිය යුතුය. මාර්ගය කෙලෙස් අත්නොහරින්නේ නොවේ.
මාර්ගය යම් ක්ලේශයක් අත්හරීද ඒ සඳහා **උප්පන්නානං පාපකානං** ආදිය කියන ලදී. මාර්ගය හුදෙක් ක්ලේශයන් පමණක් අත්හරින්නේ නොවේ. කෙලෙස් ප්‍රහීණ නොවූ බැවින් යමෙක් උපදීත් ද උපාදින්නස්කන්ධ ඒවාද අත්හැර දමන්නේමය. මෙයද කියනලදී. සෝතාපන්න මාර්ග ඥානයෙන් අභිසංඛාර විඤ්ඤාණය නිරෝධ වීමෙන් සප්ත භවයන් හැර අනවරාග්‍ර සංසාරයෙහි යමෙක් උපදිත්ද මෙහි ඒ නාමයද රූපයද නිරුද්ධ වෙති යන්න විස්තරයයි **ඉතිමග්ගො උපාදින්න අනුපාදින්නතො වුට්ඨා** භවංගයෙන් සෝතාපත්ති මාර්ගය අපායභාවයෙන් නැගිටී සකෘදාගාමි මාර්ගය සුගතිභවයෙන් කොටසකි. අනාගාමි මාර්ගය සුගතිකාම භවයෙන් කොටසකි. අර්හත් මාර්ගය රූපාරූප භවයෙන් නැගිටියි. සියලු භවයන්ගෙන් නැගීටී යයිද කියති.
මාර්ගක්ෂණයෙහි නූපන්නවුන්ගේ ඉපදවීම පිණිස භාවනාව කෙසේවේද, උපන්නවුන්ගේ පැවැත්ම පිණිස කෙසේවේද? මාර්ග පැවැත්මෙන්මය. මාර්ගය පවත්වමින් පෙර නුපන් විරූ බැවින් අනුප්පන්නයයි කියනු ලැබේ. නොගිය විරූ තැනට ගොස් අත්දැකීම් නොලද විරූ අරමුණ අත්දැක නොපැමිණි තැනට පැමිණියෙමුයි කියන්නෝද අත්දැකීම් නොලද අරමුණ අත්දකිමුයි කියන්නෝද වෙති. යම්තාක් එය පැවැත්මක්වේද එයම යීතියයිද ඨිතියෙන් වර්ධනය වන්නේයයිද කියන්ට වටී.
ඍද්ධිපාදයන්හි සංක්ෂේප කථාව චෙතොඛිල සූත්‍රයෙහි කියන ලදි. සංසිඳුවමින් යනුයි හෝ කෙලෙස් උපසමය සඳහා යනුයි **උපසමගාමී**, අවබෝධ කරවමින් යනුයි හෝ මාර්ග අවබෝධය පිණිස යනුයි **සම්බොධගාමී**.
විවේක නිශ්‍රිත ආදිය සියලු ආශ්‍රව සංවරයෙහි කියන ලදී. මේ එහි සංක්ෂේපයයි. මෙය විස්තර වශයෙන් මේ බෝධිපාක්ෂික කථාව විශුද්ධිමාර්ගයෙහි කියන ලදී.
විමෝක්ෂ කථාවෙහි **විමොක්ඛො** විමෝක්ෂ යනු කවරාර්ථයකින්ද? සිත පිහිටුවා ගැනීම් අර්ථයෙන් කුමක්ද මේ අධිමුච්චන අර්ථය? විරුද්ධ ධර්මයන්ගෙන් මනාසේ මිදෙන අර්ථය. අරමුණෙහි ඇලීම්වශයෙන් මනාසේ මිදෙන අර්ථය පියාගේ උකුලෙහි අඟපසඟ දිගහැර සිටින දරුවාට නින්ද මෙන් නිග්‍රහ නොකරන ලද බැවින් සැකනැති බැවින් අරමුණෙහි පවතීයැයි කියන ලදී. මේ අර්ථය පශ්චිම විමෝක්ෂයෙහි නැත. පූර්ව සියල්ලෙහි ඇත. **රූපී රූපානි පස්සති** මෙහි ඇතුළත කෙස් ආදීන්හි නීලකසිණ ආදීවශයෙන් උපදවනලද රූපය ඔහුට ඇත්තේහුයි රූපී බාහිර රූප දකීනුයි, බාහිර වූ නිලකසිණ ආදී රූප ධ්‍යාන ඇසින් බලයි. මෙයින් ඇතුළත පිටත වස්තු කොට ගත් කසිණයන්හි උපදවාගත් ධ්‍යාන ඇති පුද්ගලයාගේ රූපාවචර ධ්‍යාන සතරක් පෙන්වන ලදී.
**අජ්ඣත්තං අරූප සඤ්ඤී** ඇතුළත අරූපය යන හැගීම ඇත්තේ, තමාගේ කෙස් ආදියෙහි නිපදවන ලද රූපාවචර ධ්‍යානය යන අර්ථය, මෙයින් බාහිරව පිළියම් කොට බාහිරවම උපදවාගත් ධ්‍යාන ඇති පුද්ගලයාගේ රූපවචර ධ්‍යාන දක්වන ලදී. **සුභන්තෙව අධිමුත්තො හොති **මෙයින් විශුද්ධවූ නීලංදී වර්ණ කසිණයන්හි ධ්‍යාන දක්වන ලදී. එහි කිසිදු ඇතුළත අර්පණයට සුභයයි අදහසක් නැත. යමෙක් අතිපරිශුද්ධ සුභ වු කසිණාරම්මණයක් කොට වාසය කෙරේද, හේ කුමක් හෙයින් සුභයයි විශ්වාසයක් ඇත්තේ වේයැයි කියයුතු බවට පැමිණෙයිද. ඒනිසා මෙසේ දේශනා කරන ලදී. පටිසම්භිදා මග්ගයෙන් සුභාන්තයෙහි විශ්වාසය විමෝක්ෂය වන්නේ කෙසේද? මෙහිදී භික්ෂුවක් මෛත්‍රී සහගත සිතින් එක් දිසාවක් -පෙ- වාසය කරයි. මෛත්‍රිය භාවිත කළ බැවින් සත්ත්වයෝ පිළිකුල් සහගත නොවෙත්, කරුණා මුදිතා උපේක්ෂා සහගත චේතනාවෙන් එක් දිසාවක් පතුරුවා වාසය කරයි. උපේක්ෂාව භාවිත කළ බැවින් සත්ත්වයෝ පිළිකුල් සහගත නොවෙති. මෙසේ සුභාන්තයෙහි විශ්වාසය විමෝක්ෂය වේයයි කියන ලදී.
**සබ්බසො රූප සඤ්ඤානං** ආදී තන්හි යමක් කිවයුතුද එය විශුද්ධි මාර්ගයෙහි කියන ලදමය. මේ අටවැනි විමෝක්ෂයයි සිව් ස්කන්ධයන් සවාකාරයෙන් දිගහැර ඇති බැවින් විමුක්තවු බැවින්ද අටවැනි උත්තම විමෝක්ෂය නම්.
අභිඥාආයතන කථාවෙහි : **අභිභායතනානි** අභිභවනය කරන කරුණු කුමක් අභිබවත්ද. විරුද්ධ ධර්මයන් අරමුණු වේ නම් ඒවා විරුද්ධ භාවය නිසා විරුද්ධ ධර්ම පුද්ගලයාගේ අරමුණ ඥනයෙන් උසස්වු බැවින් අබිබවත් **අජ්ඣත්තං රූප සඤ්ඤී** ආදී තන්හි ඇතුළත රූප පරිකර්ම වශයෙන් අජ්ඣන්තරූප සඤ්ඤී නම් වේ. ඇතුළත නීල පරිකර්ම කරන්නේ කෙස්හි හෝ හිතෙහි හෝ ඇස්තරුවෙහි හෝ කරයි. පීත පරිකර්මය කරන්නේ මේදයෙහි හෝ සමෙහි හෝ ඇතුල්පතුල්හි හෝ ඇස්වල කහවන් තැන්හි හෝ කරයි. ලෝහිත පරිකර්මය කරන්නේ මසෙහි හෝ ලෙයෙහි හෝ දිවෙහි හෝ ඇස්වල රතු තැන්වල හෝ කරයි. ඕත පරිකර්මය කරන්නේ ඇටවල හෝ දත්වල හෝ නියවලහෝ ඇස්වල සුදුස්ථානවල හෝ කරයි. ඒවනාහි අතිශයින් නිල්හෝ අතිශයින් කහ හෝ අතිශයින් ලේපාට හෝ අතිශයින් සුදු හෝ නොවේ. විසුදු නොවේ.
**එකො බහිද්ධා රූපානි පස්සති** යමකුට මෙසේ පරිකර්මය ඇතුළත උපන්නේ වේද නිමිත්ත පිටතිනි. හේ මෙසේ ඇතුළත උපන් වේද? නිමිත්ත පිටතිනි. හේ මෙසේ ඇතුළත පරිකර්ම කරන්නේ පිටතද අර්පණා වශයෙන් ඇතුළත රූපසඤ්ඤීවෙයි. එකෙක් පිටත රූප බලතියි කියනු ලැබේ. **පරිත්තානි** නොවඩනලද, **සුවණ්ණ දුබ්බණ්ණානි** සුවර්ණහෝ වේවා දුර්වර්ණ හෝ වේවා පරිත්ත වශයෙන්ම මේ අභිභායතනය කියන ලද්දේයයි දතයුතුය. **තානි අභිභූය්‍ය** ග්‍රහණියෙන්යුත් තැනැත්තෙක් හැන්දක් පමණ බත් ලැබ මෙහි කුමක් කෑයුතුදැයි ඇදගෙන එක් පිඬුවක්ම කරයිද එසේම ඥානයෙන් උසස් වු විශදඥානයක් ඇති පුද්ගලයා මේ මැද අරමුණෙහි සමවැදිය යුතු දෙයක් ඇත්ද මෙය මට බාරනොවේයයි ඒ රූප අභිබවා සමවදීද නිමිත්ත උප්පාදනය සමගම මෙහි අර්පණාවට පමුණුවයි යන අර්ථයි.
**ජනාමිපස්සාමි** මෙයින් මොහුගේ සිතිවිල්ල කියන ලදී. හෙතෙමේද සමාපත්තියෙන් නැගුණහුට සමාපත්තිය ඇතුළත මෙබඳු සඤ්ඤා ඇත්තෙක්වේ. අභෝග සඤ්ඤාවෙහිද, ඣාන සඤ්ඤාවෙහිද මෙබදු සඤ්ඤා ඇත්තෙක් වේ. ඔහුට අභිභව සඤ්ඤාව සමාපත්තිය ඇතුළතම වේ. අභෝග සඤ්ඤාව සමාපත්තියෙන් නැගුණහුට පමණකි.
**අප්පමාණානි** වඩන ලද ප්‍රමාණ මහත්ය යන අර්ථයි. **අභිභූය්‍ය** මෙහි යම්සේ උත්සවය අවසානයෙහි ඒ පුරුෂයා එක් බත් බෙදන්නකු ගෙන තවද වේවා තවදවේවා මෙය මට කුමක් කරන්නද, එය මහත්සේ නොදකී. මෙසේම ඥානයෙන් උසස්වූ විශදඥානයක් ඇති පුද්ගලයා මෙහි සමවැදිය යුත්තක් තිබේ මෙය අප්‍රමාණ නොවේයයි මාහට සිත එකඟ කිරීමෙන් භාරයක් ඇතැයි ඒවා අභිබවා සමවදී නිමිත්ත උත්පාදනයෙන් මෙහි අර්පණාවට පමුණුවයි යන අර්ථයි.
**අජ්ඣත්තං අරූප සඤ්ඤී** නොලැබීම නිසා හෝ අර්ථයක් නැති නිසා හෝ ඇතුළත රූපයෙහි පරිකර්මසංඥානැති එකෙක් පිටතරූප දකී. යමකුගේ පරිකර්මයත් නිමිත්තත් පිටතින් උපන්නේ වේද හේ මෙසේ පිටත පරිකර්මයද අර්පණාවද වශයෙන් ඇතුළත අරූප සංඥා ඇත්තේද එකෙක් පිටතරූප දකීයයි කියනු ලැබේ. මෙහි සෙස්ස සිව්වැනි අභිභායතනයෙහි කියන ලද ක්‍රමය මැයි. මේ සිව්තැන පරිකර්මය විතර්කචරිත වශයෙන් පැමිණියේය. අප්පමාණය මෝහචරිත වශයෙනි. සුවර්ණය දෝෂචරිත වශයෙනි. දුර්වර්ණය රාගචරිත වශයෙනි. මේවායෙහි මෙම සත්ප්‍රාය වෙයි. මොවුන්ගේ සත්ප්‍රාය බව විස්තර වශයෙන් විසුද්ධි මාර්ගයෙහි චරියා නිද්දේසයෙහි කියනලදී.
පස්වැනි අභිභායතනාදියෙහි **නිලානි** යනු සර්වසංග්‍රාහක වශයෙන් කියන ලදී. නීලවණ්ණානි යනු වර්ණ වශයෙනි, **නිලානිදස්සනානි** යනු නිදර්ශන වශයෙනි. නොපෙනෙන සිදුරු නොබිඳුණු වර්ණ එක් නිලක්වම පෙනේයයි කියන ලද්දේවෙයි. නීලනීභාසානි යනු ඔභාස වශයෙන් කියන ලදී. නීලොභාසානි **නිලපභායුත්තානි** - නිල්පැහැයෙන් යුතු යන අර්ථයි. මෙහි ඔවුන්ගේ සුවිශුද්ධතාව පෙන්වයි. මේ සිව් අභිභායතන විශුද්ධ වශයෙන්ම කියන ලදී. **උම්මාපුප්ඵං** මේ සිනිඳු මෘදු මල පෙනුමට නිල්ම වෙයි. ගිරිතිල්ල මල් ආදිය පෙනුමට නිල්ම වෙයි. ගිරිතිල්ල මල් ආදිය පෙනුමට ස්වේත ස්වරූප වෙයි. ඒ නිසා මෙයම ගන්නා ලදී. ඒවා නොවේ **බාරාණාසෙය්‍යකං** බාරාණසියෙහි වූයේ බාරාණසෙය්‍යක නමි එහි කපුද මෘදුය. නූල් කටින්නෝද රෙදිවියන්නෝද දක්ෂයෝය. ජලයද සුමුදුය. එහි වස්ත්‍ර දෙපැත්තම මෘදුය. දෙපසම මටව මෘදුව සිනිඳුව වියය පීතානි ආදියෙහිද මේ ක්‍රමයෙන්ම අර්ථවේයයි දතයුතුය. නීල කසිණය ඉගෙන ගන්නේ නිලෙහි නිමිත්ත ගනී මලෙහි හෝ වස්ත්‍රයෙහි හෝ වර්ණධාතුවෙහි හෝ ආදිය මෙහි කසිණ කරණයද පරිකර්මයද, අර්පණා විධානයද යන සියල්ල විශුද්ධි මාර්ගයෙහි විස්තර වශයෙන් කියන ලදී.
**අභිඤ්ඤාවොසාන පාරමිප්පත්තා** මින්පෙර සතිපට්ඨාන ආදියෙහි ඒ ඒ ධර්මයන් වඩා රහත්බවට පත්වූවෝම අභිඥ අවසානයෙහි පාරමී ප්‍රාප්ත වූවෝ නම් වෙති. [missing trans]
කසිණ කථාවෙහි සකලාර්ථයෙන් **කසිණානි**. තදාරම්මණ ධර්මයන්ගේ ක්ෂේත්‍රාර්ථයෙන් හෝ **ආයතනානි. උද්ධං** උඩ ගුවන්තලයට අභිමුඛවූ. **අධො** යට භූමිතලයට අභිමුඛවූ තිරියං වෙල්යාය මෙන් හාත්පස පිරිසිඳ සමහරු උද්ධ කසිණය වඩති. සමහරු අධෝ කසිණය වඩති. සමහරු හාත්පසින් වඩති. ඒ ඒ කරුණින් මෙසේ රූපය දකිනු කැමැත්තේ අලෝකය මෙන් ප්‍රසාරණය කරයි. එහෙයින් කියන ලදී. පඨවිකසිණ **මෙකො සඤ්ජානාති උද්ධං අධො තිරියන්ති** යනුවෙන් **අද්වයං** මෙය එකක් වෙනස් බවට පැමිණිම පිණිස. යම්සේ ජලයට පිවිසියහුට සෑම දිසාවකම ජලයම වේද අනිකක් නොවේද මෙසේ පඨවි කසිණය පඨවිකසිණයම වේ. එයට වෙනත් කසිණ භේදයක් නැත. සියලු තැන මේ ක්‍රමයයි. **අප්පමාණං** මෙය ඒ ඒ පැතිරීම් අප්‍රමාණ වශයෙන් කියන ලදි. එයද චේතනාවෙන් පතුරුවන්නේ සියල්ලට පතුරුවයි. මෙයට ආදිමධ්‍යයයි ප්‍රමාණයක් නොගනී. **විඤ්ඤාණකසිණං** මෙහි කසිණය සෙලවෙන ආකාසයෙහි පැවති විඤ්ඤාණයයි. එහි කසිණ වශයෙන් කසිණය සෙලවෙන ආකාසයෙහි කසිණු ගඝාට මාකාස වශයෙන් එහි පැවති විඤ්ඤාණයෙහි උඩයට හාත්පස බව දතයුතුය. මේ මෙහි සංක්ෂේපයයි. කර්මස්ථාන භාවනා වශයෙන් මෙම පඨවිකසිණ ආදිය විස්තර වශයෙන් විශුද්ධි මාර්ගයෙහි කියන ලද්දේමය. මෙහිද වර්ණවශී භවයෙන්ම අභිඤ්ඤාවෝසාන පාරමි ප්‍රාප්ත වෙතියි දතයුතුයි. එසේ මෙයින් අනන්තර සිව් ධ්‍යානයන්හි යමක් මෙහි කිවයුතු නම් එය මහා අස්සපුර සුත්‍රයෙහි කියන ලද්දේමය.
විදර්ශනා ඥානයෙහි රූපී ආදීන්ගේ අර්ථය කියන ලද්දේමය. **එත්‍ථ සිතං එත්‍ථ පටිබද්ධං** මෙහි සතර මහා භූතයන්ගෙන් සැදුණු ශරීරයෙහි ආශ්‍රිතවූ හා බැඳුණු. **සුභො** සුන්දර, **ජාතිමා** පිරිසිදු අයුරින් පැනනැගුණු **සුපරිකම්මකතො** මැනවින් පිරියම්කරන ලද ඉවත් කරනලද පාෂාණ හා ගල්කැට ඇති. **අච්ඡො** සිරුරෙහි සම... **විප්පසන්නො** මැනවින් පහන්වූ, **සබ්බකාර සම්පන්නො** යමෙක් වේදනාදී සියලු ආකාරයෙන් යුත් **නීලං** ආදියෙන් වර්ණ සම්පත්තිය දක්වයි. එබඳු වසන ලද්දක් ප්‍රකට වෙයි.
**එවමෙව ඛො** මෙහි මෙසේ උපමා සන්සන්දනය දතයුතුය. කරජකාය මැණිකක් බඳුය. වෙළාගත් නූල මෙන් විදර්ශනා ඥනය. ඇස්ඇති පුරුෂයකු මෙහි විදර්ශනා ඥානලාභී භික්‍ෂුව අතෙහි තබා ප්‍රත්‍යවේක්ෂණය කරන්නහුට මෙය. මැණිකකැයි මැණික පහළවු කාලය මෙනි විදර්ශනාඥානය ඉවතට ගෙන ගොස් හුන් භික්‍ෂුවගේ සතර මහාභූතයන්ගෙන් සැදුණු කයෙහි පහළ වූ කාලය මේ නුල පැටලී ඇතැයි නූල පහළවු කාලය මෙන් විදර්ශනා ඥනය ඉවතට ගෙන ගොස් හුන් භික්‍ෂුවගේ තදාරම්මණවු ස්පර්ශපංචමක සියලු චිත්ත චෛතසිකයන්ගේ හෝ විදර්ශනා ඥානයේ පහළවූ කාලය.
කුමක්ද මේ ඥනය පහළවීම. ඥානය පහළවූ බැවින් පුද්ගලයා පහළවූයේම වේ. මේ විදර්ශනා ඥානය මාර්ගයට අනතුරුවම වේ. මෙසේ ඇති කල්හිද යම් හෙයකින් අභිඥාවාරය ඇරඹුණු කල්හි මෙය අනන්තර වාරයක් නැත. ඒනිසා මෙහි පෙන්වන ලදී. අනිත්‍ය ආදි වශයෙන් සම්මර්ශනය නොකළ දිව්‍ය ශ්‍රෝත ධාතුවෙන් භයානක ශබ්ද අසන්නකුට පූර්වෙනි වාසානුස්මෘතියෙන් භයහානක ස්කන්ධයන් සිහිකරන්නහුට දිව්‍යචක්‍ෂුසින් භයානක රූප දකින්නකුට භයද සන්ත්‍රාසයද උපදී. අනිත්‍යාදි වශයෙන් සම්මර්ශනය කරන්නහුට නොවේ. ඒනිසා අභිඥාවට පැමිණියහුගේ භය නැති කරන හේතු ඇතිකිරීමටද මෙය මෙහිදීම දක්වන ලදී. මෙහිදීද අර්හත් වශයෙන්ම අභිඤ්ඤාවොසාන පාරමීප්පත්තතාව දතයුතුය.
මනෝමය ඍද්ධියෙහි පුරුදු වසිතාවන්හි වසිතාසු එහි **මනොමයං** මනසින් නිපැදුණු, **සබ්බඞ්ගපච්චඞ්ගං** සියලු අංගයන්ගෙන් යුත්. අභිනින්‍ද්‍රියං සණඨාන වශයෙන් විකල්නොවු ඉන්ද්‍රිය ඍද්ධිමත්හු විසින් නිර්මිත රූපය. ඉදින් ඍද්ධිමතා ඕදාත නම් එයද ඕදාතය ඉදින් නොවිදිකන් ඇත්තේනම් එය ද නොවිදිකන්වේ. මෙසේ සර්වාකාරයෙන් එය හා සමානම වන්නේය. **මුඤ්ජම්හඉසිතං** ආදී උපමාවෙහි එයද සමානබව දක්වනු පිණිසම කියන ලදී. උණගස හා සමානවම එහි ඇතුළත අරටුවද වෙයි. අසිපත කොපුව හා සමානය. වටවු කොපුවක වටවු අසිපතක්ම බවත් පැතලි කොපුවක පැතලි අසිපතක් බහත්
**කරණ්ඩා** මෙයද සර්පහැවට නමකි. උණ පතුරින් කළ කොපුවට සර්පහැව සර්පයා සමාන නොවේ. එහි පුරුෂයෙක් සර්පහැව ගලවන්නේ වුවද අතින් ගලවන්නාක්මෙන් දක්වන ලදී. එය සිතින්ම ගැළවීම දත යුතුයි. මේ සර්පයා උපන් ජාතියෙහි සිට දර අතර හෝ ගස් අතර ඇසුරු කොට සමින් ශරීරය අදින ප්‍රයෝග සංඛ්‍යාත ශක්තියෙන් සිරුර කාදමන්නාක් මෙන් පැරණි හම පිළිකුල්කරන ලද්දෙකැයි යන මේ සිව්කරුණින් තමාම හැව හරි. වෙනත් ක්‍රමයකින් ගැලවීමට නොහැකිය. ඒනිසා සිතින් ගැලවීම සඳහා මෙය කියන ලදැයි දත යුතුය. මෙසේ මේ භික්‍ෂුවගේ ශරීරය උණගසක් බඳුය. නිමිත්ත රූපය අරටුව මෙනි. මේ මෙහි උපමා සන්සන්දන යයි. නිර්මාණ විධානයද මෙහි වෙයි. තවදුරටත් සෘද්ධිවිධ ආදී පංච අභිඥා කථා සර්වාකාරයෙන් විශුද්ධි මාර්ගයෙහි විස්තර කරන ලදී. එහි කියන ලද ආකාරයෙන් දත යුතුය. මෙහි වැඩිපුරම ඇත්තේ උපමාමාත්‍රය පමණකි.
එහි දක්ෂ කුම්භ කර ආදීන් මෙන් ඍද්ධිවිධ ඥානය දතයුතුයි. කැමති කැමති භාණ විකෘති ආදිය කිරීම මෙන් ඒ භික්‍ෂුවගේ විකුර්වණය දත යුතුයි. මෙහිදීද පුරුදු කරන ලද වශීතා වශයෙන්ම අභිඤ්ඤා වාසනා පාරමිප්පත්තකාව දතයුතුයි. එසේම ඉන් අන්‍යවූ සතර අභිඥාවන්හිද දත යුතුයි.
**සබ්බංධම්මො** සක් පිඹින්නා. **අප්පකසිරෙන** දුකින් තොරව **විඤ්ඤෙය්‍ය** දන්වන්නේය. එහි සක්සිඹින්නා සිව් දිසාවන්ට දන්වන කල්හි මේ සක්හඬයැයි තීරණයකට එළඹෙන සත්වයෝ සක්හඬ පහළවූ කාලය මෙනි. යෝගියාට දුර ළඟ භේද ඇති දිව්‍යමය වූද මානුෂික වුද ශබ්ද ඇතිවූ කල් චේතෝපරිය උපමාවෙන් දත යුත්තේය. [trans error?]
**දහරො** තරුණයා. **යුවා** යෞවනයෙන් යුත්. **මණ්ඩනක ජාතිකො** යෞවනයා අලසකම් නැත්තෙකි. කිළිටි වස්ත්‍ර ඇති සිරුරු නැත්තෙකි : එපමණක්නොව සැරසෙන ස්වභාව ඇත්තේ දවසට දෙතුන්වර නා පිරිසිදු වස්ත්‍ර හැඳීම හා අලංකාර කරන සුල්ලෙකි යන අර්ථයි **සකණිකං** කලුකැලැල් ඇදවු මුව කුරුලෑ ආදීන්ගෙන් කිසිවකින් දොස් සහිත එහි යම්සේ ඔහුගේ මුඛ නිමිත්ත ප්‍රත්‍යවේක්ෂණය කරන්නහුට මුඛ දෝෂය ප්‍රකට වේද එසේ චේතෝපරිය ඤාණය සිතින් ඉවතට ගෙන දුන් භික්‍ෂුවකට අනුන්ගේ සොළොස් ආකාර සිත ප්‍රකටවේයයි දතයුතුය. පෙර නිවාස උපමා ආදියෙහි යමක් කිවයුතුව තිබුණේද ඒ සියල්ල මහා අස්සපුර සූත්‍රයෙහි කියන ලද්දේමය.
**අයං ඛො උදායි පඤ්චමො ධම්මො** කොටස් දහනවයක් ප්‍රතිපදා වශයෙන් එක් ධර්මයක් කොට පඤ්චම ධර්මයැයි කියන ලදී. යම්සේ අට්ඨකනාගර සූත්‍රයෙහි කොටස් එකොළොසක් ප්‍රශ්න වශයෙන් එක් ධර්මයක් කරන ලද්දේය. ඉන්පසු ඒ අයුරින් මෙහි කොටස් දහනවයක් පටිපදා වශයෙන් එක් ධර්මයක් කරන ලද්දේයැයි දත යුතුය. මේ කොටස් දහනවයෙහි පිළිවෙළින් අටකොටසක විදර්ශනා ඥනයාගේ ආශ්‍රවක්ෂය ඥනයෙහිද අරහත්ත වශයෙන් අභිඤ්ඤා වොසාන පාරමිප්පත්තතාව (අභිඥා අවසානයෙහි පරතෙරට පැමිණි බව) දතයුතුය. සෙස්සෙහි පුරුදුකළ පංච වශීතා වශයෙනි. සෙස්ස නොගැඹුරුමය.
**එවම්මෙසුතං** යනු සමණ මණ්ඩික සුත්‍රයයි. එහි **උග්ගාහමානො** ඒ පිරුවැජියාගේ නමයි. නියම නම සුමනය. යමක් යමක් ඉගෙන ගන්ට සමර්ථ බැවින් උග්ගාහමාන යයි හඳුන්වති. **සමයං** මෙහි කියත්නුයි සමයප්පවාදක වේ. එම ස්ථානයෙහි වඞ්කිතාරුක්ඛ. පොක්ඛර සාතී ආදී බ්‍රාහ්මණයෝද. නිගණ්ඨ අචේලක පරිබ්‍රාජක ආදී පැවිද්දෝ ද රැස්ව තමතමන්ගේ සමය ගැන කථාකරත්. කියත්, පැහැදිලිකරත් ඒනිසා ඒ ආරාමය සමයප්පවේදකයැයි කියනු ලැබේ. තින්දුකාඛීර සංඛ්‍යාතවු තිඹිරි ගස් පෙළකින් තෙම වටවූ බැවින් තින්‍දුකාවීර නමි. යම් හෙයකින් මෙහි පළමුකොට එක් ශාලාවක් වීද පසුව මහා පින්ඇති පොට්ඨපාද පරිබ්‍රාජකයා නිසා බොහෝ ශාලා කරන ලද්දේද ඒනිසා ඒ එකම ශාලාව උදෙසා ලැබු නම් වශයෙන් ඒකසාලක යයි කියනු ලැබේ. පසේනදී කොසොල් රජුගේ මල්ලිකා දේවියගේ උයන වු ඒ ආරාමය මල්පලයෙන් ගැවසුණු ආරාමයක් කොට මල්ලිකාරාමය යයි ප්‍රසිද්ධියට ගියේය. ඒ සමයප්පවාදක තින්දුකාවීරයෙහි මල්ලිකා ගේ ආරාමයෙහි පටිවසති විසීම් පහසුව නිසා වාසය කරයි. **දිවාදිවස්ස** දවස දිවා නමි. මධ්‍යාහ්න අති ක්‍රමය. ඒ දවසටද දිවාව අතික්‍රාන්ත වන මධ්‍යාහ්නයෙහි නික්මීගියේය අර්ථයි. **පතිසල්ලීනො** ඒ ඒ රූපාදි ගෝචරයෙන් සිත හකුළා ගෙන සැඟවී ධ්‍යානාශා සේවන වශයෙන් හුදෙකලා අංග වශයෙන් **මනොභාවනීයානං** මනවඩවන ආවර්ජනය කරන්නහුගේ. සිහිකරන්නහුගේ සිත නීවරණයන්ගෙන් මිදේද නැමේද වැඩේද. **යාවතා** යම්පමණ **අයං තෙසං අඤ්ඤතරො** මේ ඔවුන්ගේ අභ්‍යන්තර වශයෙන් එක් ශ්‍රාවකයෙකි. **අප්පෙවනාම** ඔහුගේ පැමිණීම පතමින් කීය. ප්‍රාර්ථනාකරණය සන්‍දකසූත්‍රයෙහි කියන ලද්දේමය.
**එතදවොච** මේ ගෘහපතියා මඳ ප්‍රඥා ඇත්තේය. දහම් කථාවෙන් ඔහුට සංග්‍රහ කොට තමාගේ ශ්‍රාවකයකු කරන්නෙමියි හඟිමින් මෙසේ **චතූහිබො** ආදී වචන කීය. එහි **පඤ්ඤපෙවි** දෙමි, තබමි. **සම්පන්නකුසලං** පිරුණු කුසල් ඇති. **පරමකුසලං** උතුම් කුසල් ඇති. **අයොජ්ඣං** වාද යුද්ධයෙන් යුද්ධකොට සොලවන්ට නොහැකි. අචල කම්පා නොවන, ස්ථිර. නකරොති නොකිරීම් මාත්‍රයම කියයි. මෙහි සංවර ප්‍රහාණය හෝ සිහිය ගැන නොකියයි. සෙසු පදයන්හිද මේ ක්‍රමයයි
**නෙව අභිනන්‍දි** තිර්ථකයෝ නම් දැන ද නොදැනද ඒ ඒ දේ කියතියි හඟිමින් සතුටු නොවීය. **නප්පටික්කොසි** ශාසනයට අනුකූලවුවක් මෙන් ප්‍රසන්න ආකාරයක් මෙන් කියතියි හඟිමින් ප්‍රතික්ෂේප නොකළේය.
**යථා උග්ගාහමානස්ස** ඔහුගේ වචනය මෙසේ වන කල්හි උඩුබැල්ලෙන් නිදන දරුවා පැරදවිය නොහැකි ශ්‍රමණයෙක් ස්ථිර ශ්‍රමණයෙක් වන්නේය. අපි මෙසේ නොකියමුයි පැහැදිලි කරයි. **කායොතිපි නහොති** තමාගේ කය කියා හෝ අනුන්ගේ කය කියා හෝ විශේෂ ඥානයක් නොවේ. **අඤ්ඤත්‍ර ඵන්‍දිතාමත්තා **ඇතිරිල්ලෙහි රැලි ගෑවීමෙන් හෝ මකුණන් ආදීන් දෂ්ට කිරීමෙන් හෝ සිරුර ගැහීමක් වෙයි. එය හැරුණුවිට වෙනත් කයින් කෙරෙන කර්මයක් නම් නැත. එයද කෙලෙස් සහිත සිතින්ම වෙයි. වාචාතිපි නාහොසි මිථ්‍යාවාවා සම්වාචා යැයි නානාත්වයක් නොවේ. **රොදිතමත්තා** කුසගින්නෙන් පිපාසයෙන් පෙළුණහුට හැඬීම් මාත්‍රයක් වෙයි. එයද කෙලෙස් සහිත සිතින්ම වෙයි. **සඞ්කප්පො** මිථ්‍යා සංකල්ප සම්‍යක් සංකල්පයැයි කියාද නානාත්වයක් නොවේ. **විකුජ්ජිතමත්ත** යනු සිනාසීම් මාත්‍රයක් වේ. කුඩාදරුවන්ට චිත්තාරම්මණයක් පවතී. නිරයෙන් පැමිණියාහු නිරාදුක සිහිකොට හඬත් දෙව්ලොවින් පැමිණියාහු සිනාසෙත්. එයද කෙලෙස් සහිත සිතින්ම වෙයි. **ආජීවො** මිථ්‍යාජීවය සම්මාජීවය කියා නානාත්වයක් නැත. **අඤ්ඤත්‍රමාතුථඤ්ඤා **කිරි වැරූ දරුවෝ වෙති. මව කිරිපොවත්දී නොබී අද්දෙයක් කරන කල්හි පිටිපසින් අවුත් කිරිබොත්. මෙය හැර අන්‍ය මිථ්‍යාජීවයක් නැත. මෙයද කෙලෙස් සහිත සිතින්ම වෙතියි දක්වයි.
මෙසේ පරිබ්‍රාජකවාදය ප්‍රතික්ෂේප කොට දැන් මෙතෙමේ සෙඛභූමියෙහි මාතිකාවක් තබන්නේ **චතුහි ඛො අහං** ආදිය කීය. එහි **සමධිගය්හ තිට්ඨති** විශේෂ කොටස වී. **න කායෙන පාපං** ආදිතන්හි හුදෙක් නොකිරීම් මාත්‍රය පමණක් නොවේ. භාග්‍යවතුන් වහන්සේ මෙහි සංවර පහාණ පටිසංඛා පනවන සේක. ඒ සඳහාම කීසේක. **නචෙව සම්පන්න කුසලං** ආදිය ක්ෂිණාශ්‍රවයා සඳහා කියන ලදී.
දැන් අසේඛභූමියෙහි මාතිකාවක් තබන්නේ **දසහි ඛො අහං** යනාදිය කීය. එහි පදතුන නිසා ප්‍රථම චතුෂ්ක දෙක තබන ලදී. එක්පදයක් නිසා පශ්චිම චතුෂ්ක දෙකක් තබන ලදී. මේ අසෙඛ භූමියෙහි මාතිකාවයි.
දැන් එය බෙදන්නේ **කතමෙච ගහපති අකුසල සීලා** ආදිය කීය. එහි **සරාගං** යනු අෂ්ටවිධ ලෝභසහගත සිතයි. **සදොසං **යනු පටිඝ සම්පයුක්ත සිත් දෙකයි. සමොහං යනු විචිකිච්ඡා උද්ධච්ච සහගත සින්දෙකද වටී. සියලු අකුසල සිත්ද වටී. මෝහය සියලු අකුසල් උපදවතියි කියන ලදී. **ඉතො සමුට්ඨානා** මෙයින් රාගාදි සිතින් නැගී සිටීමයි. මොවුන්ගේ උත්පත්තියනුයි **ඉතො සමුට්ඨානා.**
**කුහිං** කිනම් තැනකට පැමිණ ඉතිරි නොකොට නිරුද්ධ වෙත්ද, **එත්‍ථතෙ** සෝතාපත්ති ඵලයෙහි පදනම වූ ප්‍රාතිමෝක්ෂ සංවර ශීලය සෝතාපත්ති ඵලයෙහිදී පිරිපුන්වෙයි. ස්ථානයට පැමිණ අකුසල ශීලය ශේෂනොකොට නිරුද්ධ වෙයි. අකුසල ශීලය යනු දුස්සීලයට සමාන වචනයකියි දතයුතුය.
**අකුසලානං සීලානං** අකුශල ශීලයගේ නිරෝධය පිණිස පිළිපන්නේ. මෙහි සෝවාන් ඵලයතෙක් නිරෝධය පිණිස පිළිපන්නේ නම් වෙයි. ඵලයට පැමිණියහු විසින් ඒවා නිරෝධ කරන ලද්දේ නම් වෙයි.
**වීතරාගං** ආදීන්ගෙන් අෂ්ටවිධ කාමාවචර කුසල චිත්තයම කියනලදී. මෙයින් කුසලසීලය පැනනගී.
**සීලවාහොති** සීලසම්පන්න ගුණ සම්පන්න වෙයි. සීලසමය නොවේ. මෙය මෙපමණකින් මින් මත්තෙහි කළයුත්තක් නැත. මෙසේ සීලසමය නොවේ. යත්‍ථස්ස තෙ රහත්ඵලයෙහි පදනම. අර්හත්ඵලයට පැමිණ කුසලසීලය ඉතිරි නොකොට නිරුද්ධ වේ.
**නිරෝධාය පටිපන්නෙ** මෙහි අර්හත් මාර්ගය තෙක් නිරෝධය පිණිස පිළිපන්නේනම් වේ. ඵලයට පැමිණියාහු විසින් ඒවා නිරුද්ධ කරන ලද්දේ වෙයි.
කාම සඤ්ඤා ආදීයෙහි **කාමසඤ්ඤා** යනු අෂ්ට ලෝභ සහගත සිත්සහිත විය. ඉතිරි දෙක දොමනස්ස සහගත චිත්තද්වය සමග උපන්නේය.
**පඨමජ්ඣානං** අනාගාමි ඵලයෙහි ප්‍රථම ධ්‍යානයයි. **එත්‍ථෙතෙ** අනාගාමි ඵලයෙහි පදනමයි. අනාගාමි ඵලයට අකුශල සංකල්ප ඉතිරි නොකොට නිරුද්ධ වෙයි.
**නිරෝධාය පටිපන්නො** මෙහි අනාගාමි මාර්ගය තෙක් නිරොධය පිණිස පිළිපන්නේ නම්වෙයි. ඵලයට පැමිණියහු විසින් ඒවා නිරුද්ධ කරන ලද්දේ වෙයි. **නෙක්ඛම්ම සඤ්ඤදයො** අෂ්ට කාමාවචර කුසල සහිත සඤ්ඤා තුන
**එත්‍ථතෙ** අර්හත් ඵලයෙහි පදනමය. ද්විතීය ධ්‍යානික අර්හත් ඵලයට පැමිණ කුශල සංකල්ප ඉතිරි නොකොට නිරුද්ධ වේ. **නිරොධාය පටිපන්නො** මෙහි අර්හත් මාර්ගය තෙක් නිරෝධය පිණිස පිළිපන්නේ නම් වේ. ඵලයට පැමිණියහු විසින් නිරුද්ධ කරන ලද්දේ වෙයි. සෙස්ස සැමතැන නොගැඹුරුමය.
**එවම්මෙසුතං **යනු චූලසකුලුදායි සුත්‍රයයි එහි **යදාපන හන්තෙ** භගවා මෙය පරිබ්‍රාජකයා ධර්මකතාවක් අසනු කැමැත්තේ භාග්‍යවතුන් වහන්සේ ධර්මය දේශනා කිරීමට කැමති බව දක්වන්නේ කීය.
**තං යෙවෙත්‍ථ පටිභාතු** ඉදින් ධර්මය අසන්ට කැමැත්තේ වෙහිනම් ඔබට මෙහිදී එක් ප්‍රශ්නයක් එක්කරුණක් ඉදිරිපත් කෙරේවා **යථා මං පටිභාසෙය්‍ය** යම් කරුණකින් ධර්ම දේශනාව ඉදිරිපත් කෙරේනම් එම කරුණින්ම කතාව හටගත් කල්හි සුවසේ ධර්මය දේශනා කෙරේවායි දක්වයි. **තස්ස මය්හං භන්තෙ **හේ ඔහු කුපිතවූ බවදැක ඉදින් භාග්‍යවතුන් වහන්සේ මෙහි වූසේක්නම්, මේ මේ කියු දෙයෙහි අර්ථයයි පහන් දහසක් දල්වා මෙන් අද මට ප්‍රකට කරන සේකැයි දසබලධාරීන් වහන්සේම සිහි කෙළෙමි. ඒනිසා **තස්ස මය්හං භන්තෙ** ආදිය කීය. එහි **අහොනුන** යනු සිහිකිරීම් අර්ථයෙහි නිපාත දෙකකි. භාග්‍යවතුන් වහන්සේ සිහි කරන ඔහුට මෙසේ සිතුණේය. අනේ භාග්‍යවතුන් වහන්සේ අනේ සුගතයන් වහන්සේ **යො ඉමෙසං** යමෙක් මේ ධර්මයන් පිළිබඳව දක්ෂයෙක්ය, මනා දක්ෂයෙක්ය, නිපුණයෙක්ය, ජේකයෙක්ය, ඒ භාග්‍යවතුන් වහන්සේ අනේ කියන්නේනම් මැනවි, ඒ සුගතයන් වහන්සේ අනේ කියන්නේ නම් මැනවි, භාග්‍යවතුන් වහන්සේගේ පෙරවිසූ කඳ පිළිවෙළ දන්නා නුවණට නොයෙක් කල්ප කෝටි සිය දහස් ගණනක් එකයායට පැහැදිළි විය යනු මෙහි අදහසයි.
**තස්සවාහං පුබ්බන්තං ආරබ්භ** යමෙක් ලාභියෙක් වේද. හේ පෙර ඔබ ක්ෂත්‍රියෙක් වූයෙහිය, බ්‍රාහ්මණයෙක් වූයෙහි යයි කී කල්හි ඒ ගැන දන්නේ සකසා අසන්ට කැමතිවෙයි. ලාභී නොවන්නෙක් මෙසේ වන්නේය. මෙසේ වන්නේයයි කීකල්හි හේ සසල වූ බවක් පමණක් පෙන්වයි. ඒනිසා මෙසේ කීය. මම ඔහුගේ පූර්වාන්තය අරබයා ප්‍රශ්නය විසඳීමෙන් සිත ගන්නෙම් නම් මැනවි.
**සොවා මං අපරන්තං **දිවැස් ලාභියාට අනාගතය පිළිබඳව දැනුමක් පහළවෙයි. ඒනිසා මෙසේ කීය. අනික පෙර කියූ ක්‍රමයමැයි
**ධම්මං දෙසිස්සාමි** මෙතෙමේ අතීතයෙහි දේශනා කරනු ලැබුයේ වුවද අවබෝධකර නොගන්නේය. ඉක්බිති භාග්‍යවතුන් වහන්සේ මෘදු සියුම් ප්‍රත්‍යයාකාරය දේශනා කරනු කැමති සේක් මෙසේ කීහ. **කිංපනතං බුජ්ඣිස්සති** මෙය පමණක් අවබෝධ නො කරන්නේ ය. අනාගතයෙහි ඔහුගේ වාසනාවට හේතුවක්ද වන්නේ ය.
[missing trans] මේ එහි කතාවයි : එක් යකින්නක් තම දෙදරුවන් ථූපාරම දොරටුවෙහි හිඳුවා අහර සොයනු පිණිස නගරයට ගියාය. දරුවෝ එක් පිඬුසිඟායන තෙරනමක් දැක මෙසේ කීහ, ස්වාමීනි අපගේ මව ඇතුළුනුවරට පිවිසියාය. ඇයට මෙසේ කියනු මැනවි. ලැබුණු ලැබුණු දෙයක් අරගෙන ඉක්මනට යන්න. තිගේ දරුවෝ කුසගින්න දරාගන්නට නොහැක්කෝය. මම ඇය කෙසේ දැක ගත්තෙම්ද. ස්වාමීනි මෙය ගන්නැයි එක් මුල්කැබැල්ලක් දුන්හ. තෙරුන්ට යකුන් දහස් ගණනක් දක්නට හැකිවිය. උන්වහන්සේ දරුවන් විසින් දෙන ලද සලකුණින් විරූපී පිළිකුල් කටයුතු කෙවුල් වීදියෙහි ගැබ්මල ගැන බලාසිටින ඒ යකින්න දුටහ. දැක ඒ බව දැන්වූහ. ඔබ වහන්සේ කෙසේ මා දකිත්දැයි කීකල්හි මුල්කැබැල්ල පෙන්වුහ. ඈ එය පැහැර ගත්තාය. මෙසේ පාංශු පිශාචයෝ එක් මුලක්ගෙන නොපෙනෙන සිරුර ඇත්තාහු වෙති. ඒ සඳහා එකම පාංශු පිශාචයකු වත් නොදකිමියි කීහ. **න පක්ඛායති** නොපෙනේ. නොවැටහේ.
**දිඝාපි ඛො තෙ උදායි** මේ ඔබගේ වචනය දිග වියහැකිය. මෙසේ කියන්නහුට වර්ෂ සියයක් හෝ වර්ෂ දහසක් වුවත් පැවතිය හැකියැයි අර්ථය පැහැදිලි කළ යුතුය. යන අදහසයි. **අප්පටිහීරකතං** අනෛර්යාණික, අමුලක. නිරර්ථක තත්ත්වයට පැමිණේය යන අර්ථය.
දැන් ඒ වර්ණය දක්වන්නේ **සෙය්‍යථාපි භන්තෙ** ආදිය කීය. එහි **පණ්ඩුකම්බලෙනික්ඛන්තො** අසමාන වර්ණ ඇති පඬු ඇඹුලෙහි තබන ලද්දේ **එවං වණ්ණො අත්තා හොති** හේ සුභකිණ්ණ දිව්‍ය ලෝකයෙහි උපන් ස්කන්ධ සඳහා අප මළකල්හි සුභකිණ්ණ දිව්‍යලෝකයෙහි අන්තය ඇති ස්කන්ධ මෙන් බැබලේ යැයි කියයි.
**අයං ඉමෙසං උභින්නං** යම් හෙයකින් මැණිකෙහි දීප්තිය පිටතට නොනික්මේද, කණාමැදිරියාගේ අඟලක් දෙකක් හතරක් පමණට නික්මේද, මහා කණමැදිරියාගේ කමත දක්වා නික්මේ මය. ඒනිසා මෙසේ කීය.
**විද්ධෙ** බිඳීගිය වලාකුළු පහවීමෙන් දුරීභූතවු කල්හි යන අර්ථයි. **විගතවලාහකෙ** වැඩිවලාකුළු ඉවත්වූ කල්හි **දෙවෙ** අහසෙහි, **ඔසධී තාරකා** සුදුතරුව එය උදාවුකල්හි පටන් ඒ සලකුණින් යම්හෙයකින් ඖෂධ ගනී ද පානය කරයිද ඒනිසා ඕසධී තාරකා යයි කියනු ලැබේ. **අභිදො අඩ්ඪරත්තසමයං** නොබිඳුණු මැදියම් කල්හි, අහස් ගැබෙහි සිටි චන්ද්‍රයා දක්වයි. **අභිදො මජ්ඣාන්තිකෙපි** එම ක්‍රමය මැයි,
**අතොඛො** යමෙක් අනුභව කරත්ද ඔවුන්ගෙන් බහුතරය බොහෝ ද බහුතරද යන අර්ථයි. **ආභායනානුහොන්ති** ආලෝකය වැළඳ නොගනී. තමාගේ ශරීරාලෝකයෙන්ම ආලෝකය පතුරුවා වාසය කරත්.
දැන් ඔහු කුමක්නිසා ඒකාන්ත සුඛ ඇති ලෝකය ගැන අසන්නෙමියි හුන්නේ ඇසීම් මුළාබවට පත්වූයේද, ඒනිසා භාග්‍යවතුන් වහන්සේ ඔහුට ඒ ප්‍රශ්නය සිහිකරන සේක් **කිංපන උදාසි අත්‍ථි එකන්ත සුඛො ලොකො **ආදිය කීසේක. මෙහි **ආකාරවතී** යනු කාරණා ඇති. **අඤ්ඤතරංවාපන තපොගුණං** අචේලක පෙළ සඳහා කීහ.
[missing pali] කුමක්නිසා අසයිද? ඔහුට මෙසේ සිතිණ. අපිද තමන්ට ඒකාන්ත සුඛයයි කියමු. ප්‍රතිපදාව කලකට සැපය කලකට දුකයැයි කියමු. ඒකාන්ත සුඛ ඇති තමාගේ ප්‍රතිපදාවද ඒකාන්ත සුඛ වියයුතුයි. අපගේ කථාව අනෛර්යාණික ශාස්තෲන් වහන්සේගේ කථා නෛර්යාණිකය. දැන් ශාස්තෲන් වහන්සේම විචාරා දැන ගන්නෙමියි ඒනිසා විචාරයි.
**එත්‍ථමයං අනස්සාම** මේ කරුණෙහිදී අපි නසින්නෙමු: මෙසේ කුමක් නිසා කීවාහුද? ඔවුහු පුර්වයෙහි ධර්මපසක පිහිටා තිබුණු පිරියම් කොට තෘතිය ධ්‍යානය උපදවා ගෙන නොපිරිහුන් ධ්‍යනයෙන් කලුරිය කොට සුභකිණ්ණයෙහි උපදිතියි දනිති. කල්යත්යත්ම කසිණ පරිකර්මය වත් නොදත්හ. තෘතීයධ්‍යානයවත් උපදවාගන්ට නොහැකි වූහ. පුර්වභාග ධර්ම පස ආකාරවතී ප්‍රතිපදා යැයි උගෙන තෘතීය ධ්‍යානය ඒකාන්ත සුඛ ලෝකය යැයි උගත්හ. ඒ නිසා මෙසේ කීහ. **උත්තරීතරං** මෙයින් පංචධර්මයට වඩා උත්තරීතරවූ ඒකාන්තසුඛ ලෝකයක් හෝ නොදනිමුයි කියන ලද්දේවෙයි. **අප්ප සද්දෙකත්‍වා** එකපහරින්ම මහා ශබ්දයක් කිරීමට ඇරඹුවන් නිශ්ශබ්ද කොට,
**සච්ඡිකිරියා හෙතු** මෙහි පටිලාභ සච්ඡිකිරියා. පච්චක්ඛ සච්ඡිකිරියා යනුවෙන් සඡිකිරියා දෙකකි. සතරවැනි තෘතීය ධ්‍යානය උපදවා නොපිරිහුන් ධවානයෙන් කලුරිය කොට සුභකිණ්ණ ලෝකයෙහි ඒ දෙවිවරුන්ගේ සම ආයුවර්ණ ඇතිව උපදී. මෙය පටිලාභ සච්ඡිකිරියානමි චතුර්ධ්‍යානය උපදවා ඍද්ධි විකුර්වණයෙන් සුභකිණ්ණ ලෝකයට ගොස් ඒ දෙවියන් සමග සිටී කථාකරයි සාකච්ඡාවට එළඹෙයි. මෙය පච්චක්ඛ සච්ඡිකිරියා නම් ඔවුන් දෙදෙනාගේම තෘතීයධ්‍යානය ආකාරවතී ප්‍රතිපදාව නමි එය නූපදවා සුභ කිණ්ණ ලෝකයෙහි උපදින්ට නොහැකිය. චතුර්ථ ධ්‍යානය උපදවන්ටද නොහැකිය. මෙසේ මේ දෙවැදෑරුම් සච්ඡිකිරියා සඳහා ස්වාමීනි මේ ඒකාන්ත සුඛ ලෝකයෙහි සච්ඡිකිරියාව වේවායි කීය.
**උද්දෙක නිකතො **ජලය අදින්නෙක් **අන්තරායමකාසි** යම්සේ පැවිදි බව නොලබාද එසේ බාධා ඇත්තෙකු කළේය. උපනිශ්‍රය නැත්තකු යම්සේද එසේ කළේය. මොහු වනාහි කාශ්‍යප බුදුරදුන්ගේ කාලයෙහි පැවිදිට මහණදම් පිරූවේය. ඉක්බිති ඔහුගේ යහළු භික්‍ෂුවක් සසුනෙහි නොඇලුනෝ ඇවැත්නි සිවුරු හරින්නෙමියි දැන්වීය. හේ ඔහුගේ පාසිවුරු කෙරෙහි ලෝභය උපදවාගෙන ගිහි බවෙහි ගුණ කීය. අනිකා ඔහුට පාසිවරුදී සිවුරු හළේය. ඔහුට මේ කර්මය නිසා භාග්‍යවතුන් වහන්සේ විසින් කලින් සුත්‍රය අතිරේක බණවරපමණක්ද මෙම බණවර පමණක් දැයි මෙපමණකින් ත්‍රිපිටකයෙහි ධර්මය දේශනා කරන ලද්දේය. එක් දේශනාවකින් වත් මාර්ගඵල ප්‍රතිවේධයක් නොවීය. අනාගතයෙහි ඔහුට හේතුවක් වන්නේ යයි භාග්‍යවතුන් වහන්සේ ධර්මය දෙසූසේක. අනාගතයෙහි ඔහු ගේ හේතුසම්පන්න භාවය දැක භාග්‍යවතුන් වහන්සේ ජීවත්ව සිටිමින්ම එක්භික්‍ෂුවක්වත් මෙත්තා විහාරීයැයි අග්‍රස්ථානයෙහි නොතැබුසේක. භාග්‍යවතුන් වහන්සේ අනාගතයෙහි මොහු මාගේ ශාසනයෙහි පැවිදිව මෙත්තා විහාරීන්ට අග්‍රවන්නේ යයි දකින සේක.
හෙතෙමේද භාග්‍යවතුන් වහන්සේ පිරිනිවි කල්හි ධර්මාශෝක රජුගේ කාලයේදී පාටලීපුත්‍රයෙහි ඉපිද පැවිදිව රහත්බවට පත්ව අස්සගුත්ත තෙර නම් වී මෙත්තා වීහාරින්ට අග්‍රවිය. තෙරුන්ගේ මෛත්‍රී ආනුභාවයෙන් තිරිසන් සත්තුද මෛත්‍රී සිත්ලැබූහ. තෙරුන්වහන්සේ සියලු දඹදිව භික්‍ෂුසංඝයාගේ අවවාද දෙන ගුරුවරයා වී වත්තනිය සේනාසනයෙහි විසූහ. තිස් යොදුන් පමණ වනයෙහි එක් ප්‍රධාන ගෙයක් විය. තෙරුන් වහන්සේ අහසෙහි සම්කඩක් එලා එහි උන්නාහු කමටහන් කියති. කල්යත්යත්ම පිඬුසිඟා වත් නොගොස් විහාරයෙහි හිඳ කමටහන් කියූහ. මිනිස්සු විහාරයටම ගොස් දන්දුන්හ. ධර්මාශෝක රජ තෙරුන්ගේ ගුණ අසා දකිනු කැමැත්තේ තෙවරක් පණිවුඩ යැවීය. තෙරුන්වහන්සේ භික්‍ෂුසංඝයාට අවවාද දෙමියි එක්වරක්වත් නොගියහ.
**එවම්මෙසුතං** යනු වෙඛනස්ස සුත්‍රයයි. එහි **වෙඛනස්ස** මොහු සකුලුදාසීගේ ගුරුවරයාය. හේ සකුලුදායී පරිබ්‍රාජකයා පරම වර්ණ ප්‍රශ්නයේදී පරාජිතවුයේ යයි අසා මා විසින් ඔහු මනාසේ උගන්වන ලද්දේය. ඔහු විසින්ද මැනවින් ඉගෙන ගන්නා ලදී. පැරදුණේ කෙසේද? මම තෙමේම ගොස් ශ්‍රමණ ගෞතමයන්ගෙන් පරම වර්ණ ප්‍රශ්නය විචාර හොඳින් දැනගන්නෙමියි රජගහනුවර සිට යොදුන් හතළිස් පහක් සැවතට ගොස් භාග්‍යවතුන් වහන්සේ යම්තැනකද එතැනට එළැඹියේය. එළඹ සිටියේම භාග්‍යවතුන් වහන්සේ සමීපයෙහි උදානයක් ඇනීය. එහි පෙර යැයි කියන ලද පරිදි දතයුතුය.
**පඤ්චඛො ඉමෙ** යයි කුමක් නිසා ඇරඹූසේක්ද, ගිහියන්ගෙන් සමහරු කාමයට ගරු කරන්නෝය. කාමයෙහි ගැලුණෝ වෙති. සමහරු නෛෂ්ක්‍රම්‍යයට ගරු කරන්නෝය නෛෂ්ක්‍රම්‍යයෙහි ගිලුණෝය. මේ කාම ගරුකයා, කාමාධිමුක්තයා මේ කතාව කියනු ලබන කල්හි තමා කාමාධි මුත්ත බැවින් එය සලකන්නේය. මෙසේ ඔහුට මේ දේශනාව සත්ප්‍රාය වෙතියි මේ දේශනාව ඇරඹුසේක. **කාමග්ගසුඛං** නිර්වාණය අදහස් කරන ලදී.
**පාපිතො භවිස්සති** නොදන්නා බවට පමුණුවන ලද්දේ වෙයි. ලාමකබවටම පැමිණේනුයි තිරිසන් වචනයටම පැමිණෙයි. **තිට්ඨතු පුබ්බන්තො තිට්ඨතු අපරන්තො** යම්හෙයකින් තාගේ අතීත කතාවට සුදුසු දිබ්බචක්ඛු ඥානයක් නැත. ඒනිසා මේ දෙකම සිටීවායි කීය. **සුත්තබන්‍ධනෙහි** නුල් බැඳීම්වලින් ඔහුගේ ආරක්ෂාව පිණිස අත්පාවල ද ගෙලෙහිද නුල් බඳිති. ඒවා සඳහා මෙසේ කියනලදී. මහලුකල ඔහුගේ ඒ නුල් තෙමේම කුණු වී මිදෙයි. කඩා හෝ ඉවත් කරති.
**එවමෙව ඛො** මෙයින් මෙය දක්වයි. ළදරුවාගේ නුල් බැඳීම නොදන්නා කාලය අවිද්‍යාවෙහි මුල්කොන නොදැනීම මෙනි. අවිද්‍යාවෙහි මුල්කොන දත නොහැකිය. මුදනකල දැනීම අර්හත් මාර්ගයෙන් අවිද්‍යා බන්ධනයෙහි මිදීම වීයයි දැනීම මෙනි. සෙස්ස සියලු තැන නොගැඹුරුමය.
රාජ වර්ගය
**එවම්මෙසුතං** යනු ඝටීකාර සුත්‍රයයි. එහි **සිතං පාත්‍වාකාසි** මහමගින් යන්නේ එක්තරා බිම් පෙදෙසක් බලා සැරිසරන මා මෙහි විසූවිරූ බවක් ඇත්දැයි ආවර්ජනය කරන්නේ කාශ්‍යප බුදුන්කල මේ ස්ථානයෙහි වේහලිංගනම් ගම්නියම්ගමක් වීයයි දුටුවේය. මම එකල ජෝතිපාල නම් මානවකයෙක් වීමි. මාගේ සහායකයා ඝටීකාර නම් කුම්භාකාරයෙක් විය. මා විසින් ඔහු සමග එක් යහපත් කරුණක් සිදුකරන ලදී. එය භික්‍ෂුසංඝයාට ප්‍රකට වුයේ නැත. වැසීතිබුණේය. එය භික්‍ෂු සංඝයාට ප්‍රකට කරමියි මගින් ඉවත්ව එක්තරා පෙදෙසක සිටිමින් සිනා පහළ කළේය. දත් අග පෙන්වා මඳ සිනාවක් පෑවේය. යම්සේ ලෞකික මනුෂ්‍යයෝ උදරයට ගන්නා කොහිද කොහිදැයි සිනාසෙත් බුදුවරු එසේ නොවෙති. බුදුවරුන්ගේ සිනාව තුටු පහටු මාත්‍රයක්ම වෙයි.
මෙය හසිත නම් වේ. මෙය සොමනස්ස සහගත සිත් කෙළෙසකින් වෙයි. එහි ලෞකික මහජනයා අකුසල වශයෙන් සතරකින්ද, කාමාචචර කුසල වශයෙන් සතරකිදැයි සිත් අටකින් සිනාසෙයි. බයෝ අකුශල වශයෙන් දිටයි සම්පයුත්ත දෙකක් ඉවත් කොට සිත් සයකින් සිනාසෙත්. ක්ෂීණාශ්‍රවයෝ සහේතුක කිරිය සිත් සතරින් එක් අහේතුක කිරිය සිතකින්ද යනුවෙන් සිත් පසකින් සිනාසෙත්. ඒ අතරද බලවත් අරමුණක් පහළවු කල්හි ඤාණ සම්පයුත්ත සිත් දෙකකින් සිනාසෙත්. දුර්වල අරමුණෙහි විහේතුක සිත් දෙකින්ද, අහේතුක සිතින්ද යන සිත් තුනෙන් සිනාසෙත්. මෙතැන කිරියා හේතුක මනෝවිඤ්ඤාණ ධාතු සොමනස්ස සහගත සිත භාග්‍යවතුන් වහන්සේට උපස්ථ ආකාර මාත්‍ර වූ සිනාව ඉපදවීය.
ඒ මේ හසිතයයි මෙසේ අල්ප මාත්‍රයක් තෙරුන්ට ප්‍රකටවිය. එබඳු කලෙක තථාගතයන් වහන්සේගේ සිව් දළදාවන්ගෙන් චාතුර්ද්වීවික මහා මේඝ මුඛයෙන් අකුණු සහිත විදුලියක් මෙන් බබලමින් මහතල් කඳක් පමණ වු රශ්මිමාලා නැගී තෙවරක් උතුම්වූ සිරස පැදකුණු කොට දළදාවන්හි අතුරුදහන් වන්නේ කෙසේද. ඒ සලකුණින් ආයුෂ්මත් ආනන්ද තෙරණුවෝ භාග්‍යවතුන් වහන්සේගේ පසුපසින් යමිනුත් සිනාපහළ වු බව දනිති.
**භගවන්තං එතදවොච** මෙහිදී කාශ්‍යප භාග්‍යවතුන් වහන්සේ භික්‍ෂු සංඝයාට අවවාද කළසේක. චතුස්සත්‍යය ප්‍රකාශ කළ සේක. භාග්‍යවතුන් වහන්සේටද මෙහි වැඩසිටීමට ආශාවක් උපදවන්නෙමියි මේ භූමිභාගය බුදුවරුන් දෙනමක විසින් පරිභෝජනය කරන ලද්දේ වන්නේය. මහජනයා ගඳමල් ආදියෙන් පුදා චෛත්‍යස්ථානයක් කොට පිරිවරන්නාහු ස්වර්ග පරායණ වන්නාහුයයි සිතා **එතං තෙනහි භන්තෙ** ආදි වචන කීය.
**මුණ්ඩකෙන සමණකෙන** මුණ්ඩං මුණ්ඩො කියාද සමණං සමණො කියාද කියන්ට වටී. මේ නම් මුහුකුරා නොගිය ඥානයක් ඇති බැවින්ද, බ්‍රාහ්මණ කුලයෙහි උගත් ව්‍යවහාර වශයෙන්ද අවමන් කරමින් මෙසේ කීය.** සොත්තිං සිනානිං** එකල්හී ඡබ්බග්ගිය භික්‍ෂූහු කුරුවින්දක නම් පාෂාණ කුඩුවර්ගයක් ඇඟ ගාමින් ද, කුරුවින්දක පාෂාණ කුඩු ගැල්වූ ලණුවක දෙකොණින් අල්ලා ඇඟ උලමින්ද ස්නානය කරති. ඒ නිසා **එවංසම්මා **යම්සේ දැන් මිනිස්සු චෛත්‍ය වන්දනාව පිණිස යමු, ධර්මශ්‍රවණය සඳහා යමුයි කියනු ලැබුවත් උත්සාහ නොකරති. නැටුම් සැණකෙළි ආදිය බලන්නට යමුයි කීවිට එක්වචනයෙන්ම පිළිගනිත්. සිනායිතුංති කීකල එක් වචනයෙන්ම පිළිගන්නේ මෙසේ කීය.
**ජොතිපාල මානවං ආමන්තෙසි** ඝටීකාර එක් පැත්තක සිය පිරිවර සමග දිය නා අවසන් කොට හිසකෙස් පිසදමමින්ම ජෝතිපාල මාණවකයන් ඇමතීය. තමන් සමීපයේම ආසන්නයේම සිටින බව දක්වමින් **ඔවට්ටිකං විනිවෙඨෙත්‍වා **ඇත්බල සහිත වූ බෝධිසත්වයෝ මෙතැනින් ඉවත්වන්න යහළුව යැයි කියමින්ම ලී දඬුව පෙරලා අතහැරීය යන තේරුමයි. **කෙසෙසු පරාමසිත්‍වා එතදවොච** ඔහු මෙසේ සිතීය. මේ ජෝතිපාල තෙමේ පැණවත්ය. වරක් දැක්මක් ලදහොත් තථාගතයන් වහන්සේගේ දර්ශනයෙහිද පැහැදෙන්නේය. ධර්ම කථාවෙහිද පැහැදෙන්නේය. පැහැදුණේම පහන්වූ ආකාරයක් කරන්නට හැක්කේය. මිත්‍රයෝ නම් මේ සඳහා වෙති. යම්කිසිවක් කොට මාගේ යහළුවා ගෙන දසබලධාරීන් වහන්සේ සමීපයට යන්නෙමි නම් ඒ සදහා කෙස් පිරිමැද මෙසේ කීය.
**ඉත්තරජච්චො** වෙනත් ජාති ඇත්තෙක් මා සමග අසමාන ජාති ඇත්තෙක් පහත්ජාති ඇත්තෙක් යන අර්ථයි. **නවතිදං** මේ අපගේ ගමන ඒකාන්තයෙන් පහත් දෙයක් නොවේ. කුඩා නොවේ. මහත් වන්නේය. මොහු තමාගේ ශක්තියෙන් නොගත්තේය. ශාස්තෲන් වහන්සේගේ ශක්තියෙන් ගත්තේයයි ග්‍රහණයෙහිම නිෂ්ඨාවට ගියේය. **යාවෙතදොහිපි** මෙහි දොකාර හිකාර පිකාර නිපාතයෝය. ය ඇත්තද යන අර්ථයි. මෙය කියන ලද්දේවෙයි. වචනයෙන් කථා කිරීමද ඉඟියෙන් ගැනීමත් ඉක්මවා හිසකෙස් දක්වා ග්‍රහණයද එහි ගමනාර්ථය යොදා ගතයුතුය.
**ධම්මියා කථාය** මෙහි සිහිය ලබනු පිණිස පුර්වෙ නිවාසයෙන් යුක්තවු ධර්මකථාව දතයුතුය. භාග්‍යවතුන් වහන්සේ ජෝතිපාලය. ඔබ පහත් තැනකට බැසගත් සත්වයෙකි. මහාබෝමැඩදී සර්වඥතාඥානය ප්‍රාර්ථනා කොට බැසගත්තේය. එබන්දකුට ප්‍රමාද විහාරය යුතුනොවේයයි ආදික්‍රමයෙන් සිහි ලබනු පිණිස ධර්ම කථාවක් කීසේක. මුහුදින් එතෙර වැසි තෙරවරු මෙසේ කියති. ජෝතිපාලය මම යම්සේ දස පෙරුම්පුරා සර්වඥතාඥානය අවබෝධකොට භික්‍ෂු පිරිවර ඇතිව ලෝකයෙහි හැසිරෙම්ද, එසේම ඔබත් දස පෙරුම්දම්පුරා සර්වඥතාඥානය අවබෝධ කොට මහණගණ පිරිවරා ලොව හැසිරෙන්නෙහිය. මෙබඳුවු ඔබ විසින් ප්‍රමාදයට එළඹීමට යුතුනොවේයැයි ඔහුගේ සිත පැවිද්දට නැවෙන අයුරින් කාමයන්හි ආදීනවද නෛෂ්ක්‍රම්‍යයෙහි ආනිසංසද කියන සේක.
**අලත්‍ථ ඛො ආනන්‍ද පබ්බජ්ජං අලත්‍ථ උපසම්පදං** පැවිදිව කුමක් කළේද? බෝසත්වරු බුදුවරුන් හමුවෙහි පැවිදිවෙති. පැවිදිවී ද තිරිසන් සතුන් මෙන් හැළුණු අං ඇත්තෝ නොවෙත්. චතුපාරිශුද්ධි ශීලයෙහි පිහිටා ත්‍රිපිටක බුද්ධවචනය උගෙන කෙලෙස් ධුතාංග සමාදන්ව අරණ්‍යයට පිවිස ගතපච්චාගත වත පුරමින් මහණදම් කරන්නාහු විදර්ශනා වඩා අනුලෝම ඤාණයට පැමිණ සිටිත්. මාර්ග ඵල පිණිස වෑයම් නොකරත්. ජෝතිපාල ද එසේම කළේය.
**අද්ධමාසුප සම්පපන්නෙ** කුලදරුවකු පැවිදි කරවා අඩමසක්වත් නොවැස ගිය කල්හි මා පියන්ගේ ශෝකය නොසන්සිඳේ, හෙතෙමේද පාසිවුරු හඳනා අයුරු නොදනී. තරුණ භික්‍ෂු සාමණේරයන් සමග විශ්වාසය නුපදී. තෙරවරුන් සමග ස්නේහය නොපිහිටයි. ගිය ගිය තැන නොඇල්ම ඇතිවේ. මෙපමණ කලක් ගෙහි සිටිකල මව්පියන් දක්නට ලැබෙයි. එයින් ඔවුන්ගේ ශෝකය තුනී බවට යයි. පාසිවුරු පරිහරණය දන්නාහු නම් සාමණේර තරුණ භික්‍ෂූන් සමග විශ්වාසය ඇතිවේ. තෙරවරුන් සමග ස්නේහය පිහිටයි. ගියගියතැන සතුටුවෙයි. නොකලකිරෙයි. එහෙයින් මෙපමණ කලක් වසන්ට වටී යැයි අඩමසක් වැස ගියේය.
**පණ්ඩු මුටිකස්ස සාලිනො** මිටි බැඳ වියලු රත්හැල් ඒ හැල් වැපුරු තැන් පටන් මේ පෙරහරවෙයි. කුඹුරු මැනවින් සකස් කරන ලද්දේ වෙයි. එහි බිජුවට තබා සුවඳ ජල ඉස්සාහ. වපුරන කලට වියනක් මෙන් මත්තෙහි පැලැල්ලක් බැඳ පැසුණු කල්හි වී කරල් කපා මිටක් තරම් මිටි බැඳ ලනු බැඳි දැලක අහසෙහිම වියලවා සුවඳසුණු අතුරා කොටුවල පුරවා වසර තුනකටවරක් විවෘත කළහ. මෙසේ තෙවසරක් වසා තැබු රත්හැල්, කලු ඇට ඉවත්කළ සහල් ගෙන කැවිලි වර්ගද බත්ද පිළියෙල කළහ. ඒ සඳහා කියනලදී. **පණීතං ඛාදනීයං භොජනීයං -පෙ- කාලං ආරොවා පෙසි** යනුවෙන්
**අධිවුත්‍ථොවෙ** කුමක් සඳහා කියයිද වේහලිංගයෙන් නික්මෙන කල ඝටීකාර තමා සමීපයෙහි වස්වැසීම පිණිස ප්‍රතිඥාවක් ලබාගත්තේය. ඒ සඳහා කියයි. **අහුදෙව අඤ්ඤථත්තං අහුදෙව දොමනස්සං** තෙමසක් දන්දෙන්නට දහම් අසන්ට මේ ක්‍රමයෙන් විසිදහසක් භික්‍ෂූන්ට පිළිදැගුම් කරන්ට නොලදිමියි නොලැබීම අරබයා සිතෙහි වෙනස් බවක් සිත් දොම්නස් බවක් විය. තථාගතයන් වහන්සේ අරබයා නොවේ. මක්නිසාදයත්. සෝවාන් වූ බැවිනි. හෙතෙමේ පෙර බ්‍රාහ්මණ භක්තිකයෙක් විය. ඉක්බිති එක්තරා කලෙක ප්‍රත්‍යන්තය කුපිත වු කල්හි සන්සිඳුවීම සඳහා යන්නේ උරච්ඡදා නම් දියණියට මෙසේ කීය. දරුව. අපගේ දෙවියන් කෙරෙහි පමානොවන්න. බමුණෝ ඒ රජ දියණියන් දැක විසඥ වූහ. මේ කවුදැයි කීවිට අපගේ දෙවියෝය දෙවියෝනම් මෙ වැන්නෝ දැයි කෙළගසා ප්‍රාසාදයට ගියාය. ඈ එක් දිනක් වීථිය දෙස බලමින් සිටියා කාශ්‍යප භාග්‍යවතුන් වහන්සේගේ අග්‍රශ්‍රාවකයන් වහන්සේ දැක කැඳවා පිඬු දි අනුමෝදනාව අසමින් සිටියදීම සෝවාන්වී තවත් භික්ෂූහු වෙත් දැයි ඇසුවාය. ශාස්තෲන් වහන්සේ විසිදහසක් භික්‍ෂූන් සමග ඉසිපතනයෙහි වසන බව අසා ශාස්තෲන් වහන්සේට ආරාධනා කොට දානය දුන්නාය.
රජ ප්‍රත්‍යන්තය සමනය කොට පැමිණියේය. ඉක්බිති ඔහුවෙත පළමුවෙන්ම බමුණෝ පැමිණ දුවගේ අගුණ කියා බිඳවූහ. රජවනාහි දුව උපත්කල්හිම වරයක් දුන්නාය. ඇයට සත් දිනකට රාජ්‍යය දියයුතුයයි වරය ගත්තාය. රජ සත්දිනකට ඇයට රාජ්‍යය පවරා දුන්නේය. ඈද ශාස්තෲන් වහන්සේ වළඳවමින් රජු කැඳවා තිරය පිටුපස හිඳවූවාය. රජතෙමේ ශාස්තෲන් වහන්සේගේ අනුමෝදනාව අසාම සෝවාන්විය. සෝවාන් වුවකුට තථාගතයන් වහන්සේ අරබයා වෛරයක් නැත. එහෙයින් කියන ලදී - **නතථාගතං ආරබ්භ**
**යං ඉච්ඡසි තං හරතු** හෙතෙමේ බඳුන් පුළුස්සා ගනුදෙනු නොකරයි. මෙසේ කියා දරපිණිස හෝ මැටිපිණිස හෝ පිදුරු පිණිස හෝ වනයට යයි. මහජනයා ඝටීකාර විසින් වළං පුළුස්සන ලද්දේ යැයි අසා පිරිසිදු සහල් ලුණු. ගිතෙල් තෙල් පැණි ආදිය ගෙන එති. ඉදින් වළඳ මාහැඟි නම් මුදල් අල්පය කීයක් හෝ දී ගනිමුයි නොගනිති. දැහැමි වෙළෙන්දා මව්පියන් පෝෂණය කරයි. සම්මා සම්බුදුන්ට උවටැන් කරයි. ඔහුට බොහෝ කුසල් වන්නේයයි නැවත ගොස් මිලගෙනෙති. ඉදින් වළඳ මඳක් අගනේ ගෙන ආ මුදල වැඩිය දැහැමි වෙළෙන්දාය. අපට පින් ලැබෙන්නේ යයි ගෙන ආ පරිදිම ගෘහ පතිනිය මෙන් මනාසේ තබා යති. මෙසේ ගුණ ඇත්තා කුමකට පැවිදි වෙයිද යන රජුගේ වචන පථය පිරිසිඳින්නේ අන්‍ධෙ මාතාපිතරො පොසෙතියි කීය.
**කොනුඛො** කොහින්ද? බත් සැළියෙන් **පරියොගා** එළවළු ඇතිලියෙන් **පරිභුඤ්ජ **අනුභව කරන්න. මොවුන් මෙසේ කියන්නේ ඇයි. ඝටීකාර බත් පිස ව්‍යංජන සාදා මවු පියන් කවා තමාද කා භාග්‍යවතුන් වහන්සේට වඩනා බත් හොඳින් තබා අසුනක් පනවා ආධාරකයක් පිරිනමා ජලය එළවා මව්පියන්ට සංඥාවක් කොට වනයට යයි. ඒඩ්ඩිසා මෙසේ කියති. **අභිවිස්සත්‍ථෙ** බොහෝ විශ්වාස යන අර්ථයි. **පීතිසුඛං නවිජහති** නිරන්තරයෙන් අත් නොහරි. ඉක්බිති රෑකල්හි හෝ දිවාකල්හි හෝ ගමෙහි හෝ අරණ්‍යයෙහි හෝ යම් යම් ක්ෂණයෙක දෙවියන් සහිත ලෝකයෙහි අග්‍ර පුද්ගලයා මාගේ ගෙට පිවිස තම අතින් ආමිෂය ගෙන වැළඳුසේක. **ලාභාවතමෙ** මට ඒකාන්තයෙන් ලාභයෙකැයි සිහිකරයි. ඒ ඒ මෙහොතෙහි පස්වනක් ප්‍රීතිය උපදී. ඒ සඳහා මෙය කියන ලදී.
**කලොපියා** පැසින්: කුමක්නිසා භාග්‍යවතුන් වහන්සේ මෙසේ කළ සේක්ද, භික්‍ෂූන්ගේ පාත්‍රයෙහි බත් හා සමාන ධාර්මික ප්‍රත්‍යයෙකි. ඒනිසා එසේ කළසේක. ශික්ෂාපද පැනවීමද ශ්‍රාවකයන්ටමය. බුදුවරුන්ට ශික්ෂාපද වේලාවක් නැත. රජුගේ උයනෙහි මල්පල ඇත. ඒවා ගන්නා අන්‍යයන්ට නිග්‍රහ කරත්. රජ රිසි පරිදි පරිභෝජනය කරයි. මේ මෙබඳු සම්පතකි. මුහුදින් එතර වැසි තෙරවරු දෙවියෝ පිළිගෙන දුන්හයි කියති.
**හරථ භන්තෙ හරථභද්‍රමුඛ** අපගේ පුත්‍රයා කොහි ගියේ දැයි කීකල්හි දශබල ධාරීන් වහන්සේ සමීපයට යයි. කියයි කොහිද යන්නේ. ශාස්තෲන් වහන්සේ වසන තැනට වඩින බවවත් නොදනියයි පුත්‍රයා අපරාධයක් කළේය යන සංඥාව ඇත්තාහු යයි ගැනීමෙහි සතුටු සිතැත්තාහු මෙසේ කීහ.
**තෙමාසං ආකාසච්ඡදනං අට්ඨාසි **භාග්‍යවතුන් වහන්සේ වස්සතර මාසයෙහි එක්මසක් ඉක්මවා තණකොළ ගෙන්වා ගත්සේක. ඒනිසා මෙසේ කීහ. මේ මෙහි පදාර්ථයයි ආකාසච්ඡදනය මොහුට නුයි ආකාසචඡදනං නචාතිවස්සි හුදෙක් වැඩියෙන් නොවැස්සේය. එළිපතට ජලය හෙළන ස්ථානය ඇතුළත එක් ජලබිඳුවක් වත් වැඩිපුර වැස්සේනැත. මෙසේ ඝන සෙවන ඇතිගෙය ඇතුළත මෙන් වාතයවත් අව්වවත් කිසිදු බාධකයක් කළේ නැත. ප්‍රකෘති ඍතු පැතුරුම පමණක් විය. පසුකලෙක ඒ නියම්ගමෙහි අත්හැර දැමුවද ඒ ස්ථානය **අනො වස්සක** - වැසි නොවැටෙන තැනක්ම විය. මිනිස්සු කර්මාන්ත කරන්නාහු වැසි වසින විට එහි රෙදි තබා කර්මාන්ත කරති. කල්පය පවත්නා තෙක් ඒ ස්ථානය එපරිදිම වන්නේය. එයද තථාගතයන් වහන්සේගේ ඍද්ධි ආනුභාවයෙන් නොව ඔවුන්ගේම ගුණ සම්පත්තියෙන් වූවකි. ඔවුන්ට සම්මා සම්බුදුන් වහන්සේ කිසියම් තැනක නොලැබෙත්නම් අන්ධවූ අප දෙදෙනාගේ නිවස වහල ඉවත්කරවී යැයි ඒ කරුණ හේතු කොට දොසක් ඉපදුණේ නැත. දෙවියන් සහිත ලෝකයෙහි අග්‍රපුද්ගලයා අපගේ නිවසින් තණකොළ ගෙන්වා ගඳකිළිය වැස්වුහයි ඔවුන්ට අනල්පවු බලවත් සොම්නසක් උපන්නේය. මෙසේ ඔවුන්ගේම ගුණ සම්පත්තියෙන් මෙම ප්‍රාතිහාර්යය ඇතිවිණැයි දතයුතුය.
**තණ්ඩුලවාහ සතානි** මෙහි ගැල්දෙකක් එක් වාහයක්යැයි දතයුතුය. **තදාපිකංච සුපෙය්‍යං** ව්‍යඤ්ජන පිණිස එයට සුදුසු තෙල්පැණි ආදියෙන් භික්‍ෂුන් දහසකට තෙමසක් සඳහා දන්වැට වන්නේ යයි යන හැඟීමෙන් රජතෙමේ මෙපමණක් එවීය. **අලම්මෙ රඤ්ඤොවහොතු** කුමක්නිසා ප්‍රතික්ෂේප කළේද. අධිගම අල්පේච්ඡතාව නිසාය. ඔහුට මෙසේ සිතක් ඇතිවිය. මම රජු විසින් නොදන්නා ලද්දෙමි. එවුවේ කෙසේද. ඉන්පසු මෙසේ සිතීය. ශාස්තෲන් වහන්සේ බරණැසට වැඩිසේක. ඒකාන්තයෙන් උන්වහන්සේ රජුවිසින් වස්වසනු පිණිස ඉල්ලා සිටිනු ලබන්නේ මා හට ප්‍රතිඥා දුන්බව දන්වා මාගේ ගුණ කථාව කියුසේක. ගුණකථාවෙන් ලද ලාභය නළුවා නටා ලැබු ලාභය මෙන්ද ගායකයා ගයා ලැබූ ලාභය මෙන්ද වෙයි. මාගේ මේ උපන් කර්මයෙන් මව්පියන්ටද සම්මාසම්බුදුන්ටද උවටැන් කිරීමට හැකිය. සෙස්ස නොගැඹුරු මය.
**එවම්මෙසුතං** යනු රට්ඨපාල සූත්‍රයයි. එහි **ථුල්ලකොට්ඨකං** යනු මහා කොටුවයි. පිරිපුන් කෝෂ්ඨාගාරයයි. ඒ ජනපදය නිරන්තර ශස්‍ය ඇත්තේය. සැමදා බිජුවට නික්මෙයි. ධාන්‍ය පිවිසෙයි. ඒ නිසා ඒ නියම්ගමෙහි කෝෂ්ඨාගාර නිරතුරුව පිරී පවතී. ඒනිසා ථුල්ලකොට්ඨක යනුවෙන්ම ප්‍රසිද්ධියට පත්විය.
**රට්ඨපාලො රට්ඨපාලයනු** කුමක් හෙයින්ද? බිඳුණු රට දරාගන්ට පාලනය කරන්ට සමර්ථනුයි රට්ඨපාල නම් වේ. ඔහුට මේ නම ලැබුණේ කවදාද? පදුමුත්තර සම්මාසම්බුදුන් වහන්සේගේ කාලයෙහි මින් පෙර කප් සියදහසක් මතුයෙහි මිනිසුන්ගේ ආයුකාලය වර්ෂ සියදහසක්වූ කල්හි පදුමුත්තරනම් ශාස්තෲන් වහන්සේ ඉපිද භික්‍ෂුන් සියදහසක් පිරිවර ඇතිව ලෝකයාගේ හිත පිණිස චාරිකාවේ හැසිරුණු සේක. යමක් සඳහා කියන ලද්දේද.
පදුමුත්තර බුදුරජාණන් වහන්සේ නූපන් කල්හිම හංසවතී නගරයෙහි කෙළෙඹියෝ දෙදෙනෙක් ශ්‍රද්ධා සම්පන්නව දුප්පතුන්ට මාර්ගිකයන්ට යාචකයන්ට දන් එළවූහ. එකල්හි පර්වත වාසී පන්සියයක් තවුසෝ සුළුකලක් වැස පර්වතපාදයටම ගියාහුය. සඟතෙරවරු දෙනමක් පැමිණියහ. උන්වහන්සේලාට ඔවුහු දිවි ඇතිතාක් උපස්ථාන කළහ. තවුසන් වළදා අනුමෝදනාව කරන කල්හි එක් අයෙක් ශක්‍රභවනයෙහි ගුණ කියයි. එක් අයෙක් භූමින්‍ධර නාගරාජ භවනයෙහි ගුණ කියයි.
කෙළෙඹියන් දෙදෙනාගෙන් එකෙක් ශක්‍රභවනය කෙරෙහි ප්‍රාර්ථනාවක් කොට සක්‍රයෙක් වැ උපන්නේය. එකෙක් නාගභවනයෙහි පාලිත නාගරාජනම් වී ශක්‍රයා ඔහු තමාගේ උපස්ථානයට පැමිණි බව දැක නාගයෝනියෙහි සතුටුවෙහිදැයි ඇසීය. හේ සතුටු නොවෙමියි කීය. එසේනම් පුදුමුත්තර භාග්‍යවතුන් වහන්සේට දානයක්දී මෙතැන ප්‍රාර්ථනාවක් කරව දෙදෙනාම මෙහි සැපසේ වසන්නෙමු. නාරජ භාග්‍යවතුන් වහන්සේට ආරාධනා කොට භික්‍ෂුන් සිය දහසක් පිරිවර ඇති භාග්‍යවතුන් වහන්සේට සත් දවසක් මහදන් දෙමින් පදුමුත්තර දශබලධාරීන් වහන්සේගේ පුත්‍ර උපරේවත නම් සාමණේරයන් දැක සත්වැනි දවසෙහි බුද්ධ ප්‍රමුඛ සංඝයාට දිවසළුදී සාමණේරයන්ගේ තනතුර පැතුවේය. භාග්‍යවතුන් වහන්සේ අනාගතය බලා අනාගතයෙහි ගෞතම නම් බුදුන්ගේ පුත්‍ර රාහුල කුමාරයා වන්නේ යයි දැක ඔබගේ ප්‍රාර්ථනාව සමෘද්ධ වන්නේයයි ප්‍රකාශ කළසේක. නාරජ ඒ බව ශක්‍රයාට කීය. ශක්‍රයා ඔහුගේ වචනය අසා එසේම සත්දවසක් මහදන්දී බිඳුණු රට සමගි කොට ශ්‍රද්ධාවෙන් පැවිදි වු රටඨපාලනම් කුලපුත්‍රයා දැක මමද අනාගතයෙහි ලෝකයෙහි ඔබවැනි බුදුවරයකු උපන්කල්හි බිඳුණුරට සමගි කරන්ට පාලනය කරන්ට සමර්ථවූ කුලයක ඉපිද මේ කුලපුත්‍රයා මෙන් ශ්‍රද්ධාවෙන් පැවිදිවු රටඨපාල නම් වුවමැනවැයි ප්‍රාර්ථනාවක් කළේය. ශාස්තෲන් වහන්සේ සමෘද්ධවන බව දැන මේ ගාථාව කීසේක.
මෙසේ පුදුමුත්තර සම්මා සම්බුදුන් වහන්සේගේ කාලයෙහිම ඔහුට මේ නම ලැබිණැයි දතයුතුයි.
**එතදහොසි** කුමන සිතක් ඇතිවීද? **යථා යථා ඛො** යනාදිය මේ මෙහි සංක්ෂේප කථාවයි. මම යම් යම් කරුණකින් භාග්‍යවතුන් වහන්සේ විසින් දේශනා කරන ලද ධර්මය දනිම්ද ඒ ඒ කරුණින් සලකාබලන මට මෙසේ සිතෙයි. යම්කලෙක මේ ත්‍රිවිධ ශික්ෂා බ්‍රහ්මචර්යය එක්දවසක්වත් නොකඩ කොට හැසිරීමේ සිත පත්කළයුතු බැවින් ඒකාන්තයෙන් පරිපූර්ණව හැසිරිය යුතුය. එක්දවසක්වත් කෙලෙස් මලින් කිලිටි නොකොට හැසිරීමේ සිත පත්කළ යුතු බැවින් ඒකාන්ත පරිශුද්ධය. සඞ්ඛලිඛිතං ලියවන ලද සක්ගෙඩියක් හා සමානව දෝවනය කරන ලද සක්ගෙඩියක් හා සමානව හැසිරිය යුතුය. **ඉදං න සුකරං අගාරං අජ්ඣාවසතා** ගිහිගෙයි වසන්නකු විසින් ඒකාන්ත පරිපුර්ණ කොට -පෙ- චරිතුං හැසිරෙන්ට **යන්නූනාහං කෙසඤ්ච මස්සුච ඔහාරෙත්‍වා කාසාය රසපීතාය කාසායානි බ්‍රහ්මචරියං චරන්තානං අනුච්ඡවිකානි වත්‍ථානි අච්ඡාදෙත්‍වා අශාරස්මා නික්‍ඛමිත්‍වා අනගාරිය පබ්බජෙය්‍යං** කෙස් රවුලු ඉවත් කොට කසට රස පෙවූ කහවත් හැඳ බඹසර හැසිරෙන්නා වුනට සුදුසු රෙදි හැඳ ගිහිගෙන් නික්ම අනාගාරියනම් සසුනෙහි පැවිදිවන්නෙමි නම් මැනවි.
**අචිරපක්කන්තෙසු චුල්ල කොට්ඨිතකෙසු බ්‍රාහ්මණ ගෘහපතිතෙසු යෙන භගවා තෙනුපසඞ්කමි** චුල්ල කොට්ඨිතක බමුණු ගෘහපතියන් නික්ම ගොස් නොබෝ දිනකින් භාග්‍යවතුන් වහන්සේ යම් තැනකද එතැනට එළඹියේය. රට්ඨපාල ඔවුන් නො නැගිටින තෙක් භාග්‍යවතුන් වහන්සේගෙන් පැවිද්ද නොඉල්ලීය. කුමක් නිසාද? එහි ඔහුගේ නෑයෝ ලේනෑයෝ මිත්‍රයෝ ඇමතියෝ ඇත. ඔවුහු ඔබ මව්පියන්ගේ එකම පුත්‍රයාය. ඔබට පැවිදි වන්නට නොලැබේයැයි අතින් හෝ ගෙන අදින්නෝය. එයින් පැවිද්දට අනතුරක් වන්නේයැයි පිරිස සමඟ නැගිට මඳ දුරක් ගොස් නැවත කිසියම් සිරුරු කිසක ව්‍යාජයෙන් නැවතී භාග්‍යවතුන් කරා එළඹ පැවිද්ද ඉල්ලීය. එහෙයින් කියන ලදී. **අථඛො රට්ඨපාලො කුලපුත්තො අචිරවුට්ඨිතාය පරිසාය -පෙ- පබ්බාජෙතු මං භගවාති **- ඉක්බිති රට්ඨපාල කුලපුත්‍රයා පිරිස නැගිට නොබෝ වේලාවකින් -පෙ- භාග්‍යවතුන් වහන්සේ මා පැවිදිකරන සේක්වා. භාග්‍යවතුන් වහන්සේ රාහුල කුමරුන් පැවිද්දෙහි පටන් මව්පියන් විසින් නොඅනුදන්නා ලද පුත්‍රයකු පැවිදි නොකරන සේක. එහෙයින් ඔහු විමසූ සේක. **අනුඤ්ඤතොසි පනත්‍වං මාතාපිතුහි -පෙ- පබ්බජ්ජාය** යනුවෙන්
**අම්මතාතා** එහි **අම්මා** යනු මවට කියයි. තාතා යනු පියා **එකපුත්තකො** එකම පුත්‍රයා අන් දෙටු හෝ කනිටුවූවෙක් නැත. මෙහි **එකපුත්තෙ** යනුවෙන් කියයුතු කල්හි අනුකම්පා වශයෙන් **එකපුත්ත**කොයි කියන ලදී. **පියො** ප්‍රිය උපදවන **මනාපො** මනවඩනා, **සුබෙධිතො** සැපසේ වැඩුණු සැපයෙන් සංවර්ධනය වුණු යන අර්ථයි. **සුඛපරිනතො** සැපයෙන් පරිණතවූ. උපන්කල්පටන් කිරිමව්වරුන් විසින් උකුලෙන් උකුලට ගෙන ගොස් වඩාගනු ලබන්නේ. කුඩා අස්රිය ආදී ක්‍රීඩාභාණ්ඩ සමග සෙල්ලම් කරමින් රස පිරි බොජුන් කවනු ලබමින් සැපයෙන් පරිහරණය කරන ලද. **නත්‍වං රට්ඨපාල කස්සචි දුක්ඛස්ස ජානාසි** දරුව රට්ඨපාල දුක පිළිබඳ අල්පමාත්‍රයක්වත් නොදන්නෙහි. සිහි නොකරහි, යන අර්ථයි. **මරණෙන පිතෙ මයං අකාමතා විනා භවිස්සාම** යම් හෙයකින් අප ජීවත්වන කල්හි ඔබගේ මරණය සිදුවුවහොත් එයින් ඔබගේ මරණින්වත් අපි කැමැත්තක් නැත්තෝව තමන්ගේ කැමැත්තෙන් වෙන් නොවන්නෙමු. වියෝගයට වත් නොපැමිණෙන්නෙමු යන අර්ථයි. **කිම්පන මයංතං** මෙසේ ඇති කල්හි අප ජීවත්වන ඔහුට අනුමතිය දෙන්නේ කවර කරුණක් නිසාද? නැතහොත් **කිම්පන මයං තං** කුමක්නිසා අපි ඔහු ජීවත්ව සිටියදී අනුමතිය දෙන්නෙමුද යනු ද මෙහි අර්ථය දත යුතුය.
**ත්‍ථෙව** එහිසිටි ඔහුට මව්පියෝ එතැනදීම අනුමතිය නොදුන්හ. **අනන්තරහිතාය** කිසිවක් හෝ ඇතුරූ බිමෙහි පරිවාරෙහි ගන්ධර්වයන් නළුවන් ආදීන් ගෙන්වාගෙන එහි යහළුවන් සමග සැපසේ ඉන්‍ද්‍රියයන් පිනවන්න හොඳින් පිනවන්න. එහෙන් මෙහෙන් ගෙන එන්න යැයි කියන ලද්දේවෙයි. නැතහොත් පරිවාරෙහි යනු ගාන්ධර්වයන් නළුවන් ආදීන් ගෙන්වාගෙන යහළුවන් සමග තුටුවන්න නැලවෙන්න රමණය කරන්න කෙළින්න යනු ද කියන ලද්දේවෙයි. කාමෙ පරිභූඤ්ජන්තො තමාගේ අඹුදරුවන් සමග සම්පත් විඳින්නේ. **පුඤ්ඤානිකරොන්තො **බුදුන්ද ධර්මය ද සංඝයාද අරබයා දන්දීම් සුගති මාර්ගය පිරිසිදුකරන කුසල් කරන්නේ **තුණ්හී අහොසි** කථා හා ඒ අනුව ඇතිවන ප්‍රබන්ධ කථා සිඳ දැමිම පිණිස ආලාප සල්ලාප නැත්තේ විය.
ඉක්බිති ඔහුගේ මව්පියෝ තෙවරක් ම කියා පිළිතුරක්වත් නොලබන්නාහු යහළුවන් සතුටුකරවා මේ යහළුවා පැවිදිවනු කැමැත්තේය. වළක්වන්න ඔහු යැයි කීහ. ඔවුහු ද ඔහුවෙත එළඹ තෙවරක් කීහ. ඒවාටද නිහඬව සිටියේය. එහෙයින් කියන ලදී. **අථඛො රට්ඨපාලස්ස කුලපුත්තස්ස සහායකා -පෙ- තුණ්හී අහොසී** යැයි තෙවරක් කියූපසු ඔහුගේ යහළුවන්ට මෙසේ සිතිණ. ඉදින් මොහු පැවිද්ද නොලැබ මළහොත් කිසි ගුණයක් නොලබයි. ඔහු පැවිදිවූ විට මව්පියෝද කලින් කල බලන්නාහුය. අපිද බලන්නෙමු. මේ පැවිද්ද ද බැරෑරුම් ය. දවසක් පාසා මැටි පාත්‍රය ගෙණ පිඬු පිණිස හැසිරිය යුතුය. එක් ස්‍යොවක්, එක් බතක් ඇති බ්‍රහ්මචර්යය අති දුෂ්කරය, මොහුද සියුමැලිය. නගරයේ පවුලකට අයත් හෙතෙමේ එය කරන්නට නොහැකිව නැවත මෙහාටම පැමිණෙන්නේය. ඔහු මා පියන් ලවා අනුමැතිය ලබවා ගනිමු. ඔවුහු එසේ කළහ. මාපියෝද පැවිද්දකු විසින් ඔහුට පෙන්වා දියයුතුයයි කතිකා කොට අනුදත්හ. එහෙයින් කියන ලදී. **අථඛො රට්ඨපාලස්ස කුල අත්තස්ස සහායකා යො රට්ඨපාලස්ස කුලපුත්තස්ස මාතාපිතරො -පෙ- අනුඤ්ඤතොසි මාතා පිතුහි -පෙ- උද්දස්සෙ තබ්බා** යනුවෙන් එහි **උද්දස්සෙතබ්බා** - ඔහු කලින්කල දකිත්ද එසේ අවුත් තමා පෙන්විය යුතුය.
**බලංගහෙත්‍වා** පථ්‍යවූ බොජුන් බුදින්නේ ඉලීම් නෑම් ආදියෙන් සිරුර පරිහරණය කරන්නේ කයින් ශක්තිය උපදවා මව්පියන් වැඳ කඳුලින් තෙමුණු මුහුණු ඇති ඥාති සමූහයා අත්හැර භාග්‍යවතුන් වහන්සේ වැඩසිටි තැනට -පෙ- භාග්‍යවතුන් වහන්සේ මා පැවිදිකරන සේක්වායි කීය. භාග්‍යවතුන් වහන්සේ අසල සිටි එක්තරා භික්‍ෂුවක ඇමතු සේක. එසේනම් භික්‍ෂුව රට්ඨපාල පැවිදිකරන්න. උපසම්පදා ද කරන්න මැනවි ස්වාමීනියි ඒ භික්‍ෂුව භාග්‍යවතුන් වහන්සේට පිළිවදන් දී රට්ඨපාල කුලපුත්‍රයා බුදුන් විසින් දෙන ලද සද්ධි විහාරිකයකු ලැබ පැවිදි කළේය. උපසම්පදාද කළේය. එහෙයින් කියන ලදී. **අලත්‍ථඛො රට්ඨපාලො කුලපුත්තො භගවතො සන්තිකෙ පබ්බජ්ජං අලත්‍ථ උපසම්පදං** යනුවෙන්
**පහිතත්තො විහරන්තො** දොළොස් වසරක් මෙසේ වාසය කරන්නේ මෙ ආයුෂ්මත්හු නෙය්‍ය පුද්ගලයෙකි. ඒ නිසා පුණ්‍යවන්තද, අභිනීහාර සම්පන්නද වූවාහු දොළොස් වැනි වර්ෂයෙහි රහත් බවට පත්වූහ.
**යෙන භගවා තෙනුපසඞ්කමි** මාගේ මා පියන් පැවිද්ද අනුදනිමින් ඔබ විසින් කලින්කල පැමිණ අප වෙත පෙනී සිටිය යුතුයයි කියා අනුදත්හ. මාපියෝ වනාහි දුෂ්කර දේ කරන්නෝය. මමද යම් අදහසකින් පැවිදි වූයෙම්ද ඒ දේ මස්තක ප්‍රාප්ත විය. දැන් භාග්‍යවතුන් වහන්සේගෙන් විමසා දෙමාපියන්ට තමා පෙන්වන්නෙමියි සිතා විමසනු කැමැත්තේ එහි එළඹියේය. **මනසාකාසි** රට්ඨපාල ගියකල්හි කිසියම් උපද්‍රවයක් වන්නේ දෝහෝයි සිතිවිල්ලක් ඇතිකරගත්තේය. එයින් උපද්‍රවයක් වන්නේයයි දැන රට්ඨපාල එය මර්දනය කරන්ට හැක්කේ දැයි බලන සේක් ඔහු රහත්බවට පත්වූ බව දැක හැකිවන්නේයයි දැන අනුදැන වදාළසේක. එහෙයින් කියන ලදී. **යදා භගවා අඤ්ඤසි -පෙ- කාලං මඤ්ඤසි** යනුවෙන්
**මිගාවීරෙ** එනම් උයනෙහි, එය වනාහි රජුවිසින් නොකල්හි පැමිණෙන පැවිද්දන්ට සැපසේ පරිභෝජනය කෙරෙත්වායි දෙන ලද්දේය. මෙසේ අනුදන්නා ලද්දේ විය. ඒනිසා තෙරුන් වහන්සේ මා පැමිණි බව මා පියන්ට දන්වන්නෙමි. ඔවුහු මාගේ පා දෝනා උණුදිය පාදයෙහි ආලේප කරන තෙල් ආදිය එවන්නෝයයි සිතක්වත් නූපදවා උයනටම පිවිසියහ. **පිණ්ඩාය** පාවිසි දෙවැනි දින පිඬු පිණිස පිවිසියහ.
**මජ්ඣිමාය** දොරකොටු සතක් ඇති ගෘහයෙහි මැද දොරකොටුවෙහි **උල්ලෙබාපෙති **කපුවකු ලවා කෙස් නැවත තබවයි. **එතදවොච** මේ ශ්‍රමණයෝ අපගේ පියපුත්‍රයා පැවිදි කරවා සොරුන්ගේ අතට පත් කොට මෙන් එක් දවසක්වත් නො දක්වෙ. මෙසේ ඔවුහු රළුවැඩ කරන්නෝය. ඔවුන් මේ ස්ථානයට ආයුතුයයි සිතත්. මෙතැන්ම මොවුන් ඇදදැමිය යුතු යයි සිතා මෙසේ **ඉමෙහි මුණ්ඩකෙහි** ආදි වචන කීය. **ඤතිදාසි** ඥාතීන්ගේ දාසියක්, **ආභිදොසිකං** කාලයක් තිබුණු එක්රැයක් ඉක්මී පිළුණුවූ මේ එහි පදාර්ථයයි. පිළුණුවු දෝෂයෙන් මැඬුණෙනුයි අභිදොසනමි අභිදොසයට ආභිදොසික වේ. එක් රැයක් ඉක්මගිය දෙයකටම නාම සඤ්ඤාවකි. ආභිදෙසික වු දෙය ආභි දොසිකයි. **කුම්මාසං** යව පිට්ටු, **ඡඩ්ඩෙතු කාමා හොති** යම්හෙයකින් යටත් පිරිසෙයින් දස්කම්කරුවන්ට ගොපල්ලන්ටවත් පරිභෝගයට නුසුදුසු ද ඒනිසා එය කසල මෙන් පිටතට විසිකරනු කැමැත්තී වෙයි. **සචෙතං** යම්හෙයකින් මෙය. හගිනී ආර්ය ව්‍යවහාරයෙන් තමාගේ ඥාතීන්ගේ දාසියට කථාකරයි. **ඡඩ්ඩනියධම්මං** ඉවතදැමිය යුතු ස්වභාවය මෙය කියන ලද්දේ වෙයි. නැගණිය. ඉදින් මෙය ඉවත දැමිය යුතු ස්වභාවය නම් ඉවතලු දෙය පිළිගැනීමකි. මේ මාගේ පාත්‍රයට දමන්න. කුමක් නිසා මෙසේ කීමට ලැබේද? අණකිරීමක් හෝ වැරදි ලෙස යෙදු වචනයක් වත් නොවේද නොවේ කුමක් හෙයින්ද එය ඉවතලු දෙය ගැනීමක් වන බැවිනි. යමක් ඉවතලන ස්වභාවයේවේද ඉවතලූදෙය ගැනීමකි. යම්තැනෙක හිමිකරුවෝ අපේක්ෂාවක් නැත්තෝද ඒ සියල්ල දෙව, ගෙනඑව මෙහි බහාලවයි කියන්ට වටී. ඒ නිසාම මේ ආයුෂ්මතුන් වහන්සේ අග්‍ර ආර්ය වංශයෙහි වුවද මෙසේ කීහ.
**හත්‍ථානං** භික්ෂාව ගැනීම පිණිස පාත්‍රය පිරිනමන්නහුගේ මැණික් කටුවේ සිට දෑතම. පාදානං හැඳි දෙදෙහි සිට පාදෙකම. සස්සෙ ඉදින් නැගණියැයි වචන පිට කරන්නහුගේ ස්වරයෙහි, **නිමිත්තං අග්ගහෙසි** පිටි අත්ල ආදිය බලමින් මාගේ රට්ඨපාල පුත්‍රයාගේ මෙන් රන් කැසුබු පිටක් බඳු මේ අත්පාවල පිටි අලු හිරියල් වැටි මෙන් වටකුරුවූ ඇගිලි, මිහිරිස්වරයැයි ගිහිකල සලකනලද විරූ ආකාරය සැලකුවාය අල්ලාගත්තාය. හඳුනාගත්තාය. දොළොස්වසක් අරණ්‍යවාසයද පිඬුසිඟාලද අහර වළඳන මේ ආයුෂ්මතුන්ට අන්‍යයන්ට හා සමාන ශරීර වර්ණයවිය. ඒනිසා ඒ ඥාතින්ගේ දාසිය ඔහු දැක ද හඳුනා නොගත්තාය. නිමිත්තක් නම් ගත්තාය.
**රට්ඨ පාලස්ස මාතරං එතදවොච** තෙරුන්ගේ අඟපසඟ සනිටුහන් කොට කිරිපොවා හදාවඩාගත් කිරිමව වූවා පැවිදිව මහා රහත්බවට පත්වූ ස්වාමිපුත්‍රයා සමග ස්වාමිනි මාගේ පුත්‍ර රට්ඨපාල ඔබගේදැයි ආදී වචනයක් කියන්ට උත්සාහ නොකරන්නී වේගයෙන් ගෙට පිවිස රට්ඨපාලගේ මවට මෙසේ කීවාය. **යග්ඝෙ** ආරෝචනාර්ථයෙහි නිපාතයි. **සච්ඡෙ සච්චං** මෙහි ජෙ යනු ආලපන අර්ථයෙහි නිපාතයි. ඒ දේශයෙහි දාසි ජනයාට ආමන්ත්‍රණය කරන්නේ මෙසේය. ඒනිසා එම්බල දාසිය කී සත්‍ය කියහිද? මෙහි අර්ථය මෙසේයැයි දතයුත්තේය.
**උපසඞ්කමි** කුමක්නිසා එළඹියාද මහකුලයෙහි ස්ත්‍රීහු පිටතට යන්නාහු ගර්භාවට පත්වෙති. මේ හදිසි කටයුත්ත සිටුවරයාට දන්වන්නෙමියි සිතුවාය. ඒනිසා එළඹියාය. **අඤ්ඤතරං කුඩ්ඩං** ඒ දේශයෙහි දානපතීන්ගේ ගෙහි ශාලා ඇත. එහි ආසනද පනවා ඇත. එළවු කැඳවතුර එහි පැවිද්දෝ පිඬු පිණිස හැසිර හිඳ අනුභවකරත් කැමති වන්නාහු නම් දානපතීන්ට අයත් දේද ගනිති. එනිසා එයද වෙනත් කුලයක මෙබඳු ගාලාවක තවත් බිත්ති මුල්ලක් යයි දතයුතුය. පැවිද්දන් ලෙස නොව දුප්පත් මිනිසුන් මෙන් නොසරුප් තැන හිඳ අනුභව කරත්.
**අත්‍ථිනාම තාතා** මෙහි ඇත. විද්‍යාමාන අර්ථයෙහි. **නාම** විමසීම් අර්ථයෙහි හඟින අර්ථයෙහි නිපාතයකි. මෙය කියන ලද්දේවෙයි. දරුව රටඨපාලයෙනි අපට ධනය ඇත්තේ නොවේද. අපි නිර්ධනයෝ යැයි කියයුතු නොවේද. දරුව රට්ඨපාල ඔබ කිසිවකුගේ මෙබඳු තැනක හිඳ පිළුණු වු පිට්ටු අනුභව කරන්නෙහිය. අපට ජිවිතයක් තිබෙනවානේද අප මළායයි කිවයුත්තෙක්ද යමෙකුගේ මෙබඳු තැනක හිඳ දරුව රට්ඨපාල ඔබ පිළුණු වූ බත් අනුභව කරන්නෙහිය දරුව රට්ඨපාල ඔබගේ අභ්‍යන්තරයෙහි සසුන නිසා ලද ශ්‍රමණ ගුණය ඇතැයි සිතෙයි. ඔබ මනාවු බොජුන් රසයෙන් වැඩුණාද මේ පිළිකුල් පිට්ටු අනුභව කරන්නේ යනුවෙන් එපමණක්ම කීය. අක්ෂර ගැන සිතන්නෝ මෙහිදී මේ ලක්ෂණය ගැන කියති. විශ්වාසයෙන් තොරව අදහන අයුරින් අත්‍ථි ශබ්දයෙහි උප පදයෙහි පරිභුඤ්ජිස්සනියැයි අනාගත වචනය කරන ලදී. මේ එහි අර්ථයයි. ඉකුත්වූ දේ -පෙ- අනුභව කරන්නෙහිය. මෙම ප්‍රත්‍යක්ෂ වුවද මම නොඅදහමි. ගෘහපතියා තෙරුන්වහන්සේගේ පාත්‍රයෙහි මුව විට අල්ලාගෙන සිටිමින්ම මෙපමණක්ම කීය. තෙරුන් වහන්සේද පියා පාත්‍රයෙහි මුවවිට අල්ලාගෙන සිටියදීම බලුවමනයක් බඳු කුණු බිත්තරයක් මෙන් බිඳුණු තැනින් කුණු ගඳ හමන ඒ කුණු වූ බත වැළඳුහ. පෘථග්ජනයකුට එබඳු බතක් අනුභව කරන්ට නොහැකිය. තෙරුන් වහන්සේ අර්හත්වයෙහි සිට දිව්‍යඕජාවක් අමෘත රසයක් වළඳන්නාක් මෙන් වළඳා කෙණ්ඩියෙන් ජලය ගෙන පාත්‍රයද මුවද අත්පාද දොවා **කුතො නො ගහපති** ආදීය කීහ.
එහි **කුතොනො** යනු කොහි සිටද. **නෙවදානං** දෙය්‍යධර්ම වශයෙන් දානයක් නොලැබුවෙමු. **නපච්චක්ඛානං **දරුව රට්ඨපාල, ඔබ සුවයෙන්ද, වැඩි වෙහෙසක් නැතිව පැමිණියේද දරුව තවමන් ගෙයි බත් නොසෑදේය ආදිවශයෙන් පිළිසඳර වශයෙන් බැහැරකිරීමක් ද නොලැබුවෙමු. තෙරුන් මෙසේ කීවේ කුමක්නිසාද? පියා කෙරෙහි අනුග්‍රහයෙනි. උන්වහන්සේට මෙසේ සිතිණ, යම්සේ මොහු මට කියාද අන් පැවිද්දන්ටද මෙසේ කියතියි සිතමි. බුදුසසුනෙහි පත් අතර නෙළුමක් මෙන්, අළුයෙන් වැසුණු ගිනිමෙන්, ඵලයෙන් වැසුණු සඳුන් හරයක්මෙන් නූලෙන් වැසුණු මුතු ඇටයක් මෙන් වලාකුළින් වැසුණු සඳමෙන් මා වැනි වැසුණු ගුණඇති භික්‍ෂූන්ගේ කෙළවරක් නැත. ඔවුන් අතර මෙබඳු වචනයක් පැවැත්වෙන්නේ නැත. සංවරයෙහි සිටියි යන අනුග්‍රහයෙන් මෙසේ කීහ.
**එහිතාතා** දරුව ඔබගේ ගෙයක් නොවේවා එන්න ගෙදර යන්නෙමුයි කියයි. **අලං** තෙරුන් වහන්සේ තෙරහු උපරිම වශයෙන් එකාසනික අංගයෙහි සිටි බැවින් ප්‍රතික්ෂේප කරන්නේ මෙසේකීහ. **අධිවාසෙයි** තෙරුන්වහන්සේ ප්‍රකෘතියෙන්ම උසස් සපදාන චාරිකා ඇත්තහු හෙට පිණිස භික්ෂාව නොපිළිගනිත්. මවට අනුග්‍රහයෙන් ඉවසූහ. මවට තෙරුන් සිහිකොට මහත් ශෝකයක් උපදී. හැඬීමෙන්ම රතුවූ ඇස් ඇත්තී මෙන් වුවාය. ඒ නිසා තෙරුන් වහන්සේ යම්හෙයකින් මම ඇය නොදැක යන්නෙම්ද ඇයගේ හදවත පැලෙන්නටද පුළුවනැයි අනුග්‍රහයෙන් ඉවසූහ. **කාරාපෙත්‍වා** හිරණ්‍යයෙන් එකක්ද, සුවර්ණයෙන් එකක්දැයි ගොඩවල් දෙකක් කරවා පූජාවෝ කෙතරම් මහත්වූදයත්. මෙතෙර සිටි පුරුෂයෙක් එතර සිටි මධ්‍යම ප්‍රමාණයේ පුරුෂයකු නොදකීද එසේ මහත්වූ,
**ඉදං තෙතාත** කහවණු ගොඩද රත්රන් හැඩද පෙන්වන්නේ මෙසේ කීය. **මත්තිකං** මවගෙන් පැමිණි, මේ ඔබගේ මිත්තණියගේ මව මේගෙට එද්දී ඇය විසින් මව විසින් මල්දම් සුවඳ ආදිය පිණිස දෙන ලද ධනය යන අර්ථයි. **අඤ්ඤං පෙත්තිකං අඤ්ඤං පිතාමහං** යමක් ඔබගේ පියාටද මුත්තණුවන්ටද අයිතිවීද එය වෙනමම තැන්පත් කර ඇත. යොදන ලද දෙය අතිබහුල නොවීය. මෙහි සිතාමහං යනුවෙන් තද්ධිත ලෝපය දතයුතුය. **පෙතාමහං** කියාද පාඨයක් වෙයි. **සක්කා තාත රට්ඨපාල** දරුව රට්ඨපාල, හුදෙක් පැවිද්දකු විසින් පමණක් පින් නොකළ හැකිය. ගිහිගෙය වසන්නහු විසින්ද සම්පත් අනුභව කිරීමටද තුනුරුවන්හි පිහිටා පන්සිල්පද සමාදන්ව උදාරවූ දානාදි පින් කිරිමට හැකිය. **එහිත්‍වංතාත -පෙ- පුඤ්ඤතිව කරොහි** - එන්න දරුව -පෙ- පින්ද කරන්න. **තතො **නිදානං ධනය සඳහා, ධන ඉපයීමේ හේතුව සඳහා ඒ ඒ ධනය රක්නා පුද්ගලයකුගේ රජුන් ආදින් වශයෙන් ධන පරිහානියට පැමිණෙන්න හුටද උපදනා ශෝක ආදිය සඳහා මෙසේ කීය. මෙසේ කීකල්හි, සිටුගෘහපතියා මම මොහු උපැවිදි කරවන්නෙමියි ගෙන ආවෙමි. ඔහු දැන් මට ධර්මකථා කියන්ට පටන්ගත්තේය. මොහු මාගේ වචනය නොකරතියි නැගිට ගොස් ඔහුගේ අන්තඃපුරයෙහි දොර විවෘත කරවා. මේ තොපගේ ස්වාමියාය. යවු ඔහු යම්කිසිවක් කොට අල්ලාගන්ට වෑයම් කරවුයයි පිටත් කර යැවීය. තරුණ වයසෙහි සිටි නාටක ස්ත්‍රීහු නික්ම ගොස් තෙරුන් පිරිවරාගත්හ. ඔවුන් අතරින් දෙටු නාටක ස්ත්‍රීන් දෙදෙනෙකු සඳහා **පුරාණදුතියිකා** යනාදිය කියන ලදී. **පච්චෙක පාදෙසු ගහෙත්‍වා** එක් එක් පාදයෙන් ඔහු අල්ලාගෙන
**කීදිසා නාම තා අය්‍යපුත්ත අවජරායො **යැයි කුමක්නිසා මෙසේ කීහුද. එකල්හි බොහෝ ක්ෂත්‍රිය කුමාරයන්ද බ්‍රාහ්මණ කුමාරයන්ද සිටුපුත්‍රයන්ද මහසම්පත් හැරදමා පැවිදිවනු දැක පැවිද්දෙහි ගුණ නොදන්නෝ කථාවක් ඇතිකරත්. ඇයි මොවුන් පැවිදිවන්නේ? සමහරු මෙසේ කියති. දෙවසරන් දෙවි නිළියන් සඳහාය. ඒ කථාව පැතිරි ගියේය. එය අල්ලාගෙන ඔවුහු මෙසේ කීහ. තෙරුන් වහන්සේ එය පිළිකෙව් කරමින් **නඛො මයං භගිනී** - නැගණියනි අපි එසේ නොවෙමු යි කීහ. **සමුදාචරති** ව්‍යවහාර කෙරෙයි. එහිදීම මුසපත්ව වැටුණාහුය. උන්වහන්සේ නංගී භාෂාවෙන් - භගිනී වාදයෙන් ව්‍යවහාර කරනු දැක, අපි අද එති අදඑතිය දොළොස් අවුරුද්දක් පිටතට නොගියෙමු. ඒනිසා අපි දරුවන්ද නොලැබීමු යමකුගේ ආනුභාවයෙන් ජීවත්වෙමුද එයින් ද පිරිහුණෝ වෙමු. මේ ලෝකය අන් අයුරකින්වෙයි. තමා ගැනම සිතීය. ඒනිසා ඔවුහුද දැන් අපි අනාථවූයෙමුයි තමාගැනම සිතමින්, අපගෙන් දැන් වැඩක් නැත. මොහු බිරින්දන් වූ අප තමා සමග එක්කුස විසූ දැරියන් මෙන් සිතයි හටගත් බලවත් ශෝක ඇතිව ඒ ප්‍රදේශයේදීම මුසපත්ව වැටුණාහුය යන අර්ථයි.
**මා නොවිහෙඨෙථ** අපට ධනය පෙන්වා ගැහැණුන් යොදවා වෙහෙස නොකරනු මැනවි. **විහෙසා එසා පබ්බජිතානං** - පැවිද්දන්ට මෙය වෙහෙසකැයි කුමක් නිසා මෙසේ කීද? මා පියන්ට අනුග්‍රහ පිණිස ඒ සිටුවරයා පැවිදිකම කිළිටිය. පැවිදිවෙස හරවා නහවා තිදෙන එකට කෑම කන්නෙමුයි සිතමින් තෙරුන්ට භික්ෂාව නොදෙයි. තෙරුන් වහන්සේ මා වැනි කෙලෙස් නැසුවකුගේ ආහාරයට අනතුරක් කොට මොවුහු බොහෝ අකුසල් රැස්කරගනිතියි ඔවුන්ට අනුග්‍රහ පිණිස මෙසේ කීහ.
**ගාථාඅභාසි** ගාථා කීහ. එහි **පස්ස** යනු ළඟ සිටිජනයා සඳහා කියයි. **චිත්තං** විසිතුරු කළ **බිබ්බං **ආත්ම භාවය, **අරුකායං** නව වණමුඛයන්ගේ වශයෙන් වණ සමූහයක් ඇති. **සමුස්සිතං** ඇටතුන් සියයකින් නහර නවසියයකින් බැඳ මාංශපේශි නවදසයයකින් ආලේප කොට තැනින් තැනින් උස්කරන ලද. **ආතුරං** ජරාවෙන් ආතුරවු බැවින්, රෝගයෙන් ආතුර වු බැවින් කෙලෙසින් ආතුරවු බැවින් නිරන්තර යෙන් ආතුරවූ බහු **සංකප්පං** අනුන්ට උපන් ප්‍රාර්ථනා සංකප්පයන්ගෙන් බහුසංකප්පවූ, ස්ත්‍රීන්ගේ සොහොනෙහි අත්හැරදමන ලද සිරුරක්වු මෙය කපුටන් ගිජුලිහිණියන් ආදීහුද ප්‍රාර්ථනා කරන්නාහුයැයි බහුසංකප්ප නම් **යස්ස නත්‍ථි ධුවං ඨිති** යම්කිසි කයකට මායාව මිරිගුව පෙණපිඬුව දිය බුබුළ ආදින්ට මෙන් ඒකාන්තයෙන් පැවැත්මක් නම් නැත. බිඳෙනසුලු බවම නියතය.
**තචෙන ඔනද්ධං** තෙත් මිනිස් සමින් වැසිණ. **සහ වත්‍ථෙහි සොභනි** සුවඳින් මිණි කොඬොලින් ද විසිතුරු කළ රූපය වස්ත්‍රයන්ගෙන් ස්වභාවයෙන් බැබලේ. වස්ත්‍ර නැතිවිට නොබැලියහැකි තරමට පිළිකුල්ය.
**අලත්තක්කතා** ලාරසින් රංජනය කළ **චුණ්ණ මක්ඛිතං** අබකල්කයෙන් කුරුලෑ ආදිය ඉවත් කොට ලුණු මැට්ටෙන් නරක් වූ ලෙස වියලවා, ඇඹරූ තල ඇටවලින් ලෙය පිරිසිදුකරවා කහ වර්ණය සදා සුණු පොදියකින් මුහුණ තලත්. මෙයින් එය බෙහෙවින් බබලයි. ඒ සඳහා මෙය කියන ලදී.
**අට්ඨපාදකතා** රසදිය ගා නලල්පට කෙළවර පටලවා අට පෙළකට සකස් කරනලද, **අඤ්ජනී** තෙලිතුඩ,
**ඔදහී** - තැබීය. **පාසං** පුඩුදැල **නාසදා** නොගැටුණේයි. **නිවාපං** නිවාප සූත්‍රයෙහි කියන ලද නිවාපතන සමාන බොජුන **කන්‍දන්තෙ** හඬද්දී වලපිද්දී තෙරුන්වහන්සේ මේ ගාථාවෙන් මව්පියන් මුවවැද්දන් මෙන් කොට පෙන්වූහ. අවශේෂ ඥාතීන් වැදි පිරිසමෙන්, රනින් කළ පුඩුදැලක්මෙන්. තමා අනුභව කළ බොජුන නිවාප තණ මෙන්, තමා මහමුවා මෙන් කොට දැක්වූහ. යම්සේ මහමුවා ඇතිතාක් නිවාප තණ කා පැන්බී ගෙල ඔසවා පිරිස දෙස බලා මෙතැනට ගිය අයකුට යහපතක් වන්නේයයි මුවවැද්දන්ගේ දැලට නොගෑවීම උඩින් පැන අරණ්‍යයට පිවිස ගන සෙවන ඇති කුඩයක් බදු වනගුම්බයක යට මඳ සුළගින් පවන් සලනු ලබන්නේ ආමග බලන්නේ සිටීද. මෙසේම තෙරුන් වහන්සේ මේ ගාථා කියා අහසින් ගොස් මීගාවීරයෙහි පෙනීසිටියහ.
තෙරුන් අහසින් ගියේ ඇයි? උන්වහන්සේ සිටු පියා දොර කොටු සතෙහිම අගුලු දම්මා මල්ලයන්ට මෙසේ අණ කළේය. ඉදින් නික්ම යයි නම් අතින් පයින් ඔහු අල්ලාගෙන කහ සිවුරු ඉවත්කර ගිහිවෙස් ගන්වවු. ඒනිසා තෙරුන් වහන්සේ මොවුහු මා වැනි කෙලෙස් නැසුවකු අතින් හෝ පයින් අල්ලා අකුසල් රැස්කරත් ඔවුන්ට එය නොවේවායි සිතා අහසින් ගියහ. පරසමුද්දවාසී තෙරවරුන්ට, සිටියේම මේ ගාථා කියා අහසට පැන නැඟී කෝරව්‍ය රජුන්ගේ මහාවීරයෙහි නැවත පෙනී සිටියහ. යන්න වාචනා මාර්ගයයි.
**මිගවො** ඒ උයන් පල්ලාගේ නම **සොධෙන්තො** උයන්මග සම කරවා හැමදියයුතු තැන් හමදවන්නේ වැලිවිසිරවීමි මල්ගවගැවසීම් පුන්කලස් තැබීම් කෙසෙල් කඳන් තැබීම් ආදියද කරන්නේ යන අර්ථයි. **යෙන රාජා කොරව්‍යො තෙනුපසෙඞ්කමි** අපගේ රජතුමා සැම කල්හි මේ කුලපුත්‍රයාගේ ගුණකියයි. ඔහු දකිනු කැමැත්තේ ඔහු පැමිණි බව නොදනී. මේ පඬුරු විශාලය. ගොස් රජුට දන්වන්නෙමියි සිතා කෝරව්‍ය රජු සිටින තැනට එළඹියේය.
**කිත්තය මානොහොසි** ඒ රජ තෙරුන් සිහිකොට බලගණ මැදද නාටක ස්ත්‍රීන් මැදද මහාසම්පත් අත්හැරදමා පැවිදිව නැවත නොනැවති අවසර නො ඉල්ලන කුලපුත්‍රයා විසින් දුෂ්කර දෙයක් කරන ලද්දේයැයි ගුණ කීවේය. එය අල්ලාගෙන හේ මෙසේ කීය. **විස්සජෙථාතිවත්‍වා** අන්තඃපුර මහාමාත්‍ර බලකාය ආදීන්හි යමකුට යමක් සුදුසුද ඔහුට එය දෙවා යන අර්ථයි. **උස්සටාය උස්සටාය** උසස් උසස් මහාමාත්‍ර මහරැටි ආදීන්ගේ වශයෙන් නැගී නැගී ආ පිරිස රැගෙන එළැඹියේය යන අර්ථයි. **ඉධභවං රට්ඨපාලො හත්‍ථත්‍ථරෙ නිසීදතු** ඇතුන්පිට එළාලු ඇතිරිල්ල කුඩාය. බොහෝ මල් ඇත. දෙගුණ කොට අර්ථවශයෙන් කරන ලද්දේ වෙයි. එබඳු තැනක නොවිමසා හිඳගන්ට යුතු නැතැයි සිතමින් මෙසේකීය.
**පාරිජුඤ්ඤනි** දිරායන බැවින් ක්ෂය වීමෙන්, **ජීණ්ණො** ජරාජීර්ණ වුද්ධො වයෝවෘද්ධ, **මහල්ලකො** උපතින් මහලු, **අද්ධගතො** වයස් මාර්ගය ඉක්මවන, **වයො අනුප්පත්තො** පශ්චිම වයසට පැමිණි, **පබ්බජති** අසල අරමට ගොස් භික්ෂූන් වැඳ ස්වාමීනි, මා විසින් තරුණ කල්හි බොහෝ කුසල් කරන ලද්දේය. දැන් මහලුවෙමි. මහල්ලාටද මෙය පැවිද්ද නම්වේ. සෑමළුව හැමද පිරිසිදු කොට ජීවත් වන්නෙමි. ස්වාමීනි මා පැවිදි කරන්නැයි කරුණාව උපදවමින් ඉල්ලාසිටී තෙරවරු අනුකම්පාවෙන් පැවිදි කරති. ඒ සඳහා මෙය කියන ලදී. දෙවැනි වරද මෙම ක්‍රමයයි.
**අප්පාබාධො** රෝග නැති. **අප්පාතඞ්කො** දුන්නැති, **සමවෙපාකිනිසා** සම පැසවන **ගහණියා** කර්මජ තේජෝධාතුවෙන්, එහි යමකුට කෑසැණින්ම ආහාර ජීර්ණවෙයි. යමෙකුට බත් පිඩක් මෙන් එසේම සිටියි. මේ දෙදෙනාම සම විපාකයෙන් යුතු කර්මජ තේජෝධාතුවෙන් යුක්ත නොවෙත්. යමකුට නැවත කෑ කල්හි බත් පිළිබඳ කැමැත්ත ඇතිවන්නේය. මේ සමව පැසවීමෙන් යුක්ත වූයේවෙයි. **නාතිසීතාය නාච්චුණ්හාය** ඒ කරුණින්ම අතිශීතලද අතිඋෂ්ණද නොවේ. **අනුපුබ්බෙන** රජවරු හෝ ගෙන යති ආදී ක්‍රමයෙන්,
**ධම්මුද්දෙසා උද්දිට්ඨා** ධර්මනිර්දේශයෙන් නිර්දේශීත, **උපනීය්‍යති** ජරාමරණ වෙතට යයි. ආයුක්ෂය යෙන් හෝ එතැනට ගෙනයනු ලැබේ.** අද්ධුවො** ස්ථිරතැන් නැති. **අත්තාණො** රැකීමට සමත් අයකු නැති. **අනභිස්සරො** අසරණ, සිහිකොට ළගට ගොස් අස්වසන්ට සමර්ථයකු නැති. **අස්සකො** තමාගේ නොවන. ස්වකීය වෙූ භාණ්ඩනැති. **සබ්බං පහාය ගමනීයං** තමාගේ බඩුයයි සලකනු ලැබු සියල්ල අත්හැර ලෝකයෙන් යායුතු, **තණ්හාදාසො** තෘෂ්ණාවට දාසවූ
**හත්‍ථිසමං** හස්ති ශිල්පයෙහි **කතාවි** කළයුතු දේ කළ හික්මවු ශිල්ප ඇති ප්‍රගුණ කළ ශිල්ප ඇති යන අර්ථයි. සියලු තැන මේ ක්‍රමයයි. ඌරුබලී කලවා ශක්තියෙන් යුත්. පලිහද ආයුධයද ගෙන පරසෙනග අතරට පිවිස නිරන්තරයෙන් බිඳින, බිඳුණවුන් සමගිකරන අනුන් අතට ගිය රාජ්‍යය ගෙන එන්ට උරදෙත්ද එය ඌරුබලිනම් බාහුබලී බාහු බලයෙන් යුත්, සෙස්ස පෙර පරිදිමය. **අලමත්තො** සමර්ථ ආත්මභාවය
**පරියොධාය වත්තිස්සන්ති **උපන් උපද්‍රවය නවත්වා තබා නොපතුරුවා පවතින්නේයයි සලකා ගන්නා ලද
**සංවිජ්ජති ඛො රට්ඨපාල ඉමස්මිං රාජකුලෙ පහුතං හිරඤ්ඤ සුවණ්ණං** යනුවෙන් මෙය ඒ රජ මත්තෙහි ධර්ම උපදේශයට කරුණක් ගෙන එන්නේ කීය.
**අථාපරං එතදවොච** මෙය ලෝකයෙහි දකිමියි ආදී ක්‍රමයෙන් සමුද්දේස සතරෙහි පසු ගීයක් කීය.
එහි **භිය්‍යොව කාමෙ අභිපත්‍ථයන්ති** එකක් ලැබ දෙකක් පතයි දෙකක් ලැබ සතරක්ද ඊටත් වැඩියෙන් ද වස්තු කාම ක්ලේශකාමයන් ප්‍රාර්ථනා කරති.
**පසය්හ** සතුරු ගණයා අභිබවා **සසාගරන්තං** සයුරු අන්තය සමග **ඔරං සමුද්දස්ස** සමුද්‍රයට මෙපිට තම රට, එයින් අතෘප්ත වුයේ යන අර්ථයි. **නහත්‍ථි** නැත.
**අහො වතානො** අහෝ අපගේ **අයමෙව** යනුවෙන්ද පාඨයක් ඇත. අමරතිචාහු අමරයෝ යැයි කියන ලද්දේ වෙයි. මෙය කියන ලද්දේවෙයි. මළ යමකු පිරිවරා ඥාතීහු හඬත්ද. අහෝ අපගේ සොහොයුරා මළේය. පුත්‍රයා මළේය ආදියද කියත්.
**ඵුසන්ති ඵස්සං** මරණ ස්පර්ශය ස්පර්ශ කරති. **තථෙව පුට්ඨො** යම්සේ බලවත් නුවණැත්තේ වුවද මරණ ස්පර්ශයෙන් ස්පර්ශ කරන ලද්දේය. ස්පර්ශ නොකරන ලද්දෙක්නම් නැත. විශේෂය මෙයයි. බාලයා වනාහි බාල බැවින් පහර දෙනු ලැබුයේ නිදයි බාලයා බාලබැවින් මරණය ස්පර්ශ කිරීමට පැමිණ වධයට පමුණුවන ලද්දේම නිදයි. මරාදමන ලද්දේ නිදයි. මා විසින් යහපත් දෙයක් නොකරන ලද්දේයයි ආදී විපිළිසර වශයෙන් සැලෙයි, වෙවුලයි, ගැහෙයි, **ධීරොව නවෙධති** නුවණැත්තේ සුගති නිමිත්තක් දකිමින් සසල නොවෙයි. නො වෙවුලයි.
**යාය වොසානං ඉධාධිගච්ඡති** යම් ප්‍රඥාවකින් මෙලොව සියලු කිස අවසන් කොට ලබන රහත් බවට පැමිණේ. සාවධානයෙන් උත්තමතරය. **අසොසිතත්තා** නොවියලුණු බැවින් රහත්බවට පැමිණීමෙන් අභාවයට යන බැවින් යන අර්ථයි. **භවාභවෙසු** හීන ප්‍රණීත භවයන්හි.
**උපෙති ගබ්භඤ්ච පරඤ්ච ලොකං** පව් කරන්නවුන් අතර යම් කිසි සත්වයෙක් පරම්පරාවෙන් සංසාරයට පැමිණ ගැබටද පරලොවටද එළඹෙයි. **තස්සප්පපඤ්ඤො** එබඳු අල්පවූ ප්‍රඥාව ඇති, අල්පප්‍රඥාව ඇතිව අදහන
**සකම්මනා භඤ්ඤති** කමා විසින් කරන ලද කර්ම වශයෙන් කසවළින්ද තලවන්නාහුය ආදී කර්ම කිරීම්වලින් මැරේ. **පෙච්ච පරම්හි ලොකෙ** මෙයින් ගොස් අපාය ලෝකයෙහි.
**විරූප රූපෙන** විරූපවූ රූපයෙන්, නොයෙක් ස්වභාවයෙන් යන අර්ථයි. **කාමගුණෙසු** දිට්ඨ ධම්මික සම්පරායික සියලු කාම ගුණයන්හි ආදීනව දැක. **දහරා** යටත් පිරිසෙයින් කලලමාත්‍ර භාවය උදෙසා තරුණයෝ, **වුද්ධා** වර්ෂ සියය ඉක්මවූවෝ **අපණ්ණතං සාමඤ්ඤමෙව සෙය්‍යො** අවිරුද්ධවු, නොසැලී යන්නාවු ඒකාන්තයෙන් නෛර්යාණික ශ්‍රමණභාවයම මැනවි. උත්තරීතරයයිද ප්‍රණීත තරයයිද උපධාරණය කොට මහරජ මම පැවිදිවූයේ වෙමි. ඒ නිසා ඔබ කුමක් කියහිද කුමක් දැකද කුමක් අසා ද මෙය දැකම පැවිදිවූයේ වෙමිය. සිතාගන්නැයි දේශනාව නිමවා වදාළ සේක.
**එවම්මෙසුතං** යනු මබාදේව පුත්‍රයයි. එහි **මඛාදෙවම්බවනෙ** පෙර මඛාදේව නම් රජෙක් ඒ අඹවනය රෝපණය කළේය. ඒ ගස් විනාශවී යන විට පසුකලෙක අන් රජවරුද රෝපණය කළාහුය, පුරාණ ව්‍යවහාර වශයෙන් මඛාදේව අඹවනය ම යැයි ප්‍රසිද්ධියට ගියේය. **සිතම්‍යාත්‍වාකාසි** සවස් කල්හි විහාර චාරිකාවෙහි හැසිරෙමින් රමණීයවු බිම්කඩක් දැක මාවිසින් මේ අවකාශයෙහි වසන ලද විරූයැයි ආවර්ජනා කරන්නේ පෙර මම මඛාදේව නම් රජෙක්ව මේ අඹවනය රෝපණය කළෙමි. මෙහිම පැවිදිවී සිට බඹවිහරණ වඩා බඹලොව උපන්නෙමි. මේ කරුණ භික්‍ෂුසංඝයාට ප්‍රකට නැත. එය ප්‍රකට කරන්නෙමියි දත් අග පෙන්වා සිනා පහළ කළේය.
ධර්මය ඔහුට ඇතැයි **ධම්මිකො** ධර්මයෙන් රජවූයේ නුයි. **ධම්මරාජා, ධම්මෙ ඨිතො** දසකුසල ධර්ම පථ ධර්මයෙහි සිටියේ **ධම්මංචරති** සමසේ හැසිරේ. එහි බ්‍රාහ්මණ ගෘහපතීන් අතර හෙතෙමේ පෙර යමෙක් රජුන් විසින් දෙන ලද පෙරහර ඇත්තේද එය නොකඩවා මුල් ක්‍රමයෙන්ම දුන්නේය. ගෘහපතියන්ටද එසේය. ඒ සඳහා මෙය කියන ලදි. **පක්ඛස්ස** මෙයින් ප්‍රාතිහාර්ය පක්ෂයද ගන්නා ලදී. අටවක, පොහොයට පුත්‍යුද්ගමන අනුද්ගමන වශයෙන් සතවකද නවවකද. සෙළෙස්වකද පසළොස් වකගේද ප්‍රත්‍යුද්ගමන අනුද්ගමන වශයෙන් තෙළෙස්වකද යන පිළිවෙළ මේ දවස් ප්‍රාතිහාර්ය පක්ෂයැයි දතයුතුය. ඒ අතර පොහොය සමාදන්ව විසීය.
**දෙවදුතා** දෙවායනු මරුය. ඔහුගේ දූතයෝ නුයි දේවදුතා හිසෙහි නරකෙස් පහළ වූ කල්හි මරුගේ සමීපයෙහි සිටියාක් මෙන් වෙයි. ඒ නිසා නරකෙස් මරුගේ දූතයෝයැයි කියනු ලැබේ. දෙවියන් වැනි දූතයෝද දෙවදූතයෝය යසේ අබරණින් සැරසුණු දේවතාවක අහසෙහි සිට අසුවල් දවසෙහි මැරෙන්නේයයි කීකල්හි එය එසේම වෙයි. මෙසේ හිසෙහි නරකෙස් පහළවු කල්හි දේව භාෂිතයක් හා සමාන වෙයි. ඒ නිසා නරකෙස් දේවදූතයන් හා සමානයයි කියනු ලැබේ. විශුද්ධි දෙවියන්ගේ දූතයෝනුයිද දේවදූත නම් සියලුම බෝධිසත්වයෝ දිරාගිය පුද්ගලයකු, ලෙඩවු පුද්ගලයකු, මියගිය පුද්ගලයකු පැවිද්දකු දැකම සංවේගයට පත්ව ගිහිගෙන් නික්ම පැවිදිවෙත්. කියන ලදී.
මේ ආකාරයෙන් නරකෙස් විශුද්ධි දෙවියන්ගේ දූතයන් බැවින් දේවදූතයෝ යැයි කියනු ලැබේ.
**කප්පකස්ස ගාමවරංදත්‍වා** සිය දහසක් උපදනා දෙටුගමක් දී, කුමක් නිසා දුන්නේද? සංවේගප්‍රාප්ත සිත් ඇති බැවින් ඔහුගේ අල්ලෙහි තබන ලද නරකෙස් දැකම සංවේගය උපන්නේය. තවත් අසූහාරදහසක් වස් ආයුෂ ඇත. එසේ ඇති කල්හිත් මාරයාගේ සමීපයෙහි තමා සිටියාක් මෙන් හඟිමින් සංවේගයට පත්ව පැවිද්ද කැමතිවිය. එහෙයින් කියන ලදී,
තවත් කියන ලදි
**පුරිසයුගෙ** වංශය ආරම්භයෙහි සිටි පුරුෂයා, **කෙසමස්සුංඔහාරෙත්‍වා** තවුස් පැවිද්දෙන් පැවිදිවන්නෝද පළමු කොට කෙස් රවුල් ඉවත් කොට පැවිදිවෙති. එතැන්පටන් වැඩුණු කෙස් බැඳ ජටා කලාප ධරව හැසිරෙත් බෝධිසත්වයන් වහන්සේ ද තවුස් පැවිද්දන් පැවිදිවූහ. පැවිදිවීද ආහාර සොයායාමෙහි නොයෙදී රජගහනුවරින් ගෙන්වන ලද භික්ෂාවෙන් යැපෙන්නාහු බ්‍රහ්විහාර විසුහ. ඒනිසා **සො මෙත්තා සහගතෙන** ආදිය කියන ලදී.
**කුමාර කිළකං කීළි** උකුලින් උකුලට වඩනු ලබමින්ම ක්‍රීඩා කළහ. ඔවුහු මල්කලබක් මෙන් ඔහු ඔසවාගෙනම හැසිරුණාහ. **රඤ්ඤො මඛාදෙවස්ස පුත්තො -පෙ- පබ්බජි** මොහු පැවිදි වු දිනයෙහි මඟුල් පහක් සිදුවිය. මඛාදේව රජුගේ මතක බත, ඒ රජුගේ පැවිදි මඟුල, ඔහුගේ පුතුට නම් තබන මඟුල යුවරජකමට පත්වීමේ මඟුල සේසත් නැංවීමේ මගුල යැයි එකම කලෙක මගුල්පහක් කළහ. මුළු දඹදිව් තලයට විවේක දිනයක් විය.
**පුත්තප්පපුත්තකා** පුත්‍රයෝ ද මුණුබුරෝදැයි යනුවෙන් පැවති ඔහුගේ පරපුර, **පච්ඡිමකො අහොසි** පැවිද්දෙන් පශ්චිමයා විය. බෝධිසත්වයෝ බ්‍රහ්ම ලෝකයෙහි ඉපිද, මා විසින් මිනිස් ලොව පිහිටවු යහපත් වැඩපිළිවෙළ පවතීදැයි ආවර්ජනය කරත් මෙතෙක් පැවැති බවද දැන් නොපවත්නා බවද දුටුවෝය. දැන් නොපවතින්නේයයිද දුටුවේය. මාගේ ප්‍රවේණිය සිඳ දමන්ට නොදෙමියි තමාගේ වංශයෙහි උපන් රජුගේ අගමෙහෙසියගේ කුසයෙහි පිළිසිඳගෙන තමාගේ වංශයට නිම්වළල්ලක් ගසන්නාක් මෙන් උපන්නෝය. ඒනිසාම ඔහුට හිමි යයි නමක් විය. මෙසේ හෙතෙමේ පැවිදිවූ රජුන් සියලු දෙනට පශ්චිම වී පැවිදිවූයේනුයි පැවිද්දෙන් පශ්චිමයා විය. ගුණයෙන් අතිරේකතර විය. සියලු රජුන්ට වඩා ඔහුගේ අතිරේක තරවු ගුණ දෙකක් විය. සිව්දොර සියදහසක් සියදහසක් බැගින් දිනපතා දන් දුන්නේය. අඩමසකට වරක් දර්ශනය වැළැක්වීය. අඩමසකට වරක් රජුන් දකින්නෙමියි ගිය විට දොරටුපාලයා මෙසේ විමසයි ඔබ මසකට වරක් එන්නේද නොවේද අඩමසකට වරක් එන්නෝනම් ඔවුන් වළක්වයි අඩමසකට වරක් එන්නවුන්ට රජතුමා දර්ශනයක් නොවෙයි. අපි ජනපද වැසියෝ වෙමු. උදෑසන ආහාර කොහින් ලබන්නෙමුද, එහි කතාකිරීමට අවසරයක් නැත. සිව් දොරටුවෙහිද රජ මිදුලෙහිද නොයෙක් දහස් ගණන් බත් සැළි පිළියෙල කොට ඇත. ඒනිසා මහජනයා කැමති කැමති තැන රැවුල කපා නා වස්ත්‍ර අමුතුවෙන් හැඳ කැමති පරිදි බොජුන් අනුභව කොට උපොසථ අංග ඉටාගෙන රජුගේ මාලිගය ඉදිරියට යයි. දොරටුපල්ලා විසින් ඔබලා මසකට වරක් එන්නාහුදයි අසනු ලැබුවේ එසේය එසේයැයි කියති. එසේනම් එවුයැයි ප්‍රවේශකරවා රජුට දක්වයි මෙසේ මේ ගුණ දෙකින් අතිරේක තර විය.
**දෙවතානං තාවතිංසානං** තවුතිසා දෙව්ලොව උපන් දෙවියන්ට, ඒ දෙවියෝ විදේහ රට මිථිලා නගර වැසි රජුගේ අවවාදයෙහි පිහිටා පන්සිල් රැක පෙහෙවස්කම් කොට එහි ඉපදුණාහු රජුගේ ගුණ කථා කියති. ඔවුන් සඳහා කියන ලදී - **දෙවානං තාවතිංසානං** යනුවෙන්
**නිසින්නොහොති** උතුම්පහයෙහි මතුමහලට ගියේ දානය ශීලයද පරීක්ෂාකර බලමින් හුන්නේ වෙයි. ඔහුට මෙසේ සිතිණ දානය මහත්ය, සීලයද මහය, ඉදින් දානය මහත්නම් සියල්ල අභිබවා දානයම දෙන්නෙමි. එසේනම් සීලය මහත්නම් සීලයම පුරන්නෙමියි ඔහුට කුමක් මහත් දැයි නිශ්චයකරන්ට නොහැකිව සිටිනවිට ශක්‍රයා ගොස් ඉදිරියෙහි පහළ විය. **අථඛො ආනාද -පෙ- පමුඛෙ පාතුරහොසි** යි කියන ලදී. ඔහුට මෙසේ සිතිණ. රජුට සැකයක් උපන. ඔහුගේ සැකදුරු කිරීම පිණිස ප්‍රශ්නයක්ද කියන්නෙමි. මෙහි පැමිණෙන බවට ප්‍රතිඥාවක්ද ගන්නෙමි. ඒප්තිසා ගොස් ඉදිරිපිට පහළවිය. රජ පෙර නුදුටු විරූ රූපය දැක බියපත්විය. ලොමු දැහැගත්තේය. ඉක්බිති ශක්‍රයා බියනොවන්න මහරජ, විශ්වාසය ඇතිව ප්‍රශ්නයක් විචාරන්න. ඔබගේ සැකය දුරුකරලන්නෙමි.
රජ මෙසේ ඇසීය.
**පුච්ඡාමි තං මහා බාහු සබ්බභූතානමිස්සර **
**දානංවා බ්‍රහ්මචරියංවා කතමං සුමහප්ඵලං **
ප්‍රශ්නයක් ඇසීය.
ශක්‍රයා දානය කුමක්ද, සීලයම ගුණ විශිෂ්ට බැවින් මහත්ය. මහරජ මම පූර්වයෙහි වර්ෂ දසදහසක් ජටිලයන් දස දහසකට දන්දී ප්‍රේවිෂයයෙන් නොමිදුණෙමි. සිල්වත්තු මාගේ දානය වළදා බඹලොව උන්නාහුයැයි කියා මේ ගාථා කීය.
මෙසේ රජුගේ සැක දුරුකොට දෙව්ලොව ගමන පිණිස ප්‍රතිඥාවක් ගනු සඳහා **ලාභාතෙ මහාරාජ** ආදිය කීය. එහි **අවිකම්පමානො** යනු නොපිරිහෙන්නේ **අධිවාසෙසි** මම මහජනයා කුසල්හි සමාදන් කරවමි. පින්වතුන් වසන තැන දැක පැමිණ මිනිස් පියසෙහි ඒ සැප කියන්ට වේහුයි ඉවසීය.
**එවං භද්දන්තවා** මෙසේ ඔබගේ වචනය සොඳුරු වේවායි කියා **යොජෙත්‍වා** එකම වියගසක දහසක් ආජානීය අශ්වයන් යොදා ඔවුන් තනිව යෙදුමක් නැත. සිත් අනුව යෙදුවාහුම වෙති: ඒ දිව්‍ය රථය යොදුන් එකසිය පනසක් වෙයි. රැහැනෙහි පටන් රථමුදුනට පනස් යොදුනකි. අක්ෂ දණ්ඩ පනස් යොදුනකි. අක්ෂ දණ්ඩෙහි සිට පසු භාගය පනස් යොදුනකි. සියල්ල රක්ත වර්ණ උතුම් මැණික්මුවා වෙයි. දෙව්ලොව උඩය. මිනිස් ලොවනම් යටය ඒනිසා යටිකුරු ලෙස රථය යැවීයයි නො සැලකිය යුතුයි. යම්සේ පියවි මගෙහි යැවේනම් එසේවෙයි. මෙසේ මිනිසුන්ගේ රාත්‍රි ආහාරය නිමවූකල්හි නවසඳ සමග දෙදෙනා බැගින් එකට වියගසෙහි බැඳ යැවීය. සඳයුගලයක් නැගුණාක් මෙන් විය. මහජනයා දැක සඳ දෙකක් නැගලායයි කීය. එක් එක්ම සඳ යුගලක් නොව එක් විමානයක් නොවේ. එක් රථයකි. රථයද එත්එත්ම ප්‍රකෘති රථයක ප්‍රමාණය මය. අශ්වයෝ ප්‍රකෘති අශ්වයන් පමණම වූහ. මෙසේ රථය ගෙනවුත් රජුගේ ප්‍රාසාදය පැදකුණු කොට පෙරදිග සීමැදුරු කවුළුව සිට නැගීම සඳහා සැඳීම් කළේය.
මහරජතුමනි නගින්න. දිව්‍යයානයක් මට ලැබුණේය. එකෙණෙහි නැංගේය. නුවරුන්ට අවවාදයක් දුන්නේය. දරුවෙනි බලවු, සක්දෙව් රජු විසින් මට දිව්‍ය රථයක් එවන ලදී. එයද ජාතිය හෝ ගෝත්‍රය හෝ කුලප්‍රදේහය හෝ නිසා නොඑවන ලද්දකි. මාගේ ශීලාචාර ගුණයන්හි පැහැදී එවන ලද්දකි. ඉදින් තොපිත් සිල් රකිවුනම් තොපටත් එවන්නේය. මෙසේ සීලය රැකිය යුත්තක්මය. මම දෙව්ලොවට ගොස් පමානොවන්නෙමි. අප්‍රමාදී වවුයයි මහජනයාට ඔවදන් දී පන්සිල්හි පිහිටුවා රථයට නැගේය. ඉන්පසු මාතලී පියැදුරා මම ද මහරජුට මට සුදුසු දෙයක් කරන්නෙමියි අහසෙහි මං දෙකක් පෙන්වා **අපිච මහාරාජ** ආදිය කීය.
එහි **කතමෙන මහාරාජ** මේ මං දෙකින් එක්මගක් නිරය වෙතට දිවෙයි. එකක් දෙව්ලොව වෙත දිවෙයි. ඒ දෙකින් කුමකින් ගෙන යම්ද. **යෙන** යම් මගකින් ගොස්, යම්තැනක පව්කම්කරන්නෝ පාප කර්මයන්ගේ විපාකය විඳිත්ද එතැන ලබන්ට හැකිය යන අර්ථයි. දෙවැනි පදයෙහිද මෙම ක්‍රමය මැයි. ජාතකයෙහි:
ගාථාවෙහි මෙම අර්ථය එහෙයින් කියන ලදී.
මාතලී මන්ත්‍රිය. මාර්ගදෙකින්ම මා ගෙනයන්න. මම නිරයද දෙව්ලොවද දකිනු කැමැත්තෙමි. පළමුවෙන් කුමකින් ගෙනයම්ද? පළමුවෙන් නිරය මාර්ගයෙන් ගෙන යන්න. ඉන්පසු මාතලී තමාගේ ආනුභාවයෙන් රජුට පසළොස් නිරය පෙන්වීය. මෙහි විස්තර කථාව වනාහි.
ජාතකයෙහි කියුක්‍රමයෙන් දත යුතුයි. නිරය පෙන්වා රථය නතර කර දෙව්ලොවට අභිමුඛ කොට බීරණිනම් දෙව්දුවගේ සොණදින්න දිව්‍ය පුත්‍රයාගේද ගණ දේවපුත්‍රයන්ගේ ද විමාන පෙන්වමින් දෙව්ලොවට පැමිණ වීය. මෙහිදී විස්තර කතාව:
ජාතකයෙහි කියන ලද පරිද්දෙන් දත යුතුයි.
මෙසේ යන ඔහුගේ රථයෙහි නිම් වළල්ල චිත්‍රකූටයෙහි දොරකොටුවෙහි උළුවස්සෙහි වැදුණු සැණින් දෙවිනුවර කෝලහලවිය. සක්දෙව් රජු තනිව අත්හැර දේව ගණයා බෝධිසත්වයන්ට පෙරගමන් කළහ. දෙවියන්ගේ ඒ ආදරය දැක ශක්‍රයාද සිත දරාගන්ට අසමත් වන්නේ මහරජතුමනි, දෙව්ලොව දිව්‍යානුභාවයෙන් සතුටු වන්නැයි කීය. ඔහුට මෙසේ සිතිණ. මේ රජ අද පැමිණ එක්දවසකින්ම දේවගණයා තමා අබිමුවට ගෙන්විය. ඉතින් දවසක් දෙකක් විසුවොත් දෙවියෝ මා දෙස නොබලන්නෝ යැයි ඊර්ෂ්‍යාවෙන් පෙළෙමින් මහරජ ඔබට මේ දෙව්ලොව විසීමට පින්නැත. අනුන්ගේ පිතින් වසන්නැයි. මේ අදහසින් මෙසේ කීය. බෝධිසත්වයන් වහන්සේ මේ මහලු ශක්‍රයාට සිත වාවාගන්ට නොහැකිය. අනුන්ට යාච්ඤා කොට අනුන්නිසා ලබාගත් බඩුවක් මෙන් වෙතියි ප්‍රතික්ෂේප කරන්නේ පින්වත් වැඩක් නැතැයි ආදිය කීය. ජාතකයෙහිද මෙසේ කියන ලදී.
සියල්ල කිවයුතුය. බෝධිසත්වයෝ මනුෂ්‍යාත්මභාවයෙන් කීවරක් දෙව්ලොවට ගියාහුද? සතරවරකි මන්ධාතු රජුන් කාලයෙහි, සාධීනරජකාලයෙහි, ගුත්තිල වීණාවාදනය කරන කාලයෙහි, නිමිමහාරාජ කාලයෙහි යනුවෙන්. හෙතෙමේ මන්ධාතුකාලයෙහි දෙව්ලොව අසංඛ්‍යකාලයක් විසීය. එහි වසද්දීම ශක්‍රයෝ තිස්හය දෙනෙක් චුතවගියහ. සාධීන රජකල්හි සත්දිනක් විසීය. මිනිස් ගණනින් වර්ෂ එකසිය හතකි. ගුත්තිල වීණා වාදනය කරන කල්හි ද නිමිමහාරාජ කල්හිද මොහොතක් පමණක් විසීය. මිනිස් ගණනින් සත්දවසක් වෙයි.
එහිදීම මිථිලාවට ආපසු පැමිණවීය නැවතගෙන්වා ප්‍රකෘති සිරියහන් ගබඩාවෙහිම පිහිටුවීය.
**කළාරජනකො** ඔහුගේ නමයි. පිටට නෙරාගිය දත් ඇති බැවින් කළාර ජනක යයි කියන ලදී. ගිහිගෙන් නික්ම අනගාරික සංඛ්‍යාත සසුනෙහි පැවිදි නොවී මෙපමණක්ම නොකළේය. සෙසු සියල්ල ප්‍රකෘති තත්ත්වයේම විය.
**සමුච්ඡෙදො හොති** මෙහි යහපත් වැඩ පිළිවෙළ කවරෙක් කඩා දමයිද, කාවිසින් කඩාදමන ලද්දේද, කවරෙක් පවත්වයිද. කවරකු විසින් පවත්වන ලද්දේද යන මේ විභාගය දතයුතුය. එහි සිල්වත් භික්‍ෂුවක් මා විසින් රහත්බව ලැබීමට නොහැකියයි වීර්යය නොකරන්නේ කඩාදමයි. දුස්සීලයා විසින් කඩාදමන ලද්දේනම් වෙයි. සප්තසේඛයෝ පවත් වති. ක්ෂීණාශ්‍රවයා විසින් පවත්වන ලද්දේ නම් වෙයි. සෙස්ස සියලු තැන නොගැඹුරුමය.
**එවම්මෙසුතං** යනු මධුර සුත්‍රයයි. එහි **මහාකච්චානො** ගිහිකල උදේනී රජුගේ පුරෝහිතයාගේ පුත්‍රයාය. රූපවත්ය. දැකුම්කළුය. ප්‍රසන්නය රන්වන්ය. **මධුරායං** එනම් ඇති නගරයෙහි **ගුන්‍දාවනෙ** කණහ ගුන්දා වනයෙහි, **අවන්තිපුත්තො** අවන්ති රටෙහි රජුගේ දුවගේ පුත්‍රයාය **වුද්ධො චෙව අරහාච** තරුණයා රහත්වුවද මහලු තෙරුන්ට මෙන් සම්භාවනා නොකෙරෙති. උන්වහන්සේ වෘද්ධච රහත් ද වූහ. **බ්‍රාහ්මණා භො කච්චාන** ඒ රජතෙමේ බ්‍රාහ්මණ ලබ්ධිකයෙකි. ඒනිසා මෙසේ කීය. **බ්‍රාහ්මණොව සෙට්ඨො වණ්ණො** ආදිතන්හි ජාති ගෝත්‍ර ආදිය පනවන තැන බමුණෝම ශ්‍රේෂ්ඨයයි දක්වයි. **හීනො අඤ්ඤෙ වණ්ණො** ඉතිරි වර්ණත්‍රය හීන යයිද ලාමක යැයිද කියයි. **සුක්කො** සුදු **කණ්හො** කලු. **සුජ්ඣාන්ති **ජාතිගෝත්‍ර ආදිය පනවන අර්ථයෙන් පිරිසිදු වෙත්. **බ්‍රහ්මුනො පුත්තා** මහා බ්‍රහ්මයාගේ පුත්‍රයෝ, **ඔරසා මුඛතොජාතා** උරයෙහි වැස මුඛයෙන් නික්මුණු. උරයෙහි තබා වර්ධනය කරන ලද්දේ නුයිද ඔරසනම් **බ්‍රහ්මජා** බ්‍රහ්මයාගෙන් උපන්, **බ්‍රහ්මනිම්මිතා** බ්‍රහ්මයා විසින් නිර්මාණය කරන ලද, **බ්‍රහ්මදායාදා** බ්‍රහ්මයාගේ දායාදය **සොසොයෙව ඛො එසො** එය ව්‍යවහාර මාත්‍රයක්මය.
**ඉජ්ඣෙය්‍ය** සමෘද්ධ වන්නේය. යම්තරම් ධනය ප්‍රාර්ථනා කරයිද එපමණින් ඔහුගේ මනෝරථය පිරෙන්නේය යන අර්ථයි. **ඛත්තියො පිස්ස** ක්ෂත්‍රියයෙක් වෙයි. මේ ඓශ්චර්ය සම්පන්න පුද්ගලයා සැමට කලින් නැගිටින්නේ වෙයි. **නෙසං එත්‍ථ කඤ්චි** යනු මොවුන්ට මෙහි කිසිවක් නැත.
**ආසනෙනවා නිමන්තෙය්‍ය **හුන් අසුන ගසාදමා මෙහි හිඳින්නැයි කියන්නෙමු. **අභි නිමන්තෙය්‍යාම පිතං **මෙහි ගෙනවුත් ඔහුට ආරාධනා කරන්නෙමු. එහි කැඳවීම දෙයාකාරයි. වචනයෙන් ද කයින්ද, ඔබ කැමති කැමති ක්ෂණයෙහි මට චීවරාදියෙන් කියන්නාහුය. යම් අර්ථයකින්දැයි කියන්නේ වචනයෙන් කැඳවා ආරාධනය කරයි නම් චීවර ආදියෙහි වෙනස සලකා මෙය ගන්න. ඒවා දෙන්නේ කයින් කැඳවා ආරාධනය කරයි නම්. ඒ දෙකම සඳහා **අභිනිමන්තෙය්‍යාමපිනං** යනුවෙන් කීය. **රක්‍ඛාවරණ ගුත්ති** ආරක්ෂා සංඛ්‍යාතවූද ආවරණ සංඛ්‍යාතවූද රැකවරණය. එයවනාහි ආයුධ අතින්ගත් පුරුෂයන් තබන්නහු විසින් ධාර්මික ආරක්ෂාව තබන ලද්දේවෙයි. යම්සේ අවේලාවෙහි දර ගෙන එන්නාවු ස්ත්‍රීහුද කොළ ගෙන එන්නාවු ස්ත්‍රීහු විහාරයට නොපිවිසෙත්ද මුව වැද්දෝ ආදීහු විහාර සීමාව තුළ මුවන් හෝ මත්ස්‍යයන් හෝ නොඅල්ලත්ද එසේ සංවිධාන කරන්නා විසින් ධාර්මික ආරක්ෂාව තබන ලද්දේනම් වේ. ඒ සඳහා කීය. **ධම්මිකං** යනුවෙන්
**එවං සන්තෙ** මෙසේ චතුර්වර්ණ ඇති පැවිද්දන්ට පැවිදි සත්කාර සමකල්හි සමාන කල්හි, සෙස්ස සියලු තැන නොගැඹුරුමය.
**එවම්මෙසුතං** යනු බොධිරාජ කුමාර සුත්‍රයයි. එහි **කොකනදො** කොකනදයයි කියනු ලැබේ. ඒ මංගල ප්‍රාසාදය එල්ලෙන නෙළුමක හැඩයෙන් පෙනුමෙන් කරන ලද්දකි. ඒ නිසා කෝකනදයයි නමක් ලැබීය.
**යාව පච්ඡිමා සොපාන කළෙපරා** - එහි පශ්චිමසෝපාන කළෙපර යනු පියගැට පෙළෙහි පළමුවැනි ඵලකයයි කියන ලදී. **අද්දසාඛො** බලන අර්ථයෙන්ම දොර කොටුවෙහි සිට දුටුවේය. **භගවා තුණ්හී අහොසි** කවර අර්ථයකින් රජකුමරා විසින් මේ මහා සත්කාරය කරන ලද්දේදැයි ආවර්ජනය කරනු යේ පුත්‍රයකු පත් කරන ලද බව දන්නේය. ඒ රාජපුත්‍රයා පුත්‍රයන් නැති බහුශ්‍රැතයෙක් විය. බුදුවරුන් හමුවෙහි උත්සාහ කර මනසින් කැමතිවන දේ ලබත්. හෙතෙමේ ඉදින් මම පුත්‍රයකු ලබන්නෙමි නම් සම්මාසම්බුදුන් වහන්සේ මේ රෙදිකඩ පාගන්නෝය නොලබන්නෙමි නම් නොපාගන්නෝ යැයි ප්‍රාර්ථනාවක් කොට ඇතිරවීය. ඉක්බිති භාග්‍යවතුන් වහන්සේ මොහුට පුතෙක් උපදින්නේ දැයි ආවර්ජනා කොට නූපදින්නේයයි දුටුසේක.
පෙර ඔහු එක්තරා දූපතක වසමින් වටු කුරුලු පැටවුන් කෑවේය. ඉදින් ඔහුගේ ගැහැණිය පින් ඇත්තී වන්නී නම්, දෙදෙනා විසින් සමාන කැමැත්තෙන් යුතුව පාපකර්මය කළ බැවින් පුත්‍රයෙක් නුපදින්නේයයි දත්සේක, රෙදිකඩ පාගන කල්හි බුදුන් හමුවෙහි උත්සාහයක් කොට පැතුදෙය ලබත් යයි ආරංචියක් ලෝකයෙහි ඇත. මා විසින්ද මහා උත්සාහයක් කරන ලදී. පුත්‍රයකු නොලබම්නම් මේ කීම තුච්ඡයයි මිථ්‍යාදෘෂ්ටිය ගනිමි. මිසදිටුවෝද ශ්‍රමණයන්ට නොකළ හැකි දෙයක් නැත. රෙදිකඩවල් පාගමින් ඇවිදිතිය කෑගසනු ඇත. දැන්ද පාගන්නවුන් අතර බොහෝ භික්‍ෂූහු පරසිත් දන්නෝය. ඔවුහු සිදුවිය හැකි දෙය පමණක් දැන පාගත්. සිදුවිය නොහැක්ක දැන නොපාගත්. අනාගතයෙහි උපනිශ්‍රය මඳවන්නේය. අනාගතය නොදන්නෝය. ඔවුන් පාගන විට ඉදින් ප්‍රාර්ථනාව ඉටු වන්නේනම් එය කුසලයකි. ඉටුනොවන්නේ නම් ඉස්සරනම් භික්‍ෂුසංඝයා හමුවෙහි උත්සාහ කොට කැමති කැමති වූ දෙය ලබති. දැන් නොලබති. ප්‍රතිපත්ති පුරන භික්‍ෂුන් ඔවුන් වූහයි හැඟේ. මොවුහු පිළිවෙත් පුරන්ට නොහැක්කෝ යැයි මිනිස්සු විපිළිසර වන්නාහුය. මේ කරුණු නිසා භාග්‍යවතුන් වහන්සේ පා තබන්ට නොකැමති සේක් නිහඬ වූහ. ශික්ෂා පදයක්ද පැනවු සේක. මහණෙනි රෙදිකඩ නොපෑගිය යුතුය. මගුල් පිණිස පැනවු රෙදිකඩ නොපාගන්නවුන් කෙරෙහි පැගීම පිණිස අනුප්‍රඥප්තියක් තැබූසේක. මහණෙනි ගිහියෝ මගුල් ඇත්තෝය. මගුල්පිණිස වු රෙදිකඩ පෑගීම අනුදනිමි.
**පච්ජිමං ජන්තං තථාගතො අපලොකෙති** කියන ලද කාරණයන්හි තුන්වැනි කරුණ සඳහා තෙරුන් වහන්සේ මෙය කීහ. **නඛොසුඛෙන සුඛං **යනුවෙන් කුමක්නිසා කීයේද? සම්මාසම්බුදුන් වහන්සේ කාමසුඛල්ලිකානු යෝගී සංඥාවෙන් නොපෑගුසේක. ඒනිසා මමද ශාස්තෲන් වහන්සේ සමග සමානචිඡන්ද වන්නෙමියි හඟිමින්
**සොඛොඅහං** යනුවෙන් කීහ. **යාව රත්තියා පච්ඡිමයාමෙ** මහාසච්චක සූත්‍රයෙහි කියු ක්‍රමයෙන් දතයුතුය. ඉන් මතුවට පස්වග මහණුන්ගේ ආශ්‍රවක්ෂය දක්වා පාසරාසි සුත්‍රයෙහි කියු ක්‍රමයෙන් දත යුතුය.
**අඞ්කුසගය්හ සිප්පෙ** අංකුස ගන්නා ශිල්පයෙහි. **කුසලො අහං** මම දක්ෂවෙමි. කවරකුගේ සමීපයෙහි ශිල්ප උගත්තේද පියා සමීපයෙහිම උගත්තේය. කොසබෑ නුවර පරන්තප නම් රජෙක් රජ කළේය. රජමෙහෙසිය ගැබ්බරව උඩුමහලෙහි රජු සමග ළහිරු රැස් තපිමින් රතු කම්බිලියක් පොරවා හුන්නීය. එක් ඇත්කඳ ලිහිණියෙක් මස් පිඩුවක්යයි හඟිමින් ගෙන අහසට පැන්නේය. අද මා අත්හැර දමතියි බියෙන් නිහඬව සිටියාය. ඌ ඇය පර්වත පාමුල රුක් දෙබලක තැබීය. ඈ අතින් සංඥා කරමින් මහා හඬක් නැගුවාය. පක්ෂියා පළාගියේය. ඇයට එහිදීම ප්‍රසූතිය සිදුවිය. තුන්යම රැය වැසි වසිද්දී කම්බිලිය පොරවාගෙන හුන්නාය. ඉන් නුදුරෙහි තවුසෙක් වෙසේ හෙතෙමේ ඇයගේ හඬින් අරුණු නැගුණු කල්හි රුක්මුලට පැමිණියේ ජාතිය විමසා හිනිමඟක් බැඳ බස්සවා තමා වසන තැනට ගෙනගොස් කැඳ පෙව්වේය. දරුවාට වර්ෂා ඍතුවත් පර්වත ඍතුවත් ගෙන උපන් බැවින් උදේනයයි නමක් තැබීය. තවුසා ගඩාගෙඩි ගෙනවුත් දෙදෙනාම පෝෂණය කරයි.
ඈ එක් දවසක් තවුසා එනවේලාවෙහි පෙරගමන් කොට ස්ත්‍රී අඟර දඟර පෙන්වා තාපසයා ශීලභේදයට පත්කළාය. ඔවුන් එක්ව වසමින් කල් ගතවද්දී පරන්තප රජ කලුරිය කළේය. තාපසයා රාත්‍රි කාලයෙහි නැකැත්තරු බලා රජු මියගිය බව දැන, ඔබගේ පුත්‍රයා මෙහි වසන්ට කැමැත්තේද, නැතහොත් පියාසතු රාජ්‍යයෙහි සේසත් නංවන්ට කැමැත්තේදැයි විමසීය. ඈ පුත්‍රයාට මුලපටන් සියලු පුවත් කියා සේසත් නැංවීමට කැමැත්ත ඇතිබව දැන තවුසාට කීවාය. තවුසා ඇතුන් බඳනා ශිල්පය දනී. එය කොයින් ලැබුණාක්ද? ශක්‍රයාගේ සමීපයෙනි. පෙර ශක්‍රයා ඔහුගේ උපස්ථානයට පැමිණ කුමකින් කරදර වේදැයි ඇසීය. හෙතෙමේ ඇතුන්ගෙන් කරදර ඇතැයි දැන්වීය. ශක්‍රයා ඔහුට ඇතුන් බඳනා ශිල්පයද වීණාවක්ද දී පළායෑමට කැමැත්ත ඇතිකල මේ තත වයා මේ ගීය කියන්න. කැඳවීමට කැමැත්ත ඇතිකල මේ ගීතය කියන්නැයි කීය. තවුසා ඒ ශිල්ප කුමාරයාට දුන්නේය. හෙතෙමේ විශාල ගසකට නැඟ ඇතුන් ආකල්හි තත වයා ගීතය ගයයි. ඇත්තු බියවී පළාගියහ.
හෙතෙමේ ශිල්පයෙහි ආනුභාවය දැන දෙවැනි දවසෙහි කැඳවන ශිල්පය යෙදීය. දෙටු ඇතා පැමිණ ඇත්කඳ පිරිනැමීය හේ උගේ පිටඋඩ නැග යුදයෙහි සමත් තරුණ ඇතුන් තෝරා ගෙන කම්බිලියද මුද්දද ගෙන මව්පියන් වැඳ නික්මෙන්නේ පිළිවෙළින් ඒ ඒ ගමට පිවිස මම රජුගේ පුත්‍රයාය. සම්පත් කැමැත්තෝ එන්වායි ජනයාට සංග්‍රහ කොට නුවර වට කොට මම රජුගේ පුත්‍රයාය. සේසත දෙවු. නොඅදහන්නවුන්ට කම්බිලියත් මුද්දත් පෙන්වා සේසත් නැංවීය. හේ හස්තිධනය ඇත්තේව අසුවල් තැන සොඳුරු ඇතෙක් ඇතැයි කීකල්හි ගොස්. අල්ලාගනී. චණ්ඩපජ්ජොත ද ඔහුගේ සමීපයෙහි ශිල්ප උගන්නෙමියි ලීයෙන් තැනු ඇතකු යොදවා එහි ඇතුළත යෝධයන් හිඳුවා ඒ ඇතා අල්ලාගැනීමට පැමිණියවුන් අල්ලා ඔහුගේ සමීපයෙහි ශිල්ප ඉගෙනීම පිණිස දුව පිටත්කර හැරියේය. හේ ඇය සමග සංවාස කොට ඔහු රැගෙන තමාගේ නගරයටම ගියාය. ඇගේ කුසෙහි උපන් මේ බෝධිරාජ කුමාරයා තමාගේ පියා සමීපයෙහි ශිල්ප උගත්තේය.
**පධානියඞ්ගානි** පධානං යනු උත්සාහවත්බව මොහුට ඇත්තේනුයි පධානියෝ උත්සාහවත් භික්‍ෂුවගේ අංගනුයි පධානියඞ්ගනි **සද්ධො** ශ්‍රද්ධාවෙන්යුත් මේ ශ්‍රද්ධාව වනාහි ආගමන සද්ධා, අධිගමන සද්ධා ඔකප්පන සද්ධා පසාද සද්ධායැයි සිව්වැදෑරුම් වෙයි. එහි සර්වඥ බෝධිසත්වයන්ගේ ශ්‍රද්ධාව අභිනීහාරයෙහි පටන් පැමිණි බැවින් ආගමන සද්ධානම්. ආර්ය ශ්‍රාවකයන් ප්‍රතිවේධයෙන් අවබෝධකරගත් බැවින් අධිගමන සද්ධානම් බුද්ධ ධර්ම සංඝයැයි කීකල්හි නොසැලෙන බැවින් සිත පිහිටුවා ගැනීම ඔකප්පන සද්ධා නමි ප්‍රසාදය ඉපදීම පසාද සද්ධානම් මෙහි ඔකප්පන ශ්‍රද්ධාව අදහස් කරන ලදී. **බෝධිං** චතුර්මාර්ග ඥානයයි. එය මනාසේ තථාගතයන් විසින් අවබෝධ කරන ලද්දේයයි අදහයි. මෙය දේශනා ශීර්ෂයද වෙයි. මේ අංගයෙන් ත්‍රිවිධ රත්නයෙහි ශ්‍රද්ධාව අභිප්‍රේතයි. යමකුගේ බුද්ධාදීන් කෙරෙහි ප්‍රසාදය බලවත් වේද ඔහුගේ ප්‍රධන් වීර්යය ඉටුවෙයි.
**අප්පාබාධො** රෝග නැති. **අප්පාතංකො** දුක්නැති **සමවෙපාකිනියා** ආහාර පැසවීමේ සම්බන්ධතාව ඇති කර්මජ තේජෝ ධාතුවෙන්, **නාතිසීතාය නාච්චුණ්හාය** අතිශීත තේජෝධාතුවක් ඇත්තේ ශීතලට බිය ඇත්තෝය අතිඋෂ්ණ තේජෝධාතුවක් ඇත්තෝ උෂ්ණයට බිය ඇත්තෝය. ඔවුන්ගේ ප්‍රධන් වීර්යය ඉටු නොවේනම් මධ්‍යම තේජෝ ධාතුවක් ඇත්තකුට ඉටුවෙයි. එහෙයින් කීය. **මජ්ඣිමාය පධානක්‍ඛමාය** යනුවෙන් **යථාභූතං අන්තානං ආවිකන්තා** තමාගේ ඇති අගුණ ඇති පරිදි ප්‍රකාශ කරන්නා. **උදයත්‍ථගාමිනියා** උදයටත් අස්තයටත් යාමට පිරිසිඳීමට සමත් මෙයින් සමපඤ්ඤ සමලක්‍ඛණ පරිග්‍රාහක උදව්‍යය ඥානය කියනලදී. **අරියාය** පිරිසිදු **නිබ්බෙධිකාය** විනිවිද නොගිය විරූ ලෝභස්කන්ධ ආදිය විනිවිදින්ට සමත්. **සම්මාදුක්ඛක්ඛය ගාමිනියා** තදඞ්ගවශයෙන් කෙලෙස් ප්‍රහීණ කළබැවින් යම් දුකක් ගෙවීයයිද ඒ දුකෙහි ක්ෂයටයන, මෙසේ මේ සියලු පදවලින් විදර්ශනා ප්‍රඥාවම කියන ලදී. නුවණ නැත්තනුගේ ප්‍රධන්වීර්යය ඉෂ්ට නොවේ. මේ ප්‍රධාන අංග පස ලෞකික බව දතයුතුය.
**සායමනුසිට්ඨො පාතො විසෙසමධිගච්ඡති** සූර්යයා අස්තයට ගිය කල්හි උපදෙස් දෙන ලද්දේ අරුණු නැගෙන වේලෙහි විශේෂත්වයට පැමිණේ. **පාසමනුසිට්ඨොසායං** අරුණුනැගෙන වේලෙහි උපදෙස් දෙන ලද්දේ සූර්යයා අස්තයට යන වේලාවෙහි මේ දේශනාවද නෙය්‍ය පුද්ගලවශයෙන් කියන ලදී. මුග්ධ ප්‍රඥා ඇති නෙය්‍ය පුද්ගලයා වර්ෂ සතකින් පැමිණේ. සෙස්ස මධ්‍යම ප්‍රඥා ඇත්තන් වශයෙන් දතයුතුය. අහෝ බුද්ධ, අහෝ ධර්ම, අහෝ සංඝ සම්පත්තියැයි යම්හෙයකින් බුදුන්ගේ හා ධර්මයෙහි උදාරබව හේත්තුවෙන් ධර්මයෙහි ස්වාක්ඛාතතාව හේතුවෙන්ද උදෑසන කර්මස්ථානය කියවාගෙන සවස අරහත් බවට පැමිණෙයි. ඒනිසා ප්‍රශංසා කරන්නේ මෙසේ කීය. යත්‍රහිනාම විස්මයාර්ථයෙහි නිපාතයි.
**කුච්ඡිමතී** පැමිණි සත්වයෝ, ස්වාමීනි යමෙක් මාගේ කුසතුළට ගියේද, මෙසේ සරණ ගන්නා ලදැයි කෙසේ වේද එය නොවේ. අචිත්තක සරණාගමනයක් නම් නැත. ආරක්ෂකයෙක් පමණක් එළඹියේ වෙයි. ඉක්බිති ඔහු යම්කලෙක මහලු කල්හි මව්පියෝ දරුව කුසටගිය පමණින් ඔබ සරණ ගැන්වූයෙමුයි සිහිකරවත්. හෙතෙමේද ඒ සලකා මම සරණ ගිය උපාසකයෙකියි සිහිය උපදවයි. එදාට සරණ ගන්නා ලද්දේනම් වෙයි. සෙස්ස සියලු තැන නොගැඹුරුමය.
**එවම්මෙසුතං** යනු අංගුලිමාල සුත්‍රයයි. එහි **අඞ්ගූලිනං මාලංධාරෙති** කුමක් නිසා දරයිද? ගුරුවරයාගේ වචනය නිසා, මේ එහි අනුපිළිවෙළකථාවයි.
මොහු වනාහි කොසොල් රජුගේ පුරෝහිතයාගේ මන්තාණිනම් බැමිණියගේ කුසෙහි පිළිසිඳගත්තේය. බැමිණියට රාත්‍රිකාලයෙහි ප්‍රසූතිය සිදුවිය. ඔහු මව්කුසින් නික්මෙන කල්හි මුළු නුවර ආයුධ දිලිසිණ. රජුගේ මගුල් කොන්තය ද තමා ළඟ තබා තිබුණු කඩු මිටද දිලිසුණේය. බමුණා නික්ම ගොස් නැකැත් බලන්නේ සොර නැකතින් උපන්නේ යයි රජුගේ සමීපයට ගොස් සැපසේ සැතපේදැයි ඇසීය.
රජතෙමේ ආචාර්යය. මට සැප නින්දක් කොයින්ද, මාගේ මඟුල්කඩුව දිලිසුණේය. රාජ්‍යයට හෝ ජීවිතයට අන්තරායක් වන්නේ යැයි හැඟේ. මහරජතුමනි බියනොවන්න, මාගේ ගෙයි කුමරෙක් උපන. ඔහුගේ ආනුභාවයෙන් ඔබතුමාගේ ගෙහි පමණක් නොව මුළු නුවර ආයුධ දිලිසුණේය. ආචාර්යය කුමක් වන්ද? මහරජතුමනි සොරෙක් වන්නේය. දේවයන්වහන්ස, එක්සොරෙක්, එක් සොරෙක් පමණක්ද රාජ්‍ය දූෂකයෙක්ද වේ. මෙසේ කියාම රජුගේ සිත ගනු කැමැත්තේ මෙසේ කීය. දේවයන් වහන්ස, ඔහු ඉවත් කරනු මැනවි. එක් සොරක් වී කුමක් කරන්නද? කිරිය දහසක් පමණ වූ කුඹුරෙහි හැල්කරලක් මෙන් වෙයි. ඔහු හදාවඩාගනු මැනව, ඔහුට නම් තබන්නාහු ඇඳෙහි තැබූ මගුල්කඩුවෙහි මිට, පියස්සෙහි තැබු සරාව, කපුපුළුනෙහි තැබු තල්වැට තනන ආයුධය යන මේවා දිලිසුණත් කිසිවකුට හිංසාවක් නොවීයැයි අහිංසක යැයි නමක් තැබූහ. ඔහු ශිල්ප උගන්නා සමයෙහි තක්සලාවට පිටත් කොට හැරියාහුය.
හේ ධර්මාන්තේ වාසිකයකු වී ශිල්ප ඇරඹීය. වතින් සරු, කීකරු, මනාපචාරි ප්‍රියාවාදී සිසුවෙක් විය. සෙසු අතවැසියෝ බැහැරීයෝය. ඔවුහුද අහිංසක තරුණයා පැමිණි කල් පටන් අපි කැපීනොපෙනෙමු. කෙසේ බිඳුවන්නෙමුදැයි හඳ කුමන්ත්‍රණ කරන්නාහු සියල්ලන්ට වඩා පැණවත් හෙයින් මෝඩයෙක් යැයි කිව නොහැකිය. වතින් සරුහෙයින් නරක හැසිරීම් ඇත්තෙක්යැයි කිව නොහැකිය. ජාති සම්පන්න හෙයින් කුලහීනයෙකැයි කිව නොහැකියි. කුමක් කරන්නෙමුදැයි ඉන්පසු එක් දරුණු කුමන්ත්‍රණයක් කළහ. ගුරුපත්නිය ඇතුළත් කොට ඔහු බිඳුවන්නෙමුයි කණ්ඩායම් තුනකට බෙදී පළමුව එක්පිරිසක් ගුරුවරයා වෙත එළඹ වැඳ සිටියාහුය. ඇයි දරුවෙනි? මේ ගෙය එක් කථාවක් ඇසේ. කුමක්ද දරුවෙනි, අහිංසක මානවකයා ඔබ වහන්සේ මැරිම සඳහා (පතිනිය හා) කුමන්ත්‍රණ කරතියි සිතමු. ගුරුවරයා ඔවුන්ට තර්ජනය කොට පලයවු වසලයෙනි. මාගේ පුත්‍රයා මා අතරෙහි නොබිඳුවවුයයි එලවා දැමීය. ඉන්පසු ඉතිරි කණ්ඩායමද අනිත් කණ්ඩායමද යන තුන්කොටසම අවුත් එසේම කියා අප නො අදහන්නේනම් පරීක්ෂා කොට දනුමැනැවැයි කීහ.
ගුරුවරයා සෙනෙහසින් කියන්නවුන් දැක, පතිනිය හා මිතුරුකමක් ඇතැයි සිතමියි බිඳී මෙසේ සිතීය. ඔහු මරමි. නැවත සිතීය. ඉදින් මරන්නෙම් නම් දිසාපාමොක් ඇදුරු තෙමේ තමාගේ සමීපයට ශිල්ප ඉගෙනීමට ආ මානවකයන් වරදක් උපදවා දිවි තොර කරයි. නැවත කිසිවෙක් ශිල්ප ඉගෙනීමට නොඑන්නේය. මෙසේ මාගේ ලාභය පිරිහෙන්නේය. ඉක්බිති ඔහුට ශිල්පයට අවසාන උපහාරයයැයි කියා පාදහසක් මරවයි කියමි. අවශ්‍යයෙන්ම එහිදී එකෙක් නැගී මොහු මරන්නේයයි ඔහුට කීය.
එව දරුව පා දහසක් මරව. මෙසේ ඔබ ශිල්පයට උපහාර කළා වන්නේය. ගුරුතුමනි අපි අහිංසක කුලයෙහි උපන්නෝ වෙමු එය කළ නොහැකිය. දරුවා උපහාර නොලබන ශිල්පය පලනොදෙයි. ඔහු පංචායුධය ගෙන ගුරුවරයා වැඳ වනයට පිවිසියේය. වනයට පිවිසෙන තැනද, වනමැදද වනයෙන් පිටවන තැනද සිට මිනිසුන් මැරුවේය. වස්ත්‍රයක්වත් හිස් වෙළුමක්වත් නොගනී. එකයි දෙකයි යනුවෙන් ගිණුම් පමණක් කරමින් යයි. ගණනයද නුගනී. ප්‍රකෘතියෙන්ම මොහු පැණවත්ය ප්‍රාණඝාත කරන්නහුගේ සිත නොපිහිටයි. ඒනිසා පිළිවෙළින් ගණනද නොසැලකීය. එක් එක් ඇඟිල්ලකපා තබයි. තිබුතැන ඇඟිලි විනාශවෙයි. ඉන්පසු විද ඇගිලි වලින් වැලක් කොට දැරීය. ඒ නිසාම ඔහුට අංගුලි මාලයයි නමක් උපන හෙතෙමේ මුළු වනයම නොහැසිරෙන තැනක් කළේය. දර ආදිය සඳහා වනයට යාමට සමතෙක් නොවීය.
රාත්‍රි කාලයෙහි ඇතුළුගමටද අවුත් පයින් පහරදී දොර ඇරගනී. ඉන්පසු නිදන්නවුන් මරා එකයි එකයි ගැණයයි. ගම අත්හැර නියම්ගමෙහි සිටියේය. නියම්ගම අතහැර නගරයෙහි සිටියේය. මිනිස්සු තුන්යොදුනක් තැන් පටන් ගෙවල් අත්හැර අඹුදරුවන් අතින්ගෙන පැමිණ සැවැත්නුවර වටකොට කඳුවුරක් බැඳ රජමිදුලෙහි රැස්ව දේවයන්වහන්ස ඔබ වහන්සේගේ විජිතයෙහි අංගුලිමාල නම් සොරෙක් සිටී යැයි කියා විලාප නගයි. පුරෝහිත තෙමේ මේ මාගේ පුත්‍රයා වියයුතුයැයි දැන බැමිණියට කීය. අංගුලිමාල නම් සොරෙක් උපන්නේය. හේ අනිකෙක් නොව තිගේ පුත්‍රයායි අහිංසක කුමාරයාය. දැන් රජතුමා ඔහු ඇල්ලීමට නික්මෙන්නේය. කුමක් කරන්නද? යන්න හිමියනි මාගේ පුත්‍රයා අල්ලාගෙන එන්න. සොඳුර මම උත්සාහ නොකරමි. ජනයන් සිව් දෙනකු කෙරෙහි විශ්වාසයක් නම් නැත. සොරා මාගේ පුරාණ මිතුරෙක්යයි විශ්වාස නොකළ යුතුයි. සාධා **මෙ පුරාණ සත්‍ථතාති** - කොල ඇතිරිය පෙර මගේ ඇතිරියයැයි විශ්වාස නොකළ යුතුය. රජු මට පුදතියි විශ්වාස කළ නොහැකිය. ස්ත්‍රීය මාගේ වසඟයට පැමිණියායැයි විශ්වාස කළ නොහැකිය. මවකගේ හදවත මෘදුය. ඒනිසා ඈ මෙසේ කීවාය. මම ගොස් මාගේ පුත්‍රයා කැඳවාගෙන එන්නෙමියි නික්ම ගියාය.
එදවස භාග්‍යවතුන් වහන්සේ අළුයම් වේලෙහි ලොව බලනසේක් අඞ්ගුලිමාල දැක මා එහි ගියකල්හි ඔහුට යහපතක් වන්නේය. යානොහැකි වනයෙහි සිට සිව්පද ගාථාවක් අසා මා සමීපයෙහි පැවිදිව ෂට් අභිඥා සාක්ෂාත් කරන්නේය. ඉදින් නොයන්නෙමිනම්, මව් කෙරෙහි අපරාධයක් කොට එය නුගුළුවාලිය හැකිවන්නේය. ඔහුට සංග්‍රහ කරන්නෙමියි පූර්වාහ්නයෙහි හැඳපෙරව පිඬු පිණිස පිවිස කරන ලද බත් කිස ඇතිසේක් ඔහුට සංග්‍රහ කරනු කැමැත්තෙන් විහාරයෙන් නික්මුණු සේක. ඒ අර්ථය දක්වනු පිණිස **අථඛො භගවා** ආදිය කියන ලදී.
**සංහරිත්‍වා සංහරිත්‍වා** එකට එක්ව කාණ්ඩගැසී, **හත්‍වත්‍ථං ගච්ඡන්ති** අතට පත්ව විනාසයට යති. ඔවුහු භාග්‍යවතුන් වහන්සේ හැඳින මෙසේ කියත්ද? නොහැඳින කියත්ද? නොහැඳිනය, භාග්‍යවතුන් වහන්සේ වෙස් වළාගෙන තනිවම වැඩිසේක. සොරා එකල්හි දිගුකලක් අපථ්‍ය ආහාරයෙන්ද. නිදිවැරීමෙන්ද කළකිරුණේ වෙයි. මොහු විසින් කොපමණක් මිනිස්සු මරනු ලැබුවාහුද? එකකින් අඩු දහසක් හෙතෙමේ දැන් එකක් ලැබ දහස පුරවන්නේයයි හැඟීමෙන් යුතුව තමා පළමුව බලමි. එයම ගෙන ගණන පුරවා ශිල්පයට උපහාරකොට රැවුල කප්පවා නා වස්ත්‍ර පෙරළා හැඳ මව්පියන් දකිමියි වනමැදින් වනය කෙළවරට අවුත් එකත් පසෙක සිටියේ භාග්‍යවතුන් වහන්සේ දුටුවේය. මේ අර්ථය දක්වනු පිණිස **අද්දසාඛො** ආදිය කියන ලදී.
**ඉද්ධානිසංඛාරං අභිසඞ්ඛාසි** යනුවෙන්. මහපොළොව උල්පත් නංවන්නාක් මෙන් එක් රැස්ව ඇත භාග්‍යවතුන් වහන්සේ ඉදිරියට වැඩම කරයි. මෑතභාගයෙහි රැලි නැගෙයි. **සරක්ඛෙප මත්තං මුඤ්චිත්‍වා** භාග්‍යවතුන් වහන්සේ ඉදිරියෙහි මහත්වූ එළිමහනක් පෙන්වා තමන් වහන්සේ මැද සිටිති. සොරා අන්තයෙහි සිටී. හේ දැන් මොහු වෙත පැමිණ අල්ලා ගන්නෙමියි හැකි වැර යොදා දුවයි. භාග්‍යවතුන් වහන්සේ එළිමහනෙහි එහා කොණෙහි සිටිති. සොරා මැදසිටී. හේ මෙහි පැමිණ ගන්නෙමියි වේගයෙන් දුවයි. භාග්‍යවතුන් වහන්සේ ඔහු ඉදිරියෙහි ඇළක් හෝ ගොඩබිමක් දක්වති. මේ ක්‍රමයෙන් තුන්යොදුනක් ගියහ - සොරා ක්ලාන්ත විය. කටෙහි කෙල වැටිණ සිරුරින් දහදිය මිදිණ. ඉක්බිති ඔහුට මෙය ආශ්චර්යයකැයි සිතුණේය. **මිගංම්පි** මුවා කුමක්නිසා අල්ලාගනීද, කුසගිනි ඇතිවූ විට ආහාර පිණිසය. හේ එක් පඳුරකට ගසා මුවන් නැගිටුවයි. ඉන්පසු සිතේ හැටියට මුවා ලුහු බඳිමින් අල්ලාගෙන පිස කයි. **පුච්ඡෙය්‍යං** යම් කරුණකින් මොහු යන්නේම සිටියේද, මමද සිටියේම අට්ඨිත නම් වෙමි. මේ ශ්‍රමණයාගෙන් ඒ කරුණ අසන්නෙම්නම් මැනැවැයි යන අර්ථයි.
**නිධාය** යමෙක් හිංසාකාරී මේ අදහසින් සතුන් කෙරෙහි දණ්ඩනය පැවැත්විය යුතුයැයි එය තබා ඉවත් කොට මෛත්‍රීයෙන් ක්ෂාන්තියෙන් සිතා අවිහිංසා වෙන් සමගි ධර්මයන්හිම මම සිටියෙමි යන අර්ථයි. **තුවමට්ඨිතොසි** ප්‍රාණීන් කෙරෙහි අසංවේදී බැවින් මෙපමණ ප්‍රාණ දහස් ගණනක් මරන්නාවු පුද්ගලයාට ඔබගේ මෛත්‍රිය හෝ ක්ෂාන්තිය හෝ මැනවින් සිතීම හෝ සමගි දහම හෝ නැත. ඒ නිසා ඔබ අට්ඨිත නම් දැන් ඉරියව්වෙන් සිටියේ වුවද නිරයේ දුවන්නේය. තිරිසන් යෝනියෙහි දුවන්නේය. ප්‍රේත ලෝකයෙහි දුවන්නේය. අසුරලෝකයෙහි දුවන්නේය යයි කියන ලද්දේ වෙයි.
ඉන්පසු සොරා - මේ සිංහනාදය මහත්ය. ගර්ජිතය මහත්ය. මෙය අනිකකුගේ නොවන්නේය. මහාමායාවගේ පුත්‍රයා සිද්ධාර්ථශ්‍රමණ රජ්ජුරුවන්ගේ මේ ගර්ජීතයයි. තීක්ෂණවු ඇසින් බුදරදුන් විසින් දක්නා ලද්දේයයි සිතමි. මාහට සංග්‍රහ පිණිස භාග්‍යවතුන් වහන්සේ පැමිණි සේකැයි සිතා **චිරස්සං වතමෙ** ආදිය කීය. එහි **මහිතො** දෙවිමිනිසුන් ආදීන් විසින් සිව්පස පුජාවෙන් පුජාකරනු ලැබු **පච්චුපාදී**? බොහෝ කලකින්හමුවී. බොහෝ කල් ඇවෑමෙන් මාහට සංග්‍රහපිණිස මේ මහාවනයට පැමිණිසේක. **පහස්සං පාපං** පාපය අත් හරින්නෙමි.
**ඉච්චෙව** මෙසේ කියාම **ආවුධං** පංචායුධය. **සොබ්හෙ** හාත්පසින් කැඩීගිය. **පපාතෙ** එත්පැත්තකින් කැඩුණු **නරකෙ** පැළුණු තැන. මෙහි මේ තුනින් අරණ්‍යයට කියන ලදී. **අන්‍වකාරී** ඉවත දැමීය. විසිකළේය.
**තමෙහි භික්‍ඛුති තදා අවොච** භාග්‍යවතුන් වහන්සේ මොහු පැවිදිකරවන සේක්. කොයින් ආයුධය ලබන්නෙමිද, කොයින් පා සිවුරු ලබනනෙම්දැයි සෙවීමක් නැත. කර්මය පමණක් බැලුසේක. පෙර ඔහු සියලු සතුන්ට අටපිරිකර භාණ්ඩ දුන් බව දැන දකුණු අත දිගුකොට එන්න භික්‍ෂුව, ධර්මය ස්වාක්ඛාතය බ්‍රහ්මචර්යාවෙහි හැසිරෙන්න මැනවි දුක අවසන් කිරීම පිණිසැයි කීසේක. හෙතෙමේ ඒ වචන සමගම සෘද්ධිමය පා සිවුරු ලැබීය. එකෙණෙහිම ඔහුගේ ගිහි බව අතුරු දහන් විය. ශ්‍රමණභාවය පහළවිය.
මෙසේ කියන ලද අට පිරිකර සිරුරෙහි බැඳීමැ උපන්නේය.
**එසෙව තස්ස අහු භික්‍ඛුභාවො** එහි භික්‍ෂුභාවය ඔහුගේ උපසම්පන්න භික්ෂභාවයම විය. එහි භික්‍ෂුන්ට වෙනම උපසම්පදාවක් නම් නැත.
**පච්ඡාසමණෙන** භාණ්ඩගෙනයන පසුව යන ශ්‍රමණයකු ලවා තමාගේ පාසිවුරු ගෙන්වාගෙන ඔහු පසුව යන ශ්‍රමණයකු ලවා තමාගේ පාසිවුරු ගෙන්වාගෙන ඔහු පසුවයන ශ්‍රමණයා කොට ගියේය යන අර්ථයි. ඔහුගේ මව ද අටඉස්බක් පමණ තැන අන්තර්ගත වුවා දරුව අහිංසක, සිටියේ කොහිද, හුන්නේ කොහිද, ගියේ කොහිද මා සමග කථා නොකළේ ඇයි මෙසේ කියන්නී ඇවිද නොදක්නී එතැනින්ම ගියාය.
**පඤ්ච මත්තෙහි අස්ස සතෙහි** ඉදින් සොරාට පරාජය වන්නේ නම් ලුහුබැඳ ඔහු අල්ලා ගන්නෙමි. ඉදින් මට පරාජය වන්නේ නම් වේගයෙන් පලායන්නෙමියි සැහැල්ලු බලයෙකින් නික්මුණාය. **යෙන ආරාමො** කුමක්නිසා අරමට ගියාද ඔහු සොරාට බියවෙයි. සිතින් යන්ට නොකැමැත්තේ නො යතියි අවමන් බියෙන් නික්මුණෝය. එයින් ඔහුට මෙසේ සිතිණ. සම්මා සම්බුදුන් වැඳ හිඳගන්නෙමි. ඔහු මෙසේ අසන්නේය :- බලය ගෙන කුමක් හෙයින් නික්ම ගියෙහිද මම මෙසේ දන්වන්නෙමි. භාග්‍යවතුන් වහන්සේ මාහට හුදෙක් සම්පරායික අර්ථයෙන් පමණක් සංග්‍රහ නොකරන සේක. දිට්ඨධම්මයෙනුත් සංග්‍රහ කරන සේක. හෙතෙමේ ඉදින් මාහට ජයවන්නේ නම් ඉවසන්ය. ඉදින් පරාජය වන්නේ නම් මහරජ ඔබ එක් සොරකු අරබයා කුමක් නිසා යන්නේ දැයි කියයි. ඉන්පසු ජනයා මා මෙසේ හඳුන්වන්නේය. රජත්තෙමේ සොරා අල්ලන්ට නික්මෙන්නේ සම්මා සම්බුදුන් වහන්සේ විසින් මම නවත්වනු ලැබීමි මෙසේ ගර්හාවෙන් මිදීම අපේක්ෂාවෙන් ගියේය.
**කුතො පනස්ස** කුමක් නිසා කීයේද? භාග්‍යවතුන් වහන්සේ ඔහුගේ උපනිශ්‍රය සම්පත් බලා ඔහු ගෙනවුත් පැවිදි කරන සේක්ද භාග්‍යවතුන් වහන්සේට අපහාස කරනු පිණිස **රඤ්ඤෙ** යයි කීය. භය ඇතිවුයේ රජුට පමණක් නොවේ. අවශේෂ මහජනයාද බියටපත්වී පලිස් ආයුධ ඉවත දමා හමුවු හමුවූ තැනම පළාගොස් නගරයට පිවිස දොරවසා අට්ටාලයට නැග බලමින් සිටියේය. මෙසේද කීය. රජතුමා මා සමීපයට පැමිණෙතියි දැන පළමුව පැමිණ ජේවනයෙහි හුන්නේය. රජතෙමේ ඔහු විසින් ගන්නා ලද්දේය. අපි පළාගොස් මිදුණෙමු. **නත්‍ථිතෙ අතොභයං**. මොහු දැන් කුරු කුහුඹියකුවත් නොකරයි. ඔබට මොහුගේ සමීපයෙන් භයක් නැත යන අර්ථයි.
**කථං ගොත්තො** කුමක් නිසා විමසයිද? පැවිද්දකු දරුණු කර්මයක් නිසා උපන් නම ගෙන ව්‍යවහාර කිරීම යුතු නැත. මව් පියන්ගේ ගෝත්‍ර වශයෙන් ඔහුට කථාකරන්නෙමියි සිතමින් ඇසීය. **පරික්‍ඛාරානං** මොවුන්ගේ ප්‍රයෝජනය සඳහා මම උත්සාහ කරන්නෙමි යන අර්ථයි. කථා කරද්දීම බඩබැඳි සළුව මුදා තෙරුන්ගේ පාමුල තැබීය.
**අරඤ්ඤකො** ආදි ධුතාංග සතර පාළියෙහි ආවේය. තෙරුන් විසින් ධුතාංග දහතුනක් සමාදන් වනලදී. ඒනිසා **අලං** යයි කීය. **යම්හි මයං භන්තෙ** කුමක් සඳහා කියයිද? දුවන අශ්වයා වුවත් ඒ අනුව දුවගොස් ගනිමියි පැමිණි විට රජු විසින් යවන ලදී. ඔහු ඇත්ආදින්ම අල්ලා ගන්නේය. රජතෙමේ ඇතුන්ගෙන්ම වට කොට ගනිවු. අශ්වයන්ගෙන්, රියවලින් වටකොට ගනිවු යයි නොයෙක්වර බොහෝ ඇත් ආදීන් යැවීය. මොවුන් එසේ ගිය කල්හි. බොලව් මම අංගුලිමාලයයි එහි නැගිට හඬ නගද්දී එකෙක් වත් ආයුධයක් ලෙලවන්ට නොහැකිවිය. සියලු දෙනම කොටා මැරීය. ඇත්තු වල් ඇත්තු වෙති අශ්වයෝ වල් අශ්වයෝය. රිය ද එතැනදීම බිඳේයයි මේ සඳහා රජතෙමේ මෙසේ කියයි.
**පිණ්ඩාය පාවිසි** පළමුව පිවිසියේ නැත. ස්ත්‍රිය දකින දිනය සඳහා මෙය කියන ලදී. දිනපතාම පිවිසෙයි. මිනිස්සු ඔහු දැක බියවෙති. පළායති දොරවසති. සමහරු අංගුලිමාලයැයි ඇසු පමණින් පළාගොස් වනයට හෝ පිවිසෙති ගෙට වැදී දොරවසති. පළායාමට නොහැකිව පිටිපසහරවා සිටිති. තෙරුන් වහන්සේ කැඳ අලුවක්වත් බත්හැන්දක් වත් නොලබති. ආහාරයෙන් ක්ලාන්ත වෙති. පිටතින් නොලබන්නාහු නගරය සර්ව සාධාරණයැයි නගරයට පිවිසෙත්. යම් දොරකින් පිවිසෙත්ද එතැන අංගුලිමාල පැමිණියේයයි ගල්කුළු දහසක් බිඳින තරම් කරුණක් වෙයි. **මතදහොසි** කාරුණ්‍යයට පැමිණීම සඳහාය. එකක් අඩු මිනිසුන් දහසක් මරන්නහුට එක් දවසක්වත් කරුණාවක් නොවීය. විලිරුදාවෙන් මුසපත්වූ ස්ත්‍රියක දුටුපමණින් කථාව හට ගැනිණි. **පබ්බජ්ජා බලෙන** මේනම් පැවිද්දෙහි බලයයි.
**තෙනහි** යම්හෙයකින් ඔහුට කරුණාවක් ඉපදුණේද ඒනිසා යන අර්ථයි. **අරියාය ජාතියා** අංගුලිමාල මෙය ඔබ නොගන්න. මේ ඔබගේ ජාතිය නොවේ. මෙය ගිහිකලයි. ගිහියෝ නම් පණද නසති. නොදුන් දෙය ගනිති. දැන් ඔබගේ ආර්ය ජාතියයි. ඒනිසා ඔබ **යතො අහංභගිනි ජාතො** යැයි මෙසේ කියන්ට කුකුස් ඇත්තෙහි. එසේ නම් **අරියා ජාතියා** යැයි මෙසේ විශේෂකොට කියහිය පිටත්කර හැරියේය.
**තං ඉත්‍ථිං එවං අච්ච** ස්ත්‍රීන්ගේ දරු ප්‍රසූතියට පුරුෂයකුට එළඹිය නොහැකිය. තෙරුන් වහන්සේ කුමක් කරන්නද? අංගුලිමාල තෙරුන් වහන්සේ සත්‍යක්‍රියා කොට යහපතක් කිරීම පිණිස පැමිණියහයි දැන්වීය. ඉන්පසු ඔවුහු තිරයකින් වටකොට තෙරුන් වහන්සේ එහි හිඳ සොහොයුරිය මම සර්වඥවු බුදුන් වහන්සේගේ ආර්ය ජාතියෙහි උපන්නෙමියි සත්‍ය ක්‍රියා කළහ. සත්‍යක්‍රියාව සමගම කෙණ්ඩිය කින් වැහෙන ජලය මෙන් දරුවා නික්මුණේය. මවටත් දරුවාටත් යහපතක්ම විය. මේ පිරිත කිසිදු අනතුරක් නොමඩීන්නේ නොවේ. මෙය මහාපරිත්ත නම්වේයයි කියන ලදී. තෙරුන් හිඳ සත්‍යක්‍රියා කළ ස්ථානයෙහි පීඨිකාවක් තැබුහ. විලිරුදාවෙන් මුසපත්වූ තිරිසන් ගත ස්ත්‍රීන්ද මෙහි ගෙනවුත් එහි වැදහොවති. එකෙණෙහිම සැපසේ ප්‍රසුතිය සිදුවේ. යම් ස්ත්‍රියක් දුර්වලනම් මෙහි ගෙන ඒමට නොහැකිනම් පිඨිකාව සේදූ ජලය ගෙනගොස් හිසපිට වත්කරති. එකෙණෙහිම ප්‍රසුතිය සිදුවෙයි. වෙනත් රෝගද සන්සිඳේ. මෙය කල්පය පවත්නාතෙක් තිබෙන ප්‍රාතිහාර්යයකි.
භාග්‍යවතුන් වහන්සේ තෙරුන් ලවා වෙදකම් කරවන සේක්ද? නොකරවූසේක. තෙරුන් දැක මිනිස්සු බිය වී පැනයති. තෙරුන් වහන්සේ ආහාර නැතිව ක්ලාන්ත වෙති. මහණදම් පිරීමට නොහැකිය. ඔහුට අනුග්‍රහ කොට සත්‍යක්‍රියා කරවූසේක. උන්වහන්සේට මෙබඳු සිතක් පහළ විය. දැන් අංගුලිමාල තෙරුන් වහන්සේ මෛත්‍රී චිත්තය ලැබ සත්‍යක්‍රියා කිරීමෙන් මිනිසුන්ට යහපතක් කරතියි මිනිස්සු තෙරුන් කරා එළඹිය යුතුයයි සිතන්නෝය. එයින් ආහාරයෙන් ක්ලාන්ත නොවී මහණදම් පිරීමට හැකි වන්නේයයි සත්‍යක්‍රියා කරවූ සේක. සත්‍යක්‍රියාව වෙදකමක් නොවේ. තෙරුන්ගේද මහණ දම් පුරන්නෙමියි මූල කර්මස්ථානය ගෙන රාත්‍රිස්ථාන දිවාස්ථානයන්හි හිඳ සිත කර්මස්ථානාභිමුඛ නොවේ. වනයෙහි සිට මිනිසුන් මැරූ තැනම සිතට ප්‍රකට වෙයි. දුගියෙක්මි. කුඩා දරුවන් ඇත්තෙක්මි. මට ජීවිත දානය දෙනු මැනවි. හිමියනියි මරණ බියෙන් බියපත් වූවන් කියන ආකාරයද. අත්පා විකාරද සිතෙහි පහළවෙයි. හේ විළිපිසරව එයින් නැගිට යයි. ඉක්බිති භාග්‍යවතුන් වහන්සේ ඔහුට ඒ ජාතිය අධ්‍යාහාර කොට විදර්ශනාවඩා හේ රහත්බව ළංකර ගත්තේයයි ආර්ය ජාතියේ සත්‍යක්‍රියා කරවූ සේක. **එකොවුපකට්ඨො** ආදි වත්‍ථ සූත්‍රයෙහි විස්තර කරන ලදී.
**අඤ්ඤෙනපි ලෙඩ්ඩු ඛිත්තො** කපුටන් බල්ලන් ඌරන් ආදීන් හරවා යැවීම පිණිස හාත්පස කටහඬ ඇසෙන මානයෙහි තැන කිසියම් දිශාවකින් විස්කරන ලද ගලක් අවුත් තෙරුන්ගේ සිරුරෙහි වැටේද, කොපමණක් තැන මෙසේ වේද ඊතලයක් ගිලිහී ගිය තැනට පැමිණේද එතාක් වෙයි. **භින්නෙන සීසෙන** මහා චර්මය සිදුරුවී අස්ථි කෙළවර තෙක් සිදුරුවුණු,
**බ්‍රාහ්මණො** රහත්බව සඳහා කියූසේක. **යස්සඛො ත්‍වං බ්‍රාහ්මණ කම්මස්ස විපාකෙන** භාග්‍යවතුන් වහන්සේ විසින් ඔහුට දිට්ඨධම්ම වෙදනීය කර්මය සඳහා කියන ලදී. කර්මයක් කරද්දීම කොටස් තුනක් පිරෙයි. සිත් සතෙහි කුසල් හෝ අකුසල් හෝ ප්‍රථම ජවන චේතනාව දිට්ඨධම්ම වේදනීය කර්මය නම්. එය මේ ආත්ම භාවයෙහිම විපාකදෙයි. එසේ නොහැකි වූවිට එය අහොසි කර්ම නොවීය. කර්ම විපාකයක් නැත. කර්මවිපාකය, තත්‍ථිකම්ම විපාකයැයි මෙය තික වශයෙන් අහොසි කම්ම නවේ. අර්ථ සාධක සත්වැනි ජවන චේතනාව උපපජ්ජ වේදනීය කර්ම නම් වේ. එය අනතුරු ආත්ම භාවයෙහි විපාක දෙයි. එසේ නොහැකිවූවිට කියු ක්‍රමයෙන්ම අහොසි කම්ම නම්වේ. දෙක අතර ජවන චේතනා පහක් අපරාපරිය වේදනීය කම්ම නම්වේ. එය අනාගතයෙහි අවකාශයක් ලද විට එකල විපාක දෙයි. සසර පැවැත්ම ඇති විට අහෝසි කම්ම නොවේ. තෙරුන් වහන්සේට උපපජ්ජවේදනීය ද අපරාපරිය වේදනීයද යන මේ කර්ම දෙක කම්මක්ඛය කර්මයෙන් අර්හත් මාර්ගයෙන් ඝාත නය කරන ලදී. දිට්ඨධම්ම වේදනීය තිබේ. එය රහත්බවට පත්වූවහුටද විපාක දෙන්නේමය. ඒ සඳහා භාග්‍යවතුන් වහන්සේ **යස්ස ඛො ත්‍වං** ආදිය කීසේක. ඒනිසා **යස්ස ඛො ත්‍වං** බමුණ එබඳු විපාකයන් යයි මේ අර්ථය දතයුතුය.
**අබ්භාමුත්තො** මෙය දේශනා ශීර්ෂ මාත්‍රයකි. අබභ, මහිකා, ධුම රජො රාහු යන මේ උපක්ලේශයන් ගෙන් මිදුණු සඳ මෙහි අදහස් කෙරිණ. යම්සේ මෙසේ උපක්ලේශ යන්ගෙන් මිදුණු චන්ද්‍රයා ලෝකය බබලවයි. පහවූ කෙළෙස් අඳුර ඇත්තක් කරයි.
**කුසලෙන පිථියනි** මාර්ග කුසලයෙන් ප්‍රතිසන්ධි නැත්තම් කෙරේ. **යුඤ්ජති බුද්ධසාසනෙ** බුද්ධශාසන යෙහි කයින් වචනයෙන් මනසින් යුතුව වාසය කරයි. මේ තෙරුන්ගේ උදාන වාක්‍ය තුන නමි
**දිසාහි මෙ** මෙය තෙරුන් වහන්සේ තමාගේ ආරක්ෂා ආකාරයක් කරන්නාහු මෙසේ කීහ. එහි **දිසාහිමෙ** මාගේ සතුරෝ මට මෙසේ චෝදනා කරති. අංගුලිමාල වූ මා විසින් මරන ලද ඥාතීන්ගේ වශයෙන් දුකක් විඳිමි. මෙසේ අංගුලිමාලද දැනගනීවායි මාගේ දිසා චතුස්සත්‍ය ධර්ම කථාව අසත්වා යන අර්ථයි. **යුඤ්ජන්තු **යමෙක් ධර්මයම පිළිගනිත්ද ඔවුහු කයින් වචනයෙන් මනසින් සැදීපැහැදී වෙසෙත්‍වා **සන්තො** යම් ශාන්ත වූ සත්පුරුෂයෝ ධර්මයම පිළිගනිත්ද, සමාදන් වෙත්ද ගන්වත්ද ඔවුන් මිනිසුන් අතර මාගේ සතුරෝ ආශ්‍රය කෙරෙත්වා සේවනය කෙරෙත්වා. පයිරුපාසනය කෙරෙත්වා යන අර්ථයි.
**අවිරොධපසංසිනං** අවිරෝධ යනු මෛත්‍රියයි. මෛත්‍රිය ප්‍රශංසා කරන්නවුන්ට යන අර්ථයි. **සුණන්තු ධම්මං කාලෙන** ක්ෂණයෙහි ක්ෂණයෙහි ක්ෂාන්ති මෛත්‍රී නුවණින් සලකා කෙරෙන සාරාණීය ධර්මය අසත්වා. එය ද අනුව කටයුතු කෙරෙත්‍වා ඒ ධර්මය අනුකරණය කරත්‍වා පුරත්‍වා.
**නහිජාතු සො මමං හිංසෙ** හෙතෙමේ මා හා සමානය. හේ ඒකාන්තයෙන් මට හිංසා නොකරන්නේය. **අඤ්ඤංවාපන කඤ්චිනං** මට පමණක් නොව අන් කිසිදු පුද්ගලයකුට හිංසා නොකරාවා. වෙහෙස නොකරවා **පරමං සන්තිං** පරම ශාන්තිය වු නිර්වාණයට පැමිණ **රක්ඛෙය්‍ය තසථාවරෙ** තසා යනු තෘෂ්ණා සහිත. ථාවරා තෘෂ්ණාව නැති මෙසේ කියන ලදී, යමෙක් නිර්වාණයට පැමිණේද, හෙතෙමේ සියලු තෘෂ්ණා සහිත දේත් රහිත දේත් රකින්ට සමත්වේ. ඒනිසා මා සමාන වූවෝද නිර්වාණයට පැමිණෙත්වා. මෙසේ මාහට ඒකාන්තයෙන් හිංසා නොකරති. මේ ගාථාතුන තමාට ආරක්ෂාව සලසාගන්ට කීය.
දැන් තමාගේම සතිය දක්වන්නේ **උදකංහි නයන්ති නෙත්තිකා** ආදිය කීය. එහි **නෙත්තිකා** යනු යමෙක් ඇළ සුද්ධකර බැඳියයුතු තැන් බැඳ ජලය ගෙනයත්ද ඔවුහු **උසුකාරා** ඊවඩුවෝ **නමයන්ති **තෙල් කැඳ ආදිය තවරා උණු අළුයෙහි තව තව නැමුණු නැමුණු තැන් නමමින් කෙළින් කරත්. **තෙජනං** ඊමුව එය ඊයෙහි තියුණුබව කරයි. අනුන්ට තර්ජනද කරයි. ඒනිසා තේජනයයි කියනු ලැබේ. **අත්තානං දමයන්ති** යම්සේ දියාලුළුවෝ ඍජුමාර්ගයෙන් ජලය ගෙන යත්ද ඊවඩුවෝ ඊතලයද වඩුවෝ ලීද කෙළින් කරත්ද එසේම පණ්ඩිතයෝ තමා දමනයවෙත්. ඍජු කරත්. වෙනස නැතිකරත්.
**තාදිනා** ඉෂ්ට අනිෂ්ට ආදියෙහිදී වෙනසක් නැති. භාග්‍යවතුන් වහන්සේ විසින් පස් ආකාරයකින් තාදි ඉෂ්ටානිෂ්ට දෙයෙහිතාදි ඇත්තේනුයි තාදීයයද තාදි ඇත්තේනුයි තාදියැයිද එතෙරවූයේනුයි තාදි තාදිභාවය නිර්දේශ කරන ලදී. තාදී යනු මෙසේ තාදි ලක්ෂණයන්ට පත් ශාස්තෲන් වහන්සේ විසින් **භවනෙත්ති** භවරජ්ජුවයි. තෘෂ්ණාවට නමකි. යන්ත්‍රයෙහි ගොනුන් මෙන් සත්වයෝ ගෙලෙන්ද හෘදයෙහි රැහැනින් බැඳුණාහු ඒ ඒ භාවයට ගෙනයනු ලබත්ද, ඒනිසා භවනෙතති යයි කියනු ලැබේ. **පුට්ඨො කම්මවිපාකෙන **මාර්ග චේතනාවෙන් ස්පර්ශ කරන ලද්දේ යම්හෙයකින් මාර්ග චේතනාවෙන් කර්මය පැසවයිද, විශේෂයෙන් පැසවයිද දැවේද ක්ෂයවේද ඒනිසා එය කර්ම විපාකයැයි කියනු ලැබේ. එයින් ස්පර්ශ කරන ලද හෙයින් එය **අණ්ණ නික්කිලෙස** විය. දුක්‍ඛ වේදනාවෙන් අණ්ණ නොවේ. **භුඤ්ජාමි** මෙහි ථෙය්‍ය පරිහෝග. ඉණ පරිහෝග, දායජ්ජ පරිභෝග සාමි පරිභෝග පරිභෝග සතරක් දතයුතුයි. හි දුශ්ශීලයාගේ පරිභෝගය ථෙය්‍ය පරිභෝග නමි හේ සිව්පසය සොරාගෙන වළඳයි. මෙසේද කියන ලදී. මහණෙනි තෙපි සොරෙන් රට්ටුන්දෙන පිඬු වැළඳුවෝයැයි සීලවන්තයා ප්‍රත්‍යවේක්ෂා නොකොට කරන පරිභෝගය ඉණපරිභෝග නමි රහත්හුගේ පරිභෝගය සාමිපරිභෝග නමි මෙහි කෙලෙස්ණය නැතිබව සඳහා අණ්ණ යැයි කියන ලදී. අණිණෙ යනුවෙන්ද පාඨයක් වෙයි. සාමිපරිභෝගය සඳහා බොජුන් බුදිමියි කියන ලදී.
**කාමරතිසන්‍ථවං** ද්විවිධාකාර කාමයන්හි තෘෂ්ණාරති සන්ථවය (නොයොදන්න, නොකරන්න) **නයිදං දුම්මන්තිතං මම** මා විසින් සම්බුදුන් දැක පැවිදිවන්නෙමියි මන්ත්‍රණය කරන ලද්දේද ඒ මාගේ මන්ත්‍රණය කුමන්ත්‍රණයක් නොවේ. **සවිභත්තෙසු ධම්මෙසු** මම ශාස්තෘෘවෙමියි මෙසේ ලෝකයෙහි උපන්නවුන් විසින් යම් ධර්ම කෙනෙක් මනාසේ බෙදන ලද්දේද ඒ ධර්මයන් අතර යමක් ශ්‍රේෂ්ඨද ඒ නිර්වාණයට මම එළඹියෙමි එයට එළඹියේ වෙමි. එයින් යුක්තවෙමි ඒනිසා මාගේ මේ ආගමනය ස්වාගමනයකි. අපගමනයක් නොවේ. **තිස්සො විජ්ජො**, ප්‍රබ්බෙ නිවාස දිබ්බචක්ඛු ආසවක්‍ඛය ප්‍රඥා **කතං බුද්ධස්සසාසනං** බුද්ධ ශාසනයෙහි කළයුතු යම් කාර්යයක් ඇත්ද, මා විසින් එය කරන ලදී. ත්‍රිවිද්‍යාවෙන් නව ලෝකෝත්තර ධර්මයන්ගෙන් දේශනාව මුදුන් පත් කළසේක.
**එවම්මෙසුතං** යනු පියජාතික සූත්‍රයයි. එහි **නෙව කම්මන්තා පටිභන්ති** සියලු ආකාරයෙන් සියල්ල අවබෝධ නොකෙරෙත් ප්‍රකෘති නියාමයෙන් අවබෝධ නොවෙත් නො එළඹෙත්. දෙවැනි පදයෙහිද මේ ක්‍රමය මැයි මෙහි **නපටිභාති** යනු රුචිනොවේ **ආලාහනං** සුසානය **අඤ්ඤථන්තං** විවර්ණ හෙයින් වෙනස්බව. ඉන්‍ද්‍රියයෝ නම් මනෝ විඤ්ඤෙය්‍ය ධර්මයෝය. එහි පිහිටියවුන් සඳහා මෙය කියන ලදී. පිය **ජාතිකා** ප්‍රියභාවයෙන් හටගනිත්. **පියප්පභවිතෙ** ප්‍රියභාවයෙන් සම්භවය ලබත්.
ඉදින් මහරජයැයි එහි අර්ථය නොසලකන්නෝද වුවද ශාස්තෲන් වහන්සේ සඳහා කියයි. **චරපිරෙ** ඉවත්වව අප අනුන් ආභ්‍යන්තරික නොවු කල්හි යන අර්ථයි. නැතහොත් චරපිරේ යනු ඉවතට යව. මෙහි නොසිටුව යන අර්ථයද වෙයි.
**ද්විදා ඡෙත්‍වා** අසිපතින් දෙකොටසක් කරමින් සිඳ. **අත්තානං ඔපාදෙසි** ඒ අසිපතින්ම තමාගේ උදරය පැළීය. ඉදින් ඔහුට එය අප්‍රිය වේනම් දැන් වෙනත් ගැහැණියක ගන්නෙමියි තමා මරා නොගන්නේය. යම්හෙයකින් ඔහුට ඇය ප්‍රියවූවාද ඒනිසා පරලොවද ඇය සමගින් එක්වන බව පතමින් මෙසේ කළේය.
**පිසා තෙ වජිරී** (වජිරිනම් රජුගේ එක් දුවක සඳහා කීය) ඇයට මෙසේ සිතිණ. මහරජතුමනි, ඉදින් මම මේ සැවැත් නුවරම එක්තරා ස්ත්‍රියක් වීනම් ආදි කථාවක් කියන්නේය. ඔබට මේ ඉවත්වෙව යන කථාව කීයේ කවරෙක්ද එසේ නොවේයයි ප්‍රතිෂේධනය කරන්නෙමි. වර්තමානයෙන්ම දන්වන්නෙමියි සිතා මෙසේ කීය. **විපරිණාමඤ්ඤථා භාවා** එහි මරණ වශයෙන් විපරිණාමයයි. කිසිවකු සමග පළාගොස් ගමන වශයෙන් වෙනස් බව දතයුතුය.
**වාසභාය** වාසභා යනු රජුගේ එක් බිසවකි. ඇය සඳහා කීය.
**පියාතෙ අහංයැයි** කුමක්නිසා සියල්ලට පසුව කීවාද ඇයට මෙසේ සිතිණ. මේ රජ මට කිපුණේය. ඉදින් මම සියල්ලට පළමුව මම ඔබට ප්‍රිය දැයි අසම්නම් මට තී ප්‍රිය නොවේ ඉවත්වෙවයි කියන්නේය. එසේ ඇති කල්හි කථාවට ප්‍රතිෂ්ඨාවක් නොලබන්නේය. කථාව පිහිටුවීම සඳහා සියල්ලට පසුව ඇසුවාය. කාසි කෝසල ජනපදයන් අත්හරින ලද බැවින් විපරිණාමයයි. විරුද්ධ රජුන්ගේ අතට යාම් වශයෙන් වෙනස් බව දතයුතුය.
**ආචාමෙහි** සෝදන ජලය දෙව. සෝදා අත්පා දොවා මුව සෝදා ශාස්තෲන් වහන්සේ වඳිනු කැමැත්තේ මෙසේ කීය. සෙස්ස සියලු තැන නොගැඹුරුමය.
**එවම්මෙසුතං** යනු බාහිතිය සුත්‍රයයි එහි **එකපුණ්ඩරීකනාගං** යනු එනම් ඇති හස්තියා. උගේ ඉලඇට මත තල්ගෙඩියක් තරම්වූ සුදු තැනක් ඇත. ඒනිසා ඌට එකපුණ්ඩරීකයැයි නමක් කළහ. **සිරිවඩ්ඨං මහාමත්තං** තනි ඇතකු පිට නැගී. කීමෙ පහසුව පිණිස සමග යන්නාවු මේ නම ඇති මහාමාත්‍රයා. **ආයස්මානො** මෙහි නො යනු ප්‍රශ්න කිරීම සඳහා වු නිපාතයකි. මහා මාත්‍රයා තෙරුන්ගේ දෙපට සිවුර හා පාත්‍රය දරන ආකාරය සලකා එසේය. මහරජයි කීය.
**ඔපාරම්භො** දෝෂාරෝපණය දොස් පැවරීමට සුදුසු **කිං පුච්ඡාමි** රජ අසයි සුන්‍දරී වස්තුවෙහි උපන් මෙම සුත්‍රය ඔහු විමසමියි අසයි. **යංහි මයං භන්තෙ** ස්වාමීනි අපි. **විඤ්ඤුහි** මේපදය ගෙන ප්‍රශ්නයෙන් පුරවන්ට නොහැකිවීමු ඒ කරුණ මෙසේ කියන ආයුෂ්මතුන් විසින් පුරවන ලදී.
**අකුසලො **අදක්ෂතා වෙන් හටගත්, **සාවජ්ජො** දොස් සහිත **සව්‍යාපජ්ඣො** දුක්සහිත. **දුක්‍ඛවිපාකො** මෙහි කර්ම විපාකය කියන ලදී. **තස්ස **ආත්ම ව්‍යාධි ආදීන් පිණිස පැවති කාය සමාචාරයාගේ, මහරජ සියලු අකුසල්දම් ප්‍රහීණ කළ තථාගතයන් වහන්සේ කුසල ධර්මයන්ගෙන් යුක්තය. මෙහි
**සබ්බෙසරඤ්ඤච අකුසලානං ධම්මානං පහානං වණ්ණෙති** එය වර්ණනා කරතියි කීකල්හි විමසීම යම්සේද අර්ථයද එසේයයි කීවා වන්නේය. මෙසේ ප්‍රකාශ කිරීම බැරෑරුම්නැත. අල්පහීන අකුසල ඇත්තාද ප්‍රහාණය වර්ණනා කරන්නේය. භාග්‍යවතුන් වහන්සේ ප්‍රහීණ අකුශල ඇති බැවින් යථාවාදී තථාකාරීයැයි දක්වන්ට මෙසේ ප්‍රකාශ කළේය. ශුක්ල පක්ෂයෙහිද මේ ක්‍රමයයි.
**බාහිතියා** බාහිත රටෙහි විසු වස්ත්‍රයව මේ නමයි. **සොලසමා ආයාමෙන** දිගින් සමසොළොස් රියන්ය. **අට්ඨසමා විත්‍ථාරෙන** පුළුලින් සම අටරියන්ය.
**භගවතො පාදාසි** භාග්‍යවතුන් වහන්සේට පැවරීය. දී ගඳකිලියෙහි වියනක් කොට බැන්දේය. එතැන්පටන් ගඳකිළිය බොහෝ සෙයින් සෝහමානවිය. සෙස්ස සියලු තැන නොගැඹුරුමය. නෙය්‍ය පුද්ගල වශයෙන් මේ දේශනාව නිමවිය.
**එවම්මෙසුතං** යනු ධම්මචෙතිය සුත්‍රයයි. එහි **මෙදතළුම්පං** මේ නම ඒ නියම්ගම මේද වණ පාෂාණ බෙහෙවින් තිබුණේය. ඒනිසා මෙදතළුම්පයයි ප්‍රසිද්ධියට ගියේය. මෙහි සේනාසනය තාවකාලිකය ඒනිසා නොකියන ලදී.
**නගරකං** මෙනම් ඇති ශාක්‍යයන්ගේ නියම්ගම **කෙනචිදෙව කරණීයෙන** අන්කරුණක් සඳහා නොවේ. හෙතෙමේ බන්ධුල සේනාපතියා පුතුන් තිස් දෙදෙනා සමග එක්දවසකින්ම අල්ලාගනිවුයයි අණකළේය. එදවසම ඔහුගේ භාර්යාව වූ මල්ලිකා විසින් පන්සියයක් භික්‍ෂුන් සමග භාග්‍යවතුන් වහන්සේට ආරාධනා කරන ලදී. බුදුන් ප්‍රමුඛ භික්‍ෂුසංඝයා ගෙට පැමිණ වැඩහුන් කෙණෙහිම සේනාපතියා කලුරිය කළේයයි හසුනක් ගෙනවුත් මල්ලිකාට දුන්හ. ඈ හසුන ගෙන පණිවිඩය ඇසුවාය. ආර්යාවනි, රජුවිසින් සේනාපති තුමා පුතුන් තිස් දෙදෙන සමග එක පහරින්ම අල්ලාගනු ලැබීයයි දැන්වූහ. මෙය මහජනයා අතරට නොයවන්න. හසුන ඉනෙහි ගසාගෙන භික්‍ෂුසංඝයා වැළඳවූවාය. ඒ වේලාවෙහි එක් ගිතෙල් සැළියක් පිටතට ගෙන ගියහ. එය එළිපත්තෙහි ගැටී බිදිණ. එය ඉවත් කොට අනිකක් ගෙන්වාගෙන භික්‍ෂුසංඝයා වැළඳවූවාය.
ශාස්තෲන් වහන්සේ බත්කිස නිමවා කතාවක් පටන්ගැනීම පිණිස ගිතෙල් සැළිය බිඳුණු හේතු නොසිතිය යුතුයැයි කීසේක. ඒවේලෙහි මල්ලිකා හසුන ඉවතට ගෙන භාග්‍යවතුන් වහන්සේ ඉදිරියෙහි තබා භාග්‍යවතුන් වහන්ස, මේහසුන පුතුන් තිස් දෙදෙනා සමග සේනාපතිතුමා මළ හසුනයි. මම එය නොසිතමි. ගිතෙල් සැළිය හේතුවෙන් කුමක් සිතන්නෙම් දැයි ඇසුවාය. භාග්‍යවතුන් වහන්සේ මල්ලිකාවනි, ඒ ගැන නොසිතන්න. අනවරාග්‍ර සංසාරයෙහි පවතින්නවුන්ට මෙය වෙයි යැයි අනිත්‍ය ප්‍රතිසංයුක්ත ධර්මකථාවක් කොට වැඩිසේක. මල්ලිකා ලේලියන් තිස් දෙදෙන කැඳවා අවවාද දුන්නාය. රජතෙමේ මල්ලිකාව කැඳවා සේනාපතිතුමා සහ අප අතර සිත් දූෂ්‍ය වීමක් ඇත්ද නැද්දැයි විමසීය. නැත ස්වාමීනි රජතෙමේ ඇයගේ වචනයෙන් ඔහුගේ නිර්දෝෂී බව දන විපිළිසරව බලවත් දොම්නසක් උපදවාගත්තේය. හෙතෙමේ මෙබඳු දෝෂයක් නැති මට සම්භාවනා කොට පැමිණි සහායකයකු විනාශ කෙළෙමියි එතැන් පටන් ප්‍රසාදයෙහි හෝ නාටිකාවන් අතර හෝ රාජ්‍ය සුඛයෙහි හෝ චිත්තාස්වාදයක් නොලබමින් ඒ ඒ තැන හැසිරෙන්ට පටන් ගත්තේය. ඔහුගේ කාර්යය එයම විය. මේ සඳහා කියන ලදී. **කෙනචිදෙවකරණීයෙනා**
**දීඝංකාරායනං** දීගකාරායන නම් බන්‍ඩුලමල්ල සේනාපතිගේ බෑණාය. එබඳුවූ මාගේ නරකක් නොකරන මාගේ මාමා නිකරුණේ සාතනය කරන ලද්දේයයි රජු විසින් සේනාපති ස්ථානයෙහි තබන ලද්දේය. ඒ සඳහා මෙය කියන ලදී. **මහච්ච රාජානුභාවෙන** මහත්වූ රාජානුභාවයෙන් ධරණීතලය බිඳින්නාක් මෙන්ද සාගරය පෙරළෙන්නාක් මෙන්ද විචිත්‍රවේශ ශෝභාවෙන් මහත් බලකායෙන් යන අර්ථයි. පාසදිකානි දර්ශනයෙන්ම ප්‍රාසාදජනක **පසාදනීයානි** එයටම වෙනත් වචනයකි. නැතහොත් **පාසාදිකානි** දර්ශනීය **පාසාදනීයානි** ප්‍රසාදජනක **අප්පසද්දානි** නිශ්ශබ්ද **අප්පනිග්සොසානි** භාවිත නොකරන ලද අර්ථයෙන් ඝෝෂා රහිත. **විජනවාතානි** පහවගිය ජනයා ඇඟවැදී එන සුළං නැති. **මනුස්ස රාහසෙය්‍යකානි** මිනිසුන් ගේ රහසිගත කටයුතු වලට යෝග්‍ය රහස් මන්ත්‍රණ කරන්නවුන්ට සුදුසු යන අයයි. **පටි සල්ලාණ සාරුප්පනි** සැඟැවී සිටීමට හුදෙකලාව සිටීමට සුදුසු **යත්‍ථසුදංමයං** ඔහු විසින් එහිදී භාග්‍යවතුන් වහන්සේ ආශ්‍රය නොකරන ලද විරූය. එබන්දවුන් අතර ආශ්‍රය කරන ලද විරූය. ඒනිසා යම්බදුවුවන් අතර අපි වීමු යනු මෙහි අර්ථයි.
**අත්‍ථිමහාරාජ** නුවණැති සෙන්පතියා රජ තෙමේ භාග්‍යවතුන් වහන්සේට ළෙන්ගතුයයි දනී. ඉදින් ඒ රජතෙමේ භාග්‍යවතුන් වහන්සේ කොහිදැයි කියන්නේ නම් නොපමාව අසන්ට යුතුයයි චරපුරුෂයන් යොදවා භාග්‍යවතුන් වහන්සේ වසන තැන දැනගෙනම වාසය කරති. එනිසා මෙසේ කීය. **ආරමං පාවිසි** නියම් ගමින් පිට කඳවුරු බැඳ කාරායන සමග පිවිසියේය.
**විහාරො** ගඳකිළිය සඳහා කීහ. **ආළින්දං** ඉදිරිපස **උක්කාසිත්‍වා** කාරන හඬක් කොට **අග්ගළං** කවුළුව ආකොටෙති නිය අගින් දොරකඳ යතුරු සිදුර ළඟට කොටවයි කියන ලද්දේවෙයි. දොර ඉතා ඉහළින් තිබේ. අමනුෂ්‍යයෝ අතිශයින් පහළය, උසමිනිසුන් කොටන්නාක් මෙන් නොකොටා මැද සිදුර ළග කෙටිය යුතුය. මෙය දොර කොටු වතයයි දක්වා කියත්. **තත්‍ථෙව** භික්‍ෂුන් විසින් කියන ලද තන්හිම අසිපතද නළල්පටදැයි මෙය දේශනා මාත්‍රයකි.
පැමිණි පංචරාජ කකුධභාණ්ඩ දුන්නේය. කුමක්නිසා දුන්නේද? අති ගෞරවනීය සම්මාසම්බුදුන් සමීපයට උඩඟුවෙසින් යාම යුතු නැතැයි තනිවම එළඹ තමාගේ කැමැත්ත වශයෙන් සතුටුවන්නෙමි. පංච කකුධභාණ්ඩ නැවැත්වූ කල්හි ඔබත් නවතුවයි කිවයුතු නොවේ. සියල්ලෝ ඉබේම නවතිති. මෙසේ මේ කරුණු දෙකින් දුන්නේය. **රහායති** රහස්‍ය කරයි. සඟවයි. මේ ඔහුගේ අදහසයි. පෙරද මේ රජ ශ්‍රමණ ගෞතමයන් සමග පුතුන් තිස් දෙදෙන අල්ලාගත්තේය. දැනුත් සිව්කන් මන්ත්‍රණයක් කරන්ට කැමැත්තේය. මා අල්ලාගන්ටදැයි මෙසේ කෝපවශයෙන් ඔහුට මෙසේ සිතිණ.
**විචරිභගවා ද්වාරං** භාග්‍යවතුන් වහන්සේ නැගිට දොර ඇරියා නොවේ. විවෘතවන්නැයි අත දිගුකළ සේක. ඉන්පසු භාග්‍යවතුන් වහන්සේ තොප විසින් නොයෙක් කල්ප කෙළගණන් දන් දෙන කල්හිත් තම අතින් දොර ඇරීම් කාර්යයක් නොකරන ලද්දේයැයි ඉබේම දොර විවරවිය. භාග්‍යවතුන් වහන්සේගේ සිතින් විවරවු බැවින් **විවරිභගවා ද්වාරං** යැයි කීම වටී. **විහාරං පවිසිත්‍වා** ගඳකිළියට පිවිස, ඔහු පිවිසි කෙණහිම කාරායන පංච රාජකකුධභාණ්ඩ ගෙන කඳවුරට ගොස් විඩූඩභ ඇමතීය. යහළුව සේසත ඔසවන්න. මගේ පියා කුමක් කරයිද? පියාගැන නොඅසන්න. ඉදින් ඔබ ඔසවන්නේ නැතිනම් එය ගෙන මම ඔසවන්නෙමි. ඔසවමි යහළුවැයි පිළිගත්තේය. කාරායන රජුට එක් අශ්වයකුද අසිපතද එක් පරිවාර ස්ත්‍රියක ද තබා ඉදින් රජ ජීවිතයට ආසාකරන්නේනම් නොඒවායි කියා විඩූඩභට සේසත ඔසවා ඔහුගෙන සැවැත් නුවරටම ගියේය.
**ධම්මන්‍වයො** ප්‍රත්‍යවේක්ෂා ඥාන සංඛ්‍යාත ධර්මයෙහි අන්වය අනුමානය, අනුබුද්ධිය යන අර්ථයි. දැන් උන්වහන්සේ ධර්මඅන්වයෙන් සම්මා සම්බුදුන් වහන්සේ. භාග්‍යවතුන් වහන්සේ ආදිය වෙයි. එය දක්වන්නට ඉදානිභන්තො ආදිය කීය. එහි **ආපාණ කොටිකං** පණ කෙළවරතෙක්, ජීවිතාවසානය ඇතුළත් කොට මරණ සමයෙහිද හැසිරෙත්මය. ඉක්මවා නොයන්නේයැයි කියන ලදී. **ආනාපාන කොටිකං** - ආශ්වාස ප්‍රශ්වාස කෙළවර කොට ඇති - යනුවෙන්ද පාඨයක් ඇත. ජීවිත අවසානය දක්වා යන අර්ථයි. යම්සේ ඇතැම්හු ජීවිතය සඳහා ඉක්මවා යන්නාහු පණ කෙළවර කොට නොහැසිරෙත්. එසේ නොවේ යන අර්ථයි. **අයම්පි ඛො මෙ භන්තෙ** බුදුන් සුබුද්ධ හෙයින්, ධර්මය ස්වක්ඛාත හෙයින් සංඝයා සුපටිපන්න හෙයින්ද මෙය මෙසේ වෙයි. මෙසේ ස්වාමීනි, මෙය භාග්‍යවතුන් වහන්සේ කෙරෙහි ධර්ම අන්වය වෙතියි දක්වයි. සියලු තැන මේ ක්‍රමය මැයි.
**න විය මඤ්ඤෙ චක්‍ඛුං බන්‍ධන්තෙ** ඇස් නොබඳින්නාක් මෙන් ප්‍රසන්න නොවූවන් දෙස බලා නැවත බැලීමක් නොවේ. ඒ නිසා ඇස නොබඳී නම්වේ. ප්‍රසන්න වූවකු දෙසබලා නැවත නැවත බැලීමක් සිදුවෙයි. ඒ නිසා ඇස්බඳී නම් මෙයම අප්‍රසන්න බවය ඒ නිසා මෙසේ කීය. **බන්‍ධුක රොගො නො **කුලරෝගය අපගේ කුලයෙහි උපන්නෝ මෙසේ වෙතියි කියත්. **උළාරං** මහෙශාඛ්‍ය, **පුබ්බෙනාපරං** පෙරින් පසුවට එහි කිසුණු පිරියම්කොට සමවත් නිපදවන්නේ උදාරවූ පුර්ව විශේෂය හඳුනාගනීනමි
**ඝාතෙ තායං වාසාතෙතුං** ඝාතනය කළයුතු පුද්ගලයා ඝාතනය කරන්ට **ජාපෙතායං ජාපෙතුං **ධනයෙන් හෝ පිරිහෙළන්ට යුතු පුද්ගලයා පිරිහෙළන්ට දැනගන්ට නිර්ධනකරන්ට **පබ්බාජෙතුං** රටින් පිටුවහල් කළයුතු පුද්ගලයන් පිටුවහල්කරන්ට
**ඉසිදත්තපුරාණා** ඉසිදත්තද පුරාණද, මොවුන් ගෙන් එකෙක් බ්‍රහ්මචාරීය එකෙක් අඹුවගෙන් සතුටු වන්නෙකි. **මමභත්තා** මට අයිති සැමියා ඔවුන්ගේනුයි මමභතතා **මමයානා** මට අයිති යානය ඔවුන්ගේ නුයි මමයානං නමි **ජීවිකංදාතා** ජීවනවෘත්තිය දෙන්නා **වීමංසමානො** පරික්ෂාකරමින් එකල්හි රජ නින්දට නොයන්නේම නින්දට ගියාක්මෙන් වී වැදහොත්තේය. ඉක්බිති ඒ නිලධාරීහු භාග්‍යවතුන් වහන්සේ කුමන දිශාභාගයකදැයි විචාරා අසුවල් දිසාභාගයෙහියයි අසා මන්ත්‍රණය කළහ. යම්තැනක භාග්‍යවතුන් වහන්සේ වෙසෙත්ද එදෙසට හිස හැරවූ කල්හි රජ පා පැත්තේ වෙයි. රජ යම් දෙසකද එදෙසට හිස හැරවූ කල්හි ශාස්තෲන් වහන්සේ පා පැත්තේ වෙයි. කුමක් කරන්නෙමුද, ඉක්බිති ඔවුන්ට මෙසේ සිතිණ. රජ කුපිත වී යමක් අපට දේද එය සිඳිනු ඇත. එවිට දැන දැන ශාස්තෲන් වහන්සේ පාපැත්තට කිරීමට නොහැක්කෙමුයි රජු පා පැත්තට කර වැද හොත්තාහුය. ඒ සඳහා මේ රජ මෙසේ කීය.
**පක්කාමි** ගඳකිළියෙන් නික්ම කාරායන සිටිතැනට ගියේය. ඔහු එහි නොදැක කඳවුර තිබුණු තැනට ගියේය. එහිද අන්කිසිවකු නොදැක ඒ ස්ත්‍රිය ගෙන් ඇසීය. ඈ ඒ සියලු පුවත් කීවාය. රජ දැන් මා විසින් ඒකාන්තයෙන් එහි නොයා යුතුය. රජගහ නුවරට ගොස් බෑණා සමග අවුත් මාගේ රාජ්‍යය ගන්නෙමියි රජගහනුවරට යන්නේ අතරමගදී කඩහාල් බත්ම අනුභව කළේය. බොහෝ ජලයද බීවේය. සියුමැලි ප්‍රකෘති ඇති බැවින් ආහාර මනාසේ දිරවූයේ නැත. හේ රජගහ නුවර පැමිණෙන්නේ නොකල්හි දොරවල් වැසුවිට පැමිණියේය. අද ශාලාවෙහි නිදා හෙට මාගේ බෑණා දකින්නෙමියි පිට නුවර ශාලාවෙහි වැද හොත්තේය. ඔහුට රාත්‍රිකාලයෙහි නැගිමට සිදුවිය. කිහිපවරක් පිටතට නික්මගියේය. එතැන් පටන් පාගමනින් යන්ට නොහැක්කේ ඒ ස්ත්‍රියගේ උකුලෙහි වැදහෙව ඉතා උදෑසන කලුරිය කළේය. අද ඔහු මළ බව දැන රටවල් දෙකක රජකම් කරවා දැන් පිටනුවර අනුන්ගේ ශාලාවක අනාථයකු ලෙස කලුරිය කොට වැදහොත්තේය. මාගේ ස්වාමීවූ කොසොල් - රජ්ජුරුවෝ යැයි ආදිය කියමින් මහ හඩින් වැළපෙන්නට ආරම්භ කළාය. මිනිස්සු අසා රජුට දැන්වූහ. රජ පැමිණ දැක හැඳින ආකරුණ අසා මහත් පෙරහරින් සිරුර ආදාහනය කරවා විඩූඪභ අල්ලා ගන්නෙමියි බෙරහසුරුවා බලකාය රැස්කරවීය. ඇමතියෝ පාමුල වැටී දේවයන් වහන්ස ඉදින් ඔබතුමාගේ මාමා නිරෝගී නම්, ඔබ වහන්සේ ඔහුවෙත යාම සුදුසුය. දැන් විඩූඪහද ඔබ වහන්සේ නිසා සේසත් නැංවීමට සුදුසු යැයි හඟවා වැළැක්වූහ.
**ධම්ම චෙතියානි** ධර්මයට විසිතුරු වචන ඇත. තෙරුවන් අතර යම් තැනක විසිතුරක් කළවිට සියලු තැන කළානම් වන්නේය. ඒනිසා භාග්‍යවතුන් වහන්සේ කෙරෙහි විසිතුරක් කළවිට ධර්මයෙහිද කළානම් වන්නේයැයි භාග්‍යවතුන් වහන්සේ ධම්ම චෙතියයැයි කීසේක. **ආදිබ්‍රහ්ම චරිකානි** මාර්ග බ්‍රහ්ම චර්යයට මුල්වූ පුර්වභාග ප්‍රතිපත්ති වූ යන අර්ථයි. සෙස්ස සියලු තැන නොගැඹුරුමය.
**එවම්මෙසුතං** යනු කණ්ණකත්‍ථල සුත්‍රයයි එහි **උජුඤ්ඤායං** උජුඤ්ඤා යනු ඒරටටද නගරයටද එම නමමය. භාග්‍යවතුන් වහන්සේ උජුඤ්ඤා නගරය නිසා වාසයකරන සේක. **කණ්ණකත්‍ථලෙ මිගදායෙ** ඒ නගරය නුදුරෙහි කණ්ණකත්‍ථල නම් එක් රමණීය භූමිභාගයක් ඇත. මුවන්ගේ අභය භූමියක් ලෙසින් දුන් බැවින් මිගදාය යැයි කියනු ලැබේ. ඒ කණ්ණකත්‍ථල මුවවනයෙහි **කෙනචිදෙව කරණීයෙන** අනන්තර සුත්‍රයෙහි කියු කටයුත්තක් සඳහා මිස අන් කරුණකින් නොවේ. **සොමාච භගිනී සකුලාච භගිනී** මේ දෙසෝවිරියෝ රජුගේ බිසෝ වරුය. **භත්තාභිහාරෙති** බත් බෙදන තැන. රජුට උපස්ථාන කිරීමටයති. ඔවුහුද එසේම ගියහ.
**කිංපන මහාරාජ** කුමක්නිසා මෙසේ කීවේද? රජුට සිදුවන ගර්හාවෙන් මුදවනු පිණිස. පිරිස මෙසේ සිතන්නේය. මේ රජතුමා එන ගමන්ම ගැහැණුන්ට හසුන දැන්වීය. අපි තමාගේ ස්වභාවයෙන් භාග්‍යවතුන් වහන්සේ දැකීමට ආවේ වනැයි සිතමු. මොහු ගැහැණුන්ගේ පණිවිඩ ගෙන ආවේය. ගෑණු දාසයෙකැයි සිතෙයි. මොහු පෙරද මෙකරුණින්ම එන්නේ දැයි විචාරන ලද්දේ හේ තමා ආකරුණ කියන්නේය. මෙසේ ඔහුට මේ ගර්හාව නූපදින්නේයැයි ගර්හාවෙන් මුදනු පිණිස මෙසේ කීය.
**අබ්භූ දාහාස** කීය. **සකිදෙව සබ්බං ඤස්සති සබ්බං දක්‍ඛීති** යමෙක් එක් ආවර්ජනයකින්ම එක් සිතකින්ම එක් ජවනයකින්ම අතීත අනාගත වර්තමාන සියලුදේ දනීද හෝ දකීද එබන්දෙක් නැත යන අර්ථයි. එක්සිතකින්ම අතීතවූ සියල්ල දන්නෙමියි ආවර්ජනාකොටද අතීත වූ සියල්ල දැනගන්ට නොහැකිය. ඒකදේශයක් පමණක් දනී. අනාගත වර්තමාන වූදේ ඒ සිතෙන්ම සියල්ල නොදනී. ඉතිරි තන්හිද මේ ක්‍රමයයි. මෙසේ ඒකචිත්ත වශයෙන් මේ ප්‍රශ්නය කියන ලද්දේය. **හේතුරූපං** හේතුවේ ස්වභාවය, කරුණට මුල් වූ දෙය **සහෙතුරූපං** කරුණු සහිතවු දෙය, **සම්පරායිකාහං භන්තෙ** ස්වාමීනි, මම පරලොව ගුණ අසමි.
**පඤ්චිමානි** මේ සුත්‍රයෙහි ලෞකික හා ලෝකෝත්තර මිශ්‍ර ප්‍රධාන අංග පසක් කියන ලදී. ගවිලඞ්ගණ වාසී චූලසමුද්ද තෙරුන් වහන්සේ, ස්වාමීනි ඔබවහන්සේට කුමක් රුචිදැයි විමසූ කල්හි මට ලෝකෝත්තර ගුණම රුචියයි කීහ. **පධාන වෙමත්තං** ප්‍රධාන නානාත්වය පෘථග්ජනයාගේ ප්‍රධානය අන්අයට අසමානය. සෝවාන් වූවහුගේ අසමානය. සකෘදාගාමීහුගේ අසමානය. අනාගාමීහුගේ අසමානය. රහතන් වහන්සේගේ අසමානය. අසූමහ සව්වන්ගේ අසමානය. අගසව්වන් දෙදෙනාත් අසමානය. පසේ බුදුවරුන්ගේ අසමානය සර්වඥ බුදුවරුන්ගේ අසමානය. පෘථක් ජනයාගේ ප්‍රධානය සෝවාන් වූ ඔහුගේ ප්‍රධානයට නොපැමිණේ -පෙ- පසේ බුදුවරුන්ගේ ප්‍රධානය සර්වඥ බුදුකෙනෙකුගේ ප්‍රධාතයට නොපැමිණේ. මේ අර්ථය සඳහා ප්‍රධාන නානාත්වය කියමියි කියුසේක. දන්තකාරණං ගච්ඡෙයසුං කුට නොවු කරුණ නොකැඩෙන කරුණයි. ධුරය ඉවතනොලන දැමුණවුන් අතර කරුණක් දක්නට ලැබේද ඒ කරුණට යායුතුය යන අර්ථයි. **දන්තභූමිං** දමුණවුන් විසින් යා යුතු භූමිය. **අස්සද්ධො** ආදී තන්හි පෘථග්ජන සෝතාපන්න සකෘදාගාමී අනාගාමී යන සිව්දෙන අස්සද්ධ නම්වෙති. පෘථක් ජනයා සෝවාන් වූවහුගේ ශ්‍රද්ධාවට නොපැමිණියේනුයි. අස්සද්ධ නම්වේ. සෝතාපන්නයා සකෘදාගාමීහුගේ ශ්‍රද්ධාවට නොපැමිණියේනුයි අස්සද්ධ නමි. සකෘදාගාමියා අනාගාමියාගේ ශ්‍රද්ධාවට නොපැමිණියේ නුයි අස්සද්ධ නමි. අනාගාමියා රහත්වූවහුගේ ශ්‍රද්ධාවට නොපැමිණියේනුයි අස්සද්ධ නමි. **ආබාධො අරහතො වි උප්පජ්ජති** රෝගාබාධ පහවෙයි. ආර්ය ශ්‍රාවකයාට සඨ මායාවී යන නම් නැත. ඒනිසාම තෙරුන් වහන්සේ කියන ලද ලෝකෝත්තර ප්‍රධානාංග පස මට රුචි වෙතියි කීහ. අස්සඛලුඞ්ක සූත්‍රාන්තයෙහි මහණෙනි අස්සඛලුඞ්කයෙහි තුනක්ද පුරිසඛලුඞ්කයෙහි තුනක්ද දේශනා කරන්නෙමි, මෙහි ආර්ය ශ්‍රාවකයාටද සඨයැයි නමක් ආයේය. ඒ වශයෙන් ලෝකෝත්තර මිශ්‍රක කියන ලදැයි කියන ලදී. පෘථක් ජනයා වනාහි සෝතාපත්ති මාර්ග වීර්යට නොපැමිණියේ -පෙ- අනාගාමි මාර්ග වීර්යයට, අර්හත් මාර්ග වීර්යයට නොපැමිණියේ වෙයි. කුසීතයාද අස්සදධයා මෙන් යැයි කියන්නෝ වෙති. නුවණ පුද්ගලයාද එසේය.
මෙහි උපමා සන්සන්දනය මෙසේ දතයුතුයි. මාර්ග ප්‍රධාන රහිත පුද්ගලයා නොදැමුණු ආදීන් මෙනි. මාර්ග ප්‍රධාන ඇත්තා දැමුණු ඇත් ආදීන් මෙනි. යම්සේ නොදැමුණු ඇත් ආදීහු කුළු බවක් නොදක්වා නොකඩවා ධුරය නොහළා දැමුණු ගමනක් යන්ට හෝ දැමුණු බිමකට පැමිණීමට හෝ නොහැකි වෙත්ද, මෙසේම මාර්ග ප්‍රධාන රහිත පුද්ගලයා මාර්ග ප්‍රධාන ඇත්තකු විසින් පැමිණිය යුත්තක් පමුණුවන්ට ඉපදවියයුතු ගුණයක් උපදවන්ට නොහැක්කේද, යම්සේ දමුණු ඇත් ආදීහු කුළුබවක් නොදක්වා නොකඩවා ධුර නෙහෙළා දමුණු ගමනක් යන්ට හෝ දැමුණු බිමකට පැමිණීමට හෝ හැකිවෙත්ද මෙම මාර්ගප්‍රධාන ඇත්තා පැමිණිය යුත්තක් පමුණුවන්ට ඉපදවිය යුතු ගුණයක් උපදවන්ට හැක්කේද, මෙය කියන ලද්දේය. සෝතාපත්ති මාර්ග ප්‍රධාන ඇත්තා සෝතාපත්ති මාර්ග ප්‍රධාන ඇත්තකු විසින් පැමිණි අවකාශයට පැමිණීමට, ඉපදවූ ගුණයක් ඉපදවීමට, හැකිවේද -පෙ- අර්හත් මාර්ග ප්‍රධාන ඇත්තා අර්හත් මාර්ග ප්‍රධාන ඇත්තකු විසින් පැමිණි අවකාශයට පැමිණීමට ඉපදවූගුණයක් ඉපදීවීමට හැක්කේය.
**සම්මප්පධානානි** මාර්ග ප්‍රධානයෙන් සම්‍යක් ප්‍රධානයට විවිධත්වයක් කුමටදැයි (කියමි) **යදිදං විමුත්තියා විමුත්තිං** එකකුගේ ඵලවිමුක්තියෙන් අනිකාගේ ඵලවිමුක්තිය අරබයා විවිධත්වය කියයුතු වන්නේනම් කිසිවක් නොකියමි යන අර්ථයි. **අච්චියාවා අච්චිං** ගිනිදලුවෙන් ගිනිදැල්ලෙහි සෙසුපද දෙකෙහිද මේ ක්‍රමය මැයි. අවධි අර්ථයෙහි දුතියා වචනයි. **කිංපනත්‍වං මහාරාජ** මහරජ, ඔබ මෙසේ චාතුර්මහාරාජික දෙවියන් ඇති බව, තාවතිංස දෙවියන් ඇතිබව -පෙ- පරනිර්මිත වශවර්ති දෙවියන් ඇතිබව ඊටත් ඉහළින් දෙවියන් ඇතිබව නොදන්නෙහිද? ඉන්පසු ඇතිබව දනිමි. මනුෂ්‍ය ලෝකයට එන්නෝද නොඑන්නෝදැයි අසන්නේ යදිවා **තෙ භන්තෙ** ආදිය කීය. **සව්‍යාපජ්ඣා** දුක්සහිත වූවාහු සමුවිඡේදප්‍රහාණයෙන් (හීනනොවු) චෛතසික දුක්‍ඛය **ආගන්තාරො** උපපත්ති වශයෙන් පැමිණෙන්නෝ. (**අබ්‍යාපජ්ඣා** යනු සිඳ දැමූ දුක් ඇත්තෝ, **ආගන්තාරො** උප්පත්ති වශයෙන් නො එන්නෝ,
**පහොති** හැකිවෙයි. රජ තෙමේ පුණ්‍යවන්තවු ලාභසත්කාර සම්පන්නවූ අයකු කරා නොඑළඹේද, එසේ කරන්නේ ඒ ස්ථානයෙන් ඉවත්වන්ට හැකිවෙයි. පින්නැත්තකු වුවද මුළුගමෙහි පිඬු පිණිස හැසිර යැපෙන පමණක්වත් නොලබන්නකු ලාභසත්කාර සම්පන්නයෙක් වන්නේ කෙසේද එසේ) මෙසේ කරන්නා ඒ තැනින් ඉවත් කරන්ට හැකිවෙයි. බ්‍රහ්මචර්ය වසන්තයකුවුවද ස්ත්‍රීන් සමග යොදවා ශීලවිනාශයට පැමිණෙන්නේ බලාත්කාරයෙන් හෝ උපැවිදි වන්නේ ඒ තැනින් ඉවත් කරන්නට හැකිවෙයි. අබ්‍රහ්මචර්ය ඇත්තකු වූවද කාමගුණ සහිත ඇමතියකු බන්ධනාගාරයට පිවිසවා ස්ත්‍රීන්ගේ මුහුණක් වත් දකින්ට නොදෙන්නේ ඒ තැනින් ඉවත් කරන්න හැකිවෙයි. රටින් යමක් කැමතිවේද එය පිටුවහල්කිරීම නමි
**දස්සනායපි නප්පහොන්ති** දෙවියන් කාමාවචර අව්‍යාපාද ව්‍යාපාද සහිත දෙවියෝ චක්‍ඛු විඤ්ඤාණයෙහි දර්ශනයටවත් නොපොහොසත්වෙති. කුමක් හෙයින්ද රහත් කෙනෙකු එහි නැති බැවිනි. රූපාවචරයෙහි එක් විමානයක යමෙක් සිටිත්ද හිඳිත්ද චක්‍ඛුවිඤ්ඤාණයෙහි දර්ශනයට පොහොසත් වෙති. ඔවුන් විසින් දුටුදෙය සලකා බලන්නට අවබෝධකරන්ට ලක්ෂණ දැකීමට සලකාබලන්ට අවබෝධ කරන්ට නොහැකිවෙත් ඥාන චක්‍ෂුසින් දකින්ට නෙපොහොසත් වෙති. උඩ උඩ දෙවියන් චක්‍ඛු විඤ්ඤාණ දර්ශනයට වත් නොපොහොසත්වෙති.
**කොනාමොඅයං භන්තෙ** රජ තෙරුන් දන්නේම නොදන්නාක් මෙන් විමසයි. කුමක්නිසාද: ප්‍රශංසාකරනු කැමතිවය. **ආනන්‍දරූපො** සතුටු ස්වභාවය. බ්‍රහ්මපුච්ඡාවද කියු ආකාරයෙන්ම දතයුතුය. අථඛො **අඤ්ඤතරො පුරිසො** ඒකථාව විඩූඪහ විසින්ම කියන ලද්දකි. ඔවූහු ඔහු විසින් කියන ලදී. ඔහු විසින් කියන ලදී යයි කුපිතවූවාහු ඔවුනොවුන් මෙතැනදීම තමතමන්ගේ බලකායන් නැගිටුවා කලහ වුවද කරන්නෝය. එය නැවැත්වීම පිණිසය. ඒරාජපුරුෂයා මෙසේකීය. සෙස්ස සියලු තැන නොගැඹුරුමය මේ දේශනාව නෙය්‍ය පුද්ගල වශයෙන් නිම කරන ලදී.
බ්‍රාහ්මණ වර්ගය
**එවම්මෙසුතං** යනු බ්‍රහ්මායු සූත්‍රයයි. එහි **මහතා භික්‍ඛුසඞ්ඝෙන සද්ධිං** මහතා යනු ගුණමහත්වයෙන්ද මහත්වූ සංඛ්‍යා මහත්වයෙන්ද මහත්වූ ඒ භික්‍ෂු සංඝයා ගුණයෙන්ද මහාවිය. අල්පේච්ඡතාදී ගුණයෙන් යුක්තවූ බැවින් සංඛ්‍යාවෙන්ද මහාවිය. පන්සියයක් වූ බැවින් භික්ෂූන්ගේ සංඝයෙන් භික්‍ඛු සංඝෙන දිට්ඨිසීල සාමඤ්ඤසංසාත සංඛ්‍යාත ශ්‍රමණ ගුණයෙන් යන අර්ථයි.** සද්ධිං** එකතුව, **පඤ්ච මත්තෙහි භික්‍ඛුසතෙහි** පංචමාත්‍රය ඔවුන්ගේනුයි පංචමත්තානි. මත්තායනු ප්‍රමාණයයි කියනු ලැබේ. ඒනිසා භොජනෙ මත්තඤ්ඤුයයි කියු කල්හි භෝජනයෙහි මාත්‍රය දනියි. ප්‍රමාණය දනියි යන අර්ථයි. මෙසේ මෙහිද ඒ සියයක් භික්‍ෂුන්ගේ පංචමාත්‍රය පංච ප්‍රමාණයැයි එම අර්ථය දතයුතුය. භික්ෂුන්ගේ සියගණන භික්‍ඛුසතානි ඒ පන්සියයක් පමණ භික්‍ෂුන් සමග
**වීසං වස්ස සතිකො** විස්සක් අධික වස් සියයක්. **තීණ්ණං වෙදානං** සෘග්වේද යජුර්වේද සාමවේද යන්ගේ තොල්හි ගෑවෙන කරුණු වශයෙන් පරතෙරට ගියේනුයි **පාරගු** නිඝණ්ඩු කෙටුහ සහිත **සනිඝණ්ඩු කෙටුභානං.** නිඝණ්ඩුයනු නාම නිඝණ්ඩුය. රුක් ආදීන්ගේ විවිධ වචන ප්‍රකාශ කරන ශාස්ත්‍රය අක්ෂර ප්‍රභේද සමගවූ **සාක්ඛරප්පභෙදානං** අක්‍ඛරප්පභේද යනු ශික්ෂාව සහ නිරුක්තිය. **ඉතිහාස පඤ්චමානං** යනු අථර්ව වේදය සිව්වැනි කොට මෙසේ මෙහි වීය, මෙසේ මෙහි වී යැයි එබඳු වචන ප්‍රතිසංයුක්ත පුරාණ කථා සංඛ්‍යාතවූ ඉතිහාසය පස්වැනි වූයේ මොවුන්ටනුයි ඉතිහාසපඤ්චමා එයද පදයද එයින් අවශේෂ වූවද ව්‍යාකරණ අධ්‍යයනය කෙරේ දන්වානුයි **පදකො වෙය්‍යාකරණෙ, ලෝකායතං** විතණ්ඩවාදශාස්ත්‍රය **මහාපුරිසලක්‍ඛණං **මහාපුරුෂ බුද්ධාදීන්ගේ ලක්ෂණ පෙන්වන දොළොස් දහසක් පමණ ග්‍රන්ථ ඇති ශාස්ත්‍රය. යම් තැනක සොළොස් දහයක් පමණ ගාථාපද බුද්ධමන්ත්‍ර නම්විය. ඒ වශයෙන් මේ ලක්ෂණයෙන් යුත් බුදුවරු නම් වෙති. මෙයින් පසේ බුදු. අගසව්වෝ, අසුමහා ශ්‍රාවකයෝ. බුද්ධ මාතා, බුද්ධපිතා. අග්‍රඋපස්ථායක, අග්‍රඋපස්ථායිකා. චක්‍රවර්ති යන මේ විශේෂය දනී. අන්වයො මේ ලෝකායත මහාපුරුෂ ලක්ෂණයන්හි නොඅඩුව පිරිපුන් කරන. අව්‍ය නොවේනුයි කියන ලද්දේ වෙයි. අව්‍යනම් යමෙක් ඒවා අර්ථවශයෙන්ද ග්‍රන්ථ වශයෙන්ද ආරක්ෂා කරන්ට නොහැකි වෙත් **අස්සොසිඛො** ආදිතන්හි යමක් කිවයුතු වන්නේ නම් එය සාලෙය්‍යක සූත්‍රයෙහි කියන ලද්දේමය.
**අයංතාතා** තමා මහලු බැවින් යාමට නොහැකි වන්නේ තරුණයා අමතා මෙසේකීය. එසේවුවත් මේ බ්‍රාහ්මණයා මෙසේ සිතීය. මේ ලෝකයෙහි මම බුදුවෙමියි නැගුණහුගේ නම ගෙන බොහෝ දෙන හැසිරෙති. ඒනිසා ඇසීම් මාත්‍රයෙන්ම එළඹෙන්නට යුතු නැත. එපැත්තකින් එළඹෙන්නහුගේ ඉවත්වීමද ගෞරවනීය වෙයි. අනර්ථයක්ද ඇතිවේ. අතවැසියකු යවා බුදුන්ද නැද්දැයි දැනගෙන එළඹෙන්නෙමි නම් යෙහෙකි. ඒ නිසා තරුණයා අමතා අයං තාතා ආදිය කීය. **තං භගවත්තං** ඒ භාග්‍යවතුන් වහන්සේගේ, සන්තං යන්නම සතො යනුවෙන් වෙයි. මෙය ඉත්‍ථමභූත ආඛ්‍යාත අර්ථයෙහි දුතියා විභක්ති වචනයි. **යථාකථම්ප නාහං හොති** මෙහි හොතං, භාග්‍යවත් ගෞතමයන් මම දැන ගන්නේ කෙසේද, දැනගන්ට ඔහුට හැකිනම් මට කියන්න යන අර්ථයි. **යථාතිවා** නිපාත මාත්‍රයක්මය. **කථං** යනු ආකාර විමසීමයි. කුමන ආකාරයකින් මම භවත් ගෞතමයන් දැනගන්නෙම්ද යන අර්ථයි.
මෙසේ කල්හි උපාධ්‍යායන් වහන්සේ ඔහුට දරුව ඔබ පෘථිවියෙහි සිටිමින් පෘථිවිය නොදකිමියි කියන්නාක් මෙන්, චන්දාසූරියන් බබලමින් සිටින විට චන්ද්‍රසුරියන් නොදකිමියි කියන්නාක්මෙන් කතා කරතියි ආදිය කියා දන්නා ආකාරයක් පෙන්වන්නේ **ආගතානි ඛො තාතා** ආදිය කීය. එහි **මන්තෙසු** වේදයන්හි, තථාගතයන් වහන්සේ උපදින සේකයි පළමුකොටම සුද්ධාවාස දෙවියෝ වේදයන්හි ලක්ෂණ බහා මේවා බුද්ධ මන්ත්‍රයයි බමුණු වෙසින් වේදයන් කියවත් ඒ අනුසාරයෙන් මහේශාඛ්‍ය සත්වයෝ තථාගතයන් වහන්සේ දැන ගන්නාහුයැයි පෙර වේදයන්හි මහා පුරුෂලක්ෂණ තිබුණේය. තථාගතයන් වහන්සේ පිරිනිවි කල්හි අනුක්‍රමයෙන් අතුරුදහන්වෙයි. ඒ නිසා දැන් ඇත. **මහාපුරිසස්ස** ප්‍රණිධිසමාදානඥාන, කරුණාදී ගුණමහත්වයක් ඇති පුරුෂයාට, ගති දෙකකි. නිෂ්ඨ දෙකකි. ගති ශබ්දය කාමයද වේ. සාරිපුත්ත ගති පසකි ආදීතන්හි භවභේදයෙහි පවතී. මුවන්ගේ ගතිය මහවනයයි ආදිතැන්වල නිවාසස්ථානයයි. මෙසේ අධිමත්ත ගතිමන්තො ආදී තැන්වල ප්‍රඥාවෙහි පවතී. ගතිගතං ආදී තන්හි පැතිරුණු බවෙහි මෙහි නිෂ්ඨාවෙහි පවතීනුයි දතයුතුය. එහි යම් දෙයකින් යුත් තැනැත්තේ රජ වේද එයින්ම බුද්ධ වේ ජාති ආදීතන්හි පැතිරුණු බවෙහි. මෙහි නිෂ්ඨාවෙහි පවතීනුයි දතයුතුය. එහි යම් දෙයකින් යුත් තැනැත්තේ රජ වේද එයින්ම බුද්ධ වේ. ජාති සමානතාවෙන් ඒවාම ඒවාම වෙතියි කියනු ලැබේ. එහෙයින් කියන ලදී. **යෙහි සමන්නාගතස්ස** යනුවෙන් **සචෙ අගාරං අජ්ඣාවසති** ඉදින් ගිහිගෙහි වසයිනම් සක්විති රජවෙයි. සතර ආශ්චර්ය ධර්මයන්ගෙන් හා සිව්සඟරා වතින්ද ලෝකය රංජනය කරන බැවින් රාජ නම්වේ. චක්‍රරත්නය පවත්වයි. සතර සම්පත් චක්‍රයෙන් පවත්වයි මේවායින්ද අනුන් කෙරෙහි පවත්වයි යනුයි චක්‍රවර්ති වේ. අනුන්ගේ හිත පිණිස ඉරියව් චක්‍රවත් ඔහු කෙරෙහි ඇත්හුයි චක්‍රවර්ති නමි. මෙහි රාජා යනු සාමාන්‍ය යෙදුමයි. චක්‍රවර්තී යනු විශේෂණයයි. දැහැමින් හැසිරේනුයි ධම්මිකො න්‍යායයෙන් සෙමෙන් පවතීයන අර්ථයි. ධර්මයෙන් රාජ්‍යය ලබා රජවීහුයි **ධම්මරාජා **අනුන්ට හිතවත් දහම් කිරීමෙන් හෝ **ධම්මිකො** නමි තමාට හිතවත් කරුණු සිදුකිරීමෙන් හෝ **ධම්මරාජා** නමි. දිශා හතරට ප්‍රධානීනුයි චාතුරන්ත නමි. සිව්දින සිව් සමුදුරු අන්ත කොට ඇති චතුර්විධවූ දිවයින් අලංකාර කරන ලද හෙයින්ද පෘථුවියට ප්‍රධානී යන අරථයි. ඇතුළත කෝප ආදී සතුරන්ද පිටත සියලු රජුන්ද ජයගත්තේනුයි විජිතාවී **ජනපදත්‍ථාවරිප්පන්තො **ඡනපදයන්හි ස්ථාවරභාවයට පත් කා විසින් හෝ දිනිය නොහැකිය. ජනපදයෙහි ස්ථාවර භාවයට පැමිණි, උත්සුක නොවූ. ස්වකීය කාර්යයන්හි නිරත, නොසැලෙන, කම්පාවට පත් නොවන බැවින් ජනපදත්‍ථා වරියප්පත්තො නමි. **සෙය්‍යථිදං** නිපාතයකි. ඒවා මොනවාද යන අර්ථයි. **චක්කරතනං** ආදී තන්හි චක්‍රයද රතිජනන අර්ථයෙන් රතන ද චක්ක රතනං සියලු තන්හි මේ ක්‍රමයයි.
මේ රත්නයන් අතර මේ සක්විතිරජ චක්‍රරත්නයෙන් නොදිනුතැන් දිනයි. හත්‍ථි අස්ස රත්තයන් සහිතව විජිතයෙහි සැපසේ හැසිරෙයි. පරිනායක රත්නය සමග විජිතය ආරක්ෂා කරයි. සෙස්සන් සමග උපභෝග සම්පත් අනුභව කරයි. පළමුවෙන්ම ඔහුගේ උත්සාහ ශක්ති යෝගයයි. පසුව කියු දෙයින් මන්ත්‍ර ශක්තියෝගය සුපරිපුර්ණවෙයි. **ඉත්‍ථිමණි** රතනයන්ගෙන් ත්‍රිවිධ ශක්තීන් යෙදීමෙහි ඵලයයි. හෙතෙමේ ඉත්‍ථමණි රතනයන් ගෙන් යෝග සුඛය අනුභව කරයි. සෙස්සෙන් ඓශ්වර්ය සුඛය අනුභවකරයි. විශේෂ වශයෙන් ඔහුට පෙරකී ත්‍රිවිධ ශක්තීහු අදෝස කුසල මූලයන්ගෙන් හටගත් කර්මානුභාවයෙන් සැපයේ. මැද ශක්ති අලෝභකුසල මූලයන්ගෙන් ජනිත කරීම ආනුභාවයෙන් සැපයේ. පසුව කී ශක්තිය අමෝහ කුසල මූලයන්ගෙන් ජනිත කර්ම ආනුභාවයෙන් සැපයේයැයි දත යුතුය. මේ මෙහි සංක්ෂේපයයි. විස්තර බොජ්ඣංග සංයුක්තයෙහි රතන සුත්‍රයට උපදේශ වශයෙන් ගතයුතුය. එසේ වුවත් බාලපණ්ඩිත සූත්‍රයෙහි මේ රත්නයන්ගේ උත්පත්ති ක්‍රමය සමග වර්ණනාව පැමිණෙන්නේය.
**පරොසහස්සං** අතිරේක දහස **සූරා** බිය නැති වර්ගයා වීරඞ්ගරූපා දේවපුත්‍රයකුට හා සමාන සිරුරු ඇති මෙසේ එක් කොටසක් වර්ණනා කරත්. මේ මෙහි ස්වභාවයයි. **වීරා** උත්තම සූරයෝ යැයි කියනු ලැබෙත්. වීරයන්ගේ අංගය වීරඞ්ගං නමි වීර කාරණයයි. වීර්යයැයි කියන ලද්දේවෙයි. **පරසෙනප්පමද්දනා** ඉදින් ඉදිරියෙහි සිටින්නේනම් පරසේනාවන් හෝ එය මර්දනය කරන්ට සමර්ථයැයි අදහස් කරන ලදී. **ධම්මෙන** ප්‍රාණය නැති නොකළ යුතුය ආදී පංචශීලධර්මයෙන්
**අරහං හොති සම්මා සම්බුද්ධො ලොකෙ විවිත්තච්ඡද්දො** මෙහි රාග දෝස මෝහ මාන දිට්ඨි අවිජ්ජා දුශ්චරිත සත් සෙවනින් වැසුණු ක්ලේශාන්ධකාර ලෝකයෙහි ඒ වහලය විවෘතකොට හාත්පසින් හටගත් ලෝකයක්ව සිටියේ **විවත්තච්ඡද්දො** නමි. එහි පළමුපදයෙන් පූජාවට සුදුසු බව දෙවැන්නෙන් එයට හේතුව, යම් හෙයකින් සම්මාසම්බුද්ධ වීද එය තෙවැන්නෙන් බුද්ධත්වයට හේතුභූත වූ විවත්තච්ඡද්දතාව කියන ලදැයි දත යුතුයි. නැතහොත් විවෘත කරන ලද වහලය ඇත්තේනුයිද, විවෘත කරන ලද වහලය ඇත්තේ වටකිරීම් නැති වහලය නැති යයි කියන ලද්දේ වෙයි. එයින් අරහං වෙයි. වටකිරීම් නැති බැවින්ද වහලය ඇත්තේ වටකිරීම් නැති වහලය නැති යයි කියන ලද්දේ වෙයි. එයින් අරහං වෙයි. වටකිරීම් නැති බැවින්ද වහලය රහිත බැවින්ද සම්මාසම්බුද්ධය. මෙසේ පූර්ව පද දෙකටම හේතු භූත වූ දෙක කියන ලද්දේවෙයි. දෙවැනි වෛශාරද්‍යයෙන්ද මෙහි පුර්ව සිද්ධිය ඇතිවේ. පළමු වැන්නෙන් දෙවැනි සිද්ධිය ඇතිවේ. තෙවැන්නෙන් සිව්වැන්නෙන් තෙවැනි සිද්ධිය ඇතිවේ. පළමුවැන්න ධර්මචක්‍ෂුසද, දෙවැන්න ධර්ම චක්‍ෂුසද, තෙවැන්න සමන්ත චක්‍ෂුසද සදතියි දතයුතුය. **ත්‍වං මන්තං පටිග්ගහෙතා** මෙයින් ඔහුට ශූරභාවය උපදී
හෙතෙමේද ඒ ආචාර්ය කථාවෙහි ලක්ෂණයන්හි පහවූ මෝහ ඇති ඒකාලෝක වූවාක්මෙන් බුද්ධමන්ත්‍රයන් බලමින් **එවංහොති** මෙසේ වේයයි කීය. එහි අර්ථය නම් පින්වත ඔබ මට යම්සේ කියහිද එසේ කරන්නෙමි. **සම්මන්තෙසි** - ගවේෂණය කළේය. එක දෙක යයි ගණන් කරන්නේ සමාන කළේය. **අද්දසාඛො** කෙසේ දුටුවේද? වැඩහුන් බුදුවරුන්ගේ හෝ වැදහොත් බුදුවරුන්ගේ කිසියම් ලක්ෂණයක් පර්යේෂණය කරන්ට නොහැකිය. සිටි බුදුවරුන්ගේ හෝ සක්මන් කරන බුදුවරුන්ගේ හැකිය එහෙයින් ලක්ෂණ පර්යේෂණය කිරීම සඳහා කීය. ඒ දැක බුදුවරු අසුනින් නැගිට සිටිති කියාහෝ සක්මන හෝ අධිෂ්ඨාන කරතියි කියා හෝ ලක්‍ෂණ දැකීමට සුදුසු ඉරියව් පවත්වන විට දුටුවේය. **යෙභුය්‍යෙන** බෙහෙවින් බොහොමයක් දුටුවේය. මඳක් නොදුටුවේය යන අර්ථයි. ඉන්පසු යම් කිසිවක් නොදුටුද ඒ දෙකක් හැර පෙන්වීම පිණිස කියන ලදී. **කංඛති** අනේ බලන්ට ඇත්නම් යයි ප්‍රාර්ථනාවක් උපදවයි. **විචිකිච්ඡති** එයින් ඒවා විමසා බලන්නේ වෙහෙසෙයි දකින්ට නොහැකිවෙයි. **නාධිමුච්චති** ඒ විචිකිච්ඡාවෙන් නිෂ්ඨාවකට නොයයි. **නසම්පසිදති** එයින් මුන් වහන්සේ පරිපූර්ණ ලක්ෂණ ඇතිසේකැයි භාග්‍යවතුන් වහන්සේ කෙරෙහි ප්‍රසාදයට නොපැමිණේ. සැකයෙන් දුබලවු විමතිය කියන ලදි. විචිකිච්ඡාවෙන් මැද අවබෝධ නොවන බැවින් බලවත්යයි අප්‍රසාදයෙන් ඒ තුන් කරුණු වලින් සිත කිළිටිවන බව **කොසොහිත** වස්ති කෝෂයෙන් වැසුණු, **වත්‍ථගුය්හෙ** අංගජාතයෙහි භාග්‍යවතුන් වහන්සේගේ වනාහි ඇතකුගේ මෙන් කෝෂයෙන් වසුණු අංගජාතය. රන්වන්ය. පියුම් ගැබක් වැනිය. එය වස්ත්‍රයෙන් වැසුණු බැවින් නොදකින්නේ මුව තුළටවත් දිවෙහි පුළුල් බව නොසලකන්නේ ඒ ලක්ෂණ දෙකෙහි සැක ඇත්තේ විය. වෙහෙසුණේය.
**අථඛොහගවා** ඉක්බිති භාග්‍යවතුන් වහන්සේ මෙසේ සිතූ සේක. යම්හෙයකින් මා මොහුට මේ ලක්ෂණ දෙක නොපෙන්වුවහොත් නිශ්ශංක නොවන්නේය. මෙහි සැක ඇති කල්හි ඔහුගේ ගුරුවරයාද නිශ්ශංක නොවන්නේය. නැවත මා බලන්නට නොඑන්නේය. නොපැමිණෙන්නේ ධර්මය නො අසන්නේය. ධර්ම නොඅසන්නේ සාමඤ්ඤඵලතුන සාක්ෂාත් නොකරන්නේය. මා පාරමිතා පිරූයේ මේ සඳහාය. මොහුට ඒ ලක්ෂණ දක්වන්නෙමියි
එබඳු වූ සෘද්ධි අභිසංඛාරයක් කළසේක. රූපය කෙසේද මෙහිදී අනිකකු විසින් කුමක් කිවයුතුද. එය නාගසේන තෙරුන් විසින්ම ඒ ගැන විමසූ මිලින්ද රජුට කියන ලදී. මෙසේ කීහ -
නාගසේනයන් වහන්ස භාග්‍යවතුන් වහන්සේ විසින් කරන ලද්දේ දුෂ්කර දෙයකි. කිමෙක්ද මහරජ, මහජනයා විසින් ලජ්ජාවීමට අවකාශයෙක, බ්‍රහ්මායු බ්‍රාහ්මණයටත් අතවැසි උත්තරටද, පාවාරියගේ අතවැසි වූ සොළොස් බමුණන්ටත්, සේල බ්‍රාහ්මණයාටද අතවැසි මානවයන් තිස් දෙනාටද දැක්වූයේ ස්වාමීනි. මහරජ භාග්‍යවතුන් වහන්සේ අංගජාතය නොපෙන්වූ සේක. ඡායාව පමණක් පෙන්වූසේක. සෘද්ධියෙන් මවා සිවුර අඳනය කාබහන බැඳුණු සිවුර පොරෝනයෙහි ඡායාරූපයක් රූපමාත්‍රයක් පෙන්වීය මහරජ ස්වාමීනි ඡායාව දුටුවිට දැක්කේම වෙයි නේන්ද? එය වෙයි මහරජ හෘදය රූපය දැක අවබෝධ කරගන්නා සත්වයෙක් වන්නේය හෘදය මාංශය ඉවතට ගෙන දක්වන්නේය. නාගසේනයන් වහන්ස සම්මා සම්බුද්ධ යනු දක්ෂයෙක් නේද?
**නින්නාමෙත්‍වා** ඉවතට ගෙන, **අනුමසි** විදින ඉදිකටුවක් මෙන් කොට අතගෑය. එසේ කිරීමෙන් මෙහි මෘදුබව, කර්ණ ග්‍රෝතය ස්පර්ශ කිරීමෙන් දිගුබව, නාසිකා ග්‍රෝතය පිරිමැදීමෙන් මහත්බව නළල වැසීමෙන් පුළුල් බවද ප්‍රකාශ විණැයි දතයුතුය. **උභොපිකණ්ණසොතානි** ආදිතන්හිද, බුදු වරුන්ගේ කර්ණ ශ්‍රෝතයන්හි මලහෝ දැලි හෝ නැත. සෝදා තැබූ රිදී බටයක් මෙන් වෙයි. නාසිකාවද එසේය. කන්වල ඒවාද මැනවින් කැටයම් කළ රන් බටයක් මෙන්ද, මැණික් බටයක් මෙන්ද වෙයි. එනිසා දිව පිටතට ගෙන විදින ඉදිකටුවක් මෙන් කොට මුව කෙළවරින් එක්තැන්කොට දකුණුකන් සිදුරට ප්‍රවේශ කොට, ඉන් පිටට ගෙන වම්කන් සිදුරට ප්‍රවේශ කළ සේක. එයින් පිටතට ගෙන වම් නාස් පුඩුවට ප්‍රවේශ කළසේක. එයින් පිටතට ගෙන පුළුල්බව දක්වන සේක් රන්වලාවකින් අඩසඳසේද රන්පටක් සේද රන් කම්බිලි පටකින් විදුලිය එලියක් බඳු දිවෙන් මුළු නළල් තලය වැසූසේක.
**යන්නූනාහං** කුමක්නිසා සිතීද? මම මහාපුරුෂලක්ෂණ හොඳින් පරීක්ෂාකර බලා ගියවිට, දරුව ඔබ මහාපුරුෂලක්ෂණ දුටුවෙහිදැයි ගුරුවරයා විසින් විමසන ලද්දේ එසේය ආචාරීනි කියන්ට හැකිවන්නේනමි. යම්හෙයකින් ඔහුගේ කාර්යකරණය කෙසේදැයි මා විමසන්නේය. එය කියන්ට නොහැකිය. නොදනිමියි කීකල්හි ගුරුවරයා කිපෙන්නේය. ඔබ පිටත්කර හැරියේ මේ සියල්ල දැනගන්ට නොවේද කුමක්නිසා නොදැන ආවෙහිද? ඒනිසා මැනැවැයි සිතා ලුහුබැන්දේය. භාග්‍යවතුන් වහන්සේ නානතැන. මුවදෝනා තැන. සිරුර පිළිදැගුම් කරන තැන අන්තඃපුර ස්ත්‍රීන් සමග රාජරාජ මහාමාත්‍රාදීන් පිරිවරා හිඳින තැන යන මේ සිව්තැන් හැර සෙසුතැන්වල යටත් පිරිසෙයින් එකම ගඳකිළියෙහි පවා අවකාශය ලබාගත්තේය.
කලයත්යත්ම මේ බ්‍රහ්මායු බමුණාගේ උත්තර නමැති ශිෂ්‍යයා බුදුවරයෙක්ද නැද්දැයි භාග්‍යවතුන් වහන්සේගේ බුදුබව ගැන විමසන්නේ හැසිරේ. හේ බුද්ධ වීමංසන මාණව නමින් ප්‍රකටවිය. යම් යම් තැනෙක බුදුවරු වසත්ද එතැන කෘත්‍ය පහක් කරන ලද්දේ වෙයි. ඒවා යට පෙන්වා දෙන ලදී පසු බත් කල්හි අලංකාර කරන ලද ධර්මාසනයෙහි හිඳ ඇත්දතින් කැටයම් කළ වටාපතගෙන මහජනයාට භාග්‍යවතුන් වහන්සේ දම් දෙසන කල්හි උත්තර මානවකයාද නුදුරෙහි හිඳී. දහම් අසා කෙළවර ශ්‍රද්ධාවත් මනුෂ්‍යයෝ හෙට පිණිස භාග්‍යවතුන් වහන්සේට ආරාධනා කොට මානවයා වෙතටද එළඹ දරුව අප විසින් භාග්‍යවතුන් වහන්සේට ඇරයුම් කරන ලදී. ඔබද උන්වහන්සේ සමග පැමිණ අපගේ ගෙහි ආහාර ගන්නේ මැනවැ දෙවැනි දවසෙහි භාග්‍යවතුන් වහන්සේ භික්‍ෂු සංඝයා පිරිවරා ගමට පිවිසෙන සේක. උත්තර ද පියවරක් පියවරක් පාසා පා අනුවම ලුහුබඳී කුලගෙයට පිවිසුණු කල්හි දක්ෂිණෝදකය පිළිගැනීම ආදී කොට සියල්ල බලමින් සිඳී. බත්කිස කෙළවර භාග්‍යවතුන් වහන්සේ පාත්‍රය බිමතබා දුන්කල්හි මානවයාට උදෑසන ආහාරය පිළියෙල කරති. හේ එකත් පසෙක හිඳ අනුභව කොට නැවත අවුත් ශාස්තෲන් වහන්සේ සමීපයෙහි සිට භුක්තානුමෝදනාව අසා භාග්‍යවතුන් වහන්සේ සමගම වෙහෙරට යයි.
එහි භාග්‍යවතුන් වහන්සේ භික්‍ෂුන් බත්කිස නිමවා එන තෙක් ගඳකිළියෙහි ආලින්දයෙහි වැඩහිඳින සේක. භික්‍ෂුන් බත්කිස නිමවා පා සිවුරු නමාතබා පැමිණ වැඳ කල්දැන්වූ කල උන්වහන්සේ ගඳකිළියට පිවිසෙන සේක. මානවයාද ඒ සමගම යයි. භාග්‍යවතුන් වහන්සේ පිරිවරා පැමිණි භික්‍ෂුසංඝයාට ගඳකිළිය ඉදිරිපිට සිට ඔවදන් දී පිටත්කොට යවා ගඳකිළියට පිවිසෙන සේක. මානවයාද පිවිසෙයි. භාග්‍යවතුන් වහන්සේ කුඩා ඇඳක සුළුවේලාවක් හිඳින සේක. මානවයාද නුදුරෙහි බලමින් හිඳී භාග්‍යවතුන් වහන්සේ මොහොතක් හිඳ හිස සෙලවීමක් පෙන්වන සේක. භවත් ගෞතමයන්ගේ විවේක වේලාව වන්නේයැයි මානවයා ගඳකිළිදොර වසාගෙන නික්මගොස් එකත් පසක හිඳී. මිනිස්සු පෙරබත දන් දී උදෑසන අහර ගෙන පෙහෙවස් අංග සමාදන්ව පිරිසිදු උතුරු සළු ඇතිව මල්දම් සුවඳගත් අත් ඇත්තාහු දහම් කථා අසන්නෙමුයි වෙහෙරට පැමිණෙති. සක්විති රජකුගේ කඳවුරු බැඳිතැනක් මෙන් වෙයි.
භාග්‍යවතුන් වහන්සේ මොහොතක් සිංහසෙය්‍යාව කොට නැගිට පුර්වාධ්‍යාශයෙන් පිරිසිඳ සමවතට සමවදින සේක. සමවතින් නැගිට මහජනයා පැමිණි බව දැන ගඳකිළියෙන් නික්ම මහජනයා පිරිවරා ආලින්දයට ගොස් පනවනලද උතුම් බුදු අසුනට පැමිණි සේක් පිරිසට දහම් දෙසන සේක. මානවයාද නුදුරෙහි හිඳ ශ්‍රමණ ගෞතම තෙමේ පිරිස ගෘහාශ්‍රිත වශයෙන් උනන්දු කරමින් ධර්මය දෙසයිද නැතහොත් උනන්දුව නැති කරමින් ධර්මය දෙසයිදැයි අකුරක් අකුරක් පාසා පදයක් පදයක් පාසා අල්ලාගනී. භාග්‍යවතුන් වහන්සේ එබඳු කථාවක් නොකියා කල්දැන දේශනාව නවත්වනසේක. මානවයා මේ ආකාරයෙන් අල්ලාගන්නේ සත්මසක් එක්ව හැසිර භාග්‍යවතුන් වහන්සේගේ කායද්වාර ආදීන්හි අණු මාත්‍රවූද වරදක් නොදැක්කේය. බුදු වූ කෙනකුගේ වරදක් මනුෂ්‍ය වූ මානවයකු නොදක්නේ නම් එය නොවේ. බෝධිසත්වූ උන්වහන්සේගේ සවසක් පධන් බිමෙහි අමනුෂ්‍ය වූ මාරදිව්‍ය පුත්‍රයා ගෘහාශ්‍රිත විතරක මාත්‍රයක්වත් නොදැක බුදුවූ පසුත් වසරක් ලුහුබැඳ කිසිවක් නොදන්නේ,
ආදී ගාථා කියා නික්ම ගියේය. ඉක්බිතිව මානවයා මෙසේ සිතීය. මම සත්මසක් භවත් ගෞතමයන් ලුහුබඳිමින් කිසිදු වරදක් නොදකිමි. ඉදින් මම තවත් සත්මසක් හෝ සත්වසක් වස්සියයක් වස්දහසක් හෝ ලුහුබැන්දත් ඔහුගේ වරදක් නොදක්නෙමි. මාගේ ගුරුවරයා මහලුය. යෝගක්ෂේමය දැනගන්ට නොහැකිය. ශ්‍රමණ ගෞතමයන්ගේ බුදුබව ඔහුගේ ස්වභාව ගුණයෙන් ලද බව ගුරුවරයාට දන්වන්නෙමියි භාග්‍යවතුන් වහන්සේ විමසා භික්‍ෂුසංඝයා වැඳ නික්ම ගියේය.
ගුරුවරයාගේ සමීපයටද ගොස්, දරුව උත්තර, ශ්‍රමණ ගෞතමයන් පිළිබඳ ශබ්දය පවත්නා තත්ත්වය නිසාම පැනනැගුණක් දැයි අසන ලද්දේ ගුරුතුමනි කුමක් කියන්නෙහිද. සක්වල අතිශයින් සම්බාධ සහිතය. භවාග්‍රය අතිශයින් නීචය. ඒ භවත් ගෞතමයන්ගේ ගුණ සමුහය අහසමෙන් කෙළවරක් නැත. ඒ ගුණකඳ තිබෙන දෙයක්මයැයි කියා දුටුපරිදි දෙතිස්මහා පුරින් ලකුණු පිළිවෙළින් කියා කාර්ය සමාචාරය ඉල්ලා සිටියේය. එහෙයින් කියන ලදී. **අථඛො උත්තරො මාණවො -පෙ- එදිසොව සො භවං ගොතමො තතොව භීයෙසා **
එහි** සුප්පතිට්ඨිතපාදො** අන්‍යයන් බිම පා තබන විට ඇඟිලි අග හෝ විළුඹ පැත්ත පළමුව බිම ස්පර්ශ කරයි, පතුලෙහි මැද සිදුරක් වෙයි. පා ඔසවන විට ද ඇඟිලි අග එක්කොටසක් පළමුව එසවෙයි. උන්වහන්සේගේ එසේනැත. උන්වහන්සේගේ රන් මිරිවැඩි පතුලක්මෙන් එක්පහරින්ම මුළු පාතලයම බිම ස්පර්ශකරයි. බිමින් එසවෙයි ඒනිසා
ඒ භවත් ගෞතමයන් සුප්පතිට්ඨිතපාද බැවින් යම්සෙයකින් භාග්‍යවතුන් වහන්සේ සියගණන් පුරුෂයන් සිටින නිරය ඇක්මවමියි පාදය ඉවතට ගන්නා සේක්නමි එකෙණෙහි නැමුණුතැන් වාතයෙන් පිරුණු කුඹුරුහම මෙන් උඩට නැමී පොළොවට සමවෙයි. උස්තැන්ද ඇතුළට පිවිසෙයි. දුර ඇක්මන්නෙමියි ඔසවනවිට මහමෙර තරම් පර්වතය තැම්බු වේම්වැල් අංකුරයක් මෙන් නැමී පා ළඟට පැමිණේ. ඒ අයුරින්ම යමක ප්‍රාතිහාර්යය කොට යුගන්ධර පර්වතය ඇක්මමියි පා ඔසවන කල්හි පර්වතය නැමී පා ළඟට පැමිණියේය. උන්වහන්සේ එය පාගා දෙවැනි පාදයෙන් තව්තිසා භවනය ආක්‍රමණය කළසේක. චක්‍ර ලක්ෂණයෙන් පිහිටිය යුතු තැන විෂම වන්නට නොහැකිය. කණුවක් හෝ කටුවක් හෝ ගල්කැටයක් හෝ මල මූත්‍ර හෝ කෙළ කොටු ආදිය හෝ ඊට වැඩිදෙයක්හෝ පැමිණේද ඒ සියල්ල එහි එහිදීම පොළොවට පිවිසෙයි - තථාගතයන් වහන්සේගේ සිල් තෙදින්, පැණ තෙදින් දම්තෙදින් දසපෙරුම් දම් අනුහසින් සම වී මෘදුවී මල්විසුරුවාක් මෙන් වෙයි. එහිදී භාග්‍යවතුන් වහන්සේ සමපාදයම තබන සේක. සමපාදයම ඔසවන සේක. නොනැමුණු පාදතලයන් ගෙන් බිම ස්පර්ශ කරන සේක.
**චක්කානි** පාදෙකෙහි වක්‍ර දෙකක් ඇත. එහි අර ද නිම්වළල්ලද නැබද පෙළෙහි කියන ලද්දේමය. **සබ්බාකාරපරිපූරානි** මෙයින් මෙය විශේෂයෙකැයි දතයුතුය. ඒ චක්‍ර පාතලය මැද දක්නට නොලැබේ. නාභිය පිරිසිඳින ලද වටරේඛාවක් තිබේ. නාභිමුඛය වට කොට ඇති වටයක් පෙනේ. බවයෙහි මුව පෙනේ. අර පෙනේ. අරයන්හි වටරේඛා පෙනේ. නිම්වළල්ලක් පෙනේ. නිම්වළල්ලෙ මණියක් පෙනේ. මෙය පාළියෙහි පැමිණියේ වෙයි.
සම්බහුලවාරය නොපැමිණියේය. ඔහු මෙසේ දතයුතුය. ස්වස්ති, සිරිවසය, නන්‍දිය, ස්වස්තිකය, වටංසකය, වද්ධමානකය මත්ස්‍ය යුගලය, භද්දපීඨය, පාසාද, තොරණ, සේතඡත්ත, බඞ්ගය, තල්වැටය මොණර පිල් වල්විදුනාව, උණ්හීසපට්ටය සුමනමල්දම, නීලුප්පලය රත්තුප්පලං, රත්නෙළුමය, සුදුනෙළුමය, පූර්ණඝටය පිරුණු පාතිය, සමුද්‍රය, චක්‍රවාටය, හිමාලය, මහමේරුව චන්ද්‍ර සූර්යයෝ නැකැත්තරු, සිව්මහදිවි, දෙදහසක් කොදෙව් අවසන් වශයෙන් චක්‍රවර්ති රජුගේ පිරිස සඳහා සියලු චක්‍රලක්ෂණ පිරිවරවෙයි.
**ආයතපණ්හී** දික්විළුඹ, පිරිපුන්විළුඹ යන අර්ථයි. යම්සේ අන්අයගේ පාද අග දික්වේද, විළුඹ මත ගොප්මස පිහිටාද, විළුඹ තලා තැබුවාක් මෙන්වෙයි. තථාගතයන් වහන්සේගේ එසේ නොවේ. තථාගතයන් වහන්සේගේ විළුඹ කොටස් සතරින් දෙකක් පා අගවෙයි. තුන්වැනි කොටසෙහි ඇටය පිහිටාද සිව්වැනි කොටසෙහි අර අගින්වටවී තැබුවාක් මෙන් රත්කම්බිලියෙන් සැදු පන්දුවක් මෙන් වු විළුඹ ඇත්තේය.
**දීඝඞ්ගුලී** අන් අයගේ ඇතැම් ඇඟිල්ලක් දික්වෙයි. ඇතැම් එකක් කෙටිවෙයි. තථාගතයන් වහන්සේගේ එසේ නොවේ. තථාගතයන් වහන්සේ වනාහි වඳුරකුගේ මෙන් දික්වූ අත්පා ඇඟිලි ඇත්තේය. මුලින් මහත්ය. අනු පිළිවෙළින් ගොස් අග සිහින්ය. දුම්මලතෙලින් මැද වටකොට සෑදු සුදු තල් වැටක් බඳු වෙයි. ඒ නිසා දීඝඞ්ගුලීයයි කියන ලදී.
**මුදු තලුන හත්‍ථ පාදො** ගිතෙල් මණ්ඩියෙහි බහා තැබු සියවරක් පෙලු පුළුන් රොදක් මෙන් මෘදු වූ උපන් හැටියේ දරුවකුගේ මෙන් සැමකල්හි උන්වහන්සේට තරුණ අත්පා ඇත්තේනුයි මුදුතලුන හත්‍ථපාද නම් වෙති.
**ජාලහත්‍ථපාදො** සමින් වැසුණු ඇඟිලි අතර නැත. එබඳු පුද්ගලයා නයිපෙණ බඳු අත්ඇති වන පුරුෂ දෝෂයට පැමිණියේ පැවිද්දද නොලබයි. තථාගතයන් වහන්සේගේ අත් ඇඟිලි සතර පා ඇඟිලි පස එක් පමණ වෙයි ඒවා එක්පමණ වූ හෙයින්ම ලක්ෂණ එකිනෙකට විනිවිද සිටී. උන්වහන්සේගේ අත්පා දක්ෂ වඩුවකු විසින් යොදන ලද දැල් කවුළුවක් මෙන් වෙයි. ඒ නිසා ජාලහත්‍ථපාදයයි කියන ලදී.
උඩින් පිහිටි ගොප් ඇටය ඇති බැවින් උන්වහන්සේට උස්සඞ්ක පාද ඇති බැවින් උස්සඞ්ඛපාද නම්වෙති. (ගොප් ඇටය උඩින් පිහිටි) අන් අයගේ පාදයෙහි පිටිපස ගොප් ඇට ඇත ඒසා ඔවුන්ගේ පාදයෝ ඇණහිසක් මෙන් තදය. සුදුසුපරිදි පෙරළීමට නොයත් ගමන් කරන්න වුන්ගේ පතුල් නොපෙනේ. තථාගතයන් වහන්සේගේ නැගී උඩින් ගොස් ඇට පිහිටයි. ඒ නිසා උන්වහන්සේගේ නාභියෙහි පටන් උඩුකය නැවක තැබු රන් ප්‍රතිමාවක් මෙන් නිශ්චලය. යටිකය කැමතිනම් පහසුවෙන් පා පෙරළයි. ඉදිරියෙන්ද පසුපසින්ද යන දෙපස සිට බලන්නවුන්ට පතුල් පෙනෙයි. ඇතුන්ගේ මෙන් පසුපසින් පමණක් නොවේ.
**එණිජඞ්ඝො** ඒ නිමුවකුගේ මෙන්වූ ඳගයුග මස් උස්වී පිරිපුන් දඟ, එකට බැඳුණු මස්පිඬු සහිතවූවක් නොවේ. හාත්පසින් සමව පිහිටි මාංශයෙන් වටවූ මනාවූ සමකින් වැසුණු ගොයම්බොඩ හා සමාන දඟයුගකින් යුතුය යන අර්ථයි.
**අනොණමන්තො** නොනැමෙන මෙයින් උන්වහන්සේගේ කුදුනොවූ මිටිනොවු බව දක්වන ලද්දේය. අවශේෂජනයා කුදුහෝ වෙති. මිටි හෝ වෙති. කුදුවූවන්ගේ උඩුකය අසම්පූර්ණය. වාමනයගේ යටිකය අසම්පූර්ණය ඔවුහු අසම්පූර්ණ ශරීර ඇති බැවින් නොනැමී දණපිරිමැදීමට නොහැක් වෙත්. තථාගතයන් වහන්සේ පිරිපුන් උඩුකය හා යටිකය ඇති බැවින් හැකිවෙති.
ගොනුන්ගේ ඇතුන්ගේ මෙන් රන් පියුම් කෙමියක්හා සමාන කෝෂයෙහි බැහී වැසුණු අංගජාතයක් ඔහුට ඇත්තේනුයි **කොසොහිතවත්‍ථ ගුය්හනමි.** වත්‍ථගුය්හං යනු වස්ත්‍රයෙන් වැසියයුතු අංගජාතය කියනු ලැබේ.
**සුවණ්ණ වණ්ණො** දැහිඟුලෙන් මැද දිවිදළයෙන් ගටා ගෛරුක පරිකම කොට තැබූ දඹරන් රුවක් හා සමානය යන අර්ථයි. මෙයින් උන්වහන්සේගේ ඝන සිනිදු මෘදු ශරීර ඇති බව දක්වා සමේ වර්ණය දැක්වීම පිණිස **කඤ්චන සතනිභත්තචො** යැයි කියන ලදී. පළමුවැන්නටම වෙනත් වචනයකි.
**රජොජල්ලං** රජස්හෝ මලහෝ **නඋපලිම්පති** නොලඟී. නෙළුම් කොළයෙහි දියබිඳු මෙන් පෙරළේ. අත් දෙවීමි පාදෙවීමි ආදිය සෘතුගැන්වීම පිණිසද දායකයන්ගේ පින්පල පිණිසද බුදුවරු මෙසේ කරත්. වත් පැවැත්වීම සඳහාද කෙරෙත් මය. සෙනසුනට පිවිසෙන භික්‍ෂුව විසින් පාදොවා පිවිසිය යුතුය යන්න වතකි.
**උද්ධග්ග ලොමො** රැලි ගැසීම කෙළවර අග්උස්වී මුව සොබාව බලන්නාක් මෙන් සිටි ලොම් මුන්වහන්සේටනුයි උද්ධග්ග ලොම නමි
**බ්‍රහ්මුජ්ජුගත්තො** බ්‍රහ්මයා මෙන් ඍජු සිරුරක් ඇති ඍජුව නැගී සිටිනා දිගු සිරුරු ඇත්තේ. බොහෝ සෙයින් සත්ත්වයෝ කඳින් උකුලින් දණහිසින් යන තුන් තැනින් නැමෙත් උකුලින් නැමෙන්නෝ පසුපසින් නැමෙති. අතින් දෙතන්හි ඉදිරියෙන් දිගු සිරුරු ඇත්තෝ සමහරු පසෙකින් ඇදවූවෝ වෙති. සමහරු මුහුණ උඩට ඔසවා නැකැත්තරු ගණන්කරන්නාක් මෙන් හැසිරෙත්. ඇතැම් අඩුමස්ලෙ ඇත්තෝ හුලක් මෙන් වෙති. වෙව්ලමින් යති. තථාගතයන් වහන්සේ ඍජුවම උඩට නැගී දිග පමණට දෙව්නුවර නැගූ රන් තොරණක් මෙන් වෙති.
**සත්තුස්සදො** අත්වල පිටිඅලු දෙක, පාවල උඩු පලුදෙක ඇස්වට දෙක කඳ යන මේ සත්තැන පිරිපුන් මස් උස්වී ඇත්තේ මොහුටනුයි සත්තුස්සද නමි. අන්‍යයන්ගේ අත්පා පිටි අලුවල නහරදැල දක්නට හැකිය. ඇස්වට කඳ යන තන්හි ඇට කෙළගණන් ඇත. ඔවුහු මිනිස් ප්‍රේතයන් මෙන් වැටහෙත්. තථාගතයන් වහන්සේ එසේ නොවෙත් තථාගතයන් වහන්සේ සත්තැනක පිරිපුන් මාංශ උස්සද ඇති බැවින් සැඟවුණු නහරදැලින් අත්වල පිටිඅලු ආදියෙන් වටකොට තැබූ රන්රුවක් හා සමානව කදින් යුතු සෙල්රුවක් මෙන්ද සිතුවම්කළ රුවක් මෙන්ද වැටහේ.
සිංහයකුගේ පූර්වාර්ධය බඳු කය මොහුට නුයි සීහපුබ්බද්ධ කායො නමි. සිංහයාගේ පෙරකයම පිරිපුන්වෙයි. පසුකය අසම්පූර්ණය තථාගතයන් වහන්සේගේ සිංහයකුගේ පූර්වකාය මෙන් මුළුසිරුර පිරිපුන්ය. එයද සිංහයකුගේ මෙන්ය. ඒ ඒ තැන ගිලීගිය උඩට නැගුණු ආදි වශයෙන් මනාව නො පිහිටියේ ඇදට පිහිටියේ දික්වියයුතු තැන දිගද, කෙටි මහත් අනුවට වියයුතු තන්හි එපරිදිම වේ. මෙසේ මෙය කියන ලදී.
මහණෙනි. කර්ම විපාක එළඹ සිටිකල්හි ඒවා මනාපය. යම් අංගයන් ගෙන් දිගට හොබීද ඒ අංග දිගට පිහිටයි. යම් අංගයන්ගෙන් කොටට බිද ඒ අංග කොටට පිහිටයි. යම් අංගයන්ගෙන් මහතට හොබිද ඒ අංග මහතට පිහිටයි. යම් අංගයන්ගෙන් කෘෂවූවිට හොබීද ඒ අංග කෘෂව පිහිටයි. යම් අංගයන්ගෙන් වටව හොබීද ඒ අංග වටව පිහිටයි.
මෙසේ නොයෙක් චිත්‍රයෙන් පුණ්‍ය විචිත්‍රත්වයෙන් විසිතුරු කරන ලද දස පාරමීන්ගෙන් තථාගතයන් වහන්සේ ගේ ආත්ම භාවය සැදුණේය. උන්වහන්සේගේ ප්‍රකෘති රූපය කරන්ට ලෝකයෙහි සියලු ශිල්පීහුද සෘද්ධි ඇත්තෝද නොසමත් වෙති.
**විතන්තරංසො** අතරංස යනු උදරය හා යටිබඩ අතර පිරිපුන් වූයේ යමකුගේ ද හේ විතන්තරංසනම් අන්‍යයන්ගේ ඒ ස්ථානය වළගැසී ඇත. පිට කොටස් දෙක වෙන වෙනම පෙනේ. තථාගතයන් වහන්සේගේ උකුලෙහි පටන් මංශපටලය බඳතෙක් උස්වී ඔසවාලු රන් ඵලකයන් මෙන් පිටවසා පිහිටියේය.
**නිග්‍රොධපරිමණ්ඩලො** නුගගසක් මෙන් විහිදිගියේය. යම්සේ අතුපනසක් ඇති බැවින් හෝ අතු සියයක් ඇති බැවින් හෝ සම කඳ සාකා ඇති නුගරුක දිගින්ද පළලින්ද එක් පමණ වෙයි. මෙසේ කයින්ද බඹයෙන්ද මෙසේ විෂමප්‍රමාණ නොවේ යන අර්ථයි. **යාවතක්‍වස්ස කායො** ආදිය කියන ලදී. යාවතඛො අස්ස යාවතත්‍වස්සකායො නම්වෙයි.
**සම වතතක්‍ඛන්‍ධො** සමව වටවු බඳ, යම්සේ සමහරු කොස්වාලිහිණියන් මෙන්ද කොකුන් මෙන්ද දිගුගෙල ඇත්තෝ, වක්ගෙල ඇත්තෝ, පුළුල් ගෙල ඇත්තෝ මෙන්ද, කථාකරන කල ශිරාජාලය පෙනේ. ස්වරය හෙමින් නික්මෙයි. තථාගතයන් වහන්සේගේ එසේ නොවේ. තථාගතයන් වහන්සේගේ සුවට රන්රුවක් හා සමාන බඳ වෙයි. කථාකරන කල ශිරාජාලය නොපෙනේ. මේඝගර්ජනාවක් මෙන් ස්වරය විශාලවෙයි.
**රසග්ගසග්ගී** මෙහි රසංගසන්ති යනු රස අනුභවකරන රසනහරයන්ට මේ සමවචනයකි. ඒ අග් මොහුගේනුයි රසග්ගසග්ගී නම් තථාගතයන් වහන්සේගේ සියගණන් රස නහර උඩට නැමුණු අත් ඇතිව ගෙලෙහිම බැඳී තල ඇටයක් තරම් අහරක් දිවග තබන ලද්දේ කයපුරා දිවෙයි. ඒ නිසාම මහාප්‍රධාන වීර්යය කරන උන්වහන්සේගේ එක්සහල් ඇටයකින් වුවද කාලාය යුෂ බිඳවකින් වුවද කයෙහි යැපුම විය. අන්‍යයන්ගේ එසේ නොවන බැවින් මුළුකය පුරා ඕජාව නොපැතිරේ. එයින් ඔවුනට බොහෝ ආබාධ ඇතිවෙයි. බුදුහුගේ මේ ලක්ෂණය අල්ප ආබාධතා සංඛ්‍යාත නිසසන්‍දඵලයෙහි වශයෙන් ප්‍රකට වෙයි.
සිංහයකුගේ වැනි හනු ඔහුගේ නුයි **සීහහනු** එහි සිංහයාගේ යටහනුවම පිරිපුන්වෙයි. උඩහනුව නොවේ. තථාගතයන් වහන්සේගේ සිංහයාගේ යටහනුව මෙන් හනු දෙකම පිරිපුන්ය පක්ෂයෙහි දොළොස්වක දිනයෙහි චන්ද්‍රයා මෙන් වෙයි.
**චත්තාරීසදන්තො** ආදීතන්හි උඩහනුවෙහි පිහිටි විස්සද යටහනුවෙහි විස්සදැයි දත් සතළිසක් ඔහුගේ නුයි චත්තාරීසදන්ත නමි. පිරිපුන් දත්ඇති අන්‍යයන්ට දත් තිස් දෙකක් වෙයි. තථාගතයන් වහන්සේගේ සතළිසකි.
අන්‍යන්ගේ සමහර දත් උසය සමහරදත් මිටියැයි විසම වෙයි. තථාගතයන් වහන්සේගේ යකඩ පත්‍රයකින් කැපු හක් ගෙඩියක් මෙන් සමය
අන්‍යන්ගේ කිඹුලන්ගේ මෙන් දත් විරලය. මස් මාංශ කන්නවුන්ගේ දත් අතර පිරෙයි. තථාගතයන් වහන්සේගේ රන්ලියකින් ඔසවනලද වජ්‍රපෙළක් මෙන් විවර රහිතව තෙලිතුඩින් දක්වන ලද පිරිසිඳීම් මෙන් දත් ඇත.
අන්‍යයන්ගේ කුණුවීගිය දත් ඇතිවෙයි. එයින් ඇතැම් දළදත්ද විවර්ණ වෙයි. තථාගතයන් වහන්සේ මනා සුදුදත් ඇත්තාහු ඕසධී තාරකාවද ඉක්මවා බබළන ප්‍රභාවෙන් යුත් දාඨා ඇත්තේ, එහෙයින් කියන ලදී. **සුසුක්කදාඨොයි.**
**පහුත ජිව්හො** අන්‍යයන්ගේ දිව මහතද වෙයි. කෘෂද කෙටිද වෙයි. තදදවෙයි විසමවෙයි. තථාගතයන් වහන්සේගේ දිව මෘදුය දිගය පුළුල් වර්ණවත්ය උන්වහන්සේ ඒලක්ෂණ පරීක්ෂා කිරීමට පැමිණියවුන්ගේ සැකදුරුකිරීම සඳහා මෘදුබැවින් ඒ දිව තද ඉදිකටුවක් මෙන් වටකොට දෙනාසාපුට පිරිමදිති. දිග බැවින් දෙකන් සිදුරු පිරිමදිති. පුළුල් බැවින් කේශාන්ත කෙළවරකොට ඇති නළල වසති. මෙසේ එහි මෘදුදික් පුළුල් බව ප්‍රකාශකරන්නේ සැක දුරුවෙයි. මෙසේ ලක්ෂණ තුනකින් යුතු දිව සඳහා **පහුතජිව්හො** යි කියන ලදි.
**බ්‍රහ්මස්සරො** අන් අය කැඩුණු ස්වර ඇත්තෝය. බිඳුණු ස්වර ඇත්තෝය. කාකස්වර ඇත්තේය. තථාගතයන් වහන්සේ මහා බ්‍රහ්මයාගේ ස්වරය පිත් සෙම්වලින් පලිබෝධ නොවූ බැවින් විශුද්ධය. තථාගතයන් වහන්සේ විසින් කරන ලද කර්ම ඇති උන්වහන්සේගේ හෘදයවස්තුව පිරිසිදු කරනු ලැබේ. හෘදය වස්තුවෙහි නාභියෙහි පටන් හටගන්නා ස්වරය විශුද්ධය. අෂ්ටාංග සහිතවම පැනනගී. කෝකිලයකු මෙන් කථාකරතියි **කුරවිකභාණී.** මත් කෝකිළයකු විසින් නගන ලද මිහිරි හඬ යන අර්ථයි.
මෙහි කුරවීක හඬෙහි. මිහිරිබව කියයි. කුරුවි කුරුල්ලන් මිහිරි රස අඹ පලය මුවතුඩින් පහරා වෑහෙන රසය රසබලා පියාපතින් තාල අල්ලා හඬනගන කල්හි සිව්පා ආදීහු මත්වූවන් මෙන් සතුටු වන්ට පටන්ගනිති. ගොදුරු සෙවීමෙහි නිරත වූවෝද සිව්පාවෝ මුවට ගත් තණ ඉවතලා ඒ ශබ්දය අසති. ව්‍යාළමෘගයෝ කුඩා සතුන් ලුහුබැඳ දුවන්නාහු එසවූ පය නැවත නොඔසවා ම සිටිත්. ලුහුබඳිනු ලැබු සත්තුද මරණභය අත්හැර සිටිත්. අහසේ පියාඹන පක්ෂීහු අත්තටු විදහාගෙන සිටිත්. දියෙහි මස්සු වරල් නො සොල්වා ඒ ශබ්දය අසමින් සිටිත්. කුරවි කොවුල්ලෝ මෙසේ මිහිරි හඬ නගන්නෝය.
ධර්මාශෝකගේ දේවී අසාන්ධිමිත්තා, ස්වාමීනි බුද්ධශබ්දය හා සමාන කිසියම් ශබ්දයක් ඇත්තේදැයි සංඝයාගෙන් ඇසුවාය. කුරවී පක්ෂියාට ඇත. ස්වාමීනි ඒ පක්ෂීහු කොහි සිටිත්ද? හිමාලයෙහි සිටිත් ඈ රජුට කීවාය. දේවයන් වහන්ස කුරවී පක්ෂියා දකිනු කැමැත්තෙමි. රජතෙමේ මේ කුඩුවෙහි හිඳ කුරවීකයා පැමිණේවායි රන්කූඩුව යැවීය. කූඩුව ගොස් එක් කුරුවීකයකු ඉදිරිපිට සිටියේය. ඌ රජ අණින් ආ කූඩුවයි නොගොස් නොහැකියයි එහි හුන්නේය. කූඩුව පැමිණ රජු ඉදිරියෙහිම සිටියේය. කුරවීකයා ලවා ශබ්ද කරවීමට නොහැක්කෝය. දරුවෙනි මොවුන් ශබ්දකරන්නේ කෙසේ දැයි ඇසීය. දේවයන් වහන්ස නෑයින් දැක යැයි කීහ. ඉක්බිති රජ ආදාස තලයන්ගෙන් වට කරවීය. කුරුල්ලා තමාගේම ඡායාව දැක මාගේ නෑයෝ ආවෝයැයි හඟිමින් පියාපතින් තාල අල්ලා මිහිරිසරින් මැණික් වස් දඬුවක් පිඹින්නාක් මෙන් නාද කළේය. මුළු නුවර මනුෂ්‍යයෝ මත්වූවාහු මෙන් නැළවුණාහ. අසාන්ධි මිත්‍රා මෙසේ සිතුවාය. මේ තිරිසනාගේ ශබ්දය මේතරම් මධුරය. සර්වඥතාඥානශ්‍රීයට පැමිණි භාග්‍යවතුන් වහන්සේගේ ශබ්දය කෙබඳු වන්නට ඇත්දැයි ප්‍රීතිය උපදවා ඒ ප්‍රීතිය අත් නොහැර සත්සියයක් සමග සෝවාන් පෙළෙහි පිහිටියාය. කුරවීක නාදය මෙතරම් මධුරයි. ඉන් සියගුණයක් දහස් ගුණයක් තථාගතයන් වහන්සේගේ හඬ මිහිරිය. ලෝකයෙහි කුරවීකයාට හැර අනිකකුට මධුරතර ශබ්දයක් නැති බැවින් තථාගතයන් වහන්සේට කුරවීක භාණීයයි කියන ලදී.
**අභිනීලනෙත්තො** මුළු අහසම නිල් නොවේ. නිල තිබිය යුතු තැන දියබෙරලිය මලක් බඳු අතිපවිත්‍ර නීලවර්ණයෙන් යුත් ඇස් ඇත. කහ විය යුතු තැන කිණිහිරි මල බඳු කහ පැහැයෙන්, රත්පැහැ තිබිය යුතු තැන බඳවද මලක්බඳු රත්පැහැයෙන්, සුදුපැහැ තිබිය යුතු තැන ඕසධීතාරකාව බඳු සුදු පැහැයෙන්, කලුපැහැ තිබිය යුතු තැන කලු තිඹිරිගෙඩියක් බදු කලු පැහැයෙන්ද යුත් රන්විමනෙහි තැබූ මැණික් කූඩුවක් සේ වැටහේ.
**ගොපඛුමො** මෙහි පඛුම යනුවෙන් මුළු ඇස් ගඩුවම අදහස් කරන ලදි. එය කලු වස්සකුගේ මෙන් ස්වහාව ඇත. රතුවස්සාගේ මෙය අතිප්‍රසන්නය. ඒ මොහොතෙහි උපන් රතුවස්සකුගේ ඇස්ගඩුවය යන අර්ථයි. අන්‍යයන්ගේ ඇස්ගඩු අසම්පුර්ණය. ඇතුන්ගේ මීයන් ආදීන්ගේ ඇස්වලට සමාන වීමට නෙරාගියාවූද ගිලී ගියාවූද ඇස්වලින් යුතුවෙයි. තථාගතයන් වහන්සේගේ ඇස් සෝදා මැද තැබූ මැණික් බෝලමෙන් මෘදු සිනිඳු නිල් සියුම් ඇස්පිහාටුවෙන් සටහන් කළ ඇස්ය.
**උණ්ණා **ඌර්ණ රෝමයයි. **හමුකන්තරෙ** ඇස්බැම දෙක මැද නාසය මුහුනෙහි **ජාතා** උඩට නැගි නළල මැද උපන් **ඔදාතා** පිරිසිදු ඕසධී තාරකාවෙහි වර්ණයෙන් මුදු වෙඩරුසෙහි බහා තැබූ සියවර පොලාලු කපු පුළුන් පටලයක් බඳු **තුලසන්නිභා** ඉඹුල්පුළුන් නූලක් ලියනූලක් හා සමාන මෙය සුදුබවට උපමායැ. එය කෙළවරින් අල්ලා අදින විට අතින් අඩක් පමණ වෙයි. විසිකළ විට දක්ෂිණාවර්ත වශයෙන් පෙරලී අක් උඩ බලා සිටියි. රන්ඵලකයක්මැද තැබු රිදී බුබුළක්මෙන් රන් කළයෙකින් නික්මෙන කිරිදහරාමෙන් අරුණ ප්‍රභා රශ්මි සහිත ගුවන් තලයෙහි ඕසධී තාරකාව මෙන් ද අතිමනෝහර ශ්‍රීයකින් බබලයි.
**උණ්හීස සීසො** මෙය පිරිපුන් නළල්තලයක් හා පිරිපුන් හිසක් ඇති බැවින් මේ දෙ අරුත නිසා කියන ලදී. තථාගතයන් වහන්සේගේ දකුණු කන් සිළුවෙහි පටන් මාංශ පටලයක් නැගී මුළු නළලම වසමින් පුරවාගෙන ගොස් වම්කන් සිළුවට වැටී තිබේ. රජකුට බැඳි නළල්පටක් මෙන් බබලයි. පශ්චිම භවික බෝධිසත්වයන්ගේ මේ ලක්ෂණය දැක රජුන්ට නළල්පට තැනූහ. ඒ එක් අර්ථයක් පමණි. අන්ජනයෝ නොපිරිපුන් හිස් ඇත්තෝ වෙති. ඇතැම්හු සැරසු හිස් ඇත්තෝය. තථාගතයන් වහන්සේගේ වනාහි අර අගින් වට කොට තැබුවාක් වැනි සර්ව සම්පුර්ණ වූ දිය බුබුළක් වැනි හිසක් වෙයි. එහි පෙර ක්‍රමයෙන් නළල් පටින් වෙළු හිසක් මෙනැයි උණ්හීස සීසනම් දෙවැනි ක්‍රමයට, නළල්පටක් මෙන් සියලු තැන වට වූ හිස් ඇත්තේ උණ්හීස සීසො නමි,
මේ මහා පුරුෂ ලක්ෂණ කර්මය, කර්ම සරිකව ලක්ෂණ, ලක්ඛණානි සංස යන සිව් කොටසෙහි එක් එක් කොටසෙහි ලක්ෂණ දක්වා කියන ලදි. මැනවින් කියන දේ වෙයි. එහෙයින් භාග්‍යවතුන්වහන්සේ විසින් ලක්ඛණසුත්‍රයෙහි කියන ලද මේ කම්ම ආදිය දක්වා කිවයුතුය. සුත්‍රවශයෙන් විනිශ්චය කිරිමට නොහැකි වන්නකු විසින් සුමංගල විලාසිනි නම් වූ දීඝනිකාය අට්ඨකථාවෙහි එම සූත්‍රයට කරන ලද වර්ණනාවෙහි කියූ ක්‍රමයෙන්ම ගතයුතුය.
**ඉමෙහි ඛො සො භවං ගොතමො** පින්වත් ආචාරීනි, මේ දෙතිස් මහා පුරිස් ලකුණින් ඒ භවත් ගෞතමයෝ යුක්තවූවෝය. දෙව්නුවර නැංවු රුවනින් විසිතුරු රන් තොරණක් මෙන් යොදුන් සියයක් උස එක්පෙළට මල් පිපුණු පරසතු රුකක්මෙන් පර්වත අතරෙහි සුපුෂ්පිත සල්රුකක් මෙන් තරු ගණයෙන් සැදුම්ලත් ගුවන් තලය මෙන් තමාගේ ශ්‍රී සම්පත්තියෙන් ලෝකය ආලෝක කෙරෙමින් මෙන් හැසිරෙති යන මේ අර්ථය දක්වා කාර්ය ආවාරය අසන්ට **ගච්ඡන්තො ඛොපන** ආදිය කීය.
**දක්‍ඛිණෙන** බුදුවරුන් සිට හෝ හිඳ හෝ වැදහෙව හෝ ගමනට පිටත් වනවිට දකුණු පයම පෙරටුව වෙයි. මෙම සප්ත ප්‍රාතිහාර්යන්ගෙන් එකකි. **නාතිදුරෙ පාදං උද්ධරති** ඒ දකුණු පය බොහෝ ඈතින් නො තබන්නෙමියි ඔසවති. **අතිදුරයනු** ගමන් කරන විට දකුණු පසින් වම්පස අදිමින් යන්නේනමි දකුණු පයද දරාගන්ට නොහැකි වන්නේය. ආසන්නයේම තබන්නේය. මෙසේ ඇතිකල පද කැඩීමක් සිදුවෙයි. දකුණුපය ප්‍රමාණයටම එසවූවිට වම්පයද ප්‍රමාණයටම එසවෙයි. ප්‍රමාණයට එසවූ පය තබන්නේත් ප්‍රමාණයටයි. මෙසේ මෙයින් තථාගතයන් වහන්සේගේ දකුණු පයින් කෙරෙන කාර්යය වම්පසින් නියමිත වම්පා කිස දකුණුපයින් නියමිත වන්නේයයි දතයුතුය.
**නාතිසීඝං** දිවා විවේකයෙන් පසු දන්පිණිස යන්නේ භික්‍ෂුන් මෙන් ඉතා වේගයෙන් නොයති. **නාතිසණිකං** පස්සෙන් එන තැනැත්තා අවකාශයක් නොලබයිද එසේ ඉතා සෙමින් නොයති. **අඩ්ඩුවෙන අඩ්ඩුවං** දණින් දණ, **නසත්‍ථිං** ගැඹුරු දියෙහි යන්නාක් මෙන් කලවා නොනමයි. **නඕණාමෙති** ගසක අතුකපන අංකුස දඬුවක පාදය මෙන් පස්සට නො අදියි. **නසන්නාමෙති** එබුතැනට පා කොටන්නාක් මෙන් තද නොකරයි. නවිනාමෙනි යන්ත්‍රරූපයක් කෙළවන්නාක්මෙන් ඔබමොබ නොලෙලවයි **අධරකායොවා** යටිකයම සෙලවෙයි. උඩුකය නැවෙහි තැබු රන්පිළිමයක් මෙන් නිශ්චලවෙයි. දුර සිට බලන විට බුදුවරුන් සිටිනා බව හෝ ඇවිදිනබව නොදනිත්. **කායබලෙන** බාහු සොලව සොලවා යද්දී සිරුරින් දහදිය මිදෙන විට කාය බලයෙන් නොයයි. **සබ්බකායෙනෙව** ගෙල නොහරවා රාහුලොවාද සූත්‍රයෙහි කියන ලද නාගාවලෝකිත වශයෙන්ම අවලෝකනය කරයි.
**න උද්ධං** ආදීතන්හි නැකැත්තරු ගනිමින් මෙන් උඩ නොබලයි. නැතිවු කාකණිකයක් හෝ මස්සක් හෝ සොයන්නාක්මෙන් යට නොබලයි. ඇතුන් අසුන් බලන්නාක්මෙන් එහා මෙහා වික්ෂේපයෙන් නොයයි. **යුගමත්තංයනු** වියත් නවයක් පමණ තැන ඇස් රඳවා යන්නේ යුගමාත්‍රයක් බලයි නම් භාග්‍යවතුන් වහන්සේ යුගමාත්‍රයක සිටින සේක් මනාසේ දැමුණු ආජානීය අශ්වයකු මෙන් එපමණක්ම බලමින් යන සේක. ඉන් එපිට යනු යුගමාත්‍රයෙන් එපිට නොබලතියි නොකිව යුතුය. බිත්තියක් හෝ කවුළුවක් හෝ පඳුරක් හෝ වැලක් තිබේනම් එය ආවරණය කරන්ට නොහැකිද? එවිට උන්වහන්සේගේ අනාවරණ ඤාණයට නොයෙක් සක්වල දහස්ගණනක් එකයායක්ම වෙයි. **අන්තරඝරං** යට මහා සකුලුදායී සූත්‍රයෙහි ඉන්ද්‍රඛීලයෙහි පටන් අන්තර්ගෘහය මෙහි ගෙහි එලිපත්තෙහි පටන් දතයුතුය. **නකායං** පියෙවි ඉරියව්වෙන්ම පිවිසෙතියි දැක්වීම පිණිස කියන ලදී. දිළිඳු මිනිසුන්ගේ නුස් කුඩා ගෙවලට පිවිසෙන විට වහලය හෝ ඉස්සෙයි පොළොව හෝ පහත් වෙයි. භාග්‍යවතුන් වහන්සේ ප්‍රකෘතිගමනින් වඩිති. **නාතිදුරෙ** බොහෝ ඈත ගමන් කරන්නකු විසින් පියවර එකක් දෙකක් පිටුපසින් ගොස් හිඳගතයුතු වෙයි. ඉතා ආසන්නයෙහි එන්නකු විසින් පියවර එකදෙකක් පෙරටුව ගොස් හිඳගත යුතුවෙයි. ඒනිසා යම්කිසි පියවරක සිටියකු විසින් පෙරටුව හෝ පසුව නොගොස් හිඳගත යුතුවෙයි. එහිදී හැරෙයි.
**පාණිනා** කටීවායුවෙන් පෙළෙන්නකුමෙන් අසුන අතින් අල්ලාගෙන නොහිඳියි. **පක්‍ඛපති** කිසියම් කාර්යයක් කොට ක්ලාන්ත වන අයෙක් හිටගෙනම වැටෙයි. යමෙක් පහත් අංගයක් ඇසුරුකොට හුන් තැනැත්තේ ගසාදමමින් උස් අංගයක් දක්වා යයිද උස් අංගයක් ඇසුරුකොට හුන් තැනැත්තේ එසේම පහත් අංගයක් දක්වා එයිද හෙතෙමේ මුළු සිරුර අසුනෙහි දමයි නම් භාග්‍යවතුන් වහන්සේ මෙසේ නොකොට අසුන මැද එල්ලෙන දෙයක් සොලවන්නාක් මෙන්, පුළුන් රොදක් තබන්නාක් මෙන් සෙමින් හිඳගන්නා සේක. **හත්‍ථකුක්කුච්චං** පාත්‍රයෙහි මුවවිට දියබිඳු පිසදැමීම, මැස්සන් එලවන කොලකපන පලන කල්හි මෙන් අතින් අසංයත ක්‍රියා කිරීම, **පාදකුක්කුච්චං** පාදයෙන් බිමසෑරීම ආදී අසංයත ක්‍රියා කිරීම.
**නජම්හති** බියනොවෙති. **න කම්පති** බිඳ නොවැටෙති. **නවෙධති** නොසැලෙති. **නපරිතස්සති** භය සන්ත්‍රාසයෙන්ද සන්ත්‍රාසයට පත්නොවෙති. ඇතැම්හු ධර්මකථා ආදිය සඳහා පැමිණි මිනිසුන් වැඳහුන් කල ඔවුන් සිත් ගනිමින් ධර්මය කියන්ට හෝ ප්‍රශ්නයක් ඇසූවිට පිළිතුරුදීමට හෝ භුක්තානු මෝදනාව හෝ කරන්ට හැකිවේදෝයි. හයසන්ත්‍රාසයෙන් සන්ත්‍රාසයට පත්වෙති. ඇතමෙක් මා කැමති කැඳ එද. මා කැමති අතුරුපසක් ඒදැයි තෘෂ්ණා සන්ත්‍රාසයෙන් සන්ත්‍රාසයට පත්වෙති. ඒ දෙකම උන්වහන්සේට නැති බැවින් සන්ත්‍රාසයට පත්නොවෙති. **විවෙකාවත්තො** විවෙකයෙහි නිර්මාණයෙහි දැවටුණු මනසක් ඇතිවු විවේක චිත්තො යනුවෙන්ද පාඨයක් ඇත. විවේකවතින් යුතුව යන අර්ථයි. විවෙක වතත නම් කරන ලද බත්කිස ඇති භික්‍ෂුවගේ දිවා විහරණයෙහි සමථ විදර්ශනා වශයෙන් මූල කර්මස්ථානයක් ගෙන පළක්බැඳ හිඳීමයි. මෙසේ හුන්නහුගේ ඉරියව් ශාන්ත වේ.
**න පත්තං උන්නාමෙති** ආදිතන්හි ඇතැම්හු පාත්‍රයෙහි මුවවිටින් උදරයට අනින්නාක් මෙන් පාත්‍රය උඩට හරවත්. එකෙක් පාපුටුවෙහි තබන්නාක් මෙන් මුණින් නමයි. එකෙක් තද කොට ගනී. එතෙක් එහාට මෙහාට පද්දයි. මෙසේ නොකොට දෑතින් ගෙන මඳක් නැමී ජලය පිළිගනිති. යන අර්ථයි. **න සම්පරිවත්තකං** හැරී පළමුකොටම පාත්‍රයෙහි පිට නොසෝදති. **නාතිදූරෙ** හුන් අසුනින් දුරට වැටෙන්ට විසිනොකරති. **න අව්වාසන්නෙ** පාමුලම නොහළති. **විච්ඡඩ්ඩයමානො** විසුරුවන්නේ ප්‍රතිග්‍රාහකයා තෙමේ ද එසේ විසිනොකරති.
**නාතිථොකං** ඇතැම් පාවිෂ්ටයෝ අල්පේච්ඡතාව පෙන්වන්ට මිටක් පමණම ගනිති. භාග්‍යවතුන් වහන්සේ එසේ නොවෙති. **අතිබහුං** යැපෙන පමණට අතිරේකව **බ්‍යඤ්ජන මත්තායා** ව්‍යඤ්ජනමත්ත යනු බතින් සතරෙන් එකක් ඇතැම්හු බතෙහි ආශාවට බොහෝ බත් ගනිත්. ව්‍යඤ්ජනයෙහි ආශාවට ව්‍යඤ්ජන බොහෝ ගනිත්. ශාස්තෲන් වහන්සේ එසේ නොගන්නා සේක. **නචබ්‍යඤ්ජ නෙන** නොකැමති ව්‍යඤ්ජනය හැර බත්ම අනුභව කරන්නේ. බත්ද හැර ව්‍යඤ්ජනම කන්නේ ව්‍යඤ්ජනයෙන් බත්පිඬ වැසී සිටී නම්වේ. ශාස්තෲන් වහන්සේ එක සමානව ව්‍යඤ්ජන ගන්නා සේක. බත්ද ව්‍යඤ්ජනද එක්ව සිටී. **ද්වත්තික්ඛත්තුං **තථාගතයන් වහන්සේගේ දිවෙන් දත්වලට ගෙන එනු ලබන භෝජනය දෙතුන් වරක් දත්වලින් ස්පර්ශවූ කෙණෙහි සියුම් වී පිටි ආලේපනයක් මෙන් වෙයි. ඒ නිසා මෙසේ කීහ. **මුබෙ අවසිට්ඨා** පොකුරු පතෙහි වැටුණු දියබිඳුමෙන් පෙරලී උගුරෙන් එපිටට යයි. ඒ නිසා ඉතිරිවීමක් සිදුනොවේ. **රසපටිසංවේදී** මධුර තිත්ත කටුක ආදී රස දන්නාසේක. යටත් පිරිසෙයින් බුදුවරුන්ගේ පානීය ජලයෙහි දිව්‍ය ඕජස් බහාලන ලද්දේවෙයි. ඒනිසා උන්වහන්සේලාට සියලු තන්හි රසය ප්‍රකටය. රස තෘෂ්ණාවක් නම් නැත.
**අට්ඨඞ්ග සමන්නාගතං** නෙවදවායයැයි අංගයන්ගෙන් යුක්තය. විසුද්ධි මග්ගයෙහි මෙහි විනිශ්චය ආයේය. මෙය සබ්බාසව සුත්‍රයෙහි කියන ලද්දකි. **හත්‍ථෙසු ධොතෙසු** ශාස්තෲන් වහන්සේ කුමක් කරන සේක්ද? පළමුව පාත්‍රය අල්ලාගන්නා තැන සෝදන සේක. එහිදී පාත්‍රය ගෙන සියුම් දැල් අත යවා දෙවරක් අත කරකවන සේක. එපමණකින් පොකුරු පත වැටුණු ජලය මෙන් කරකැවී යයි. **නච අනත්‍ථිකො** ඇතැම්හු පාත්‍රය ආධාරකයෙහි තබා පාත්‍රයෙහි ජලය පිස නොදමති. දුවිලි වැටෙනවිට සැලකිලිමත් වෙති. භාග්‍යවතුන් වහන්සේ එසේ නොකරන සේක. නච **අතිවෙලානුපෙක්ඛති** ඇතැම්හු ප්‍රමාණාතික්‍රාන්ත ලෙස ආරක්ෂාව එළවා ගනිති. වළඳා පාත්‍රයෙහි ජලය පිසදමා සිවුරු පොට ඇතුළට පිවිසවා පාත්‍රය උදරයෙන් තදකර ගනිති. තථාගතයන් වහන්සේ එසේ නොකරන සේක.
**නච අනුමොදනස්ස** යමෙක් ආහාරගත් කෙණෙහි දරුවන් බත්ඉල්ලා හඬනකල්හි මිනිසුන් කුසගිනි වූ කල්හි නොපැමිණි හෙට දවසෙහි අනුමෝදනාව ආරම්භ කරයිද? ඉන්පසු සියලු කටයුතු අත්හැර ඇතැම්හු එති. ඇතැම්හු නොපැමිණියෝ වෙති. මෙය කල්ගෙවීමකි. යමෙක් මිනිසුන් පැමිණ අනුමෝදනාව පිණිස වැඳ දුන්කල්හි අනුමෝදනාව නොකොට, කොහොමද තිස්ස, කොහොමද ඵුස්ස. කොහොමද සුමන, කොහොමද තිස්සා. කොහොමද ඵුස්සා, කොහොමද සුමනා කොහොමද කරදරයක් නැතිව අස්වැන්න ලැබුණද ආදී වෙන වෙන කථා උපදවත් මෙයද අනුමෝදනාවේ කාලය ඉක්මවීමකි. මිනිසුන්ගේ අවස්ථාව දැන අයැද සිටි කල්හි කරන්නේ කාලය ඉක්මවා යයි. ශාස්තෲන් වහන්සේ එසේ නොකරනසේක.
**නතංභත්තං** මොනවාද මේ බත්. ඇටකුණාවෙලාය, බෙරිවෙලාය ආදිය කියා නොගරහන සේක. **න අඤ්ඤං භන්තං** හෙට පිණිස හෝ නැවත දිනක බත් උපදවාගන්නෙමියි අනුමෝදනා කරන්නේ අන්බතක් අපේක්ෂාකරයි - යමෙක් යම්තාක් ගැහැණුන්ට බත් පිසයිද ඒතාක් අනුමෝදනාව කරන්නෙමි. මාගේ අනුමෝදනාව අවසානයෙහි තමාට පිසු බතින් ටිකක් දෙන්නාහුයයි අනුමෝදනාව වැඩි කරයි. මෙයත් **පටිකඞ්ඛති** නම් වේ. ශාස්තෲන් වහන්සේ මෙසේ නොකරන සේක. **න නිමුච්චිතුකාමො** ඇතැම්හු පිරිස පසු කොට පසුකොට යති. වේගයෙන් ලුහුබැඳ යායුතු වෙයි. ශාස්තෲන් වහන්සේ එසේ නොකරන සේක. පිරිසමැද සිට යන සේක. **අච්චුක්කට්ඨං** කෙනෙක් හකුඇටයෙන් උඩට සිටිනසේ සිවුර පොරවයි. ඔහු **අච්චුක්කට්ඨ** නම්වෙයි. කෙනෙක් ගොප් ඇටය වසා සිවුර පොරවයි. ඔහු **අච්චොක්කට්ඨ **නම් වෙයි. කෙනෙක් දෙපසින් ඔසවා උදරය විවෘතව තබාගෙනයයි. ඔහු ද අච්චුක්කට්ඨ වෙයි. කෙනෙක් ඒකාංස කොට තනය විවෘතව තබාගෙනයයි. ඔහු ද අච්චොක්කට්ඨ නම ලබයි. ශාස්තෲන් වහන්සේ මේ සියල්ලම නොකරන සේක.
**අල්ලීනං** අන්‍යයන්ගේ දහදියෙන් තෙත ඇලෙයි. ශාස්තෲන් වහන්සේගේ එය නැත. **අපක්කට්ඨං** වේරම්බ වාතයද නැගී සොලවන්ට නොහැකිවෙයි. **පාදමණ්ඩ නානුයොගං** ගඩොලින් ඇතිල්ලීම් ආදියෙන් පාදයන් අලංකාර කිරීමෙහි යෙදීම. **පක්‍ඛාලෙත්‍වා** පයින්ම පා සෝදා **සොනෙව අත්තඛ්‍යාධාය** ආදිය පුබ්බෙනිවාස චෙතොපරියඤාණයන් ඇති බැවින් නොකියන සේක. ඉරියව් ඇතිබව දැන අනුමානයෙන් කියන සේක. **ධම්මං **පරියත්ති ධර්මය. **උස්සාදෙති** කිමෙක්ද මහා රට්ඨික, මහා කුටිමබික ආදිය කියා ගෘහාශ්‍රිත වශයෙන් අවුල් කරයි. **අපසාදෙති** කිමෙක්ද උපාසකය, ඔබ වෙහෙරට එන මග දැන ගත්තේ කෙසේද? බයනිසා එන්නේ නැද්ද, භික්‍ෂුහු කිසි දෙයක් උදුරා නොගනිති. බිය නොවන්න. කියා හෝ කුමක්ද ඔබගේ මේ මසුරු ජීවිතය ආදිය කියා ගෘහාශ්‍රිත වශයෙන් අප්‍රසාදයට පත් නොකරති.
**විස්සට්ඨො** හමුනොවුයේ, බාධා නොකරන ලද්දේ **විඤ්ඤෙය්‍යො** දන්වන ප්‍රකට විස්‍රැත බැවින්ම මෙය විඤ්ඤෙය්‍ය නම්වේ. **මඤ්ජු **මිහිරි, **සවනියො** කර්ණ රසායන, මිහිරිබව නිසාම සවනීය නම්වේ. **බින්‍දු** සම්පිණ්ඩිත, **අවිසාරි** නොවිසුරුණු, සම්පිණ්ඩිත බව නිසා මෙය අවිසාරී නම් වේ. **ගම්භීරො** ගැඹුරින් නැගුණු, **නින්නාදි** නින්නාද වන, ගැඹුරු බව නිසාම මෙය නින්නාදී වෙයි. **යථා පරිසං** සක්වළ කෙළවරටම ඒකාබද්ධවූ පිරිසට දන්වන සේක. **බහිද්ධා** අඟලක්වත් අඩ අඟලක්වත් පිරිසෙන් පිටට නොයයි. කුමක් නිසාද මෙවන් මිහිරි හඬක් නිකරුණේ නොනැසේවායි මෙසේ භාග්‍යවතුන් වහන්සේගේ හඬ පිරිස් මත්තෙන් මත්තෙන්ම හැසිරේ.
**අවලොකයමානා** හිසෙහි ඇඳිලි බැඳ භාග්‍යවතුන් වහන්සේ දෙස බලමින්ම ආපසු හැරී දර්ශනය අවසන්වන තැන දී වැඳ යති. **අවිජහන්තා** යමෙක් කථාව අසා නැගිට වෙනත් දුටු ඇසුකථා කියන්නේයයි. මේ ස්වභාවයෙන් **නවිජන්ති** නම් වෙයි. මෙසේ අත් නොහරනා බැවින් ආපසු යති. **ගච්ඡන්තං** රැහැනින් ක්‍රියා කරන යන්ත්‍රයක වශයෙන් සියක් රියනක් උස රන් පැහැයක් මෙන් වඩිනු දුටුවෙමු. **ඨිතං **ඔසවාතැබූ රන් පව්වක් මෙන් සිටිනු දුටුවෙමු. **තතොචභීය්‍යො** විස්තර කොට ගුණ කියන්ට නොහැකිව අවශේෂ වූ ගුණ කෙටි කොට කලබක් මෙන් මිටට බැන්දාක් මෙන් කොට විසුරුවන්නේ මෙසේ කීය. මෙය මෙහි අදහසයි. මා විසින් කියන ලද ගුණයන්ගෙන් නොකියූ ගුණම බහුතරය. මහා පෘථිවිය මහා සමුද්‍රය ආදීන්මෙන් ඒ පින්වතාගේ අනන්ත වූ අප්‍රමාණ වූ ගුණ ආකාශය මෙන් විස්තෘතය
**අප්පටිසංවිදිතො** නොදත් ආගමනය. පැවිද්දකු එළඹෙන කල්හි සිවුරු පිරියම් කරන කාලයෙහි හෝ එක් සිවුරක් හැඳ සිරුර තෙල් ගල්වන වේලෙහි හෝ එළඹ ඉන්පසුව හෝ නැවතිය යුතු වෙයි. පිළිසඳර මාත්‍රයක්වත් නොලැබේ. පෙරාතුව අවකාශ ලබාදුන් කල දිවස්ථානය ඇමද සිවුර පොරවා භික්‍ෂුව හුදෙකලා තැන හිඳී. ඔහු කරා පැමිණ බලන්නෝ දර්ශනයෙන්ම පහදිත්. පිළිසඳර හටගනී. ප්‍රශ්නයක් ව්‍යාකරණයක් ධර්මකථාවක් හෝ ලැබේ. ඒනිසා නුවණැත්තෝ අවසරය ලබාගනිති. හෙතෙමේද ඔවුන්ගෙන් අන්‍යයෙකි. එනිසා ඔහුට මෙසේ සිත්විය. **ජීන්නො වුද්ධො** තමාගේ උසස්බව නොකියා කුමක්නිසා මෙසේ කීද? බුදුවරුනම් අනුකම්පාව ඇත්තෝ වෙති. මාගේ මහලුබව දැන වහා අවසරය ලබාදෙන්නේ යැයි මෙසේකීය.
**අථනං ඔකාස මකාසි** වේගයෙන් නැගිට දෙකට බෙදී අවසරය ලැබීය.
**යෙමෙ** යමෙක් මා විසින් **නාරී සහනාම සව්හයා** නාරීසහනාමං යනු ස්ත්‍රී ලිංගයි. එයින් ආමන්ත්‍රණය කළයුතුය. නාරීස සහනාම සව්හයා යනුවෙන් ස්ත්‍රී ලිංග පදයෙන් කියයුතුය. ව්‍යවහාර දක්ෂතාව නිසා මෙසේ කියයි. **පනූතජීව්හො** පුළුල් දිව. **නින්නාමයෙතං** එය ගෙනයව,
**කෙවලී** යනු සියලු ගුණයුත්
**පචචහාසි** එකපහරින් ඇසුකල්හි ප්‍රශ්න අටක් විසඳන්නේ නැවත කීය. **යොවෙදී** යමෙක් යමකුගේ පෙර විසූ කඳපිළිවෙළ **විදති** - දනීද ප්‍රකටය. **සග්ගාපායඤ්ච පස්සති **දිබ්බචක්ඛු ඤාණය කියන ලදී. **ජාතික්‍ඛයං පත්තො** අර්හත්වයට පත්වූයේ. **අභිඤ්ඤා වොසිතො** ඒ අර්හත්වය හොඳින් දැන වොසතො - අවසානයට පැමිණියේ. **මුනී** අර්හත් ඥාන නිශ්ශබ්දතාවෙන් යුතු,
**විසුද්ධං** යනු සුදු **මුත්තං** රාගෙහි ක්ලේශරාගයෙන් මිදුණු. පහීන **ජාතිමරණො** ජාතික්ෂයට පැමිණි බැවින් ප්‍රහීණාජාතිකයෙක්ව, ජාති ප්‍රහාණයෙන්ම මරණය ප්‍රහීණ කළ, **බ්‍රහ්මචරියස්ස කෙවලී** බ්‍රහ්මචර්යයෙහි සකල භාවයක් වේද එයින් යුත්, සියලු චාතුර්මාර්ගික බ්‍රහ්මචර්ය වාසය යන අර්ථයි. **පාරගූ සබ්බ ධම්මානං** සියලු ලෞකික ලෝක්කෝත්තර ධර්මයන් දැන පරතෙරටගිය, සියලු ධර්මයන් දැන සිටියේ යන අර්ථයි. **පාරගූ** යනු පංචස්කන්ධයන්ගේ මෙපමණකින් පරිඤ්ඤා පාරගු හෝ සියලු කෙලෙසුන්ගේ ප්‍රහාණ පාරගු, චතුර්මාර්ගයන්හි භාවනා පාරගු, නිරෝධයාගේ සච්ඡිකිරියාපාරශු සියලු සමාපත්තීන්ගේ සමාපත්ති පාරගුයැයි මෙහි අර්ථය කියන ලද්දේය. නැවත සබ්බධම්මානං යනු මෙයින් අභිඤ්ඤා පාරගු කියන ලදී. **බුද්ධොතාදි පවුච්චති **සය ආකාරයකින් පරතෙරට ගිය එවැන්නෙක් සර්වාකාරයෙන් චතුස්සත්‍යය අවබෝධ කළ හෙයින් බුද්ධ යැයි කියනු ලැබේ.
මෙපමණකින් සියලු ප්‍රශ්න විසඳුණේද? එසේය විසඳුණේය. රාගයන්ගෙන් මිදුණු බව විශුද්ධි චිත්තය දනී. මෙයින් පව් ඉවත් කරන ලද හෙයින් බ්‍රාහ්මණයැයි පළමුවැනි ප්‍රශ්නය විසඳුණේය. පාරගු යැයි මෙයින් වේදයන් සමග ගිය බැවින් වෙදගු යැයි දෙවැනි ප්‍රශ්නය විසඳුණේය. පුබ්බෙනිවාසං ආදියෙන් මේ විද්‍යාවන් තුන ඇති බැවින් **තෙවිජ්ජො** යැයි තුන්වැනි ප්‍රශ්නය විසඳුණේය. සැම අතින්ම රාගයන්ගෙන් මිදුණු මෙයින්ද, පාපධර්මයන් මුදාහළ හෙයින් යහපත්ය සිව්වැනි ප්‍රශ්නය විසඳුණේවෙයි. ජාතික්ෂයට පැමිණියේ. මෙයින් අර්හත්වයම කී බැවින් පස්වැනි ප්‍රශ්නය විසඳුණේය. සකලබ්‍රහ්මචර්යය අවසන් වීයැයි සවැනි ප්‍රශ්නය විසඳුණේවෙයි. මුනිතෙමේ අභිඤ්ඤාව අවසන් කළේය. මෙයින් සත්වැනි ප්‍රශ්නය විසඳුණේ වෙයි. සියලු ධර්මයන්ගේ පරතෙරට ගිය බැවින් බුදුන් වහන්සේ ආදී යැයි කියනු ලැබෙත්. මෙයින් අටවැනි ප්‍රශ්නය විසඳුණේවෙයි.
**දානකථං** ආදිය යට සුත්‍රයෙහි විස්තර කරන ලද්දේමය. **පච්චපාදි** පිළිපැද්දේය. **ධම්මස්සානු ධම්මං** මේ සුත්‍රයෙහි ධම්මො නම් අර්හත් මාර්ගය අනුධම්ම නම් මින් පහත මාර්ග තුන ද සාමඤ්ඤඵලද පිළිවෙළින් ලබන්නේය යන අර්ථයි. **නච මං ධම්මාධිකරණං ච විහොසෙසි** ධර්මාධිකරණයෙන් මා වෙහෙසට පත් නොකළේය, නැවත නැවත කථානොකරවීයැයි කියන ලද්දේවෙයි. සෙස්ස සැමතැන නොගැඹුරුමය. **තත්‍ථපරිනිබ්බායි** යන පදයෙන් අර්හත් භාවයෙන් දේශනාව කුළු ගැන්විණ.
**එවම්මෙසුතං** යනු සේලසූත්‍රයයි. එහි **අඞ්ගුත්තරාපෙ** ආදිය පොතලික සූත්‍රයෙහි විස්තර කරන ලදි. **අඩ්ඪතෙළසෙහි** භික්‍ෂුන් එක්දහස් දෙසිය පනසක් සමග යැයි කියන ලද්දේවෙයි. මේ ශ්‍රාවක සන්නිපාතයෙහි එක්රැස් වූ සියලු භික්‍ෂුහු එහි භික්‍ෂු භාවයෙන් පැවිදි වූ රහතන් වහන්සේලාය. **කෙණියො** ඔහුගේ නම. **ජටිලො** තවුසා ඔහු බ්‍රාහ්මණ මහාසාලයෙකි. ධනය ආරක්ෂා කර ගැනීම සඳහා තවුස් පැවිද්ද ගෙන රජුට පඬුරුදී බිම්කඩක්ගෙන එහි ආශ්‍රමයක් කරවා වාසය කරයි. ගැල්පන්සියයක් වෙළදාමෙහි යොදවා පවුල් දහසක් ඇසුරුකොට, ඔහුගේ ආශ්‍රමයෙහි එක් තල් රුකක් දවසට එක් රන්තල්ගෙඩියක් බැගින් දෙතියි කියති. හෙතෙමේ දිවාකාලයෙහි කාෂාය වස්ත්‍රදරයි. ජටාවද බඳියි. රෑට කාම සම්පත් අනුභව කරයි. **ධම්මියා** කථාය. පානයන්හි අනුසස් කියැවෙන දැහැමි කථාවෙන් මේ කෙණිය හිස් අතින් භාග්‍යවතුන් වහන්සේ දකින්ට යාමට ලජ්ජාවන්නේ. විකාලභෝජනයෙන් වෙන්වූවන්ට ද පානයක් කැපයයි සිතා මනාසේ සැකසූ ඩෙබර පානය කත් පන්සියයකින් ගෙන්වාගෙන ගියේය. මෙසේ ඔහු ගිය බව “ඉක්බිති කෙණිය ජටිලයාට මෙසේ සිත්විය. මම ශ්‍රමණ ගෞතමයන්ට කුමක් යවන්නෙමිදයි භෙසජ්ජක්ඛන්‍ධකයෙහි පෙළට ඇතුළත්වේ.
**දුතියම්පිඛො භගවා** කුමක් නිසා යලි යලිත් ප්‍රතික්ෂේප කළ සේක්ද? තීර්ථකයන් ප්‍රතික්ෂේප කිරීම. ප්‍රසාද පිණිස මෙය කරුණක් නොවේ. බුදුවරුන්ගේ ප්‍රත්‍ය හේතුවෙන් මෙබඳු කුහක බවක් නැත. මොහු අඩ තෙළෙසක් භික්‍ෂුන් දැක මෙපමණ දෙනකුට ආහාර පිළියෙල කරන්නාහුය. හෙට සේල පුරුෂයන් තුන්සියයක් සමග පැවිදිවන්නේය. නවකයන් අනුන් අත යවා මොවුන් සමග යාම යුතු නොවේ. එහෙත් සියල්ලන් ගෙන යන්නෙමි. භික්ෂා ආහාරය ප්‍රමාණවත් නොවන්නේය. ඉන්පසු භික්ෂූන් පිඬුසිගා වඩිනු දුටු මිනිස්සු දොස් කියන්නෝය. කලකින් කෙණිය ශ්‍රමණ ගෞතමයන්ට ආරාධනා කොට යැපෙන පමණක්වත් දීමට නොහැකි විය. තෙමේම විපිළිසර වෙයි. ප්‍රතික්ෂේපය කළ කල්හි ශ්‍රමණ ගෞතමයෝ නැවත නැවත ඔබත් බ්‍රාහ්මණයන් කෙරෙහි අතිප්‍රසන්නය. බමුණන්ගේ නම ගත්තේයැයි සිතා බමුණන්ටද ආරාධනා කිරීමට කැමැත්තේ වන්නේය. ඉන් පසු බමුණන්ට වෙන වෙනම ආරාධනා කරන්නේය. ඉන්පසු ආරාධනය කරනු ලැබුවෝ භික්‍ෂුන් වී වළඳන්නාහුය. මෙසේ ඔහුගේ ශ්‍රද්ධාව ආරක්ෂිතවූවානම් වන්නේයැයි නැවත නැවත ප්‍රතික්ෂේප කළහ. **කිඤ්චාපි හොති** මෙයින් මෙය දක්වයි. භවත් ගෞතමයෙහි කුමක් වීද? ඉදින් මම බමුණන් කෙරෙහි අතිශයින් පැහැදී ගෞතමයන් වහන්සේ ඉවසා වදාරනු මැනවි මම බමුණන්ටද දෙන්ට හැක්කෙමි. ඔබටත් දීමට හැක්කෙමි.
**කාය වෙය්‍යාවටිකං** කයට කෙරෙන වතාවත්, **මණ්ඩල මාලං** රෙදි මණ්ඩපය
**ආවහො** කන්‍යාග්‍රහණය **විවාහො** කන්‍යාදානය **සොමෙ නිමන්තිතො** හෙතෙමේ මා විසින් නිමන්ත්‍රණය කරන ලද්දේය. ඉක්බිති බමුණා මුහුකුරාගිය උපනිශ්‍රය ඇති බැවින් බුදුන්ගේ හඬ අසාම අමෘතයෙන් අභිෂේක කරන ලද්දේ ප්‍රසාදය හෙළිදරව් කරන්නේ **බුද්ධොති භො කෙණිය වදෙසි** ය කීය. කෙණිය පවත්නා තත්වය අසන්නේ: **බුද්ධොති භො සෙළ වදාමි** යි කීය. ඉන්පසු ඔහු නැවතත් දැඩිකිරීම පිණිස මෙසේ ඇසීය. අනෙකාද එසේම දැන්වීය.
ඉක්බිති ඔහුට කල්ප සියදහසකිත් බුද්ධ ශබ්දය දුර්ලභ බව මැනවින් බලන විට මෙසේ මේ ඝෝෂාවක්ද? යනාදිය සිතිණ. **නීලවන රාජී** නිල්වන් රුක්පෙල **පාදෙපාදං **පියවර පමණ, පියවර පියවරට ඉතා ආසන්නයෙහි ඉතා ඈතින් පා තබන විට ශබ්දය පැනනගී එය බැහැර කරන්නේ මෙසේ කීය. **සීහාව එකචරා** සමූහයෙහි වැසි සිංහයා සිංහ පැටවුන් සමග ප්‍රමාදයට පැමිණේ. තනිව හැසිරෙන්නා අප්‍රමාදීවෙයි. මෙසේ අප්‍රමාද විහාරය දක්වන්නේ එකවර සිංහයකුගේ උපමාව ඉදිරිපත් කරයි. **මාමෙ භොන්තො** ආචාරයෙහි හික්මෙන්නේ මෙසේ කීය. මේ මෙහි අදහසයි. ඉදින් ඔබ කථා කිරීමට අවස්ථාවක් නොලැබ මාගේ කථාව අතරතුර කථාවට පිවිසෙන්නේ නම් අතවැසියන් හික්මවන්ට නොහැකිවනු ඇතැයි මට ගර්හාවක් ඇතිවන්නේය. ඒනිසා **ඔකාසං පස්සිත්‍වා මන්තෙයා නොච ඛො තං නජානාමි** විපස්සී බෝධිසත්වයෝ සතළිස් සතර දහසක් පැවිද්දන් පිරිවරා සත්වසක් බෝධිසත්ව චර්යාවෙහි හැසිරුණාහ. බුද්ධෝත්පාද කාලයක් මෙන්විය. අපගේ බෝධි සත්වයෝද සවසක් බෝධිසත්ව චර්යාවෙහි හැසිරුණාහ. මෙසේ පිරිපුන් ලකුණින් යුතුවුවද බුදුවරු නොවෙති. ඒනිසා බමුණා මම එය නොදන්නේ නොවෙමියයි කීය.
**පරිපුණ්ණකායො** ලක්ෂණයන්ගෙන් පිරිපුන් බැවින් නොඅඩු අංග ඇති බැවින්ද පිරිපුන් සිරුරු ඇත්තේ, **සුරුචී** සොඳුරු සිරුරු පැහැ. **සුජාතො** ආරෝහ පරිණාහ සම්පත්තියෙන් සණ්ඨාන සම්පත්තියෙන්ද මනාසේ උපන්නේ. **චාරුදස්සනො** බොහෝ කලකින් පහන් වූවන්ට අතෘප්තිජනක මනෝහර දර්ශන ඇති **සුවණ්ණ වණ්ණො** රන්වන් හා සමාන **සුසුක්කදාඨො** අතිශයින් සුදුදත් **මහා පුරිසලක්ඛණා **පළමුව කියු ව්‍යඤ්ඡන වචන අතරින් නිගමනය කරමින් කීය.
දැන් ඒ ලක්ෂණ අතුරින් තමාගේ සිට රුචිවූ ලක්ෂණ ගෙන ස්තුති කරන්නේ **පසන්න නෙත්තො** ආදිය කීය. භාග්‍යවතුන් වහන්සේ පස්වනක් ප්‍රසාද සම්පත්තියෙන් ප්‍රසන්න නෙත් ඇත්තේය. පූර්ණ චන්ද්‍රයා හා සමාන මුව ඇති බැවින් **සුමුඛො** නමි. ආරෝහ පරිණාහ සම්පත්තියෙන් බ්‍රහා නම් බ්‍රහ්මයා හා සමාන ඍජු සිරුරක් ඇති බැවින් **උජු** නමි. ශෝභා වත් බැවින් **පතාපවා** නමි. මෙහි යමක් කිව යුතුනම් එය පෙර කියන ලදී. එය **මජ්ඣෙ සමණසඞ්ඝස්ස** මේ ක්‍රමයෙන් ස්තුති කරන්නහුට නැවත කියන ලදී. එබන්දක් මෙසේ බබලයි. ඊළග ගාථාවද මෙම ක්‍රමය මැයි. **උත්තම වණ්ණිනො** උත්තම වර්ණ සම්පන්න වූවහුගේ **රථෙසහො** උතුම් රථ ඇත්තේ **ජම්බුසණ්ඩස්ස** දඹදිවට ප්‍රකට වූ ඓශ්වර්යයට ස්තුති කරන්නේ කීය. චක්‍රවර්ති රජ දිවයින් සතරට ප්‍රධානියා වෙයි.
**ඛත්තියා** උපතින් ක්ෂත්‍රියයෝ **භොගී** භෝග ඇත්තෝ. **රාජානො** රාජ්‍යය කරවන්නෝ. **රාජාභිරාජා** රජවරුන්ට පූජනීය වු අධිරාජයාවැ චක්‍රවර්ති යන අදහසයි. **මනුජින්‍දො** මනුෂ්‍යයින්ට අධිපති පරමේශ්වරවැ
මෙසේ කීකල්හි භාග්‍යවතුන් වහන්සේ - “යමෙක් රහත්වෙත්ද සම්මා සම්බුදුවරුන් තම වර්ණයන් කියද්දී තමා පහළ කරත්නු”යි සේලගේ මනෝරථය පුරවමින් **රාජාහමස්මි** ආදිය කීය. එහි අදහස සේ ඔබ සුදුසු නම් රජවන්නැයි මගෙන් ඉල්ලයි. මෙහි අල්ප උත්සාහ ඇත්තෙක් වෙව රජවෙමියි රාජත්‍වය ඇති කල්හි අන් රජවරු යොදුන් සියයක් හෝ යොදුන් දහසක්ද පාලනය කරත්ද, සක්විතිවී සිව් දිවයින් කෙළවර පමණක් නොව, මම මෙසේ සීමා කරන ලද විෂය ඇත්තෙක් නොවෙමි. අනුත්තරවූ ධර්මරාජත්ව භවාග්‍රයෙන් සීමා නොකොට සරසට අප්‍රමාණ වූ ලෝකධාතූන් පාලනය කරමි. යම්තාක් අපාද ද්විපාද ආදී භේද ඇති සත්ත්වයෝ වෙත්ද මම ඔවුන්ට අග්‍රවෙමි. සීලයෙන් හෝ -පෙ- විමුත්තිඤාණ දස්සනයෙන්හෝ මා හා සමානයෙක් නැත. ඒ මම මෙසේ අනුත්තර ධර්මරාජන් වෙමි. අනුත්තරවූ සතර සතිපට්ඨාන ආදී හේද ඇති ධර්මයෙන් චක්‍රය පවත්වමි. මෙය අත්හරිවු. මෙයට පැමිණ වාසය කරවූ යයි ආඥාචක්‍රයයි. මහණෙනි මේ දුක්‍ඛ ආර්ය සත්‍යයැයි ආදි වශයෙන් පර්යාප්ති ධර්මයෙන් ධර්මචක්‍රයම චක්‍ර නම්වේ. **අප්පතිවත්තියං** යම් චක්‍රයක් ශ්‍රමණයකු විසින් හෝ -පෙ- ලෝකයෙහි කිසිවකු විසින් ආපසු හැරවිය නො හැකිවේද
මෙසේ තමා එළිදරවු කරන භාග්‍යවතුන් වහන්සේ දැක ප්‍රීති සොම්නස් හටගත් සේල නැවත දැඩිකිරීම පිණිස **සම්බුද්ධො පටිජානාති** යන ගාථා දෙක කීය. එහි **කොනු සෙනාපතී **භවත් ධර්මරාජයන්ගේ ධර්මයෙන් පවත්වන චක්‍රයට අනුව පවත්නා සේනාපතියා කවරෙක්දැයි ඇසීය.
ඒ අවස්ථාවෙහි භාග්‍යවතුන් වහන්සේගේ දකුණු පසින් ආයුෂ්මත් ශාරිපුත්‍ර තෙරණුවෝ රන් පිඬුවක් මෙන් ශ්‍රීයෙන් බබලමින් හුන්හ. එය දක්වන්ට භාග්‍යවතුන් වහන්සේ **මයා පවත්තිතං** යන ගාථාව වදාළහ. එහි **අනුජාතො තථාගතං** තථාගතයන් වහන්සේ සඳහා අනුව උපන්, තථාගතයන් වහන්සේ හේතුකොටගෙන උපන් යන අර්ථයි. තවද අනුජාත අවජාත අතිජාත යැයි පුත්‍රයෝ තිදෙනෙක් වෙති. ඔවුන් අතරින් අවජාතයා දුශ්ශීලයෙකි. හේ තථාගතයන් වහන්සේගේ පුත්‍රයෙක් නොවේ. අතිජාත පුත්‍රයා නම් පියාට වඩා උසය. එබන්ද්දෙක් ද තථාගත පුත්‍රයෙක් වන්නේ නොවේ. තථාගතයන් වහන්සේට එක් අනුජාත පුත්‍රයෙක් පමණක් ඇත. එය දක්වමින් මෙසේ කීහ.
මෙසේ **කොනු සෙනාපතී **යන ප්‍රශ්නය විසඳා සේල මෙසේ කීය. **සම්බුද්ධො පටිජානාසි** එහි ඔහු නිසැක කරනු කැමැත්තේ මම ප්‍රතිඥා මාත්‍රයෙන්ම නොදනිමි. එහෙත් මම මේ කාරණයෙන් බුද්ධවෙමියැයි හඳුන්වන්ට අභිඤ්ඤෙයං යන ගාථාව වදාළහ. එහි අභිඤ්ඤෙය්‍යං විද්‍යාවද විමුක්තියද වැඩිය යුතුය. මාර්ග සත්‍යය අත්හළ යුතුය. සමුදය සත්‍යය හේතු වචනයෙන් ඵල සිද්ධියෙන් ඔවුන්ගේ ඵල නිරෝධ සත්‍ය දුක්ඛ සත්‍ය යැයි කියන ලද්දේම වෙයි. මෙසේ සාක්ෂත් කළයුතු දෙය සාක්ෂාත් කරන ලද්දේ දතයුතු දෙය දන්නා ලද්දේය. මෙයද මෙහි සංගෘහීතයයි චතුස්සච්ච භාවනාව සච්චභාවනා ඵලයද විමුත්තියද දක්වන්නේ අවබෝධ කළ යුතුදෙය අවබෝධ කොට බුද්ධවීයයි හේතුයුක්ති සහිතව බුදුබව සාධනය කරයි.
මෙසේ වෙනසක් නො කොට තමා හෙළිදරව් කොට තමා කෙරෙහි ඇති සැක දුරුකිරීම පිණිස බමුණා උත්සුක කරමින් **විනයස්සු** යන ගාථාතුන කීසේක. එහි **සල්ලකත්තො** රාගාදීහුල් කපා දමන. **අනුත්තරො** යම්සේ බාහිර වෛද්‍යවරයකු විසින් සන්සිඳවනු ලැබු රෝගයක් මේ ආත්මභාව යෙහිදීම කිපෙයිද මා විසින් සන්සිඳවනු ලැබු රෝගය භවාන්තර මෙහිදී පවා නූපදියි. ඒනිසා මම අනුත්තර වෙමි යන අර්ථයි බ්‍රහ්මභූතො ශ්‍රේෂ්ඨ වූයේ. **අතිතුලො** මිනුම ඉක්මවා ගිය උපමා නොකළහැකිය යන අර්ථයි. **මාරසෙනප්පමද්දනො** කාමාතෙපඨමාසෙනා යැයි මෙසේ පැමිණි මාරසේනාව මර්දනය කරන. සබ්බාමිත්තෙ ස්කන්ධමාර, ක්ලේශමාර අභිසංස්කාර මාර, මෘත්‍යුමාර දේවපුත්‍රමාර සංඛ්‍යාත සියලු සතුරන් **වසීකත්‍වා** තමාගේ වසඟයෙහි තබා **අකුතොභයො** සැම දෙසින්ම බියරහිත
මෙසේ කීකල්හි සේල බමුණා භාග්‍යවතුන් වහන්සේ කෙරෙහි හටගත් ප්‍රසාද ඇතේ පැවිද්ද පිළිබඳ අපේක්ෂා ඇත්තේ ම **ඉමං හොන්තො** යන ගාථාතුන කීය. එහි **කණ්හාභිජාතිකො** චණ්ඩාල ආදී නීචකුලයක උපන්නේ. ඒ මාණවකයෝද පැවිද්ද පිළිබඳ අපේ ඇත්තෝව **එවං තෙ රුච්චති හොතො **යන ගාථාව කීහු. ඉක්බිති සේල ඒ මාණවකයන් කෙරෙහි තුටු සිත් ඇත්තේ ඔවුන්ද දක්වමින් පැවිද්ද ඉල්ලන්නේ **බ්‍රාහ්මණා** ආදි ගාථාව කීයේය.
ඉන්පසු භාග්‍යවතුන් වහන්සේ සේල බ්‍රාහ්මණයා අතීතයෙහි පදුමුත්තර භාග්‍යවතුන් වහන්සේගේ ශාසනයෙහි ඒ තුන් සියයක් පුරුෂයන්ට ගණශ්‍රේෂ්ඨව ඔවුන් සමග පිරිවෙනක් කොට දානාදී පින්කම් කොට ක්‍රමයෙන් දෙව්මිනිස් සැප අනුභව කරමින් පශ්චිම භවයෙහි ඔවුන්ගේම ගුරුවරයා වී, උපන්නේ විමුක්ති පරිපාකයෙන් මුහුකුරා ගිය එහි භික්‍ෂුභාවයට උපනිශ්‍රය වූ ඔවුන්ගේ ඒ කර්මය නිසා ඔවුන් සියලු දෙන එහි භික්‍ෂු පැවිද්දෙන් පැවිදිකරවන්නේ **ස්වාක්ඛාතං** යන ගාථාව කීය. එහි **සන්‍දිට්ඨිකං** තමාම දතයුතු ප්‍රත්‍යක්ෂ, **අකාලිකං** මාර්ගයට අනතුරුව ඵල උත්පත්තිය පිණිස, කාලාන්තරයකින් නොපැමිණිය යුතු ඵලය **යත්‍ථ අමොසා** යම් මාර්ග බ්‍රහ්ම චර්යයක අප්‍රමාදි පුද්ගලයාගේ ශික්ෂාත්‍රය පිරීමෙන් හික්මීම නිසා පැවිද්ද හිස් නොවේ. සඵලය යන අර්ථයි. මෙසේ **එථභික්ඛවො යි** භාග්‍යවතුන් වහන්සේ කීසේක් සියල්ලෝ පා සිවුරු දැරුවෝ වී අහසින් අවුත් වස් සියයක් ඇති තෙරුන් මෙන් සුවිනීතව භාග්‍යවතුන් වහන්සේ වැන්දාහුය. මෙසේ ඔවුන්ගේ එහිභික්‍ෂුභාවය සඳහා **අලත්‍ථඛො සෙලො **ආදිය කීසේක.
**ඉමාහි** කේණියගේ මේ සිතට අනුකූල ගාථාවලින් එහි ගිනි පිදීමෙන් හැර බමුණන්ගේ යඥයක් නැති බැවින්. **අග්ගිහුත්තමුඛා යඤ්ඤ** යි කියන ලදී. අග්ගිහුත්ත මුඛ යනු ගිනි පිදීම ශ්‍රේෂ්ඨකොට ඇති ගිනි දැල්වීම ප්‍රධාන කොට ඇති යන අර්ථයි. වේදයන් සජ්ඣායනා කරන්නවුන් විසින් පළමුකොට සජ්ඣායනය කළ යුතු හෙයින් සාවිත්‍රි ඡන්දස ප්‍රධානයයි කියන ලදී. මනුෂ්‍යයන්ට ශ්‍රේෂ්ඨ බැවින් **රාජාමුඛං** යයි කියන ලදී. නදීන්ට ආධාරවන බැවින් **සාගරො මුඛං** යයි කියන ලදී. චන්ද්‍රයාගේ යෝගය අනුව අද කාර්තික (කැති) නැකතය, අද රොහිණි (රෙහෙණ) නැකතයැයි පෙනෙන බැවින්, ආලෝක කරන හෙයින් සෞම්‍ය බැවින් නැකැත් තරුවලට **මුඛං චන්‍දො** යයි කියන ලදී. බබලන්නවුන්ට අග්‍ර බැවින් **ආදිච්චො තපතං මුඛං** යැයි කියන ලදී. දක්ෂිණාර්භයන්ට අග්‍රවූ බැවින් විශේෂයෙන් එසමයෙහි බුදුන් ප්‍රමුඛ භික්‍ෂු සංඝයා සඳහා පින් අපේක්ෂා කරන්නවුන්ට. **සඞ්ඝො චෙ යජතං මුඛං** යැයි කියන ලදී. මෙයින් සංඝයා පිනට ආයමුබයකැයි කියන ලදී.
**යං තං සරණං** රහත්බව ප්‍රකාශ කරන ගාථාවක් එහි අර්ථය මෙසේය. පඤ්චචක්‍ෂුන්ගෙන් චක්‍ෂුමත්වූ භාග්‍යවතුන් වහන්සේ අපි මින් අටවැනි දවස්හි උන්වහන්සේගේ සරණයට පැමිණි බැවින් රාත්‍රි සතකින් ඔබ වහන්සේගේ ශාසනයෙහි අනුත්තර වූ දමථයෙන් දැමුණම්හ, ඔබවහන්සේ සරණයාමෙහි අනුබාවය පුදුමයි.
ඉන්පසුව ගාථා දෙකකින් ස්තුතිකොට තෙවැනි වැඳීම අයදිමින් **භික්‍ඛවො තිසතා ඉමෙ** යනාදිය කීය.
**එවම්මෙසුතං** යනු අස්සලායන සූත්‍රයයි. එහි **නානා වෙරජ්ජ කානං **අංග මගධ ආදී නානාප්‍රකාර වෙනත් රාජ්‍යවලින් පැමිණියවුන්ගේ, ඒ ඒ රටවල ඉපදී වැඩුණුවුන්ගේ හෝ යන අර්ථයි. **කෙනචිදෙව** යඥයන්හි හිඳගැනීම් ආදී අනියමිත කාර්යයන් නිසා **චාතුවණ්ණි **චතුර්වර්ණයට සාධාරණ, අපි ස්නාන ශුද්ධියෙන් ද භාවනා ශුද්ධියෙන්ද බ්‍රාහ්මණයෝ පරිශුද්ධත්වයට පත් වන්නෝයැයි කියමු. ශ්‍රමණ ගෞතමයෝ පරිශුද්ධත්වයට පත් වන්නෝයැයි කියමු. ශ්‍රමණ ගෞතමයන් අයුක්තක් කරතියි හඟිමින් මෙසේ සිතූහ. **චුත්තසිරො** වැඩුණු හිස ඇත්තේ,
**ධම්මවාදි** ස්වදාවවාදී. **දුප්පතිමන්තයා** අපවැනි අධර්මවාදීන් විසින් දුකින් මන්ත්‍රණය කළයුතු වෙයි. ධර්මවාදියාට පරාජය කරන්නට නොහැකිය යයි දක්වයි. **පරිබ්බාජකං** ප්‍රව්‍රජ්‍යා විධානය, වේදත්‍රය ඉගෙන සියල්ලන්ට පසුව පැවදිවන්නෝ යම් මන්ත්‍රයකින් පැවිදිවෙත්ද, පැවිදිවූවාහු යම් මන්ත්‍ර පරිහරණය කරත්ද, යම් ආචාරයක හැසිරෙත්ද ඒ සියලු චරිතය භවත්හු විසින් හික්මන ලදී. ඒනිසා ඔබට පරාජයක් නැත. ඔබට ජයම වන්නේයයි හඟින්නාහු මෙසේ කීහ.
**දිස්සන්තෙ ඛොපන** ආදිය ඔවුන්ගේ ලබ්ධිය බිඳීම පිණිස කියන ලදී. **තත්‍ර බ්‍රාහ්මණියො** බමුණන්ට පුත්‍රලාභය පිණිස ආවාහ විවාහ වශයෙන් කුලයෙන් ගෙන එනු ලැබු බැමිණියෝ දක්නට ලැබෙති. මොවුහු පසු කලෙක ඔසප් ඇත්තියෝ වෙති. වැඩිවියට පත්වූවෝය යන අර්ථයි. **ශබ්භිනියො** හටගත් ගැබ් ඇති, **විඡායමානා** දූ පුතුන් උපදවන පායමානා දරුවන්ට තනකිරි පොවන්නියෝ, **යොනිජාතා සමානා **යෝනිමාර්ගයෙන් ඉපිද, **එවමාහංසු** මෙසේ කියත්. කෙසේද බමුණාම ශ්‍රේෂ්ඨ වර්ණ ඇත්තේද -පෙ- බ්‍රහ්මයා විසින් දායාද කරන ලද්දාහුද. ඉදින් ඔවුන්ගේ වචනය සත්‍ය වචනය වන්නේනම් බැමිණියගේ කුස මහාබ්‍රහ්මයාගේ පපුව විය යුතුය. බැමිණියන්ගේ යෝනිමාර්ගය මහා බ්‍රහ්මයාගේ මුඛය වියයුතුය. මෙපමණකින් අපි මහාබ්‍රහ්මයාගේ පපුවෙහි වැස මුඛයෙන් උපන්නවුන් යැයි කියන්නට නොලබාවායි. මෙය මුඛයෙන් උපන්බව බිඳ දමන වාරයයි. කියන ලදී.
**අය්‍යො හුත්‍වා දාසො හොති** ආර්යයා වී දාසයා වෙයි. දාසයාවී ආර්යයා වෙයි බමුණා භාර්යාව සහිත වූයේ වෙළෙදාමෙහි යොදවමින් යොන් රටට හෝ කාම්බෝජ රටට හෝ ගොස් කලුරිය කරයි. ඔහුගේ ගෙයි වැඩි වයසට පත් පුත්‍රයකු නැතිකල බැමිණිය දාසයකු සමග හෝ කම්කරුවකු සමග සංවාස කරයි. එක් දරුවකු උපන්විට ඒ පුරුෂයා දාසයෙක්ම වෙයි. ඔහුට උපන් දරුවා දායාදයට හිමිකරු වෙයි. මව්පසින් පිරිසිදුය. පියපසින් අපිරිසිදුය. හෙතෙමේ වෙළදාමෙහි යෙදෙමින් මධ්‍ය ප්‍රදේශයට ගොස් බ්‍රාහ්මණ දැරියක ගෙන ඇගේ කුසයෙහි පුත්‍රයකු ලබයි. හෙතෙමේද මව්පසින් පිරිසිදුය. පියපසින් අපිරිසිදුය. මෙසේ බ්‍රාහ්මණ සමයෙහිම ජාති සම්භේදයක් වෙතියි දැක්වීම පිණිස මෙය කියන ලදී. **කිම්බලං කා අස්සාසො** යම් තැනෙක ඔබ දාසයන් වද්දී සියලු දෙන දාසයෝ වවු. ආර්යයන් වද්දී සියලු දෙන ආර්යයෝ වවු. මෙහි බමුණෝම ශ්‍රේෂ්ඨවර්ණ ඇත්තෝ යයි කියවුනම් තොපට කවර ශක්තියක්ද කවර ආස්වාදයක්දයි දක්වයි.
**ඛත්තියොව නුඛො** ආදිය ශුක්ල බව බිඳදමන වාර නම් වේ.
චතුර්වර්ණ ඇත්තවුන්ගේ ශුද්ධිය දක්වන්නේ **ඉධරාජා** ආදීය කීය. **සාපානදොණියා** බල්ලන් දිය බොන දෙණ, **අග්ගිකරණීයං** ශීතල නැතිකරන අන්ධකාරය විධ්වංසනය කරන. බත් පිසන ආදී ගිනි කිස මෙහි **අස්සලායන** යනු මෙහි සියලු ගිනිකිස කරන කල්හි
දැන් බමුණෝම චතුර්වර්ණීන් අතර ශුද්ධයයි කියත් මෙහි චතුර්වර්ණයයි නියමයක් නැත. පස්වැනි ඉන් එහා වර්ණයක්ද ඇතැයි කෙටියෙන් ඔවුන්ගේ වාදයෙහි දොස් දක්වනු පිණිස **ඉධඛත්තිය කුමාරො** ආදිය කීය. එහි **අමුත්‍ර පනෙසානං **මෙහිද පෙරකී ක්‍රමයෙහි මේ මාණවකයන් ගේ කිසිදු වෙනස් බවක් නොදකිමියි කියයි. වෙනස්කම නම් ඔවුන්ට ඇත්තේමය. ක්ෂත්‍රිය කුමාරයකුට බ්‍රාහ්මණ කන්‍යාවකගෙන් උපන්නේ ක්ෂත්‍රිය පාරසක (ක්ෂත්‍රියයන්ට එහා) නමි අනිකා බ්‍රාහ්මණ පාරසක නමි මෙයින් උපන් මාණවකයෝ
මෙසේ පස්වැනි වර්ණයක් ඇති බැවින් චතුර්වර්ණ ශුද්ධියයි. මොවුන්ගේ වාදයෙහි දොස් දක්වා දැන් නැවත චතුර්වර්ණ ශුද්ධියට දමන්නේ **තං කිංමඤ්ඤසී** ආදිය කීය එහි **සද්ධෙ** යනු මතක බතෙහි. **ථාලිපාකෙ** පඬුරු සඳහා පිසූ බතෙහි **යඤ්ඤෙ** යාග බතෙහි. **පාහුණෙ** ආගන්තුකයන් සඳහා පිසූ බතෙහි, **කිංහි** කිම මහත්ඵල වන්නේද. නොවන්නේදැයි දක්වයි.
**භූතපුබ්බං **අස්සලායන මා ජාතියෙන් හීනතරද ඔබ ශ්‍රේෂ්ඨතර ද වී මා විසින් ජාති වාදය පිළිබඳ ප්‍රශ්නයක් විචාරන ලද්දේ පිළිතුරක් සපයන්ට නොහැකි වූයෙහිය. දැන් ඔබ හීනතරද ශ්‍රේෂ්ඨතරවූ බුදුවරයකුවන මා විසින් ස්වකීය ජාතිවාදයෙහි ප්‍රශ්නයක් විචාරන ලද්දේ කුමක්නිසා පිළිතුරක් සපයන්නෙහිද, මෙහි සිතුවිල්ලක් ඇතිකරගතයුතු නැතැයි මාණවකයාට උදව් වනසේක් මේ දේශනාව ආරම්භ කළසේක. එහි **අසිතො **යනු කලුපාට, දෙවලො ඔහුගේනම මෙයම භාග්‍යවතුන් වහන්සේ එසමයෙහි **අටලියො** පොට කීපයක් ඇති මිරිවැඩි **පත්‍ථණඩිලෙ** පන්සල මිදුලෙහි **කොනුඛො** කොහිදැයි, **ගාමණ්ඩල රූපො විය** ගම්දරුවකු වැනි වූ, **සොඛො අහම්හො හොමි** ඒ මම ඒ අසන දේවල වෙමියි කියයි. එකල්හි බෝධිසත්වයෝ (කොණ්ඩ දමක) වී හැසිරෙති **අභිවාදෙතුං උපක්කමිංසු** වඳින්ට උපක්‍රම කළාහුය. එතැන් පටන් වස් සියයක්වූ තාපසයෙක් වුවත් එදින උපන් බමුණු කුමරකු නොවඳින්නේ කොටනු ලැබුවේ බෙහෙවින් කොටනු ලැබුවේ වෙයි.
**ජනිමාතා** යම් ස්ත්‍රියක් ඔබ වැදුවාද ඒ ස්ත්‍රිය ජනිකා මාතා නමි **ජනිමාතු** මවගේ මව, **යොජනීපිතා** යම් ජාතක කළ කෙනෙක් වේද ඒ පියා යො ජනිකො පිතාතෙව හා ජාතක කළ පුද්ගලයා පිතා ම වේයැයි පාඨයක් වේ.
**අසිතෙන** පංචාභිඥාලාභී අසිතදේවල සෘෂිවරයා විසින්. **නපුණ්ණො දබ්බිශාහී** ඒ සෘෂිවරුන් සත් දෙනාට හැන්දක් ගෙන කොළ තම්බා දෙන පුණ්ණ නම් එතෙක් විය. හෙතෙමෙ හැන්ද අල්ලන ශිල්පය දනී. ඔබ ආචාර්යයා සහිත වූයේ ඔවුන්ට පුණ්ණ නම් නොවේ. ඔහු විසින් දන්නාලද හැන්ද අල්ලන ශිල්ප මාත්‍රයවත් නොදන්නෙහිය. සෙස්ස සියලු තැන නොගැඹුරුමය.
මේ අස්සලායන ශ්‍රද්ධා ඇත්තෙක්විය. ප්‍රසන්න වූවෙකි. තමාගේ ගෙහි ඇතුළත චෛත්‍යයක් කරවීය. අද දවස දක්වා අස්සලායන වංශයෙහි උපන්නෝ නිවසක් තනවා ඒ නිවස ඇතුළත චෛත්‍යයක්ද කරවත්මය.
**එවම්මෙසුතං** යනු ඝොටමුඛ සුත්‍රයයි. එහි **ඛෙමියම්බවනෙ** එනම් ඇති අඹ වනයෙහි, **ධම්මිකො පරිබ්බාජො** ධාර්මික පැවිද්ද, **අදස්සනා** ඔබවැනි පණ්ඩිතයන් පවා නොදැකීමෙන්, **යොවා පනෙත්‍ථ ධම්මො** මෙහි යම් ධර්මයක් - ස්වභාවයක් වේද එම ධර්මයෙහිවත් නොදැක්මෙන්. මෙහි අපගේ කථාව ප්‍රමාණවත් නොවේ. ධර්මයට ප්‍රමාණ වත්යැයි දක්වයි. ඉන්පසු තෙරුන් වහන්සේ නව පොහොය ගෙහි මෙන් මෙහි බොහෝ කටයුතු වියයුතුයයි සිතා සක්මනින් බැස පන්සලට පිවිස වැඩහුන්හ. එය දක්වන්ට **එවං වුත්තෙ** ආදිය කියන ලදී.
**චත්තාරො මෙ බ්‍රාහ්මණා** තෙරුන්ට මෙසේ සිතිණ. මේ බමුණා ධාර්මික පැවිද්දට එළඹියේය. ශ්‍රමණයෙක් හෝ බ්‍රාහ්මණයෙක් හෝ නැතැයි කියයි. මොහු පුද්ගලයන් සතර දෙනද දෙපිරිස්ද පෙන්වා සතරවැනි පුද්ගලයා කවර පිරිසක් බහුලව බලාදැයි අසන්නෙමි. දන්නේනම් අනගාරිය පිරිසයයි කියයි. මෙසේ සිය මුවින්ම ධාර්මික පරිබ්‍රාජකයෙක් ඇතැයි කියවන්නෙමියි මේ දේශනාව ඇරඹුසේක.
එහි **සාරත්ත රත්තා** මනාසේ ඇළුණු **සානුග්ගහා භාසිතා** - උදව්පිණිස කියන ලදී. මෙසේද කියන ලදී. අපගේ කථාව ප්‍රමාණවත් නොවේ. ධර්මයට ප්‍රමාණවත්යයි මා විසින් කියන ලදී.
**කිං පන තෙ** ගිහියෝ නම් කැපදේද අකැපදේද කියතියි විවේචනය පිණිස විමසූසේක. **කාරාපෙසි** මැවීය. කරවා කලුරිය කොට ස්වර්ගයෙහි උපන්නේය. මොහු දන්නා ශිල්පයෙහි මවද පියාද ඝාතනය කොට තමාම බැබලිය යුතුයයි පැමිණෙයි. ශිල්පය දන්නේ ඔහු හැර ස්වර්ගයෙහි උපන්නෙක් නම් නැත. මොහු වනාහි තෙරුන් ඇසුරින් පින් කොට එහි ඉපදීද එම කර්මයෙන් මෙහි උපන්නේයයි ආවර්ජනය කොට පවත්නා තත්ත්වය දැන එක් දවසක් දිරාගිය බොජුන් හල ප්‍රති සංසේකරණය කරනු පිණිස සංඝයා රැස්වූ කල්හි මිනිස් වෙසින් අවුත් මෙසේ ඇසීය. ස්වාමීනි කුමක්නිසා සංඝයා රැස්වූයේද බොජුන්හල අළුත්වැඩියා කිරීමටය. මෙය කවුරුන් විසින් කරවන ලද්දක්ද ඝොටමුඛ විසින්ය. දැන් ඔහු කොහිද. කලුරිය කළේය. ඔහුගේ කිසියම් ඥාතියෙක් සිටීද, එක් සහෝදරියක් ඇත. ඇය කැඳවනු මැනවයි භික්‍ෂූහු ඇය කැඳවූහ. හේ ඇය කරා එළඹ මම ඔබගේ සොහොයුරා **ඝෝටමුඛ** මේ ශාලාව කරවා ස්වර්ගයෙහි ඉපිද අසුවල් අසුවල් තැන මා තැබු ධනය ඇත. එය ගෙන මේ බොජුන් හල කරවන්න දරුවන්ද පෝෂණය කරන්නැයි කියා භික්‍ෂුසංඝයා වැඳ අහසට පැන දෙව්ලොවට ගියේය. සෙස්ස සියලු තන්හි නොගැඹුරුමය.
**එවම්මෙසුතං** යනු චංකී සූත්‍රයයි. එහි **දෙවවනෙ සාලවනෙ** එහි දෙවියන්ට බිලියම් කෙරෙති. ඒ නිසා එයට දේව වන සාලවනයයි කියනු ලැබේ. **ඔපසාදං අජ්ඣාවසති** ඔපසාද නම් බමුණුගමෙහි වසයි. අභිභවනය කොට වසයි ඔහුගේ ස්වාමීයා වී යම් සීමාවක එහි විසිය යුතු නම් ඒ සීමාවෙහි වසයි. මෙහි උපසර්ග වශයෙන් ආධාර අර්ථයෙහි කර්ම විභක්ති වචනයයි දතයුතුයි. එය නොයෙදෙන බැවින්ම සෙසු පදයන්හි එහි ලක්ෂණ ශබ්දශාස්ත්‍ර වශයෙන් සොයා බැලිය යුතුය. **සත්තුස්සදං** සත්ත්වයන්ගෙන් ගැවසුණු. උත්සන්න බොහෝ ජනයා ඇති. මිනිසුන් හෝ ආකීර්ණවූ පෝෂණය කළයුතු ඇත් අස් මොනර මුව ආදි නොයෙක් සතුන්ගෙන් ආකීර්ණවූද යන අර්ථයි. යම් හෙයකින් එගම පිටත නොපෑගී උපන් ඇත් අස් ආදීන් කන තණකොළවලින්ද ගෙවල සෙවිලිකරන තණකොළ වලින්ද යුතුය. එසේම දරකැබලි වලින්ද ගෙවල් ලීබඩු තනන ලීවලින්ද එහි ඇතුළත වටකුරු චතුරස්‍රාකාර බොහෝ පොකුණු ජලජ පුෂ්පයන්ගෙන් විචිත්‍රය. පිටත නොයෙක් තඩාංග ජලයෙන් නිතර පිරී පවතී. ඒනිසා **සතිණකට්ඨොදකං** යයි කියන ලදී.
ධාන්‍ය සහිත **සධඤ්ඤං** පෙර අපර ආහාරභේද වූ බොහෝ ධාන්‍ය සංචිතයක්ය යන අර්ථයි. මේ අයුරින් එගම බ්‍රාහ්මණයා සෙසත් ඔසවා රජකුගේ ස්වරූපයෙන් වාසය කරයි. ඔහුගේ සමෘද්ධි සම්පත්තිය දක්වන ලද්දේ වෙයි. රජුගෙන් ලද ධනය **රාජභොග්ග **නමි, කවුරුන් විසින් දෙන ලද ද? පසේනදි කෝසල රජු විසින් දෙන ලද **රාජදායං** රජුගේ දායාදයක්වූ දෑවැද්ද යන අර්ථයි. **බ්‍රහ්ම දෙය්‍යං** ශ්‍රේෂ්ඨයන්ට දියයුතු සේසත් ඔසවා රජකුමෙන් අනුභව කළයුතු යන අර්ථයි. නැතහොත් **රාජභොග්ගං** යනු සියලු මිනීමැරුම් අංග විකල කිරීම් ආදිය පාලනය කරමින් තොටුපළ පර්වත ආදීන්හි අයබදු ගෙන සේසත් පිළිගෙන ඔසවා රජකුවී භුක්ති විඳියයුතු එහි පසේනදි කොසොල් රජුවිසින් දෙන ලද **රාජදායං** යනු රජු විසින් දෙන ලද බැවින් රාජදායවූ, දායකරජු දැක්වීම පිණිස ඔහුට පසේනදි කොසොල් රජු විසින් දෙන ලද යන අර්ථයි.
බොහෝ බොහෝ වී සමූහ සමූහ වී එක් එක් දිසාවෙහි ඔවුන් සමූහය ඇතැයි සඞ්ඝී, පෙර ගමතුළ සමූහයක් නැත්තෝ පිටතට නික්මගොස් එක්වූවාහු ගණ සම්පන්න වූවාහු **ශණිභූතා** උතුරින් ඇති දොරටු උත්තර දිසාභිමුඛ **ඛත්තං ආමන්තෙසි** ඛත්තායනු ඇසු ඇසු ප්‍රශ්නයට පිළිතුරු දීමෙහි සමර්ථ මහාමාත්‍රයා. ඔහු ඇමතීය. **ආගමන්තු** මොහොතක් ගරුකරත්වා හිඳගනිත්වායි කියන ලද්දේවෙයි.
**නානා වෙරජ්ජකානං** අනික් නානාවිධ කාසිකෝසල ආදී රාජ්‍යයන්හි උපන්නෝ නිව්සන හෝ එයින් ආවේ යැයි නානා වෙරජ්ජතා. ඔවුන්ගේ **කෙනචිදෙව** නියම නොකරන ලද යඥයන්ට හිඳගැනීම් වැනි කිසියම් කාර්යයකින් ඔවුහු ඔහුගේ ගමන අසා මෙසේ සිතූහ. මේ උගත් චංකී බමුණා බොහෝ සෙයින් අනික් බමුණෝ ශ්‍රමණ ගෞතමයන් සරණ ගියාහුය. මොහු නොගියේය. මෙතෙමේ යම් හෙයකින් එහි යන්නේ නම් ඒකාන්තයෙන් ශ්‍රමණ ගෞතමයන්ගේ ආවර්තන මායාවෙහි දැවටී සරණ යන්නේය. ඉන්පසු මොහුගේ ගෙදරත් බමුණන්ගේ එකතුවීමක් නො වන්නේ ය. මොහුගේ ගමනට අනතුරක් කරන්නෙමු නම් මැනවැයි මන්ත්‍රණය කොට එහි ගියහ. ඒ සඳහා **අථඛොතෙ බ්‍රාහ්මණා** ආදිය කියන ලදී.
**තත්‍ථ උභතො** මව්පිය දෙපසින්, මොහුගේ මව් බැමිණිය මවගේ මව් බැමිණිය, ඇයගේද මව් බැමිණිය. පිය බමුණා, පියාගේ පියාවූ බමුණා, ඔහුගේ පියා වූ බමුණා මෙසේ මව්පසින්ද පියපසින්ද සුජාතය. **සංසුද්ධගහණිකො** ඔබගේ මව්කුස පිරිසිදුය යන අර්ථයි. **යාව සත්තමා පිතා මහ යුගා** මෙහි පියාගේ පියා පිතාමහය. ඔහුගේ යුගය පිතාමහ යුගයයි. යුගය යනු ආයු ප්‍රමාණයයි කියනු ලැබේ. මෙය කථාමාත්‍රයකි. අර්ථ වශයෙන් පිතාමහම පිතාමහ යුගයයි. ඉන් උඩට සියලු පූර්ව පුරුෂයෝ පිතමහ ග්‍රහණයෙන්ම ගන්නා ලද්දේය. මෙසේ සත්වැනි පුරුෂයා දක්වා පිරිසිදු කුස් ඇත්තේය. නැතහොත් **අක්‍ඛිත්තො අනුපකුට්ඨො ජාතිවාදෙන** යයි දක්වත්. **අක්‍ඛිත්තො **යනු මොහු ඉවතට ගනුව. මොහුගෙන් කවර වැඩක්ද යනුවෙන් මෙසේ ඉවත් නොකරන ලද්දේ ආක්‍රෝශයට හෝ නින්දාවට නොගියවිරූ කවර කරුණකින්දයත්, ජාතිවාදයෙන් මොහු හීනජාතික යෙකියි මෙබඳු වචනයෙන් යන අයයි. **ඉමිනාපඞ්ගෙන** මේ කරුණෙනුත්,
**අඩ්ඪො** ප්‍රධාන, **මහද්ධනො** මහත්වූ ධනයෙන් යුත් ඔබගේ ගෙයි පොළොවෙහි පස්වැලි මෙන් බොහෝ ධනය ඇත. ශ්‍රමණ ගෞතමයෝ නිර්ධනීය. භික්ෂාවෙන් උදරය පුරවා ගෙන යැපෙතියි දක්වත් **මහා භොහො** පංචකාමගුණ වශයෙන් මහා උපභෝග සම්පත් ඇත්තෝය. මෙසේ යම්යම් ගුණයක් කියත්ද එයට ප්‍රතිපක්ෂ වශයෙන් භාග්‍යවතුන් වහන්සේගේ අගුණම දක්වමුයි හඟිමින් කියත්.
**අභිරූපො** අන් මිනිසුන්ට වඩා රූමත්. **දස්සනීයො** දවසක්ම බලන්නවුන්ට අතෘප්තියක් ඇතිකරන හෙයින් දර්ශනයට යෝග්‍ය දර්ශනයෙන් ම පහන් සිත් ඇතිකරන ප්‍රසාද ජනක: **පොක්‍ඛරතා** යනු සුන්දර බවයි. වර්ණයෙහි සුන්දර බව වණ්ණ **පොක්‍ඛරතා** ඒ වර්ණ සුන්දර භාවයෙන් වර්ණ සම්පත්තියෙන් යන අර්ථයි. පොරාණයෝ පොක්ඛර යනුවෙන් ශරීරය හඳුන්වති. වර්ණය වර්ණය මය. ඔවුන්ගේ මතයට අනුව වර්ණය ද පොක්ඛරද වණ්ණපොක්‍ඛර ඒවා ඇතිබව වණ්ණපොක්‍ඛරතා මෙසේ **පරමාය වණ්ණ පොක්ඛරතාය** යනු උත්තම වූ පරිශුද්ධ වූ වර්ණයෙන් මෙන්ම ශරීර පිහිටීම් සම්පතින් යන අර්ථයි. **බ්‍රහ්මවණ්ණී** ශ්‍රේෂ්ඨ වර්ණ ඇති, පරිශුද්ධ වර්ණයන් අතර ද ශ්‍රේෂ්ඨ වූ ස්වර්ණ වර්ණයෙන් යුක්තවූ යන අර්ථයි. **බ්‍රහ්මවච්චසී** මහා බ්‍රහ්මයාගේ ශරීරය වැනි ශරීරයෙන් යුත්, **අක්‍ඛුද්දාව කාසො දස්සනාය** භවත්හුගේ ශරීරයෙහි දර්ශන අවකාශය සුළු නොවේ මහත්ය. ඔබගේ සියලු අඟපසඟ දර්ශනීයමය. ඒවාද මහත්තැයි දක්වයි.
සීලය මොහුට ඇත්තේහුයි **සීලවා** වර්ධනය කරන ලද සීලය මොහුට ඇත්තේහුයි **වුද්ධසීලි වුද්ධ සීලෙන** වෘද්ධවූ වර්ධනය කළාවු ශීලයෙන්, **සමන්නාගතො** යුක්ත වූ. මෙය වුද්ධසීල පදයටම වෙනත් වචනයකි. මේ සියල්ල පන්සිල් මාත්‍රයම සඳහා කියත්.
**කල්‍යාණවාචො** ආදීතන්හි කල්‍යාණ වූ සුන්දරවූ පරිපුර්ණ පදව්‍යංජන ඇති වචන මොහුට ඇත්තේහුයි **කල්‍යාණවාක්කරණො වාක්කරණ** යනු ව්‍යවහාර ඝෝෂාවයි. ගුණ පිරිපුන් බැවින් පෙර වූයේ **පොරී** නගරයෙහි වූ බැවින්ද පොරී. නාගරික ස්ත්‍රියගේ සුඛුමාලබව මොහු හා සමානනුයි **පොරී** ඉන් **පොරියා විස්සට්ඨාය** අබාධිත, සන්දිග්ධ විලම්බිත යන දෝෂ රහිත, **අනෙලගළාය** කෙළගැලීම් විරහිත සමහරුන් කථා කරන විට කෙළ ගලයි. කෙළ වැගිරෙයි. සෙම ද නික්මෙයි. ඔහුගේ වචන ඵලගළා නම් වේ. එයින් විපරීත වූ යන අර්ථයි. **අත්‍ථස්ස විඤ්ඤපනියා** ආදි මධ්‍ය අවාසන ප්‍රකට කොට කියන ලද අර්ථය දැන් වීමෙහි සමත් මෙහි සෙස්ස බ්‍රාහ්මණ වර්ණයෙහි නොගැඹුරුමය.
**එවං වුත්තෙ** ඒ බමුණන් විසින් මෙසේ කියන ලද කල්හි, **චංකි** මේ බමුණෝ තමන්ගේ වර්ණය කියන කල්හි කෝප නොවන කෙනෙක් නම් නැත. මොහුගේ මරණය ගැණ වළක්වන්නෙමුයි ජාති ආදියෙන් මාගේ වර්ණය කියති. තමාගේ වර්ණයෙහි ඇලීම මට යුතු නැත. මොවුන් ගේ වාදය බිඳ ශ්‍රමණ ගෞතමයන්ගේ මහත්බව දන්වා මොවුන් එහි යාම සිදුකරමි නම් මැනැවැයි සිතා එසේනම් පින්වත මා කියන්නක් අසන්න ආදිය කීය. එහි **යෙපිඋභතො සුජාතො** ආදිය තමාගේ ගුණ හා සමාන ගුණ ඒවාද ශ්‍රමණ ගෞතමයන්ගේ ජාතිසම්පත්ති ආදී ගුණයැයිද තමාගේ ගුණයන්ට වඩා උත්තරීතරයයි හඟිමින් අන්‍යයන් ඒකාන්තයෙන් භාග්‍යවතුන් වහන්ගේ මහත්බව දක්වනු පිණිස ප්‍රකාශ කරයි.
**මයමෙව අරහාම** මෙසේ නියම කරන්නේ මෙය දක්වයි. ඉදින් ගුණමහත්බව නිසා එළඹියයුතු නම් වෙයි. යම්සේ මහමෙර සමග සසඳා අබ ඇටයද, මහා සමුද්‍රය සමග සසඳා ගවකුරවළඳා සප්තමහා සාගර ජලය සමග සසඳා පිණිබිඳුවද සුළුය ළාමකය. එසේම ශ්‍රමණ ගෞතමයන්ගේ ජාතිසම්පත්ති ආදිගුණ සමග සසඳා අපගේ ගුණ සුළුය. ළාමකය. ඒනිසා අපිම සුදුසු වෙමු. ඒ භවත්ගෞතමයන් දකිනු පිණිස එළඹෙත්වා,
**භූමිගතඤ්ච වෙහාසට්ඨඤ්ච** මෙහි රාජාංගණයෙහිද උද්‍යාන යෙහිද සුණු පිරියම්කළ මණ්ඩප ඇති පොකුණු සත්රුවනින් පුරවා බිම තැබූ ධනය භූමිගත නම් ප්‍රාසාද ව්‍යූහ ආදිය පුරවා තැබූ ධනය වෙහාසගතනමි මෙසේ කුලපරපුරින් ආයේය. තථාගතයන් වහන්සේ උපන් දිනයෙහිම සංඛ ඵල උත්පල පුණ්ඩරීක යන නිධාන සතරක් එළඹ සිටියේය. ඒවා අතර සංඛ නිධානය ගව්වක් විශාලය. ඵල නිධානය අඩ ගව්වකි. උත්පල නිධානය ගම් තුනකි. පුණ්ඩරීක නිධානය යොදුනකි. ඒවායෙහිද ගත්ගත් තැන් පිරේමය. මෙසේ භාග්‍යවතුන් වහන්සේ බොහෝ හිරණ්‍ය සුවර්ණයන් අත්හැර පැවිදිවු සේකැයි දතයුතුයි. **දහරොවා** ආදිය යට විස්තර කරන ලද්දේමය.
**අක්‍ඛුද්දාව කාසො** මෙහි භාග්‍යවතුන් වහන්සේගේ දර්ශනාවකාශය අප්‍රමාණයැයි දත යුතුය. මේ මෙහි කථාවයි: රජගහනුවර එක්තරා බමුණෙක් ශ්‍රමණ ගෞතමයන්ගේ ප්‍රමාණයක් ගන්ට නොහැකියැයි අසා භාග්‍යවතුන් වහන්සේ පිඬු පිණිස පිවිසෙන කල්හි රියන් හැටක් දිග උණගසක් ගෙන නගර දොරට පිටත සිට භාග්‍යවතුන් වහන්සේ පැමිණි කල්හි උණගස ගෙන සමීපයෙහි සිටියේය. උණගස භාග්‍යවතුන් වහන්සේගේ දණ පමණට පැමිණියේය. දෙවැනි දවසෙහි උණගස් දෙකක් එකට තබා සමීපයෙහි සිටියේය. භාග්‍යවතුන් වහන්සේ උණ ගස් දෙක මුදුනෙහි උණගසක් පමණට පෙනී සිටිමින් බමුණ කුමක් කරහි දැයි ඇසූසේක. ඔබ වහන්සේ ගේ ප්‍රමාණය ගනිමි. ඉදින් ඔබ සියලු සක්වළ ගැබ පුරා ඇති උණගස් ගෙන එකට තබා පැමිණෙන්නේ වුවද, මාගේ ප්‍රමාණය ගන්ට නොහැකි වන්නෙහිය. මා විසින් අසංඛ්‍ය කල්ප හාරලක්ෂයක් පාරමිතා පුරනු ලැබුවේ නොවේද? මාගේ ප්‍රමාණය කෙසේ ගන්නද? බමුණ තථාගතයන් වහන්සේ අතුල්‍යයි අප්‍රමේයයි කියා ධම්මපදයෙහි ගාථාවක් කීසේක. ගාථාවගේ කෙළවර අසූහාරදහසක් ප්‍රාණීහු අමෘතය බීවාහුය.
තවත් කථාවක් ඇත: රාහු අසුරේන්ද්‍රයා යොදුන් හාරදහස් අටසියයක් උසය. ඔහුගේ බාහු අන්තරය යොදුන් එක් දහස් දෙසියයකි. අතුල් පතුල් වල පළල යොදුන් තුන් සියයකි. ඇඟිලි පුරුක් යොදුන් පනසකි. ඇස්බැමි අතර යොදුන් පනසකි. නළල යොදුන් තුනකි. හිස යොදුන් නවසියයකි. ඒ මම උසවෙමි. නැමී ශාස්තෲන් වහන්සේ බලන්නට නොහැකියයි නොයයි. හේ එක් දවසක් භාග්‍යවතුන් වහන්ගේ ගුණ අසා කෙසේ හෝ බලන්නෙමියි පැමිණියේය. භාග්‍යවතුන් වහන්සේ ඔහුගේ අදහස දැන ඉරියව් සතරින් කුමකින් දක්වම්දැයි සිතා මිටි පුද්ගලයා සිටගෙන සිටිනවිට උසට පෙනෙයි. වැදහෙවම තමා දක්වන්නෙමියි ආනන්ද ගඳකිළි මිදුලෙහි කුඩා ඇඳක් පනවයි කියා එහි සිංහ සෙය්‍යාව කළසේක. රාහු පැමිණ වැදහොත් භාග්‍යවතුන් වහන්සේ දෙස ගෙල නගා අහසමැද පූර්ණ චන්ද්‍රයා බලන්නාක් මෙන් බලයි. අසුරේන්ද්‍රය මේ මොකදැයි කීකල්හි භාග්‍යවතුන් වහන්සේ දෙස නැමී බලන්ට නොහැක්කෙමියි නොපැමිණියෙමි. අසුරේන්ද්‍රය මා විසින් පාරමිතාවන් පුරනු ලැබුවේ යටබැලු මුහුණින් නොවේ. දානය දුන්නේ උඩට අග් ඇතිවයි. එදවස රාහු සරණගියේය. මෙසේ භාග්‍යවතුන් වහන්සේ දැකීම පිණිස සුළු අවකාශයක් ඇත්තේ නොවේ,
චතුපාරිශුද්ධි ශීලයෙන් සිල්වත්ය. ඒ ශීලය වනාහි ආර්යය. උත්තරය පරිශුද්ධය එහෙයින් **අරියසීලි** ආදිය කීහ. මෙය නිවැරදි අර්ථයෙන් කුසලයි. එහෙයින් **කුසලසීලි** යයි කීහ. **කුසලෙන සීලෙන** යනුත් මෙයට වෙනත් වචනයකි. **බහුන්නං ආචරිය පාචරියො** භාග්‍යවතුන් වහන්සේගේ එක් එක් ධර්ම දේශනාවෙන් අසූහතර දහසක් ප්‍රාණීහුද, අප්‍රමාණ වූ දෙවිමිනිස්සුද මාර්ගඵල නමැති අමෘතය පානය කරති. ඒ නිසා බොහෝ දෙනකුට ආචාර්ය වෙති. හික්මවියයුතු ශ්‍රාවකයන්ට ප්‍රාචාර්ය වෙති.
**ඛීණ කාම රාගො** මෙහි භාග්‍යවතුන් වහන්සේගේ සියලු කෙලෙස් ක්ෂය වී ඇත. බමුණා ඒබව නොදනී. තමා දන්නා තැනදී පමණක් ගුණ කියයි. **විගතචාපල්ලො** පාත්‍රය හැඩගැන්වීම් සිවුර හැඩගැන්වීම් සෙනසුන් හැඩ ගැන්වීම් මේ කුණුකයට ආශා කිරිම නැවත ආශා කිරිමයි කියන ලද චපල බව නැති
**අපාප පුරෙක්‍ඛාරො **පාපයන් නොවන නව ලෝකෝත්තර ධර්මයන් පෙරටු කොට හැසිරේ. **බ්‍රහ්මඤ්ඤය පජාය** සැරියුත් මුගලන් මහකසුප් ආදී වශයෙන් බෙදුණු බ්‍රාහ්මණ ප්‍රජාවෙහි මේ පූජාවෙහි පිළිගැනීම. මේ ප්‍රජාව ශ්‍රමණ ගෞතමයන් පෙරටු කොට හැසිරේ යන අර්ථයි. එසේවුවත් පව්නොවන දේ පිළිගැනීම පාපය පෙරටු කොට හැසිරීම නොවේ. පාපය කැමති නොවේ යන අර්ථයි. ඔහුට බ්‍රහ්මයාගෙන් උපන් ප්‍රතිවිරුද්ධ බ්‍රාහ්මණ ප්‍රජාවට විරුද්ධ නොවී හිතසුව අපේක්ෂා කරන්නේමයැයි කියන ලද්දේවෙයි.
**තිරොරට්ඨා** වෙනත් රටකින්, **තිරො ජනපදා** වෙනත් ජනපදවලින් **සම්පුච්ඡිතුං ආගච්ඡන්ති** ක්‍ෂත්‍රිය පණ්ඩිත ආදීහුද බ්‍රහ්ම නාග ගන්ධර්ව ආදීහුද ප්‍රශ්න රැස්කොට ගෙන අසන්නෙමුයි පැමිණෙති. එහි කිසිවෙක් ඇසීමෙහි දෝෂයක් හෝ විසර්ජන සම්පටිච්ඡනයෙහි අසමත්බව සලකා නොඅසා නිශ්ශබ්දව හිඳගනිත්. සමහරෙක් අසති. සමහරුන්ට භාග්‍යවතුන් වහන්සේම ඇසීමට උත්සාහ උපදවා විසඳනසේක. මෙසේ ඒ සැමදෙනගේම විමතීහුතෙ රට පැමිණ මහාසමුද්‍රයට පැමිණෙන රළ මෙන් භාග්‍යවතුන් වහන්සේ වෙත පැමිණ බිඳෙති. මෙහි තථාගතයන් වහන්සේගේ සෙසු ගුණ නොගැඹුරු මය.
**අතිථිනො හොන්ති** ඔවුහු අපගේ ආගන්තුකයෝ නවකයෝ ආහාරදියයුතෝ වෙති. යන අර්ථයි. **පරියාපුණාමි** දනිමි. අප්‍රමාණ ගුණ ඇත්තේයයි එබඳුම සර්වඥ කෙනකු විසින් අප්‍රමාණ ගුණ ඇත්තේයයි අපවැන්නවුන් ගැන කියනුම කවරේදැයි දක්වයි කියන ලද්දේ මය.
මේ ගුණ කථාව අසා ඒ බමුණෝ මෙසේ සිතූහ. යම්සේ චංකී බ්‍රාහ්මණයා භවත්ගෞතමයෝ උතුම් ගුණ ඇත්තෝයයි ශ්‍රමණ ගෞතමයන්ගේ ගුණ කියයි. මෙසේ උන්වහන්සේගේ ගුණ දන්නා මොහු විසින් බොහෝ කලක් ඉවසන ලදී. ඔහු අනුව පවතින්නෙමුයි අනුව පවතිමින් **තෙනහි හොති** ආදිය කීහ.
**ඔපාතෙති** ප්‍රවේශ කරවයි. **සමපුරෙක්ඛරොන්ති **දරුමුණුබුරන් සේ පෙරටු කොට ගෙන හැසිරෙත්
**මත්තපදං** මන්ඉම මන්ත්‍රපදනමි. වේදය යන අර්ථයි. **ඉතිහිතිහ පරම්පරාය** මෙසේය මෙසේයයි පරපුරින් පරපුරට ආවේයයි දක්වයි. **පිටක සම්ප්‍රදාය** වචන බන්ධන සම්පත්තියෙන්. සාවිත්‍රී ආදී ඡන්දසින් බැඳුණු වර්ග බන්ධවලින් සම්පාදනය කොට ආවේයයි දක්වයි. **තත්‍ථච** ඒ මන්ත්‍රපදයෙහි, **පවත්තාරො** පවත්වන්නෝ, **යෙසං** යමකු සතු, **මන්තපදං** වේදසංඛ්‍යාත මන්ත්‍රපදයම **ගීතං** අෂ්ටක ආදී පැරණි බමුණන් විසින් ස්වර සම්පත්ති වශයෙන් සජ්ඣායනය කරන ලද. **පවුත්තං** අන්‍යයන්ට කියන ලද කියවන ලද යන අර්ථයි. **සමීහිතං** එකට එකතුකළ රැස්කරනලද, පිඬුකොට තබන ලද යන අර්ථයි. **තදනුගායන්ති** දැන් බමුණෝ එය ඒ සියල්ලන් විසින් ගැයුදෙය ඒ අනුව ගායනා කරති. අනුව සජ්ඣායනය කරති. තදනු**භාසන්ති **එය ඒ අනුව කියති. මෙය පෙර කියුදෙයට වෙනත් වචනයකි. **භාසිතමනුහාසන්ති** ඔවුන් විසින් අන්‍යයන්ට කියවු දෙය ඒ අනුව කියවති.** සෙය්‍යථිදං** ඒ මොනවාද යන අර්ථයි. **අට්ටකො** ආදිය ඔවුන්ගේ නම්ය. ඔවුහු දිවැසින් බලා අනුන් නොනසා කාශ්‍යප සම්බුදු භාග්‍යවතුන් වහන්සේගේ වචනය සමග සන්සන්දනය කොට මන්ත්‍ර ගෙතූහ. තවතවත් බමුණෝ පාණාතිපාත ආදිය ප්‍රතික්ෂේප කොට ත්‍රිවේද බිඳ බුද්ධවචනයට විරුද්ධ කළහ.
**අන්‍ධවෙණි** අන්ධ ප්‍රවේණිය, ඇස ඇති එකකු විසින් ගන්නා ලද යෂ්ටියෙහි කොන එක් අන්ධයෙක් ගනී. ඒ අන්ධයා අන්‍යයෙක්ද ඒ අන්ධයා අන්‍යයෙක්ද වශයෙන් මෙසේ පනහක් හැටක් අන්ධයෝ පිළිවෙළින් ගළපන ලද්දාහු අන්ධවේණී යයි කියනු ලබත්. **පරම්පරා සංසත්තා** ඔවුනොවුන් ලැගුණු යෂ්ටිය අල්ලා ගන්නා ඇස් ඇත්තා විසින් වාසය කරවන ලද යන අර්ථයි.
එක් ධූර්තයෙක් අන්ධ ගණයා දැක අසුවල් ගමෙහි කෑම බීම සුලභයය උනන්දුකරවා ඔවුන් විසින් ස්වාමීනි අප එහි ගෙනයන්න. ඔබලාට මෙය දෙමියි කීකල්හි අල්ලස්ගෙන අතරමැදි මගින් පිටපැන මහත්වූ පඳුරක් වට කොට ඉදිරියෙන් සිටි එකාගේ අතින් පසුව සිටි එකාගේ කිහිල්ල ගන්වා, මට කටයුත්තක් ඇත තොපි යවුයයි කියා පළා ගියේය. ඔවුහු දවසම ගොස් මාර්ගය නොදන්නාහු කෝ මාර්ගය කෝ මාර්ගයැයි හඬා වැළප මාර්ගය නොලැබ එහිම මියගියහ. ඔවුන් සඳහා **පරම්පරා සංසත්තා** යි කියන ලදී. **පුරිමොපි** පෙර බමුණන් දසදෙනාගෙන් එකෙක්වත් **මජ්ඣිමොපි** මැද ආචාර්ය ප්‍රාචාර්යයන් ගෙන් එකෙක්වත්. **පච්ජිමොපි** දැන් බමුණන් ගෙන් එකෙක් වත්
**පඤ්චඛො** පාළියෙහි ආ දෙදෙනාගෙන් මෙබඳු අනෙක් තිදෙනෙක් ප්‍රතික්ෂේප කොට කියයි. **ද්විධාවිපාකා** සිදුවු විපාක සහ නොසිදුවූ විපාක **නලමෙත්‍ථ** භාරද්වාජ, සත්‍යය ආරක්ෂා කරන්නෙමියි පිළිපන්නාවු නුවණැත්තහු විසින් යමක් මාවිසින් ගන්නා ලදද මෙයම සත්‍යයැයිද අනික හිස්යැයි ද මෙසේ එක් අංශයකින් නිෂ්ඨාවට යාම සුදුසු නොවේ යැයි තවත් විමසීමෙන් මාර්ගය විවර කර තැබීය.
භාරද්වාජ මෙහි භික්‍ෂුහු ජීවක සූත්‍රයෙහි මෙන්ද මහාවච්ඡ සූත්‍රයෙහි මෙන්ද තමන්ම සඳහා කියයි. **ලෝභනීයෙසු ධම්මේසු **ලෝභ ස්වභාවයන්හි, සෙසු පදදෙකෙහිද මෙම ක්‍රමය මැයි.
**සද්ධං නිවෙසෙති** ඕකප්පනිය ශ්‍රද්ධාව වඩවාගනි. **උපසඞ්කමති** ළගට යයි. **පයිරුපාසති** අසලහිඳී **සොතං** සොතප්පසාදය යොමු කරයි. **ධම්මං **දේශනා ධර්මය අසයි. **ධාරෙති** ප්‍රගුණ කොට දරයි. **උපපරික්‍ඛති** අර්ථවශයෙන්ද කාරණ වශයෙන්ද විමසයි. **නිජ්ඣානං ඛමන්ති **බැලීම ඉවසත්. මෙහි ශීලය කියන ලද්දේය මෙහි සමාධිය කියන ලද්දේයැයි අවබෝධකරගනිත් යන අර්ථයි. ඡන්‍දො - කත්තුකම්‍යතාව - කිරීමේ ආසාව **උස්සහති** වෑයම් කරයි. **තුලෙති** අනිත්‍යාදි වශයෙන් තීරණය කරයි. **පදහති** මාර්ග ප්‍රධානය අරඹයි. **කායෙනචෙව පරම සච්චං** සමග උපන් නාමකායෙන් ම නිවන සාක්ෂාත් කරයි. ප්‍රඥාවෙන් කෙලෙස් බිඳහැර එම සත්‍යයම ප්‍රකටව දකී.
**සච්චානුබොධො** මාර්ග අවබෝධය. **සච්චානුපත්තී** ඵල සාක්ෂාත් කිරීම. **තෙසඤ්ඤෙව** යට කිවූ දොළොස් දීර්ඝමාර්ග වාද අනුවයයි. ඒනිසා මෙය අර්ථය නොවේ. මේ මෙහි අර්ථයයි. **තෙසඤ්ඤෙව** යනු මාර්ග සම්ප්‍රයුක්ත ධර්මයන්ගේ, **ප්‍රධානං** මාර්ග ප්‍රධානය. එය ඵල සාක්ෂාත් කිරීම් සංඛ්‍යාත සත්‍යානුපත්තියෙහි උපකාරකයකි. මාර්ගය නැතිකල ඵලයක්ද නැති බැවිනි. මේ ක්‍රමයෙන් සියලු පදයන්හි අර්ථය දතයුතුය. සෙස්ස සියලු තැන නොගැඹුරුමය.
**එවම්මෙසුතං** යනු එසුකාරි සුත්‍රයයි. එහි **බිලංඛලෙග්ගෙය්‍ය** කොටසක් තබා ගන්වත්. මෙයින් ගැල් ධර්මය පෙන්වයි. සාත්තුනායකයා මහා කාන්තාරයට පිළිපන්නේ අතර මඟ ගොනු මළකල්හි මස් ගෙන සියලු සාත්තු වාහකයන්ට මෙය කා මෙපමණ මුදල් දියයුතුයයි කොටසක් තබාගනී. ගවමස් කන්නෝ ද ඇත. නොකන්නෝද ඇත. මුදල්ගෙවීමට හැක්කෝද වෙති. නොහැක්කෝද වෙති. සත්තුනායකයා යම් මිලකින් ගොනා මිලට ගන්නා ලද්දේද එය පියවන තුරු සියලු දෙනාට බලාත්කාරයෙන් කොටසක් දී මුදල් ගනී. මෙය ගැල් ධර්මයනම් මේ අයුරින්ම බමුණෝද ලෝකයාගේ ප්‍රතිඥාව නොගෙන තමාගේම ස්වභාවයෙන් හැසිරිම් ක්‍රම සතරක් පනවත් යැයි දක්වන්ට **එවමෙවඛො** ආදිය කීය. **පාපියො අස්ස** පවක් වෙයි. **සෙය්‍යො අස්ස **යහපතක් වෙයි. නැතහොත් පාපියො යනු පව්කරන්නා, ළාමක ආත්මභාවයක් වෙයි. **සෙය්‍යො** ශ්‍රේෂ්ඨ උත්තම, **සෙය්‍යං සො** යහපත, **උච්චාකුලිනතා** උසස් කුල අති බැවින් යහපත්, **පාපියංසො** පාපී. උසස් කුල ඇති බැවින් ද ක්ෂත්‍රිය කුලය හා බ්‍රාහ්මණ කුලය යන කුලදෙක්හි වැඩෙයි. උදාර ගුණ ඇති බැවින් කුල තුනක වැඩෙයි. වෛශ්‍යයාද උදාරගුණ ඇත්තෙක් වේ. මහත් භෝග සම්පත් ඇති හෙයින් කුලසතරෙහිද ශුද්‍රයාද අඩුවශයෙන් චණ්ඩාලයාද මහා භෝග ඇත්තෙක් වේමය.
**භික්‍ඛා චරියං** කෝටියක් ධනය ඇති බ්‍රාහ්මණයා භික්ෂාවෙහි හැසිරිය යුතුය. පැරණි බමුණෝ අසුකෙළක් ධනය ඇත්තෝ වුවද එක් වේලක් භික්ෂාවෙහි හැසිරෙත් කුමක් හෙයින්ද දුප්පත් කල්හි හැසිරෙන්නවුන්ට දැන් හික්ෂාවෙහි හැසිරෙන්ට ආරම්භ කළහයි ගර්හාවක් නොවන්නේය. **අතිමඤ්ඤමානො** යමෙක් භික්ෂාචාර වංශය හැරදමා ආයුධවිකුණා ජීවත්වන කර්මයෙන් හා වෙළඳාම ආදී කර්මයන්ගෙන් ජීවිකාව කරයිද මෙය අතිමඤ්ඤති නම් වේ. **ගොපොවා** යම්සේ ආරක්ෂකයා තමාවිසින් රකින ලද භාණ්ඩ සොරකම් කරන්නේ නොකට යුත්තක් කරන්නෙක් වේද එසේ යන අර්ථයි මේ ක්‍රමයෙන් සියලු වාරයන්හි අර්ථය දතයුතුය. **අසිත ව්‍යාහඞ්ගී** තණකොළ කපන දෑකැත්තද කදද. **අනුස්සරතො** යම් තැනෙක උපන්නෙක් එහි පුරාණයෙහි මව්පියකුලවංශයන් සිහිකරන කල්හි යන අර්ථයි. සෙස්ස සියලු තැන නොගැඹුරුමය.
**එවම්මෙසුතං** යනු ධානඤ්ජානි සුත්‍රයයි. එහි **දක්ඛිණාහිරිස්මිං** යනු ගිරී යනු පර්වතයයි. රජගහනුවර වටකොට සිටි පර්වතයෙහි දකුණු දිග්භාගයෙහි ඇති ජනපදයෙහි මේ නමයි. **තණ්ඩුලපාලද්වාරායං** රජගහනුවර මහදොර තිස් දෙකක්ද, කුඩා දොර හැටහතරක්ද විය. ඉන් එකක් තණ්ඩුලපල්ලදොර නමි ඒ සඳහා මෙය කියන ලදී. **රාජානං නිස්සාය** යව, මිනිසුන් නොපෙළා දහසින් කොටස ගනුවයි රජුවිසින් යවන ලද්දේ ගොස් සියලු අස්වැන්න ගනී. ස්වාමීනි අප නොනසනු මැනවැයි කීකල්හිද රජගෙදර බදු මඳය. මම රජු පැමිණෙන කල්හිම මෙසේ අණ ලැබුවෙමි. නොහඩවු මෙසේ රජුන්නිසා බමුණු ගෘහපතියන් සූරා කයි. ධාන්‍ය බොහොමයක් තමාගේ ගෙට යවා සුළු ප්‍රමාණයක් රජගෙදරට යවයි. කිමෙක්ද බමුණ ගෘහපතියන්ට පීඩාවක් නොකළේදැයි කියන ලද්දේ, එසේය මහරජතුමනි, මේ කන්නයෙහි කුඹුරුවල අස්වැන්න අඩුය. ඒනිසා නොපෙළා ගැනීමෙන් බොහෝවක් නැත. මෙසේ බමුණු ගෘහපතියන් නිසා රජුන් සුරකයි.
**පයො පීය්‍යතෙ** උණුකිරිදහර පානය කරාවා **තාව භත්තස්ස **කිරිබී හිඳින විටම බතට කල්වන්නේය. අපගේ උදේ ආහාරය ගෙන එන්නාහු යැයි දක්වයි. මව්පිය ආදීන් අතර මහලු මව්පියෝ මෘදු ඇතිරිලි, පොරෝනා, සියුම් වස්ත්‍ර මිහිරි බොජුන් සුවඳ මල්දම් ආදිය සොයා පෝෂණය කළයුත්තෝය. දූ දරුවන්ට නම් තබන මඟුල් ආදී සියලු කටයුතු කරන්නහු විසින් අඹුදරුවෝ පෝෂණය කළයුත්තෝය. මෙසේ නොකරන විට අවමානයක් ඇතිවෙයි මේ ක්‍රමයෙන් අර්ථය දතයුතුය.
**අධම්මචාරී** පංච දුශ්චරිත කර්ම හෝ දශ දුස්සීල කර්ම හෝ මෙහි අධම්ම නම් **උපකඩ්ඩෙය්‍යුං** පංචවිධ වධබන්ධන ආදී කර්ම කිරීම පිණිස ඒ ඒ නිරය වෙන්කෙරේ.
**ධම්මචාරී** ධාර්මික කෘෂි වාණිජ්‍ය ආදී කර්මාන්ත කරන **පටික්කමන්ති **බැස නොයත් නොපිරිහෙත්. **අභික්කමන්ති** පැතිරෙත් වැඩෙත්. **සෙය්‍යො** වඩා උතුම්ය. **හීනෙ** නිහීන ළාමක. **කාලකතො සාරි පුත්තාවා** මෙය භාග්‍යවතුන් වහන්සේ එහි ගොස් ඔහුට දේශනා කරනු මැනවැයි යන අදහසින් තෙරුන්ට කීසේක. තෙරුන් වහන්සේද ඒකෙණෙහිම ගොස් මහා බ්‍රහ්මයාට ධර්මය දේශනාකරති. එතැන් පටන් සිව්පද ගාථාවක් කියන්නේ නමුදු චතුස්සත්‍යය විමුක්තවූ දෙය නොකීහ.
**එවම්මෙසුතං** යනු වාසෙට්ඨ සුත්‍රයයි. එහි **ඉච්ඡානඞ්ගලවනසණ්ඩෙ** ඉචඡානංගල ගමට නුදුරෙහි වනළැහැබෙහි චංකී ආදී පස්දෙන පසෙනදී කොසොල් රජුගේ පුරෝහිතයෝය. **අඤ්ඤෙච අභිඤ්ඤතා** අන්‍ය වූ බොහෝ ප්‍රසිද්ධ බ්‍රාහ්මණයෝ, ඔවුහු මාස හයකට වරක් දෙතැනක රැස්වෙති. යම් කලෙක ජාතිය පිරිසිදු කිරීමෙහි කැමැත්තෝ වෙත්ද එකල්හි **පොක්ඛරසාතීගේ** සමීපයෙහි ජාතිය පිරිසිදු කිරීම පිණිස උක්කට්ඨානුවර රැස් වෙති. යම් කලෙක මන්ත්‍ර පිරිසිදු කරනු කැමැත්තෝ වෙත්ද එකල්හි ඉචඡානංගල ගමෙහි රැස්වෙති. මේ කාලයෙහි මන්ත්‍රශෝධනය සඳහා එහි රැස්වූහ. **අයමන්තරා කථා** තමාගේ සහායභාවයට සුදුසුවූ යම්කථාවක් කරන්නේ අනුව හැසිරුණාහ. ඒ කථාව අතරතුර තවත් කතාවක් ඇතිවිය. **සීලවා** ගුණාවත්. **වත්තසම්පන්නො** ආචාර සම්පන්න
**අනුඤ්ඤත පටිඤ්ඤතා **තෙපි හික්මෙවු යයි මෙසේ ගුරුවරුන් විසින් අනුදන්නාලද, එසේය ගුරුතුමනි, භික්මුණෙමුයි මෙසේ තමාද ප්‍රතිඥාත වූහ. **අසම** වෙමු. **අහං පොක්‍ඛරසාතිස්සරු තාරුක්‍ඛස්සායං** මානවො මම පොක්ඛරර රසාතිගේ දෙටු අතවැසියාය. අග්‍රශීෂ්‍යයාය මොහු තාරුක්ඛගේ අතවැසියායැයි දක්වයි.
**තෙවිජ්ජානං** ත්‍රිවේදය දත් බමුණන්ගේ **යදක්‍ඛාතං** යමක් අර්ථවශයෙන් ද ව්‍යඤ්ජන වශයෙන්ද එක් පදයක්වත් කියන ලදී. එහි **කෙවලිනො සමසෙ** ඒ සියල්ල දන්නා නිසා එහි නිෂ්ඨාවට ගියෝ වෙමුයි යන අර්ථයි. දැන් ඒ කේවලභාවය එළිදරවු කරන්නේ පදකස්මා ආදිය කීය. එහි **ජප්පෙ ආවරිය සදිසා** කථාකරන ස්ථානයෙහි අපි ගුරුවරයා බඳු වෙමු.
**කම්මනා** දශකුශලකර්ම පථ කර්මයෙන් මොහු පෙර සප්තවිධවූ කායවචී කර්මය සඳහා **යතො ඛො හො සීලවාහොති** ආදිය කීය. ත්‍රිවිධ මනෝ කර්මය සඳහා **චිත්ත සම්පන්නො** යයිද එයින් යුත් තැනැත්තේ ආචාර සම්පන්න වෙයි. **චක්‍ඛුමා** පසැසින් ඇස්ඇති බැවින් භාග්‍යවතුන් වහන්සේ අමතයි.
**බයාතීතං** අඩුබව ඉක්මගිය බව පරිපුර්ණය යන අර්ථයි. **පෙච්ච** එළඹ **නමස්සන්ති** නමස්කාර කරති.
**චක්‍ඛුං ලොකෙ සමුප්පන්නං **අවිද්‍යාන්ධකාර ලෝකයෙහි ඒ අන්ධකාරය දුරුකර ලෝකයට දිට්ඨ ධම්මික ආදී අර්ථදර්ශනයෙන් ඇසක්වී
මෙසේ වාසට්ඨ විසින් ස්තුතිකොට ඉල්ලාසිටින ලද. භාග්‍යවතුන් වහන්සේ දෙදෙනාටම සංග්‍රහ කරනසේක් **තෙසං වොහං ව්‍යක්ඛිස්සන්ති** ආදිය කියූ සේක. එහි **ව්‍යක්ඛස්සං** ප්‍රකාශ කරන්නෙමි. **අනුපුබ්බං** බ්‍රාහ්මණ චිත්තාව තිබීයේවා තණ රුක් කීට පතඞ්ගයන්ගේ පටන් පිළිවෙළින් කියන්නෙමි යන අර්ථයි. **ජාතිවිභඞ්ගං** ජාති විස්තරය ජාතිහු අන්‍යොන්‍යය ඒ ඒ ප්‍රාණීන්ගේ ජාතීහු අන්‍යොන්‍යව නානාප්‍රකාරය යන අර්ථයි.
**තිණරුක්‍ඛෙ** අනුපාදිණ්ණක ජාතිය කියා පසුව උපාදිණ්ණක ජාතිය කියන්නෙමි. මේ අයුරින් ඔහුට ජාතිභේදය ප්‍රකට වන්නේයයි මේ දේශනාව ආරම්භ කළ සේක. මහාසීවලි තෙරුන් වහන්සේ ස්වාමීනි. අනුපාදිණ්ණකය බීජ නානාත්වය නිසා නානා ප්‍රකාර වන්නේද කම්මනානාත්වය නිසා වන්නේද එසේ කියන්ට නොවටී දැයි විචාරන ලද සේක් එසේය නොවටී කර්මයම නාහි සම්භවයෙහි දමයි. සම්භවයෙන් හටගත් මේ සත්වයෝ නානාවර්ණ ඇත්තෝ වෙති. **තිණරුක්ඛෙ** යනු මෙහි ඇතුළත ඵලයයි. පිටත හරයයි. යටත් පිරිසෙයින් තල්පොල් ආදිහු ද තෘණ වෙති. ඇතුළත හරය ඇත්තාහු පිටත ඵලයයි සියල්ලෝ රුක් නම් වෙති. **නචාපි පටිජානන්ති** අපි තෘණය අපි වෘක්ෂය. නැතහොත් මම තෘණය මල වෘක්ෂයයි කියා නොදනිත්. **ලිඞ්ගං ජාතිමයං** නොදන්නවුන්ගේද ජාතිමයයයි සටහන් ඇත. තමාගේ මූලභූත වූ තෘණ සමානම වෙයි. කුමක් නිසාදයත් ජාතිහු අන්‍යොන්‍ය වෙති. යම් හෙයකින් තෘණ ජාතිය අනිකකි. වෘක්ෂජාතිය අනිකකි. තෘණ අතරද තාල ජාතිය අන්‍යය. නාළිකෙර ජාතිය අන්‍යය මෙසේ විස්තර කළ යුතුය. මෙයින් මෙය දක්වයි. යමක් ජාති වශයෙන් නානා ප්‍රකාර වේද, එය තමාට ප්‍රතිඥාවක්ද අන්‍යයන්ට උපදේශයක්ද නුවුවත් අන්‍යජාතිකයා විශේෂයෙන් ගැනේ. ඉදින් ජාතියෙන් බ්‍රාහ්මණයකු වන්නේ නම් හෙතෙමේද තමාට ප්‍රතිඥාවක්ද අන්‍යයන්ට උපදේශයක් මිස ක්ෂත්‍රිය වශයෙන් වෛශ්‍ය වශයෙන් ශුද්‍රවශයෙන් විශේෂයෙන් ගැනේ. ඒනිසා ජාතියෙන් බමුණෙක් නොවේ. **පරතොපන** යථා **එතාය ජාතිසු** යන ගාථාවෙන් මේ අර්ථය වචනභේදයෙන්ම හෙළිකරන්නේය.
මෙසේ අනුපාදිණ්ණයන් අතර ජාතිය දක්වා උපාදිණ්ණයන් අත දක්වන්නේ ඉන්පසු **කීටෙ** ආදිය කීය. **යාව කුන්‍ථකිපිල්ලිකෙ** කුරුකුහුඹුවන් පර්යන්ත කොට යන අර්ථයි. මෙහිදී යමෙක් උඩපැන යත්ද, ඔවුහු පටඞ්ග (පළඟැටි) නම් වෙති. **අඤ්ඤමඤ්ඤෙහි ජාතියො** ඔවුන් අතරද නිල්රතු ආදී වර්ණ වශයෙන් ජාතීහු නානා ප්‍රකාරවෙති.
**ඛුද්දකෙ** බමර ආදීහු **මහල්ලෙක** බළල් ආදීහු
**පාදුදරෙ** උරගයන් යමෙකුගේ උදරයම පාදවේනම් ඔවුන්ගේ පාද **දීඝපිට්ඨි** සර්පයන්ගේ හිස සිට නගුට තෙක් පිටම වෙයි. එහෙයින් ඔවුහු දීඝපිට්ඨි යයි කියනු ලබත්
**උදකෙ** ජලයෙහි, ජලයෙහි උපන්
**පක්‍ඛි** කුරුල්ලෝ ඔවුහුම පියාපත්වලින් යතියි **පත්තයානා** නමි, අහසින් යතියි **වෙහෙංගම** නම්
මෙසේ ගොඩබිම ජලය ආකාශය ගෝචර කරගත් ප්‍රාණීන්ගේ ජාති හේදය දක්වා. දැන් කුමන අදහසින් එය දැක්වීද එය හෙළිදරවු කරන්නේ **යථා එතාහු** යන ගාථාව කීය. එහි අර්ථය මෙසේය. සංක්ෂේපයෙන් කියා ඇත. විස්තර වශයෙන් යමක් මෙහිදී කිවයුතුනම් එය තමාට දක්වන්නේ **නකෙසෙහි** ආදිය කීය. මේ මෙහි යෙදුමයි. යමක් කියන ලද නම් **තත්‍ථි මනුස්සෙසු ලිඞ්ගං ජාතිමයං පුථු** යනුවෙන් එබන්දක් නැතැයි දතයුතුය. ඒ කෙසේදයත් **නකෙසෙහි **බමුණන්ට එබඳු කෙස් ඇත. ක්ෂත්‍රියයන්ට මෙබඳුයයි නියමයක් ඇත. ඇත් අස් මුව ආදීන්ට ද මේ ක්‍රමයෙන් සියල්ල ගැළපියයුතුය.
**ලිඞ්ගංජාතිමයං නෙව යථා අඤ්ඤසු ජාතිසු** මෙය කියන ලද අර්ථයෙහි නිගමනයයයි දත යුතුය. එහි යෙදිම මෙසේය. යම්හෙයකින් මේ කෙස් ආදියෙන් ජාතිමය මහත් ලිංගයක් මිනිසුන් අතර නැද්ද. ඒනිසා යැයි මෙය දතයුතුය. “බ්‍රාහ්මණ ආදී භේද ඇති මිනිසුන් අතර ලිඞ්ගය ජාතිමය නොවේ. **යථා** අන් ජාතීන් අතරද”
දැන් ජාතිභේදයක් නැතිකලද බ්‍රාහ්මණ ක්ෂත්‍රිය යන මේ නානාත්වය ඇත. එය උපන් අයුරින් දක්වන්ට **පච්චත්තං **යන ගාථාව කිය. එහි **වොකාරං** යනු නානාත්වයයි. මෙය මෙහි සංක්ෂේප අර්ථයයි. තිරිසන් යෝනීන්ගේ ඇතිවීම මෙන්ම. කෙස් ආදී සටහනින් නානාත්වයක් වේද එසේ බ්‍රාහ්මණ ආදීන්ටද තම තමාගේ ශරීරයෙහි එය නැත. මෙසේ ඇති කල්හිත් බ්‍රාහ්මණ ක්ෂත්‍රිය යැයි නානාත්වයක් වේනම් ඒ නානාත්වය ද මනුෂ්‍යයන් සමග සසඳා කියනු ලැබේ. ව්‍යවහාර මාත්‍රයෙන්ම කියනු ලැබේ.
මෙපමණකින් භාග්‍යවතුන් වහන්සේ භාරද්වාජ ගේ වාදයට නිග්‍රහකොට දැන් ජාතියෙන් බ්‍රාහ්මණ වන්නේ නම් ආජීව ශීල ආචාරයෙන් පිට පැන්නකුද බ්‍රාහ්මණයකු වියයුතුය. පැරණි බ්‍රාහ්මණයෝ ඔහුගේ බ්‍රාහ්මණබව කැමති නොවෙති. ලෝකයෙහි අනිකුත් නුවණැති මනුෂ්‍යයෝ ඒනිසා වාසෙට්ඨගේ වාදය පිළිගනිමින් යොහි **කොචි මනුස්සෙසු** යන ගාථා අට කීහ. එහි **ගොරක්‍ඛං** කුඹුරු රැක්ම, කෘෂිකර්මයයි කියන ලද්දේවෙයි. ගො යනු පෘථිවියට නමකි. ඒනිසා කීය. **පුථු සිප්පෙන** රෙදිවිවීම් කර්මාන්ත ආදි නොයෙක් ශිල්පයෙන්. **වොහාරං** වෙළඳාම **පරපෙස්සෙන** අනුන්ට බැලමෙහෙවර කිරිමෙන් **ඉස්සත්‍ථං** ආයුධ තැනීම. ඊතලය පිහිය දැයි කියන ලද්දේ වෙයි. **පොරොහච්චෙන** පුරෝහිත කර්මයෙන්,
මෙසේ බ්‍රාහ්මණ ධර්මයෙන්ද ලෝක ව්‍යවහාරයෙන්ද ආජීව ශීලාචාරයන්ගෙන් පිටපැන්නහුගේ අබ්‍රාහ්මණ භාවය සෝදාහැර මෙසේ ඇති තැනැත්තා ජාතියෙන් බ්‍රාහ්මණ නොවේ. ගුණයෙන්ම බ්‍රාහ්මණවේ. ඒනිසා කොතැනක හෝ කුලයක උපන්නේ ගුණවත් නම් හෝ බ්‍රාහ්මණයෙක්වේ. මේ මෙහි න්‍යායයැයි, මෙසේ න්‍යායය අර්ථ වශයෙන් ගොඩනගා දැන් එය වචීභේදයෙන් ප්‍රකාශ කරන්නේ **නචාහං බ්‍රාහ්මණං **ආදිය කීය. එහි අර්ථය මෙසේය : මම සතර යෝනීන් අතර යම් තැනක උපන්නේ එහිදීද විශේෂයෙන් බ්‍රාහ්මණයාට වර්ණනාකරන ලද මවුකුස හටගත්තේ එය මාතෘසම්භව යෝනියෙහි ඇතිවූවකි. යමක් දෙපසින් සුජාත වූ සේය ආදි ක්‍රමයෙන් බ්‍රාහ්මණයන් විසින් බ්‍රාහ්මණයාට පිරිසිදු උත්පත්ති සංඛ්‍යාත වූ යෝනියැයි කියන ලදී. **සංසුද්ධගහණිකො** මෙයින්ද ජාති සම්පත්තිය කියයි. එයින්ද ජාති සම්භව බැවින් **යොනිජො මත්ති සම්භවො** යැයි කියනු ලැබේ. එය යොනිජ මතතිසම්භව නම් මෙයින්ද යොනිජ මත්තිසම්භව මාත්‍රයෙන් බ්‍රාහ්මණයෙකැයි නොකියමි. කුමක් නිසාද යත් : යම් හෙයකින් පින්වත පින්වතැයි වචන මාත්‍රයෙන් අන් කරුණු වලින්ද විශේෂිත බැවින් ඔහු භෝවාදී නම් වෙයි. ඉදින් සකාරණ වේනම් පලිබෝධ සහිතනම් මොහු කිසියම් තැනක ඉපදුණත් රාගාදි කරුණු නැති බැවින් අකිඤ්චනවේ. සර්වග්‍රාහ ප්‍රතික්ෂේපයෙන් ඇලීමක් නැත්තේ වේ. **අකිඤ්චනං අනාදානං තමහං බ්‍රෑමි බ්‍රාහ්මණං** යනු කුමක් නිසා කීවේද කුමක් නිසාදයත් පාපය බැහැරකරන ලද බැවින්,
තවද **සබ්බ සඤ්ඤොජනං ඡෙත්‍වා** ආදී ගාථා විසිහතක්. එහි **සබ්බසඤ්ඤොජනං** යනු සියලු දශවිධ සංයෝජන **න පරිතස්සති** තෘෂ්ණාවට බියෙන් නොතැවෙන්නේය. **සඞ්ඝාතිගං** රාග බන්ධනාදිය ඉක්මවාගිය **විසඤ්ඤුත්තං **සියලු යෝනීන් ගෙන්. සියලු
කෙලෙසුන් ගෙන් හෝ වෙන් වූ, **නන්‍ධී** සතුරුබව **වරන්තං** තෘෂ්ණාව. **සන්‍ධානං** යොතින් කළ මළපුඩුව දිට්ඨියෙන් නැගීසීටීම යන්නට සමාන වචනයකි. **සහනුක්කමං** අනුක්කම යැයි කියන්නේ මළපුඩුවෙහි බැදෙන ගැටයයි. දිට්ඨානුසය යන්නට නමකි. **උක්ඛිත්ත පලිඝං** මෙහි පලිඝයනු අවිද්‍යාවයි. **බුද්ධං **චතුස්සත්‍ය බුද්ධ **තිතික්‍ඛති** ඉවසයි.
**ඛන්තිබලං** ඉවසීමේ ක්ෂාන්ති බලය එය වරක් ඉපදුණද බල ඇත්තේ නොවේ. නැවත නැවත ඉපදුණ විට ඇතිවේ. එය ඇති බැවින් බලානීක නමි
**වත වන්තං** ධුතාංහ ඇති **සීලවන්තං** ගුණඇති **අනුස්සුදං **යනු රාගආදී උස්සද විරහිත **අනුස්සුතං** යනුවෙන්ද පාඨයක් ඇත. නොවැගිරුණු යන අර්ථයි. **දන්තිං** දැමුණු,
**නලිප්පති** නොඇලේ. **කාමෙසු** ක්ලේශකාම වස්තු කාමයන්හි දුක දනී.
මෙහිම ක්ෂයද එහිම අර්හත් ඵලයද දුක් ක්ෂයවීමද අදහස් කරන ලදී. **පජානාති** අධිගම වශයෙන් දනී. **පන්නභාරං** බිමතැබූ බර, ස්කන්ධ ක්ලේශ අභිසංස්කාර කාමගුණ නමැති බර බිමතබා සිටි වෙන්වූ පදය මෙහි කියන ලද අර්ථ ඇත්තේමය.
**ගම්භීරපඤ්ඤං** ගැඹුරු අරමුණුවල පැවති ප්‍රඥා ඇති **මෙධාවී** ප්‍රකෘති ප්‍රඥාවෙන් යුත්
**අනාගාරෙහි චූ භයං** අනාගාරිකයන්ගෙන්ද වෙන්වු මේ දෙකින්ම වෙන්වීය යන අර්ථයි. **අනොකසාරිං** ඔකයනු පංචකාම ගුණයන්හි ආලයයි. එහි නොඇලෙමින් යන අර්ථයි. **අප්පිච්ඡං** නොකැමති
**තසෙසු** තෘෂ්ණා සහිත වූවත් කෙරෙහි **ථාවරෙසු** තෘෂ්ණා නැත්තවුන් කෙරෙහි,
**අත්තදණ්ඩෙසු** ගත්දඬු ඇත්තවුන් කෙරෙහි **නිබ්බුතං** ක්ලේශ නිර්වාණයෙන් නිවුණු **සදානෙසු** උපාදාන සහිතයන් කෙරෙහි
**ඔහිතො** වැටුණේ
**අතක්කසං** නිර්දෝෂී වූ දොස්සහිතවූ රුකද සකකකස යැයි කියනු ලැබේ. **විඤ්ඤාපනියං** අර්ථ දන්වන සුලු පිසුණ නොවු **සච්චං **අවිසංවාදිකවූ **උදීරයෙ** කියයි. **යාය නාභිසජ්ජෙ** යම් වචනයකින් අනුන්ට අලංකරණයක් හෝ බාධාවක් නොකරයි. එබඳු පරුෂනොවු වචන කියයි යන අර්ථයි
**දීඝං** නූලෙන් බැඳි බඩු **රස්සං **විසිරී ගියබඩු අණුං කුඩා **ථුලං** මහවූ **සුභාසුහං** සුන්දර අසුන්දර **දිසභණ්ඩ** වටිනාකමින් අඩුද මහාර්ය වූද බඩු රස්ස ආදියෙහිද මෙම ක්‍රමයයි. මෙසේ පෙමණකින් සියල්ල අවසන් නොකරන ලද්දේය. **සුභාසුභං** මෙයින් අවසන් කරන ලදදේ වෙයි.
**නිරාසයං** තෘෂ්ණානැති.
**ආලයා** තෘෂ්ණා ආලය අඤ්ඤාය දැන **අමතොගධං** අමෘතය අභ්‍යන්තරය **අනුප්පත්තං** නොපිවිසියේය.
**උභොසයං** මේ ඇලීම් දෙක පින ස්වර්ගයෙහි ලග්ගවයි. පාපය අපායෙහි ලග්ගවයි. මේ ඇලීම් දෙකමයයි කියන ලදී. **උපච්චගා** අතීත
**අනාවිලං** කැලඹීම් ඇති කරන කෙලෙස් රහිත **නන්‍දීභවපරික්‍ඛීණං** ක්ෂයවී ගිය ආශාව. ක්ෂයවීගිය භවය ඇත්තේ
**යොඉමං** යන ගාථාවෙන් අවිද්‍යාවෙහි විසංවාදක අර්ථයෙන් බාධකයකි. ගමන් කිරීමට නොහැකි බැවින් **දුග්ගං **සංසරණ අර්ථයෙන් සංසාරො මෝහනය කරන අර්ථයෙන්** මොහො** යයි කියන ලදී. **තිණ්ණො** සතරඕඝයන් තරණය කළ **පාරගතො** නිවනට ගිය **ක්‍ඛායී** ආරම්මණ ලක්‍ඛණ උපනිජ්ඣාන වගයෙන් ධ්‍යාන ඇති. **අනෙජො** තෘෂ්ණාව නැති **අනුපාදාය නිබ්බුතො** කිසිදු ග්‍රහණයක් නොගෙන සියලු ක්ලේශ නිර්වාණයෙන් නිවුණු
**කාමෙ** දෙවැදෑරුම් කාමය. **අනාගාරො** අශාරයක් නැතිව **පරිබ්බජෙ** ගිහිගෙන් නික්මෙයි. **කාමභව පරික්‍ඛීණං** ක්ෂීණ වු කාම ඇත්තේ ක්ෂීණවූ භව ඇත්තේ
**මානුසකංයොගං** මානුෂපංච කාම ගුණ යෝගය. **දිබ්බංයොගං** දිව්‍යමය පංචකාම ගුණ යෝගය **සබ්බයොග විසං යුත්තං** සියලු කෙලෙස් යෝගයන් ගෙන් මිදුණු
**රතිං** පඤ්චකාම ගුණයෙහි ඇල්ම. **අරතිං** කුසලභාවනාවෙහි කලකිරුණු **වීරං** වීර්යවත්,
**සුගතං** සොඳුරුතැනට ගිය. සොඳුරු පැවැත්මට ගිය
**ගතිං** නිෂ්පත්තිය **පුරෙ** අතීතයෙහි **පච්ඡා **අනාගතයෙහි **මජ්ඣෙ** වර්තමානයෙහි **කිඤ්චනං **කිසිවක් කරන ක්ලේශය
**මහෙසිං** මහත් ගුණයන් සොයන අර්ථයෙන් මහෙසිං **විජිතාවිනං** ජයග්‍රහණය විජය ඇති.
මෙසේ භාග්‍යවතුන් වහන්සේ ගුණයෙන් ක්ෂීණාශ්‍රවයකුවූ බ්‍රාහ්මණයා දක්වා, යමෙක් ජාතියෙන් බ්‍රාහ්මණයෙකැයි ඇතුළත් කරත්ද ඔවුහු මෙය නොදැන ඔවුන්ගේ ඒ දෘෂ්ටිය වැරදි දෘෂ්ටියකැයි දක්වන්නේ **සමඤ්ඤාහෙසා** යන ගාථාදෙක කීය. එහි අර්ථය නම් යම් හෙයකින් බ්‍රාහ්මණ යැයි. ක්ෂත්‍රියයාය. භාරද්වාජය වාසෙට්ඨයැයි නාමගෝත්‍ර සකස්කරන ලද්දේය. අභිසංස්කාර කරන ලද්දේය. මෙය සාමාන්‍යයෙන් ලෝකයෙහි ව්‍යවහාර මාත්‍රයකි යන අර්ථයි. කුමක් හෙයින්දයත් : යම් හෙයකින් එක්ව පැමිණීම හොඳින් දැන ආයේය. මෙසේ ඒ ඒ තැන උපන් කල්හීම ඔහුගේ ඥාති සොලොහිතයන් විසින් සකස් කරන ලද්දේය. නැතහොත් මෙසේ ඔහු සකස් කරන්නෝය කිසිවෙක් කිසිවක් නොදැක මොහු බ්‍රාහ්මණයෙක. භාරද්වාජයෙකැයි දැනගන්නේද, මෙසේ ඔහු සකස් කරන ලද්දේය. බොහෝ කලක් නිසලව පැවති දෘෂ්ටිගතය නොදැන සකස් කරන ලද නාම ගෝත්‍රය. නාමගෝත්‍ර මාත්‍රයක් පමණකැයි ව්‍යවහාරය පිණිස සකස්කරන ලද්දකැයි නොදන්නා සත්වයන්ගේ හදවතෙහි නිසලව පැවති දෘෂ්ටිගතයකි. එය නිහඬව පැවති බැවින් ඒ නාම ගෝත්‍රය නොදන්නාහු ජාතියෙන් බ්‍රාහ්මණයෙක් වේයයි නොකියත්. නොදන්නාහුම මෙසේ කියතියි කියන ලද්දේ වෙයි.
මෙසේ යමෙක් ජාතියෙන් බ්‍රාහ්මණයෙකැයි ඇතුළත් කිරීමක් කරත්ද, ඔවුහු මෙය ව්‍යවහාර මාත්‍රයක්යැයි නොදන්නාහු ඔවුන්ගේ ඒ දෘෂ්ටිය වැරදි දෘෂ්ටියකැයි දක්වා දැන් පිළිවෙළක් නැතිව ජාතිවාදය ප්‍රතික්ෂේප කරන්නේ කර්මවාදයද ප්‍රතිස්ථාපනය කරන්නේ **නජච්චා** ආදිය කිය. එහි **කම්මනා** යනු ගාථා අර්ථය විස්තර කිරිම සඳහා කස්සකො කම්මනා ආදිය කියන ලදී. එහි කම්මනා යනු වර්තමානයෙහි කෘෂි කර්ම ආදීය නිපදවන චේතනා කර්මයෙන්
**පටිච්චසමුප්පාද දසා** යැයි මේ කරුණින් මෙසේ වේයැයි මෙසේ පටිච්චසමුප්පාදය දක්වන්නෝ **කම්මවිපාක කොවිදා** සම්මාන අවමාන කළයුතු කුලයෙහි කර්ම වශයෙන් උත්පත්තිය වෙයි. වෙනත් හීන ප්‍රණීතතාවක් වේද හීනප්‍රණීත කර්මයන් විපාකදෙන කල්හි වෙතියි මෙසේ කර්ම විපාක දැක්වීමෙහි දක්ෂ,
**කම්මනා වත්තති** යන ගාථාවෙන් ලෝකය කියාද. ප්‍රජාවකියාද, සත්වයා කියාද එකම අර්ථය වචන මාත්‍රයෙහි බෙදීමයි. මෙහි පෙර පදයෙන් බ්‍රහ්මයෙක් ඇත. ශ්‍රේෂ්ඨ මැවුම්කරු මහාබ්‍රහ්මයායයි දෘෂ්ටියෙහි ප්‍රතිෂේධය දතයුතුය. කර්මයෙන්ම එසේ ගතීන්හි ලෝකය පවතී. එයට මැවුම්කරු කවරෙක්ද? දෙවැනි පදයෙන් මෙසේ කර්මයෙන් නිපන්නේද පවතියි. අතීත වර්තමාන භේදයෙන් කර්මයෙන් පවතී සුවදුක් අනුභව කරන්නේ හීන ප්‍රණීත ආදී භේදයටද පැමිණෙන්නේ පවතීයයි දක්වයි. තෙවැන්නෙන් එම අර්ථයම නිගමනය කෙරේ. මෙසේ සෑම අයුරින්ම සත්වයෝ බන්ධනයෙන් හෝ කර්මයෙන් බැදුණාහු වී පවතිත් අන් අයුරකින් නොවෙත්. සිව්වැන්නෙන් ඒ අර්ථය උපමාවකින් පැහැදිලි කෙරේ. යම්සේ **රථස්ස යායතො ආණීති බන්‍ධනං** ගමන් ගන්නාවු රථයෙහි ආණී යනුවෙන් බන්ධනයක් වෙයි. එයින් නොබැඳුණහොත් නොයයි. මෙසේ ලෝකයෙහි උපන්නහුගෙන්ද පවත්නහුගෙන්ද කර්ම බැදීමක් ඇත. එයින් නොබැඳුණේ නුපදියි නොපවතියි.
දැන් මෙසේ ලෝකය කර්මයෙන් බැඳුණේ යමක් නිසාද ඒනිසා ශ්‍රේෂ්ඨ වූ කර්මයෙන් ශ්‍රේෂ්ඨ බව දක්වන්නේ **තපෙන** යන ගාථාදෙක කීය. එහි **තපෙන** ධුතාංග තපසින් **බ්‍රහ්මචරියෙන** මෛථුන විරතියෙන්, **සංයමෙන** ශීලයෙන්, **දමෙන** ඉන්‍ද්‍රිය දමනයෙන් **එතෙන** මේ ශ්‍රේෂ්ඨ වූ පරිශුද්ධ වූ උතුම්වූ කර්මයෙන් බ්‍රාහ්මණයෙක් වෙයි. කුමක් හෙයින්ද යත් මේ උතුම්වූ බමුණා මෙසේ කර්මය උත්තම බ්‍රාහ්මණගුණයෙකැයි කියන ලද්දේවෙයි. බ්‍රහ්මානං යනුවෙන්ද පාඨයක් ඇත. මේ මෙහි වචනාර්ථයයි. බ්‍රහ්මයා ඉක්මවා නොයති, බ්‍රහ්මයාගේ බ්‍රාහ්මණ භාවය උසුළානුයි කියන ලද්දේ වෙයි.
දෙවැනි ගාථාවෙන් **සන්තො** සත්කෙලෙස් **බ්‍රහ්මා සක්කො** බ්‍රහ්මයාද ශක්‍රයාද යමෙක් මෙබඳු ද හේ හුදෙක් **බ්‍රාහ්මණයෙක්ම** නොව බ්‍රහ්මයාද ශක්‍රයාද නොවෙත්. හෙතෙමේ දන්නාවූ නුවණැත්තන්ට වාසෙට්ඨ මෙසේයයි දැනගනුවයි කියන ලද්දේ වෙයි. සෙස්ස සියලු තැන නොගැඹුරුමය.
**එවම්මෙසුතං** යනු සුභ සුත්‍රයයි. එහි **තොදෙය්‍යපුත්තො** යනු තුදි ගම්වැසි තොදෙය්‍ය බ්‍රාහ්මණයාගේ පුත්‍රයාය. **ආරාධකො හොති** සම්පාදකයෙක්ද පරිපූරකයෙක්ද වෙයි. **ඤායං ධම්මං** කාරණය ධර්මය **කුසලං** නිවැරදි
**මිච්ඡාපටිපත්තිං **අනෛර්යානික අකුසල ප්‍රතිපදාව **සම්මා පටිපත්තිං** නෛර්යානික කුසල ප්‍රතිපදාව
**මහට්ඨං** ආදී තන්හි බොහෝ වතාවත් කරන්නවුන් විසින් හෝ උපකරණ වලින් හෝ අර්ථයක් මෙහි ඇත්නුය **මහට්ඨං** මහත් වූ නම් තැබීම් මගුල් ආදී කටයුතු මෙහි ඇත්නුයි **මහාකිඩ්ඪං** මෙය අද කළයුතුය. මෙය හෙට කළයුතුයයි මෙසේ මහත් වූ නියම කිරීම් සංඛ්‍යාත අධිකරණ මෙහි ඇත්නුයි **මහාධිකරණං** බොහෝ දෙනකුගේ කාර්ය යන්හි යෙදවීම් වශයෙන් පීඩා සංඛ්‍යාත කාර්ය මෙහි ඇත්නුයි **මහාසමාරම්හං ඝරාවාස කම්මට්ඨානං** යනු ගෘහවාස කටයුතු මෙසේ සියලු වාරයන්හි අර්ථය දතයුතුය. මෙහි කෘෂිකර්මයෙහි නගුල්හිස් ආදි කොට ඇති උපකරණ සෙවීම් වශයෙන් මහත්බව වෙළඳාම සඳහා තිබුණු අයුරින්ම භාණ්ඩ ගෙන පරිවර්තන වශයෙන් අල්පස්ථ බව දත යුතුය. **විපජ්ජමානං** වැසිනැතිකල සහ වැඩි වැසි ඇතිකල කෘෂිකර්මයද, මැණික් රන් ආදීයෙහි අදක්ෂකම් ආදියෙන්ද වාණිජ්‍ය කර්මය අල්ප ඵල ඇතිවෙයි. මුදල් නාස්තියටද පත්වෙයි. වෙනස් කිරීම් වලින් චුල්ල අන්තේවාසිකයට මෙන් උපදින මහත්ඵල
**එවමෙව ඛො** යම්සේ කෘෂිකර්මය අසාර්ථක වනවිට අල්ප ඵල වේද, එසේම ගෘහවාස කර්මය අල්පඵල ඇත්තේ වෙයි. යහපත් දෙයක් නොකරන ලද තැනැත්තේ කලුරිය කොට නිරයෙහි උපදියි. මහා දත්ත සේනාපති නමැත්තා බ්‍රාහ්මණ භක්තිකයෙක් විය. ඔහු මියයන අවස්ථාවෙහි නිරය එළඹ සිටියේය. හෙතෙමේ බ්‍රාහ්මණයන් විසින් කුමක් බලාදැයි විචාරන ලද්දේ ලේගෙයක් යැයි කීය. පින්වත ඒ බ්‍රහ්ම ලෝකයයි. පින්වත බ්‍රහ්ම ලෝකය කොහිද උඩය, මට යට එළඹ සිටියේය. සමහර ඒවා යටින් එළඹසිටී. සමහර ඒවා උඩින් උඩින්යයි කලුරිය කොට නිරයෙහි උපන්නේය. මෙයින් අපගේ යුගයෙහි දෝෂයක් දෙනලද්දේයයි දහසක්දී ඉවත් කිරිමට දුන්හ. ඇතිවන ඵලය මහත්ය. කරන ලද යහපත් කටයුතු ඇත්තේ කලුරිය කොට ස්වර්ගයෙහි උපදී. සියල්ල ගුත්තිල විමාන කථාවෙන් දැක්විය යුතුය. යම්සේ වාණිජ්‍ය කර්මය වෙනස් වන විට අල්පඵල ඇත්තේ වේද එසේම සීලය සම්පූර්ණ නොකරන්නාවු නොහොබිනා දෙයෙහි යුක්ත පුද්ගලයාට පැවිදි කිසද මෙබඳුම වේ. ධ්‍යානාදී සැප හෝ ස්වර්ගමෝක්ෂ සම්පත් හෝ නො ලැබෙයි. ඇතිවන ඵලය මහත්ය. සිල් පුරා විදර්ශනා වඩනේ රහත්බවටද පැමිණෙයි.
**බ්‍රාහ්මණා භො ගොතම** මෙහිදී කුමක් අසන්නෙම්දැයි අසයි. බමුණෝ මෙසේ කියති. පැවිද්දා මේ පංච ධර්ම පුරන්ට සමර්ථ නොවේ. ගිහියාද පුරයි. ශ්‍රමණ ගෞතම තෙමේ මානවය මම ගිහියාගේද පැවිද්දාගේද වෙමියි පුන පුනා කියයි. පැවිද්දා පමණක් නොමිදෙයි. මා ඇසුවිට නොසලකතියි හඟිමියි සිතා ගැල් මාතෘකාවෙන් අසමියි අසයි. **සචෙතෙ අගරු** ඉදින් ඔබට බමුණන් පනවන්නාක් මෙන් මෙහිදී කථාකිරීම බරක් නොවේද, කිසියම් අපහසුවක් නොවේද එසේ කියනු මැනවි යන අර්ථයි. **නඛොමෙ හොති** කුමක් සඳහා කීවේද? පණ්ඩිත ප්‍රතිරූපකයන් ඉදිරියෙහි කථාකිරීම දුකක් වෙයි. ඔවුහු පදයක් පදයක් පාසා අකුරක් අකුරක් පාසා දොස්ම කියති. නියම පණ්ඩිතයෝ කථාව අසාසිට හොඳින් කියූ දෙය පවසති. වැරදි ලෙස කියූවිට පාළිපද අර්ථ ව්‍යඤ්ජනයන්හි යම් යම් දෙයකට විරුද්ධ වේද ඒ ඒ දෙය පැහැදිලි කර දෙති. භාග්‍යවතුන් වහන්සේ සමාන නියම පණ්ඩිතයෙක් නම් නැත. එහෙයින් කීය. **නඛොවෙ භො ගොතම ගරු යත්‍ථස්සු භවන්තො වා නිසින්නා භවන්ත රූපවා** යනුවෙන්. **සච්චං **වචීසත්‍යය. **තපං** තපස් චර්යාව, **බ්‍රහ්මචරියං** මෛථුන විරතිය, **අජ්ඣෙනං **මන්ත්‍ර ඉගෙනීම **චාගං** ආමිෂ පරිත්‍යාගය
**පාපිතො භවිස්සති** නොදැනුවත්කම පාපියාගෙන් වන්නේය. **එතදවොච** භාග්‍යවතුන් වහන්සේ විසින් කණවැල් උපමාවෙන් නිග්‍රහ කරනු ලැබූ එය නැවත ගෙන ඒමට නොහැකිවන්නේ, දුර්වල සුනඛයකු මුවා ඩැහැගෙන ස්වාමියාගේ ඉදිරියෙහි තබා තමා ඉවත් වන්නාක් මෙන් ගුරුවරයා ගැන සඳහන් කරන්නේ බමුණා මෙසේයැයි ආදීවචන කීය.
එහි **පොක්ඛරසාති** යනු ඔහුගේ නමයි. පොක්ඛරසාදී යයිද කියනු ලැබේ. ඔහුගේ සිරුර සුදු නෙළුම් මලක් වැන්න. දෙව්නුවර එසවූ රිදී තොරණක් මෙන් හොබී ඔහුගේ හිසකාළවර්ණය. ඉඳුනිල් මැණිකක් හා සමානය. රැවුල සඳමඩලෙහි කලු වලා කඩක් මෙන් පෙනේ. දෑස් නිලුපුල් මෙනි. නාසය රිදී බටයක් මෙන් වටකුරුය පිරිසිදුය. අතුල් පතුල් ද මුහුණද ලා රසයෙන් පිරියම් කළාක් මෙන් හොබී. අතිශයින් සෞභාග්‍යයට පත් බමුණාගේ ආත්මභාවය රජු නැතිතැන රජ කරන්ට සුදුසුවූ මේ බමුණා මෙසේ සශ්‍රීකය. මෙසේ ඔහු නෙළුමක් හා සමාන බැවින් පොක්ඛරසාදී යයි හඳුන්වති. ඔහු උපන්නේ නෙළුමක බැවින්ද මවුකුස නොවන බැවින්ද මෙසේ ඔහු නෙළුමක නිදාසිටි බැවින් පොක්ඛරසාදී කියාද හඳුන්වති. **ඔපමඤ්ඤෙ** උපමන්‍යු ගෝත්‍ර ඇත්තේ. **සුභගවනිකො** උක්කට්ඨා නුවර සුභග වනයෙහි අධිපති **හස්සකංයෙව** සිනාසිය යුත්තක් **නාමකං යෙව** ළාමක වුද, එය අර්ථයක් නැති බැවින් හිස් බැවින් හිස් ද නිශා කටයුතුද වෙයි. දැන් භාග්‍යවතුන් වහන්සේ ඔහුට ගුරුවරයාට සමගම නිග්‍රහ කරනු පිණිස **කිංපන මාණව** ආදිය කීසේක
එහි **කතමා නෙසං සෙය්‍යො **ඔවුන් කවර වචනයක් යෝග්‍යද, තවමත් වඩා උතුම්ය යන අර්ථයි. **සමුච්චා** සම්මුතියෙන් ලෝක ව්‍යවහාරයෙන් **මන්තා** තුලනය කොට පරීක්සා කොට, පටි **සංඛාය** දැන, **අත්‍ථසංහිතං** කාරණාසහිත, **එවං සන්තෙ** ලෝක ව්‍යවහාරය නොමුදා තුලනය කොට දැන කරුණු සහිත කොට කියූදෙයෙහි සුදුසු බව ඇති කල්හි, **ආවුතො** අවාරණය කරන ලද **නිවුතො** නිවාරණය කරන ලද **ඔවුතො** වැසුණු **පරියොනද්ධො** වෙළන ලද,
**ගථිතො** ආදිය කියන ලද අර්ථ ඇත්තේමය **සචෙතං හොගොතම ඨානං** ඉදින් කරුණක් ඇත්නම් **ස්වාස්ස** දුම් අළු ආදියක් නැති බැවින් එය වෙයි. ගිනිදැල්ලක් මෙන්ද වර්ණ ඇත්තේද ප්‍රභාස්වර ද වේ. **තථුපමාහං** මානව ඒහා සමාන මම; මෙය කියනලද්දේ වෙයි. තණ දර ආදි ද්‍රව්‍ය නිසා දැල්වෙන ගින්න දුම් අළු අගුරු ඇති බැවින් දොස් සහිත වන්නාක් මෙන් පංචකාම ගුණයන් නිසා උපන් ප්‍රීතිය ජාතිය ජරාව ව්‍යාධිය මරණය ශෝකය ආදිය ඇති බැවින් දොස් සහිතය. යම්සේ තණ දර ආදී ද්‍රව්‍ය නැතිවිට දුම් ආදිය නැති බැවින් පිරිසිදු වේද, එසේම ලෝකෝත්තර ධ්‍යාන දෙකින් යුතු ප්‍රීතිය ජාති ආදිය නැති බැවින් පිරිසිදුය යන අර්ථයි.
බමුණන් විසින් ත්‍යාගය යටතේ සංග්‍රහකරන ලද පංච ධර්මයක් පනවන ලද්දාහුද ඒවාද පසක්ම වී නිශ්චලව නොපවතීද අනුකම්පා ස්වභාවය සමග පැමිණෙයි. ඒනිසා එහි දොස් දක්වන්ට **යෙතෙමාණවා** ආදිය කීහ. එහි **අනුකම්පජාතිකෙන** යනු අනුකම්පා ස්වභාවයයි.
එහි **බහුලං සමනුපස්සී** භාග්‍යවතුන් වහන්සේ මේ පැවිද්දා මේ පස් දහම සම්පුර්ණ කිරීමට අසමර්ථ නම් ගිහියා සම්පූර්ණ කරයි දැයි ඇසූසේක. ඒනිසා පැවිදි වූ තැනැත්තේම මෙසේ දහම් සම්පූර්ණ කරයිනම් ගිහියා සම්පුර්ණ කිරීමට සමර්ථ නොවේ යයි ඒ කටින්ම කියවන්ට විමසන සේක.
**නසත්තං සමිතං සච්චවාදී** ආදී තන්හි ගිහියා වෙනත් දෙයක් නැති කල්හි පලපුරුදු මුසාවාදයම කෙරේමය. පැවිද්දෝ අසිපතින් ගෙල සිඳින කල්හිත් කථා දෙකක් නොකියති. ගිහියාද තුන්මසක් වත් සිල් පදයක් රකින්ට නොහැක්කේය. පැවිද්දෝ දිවි ඇතිතෙක් බ්‍රහ්මචාරීහු වෙති. ගිහියා රතන සුත්‍රය මංගල සූත්‍රයක් පමණක්ම පොතක ලියා තබයි. පැවිද්දෝ එය සජ්ඣායනා කරති. ගිහියා සලාක බතවත් නොකඩ කොට දෙන්ට අසමත්ය. පැවිද්දෝ අන් දෙයක් නැතිකල්හි බලුකපුටු ආදීන්ට බත්පිඩක්වත් දෙති. භාණ්ඩ ගෙන යන දරුවාගේ පතෙහි වුවද තබත්මය. මෙසේ අර්ථය දතයුතුය. **චිත්තස්සානං එතෙ** මම මේ පස් දහම් මෛත්‍රී සිතෙහි පිරිවර ලෙස කියමි යන අර්ථයි.
**ජාතවද්ධො** උපන්නේද වැඩුණේද, යමෙක් තනිව එහි ඉපිදී වෙනත් තැනක වැඩුණේවෙයි. ඔහු හාත්පස ගමේ මාර්ග සියල්ල ප්‍රත්‍යක්ෂ නොවේ. ඒ නිසා ජාතවද්ධ යනුවෙන් ජාත වෘද්ධයා වනාහි යමෙක් ගමින් ගොස් බොහෝකල් නම් ඔහුට සියල්ල ප්‍රකට නොවේ. ඒනිසා **තාවදෙව අවසටං** ආදීය කීහ. ඒ ක්ෂණයෙහි නික්මීගිය යන අර්ථයි. **අන්‍ධායිතත්තං** මේකද මාර්ගය මේකද මාර්ගය යනුවෙන් සැකයෙන් පමාවන බව, **විත්‍ථායිතත්තං** යම්සේ සියුම් අර්ථ ඇතිදෙයක් වහා අසනු ලබුවහුගේ සිරුර තදබවක් ගනීද මෙසේ තදබව ගැනීමයි. **නත්‍ථෙව** මෙයින් සර්වඥ බවෙහි අප්‍රතිහත භාවය දක්වයි. ඒනිසා ඒපුරුෂයාගේ මාරාවේශන වශයෙන් ඥාන පටිඝාතය වන්නේය. එයින් ඔහු පමාවන්නේය හෝ තදවන්නේය. සර්වඥතා ඥානය අප්‍රතිහතය. කිසිවකු විසින් එයට අනතුරක් සිදු කිරිමට නොහැකියයි දක්වයි.
**සෙය්‍යථාපි මාණව බලවා සබ්බධම්මා** එහි **බලවා** යනු බලසම්පන්න, සංඛධමො සක්පිඹින්නෙක්, **අප්පකසිරෙන** කරදරයකින් තොරව, අපහසුවකින් තොරව, දුර්වල සක් පිඹින්නා සක පිඹින්නේද සතර දිශාව ශබ්දයෙන් දන්වන්ට නොහැකිය. ඔහුගේ සක්හඬ සර්වාකාරයෙන් පැතිරී නොයයි. ශක්තිමත් සක් පිඹින්නාගේ සක්හඬ පැතිරී යන්නේවෙයි. ඒනිසා බලවා යයි කීහ. **මෙත්තාය චෙතො විමුත්තිය **මෙහි මෙත්තාය යනුවෙන් කීකල්හි උපචාරයද අර්පණාවද වැටෙයි. **යං පමාණකතං කම්මං** ප්‍රමාණීක කර්මය නම් කාමාවචරයයි කියනු ලැබේ. අප්‍රමාණී කෘත කර්මය නම් රූපාවචරයි. සෙස්සෙහිද මෙහි බ්‍රහ්මවිහාර කර්මයම අදහස් කරන ලදී. එය ප්‍රමාණය ඉක්මවා ඔදිස්සක - විශේෂ හා අනොදිස්සක - සාමාන්‍ය දිසා වරණ දිශාවන්හි පැතිරීම් වශයෙන් වඩා කරන ලද බැවින් අප්‍රමාණකයයි කියනු ලැබේ. **නතං තත්‍රාවසිස්සති න තත්‍රාවනිටඨති** ඒ කාමාවචර කර්මය එම රූපාවචර සමයෙහි අත් නොහැරේ. නොසිටී. මින් කුමක් කියන ලද්දේද: ඒ කාමාවචර කර්මය ඒ රූපාවචර කමය අතර ලැගීමට හෝ සිටීමට හෝ රූපාවචර කර්මය පුරා පැතිරී වසාගෙන තමාට අවකාශයක් ලබාගෙන බිහිවීමට නොහැකිය. ඉක්බිති රූපාවචර අරූපාවචර අතර හැසිරෙන කර්මයම කාමාවචරය මහාදිය කඳක් මෙන් සුළු ප්‍රමාණයක ජලයෙහි පැතිර වසාගෙන තමාම අවකාශයක් ලබාගෙන සිටී. එහි විපාකය ඉවත් කොට තමාම බ්‍රහ්මයන්ගේ සහ වාසයට පමුණුවයි. සෙස්ස සියලු තැන නොගැඹුරුමය.
**එවම්මෙසුතං **යනු සඞ්ගාරව සූත්‍රයයි. එහි **මණ්ඩල කප්පෙ** යනු එනම් ඇති කුඩාගමෙහි **අභිප්පසන්නා** නොසැලෙන ප්‍රසාද වශයෙන් පහන්වූ අවනාහි භාරද්වාජ ගෝත්‍රයෙහි බ්‍රාහ්මණයාගේ බිරිය වූ සෝවාන් වූ ආර්ය ශ්‍රාවිකාවකි. ඒ බ්‍රාහ්මණයා පෙරදි කලින්කල බමුණන්ට ආරාධනා කොට ඔවුන්ට සත්කාර කරයි. මේ බැමිණිය ගෙදරට ගෙනවුත්, මහකුලයක රූමත් බැමිණියගේ සිත් කෝපගන්වන්ට නොහැකි වන්නේ බමුණන්ට සත්කාර කිරිමට නොහැකි විය. ඉක්බිති බමුණේ දුටු දුටු තැන තී දැන් බ්‍රාහ්මණ ලබ්ධියකු තැනැත්තියක් නොවෙහිය. එක් දවසක් වත් බමුණන්ට සත්කාර නොකරන්නෙහියයි පීඩා ඇතිකරත්. හෙතෙමේ ගෙට අවුත් බැමිණියට ඒ බව දන්වා ඉදින් පින්වතිය එක් දවසක් කට රැකගන්ට හැකි වන්නීනම් බමුණන්ට එක් දවසක් භික්ෂාව දෙන්නෙමියි කීය. බමුණ, ඔබගේ දානය ඔබ කැමති තැනකට දෙන්න. මට මෙයින් වැඩක් නැතැයි කීවාය. හේ බමුණන් අමතා දිය අඩුවෙන් කිරිබත් පිසවා ගෙය අතුගා අසුන් පනවා බමුණා හිඳවීය. බැමිණිය මහසළුවක් හැඳ හැන්ද ගෙන වළඳවන්නී රෙදි කොනක පැටලී බමුණන් වළඳවම් යන හැඟීමක් නොකොට ආසේවන වශයෙන් ශාස්තෲන් වහන්සේම සිහිකොට උදන් ඇනුවාය.
බමුණෝ උදානය අසා මේ බමුණා දෙපැත්තම ගත්තෙකි. ශ්‍රමණ ගෞතමයන්ගේ මිතුරෙකි. මොහුගේ දානය නොගන්නෙමුයි කෝපවූවාහු බොජුන් ඉවත දමා නික්මගියහ. බමුණා, මම පළමු කොටම මැයව අදටවත් කට රැකගන්නැයි කීවා නේද, මෙපමණක් කිරිත් සහලුත් විනාශ කළායැයි අතිශයින් කෝප වසඟයට පැමිණියේ. මේ වසලියට, අතන මෙතන මුඩු මහණාගේ ගුණ කියයි. දැන් මම මේ වසලිය ඒ ශාස්තෘෘගේ වාදය පටවන්නෙමියි කීය. ඉක්බිති බැමිණිය, යව බමුණ ගොස් ම දැන ගන්නෙහි යයි කියා, බමුණ මම දෙවියන් සහිත ලෝකයෙහි -පෙ- වාදාරෝපණය කළහැක්කෙක් නොදකිමි. හේ ශාස්තෲන් වහන්සේ කරා එළඹ -
ප්‍රශ්නයක් ඇසීය ශාස්තෲන් වහන්සේ
පිළිතුරු කීසේක. හෙතෙමේ පැවිදිව රහත්බවට පැමිණියේය. ඔහුගේ කනිටු බෑයා **අක්කොසක** භාරද්වාජ නම්වේ. මාගේ බෑයා පැවිදි වුයේ යැයි අසා භාග්‍යවතුන් වහන්සේ කරා එළඹ අක්‍රෝශ කර භාග්‍යවතුන් වහන්සේ විසින් හික්මවනු ලැබුයේ පැවිදිව රජබවට පැමිණියේය. ඔහුගේ අතින් කනිටු බෑයා අසුන්‍දරික භාරද්වාජ නම් හේ තෙමේද භාග්‍යවතුන් වහන්සේ කරා එළඹ ආක්‍රෝශ කොට භාග්‍යවතුන් වහන්සේ විසින් හික්මවනු ලැබුනේ පැවිදිව රහත් බවට පැමිණියේය. ඔහුගේ අනිත් කනිටු බෑයා පිඞ්ගලක භාරද්වාජ නමි. හෙතෙමේද භාග්‍යවතුන් වහන්සේ කරා එළඹ ප්‍රශ්නයක් අසා විසඳුම් අවසන පැවිදිව රහත්බවට පැමිණියේය. **සඞ්ගාරවො මානවො** මේ ඔවුන් සියලු දෙනාට කනිටු බෑයාය. එදවස බමුණන් සමග එක් බත් හලක හුන්නේ අවභූතාච නොවැඩුණාහුය. අමංගලත් වූවාහුය. **පරාභූතාච** විනාශයට පත්වූවාහුය. **විජ්ජමානානං** ජීවත්වන්නවුන් අතර **සිලපඤ්ඤානං **ශීලයද ඥනයද නොදනී.
**දිට්ඨධම්මාභිඤ්ඤා වොසාන පාරමිප්පත්තා **දිට්ඨ ධම්මෙ මේ ආත්ම භාවයේදීම හොඳින් දැන **වොසිතා** අවසන් වී පාරමී සංඛ්‍යාත සියලු ධර්මයන්ගේ පරතෙරට ගියෙමු. නිර්වාණයට පැමිණියෙමුයි කියා ආදිබ්‍රහ්ම චර්යාව අනුව කරත් යන අර්ථයි. **ආදිබ්‍රහ්ම චරියං** බ්‍රහ්මචර්යාවට මුල්වූවෝ උත්පාදකවූවෝ පියවරුවූවෝ පිළිගනිතියි කියන ලද්දේ වෙයි. **තක්කී** තර්ක ග්‍රාහී **වීමංසී** විමර්ශනය කරන්නා ප්‍රඥා හැසිරීම්හි හසුරුවා මෙසේ කියන, **තෙසාහමස්මි **ඒ සම්බුදුවරුන්ගේ මම එක්කෙනෙක් වෙමි.
**අට්ඨිතවතා** අවශ්‍ය පදයෙහි ප්‍රධාන පදය සමග සත්පුරුෂපදය සමග මෙන් සම්බන්ධය. මෙය කියන ලද්දේ වෙයි : භවත් ගෞතමයන්ගේ පැමිණි ප්‍රධාන පදයවිය සත්පුරුෂ ප්‍රධාන පදය විය.
**අත්‍ථිදෙවා** ථුට්ඨොසමානො යනු මේ මානවකයා සම්මා සම්බුදු රජාණන් වහන්සේ නොදැක ප්‍රකාශ කළ සේකැයි හැඟීමෙන් කීය. **එවං** සන්තෙ ඔබ නොදන්නා විට, **තුච්ඡං මුසාහොති** ඔබගේ කථාව ඵලරහිත නිෂ්ඵල වෙයි. මෙසේ මානවකයා භාග්‍යවතුන් වහන්සේ මුසා වාදයෙන් නිග්‍රහ කරන්නේ නම්වේ. **විඤ්ඤුපුරිසෙන** නුවණැති මිනිසා විසින්, ඔබ නොදන්නාකම නිසා මා විසින් කියන ලද දෙයද නොදන්නෙහි යයි දක්වයි.
**උච්චෙ සම්මතං** උස් හඬින් සිතූදෙය මැනවින් ප්‍රකටය. **ලොකස්මිං අත්‍ථිදෙව** කුඩාදරුවෝද දෙවියෝ නම්වෙති. දෙවියෝනම්, දෙවියෝ නම් ලෝකයෙහි දේව, දේවී යන ලැබුනම් ඇති මනුෂ්‍යයන්ට අධික වූවෝය යන අර්ථයි.
