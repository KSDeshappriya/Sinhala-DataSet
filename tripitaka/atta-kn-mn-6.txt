6. ජරාසූත්‍රනිර්දේශ වර්ණනාව
සයවන ජරා සූත්‍රයේ **අප්ප වතං ජීවිතං ඉදං** මේ මිනිස් දිවිය ඒකාන්තයෙන් ම අල්පය. කුඩාය. ස්ථිතික්‍ෂණ වශයෙන් ද සම්පත්ති ලක්‍ෂණ වශයෙන් ද ජීවිතය අල්ප වේ යයි ගුහට්ඨක සූත්‍රයේ පැවසූ පරිදි දතයුතුයි. **ඔරං වස්සසතාපි** **මීය්‍යති** වර්ෂ සීයට පෙර කලල ආදී අවස්ථාවන්හි ද මිය යයි. **අතිච්චා** වර්ෂ සීයක් ඉක්මවා ද මිය යයි. **ජරසාපි මීය්‍යතී** ජරාවෙන් ද මිය යයි. මින් අනතුරුව එන විස්තරය ගුහක සූත්‍ර වර්ණනාවේ පැමිණි පරිදිම ගතයුතුයි.
**අප්පං** මදය. **ගමනීයො** **සම්පරායො** පරලොව යායුතුයි. **කලල කාලෙපි** මෙහි කලලය නම් ප්‍රතිසන්ධි ක්‍ෂණයෙහි ජාති තුනක සිහින් රෝමකූපවලින් කරන ලද නූල අග තැබූ තෙල් බින්දුවක් පමණ වන අතිශයින් ප්‍රසන්න වූ ආකාරයෙන් පවතින්නකි. ඒ සඳහා කියන ලදී.
ඉතා පිරිසිදු ගිතෙල් මත අමිශ්‍රව තලතෙල් බින්දුවක් පවතින්නාක් මෙන් වර්ණවන්ත භාවයෙන් යුක්ත වූ දෙය කලලයැයි කියනු ලැබේ.
ඒ කලල අවස්ථාවෙහි සත්ත්වයා මිය යයි. වචතී ජීවිතය ගිලිහේ. චුත වේ. **මරතී** ජීවිතය වියෝගවීමට පැමිණේ. **අන්තරධායති** නොපෙනෙන බවට පත්වේ. **විප්පලුජ්ජති** සිඳේ. අණ්ඩජ යෝනියෙන් **චවති** (චුත වේ) ජලාබුජ යෝනියෙන් **මරති** (මැරේ) යනුවෙන් ද ඇතැමෙක් වර්ණනා කරති. **අබ්බුද කාලෙපි** අර්බුදය යනු කලලයට දින සතක් ගතවූ පසුව ඇතිවන මස් සේදූ වතුර මෙන් පැහැය ඇති අවස්ථාවයි. කලලය එවිට අතුරුදහන් වේ. එය කියන ලදී.
මුහුකුරා ගිය උදුරා දැමූ සත්දිනක් වූ කලලයට පෙරළෙමින්, පරිවර්තනය වෙමින් පැමිණි අවස්ථාවට අබ්බුද යන නම යෙදේ. ඒ අබ්බුද කාලයේද මිය යයි.
**පෙසි කාලෙපි** ඒ අබ්බුදයට ද සත්දිනක් ගත වූ පසුව උණු කිරීමෙන් දිය කළ ඊයම් මෙන් වූ අවස්ථාව පේසි නම් වේ. එය මිරිස් මුලක් මෙන් දතයුතුයි. ගම්දරුවෝ ඉතා රතු වූ (පැසුණු) මිරිස් ගෙන සළු කෙළවර පොදියක් සේ තළා බැඳ මණ්ඩයක් ගෙන කබලක බහා ඒ පොදිය අව්වේ තබති. වියලී යන ඒ මිරිස් පොදිය සෑම පැත්තෙන්ම එළියට එයි. පේසිය මෙවැනි ස්වරූප ඇත්තේ වේ. අබ්බුද යන නම අතුරුදහන් වේ. එය කියන ලද්දේමය.
මුහුකුරා ගිය, උදුරා දැමූ සත්දිනක් ගත වූ අබ්බුදය පරිවර්තනය වීමෙන් පේසි නම් වූ තත්ත්වයට පත් වේ. ඒ පේසි අවස්ථාවේදීත් සත්ත්වයා මැරේ. **යනකාලෙපී** ඉක්බිති ඒ පේශියට ද දින සතක් ගත වූ කල්හි, කිකිළි බිත්තරයක් මෙන් පිහිටි ආකාර ඇති ‘ඝන’ නම් මස්පිඬ උපදියි. පේසි නාමය අතුරුදහන් වේ. එය කියන ලද්දේම ය.
මුහුකුරා ගිය උදුරා දැමුණු පේසියට පෙරළෙමින් සත් දිනක් ගතවූ පසුව ඇතිවන තත්ත්වය ඝන නම යෙදේ.
කිකිළි බිත්තරය හාත්පස පිරිමඬුලු බැඳ සිටීද එසේ ඝනයේ රූ සටහන් කර්ම ප්‍රත්‍යයෙන් ඇතිවේ.
ඒ ඝන අවස්ථාවේ සත්ත්වයා මැරේ. **පසාඛකාලෙපි** පස්වන සතිය තුලදී දෙක දෙක බැගින් වූ අත් පා ද හිස ද සඳහා ගඩු පහක් වර්ධනය වෙති. ඒ සඳහා කියන ලදී. මහණෙනි, කර්මයෙන් පස්වන සතිය තුලදී ගඩුපහක් වර්ධනය වේ’ යනුයි. ඒ ප්‍රසාඛ කාලයෙහි ද සත්ත්වයෝ මිය යති. ඉන් අනතුරුව එන සවන, සත්වන සති ඉක්මවා දේශනාව හකුළුවා සතලිස්වන සතියේ දී, පරිණතියට පත්වූ කල කෙස් ලොම් නිය ආදිය උපන් කාලයේ ද ඒ ජීවියාගේ නාභියෙන් නැගුණු නාලය මවගේ උදර පටලය සමග ඒකාබද්ධ වේ. ඒ නාලයේ නෙළුම් දණ්ඩ මෙන් වූ සිදුරක් ඇත. ඉන් ආහාර රසය රැගෙන ගොස් ජීවියා තුල ආහාර සමුට්ඨාන (ආහාරයෙන් හටගන්නා) රූප උපදවයි. මෙසේ එම ජීවියා කුස තුල දසමසක් යැපේ. ඒ සියල්ල ම නො පවසා (කෙටි කර) **සූතිඝරෙ** යැයි කියන ලදී.
‘කෙසා ලොමා නඛාපිච’ යන්න ඒ සඳහා කියන ලදී.
ඒ මවුකුසේ සිටින සත්ත්වයා තම මව යම් ආහාර පානාදියෙන් අනුභව කරන්නේ ද ඉන්, ඒ ආහාරයෙන් ම යැපේ.
එහි **සූතිඝරෙ** යනු ප්‍රසූතිකාගාරයේ දී තිඹිරිගෙයිදී යන අර්ථයි. සූතිකාඝරෙ යන පදය ද යෙදේ. සූතිකාය යැයි පදය සිඳීම වේ. **අද්ධමාසිකෙපී** උපන් දවසේ පටන් අඩමසක් මොහුට ගතවීනුයි අර්ධමාසික නම් වේ. **ද්වෙමාසිකා** ගත වූයේනුයි **සංවච්ඡරිකො** නම් වේ. ඉන් ඉහළට යන **දුවස්සිකා** දියෙහිද මේ ක්‍රමයම වේ.
**යදා ජිණ්ණො හොති** යම්කලෙක ජරාජීර්ණ වේද ජරාවෙන් අඳුරු වී ගියේ ද **වුද්ධො** වයෝවෘද්ධ වූයේ ද **මහල්ලකො** ජාතියෙන් මහලු වූයේ ද **අද්ධගතො** තුන් අඩක් ඉක්මවූයේ **වයො අනුප්පත්තො** තුන්වන වයසට පැමිණියේ. **ඛණ්ඩදන්තො** තැනින් තැන වැටුණු දත් හා පැලුණු දත් ඇත්තේ දිරීම හේතුවෙන් කැඩුණු දත් මොහුට ඇත්තේනුයි ඛණ්ඩදත්ත නම් වේ. **ඵලිත කෙසො** සුදු වූ කෙස් **විලූනං** ලියා දැමූ කෙස් මෙන්, සිඳුණු කෙස් ඇති. **ඛලිතං සිරො** හිසකෙස් නැති (තට්ටය පෑදුණු) හිසක් ඇති **වලිතං** හටගත් රැළි ඇති, **තිලකාහත** **ගත්තො** සුදු තිලක, කලු තිලක ආදී කැළැල්වලින් ගහණ සිරුරු ඇත්තේ, **භොග්ගො** බිඳුණේ, මේ වචනයෙන් ද වක් වූ කුදු වූ සිරුර අදහස් කරයි. **දණ්ඩපරායනො** සැරමිටිය පිහිටකර ඇති, සැරමිටිය සහායකයා කරගත්. **සා ජරායපි** ඒ පුද්ගලයා ජරාවෙන් ද මැඩී මරණයට පත් වේ. **නත්‍ථි** **මරණතො මොක්ඛො** මරණයෙන් මිදෙන උපායක් නොලබයි. එබඳු උපක්‍රමයක් නැත.
**ඵලානමිව පක්කානං පාතො පතනතො භයං** මුහුකුරා ගිය, ඉදී පැසී නටුව ද වේලී ගිය කොස්ගෙඩි ආදිය ඉතා උදෑසන වැටෙන්නේ යැයි බියවන ඵල හිමියන්ට මෙන් **එවං ජාතානං මච්චානං නිච්චං මරණතො භයං** මෙලෙසින්ම උපන්නා වූ සත්ත්වයන්ට මෘත්‍යුනම් වූ මරණයෙන් නිරන්තරව බිය උපදියි.
**යථාපි කුම්භකාරස්ස** මැටිබඳුන් සාදන කුඹලාට මෙන්, **කතං මත්තිකභාජනං** ඔහු විසින් සෑදූ නිමවූ මැටි බඳුන්. **සබ්බං භෙදන පරියන්තං** සියල්ල බිඳී යාම, කුඩු වී විනාශ වී යෑම අවසන්කර ඇත්තේනුයි භෙදන පරියන්ත වේ. **එවං මච්චානජීවිතං** සත්ත්වයන්ගේ ආයු සංස්කාරය ද එසේමය. මරණයෙන් කෙළවර වේ.
**දහරා ච මහන්තා ච** ළාබාල දරුවෝද මහල්ලෝද **යෙ බාලායෙච පණ්ඩිතා** යම් ආශ්වාස ප්‍රශ්වාසයෙන් ජීවත්වන අඳබාලයෝ ද පාණ්ඩිත්‍යයෙන් හෙබි බුද්ධාදී මහා සත්ත්වයෝ ද **සබ්බෙ මච්චුවසං යන්ති** මෙසේ දැක්වූ සියලුම සත්ත්වයෝ මාරයාගේ වසඟයට යති.
**තෙසං මච්චුපරෙතානං** මේ මරණයෙන් පීඩිත වූ, මරණය පිරිවරා ගත් සත්ත්වයන්ගේ **ගච්ඡතං පරලොකතො** මේ මිනිස්ලොවින් චුතව පරලොවට යන **න පිතා තායතෙ පුත්තං** පියා පුතු නො රකියි. **ඤාති වා පන ඤාතකෙ** මාපියාදී දෙපාර්ශ්ව ඥාතීහු පවා තම ඥාතීන් රැකගැනීමට අසමත් වෙති.
**පෙක්ඛ තං යෙව ඤාතීනං** කියන ලද ආකාරයෙන්ම ඤාතීන් බලාසිටියදීම බල බලා සිටියදීම. **පස්ස ලාලපතං පුථූ** ‘බලවු’ යැයි අමතන දොඩවන නන් අයුරින් වැලපෙන බොහෝ නෑයන් බලව. **එකමෙකොව මච්චානං ගොවජ්ඣො විය නීය්‍යතී** සත්ත්වයන් අතුරින් එක එකාම වධයට ගෙන යන ගවයකු මෙන් මරණයට ගෙනයයි. පමුණුවයි. **එවමබ්භාහතො** **ලොකො** මෙසේම සත්ත්ව ලෝකයා මරණයට බොහෝසෙයින් ගෙනයයි. **මච්චුනා ච ජරාය ච** මරණයෙන් ද ජරාවෙන් ද මඬනා ලද.
**මමායිතෙ** මගේ යැයි ගන්නා ලද වස්තු විෂයෙහි **විනාභාවං** **සන්තමෙවිදං** විද්‍යමාන වූ විනාභාවයම මෙය අවිනාභාවයෙන් විය නොහැක’යි කියන ලද්දේ වේ.
**සොචන්ති** සිතින් ශෝක කරති. **කිලමන්ති** කයින් වෙහෙසට පැමිණෙති. **පරිදෙවන්ති** නානාවිධ වාග් විලාප කියති. **උරත්තාලිං කණැන්ති** පපුවට ගසා ගනිමින් වැළපෙති. **සම්මොහං ආපජ්ජන්ති** මුළාවට පැමිණෙති.
**අනිච්චො** පැවතී නැතිවන බැවින්. **සංඛතො** ප්‍රත්‍යයන් එකතු වී කරන ලද. **පටිච්ච සමුප්පන්නො** ප්‍රත්‍යයන්ගේ එකතුව නිසා, ප්‍රත්‍යයන්ගෙන් තොර නොවී මනාව උපන්. **ඛයධම්මො** ක්‍ෂය වීමට යන ස්වභාවය යන අර්ථයයි. **විරාගධම්මො** නොඇලෙන ස්වභාවය. **නිරෝධ ධම්මො** නිරෝධ වන ස්වභාවය. **යාස්ස පරිග්ගහො** ‘යො අස්ස පරිග්ගහො’ ‘යවාස්ස පරිග්ගහො’ යන පාඨය ද යෙදේ. එකම පද වෙන්කිරීමයි. **නිච්චො** සර්වකාලීනව **ධුවො** ස්ථිර **සස්සතො** නොමැරී නොවැනසී පවතින **අවිපරිණාමධම්මො** ප්‍රකෘතියෙන් ම අත්නොහරින ස්වභාවය. **සස්සතිසමං** **තථෙව ඨස්සතී** සඳ හිරු මහාමේරුව මහා සමුද්‍රය මහාපොළව පර්වත මෙන් සිටින්නේය.
**නානාභාවො** ජාතියෙන් වන නානාභාවය. **විනාභාවො** මරණයෙන් වන වෙන්වන භාවය. **අඤ්ඤථාභාවො** භවයෙන් අන් ආකාරයකට පත්වන භාවය. **පුරිමානං** **පුරිමානං ඛන්‍ධානං** අතරක් නැතිව පළමු පළමු උපන් ස්කන්ධයන්ගේ **විපරිණාමඤ්ඤථා භාවා** ප්‍රකෘති ස්වභාවය අත්හැර අන් ආකාරයකින් පසුව පසුව පවතින ස්කන්ධාදිය පවතියිද උපදියි යැයි සම්බන්ධ කරගත යුතුයි.
**සබ්බං ඝරාවාස පළිබොධං** සියලු ගිහිබවින් ඇතිවන ගැටළු **ඤාතිමිත්තාමච්ච පළිබොධං** මව්පිය දෙපාර්ශ්වයේ ඥාතීන්, මිත්‍ර සහායකයන්, අමාත්‍යයන්, ඇමති සමූහයා. **සන්නිධි පළිබොධං** නිධන් කළ ධන සම්පත් අත්හැර **කෙසමස්සුං ඔහාරෙත්‍වා** කෙස් ද රවුල් ද (ඉවත්කර) බහා **කාසායානි** **වත්‍ථානි** කසට පෙවූ, කහපාට වස්ත්‍ර හැඳ පොරවාගෙන.
**මාමකො** මගේ උපාසකයෙකි. මගේ භික්‍ෂුව යන සංඛ්‍යාවට ගිය නැතහොත් බුද්ධාදී වස්තූන් මමායනය කරනුයේ.
**තෙසං තෙසං සත්තානං** අනේක වූ සත්ත්වයන්ගේ, සාධාරණ නිර්දේශයයි. යඤ්ඤදත්තගේ මරණය, සෝමදත්තගේ මරණය යනාදී ලෙස දවසක්ම කියූවත් සත්ත්වයෝ අවසන් වීමට නොයන්නේමය. සියලු අපරාර්ථ දීපනය සිදු නොවේ. මේ දෙපදයෙන් කිසිදු සත්ත්වයෙක් ඇතුලත් නොවන්නේ නොවේ. සියලු සතුන්ම ඇතුලත් කරගනී යන අර්ථයයි. **තම්හා තම්හා** මේ ගති වශයෙන් අනේකප්‍රකාර සත්ත්ව නිකායන්ගේ සාධාරණ නිර්දේශයයි. **සත්තනිකායා** සත්ත්වයන්ගේ නිකාය, සත්ත්ව රැළ, සත්ත්ව සමූහය යන අර්ථයයි. **චුතී** චුතුවීම් වශයෙන් කියන ලදී. ඒක ස්කන්ධ, චතු ස්කන්ධ, පංචස්කන්ධ චුතියට යොදන සාමාන්‍ය වචනයයි. **චවන්තා** භාවාර්ථයෙන් ලක්‍ෂණය දැක්වීමයි. **භෙදො** චුත වූ ස්කන්ධයන්ගේ භංග, උත්පත්ති දැක්වීමයි. **අන්තරධානං** බිඳුණු කළයක් මෙන්, බිඳුණු ස්කන්ධයන්ගේ කිසියම් පර්යායකින් ගැටෙන ස්වභාවය දැක්වීමයි. **මච්චුමරණං** මෘත්‍ය නම් වූ මරණයයි. ක්‍ෂණික මරණය නොවේ. කාල යනු මාරයායි. ඔහුගේ ක්‍රියාව **කාලකිරියා** නම් වේ. මෙපමණකින් සම්මුති මරණය දක්වන ලදී. දැන් පරමාර්ථ වශයෙන් මරණය දක්වනු සඳහා ‘ඛන්‍ධානං භෙදො’ යනාදිය කියන ලදී. පරමාර්ථ වශයෙන් ස්කන්ධයන්ම බිඳේ. සත්ත්වනම් වූ කිසිවකු නොමැරෙයි. ස්කන්ධයන් බිඳෙනවිටදී ‘සත්ත්වයා මැරෙයි’ කියාද බිඳුණු කල්හි ‘මැරුණි’ කියාද ව්‍යවහාරය ඇතිවේ.
මෙහිදී ද චතුවෝකාර, පංචවෝකාර භවයන්ගේ වශයෙන් ස්කන්ධ භේදය දැක්විණි. ඒකවෝකාර වශයෙන් ශරීරයේ නික්‍ෂේපය (ශරීරයේ බහා තැබීම) කියන ලදී. නැතහොත් චතුවෝකාර වශයෙන් ස්කන්ධයන්ගේ බිඳීයෑම කියන ලදී. සෙසු එකවෝකාර පංචවෝකාර දෙක වශයෙන් ශරීරයේ බහා තැබීම දතයුතුයි. කාමරූප යන භව දෙකෙහි රූපකාය සංඛ්‍යාත ශරීරයේ හටගැනීම ඇති හෙයිනි. නැතහොත් යම්හෙයකින් චාතුර්මහාරාජිකාදියෙහි ස්කන්ධ බිඳීයත්දීම කිසිවක් ඉතිරි නොවේ ද ඒ චුතවීම සඳහා ස්කන්ධයන්ගේ බිඳී යෑම යැයි කියන ලදී. මනුෂ්‍යාදීන් කෙරෙහි කලේබර (ශරීරයේ) බහාතැබීම වේ. මෙහිදී ද ශරීරයේ බහා තැබීමට හේතුවන බැවින් මරණය කලේබරයාගේ නික්‍ෂේපයැයි කියන ලදී. **ජීවිතින්‍ද්‍රියස්සු පච්ඡෙදො** මේ ඉන්‍ද්‍රියයන්ගෙන් බැඳුණහුට ම මරණය වේයැයි දැක්විණි. ඉන්‍ද්‍රියබද්ධ නොවූවහුට මරණයක් නම් නැතැයි දක්වයි. ගොයම මැරුණි. ගස මැරුණේය යනු ව්‍යවහාර මාත්‍රයකි. අර්ථ වශයෙන් මෙබඳු වචනවලින් ගොයම් ආදියේ ක්‍ෂයවීම, ව්‍යායවීම පමණක්ම දක්වයි. **රූපගතං** රූපයම ‘රූපගත’ වේ. **වෙදනාගතං** යනාදියෙහි ද ක්‍රමයමයි.
එහි **පුබ්බෙව මච්චං** යනු භෝගයෝ කලින්ම පළමුවන මිනිසා අත්හරිති. නැතහොත් මිනිසාද කලින්ම ඒ භෝගයන් අත්හරියි. **කාමකාමී** සොර රජවරුන්ට අමතයි. පින්වතුනි, කාමයන්හි කැමතිවන, ආශාවන කාමභෝගීහු නම් ලොව අශාස්වතය. අස්ථිරය. භෝගයන් නැසුණුවිට ජීවත්ව සිටිමින්ම භෝග නැති අයෙක් වීමට සිදුවේ. භෝගයන් අත්හැර තමා නැසෙති. එනිසා මම මහජනයාගේ ශෝක කාලයෙහිද ශෝක නොකර සිටිමි.
**විදිතා මයා සත්තුක ලොකධම්මා **චෝරා රජුට අමතන්නේ එම්බා සත්තුකය, මා විසින් ලාභ, අලාභ, යස, අයස ආදී ලෝකධර්මයෝ දැනගන්නා ලදහ. යම්සේ සඳ උදාවෙයිද පිරෙයිද නැවත ගෙවීයයිද යම්සේ සූර්යයා අඳුර දුරුකරමින් මහත් වූ ලෝක ප්‍රදේශයක් බබුළුවා, නැවත සවස අස්තයට යයිද නොපෙනීමට යයි ද (අඳුර රජකරයි) මෙලෙසින්ම භවභෝග සම්පත් උපදියි. නැතිවෙයි. එහිලා ශෝක කරනුයේ කුමට ද? ‘එනිසා මම ශෝක නොකරමි’ යන අර්ථයයි.
**තණ්හා මඤ්ඤනාය මඤ්ඤතී** තණ්හාවෙන් ජනිත වූ මානයෙන් සිතයි. මැනීම කරයි. **දිට්ඨි මඤ්ඤනාය** දෘෂ්ටිය උපනිශ්‍රය කරගෙන උපන්නා වූ. **මාන** **මඤ්ඤනාය** සහජාත මාන සිතින්. **කිලෙස මඤ්ඤනාය** කියන ලද ආකාර ඇති තැවීම් අර්ථයෙන් කෙලෙස් මඤ්ඤතාවෙන් මාන කරයි.
**කුහා** විස්මය ගෙන දෙන **ථද්ධා** කණුවක් මෙන් තද ලපා සිවුපස හේතුවෙන් කථාකරන,
**සංඛතං** එක් වූ හෝ දුටුවිරූ හෝ. **පියායිතං** ප්‍රිය කළ.
**සංගතං** සම්මුඛ වූ. **සමාගතං** සමීපයට පැමිණි. **සමාහිතං** ඒකීභූත වූ. **සන්නිපතිතං** සන්නිපාත (රැස්) වූ. **සුපිනගතො** සිහින දැකීමට පිවිසි. **සෙනාවියූහං පස්සති** සේනා සමූහයා දකියි. **ආරාමරාමණෙය්‍යකං** පුෂ්පාරාමාදීන්ගේ රමණීය බව. වනරාමණෙය්‍යකාදියෙහි ද මේ ක්‍රමයමයි. **පෙතං** මෙයින් චුතව පරළොවට ගිය **කාලකතං** මළ.
**නාමමෙව සිස්සති අක්ඛෙය්‍ය** සියලු රූපාදි ධර්මයන්ගෙන් හටගත් දේ ප්‍රහීණ වේ. නාම මාත්‍රයම ඉතිරි වේ. බුද්ධරක්ඛිත, ධම්මරක්ඛිත යනාදී වශයෙන් පැවසීමට පමණක් පැමිණේ.
**යෙ චක්ඛු විඤ්ඤාණාභිසමයභුතා** යම් චක්ඛු විඤ්ඤාණයෙන් දක්වා ලද, රැස්කළ, දුටු චතුසමුට්ඨානික රූප. **සොතවිඤ්ඤාණභිසම්භූතා** අනුන්ගේ උපදෙස් අසන ශ්‍රෝත විඤ්ඤාණයෙන් රැස්කළ, ඇසූ ද්විසමුට්ඨානික ශබ්ද.
**මුනයො** රහතන් වහන්සේලා, ක්‍ෂීණාශ්‍රව මුනීහු. **ඛෙම දස්සිනො** නිවන් දකින්නා වූ.
**සොකො** ශෝක නිර්දේශයේ වැනසේනුයි ‘ව්‍යසන’ නමි. හිතසුව දුරුවේ. විද්වංසනය කරයි යන අර්ථයයි. ඤාතීන්ගේ විනාශය **ඤාතිව්‍යසනං** සොර බිය, රෝග බිය ආදියෙන් ඤාතීන් ක්‍ෂය වෙයි. විනාශ වෙයි යන අර්ථයයි. ඒ ඤාති ව්‍යසනයෙන් **ඵුට්ඨස්ස** මැඬුනහුගේ, ස්පර්ශ කරන, යුක්ත වූ තැනැත්තාගේ යන අර්ථයයි. සෙසු පදයන්හි ද මේ ක්‍රමයමයි. මේ වනාහි විශේෂයයි. භෝගයන්ගේ විනාශය **භොග ව්‍යසනං** රජ සොර ආදී වශයෙන් භවභෝග ක්‍ෂයවීම භෝග විනාශය යන අර්ථයයි. රෝගයම විපත වූයේ **රොගව්‍යසනං** යයි. රෝගය වනාහි නීරෝගි බව නසනුයි විනාශ කරනුයි ව්‍යසන වේ. සීලයේ විනාශය **සීලව්‍යසනං** නම් වේ. දුසිල් බවට මේ තව නමෙකි. සම්‍යක් දෘෂ්ටිය විනාශ කරමින් උපදින දෘෂ්ටියම ව්‍යසනයක් වූයේ **දිට්ඨි ව්‍යසනං** නම් වේ. මෙහිදී මුලින් දැක්වූ දෙක අනිෂ්පන්නයෝ ය. පසුව දැක්වූ තුන නිෂ්පන්නයෝ ය. ත්‍රිලක්‍ෂණයෙන් නසන ලද මුල් තුන් ව්‍යසන කුසල් නොවේ. අකුසල්ද නොවේ. සීල දිට්ඨි, ව්‍යසන දෙකම අකුසල්ය.
**අඤ්ඤතරඤ්ඤතරෙන** ගන්නා ලද හෝ කිසියම් අල්ලා නොගන්නා ලද හෝ කිසියම් මිත්‍ර අමාත්‍යව්‍යසනාදිය අතුරෙන් යම්කිසිවක **සමන්නාගතස්ස** යනු බැඳී පවතින, අත්නොහැර පවතින (යුක්ත වූ) **අඤ්ඤතරඤ්ඤතරෙන දුක්ඛධම්මෙන** කිසියම් ශෝක දුකට උත්පත්ති හේතුවෙන්. **සොකො** ශෝක කිරීම් වශයෙන් වන ශෝකය. මෙය ඉහත කී කරුණු නිසා උපදින ශෝකයේ ස්වභාවය දැක්වීමයි. **සෝචනා** ශෝක කරන ආකාරයක්. **සොචිතත්තං** ශෝකී බව. **අන්තො සොකො** අභ්‍යන්තර ශෝකය, දෙවැනි පදය උපසර්ගයක් යොදා වර්ධනය කරන ලදී. යමක් අභ්‍යන්තරය වියලවමින් විශේෂයෙන් වියලවමින් උපදියි ද එය **සො අන්තො පරිසොකො** යි කියනු ලැබේ. **අන්තො ඩාහො** අභ්‍යන්තර දාහය. දෙවැනි පදය උපසර්ගයක් යොදා අර්ථය වැඩිකරන ලදී. **චෙතසො පරිජ්ඣායනා** සිතේ දැවෙනාකාරයයි. ශෝකය උපදිනවිට ගින්නක් මෙන් සිත දවයි. හුණු කරයි ‘මගේ සිත දැවෙන්නේ මට කිසිවක් නොවැටහේ’ යැයි කියයි. දුක්ඛිත වූ සිත දුම්මන නමි. ඒ දුම්මන ස්වභාවය **දොමනස්සං** නම් වේ. ඇතුලට පිවිසි අරුතින් ශෝකයම හුලක් වන්නේනුයි **සොකසල්ලං** වේ.
පරිදේව නිර්දේශයේ ‘මගේ දුව, මගේ පුතා’යි මෙය කරණ කොටගෙන මෙසේ පුන පුනා වැලපෙති හඬතියි **ආදෙවො** වේ. ඒ ඒ ඥාතියාගේ ගුණකථනය කරමින් මෙය කරණකොට වැලපේනුයි **පරිදෙවො** වේ. ඉන් අනතුරුව දෙපදය, දෙපදය වශයෙන් දැක්වූ පද සතර මුල් පද දෙකේම ආකාරය, ස්වභාවය දැක්වීම් වශයෙන් කියන ලදී. **වාචා** වචන **පලාපො** තුච්ඡා වූ හිස් වූ නිරර්ථක වචන. වැරදි මඟ දැක්වීම්, අනිකක් කීම් ආදී වශයෙන් විරූප (විපරීත) වූ ප්‍රලාපය **විප්පලාපො ලාලප්පො** යනු නැවත නැවත කීමයි. පුනපුනා කියන ආකාරය **ලාලප්පනා** වේ. ලාලපිතයාගේ ස්වභාවය. **ලාලප්පිතත්තං** මච්ඡරිය යනාදිය මුලින් කියන ලද අර්ථ ඇත්තේමය.
සත්වන ගාථාව මෙසේ මරණයෙන් පීඩිත ලෝකයේ පවතින අනුරූප ප්‍රතිපත්තිය දැක්වීම සඳහා කියන ලදී. එහි **පතිලීනචරස්ස** යනු ඒ ඒ තැන වැලැක්වූ, අත්හළ සිත් ඇතිව හැසිරෙන **භික්ඛුනො** යනු කල්‍යාණ පුථුජ්ජනයාට හෝ ශේඛයාට හෝ. **සාමග්ගියමාහු** **තස්සෙතං යො අත්තානං භවතෙ න දස්සයෙ** මෙය ඔහුට සුදුසු යැයි කියන ලදී. යමෙක් මෙසේ පිළිපදින්නේ නිරායාදී ප්‍රභේද ඇති භවයෙහි නැවත උපදිමින් තමා නො දක්වන්නේය. මෙසේ ඔහු මේ මරණයෙන් මිදෙන්නේය යන අදහසයි.
**පතලීනචරා වුච්චන්ති** ඒ ඒ අරමුණෙහි සැඟවී පවතින, අප්‍රකට සිත් හැසිරීම කියනු ලැබේ. **සත්ත සෙක්ඛා** යනු අධිශීලාදී ශික්‍ෂාවන්හි හික්මෙති යන අර්ථයෙන් සෝවාන් මාර්ග පුද්ගලයා ගේ සිට අර්හත් මාර්ගස්ථ පුද්ගලයා දක්වා සේඛයෝ සත්දෙනා. **අරහා** යනු අර්හත් ඵලස්ථයා. උන්වහන්සේ කළයුතු දේ කර නිමවූ බැවින් පතිලීන නම් වෙති. ශේඛයන්ගේ ප්‍රකට වූ හැසිරීම් ඇති ස්වභාවයට හේතුව දක්වමින් **කිංකාරණා** යනාදිය කියන ලදී. **තතො තතො** ඒ සත් සේඛයෝ ඒ ඒ අරමුණුවලින්. **චිත්තං පතිලීනන්තො** තමාගේ සිත සඟවමින් **පතිකූටන්තො** හකුළුවමින් **පතිවට්ටෙනතා** පැදුරක් මෙන් හකුළන්නාහු. **සන්නිරුමභන්තා** පෙරළමින් **සන්නිග්ගණ්හන්නා** නිග්‍රහ කරමින් **සන්නවාරෙන්තා** වළක්වමින් **රක්ඛන්තා** ආරක්‍ෂා කරමින් **පොපෙන්තා** සිත නම් මංජුසාවෙහි තබා ගෝපනය කරමින්.
දැන් ද්වාර වශයෙන් දක්වමින් ‘චක්ඛුද්වාරෙ’ යනාදිය වදාළහ. එහි **චක්ඛුද්වාරෙ** යනු චක්ඛු විඤ්ඤාණද්වාරයෙහි, **සොතද්වාරා** දියෙහි ද මේ ක්‍රමයමයි. **භික්ඛුනො** පුථුජ්ජන කල්‍යාණ භික්‍ෂුවට හෝ සේඛ භික්‍ෂුවට හෝ. භික්ඛු ශබ්දයේ වචනාර්ථ නොපවසා මෙහිදී අදහස් කරන ලද භික්‍ෂුව ම දක්වන ලදී. එහි පුහුදුන් වූ හෙතෙම කෙලෙස් මුලිනුපුටා නොදැමූ හෙයින්ද කල්‍යාණ (යහපත්) ශීලාදී ප්‍රතිපත්තීන්ගෙන් යුක්ත වූ හෙයින්ද කල්‍යාණ පුථුජ්ජන භික්‍ෂුව නම් වේ. පුථුජ්ජන කල්‍යාණයාම **පුථුජ්ජන** **කල්‍යාණකො** ඒ පුථුජ්ජන කල්‍යාණයාට. අධිශීලාදියෙහි හික්මෙන්නේනුයි **සෙක්ඛො** ශෛක්‍ෂයාට හෝ ඒ සෝවාන් හෝ සකෘදාගාමී හෝ අනාගාමී වූ පුද්ගලයාට.
මෙහි හිඳගනියි, වාඩිවෙයිනුයි **ආසනං** නම් වේ. **යත්‍ථ** යම් ඇඳපුටු ආදියෙක. **මඤ්චො** ආදිය ආසනයන්ගේ ප්‍රභේද දක්වන වචනයන්ය. ඇඳ ද හිඳගැනීමට අවකාශ ඇති බැවින් මෙහි දී ආසන නාමයෙන් ගන්නා ලදී. එය වනාහි උඩුවියන් ඇති, සත්ත්ව රූප සහිත කකුල්, විට්ටම හාරා වැද්දූ කකුල් ඇති ඇඳන්වලින් එකකි. **පීඨං** පුටුවද ඒ ආසනයන්ගෙන් එකකි. **භිසි** යනු බැටලු ලොමින් කළ කොට්ට, රෙදි කොට්ට, වැහැරි (පට්ටා) වලින් කළ කොට්ට, තණවලින් කළ කොට්ට, වියලි කොළවලින් කළ කොට්ට ආදී එක්තරා කොට්ටයක්. **තට්ටිකා** තල් කොළවලින් වියා සෑදු පත්කඩ, **චම්මඛණ්ඩො** හිඳීමට සුදුසු කිසියම් සම්කඩක්. **තිණ සන්‍ථාරාදයො** තණ ආදිය එකට ඔතා කරන ලද. **අසප්පාය** **රූප දස්සනෙන** නුසුදුසු ඉෂ්ට රූපාදිය බැලීමෙන්. **රිත්තං** අභ්‍යන්තර වශයෙන් හිස් වූ. **විවිත්තං** යනු පිටතට පිවිසීමෙන් ශුන්‍ය වූ. **පවිවිත්තං** කිසියම් ගෘහස්ථයෙක් එහි නැති හෙයින් අනෙකෙකුගෙන් ශුන්‍ය වූ. අසත්පාය ශබ්ද ඇසීමෙහි ද මේ ක්‍රමයම දතයුතුයි. **පඤ්චහි කාමගුණෙහි** ස්ත්‍රීරූප, ශබ්ද, ගන්‍ධ, රස, ස්පර්ශාදී පංචකාම ගුණයන්ගෙන්. මෙය කියන ලද්දේමය,
**භජතො** සිතින් ඇසුරු කරන්නාට. **සම්භජතො** මනාව ඇසුරු කරන්නාට. **සෙවතො** සමීපයට එන්නාට. **නිසෙවතො** නිශ්චය කර ඇසුරු කරන්නාට. **සංසේවතො** මනාව සේවය කරන්නාට. **පතිසෙවතො** නැවත නැවත සමීපයට එන්නාට.
**ගණ සාමග්ගි** ශ්‍රමණයන්ගේ එකීභාවය වූ සමගි බව. **ධම්මසාමග්ගී** සත්තිස් බෝධිපාක්ෂික ධර්මයන්ගේ සමූහභාවය. **අනභි නිබ්බති සාමග්ගී** නූපදින්නා වූ නැවත නූපදවන්නා වූ අනුපාදිශේෂ නිර්වාණ ධාතුවෙන් පිරිනිවි රහතන් වහන්සේලාගේ සමූහය. **සමග්ගා** කයින් නොවෙන්ව. **සම්මොද මානා** සිතින් මනාව සතුටු වෙමින්, ප්‍රීතිවෙමින්. **අවිවදමානා** වචනයෙන් වාදවිවාද නොකරමින්. **ඛීරොදකීභූතා** කිරි සමග මිශ්‍ර වූ ජලය මෙන්.
**තෙ එකතො** **පක්ඛන්‍ධන්ති** ඒ බෝධිපාක්ෂික ධර්ම එක් අරමුණකට පිවිසෙයි. එහි බැස ගනියි. ඒ අරමුණෙහිම ප්‍රසාදයට පැමිණෙයි. **අනුපාදිසෙසාය** උපදි විරහිත වූ,
**නිබ්බාණ ධාතුයා** අමෘත මහා නිර්වාණ ධාතුවෙන්. **ඌත්තං වා** මෙහි ඌනභාවය ඌනත්ත වේ. අපරිපූර්ණ භාවය යන අර්ථයයි. **පුණ්ණත්තං වා** පරිපූර්ණභාවය, පූර්ණ භාවය, පූර්ණත්වයයි. පූර්ණභාවය හෝ නොපෙනේ. පූර්ණ බවක් නොමැත යන අර්ථයයි.
**නෙරයිකානං** නිරයේ උපදවන කර්මයන් ඇති බැවින් නිරයට සුදුසු වූයේනුයි නෙරයික නම් වේ. ඒ **නෙරයිකානං** (නේරයිකයන්ගේ) **නිරයො භවනං** යනු නිරය, සත්ත්වයන්ගේ වසන ස්ථානය වූ නිවාසය. **තිරච්ඡානයොනිකානං** යනාදියෙහි ද මේ ක්‍රමයමයි. **තස්සෙසා සාමග්ගී** ක්‍ෂීණාශ්‍රවයාගේ මේ නිර්වාණ සාමග්‍රිය වේ. **එතං ඡන්නං** මෙය සුදුසුය. **පතිරූපං** සමානය. ප්‍රතිරූපය අසමාන අප්‍රතිභාග නොවේ. **අනුච්ඡවිකං** යනු මෙය ශ්‍රමණ කරණ ධර්මයන්ට හෝ මාර්ගඵල නිවන් ගෙනදෙන ශාසන ධර්මයට හෝ සුදුසුය. මේ ධර්මයන්ගේ සුදුසු භාවයෙන් ඉතා දුරට යයි. (නිරයාදී උප්පත්තිවලින්) නැතහොත් ඒ ධර්මයන්ගේ ඉතා සමීපයට යයි. සුදුසුභාවයම අනුලෝම ද වේ. ඒ ධර්මයන්ගේ අනුලෝමභාවයෙන්, විලෝම නොවූ විරුද්ධ නොවූ ස්වභාවයයි.
දැන් යමෙක් තමා නරකාදී භවයන්හි නොදක්වන්නේද මෙසේ වූ රහතන් වහන්සේ පිළිබඳව මේ ගාථාවෙන් දැක්විණි. ඒ රහතන් වහන්සේගේ ගුණ පවසනු සඳහා මින් අනතුරු ගාථා තුන වදාළහ. ඉන් පළමු ගාථාව **සබ්බත්‍ථ** ද්වාදස (දොළොස්) ආයතනයන්හි. **න පියං කුබ්බති නොපි අප්පියං** යන නිර්දේශයේ **පියා** සිත ප්‍රීතියට පත්කරන, ඒවා විභාග වශයෙන් දක්වමින් ‘**කතමෙ සත්තා පියා? ඉධ යස්සතෙ හොන්ති’** (කවර සත්ත්වයෝ ප්‍රියයෝ වෙත්ද, මෙලොව යම් කෙනෙක් හිතවැඩ කැමති වේනම්)’ යනාදිය කියන ලදී. එහි **යස්සතෙ** යනු යමෙක් වේද ඔවුහු. **හොන්ති** වෙති. **අත්‍ථ කාමා** අභිවෘද්ධිය කැමති. **හිතකාමා** සැප කැමති. **ඵාසුකාමා** සුඛ විහරණය කැමති. **යොගක්ඛෙ කාමා** යනු සිවු යෝගයෙන් ක්‍ෂේම වූ නිර්භය භාවය කැමති, මමත්වය කරන්නේනුයි **මාතා** යි. ප්‍රියත්වය කරන්නේනුයි **පිතායි**. භජනය කරන්නේනුයි **භාතායි**. **භගිනී** යනාදියෙහි ද මේ ක්‍රමයමයි. පරපුර සුරකියි, ආරක්ෂා කරයිනුයි **පුත්තො** යි. කුලවංසය දරනුයේ නුයි **ධීතා** යි. **මිත්තා** සහායකයෝ, ඇමතියෝ, ඇමති සමූහයා, **ඤාති** පියපස ඥාතීහු **සාලොහිතා** මව්පස නෑයෝ. **ඉමෙ සත්තා පියා** යනු මේ සත්ත්වයෝ ප්‍රීති උපදවන්නෝ ය. කියූ පදයන්ගේ විපර්යාසයෙන් අප්‍රියයෝ දතයුතුයි.
**යදිදං දිට්ඨසුත** **මුතෙසු වා** යනු මෙහි ඉදින් දක්නා ලද, ඇසූ දහම් හෝ වින්දනය කළ දහම් හෝ ඇසූ දහහි. **එවං මුනි න උපලිමති** යයි මෙසේ සම්බන්ධ කර අර්ථ ගතයුතුයි.
**උදකථෙවො** දිය බිඳ, ‘උදකත්‍ථෙවකො’ යන පාඨය ද යෙදේ. **පදුම පත්තෙ** පියුම්පතෙහි.
**ධොතො නහි තෙන මඤ්ඤතී යදිදං දට්ඨසුතෙ මුතෙසු වා** දුටු ඇසූ රූප ශබ්දාලම්බනයක් වේද ඒ වස්තුවෙන් මඤ්ඤතා නොකරයි. නොසිතයි. දැනගත් හෝ විඳගත් ධර්මාලම්භනයක් කෙරෙහි හෝ නොසිතයි. මේ අයුරින් පද සම්බන්ධය දතයුතුයි. **නහි සො රජ්ජති නො වීරජ්ජති** බාල පුහුදුන් අයෙකු මෙන් නො ඇලෙයි. කල්‍යාණ පුථුජ්ජන සේඛයකු මෙන් නො ඇලෙයි. රාගය ක්‍ෂය කළ බැවින් විරක්තයෙකි යන සංඛ්‍යාවට ගැනේ. සෙසු පදයන්ගේ අර්ථ ඉතා ප්‍රකටමය.
**තාය පඤ්ඤාය කාය දුච්චරිතං** යනු එය සම්ප්‍රයුක්ත වූ බැවින් පූර්වභාගයේදීම හෝ ප්‍රඥාවෙන් පරිග්‍රහණය කළ යුත්තෙහි පරිග්‍රහණය කරගනිමින් ත්‍රිවිධ කාය දුශ්චරිත සමුච්ඡේද වශයෙන් කම්පා කරයි. මේ පුද්ගලයා ධර්ම දේශනාවෙන් විපතට පත් අයෙකු නොවේ. ධර්මයන් කම්පා කරන කල්හි ඒ ධර්මයන්ගෙන් යුක්ත පුද්ගලයාද කම්පා කරයි නම් වේ. ඒ ධර්මයන්ද ප්‍රඥාවෙන් යුක්තව, එය පවතින ක්‍ෂණයෙහිම කම්පා කිරීමට පටන්ගත් කල්හිම කම්පා කරන ලදැයි කියති. අනුභව කිරීමට ඇරඹූ කල්හි ‘අනුභව කළා’ යැයි කියන්නාක් මෙනි. මෙහි ලක්‍ෂණ ශබ්ද ශාස්ත්‍රයෙන් දතයුතුයි. **ධුතං** යනු කර්තෘ සාධනයයි. **ධුතං** ප්‍රථම ආර්ය මාර්ගයෙන් **ධොතං** දෙවන ආර්ය මාර්ගයෙන්. **සන්‍ධොතං** තෙවැනි ආර්ය මාර්ගයෙන්. **නිද්ධොනං** සිවුවන ආර්ය මාර්ගයෙන්.
**ධොතො දිට්ඨං න මඤ්ඤති** රහතන් වහන්සේ මසැසින් හෝ දිවැසින් දුටු රූපායතනය පිළිබඳව ත්‍රිවිධ මඤ්ඤනාවන්ගෙන් නොසිතයි. කෙසේ ද? රූපායතනය සුභ වශයෙනුත්, සුඛ වශයෙනුත් නොදකිමින්, එහි ඡන්‍දරාග නූපදවයි. එය ආශ්වාදනය නොකරයි. සතුටු නොවේ. මෙසේ දක්නා ලද්දේ තණ්හා මඤ්ඤතාවෙන් නො සිතයි. ‘මෙසේ මගේ රූපය අනාගතයේ ද වේ’ යැයි මෙහි ආත්ම වශයෙන් පැවැත්ම අපේක්‍ෂා නොකරයි. රූප සම්පත්තිය කැමැත්තෙන් දැන් හෝ නොදෙයි. සිල් හෝ නොරකියි. පොහොය කර්ම හෝ නොකරයි. මෙසේ දුටු දෙය පිළිබඳව තණ්හා මඤ්ඤතාවෙන් නොසිතයි. තමාගේ ද අනුන්ගේ ද රූප සම්පත්ති, විපත්ති නිසා මානය නූපදවයි. ‘මම මොහුට වඩා උතුම් වෙමි. සමාන වෙමි. හීන වෙමි යනාදී දුටු දෙය පිළිබඳ මාන මඤ්ඤනා නූපදවයි. රූපායතනය ද නිත්‍යය. ස්ථිරය. ශාස්වත යැයි නොසිතයි. තමා ආත්මීය ලෙස නොසිතයි. අවමංගලයක් මංගල ලෙස නොසිතයි. මෙසේ දුටු දෙය දෘෂ්ටි මඤ්ඤතාවෙන් නො සිතයි. **දිට්ඨස්මිං න මඤ්ඤති** යනු රූපයෙහි ආත්මය දැකීම් න්‍යායයෙන් නොසිතන්නේ දුටු දෙයෙහි නොසිතයි. තනයේ ඇති තනකිරි යම්සේ ද එසේම රූපයෙහි රාගාදිය ඇතැයි නොසිතනුයේ දුටු දෙය පිළිබඳව නොසිතයි. ඒ දෘෂ්ටි මඤ්ඤනාවෙහිම ආත්ම වශයෙන් නොසිතන කල්හි, වස්තුවෙහි සෙනෙහසත් මානයත් නූපදීමෙන් තණ්හා මාන මඤ්ඤනාවන් ද නැතැයි දතයුතුයි. මෙසේ රූපායතනයෙහි ආත්මය ඇතැයි නොසිතයි. **දිට්ඨතො න මඤ්ඤති** මෙහි **දිට්ඨතො** යනු පංචමී විභක්ති වචනයකි. එහෙයින් උපකරණ සහිත දෘෂ්ටි මඤ්ඤනාවෙන් තමාගේ හෝ අනුන්ගේ, ඉහත කියූ ප්‍රභේද ඇති, රූපායතනයෙන් ඉපදීම හෝ නික්මයාම හෝ රූපායතනයෙන් අන්‍ය වූ ආත්මයක් ඇතැයි නොසිතනුයේ ‘රූපායතනයෙන් නොසිතයි’ යැයි දතයුතුයි. මෙය රහතන් වහන්සේගේ දෘෂ්ටි මඤ්ඤනාවයි. ඒ දෘෂ්ටි මඤ්ඤණාවෙහි නොසිතන කල්හි වස්තුවෙහි සෙනෙහස ද මානය ද නූපදවීමෙන්, තණ්හා මාන මඤ්ඤනාවත් ඇති නොවේ යැයි දතයුතුයි.
**දිට්ඨං මෙති න මඤ්ඤති** මෙහිදී වනාහි මෙය මගේ යැයි තණ්හා වශයෙන් මමායනය නොකරනුයේ රූපායතනය තණ්හා මඤ්ඤනාවෙන් නො සිතයි. **සුතං** යනු සාමාන්‍ය කණින් (මිනිස්) ඇසූ, දිවකණින් ඇසූයේ ශබ්දායතනයට තවත් නමකි. **මුතං** ස්පර්ශ කරගන්නා ලද, ගැටී, පැමිණ ගත් යන අර්ථයයි. ඉන්‍ද්‍රියන්ගේ ද ආරම්මණයන්ගේ ද අන්‍යෝන්‍ය වූ මිශ්‍රත්වයෙන් උපන්නේ යැයි කියන ලදී. ගන්ධ, රස, ස්පර්ශ යන ආයතනයන්ට මේ තවත් නමකි. **විඤ්ඤාතං** මනසින් දැනගත්. සෙසු ආයතන හතට මේ තවත් නමකි. ධර්මාරම්මණය ද සත්කාය පරියාපන්නවම ලැබේ. විස්තර වශයෙන් රූපායතන වාරයෙහි කියූ පරිදිම දතයුතුයි.
දැන් භාග්‍යවතුන් වහන්සේ වදාළ සූත්‍ර වශයෙන් දක්වමින් ‘අස්මීති භික්ඛවෙ’ යනාදිය කියන ලදී. එහි **අස්මී** යනු වෙමි. නිත්‍ය බවට මේ තවත් වචනයකි. **මඤ්ඤිතමෙතං** මේ දෘෂ්ටි කල්පනයයි. **අය මහමස්මි** මේ මම වෙමි.
**අඤ්ඤත්‍ර සතිපට්ඨානෙහි** සතර සතිපට්ඨානයන් හැර.
**සබ්බෙ බාල පුථුජ්ජනා රජ්ජන්ති** සියලු අන්‍ධබාල නානා ජනයා ඇලෙති. **සත්තසෙක්ඛා විරජ්ජන්ති** සෝවාන් ආදී ආර්ය ජනයෝ සත්දෙන විරාගයට පැමිණෙති. **අරහා නො රජ්ජති නො විරජ්ජති** කෙළෙසුන්ගේ පිරිනිවීමෙන් ඇලීමත් විරාගයත් යන දෙකම නොකරයි. **ඛයා රාගස්ස** ආදී ත්‍රිවිධ පදයන්ගෙන් නිවනම අදහස් වේ.
7. තිස්‌සමෙත්‌තෙය්‍යසූත්‍රනිර්දේශ වර්ණනාව
සත්වන තිස්ස මෙත්තෙය්‍ය සූත්‍රයේ **මෙථුන මනුයුත්තස්ස** යනු මෛථුන ධර්ම ක්‍රියාවෙහි නිරත වූවහුට **ඉති** මෙසේ කීය. **ආයස්මා** යනු ප්‍රිය වචනයකි. **තිස්සො** යනු ඒ තෙරුන්ගේ නාමයයි. තිස්ස යනු මාපියන් තැබූ නමයි. මෙත්තෙය්‍ය යනු ගෝත්‍රයයි. ගෝත්‍ර නාමයෙන්ම මොහු ප්‍රකට විය. එනිසා අර්ථොත්පත්තියෙහි (අට්ඨකථාවෙහි) ‘තිස්සමෙත්තෙය්‍ය නම් යහලුවෝ දෙදෙනෙකි යි කියන ලදී. **විඝාතං** යනු නැසීමයි. **බ්‍රෑහි** කියන්න. **මාරිස** ප්‍රියවචනයකි. මෙය, නිදුකාණෙනි’යි කියන ලද්දේ වෙයි. **සුත්‍වාන තව සාසනං** නුඹගේ වචනය අසා **විවෙකෙ සික්ඛිස්සාමසෙ** සහායකයා අරබයා ධර්ම දේශනාවට ආයාචනා කරමින් කියයි. ඔහු වනාහි හික්මුණු ශික්‍ෂා ඇත්තෙක්මය.
**මෙථුන ධම්මොනාම** මෙය විස්තර කළ යුතු ‘මෙථුන ධම්ම’ය පිළිබඳ උදෙසීමයි. (මාතෘකාවයි.) **අසද්ධම්මො** යනු අසත්පුරුෂ නීච ජනයාගේ ධර්මයයි. **ගාම ධම්මො** යනු ගම්වැසියන් ඇසුරුකරන ධර්මයයි. **වසල ධම්මො** යනු වසලයන්ගේ ධර්මයයි. කෙලෙස් වැසි වස්වන බැවින් හෝ වර්ෂාවම වසල ධර්මයක් වූයේනුයි වසල ධර්මය වේ. **දුට්ඨුල්ලො** කෙලෙසුන්ගෙන් දුෂ්ට වූ බැවින් දුට්ඨො වේ. අදක්‍ෂ භාවයෙන් ථුල්ල වූයේනුයි දුට්ඨුල්ලො වේ. යම්හෙයකින් ඒ මෛථුන ධර්මයෙන් පිරිවැරූ තැනැත්තා දැකීම, ග්‍රහණය, පිරිමැදීම, ස්පර්ශය, ගැටීම, දුට්ඨුල්ල හෙවත් කෙලෙසුන්ගෙන් දුෂ්ට වූයේ වේද, ඒ නිසාද ඒ මෛථුන ධර්මය දුට්ඨුල්ල නම් වේ. **ඔදකන්තිකො** යනු ඒ මෛථුන ධර්මය අවසානයේ ජලයෙන් පිරිසිදුවීම අවශ්‍ය වේනුයි උදකන්ත හෙවත් දියකිය අවසන්කොට ඇත්තේ වෙයි. එයම ඔදකන්තික නම් වේ. රහසින් සැඟවුණු තැනක සිට කළයුතු බැවින් **රහස්සො** වේ. විනයෙහි වනාහි ‘දුට්ඨුල්ලං ඔදකන්තිකං රහස්සං’ යන පාඨය යෙදේ. ඒ තුන් පදයෙහි දී ‘යො සො’ යන පදය පෙරළා ‘යං තං’ යනුවෙන් යෙදිය යුතුයි. ‘යං තං දුට්ඨුල්ලං සො මෙථුන ධම්මො, යන්තං ඔදකන්තිකං සො මෙථුනධම්මො’ යන්තං රහස්සං සො මෙථුනධම්මො’ යනුවෙනි. මෙහිදී වනාහි ‘යො සො අසද්ධම්මො -පෙ- යො සො රහස්සො මෙථුනධම්මො’ මෙසේ පද යෙදීම දතයුතුයි. දෙදෙනා දෙදෙනා විසින් යෙදිය යුතු බැවින් ද්වයං ද්වය සමාපත්තිය වේ. එහි පද යෙදුම මෙසේය. යමක් ද්වයං සමාපත්තිය යැයි කියයි ද එය මෙථුන ධර්මය නම් වේ. **කිං කාරණා වුච්චති මෛථුන ධම්මො** යනු කවර කරුණකින්, කවර පර්යායකින් මෛථුන ධර්මයැයි කියනු ලැබේ? ඒ කාරණය දක්වමින් ‘උභින්නං රත්තානං’ යනාදිය වදාළහ. එහි **උභින්නං රත්තානං** රාගයෙන් ඇලුණු ස්ත්‍රී පුරුෂ දෙදෙනාගේ, **සාරත්තානං** විශේෂයෙන් මනාව ඇලුණා වූ **අවස්සුතානං** කෙලෙසුන්ගෙන් තෙත් වූ. **පරියුට්ඨිතානං** කුසල චාරය මැඩගෙන සිටි සිත් හැසිරීම, ‘සොරු මාර්ගයේ මැඩගෙන සිටිති’ ආදියෙහි මෙනි. **පරියාදින්න චිත්තානං** කුසල් සිත හාත්පසින්ම යටකරගෙන, ක්‍ෂය කර සිටි සිත්වලින් **උභින්නං සදිසානං** සමාන කෙලෙස් ඇති දෙදෙනාගේ, **ධම්මො** ස්වභාවය. **තං කාරණා** ඒ හේතුවෙන්, මෙකරුණ උපමාවකින් දැක්වීමට ‘උභො කලහකාරකා’ යනාදිය වදාළහ. එහි **උභො කලහකාරකා** මුලදී කලහ කරන දෙදෙනා **මෙථුනකාති වුච්චන්ති** සමාන යැයි කියති. **භණ්ඩන කාරකා** ඒ ඒ තැනට ගොස් ඩබර කරන **භස්සකාරකා** වදනින් කලහ කරමින් **විවාද කාරකා** විවිධ වචනවලින් විවාද කරන. **අධිකරණ කාරකා** විනිශ්චයට පැමිණෙන විශේෂ කරුණු ඇතිකරන **වාදිනො** වාද පථයන්ට පැමිණි **සල්ලාපකා** කථාකරන **එවමෙව** උපමා සන්සන්දනයයි.
**යුත්තස්ස** යුක්ත වූවහුට **පයුත්තස්ස** ආදරයෙන් යෙදුණහුට **ආයුත්තස්ස** විශේෂයෙන් යෙදුණහුට **සමායුත්තස්ස** එකට යෙදුණහුට **තංචරිතස්ස** එය කරන්නහුට **තබ්බහුලස්ස** එය බොහෝ කොට කරන්නාට **තග්ගරුකස්ස** එය ගරුකරන්නහුට **තන්නින්නස්ස** එහි නැමුණු සිත් ඇත්තාට **තප්පොණස්ස** එහි නැමුණු කය ඇත්තාට **තප්පබ්භාරස්ස** එහි අභිමුඛ වූ කය ඇත්තාට **තදධිමුත්තස්ස** එහි ඇලුණහුට **තදධිපතෙය්‍යස්ස** එය අධිපති කර, ජ්‍යෙෂ්ඨ කර පවතින්නාට
**විඝාතං** යනු නිර්දේශයේ උද්දේස වචනයයි. **විඝාතං** පෙළීම **උපඝාතං** සමීප කර හිංසා කිරීම. **පීළනං** ගැටීම, පෙළීම **ඝට්ටනං** ගැටීම, පෙලීම මේ සියලු පද ඔවුනොවුන්ට සමාන වේ. **උපද්දවං** උපද්‍රවය, හිංසාව **උපසග්ගං** ඒ ඒ තැනට පැමිණ සඟවන ස්වභාවය. **බ්‍රෑහි** කියන්න. **ආචික්ඛ** කියව. **දෙසෙහි** දෙසව, දක්වන්න. **පඤ්ඤාපෙහි** පනවන්න. **පට්ඨපෙහි** පිහිටුවන්න. **විවර** ප්‍රකට කරන්න. **විභජාහි** බෙදන්න. **උත්තානී කරොහි** පමුණුවන්න. **පකාසෙහි** ප්‍රකාශ කරන්න.
**තුය්හං වචනං** නුඹගේ වචන. **ව්‍යප්පථං** වදන් පෙළ **දෙසනං** දෙසුම **අනුසාසනං** අවවාද **අනුසත්‍ථිං** අනුශාසනාව **සුත්‍වා** කණින් අසා **සුණිත්‍වා** ඊට ම සමාන වචනයකි. **උග්ගහෙත්‍වා** මනාව ඉගෙන **උපධාරයිත්‍වා** විමසා බලා. **උපලක්ඛයිත්‍වා** සළකා බලා.
**මුස්සතෙ වාති සාසනං** පරියාප්ති, ප්‍රතිපත්ති යන දෙවැදෑරුම් ශාසනය ම නැසේ. ‘වා’ යනු පද පූරණ නිපාතයක් පමණි. **තස්මිං අනරියං** ඒ පුද්ගලයා කෙරෙහි මේ අනාර්ය වූ මිත්‍යා ප්‍රතිපදාව **ගාරවාධි වචනං** ගුණ විශිෂ්ඨ වූ, සත්ත්වයන් අතර උතුම් වූ ගෞරවණිය වූ ගරු බව ඇතිකරන වචනයකි. පොරාණයෝ එහෙයින් මෙසේ කීහ.
භගවා යන වචනය ශ්‍රේෂ්ඨය. භගවා යන වචනය උතුම්ය. ඒ උතුම් තථාගතයන් වහන්සේ ගරුකටයුතු, ගෞරව කටයුතු හෙයින් භගවා යැයි කියනු ලැබේ.
නාමය සතරවැදෑරුම්ය. ආවත්‍ථිකය. ලිංගිකය. නේමිත්තිකය. අධිච්ච සමුප්පන වශයෙනි. අධිච්ච සමුප්පන්න යනු ලෞකික ව්‍යවහාරයෙන් යාදිච්ඡකය යැයි ද කියන ලද්දේ වෙයි. එහි ‘වච්ඡො ධම්මො බලිවද්දො’ යනාදිය ආවත්‍ථිකය. ‘දණ්ඩී, ඡත්තී, සිඛී, කරී’ යනාදිය ලිංගිකය. ‘තෙවිජ්ජො, ජළභිඤ්ඤො’ යනාදිය නේමිත්තිකය. ‘සිරිවඩ්ඪකො, ධනවඩ්ඪකො’ යනාදී වචනාර්ථ නොබලා පැවති නාම අධිච්ච සමුත්පන්නය. මෙහි **භගවා** යන නම නේමිත්තිකයකි. එය මහාමායාව විසින් හෝ සුදොවුන් මහරජු විසින් හෝ අසූදාහක් නෑයන් විසින් හෝ නොතබන ලද්දකි. ශක්‍ර සන්තුසිතාදී දේවතා විශේෂයන් විසිනුදු නොතබන ලද්දකි. එය දේශනා පාළියෙහි මෙසේ දැක්වේ. ‘භගවාති නෙතං නාම මාතර කතං -පෙ- පටිලාභා සච්ඡිකාපඤ්ඤත්ති යදිදං භගවා’ යනුවෙනි.
භාග්‍යවා, භග්ගවා, භගෙහි, යුත්තො, විභත්තවා, භත්තවා, භවෙසු වන්ත ගමනො යනු හෙයින් උන්වහන්සේ භගවා නම් වන සේක. භාග්‍ය ඇත්තේනුයි භගවා නම් වේ. බින්දේනුයි භගවා නම් වේ. භග ධර්ම ඇත්තේනුයි භගවා නම් වේ. බෙදු සේක් නුයි භගවා නම් වේ. භජනය කළේනුයි භගවා නම් වේ. භවත්‍රයෙහි තණ්හාව වමාරා ඇති බැවින් භගවා නම් වේ.
එහි –
වර්ණාගමය, වර්ණ විපර්යාසය, ද්විත්වය, වර්ණ විකාර බව හෙවත් වර්ණ නැසීම, ධාතූන් ගේ අර්ථය විශේෂයෙන් යෙදීම යන පස්විදිය නිරුක්ති ක්‍රමයැයි දැක්විණි.
මෙසේ පැවසූ නිරුක්ති ලක්‍ෂණ ගෙන පද සිද්ධිය දතයුතුයි. එහි ‘නක්ඛත්තරාජාරිව තාරකානං’ යන මෙහි ර කාරාගමය මෙන් නැති අක්‍ෂරයක පැමිණීම වර්ණාගමය නම් වේ. ‘හිංසනා හිංසො’ යැයි කිවයුත්තෙහි ‘සීහො’යි මෙන් විද්‍යමාන අක්‍ෂරයන්ගේ උඩ යට මාරු කිරීම් වශයෙන් පෙරළීම (වණ පෙරළිය) වර්ණ විපර්යාස යැයි ‘නවච්ඡෙදකෙ දානෙ දීයති’ යන මෙහි අකාරයට එකාරය පැමිණීම මෙන් (ආදේශය) අකුරකට තවත් අකුරක් පැමිණීම වර්ණවිකාර නම් වේ. ‘ජීවනස්ස මුතො ජීවනමුතො’ යයි කිවයුතු තැන්හි ‘ජීමුතො’ යයි වකාර නකාරයන්ගේ හැසිරීමෙන් විද්‍යමාන අක්‍ෂරයන්ගේ විනාශය වර්ණ විනාශය නම් වේ. ‘එරුසාහි වාචාහි පකුබ්බමානො ආසජ්ජ මං ත්‍වං වදසි කුමාරා’ යන මෙහි පකුබ්බමානො යන පදයට අනභිභවමාන යැයි අර්ථ ප්‍රතිපාදනය කරන්නාක් මෙන්, ඒ ඒ තැන සුදුසු පරිදි විශේෂාර්ථ යෝගය ‘ධාතූන්ගේ විශේෂාර්ථ යෝගය’ නම් වේ.
මෙසේ නිරුක්ති ලක්‍ෂණය ගෙන හෝ ශබ්ද ශාස්ත්‍ර නයින් හෝ ‘පෘෂොදරාදීනි යථොපදිෂ්ටම්’ යන පාණිනී සූත්‍රයෙන් කියූ පරිදි, පෘෂත්+උදර දෙක ව්‍යාකරණ නයින් පෘෂොදර වන්නාක් මෙන් යම්හෙයකින් ලෞකික ලෝකෝත්තර සැප නිපදවන දාන ශීලාදී පාරමිතා බවට පත් කුසල් නම් භාග්‍ය මොහුට ඇත්තේනුයි එනිසා භාග්‍යවා යයි කිවයුතු තන්හි නිරුක්ති ශබ්ද ශාස්ත්‍ර න්‍යායෙන් **භගවා** යැයි කියනු ලැබේයයි දතයුතුය.
ලෝභ, දෝස, මෝහ, විපරීත මනසිකාර, අහිරික, අනොත්තප්ප, ක්‍රෝධ, උපනාහ, මක්ඛ, පලාව, ඊර්ෂ්‍යා, මච්ඡරිය, මායා, සඨ, ථම්භ, සාරම්භ, මාන, අතිමාන, මද, පමාද, තණ්හා, අවිද්‍යා, ත්‍රිවිධ අකුශල මූල, දුශ්චරිත, කෙලෙස් මල, විසම සංඥා විතර්ක, ප්‍රපංච, චතුර්විධ විපර්යාස, ආශ්‍රව, ග්‍රන්ථ, ඔඝ, යෝග, අගති, තණ්හූපාදාන, පංචචෙතො ඛිල, විනිබද්ධ, නීවරණ, අභිනන්දන, ඡවිවාද, මූල, තණ්හා කාය, සප්ත අනුසය, අට වැදැරුම් මිත්‍යා දෘෂ්ටි, නව තණ්හා මූල, දස අකුශල කර්මපථ, දෙසැටක් දෘෂ්ටිගතයන්, අටසීයක් තෘෂ්ණා විචරිත ප්‍රභේද ඇති, සියලු දරථ, පරිඩාහ, කෙළෙස් දස දහසක්, සංක්‍ෂිප්තව හෝ පංච ක්ලේශ ස්කන්ධයන් අභිසංඛාර මෘත්‍යු දේවපුත්ත මාරයන් බිඳ දැම්මේය. එනිසා මේ පරිශ්‍රයන්, කෙළෙසුන් බිඳ දැමූ බැවින් භග්ගවා යැයි කිවයුත්තෙහි **භගවා** යැයි කියනු ලැබේ. මෙය කියනු ලැබේ – භරාගො භදෙසො
ඒ ශාස්තෲන් වහන්සේ රාගය බිඳින ලදී. ද්වේෂය බිඳින ලදී. මෝහය බිඳින ලදී. ආශ්‍රව රහිතයහ. සියලු පාප ධර්මයන්ද බිඳ දමන ලදී. එහෙයින් භගවා යැයි කියනු ලැබේ.
භාග්‍ය ඇති බැවින් භගවා යන්නෙන් ශතපුණ්‍යශ්‍රී ලක්‍ෂණධර වූ උන්වහන්සේගේ රූපකාය සම්පත්තිය දක්වන ලදී. භග්න ක්ලේශ ඇත්තේ භගවා යන්නෙන් ධර්මකාය සම්පත්තිය ද දක්වන ලදී. එසේම භාග්‍ය ඇත්තේ භගවා යන්නෙන් සාමාන්‍ය ලෞකික මහජනයා විසින් බුහුමන් කරනු ලබන බව ද ගිහි පැවිදි දෙපිරිසගේ අභිගමනීයතාවය ද (එළඹිය යුතු බව) එළඹි ගිහි පැවිදි දෙපිරිසගේ කාය චින්ත දුක් පීඩා දුරුකිරීමෙහි පොහොසත් බව ද ආමිෂ දාන ධර්ම දානාදියෙහි උපකාරී බව ද දක්වන ලදී. ලෞකික ලෝකෝත්තර සැප දීමෙහි සමර්ථ බව ද දක්වන ලදී.
ලෝකයෙහි ඓශ්වර්ය, ධර්ම, යස, ශ්‍රී, කාම, ප්‍රයත්න යන ෂට් ධර්මයන්හි ‘භග’ ශබ්දය පවතියි. උන්වහන්සේට තම සිතෙහි පරම ඊශ්වරත්වය, ලෞකික සම්මත අණිම ලඝිම ආදී ඓශ්වර්ය හෝ සර්වාකාරයෙන් පිරිපුන්ව ඇත. එසේම ලෝකෝත්තර ධර්මය ලෝකත්‍රයෙහි පැතිර ඇත. යශස් නම් විද්‍යමාන වූ ම ගුණය කරණ කොටගෙන ලැබුණු තුන් ලෝ පතළ ඉතා පිරිසිදු කීර්තියයි. ශ්‍රී නම් රූපකාය දර්ශනයෙහි ව්‍යාපෘත වූවන්ගේ මනනුවන් පිනවීමෙහි සමර්ථ වූ සර්වාකාර පරිපූර්ණ සියලු අංග ප්‍රත්‍යංග ගත් ශෝභාවයි. කාම නම් සිතූ පැතූ ආත්ම හිත හෝ පරහිත හෝ සියල්ල සිදුවන බැවින් එසේ අනිෂ්ට සිද්ධි සංඛ්‍යාත කාමයයි. ප්‍රසන්න නම් සියලු ලෝකයාගේ ගෞරවය ලැබීමට හේතු වූ සම්‍යක් ව්‍යායාම නම් වූ උත්සාහයයි. මෙකී භග ධර්මයන්ගෙන් යුක්ත බැවින් භග දහම් ඇත්තේනුයි තථාගතයන් වහන්සේ **භගවා** යයි කියනු ලැබේ.
සියලු ධර්මයන් කුශලාදී භේද සහිතව, ස්කන්ධ ආයතන, ධාතු - සත්‍ය - ඉන්‍ද්‍රිය - පටිච්ච සමුප්පාදාදී භේද වශයෙන් හෝ කුශලාදී ධර්ම පීඩන - සංඛත - සන්තාප - විපරිණාම අර්ථයෙන් දුක්ඛාර්ය සත්‍යය හෝ, සමුදයාර්ථ සත්‍යය ආයූහන - නිදාන - සංයෝග - පළිබෝධ අර්ථ වශයෙන් ද නිරෝධාර්ය සත්‍යය නිස්සරණ - විවේක - අසංඛත - අමත යන අර්ථ වශයෙන් ද මාර්ග සත්‍යය නීය්‍යාණික - විවේක - අසංඛත - අමත යන අර්ථ වශයෙන් ද මාර්ග සත්‍යය නීය්‍යාණික - හේතු - දස්සන - අධිපතෙය්‍ය යන අර්ථ වශයෙන් ද බෙදූ සේක්නුයි බෙදා, විවෘත කර, විවරණය කර, දෙසන ලදැයි කියන ලද හෙයින් විභත්තවා යැයි කිව යුත්තෙහි **භගවා** යැයි කියනු ලැබේ.
දිව්‍ය විහරණ, බ්‍රහ්ම විහරණ, ආර්ය විහරණ යන විහරණයන්ද කාය - චිත්ත - උපධි විවේකයන් ද සුඤ්ඤත - අප්පණිහිත - අනිමිත්ත යන ත්‍රිවිධ විමෝක්‍ෂයන් ද අන්‍ය වූ ලෞකික-ලෝකෝත්තර උත්තර මනුෂ්‍ය ධර්මයන් ද භජනය කළ, සේවනය කළ, බහුල කළ සේක්නුයි භත්තවායි කිවයුතු තැන **භගවා** යැයි කියනු ලැබේ.
භවත්‍රයෙහි වමාළ තෘෂ්ණා ගමන් ඇත්තේ නුයි ‘භවෙසු වන්තගමනො’යි කිවයුතු තැන ‘භව’ ශබ්දයෙන් භ යන්නත් ‘ගමන’ ශබ්දයෙන් ‘ග’ යන්නත් ‘වන්ත’ ශබ්දයෙන් ‘ව’ යන්නත් දීර්ඝ කර රැගෙන **භගවා** යි කියනු ලැබේ. ලෝකයේ ‘මොහනස්ස ඛස්ස මාලා’යි කිවයුතු තැන ‘මෙඛලා’ වූ සේ භගවා යන්න සෑදී ඇත.
නැවත වෙනත් පර්යායක් දක්වමින් **අපිච භග්ගරාගොති භගවා** යනාදිය කියන ලදී. එහි භග්න කළ රාග ඇත්තේනුයි **භග්ගරාගො**. මෙසේ **භග්ගදොසා** දියෙහි ද අර්ථ දතයුතුයි. **කණ්ටකො** යනු විනිවිද යන අරුතින් කෙලෙසුන්ම ය. **භජී** උද්දේස වශයෙන් විභාග කර භජනය කරන ලදී. **විභජි** පටිනිර්දේශ වශයෙන් විවිධාකාරව භජනය කරන ලදී. **පටිභජි** පටිනිර්දේශ වශයෙන් විවිධ ප්‍රකාරයෙන් බෙදන ලදී. උග්ඝටිතඤ්ඤූ පුද්ගලයන්ගේ වශයෙන් **භජි**, විපචිතඤඤූ පුද්ගලයන්ගේ වශයෙන් **විභජී** නෙය්‍ය පුද්ගලයන්ගේ වශයෙන් **පටිභජී**.
**ධම්මරතනං** යනු –
ගෞරව කළ බුහුමන් කළ) මහාර්ඝ වූ අසම වූ දුර්ලභ දැකීම් ඇති (අවබෝධයට දුෂ්කර) උසස් සත්ත්වයන් විසින් පරිභෝග කළ බැවින් රත්නයකැයි කියනු ලැබේ.
මෙසේ වර්ණනා කරන ලද ධර්ම රත්නය ත්‍රිවිධාකාරයෙන් බෙදන ලදී. **භවානං අන්තකරො** කාමභවාදී නව භවයන්ගේ පරිච්ඡේදය (වෙන් කිරීම, සීමාව, කෙළවර කරන්නා, **භාවිතකායො** වඩන ලද කය, භාවිත කය ඇති. ඉතිරි පද තුනෙහිද එසේය. **භජී** සේවනය කළේය. **අරඤ්ඤෙ වනපත්‍ථානි** ගමේ හෝ නගරයේ හෝ ඉන්‍ද්‍රඛීලයෙන් හෝ පිටත අරණ්‍යයයි. මනුෂ්‍ය වාසයෙන් තොර වූ වන පෙදෙස. **පන්තානි** මිනිස්සු නොසීසාන, නො වපුරන ඉතා දුර වූ වන සෙනසුන්, ඇතැම්හු ‘වන පන්තානි’ යයි කියති. (අභයගිරිකාදීහු) ව්‍යාඝ්‍රාදී දරුණු සත්තු යම් වනයක ඇත්ද ඒ වනය ඔවුහු පාලනය කරති. රකිති. එසේ ඔවුන් විසින් ආරක්‍ෂා කළ හෙයින් **වනපන්තානි** නම් වී යැයි කියති. **සෙනාසන** මෙහි සයන කරයි. හිඳගනියි. අරුතින් සෙනසුන් නම් වේ. අල්ප වූ වචන ශබ්ද ඇති බැවින් **අප්පසද්දානි** වේ. ගම් නගරාදියේ පවතින ඝෝෂාවෙන් මිදුණු හෙයින් **අප්පනිග්ඝොසාති** වේ. ඇතුලත හැසිරෙන ජනයාගේ ශරීර පිසගෙන එන වාතය රහිත වූ බැවින් **විජනවාතානි** වේද ඇතුලත වෙසෙන ජනයාගේ වාදවලින් තොරවූ යන අර්ථයෙන් ‘විජනවාදානි’ පාඨයද යෙදේ. ඇතුලත ජන සංචරණයෙන් තොර වූ අර්ථයෙන් ‘**වීජනවානානි’** පාඨයද යෙදේ. මිනිසුන්ගේ රහසිගත කටයුතුවලට සුදුසු හෙයින් **මනුස්ස** **රාහසෙය්‍යකාති** වේ. විවේකයට සුදුසු වූ බැවින් **පටිසල්ලාන සාරුප්පන්ති** වේ. **භාගී වා** බුදුහු චීවරාදී සිවුපසයට හිමිකාරයා වූහ. ප්‍රතිලාභ වශයෙන් අර්ථ රසාදි භාගයන්ට ද ස්වාමි වන බැවින් භාගී නම් වන සේක. **අත්‍ථරසස්ස** හේතුඵල සම්පත්ති සංඛ්‍යාත අර්ථ රසයට. **ධම්ම රසස්ස** හේතු සම්පත්ති සංඛ්‍යාත ධර්ම රසයට මෙය කියන ලදී. ‘හේතුඵල ධර්මයෙහි ඤාණය අර්ථ ප්‍රතිසම්භිදාවයි. හේතුවෙහි ඤාණය ධර්ම ප්‍රතිසම්භිදාවයි. **විමුත්තිරසස්සා** ඵල සම්පත්ති සංඛ්‍යාත විමුක්ති රසයට, මෙය කියන ලදී. ‘කෘත්‍ය සම්පත්ති අර්ථයෙන් ‘රස’ නම් වේ.
**චතුන්නං ඣානානං** ප්‍රථම ධ්‍යානාදී සිවු ධ්‍යානයන්ගේ. **චතුන්නං අප්පමඤ්ඤානං** මෛත්‍රී ආදී අප්‍රමාණව පතුරන, සිවු බඹ විහරණයන්ගේ **චතුන්නං අරූප සමාපත්තීනං** ආකාසානඤ්චායතනාදී සතර අරූප ධ්‍යානයන්ගේ **අට්ඨන්නං විමොක්ඛානං** ‘රූපී රූපානි පස්සති’ ආදී නයින් කියන ලද, ආරමණයන්ගෙන් මිදුණු අට විමෝක්‍ෂයන්ගේ. **අභිභායතනානං** මෙහි අභිභවිත ආයතන මොවුන්ට ධ්‍යාන වන්නේනුයි අභිභායතන ඣාන නම් වේ. **ආයතනානි** යනු නොසිටින අර්ථයෙන් ආයතන සංඛ්‍යාත කසිණාරම්මණ, ඤාණුත්තරික පුද්ගලයා විෂද ඤාණ ඇතිව, ‘කිම මේ අරමුණෙහි සමවැදිය යුත්තක් ඇද්ද, මා කෙරෙහි සිත එකඟ කරගැනීමෙහි අපහසුවක් නැතැයි ඒ කසිණාදී අරමුණු වැඩ සමවතට සමවදියි. එහිදී නිමිත්ත ඉපදීමත් සමගම අර්පණා උපදී යන අර්ථයයි. මෙසේ උපදවන ලද ධ්‍යානයන් ‘අභිභායතන’ යැයි කියනු ලැබෙත්. ඒ අටවැදෑරුම් අභිභායතනයන්හි **නවන්නං අනුපුබ්බ** **විහාර සමාපත්තීනං** මුලින් මුලින් අනුපිළිවෙළින් සමවැදිය යුතු හෙයින් අනුපූර්ව විහාර සමාපත්තීන්ට, අනුපිළිවෙළින් සමවැදිය යුතු යන අර්ථයයි. ඒ නව වැදෑරුම් අනුපූර්ව විහාර සමාපත්තීන්ට. **දසන්තං සඤ්ඤාභාවනානං** ගිරිමානන්ද සූත්‍රයේ විස්තර වූ අනිත්‍ය සංඥාදී දස වැදෑරුම් සංඥා භාවනාවන්ගේ. **දසන්නං කසිණ සමාපත්තීනං** සකලාර්ථයෙන් කසිණ සංඛ්‍යාත පඨවි කසිණ ධ්‍යානාදී දසවැදෑරුම් ධ්‍යානයන්ගේ. **ආනාපානසති** **සමාපත්තියා** ආනාපාන සතියෙන් යුක්ත සමාධියට **අසුභසමාපත්තියා** අසුභ ධ්‍යාන සමාපත්තියෙන්, **දසන්නං තථාගත බලානං** තථාගතයන්ගේ දසබලයට **චතුන්නං** **වෙසාරජ්ජානං** විශාරද භාවයන්ට, චතුර් වෛශාරද්‍යයන්ට **චතුන්නං පටිසම්භිදානං** සිවුපිළිසිඹියාපත් ඤාණයන්ට **ඡන්නං අභිඤ්ඤාණානං** ඍද්ධිවිධාදී ෂට් අභිඥාවන්ට **ඡන්නං බුද්ධධම්මානං** සියලු කාය කර්ම ඤාරණය අනුව පරිවර්තනය වේ ආදී නයින් මුලින් පැමිණි ෂට් බුද්ධ ධර්මයන්ට.
එහි චීවරාදී ප්‍රත්‍ය භාග්‍ය සම්පත් වශයෙන් කියන ලදී. අර්ථරස ත්‍රිකය ප්‍රතිවේධ වශයෙන් කියන ලදී. අධිසීල ත්‍රිකය ප්‍රතිපත්ති වශයෙන් ද ධ්‍යාන ත්‍රිකය රූපාරූප ධ්‍යාන වශයෙන් ද විමෝක්‍ෂ ත්‍රිකය සමාපත්ති වශයෙන් ද ප්‍රඥා චතුෂ්කය උපචාර අර්පණා වශයෙන් ද සතිපට්ඨානාදිය සත්තිස් බෝධිපාක්ෂික ධර්ම වශයෙන් ද තථාගත බලාදිය ආවේණික ධර්ම වශයෙන් ද කියන ලදැයි දතයුතුයි.
ඉන් අනතුරුව **‘භගවාති නෙතං නාමං’** ආදිය අර්ථයට අනුව ගිය මෙය ප්‍රඥප්තිය යැයි දැන්වීමට කියන ලදී. එහි **සමණා** යනු පැවිදි බවට පත්වූවෝ. **බ්‍රාහ්මණා** බ්‍රාහ්මණයෝ සංසිඳ වූ පවු ඇත්තෝ හෝ බහා තැබූ පවු ඇත්තෝ. **දෙවතා** ශක්‍රාදී දෙවියෝ හෝ බ්‍රහ්මයෝ **විමොක්ඛං** යනු විමෝක්‍ෂ නම් අර්හත් මාර්ග යයි. විමොක්‍ෂ අන්තයේ වූ අර්හත් ඵලය වේ. ඒ විමෝක්‍ෂාන්තයේ වීම ‘විමොක්ඛන්තික’ නම් වේ. සර්වඥත්වය වනාහි අර්හත් මාර්ගයෙන් සිද්ධ වේ. අර්හත් ඵලාධිගමයේදී සිද්ධ වේ. එනිසා සර්වඥත්වය විමෝක්‍ෂාන්තයේ වීම වේ. ඒ නිමිති කරගැනීමද විමෝක්‍ෂාන්තයේ වීම නම් වේ. එනිසා ‘භාග්‍යවත් බුදුවරුන්ට මෙය විමෝක්‍ෂාන්තික යයි’යැයි කියන ලදී. **බොධියා මූලෙ සහ සබ්බඤ්ඤුත ඤාණසස පටිලාභා** මහාබෝධි වෘක්‍ෂ මූලයෙහි පෙර කී ක්‍ෂණයෙහි සර්වඥ ඤාණ ප්‍රතිලාභයත් සමග **සච්ඡිකා පඤ්ඤත්ති** අර්හත්ඵල සාක්‍ෂාත් කරණයෙන් හෝ සියලු ධර්ම සාක්‍ෂාත් කරණයෙන් උපන් ප්‍රඥප්තිය **යදිදං භගවා** ‘යම් මේ භගවත්’ යන ප්‍රඥප්තියක් වී නම්.
**ද්වීහි කාරණෙහී** දෙ කරුණෙකින්, **පරියත්ති සාසනං** ත්‍රිපිටක බුද්ධවචනය. **පටිපත්ති** මෙය පිළිපදියිනුයි පටිපත්ති නම් වේ. **යං තස්ස පරියා පුතං** ඒ පුද්ගලයා විසින් යමක් පුහුණු කරන ලද ද සජ්ඣායනා කරන ලද ද, කරණාර්ථයෙහි ඡට්ඨි විභක්ති වචනයකි. පරියාපුත්තං යන පාඨය ද යෙදේ. **සුත්තං** යනු උභතෝ විභංග, නිද්දේස, ඛන්‍ධක, පරිවාර, සුත්තනිපාතයෙහි මංගල සූත්‍ර, රතන සූත්‍ර, තුවටක සූත්‍රද අන්‍ය සූත්‍ර නම ඇති තථාගත දේශනාවන් ද ‘සූත්‍රයැ’යි දතයුතුයි. **ගෙය්‍යං** යනු සියලු ම ගාථා සහිත සූත්‍ර ගෙය්‍ය යැයි දතයුතුයි. විශේෂයෙන් සංයුක්ත නිකායේ සියලු සගාථක වර්ගයම මීට අයත් ය. **වෙය්‍යාකරණං** යනු සම්පූර්ණ අභිධර්ම පිටකය ද ගාථා රහිත සූත්‍රද අනික් අංග අටට අයත් නොවූ යම් බුද්ධ වචනයක් වේ නම් එයද වෙය්‍යාකරණ යැයි දතයුතුයි. **ගාථා** යනු ධම්මපද, ථෙර ගාථා, ථෙරිගාථා සූත්‍ර නිපාතයේ සූත්‍ර නාමය නැති ශුද්ධික ගාථා ද ගාථායයි දතයුතුය. **උදානං** යනු සොම්නස් සහිත ඤාණයෙන් දේශිත ගාථාවලින් යුතු අසූදෙකක් වූ සූත්‍ර උදාන යැයි දතයුතුයි. **ඉතිවුත්තකං** යනු ‘භාග්‍යවතුන් වහන්සේ විසින් මෙසේ දේශනා කරන ලදී’ යයි ආදී වශයෙන් පැවති එකසිය දහයක් සූත්‍රාන්ත ඉතිවුත්තක යැයි දතයුතුයි. **ජාතකං** යනු අපණ්ණක ජාතක ආදී පන්සිය පනහක් ජාතක කථා ‘ජාතක’ යැයි දතයුතුයි. **අබ්භූත** **ධම්මං** යනු මහණෙනි, ආනන්ද හිමියන් පිළිබඳ මේ ආශ්චර්යාද්භූත ධර්ම සතරකි’ ආදී වශයෙන් සියලු අසිරිමත් අද්භූත ධර්ම ඇතුලත් සූත්‍රාන්ත අබ්භූත ධර්මයැයි දතයුතුයි. **වෙදල්ලං** යනු චූල වේදල්ල, මහා වේදල්ල, සම්මා දිට්ඨි, සක්ක පඤ්හ, සංඛාරභාජනීය, මහා පුණ්ණම සූත්‍රාදී සියලුම ඥානයද සතුටද ලද පරිදි විචාළ සූත්‍රාන්ත වේදල්ල යැයි දතයුතුයි. **ඉදං පරියත්ති සාසනං** මෙසේ කියන ලද ආකාර ඇති ත්‍රිපිටක බුද්ධ වචනය පුහුණු කළ යුතුය යන අරුතින් ‘පරියත්ති’ නමින් ද අනුශාසනා කළ යුතුය යන අරුතින් ‘සාසන’ නමින් ද දක්වා පරියත්ති සාසන වේ. **තම්පි මුස්සතී** ඒ පර්යාප්ති ශාසනයද නැසෙයි. **පමුස්සති** මුලදී ම නැසේ. **පරිබාහිරො හොති** ඉවත හැරවූ මුහුණ ඇත්තෙක් වේ.
**කතමං** **පටිපත්තිසාසනං** ලෝකෝත්තර ධර්මයෙන් පූර්වභාගය ඒ අර්ථය සඳහා පිළිපදිනු ලබන්නේනුයි ප්‍රතිපත්ති නම් වේ. මෙය ජනයාට අනුශාසනා කරයි. පාලනය කරයිනුයි ‘සාසන’ නම් වේ. **සම්මා පටිපදා** මුලින් පැවසූ ක්‍රමයෙන්ම ය.
**පාණම්පි හන්ති** ජීවිතින්‍ද්‍රිය ද නසයි. **අදින්නම්පි ආදියති** අනුන් අයත් වස්තුව ද ගනියි. **සන්‍ධිම්පි ඡින්‍දති** ගෘහසන්ධි ද (ගෙවල්) බිඳියි. **තිල්ලො පම්පි පාරති** ගම් පැහැරගෙන, මහත් හානි පමුණුවයි. **එකාගාරිකම්පි කරොති** පනහක් පමණද හැටක් පමණද වටකොට ජීවග්‍රහයෙන් ගෙන ධනය ගෙන්වා ගනියි. **පරිපන්‍ථෙපි තිට්ඨති** මංපැහැරීම ද කරයි. **පරදාරම්පි ගච්ඡති** අන් අඹුවන් කෙරෙහි ලිංගික හැසිරීමට පැමිණේ. **මුසාපි භන්ති** අර්ථය නසන බොරු කියයි. **අනරිය ධම්මො** අනාර්ය බව.
**එකො පුබ්බෙ චරිත්‍වාන** පැවිදි සංඛ්‍යාතව හෝ ගණයාගෙන් වෙන්ව හුදකලාව වසන අර්ථයෙන් හෝ පෙර ලොව වැස **යානං භන්තං ව තං ලොකෙ හීනමාහු පුථුජ්ජනං** ඒ නොහික්මුණු පුද්ගලයා, විෂම වූ පාරක යන ඇත්, අස්, ආදී යානයක්, එහි නැති පුද්ගලයා ද නසා යානය ද නැසෙන්නාක් මෙන්. **පපාතෙපි පපතී** මෙසේ කාය දුශ්චරිතාදී විෂමයන්ට නැගීමෙන් නිරයාදියෙහි වැටේ. දෑ ගොත් කුල ද නසා තම යහපත ද බිඳ වැටේ. යානය බිඳී යන්නාක් මෙන් හීන බාල පුහුදුන් පුද්ගලයා ද නැසේ.
**පබ්බජ්ජා සංඛාතෙන වා** පැවිදි කොට්ඨාසයෙන් හෝ. **පබ්බජිතො** **සමණො නො** ගණයාට ආරෝපනය කිරීමෙන් හෝ. **ගණවවස්සග්ගත්‍ථෙන වා** ගණයා (සමූහයා) සමග එක්වීම හැරදමා හැසිරෙන අර්ථයෙන් හෝ.
**එකො පතික්කමති** හුදකලාව ගමෙන් පිටත්ව යයි. **යො නිසෙවතී** නිර්දේසයේ උදෙසන පදයයි. **අපරෙන සමයෙන** ඊට පසු මැත කාලයේ දී **බුද්ධං** සර්වඥ බුදුරදුන්. **ධම්මං** ස්වක්ඛාතාදී ගුණ පිරි ධර්මය. **සංඝං** සුපටිපන්නාදී ගුණ යුතු සංඝරත්නය. **සික්ඛං** අධිසීලාදී හික්මිය යුතු ශික්‍ෂා. **පච්චක්ඛාය** බුද්ධාදී තෙරුවන් ප්‍රතික්‍ෂේප කර. **හීනාය** හීන බවට, ගිහි බවට. **ආවත්තිත්‍වා** නැවතී, පෙරැළී. **සෙවතී** එකවරක් සේවනය කරයි. **නිසෙවතී** අනේකප්‍රකාරයෙන් සේවනය කරයි. **සංසෙවති** ඇලීගෙන සේවනය කරයි. **පටිසෙවති** නැවත නැවත සේවනය කරයි.
**භන්තං** නො දැමුණු. **අදන්තං** දමනයට, හික්මීමට නො පැමිණි **අකාරිනං** මනාව හික්මුණු ක්‍රියා නොකරන. **අවිනීතං** අවිනීත වූ, ආචාර සම්පත්තියෙන් අශික්‍ෂිත. **උප්පථං ගණ්හතී** කියූ ආකාර ඇති, අදාන්තයන් යෙදූ පාලනය කළ නොහැකි රථයක් විෂම මාර්ගයට පැමිණෙයි. **විසමං ඛානුම්පි පාසානම්පි අභිරූහති** විෂමව සිටි, කිහිරි කණු ආදියට ද එසේම පර්වත පාෂාණාදියට ද නැගේ. **යානම්පි ආරොහණකම්පි භඤ්ජතී** රියදුරා ආදී රථයේ නැගුණු පුද්ගලයන්ගේ ද අත් පා බිඳෙයි. කැඩෙයි. **පපාතෙපි පපතී** හුදකලාව සිඳින ලද බෑවුම් ප්‍රපාතයෙහි හෝ වැටෙයි. **සො විබ්භන්තකො** ඒ සිවුර හළ පුද්ගලයා **භන්තයාන පටිභාගො** නො දැමුණු රථයක් වැනි වූයේ **උප්පථං ගණ්හතී** කුශල කර්ම මාර්ගයෙන් වැලකී අපාගාමී මගෙහි, වැරදි මගට එළඹේ. **විසමං කායකම්මං අභිරූහතී** සම බවින් තොර වූ කාය දුශ්චරිතාදී, විෂම කාය කර්මයන්ට පැමිණේ. සෙසු පදයන්හි ද මේ ක්‍රමයමැයි. **නිරයෙ අත්තානං භඤ්ජතී** නිරාශ්වාද (සතුටක් නැති) සංඛ්‍යාත නිරයෙහි ඉපිද තම ශරීරය සුණු විසුණු වූවක් බවට පත්කරයි. **මනුස්සලොකෙ අත්තානං භඤ්ජතී** විවිධාකාර ක්‍රියා කිරීම් වශයෙන් බිඳී යයි. **දෙව ලොකෙ අත්තානං භඤ්ජතී** ප්‍රිය විප්‍රයෝගාදී දුක් වශයෙන්. **ජාතිපපාතම්පි පපතී** ජාති ප්‍රපාතයෙහි ද වැටෙයි. ජරා ප්‍රපාතාදියෙහි ද මේ ක්‍රමයමයි. **මනුස්සලොකෙ** මෙහි අදහස් කරන ලද ලෝකයම දක්වයි.
**පුථුජ්ජනා** නිද්දේසයේ උදෙසන පදයයි. එහි **පුථුජ්ජනා** යනු –
බොහෝ වූ කෙලෙස් ඉපිදවීමාදී කාරණයෙන් පෘථජ්ජන නම් වේ. බොහෝ වූ අනාර්ය ජනයන් කෙරෙහි ඇතුලත් බැවින් ද යථෝක්ත මේ ජන තෙමේ ආර්යයන් කෙරෙන් වෙන්වූයේනුයි ද පෘථජ්ජන නම් වේ.
ඒ පුහුදුන් පුද්ගලයා බොහෝ වූ නානාප්‍රකාර කෙලෙස් උපදවන හේතුවෙන් පුථුජ්ජන නම් වේ. එය විභාග වශයෙන් දක්වනු සඳහා **පුථූ කිලෙසෙ ජනෙන්ති** යනාදිය කියන ලදී. එහි බොහෝ වූ නානාප්‍රකාර සත්කාය දෘෂ්ටි ආදී කෙලෙස් නොනැසූ බැවින් ඒවා උපදවති. නැතහොත් ඒවා කරණ කොටගෙන උපදින ලදීනුයි පුථුජ්ජන නම් වේ. නොනැසූ බවම ‘ජන’ ශබ්දයෙන් අදහස් වේ. බොහෝ ශාස්තෲන්ගේ මුහුණ බලන්නෝයි මෙහි බොහෝ නානාවිධ ශාස්තෲ ප්‍රතිඥා මොවුන්ට ඇත්තේනුයි පුථුජ්ජනා වේ යනු වචනාර්ථයයි. බොහෝ වූ සියලු ගතීන්ගෙන් නොවැසුණු බව හෙවත් නොයෙක් භවයන්හි ඉපදිය යුතු හෝ ජනයා මෙහි උපදිත්නුයි පුථුජ්ජන නම් වේ. ගතීහුය. මොවුන්ගේ බොහෝ ජනයෝ වෙත්නුයි පුථුජ්ජන වේ. මේවා කරණ කොටගෙන මෙයින් පසුව උපදිත්නුයි ‘ජනා’ වේ. අභිසංස්කාරාදියයි. ඒවා මොවුන්ට ඇත්තේනුයි පුථුජ්ජන නම් වේ. අභිසංස්කරණාදී (රැස්කරන) අර්ථයෙහිලා මෙහිදී ‘ජන’ ශබ්ද දතයුතුයි. **නානා** **සන්තාපෙහි සන්තප්පන්තී** රාගග්ගි ආදී සන්තාපයෝ වෙත්ද ඒවා හෝ ඒ සියලු කෙළෙස් පරිදාහයෝ **පුථු පඤ්චසු කාමගුණෙසු** මේ ලෝකයෙහි ජනනය වන්නේනුයේ ‘ජන’ නම් වේ. රාගය, ගිජුබව යන මේ ආදී පුහුදුන් පුද්ගලයෝ මෙහි වෙත්නුයි ‘පුථුජ්ජනා’ නම් වේ. බොහෝ පංචකාමයන්හි ඇලුණා වූ යනුවෙන් රාගාදී අර්ථයෙහි ද ‘ජන’ ශබ්දය දතයුතුයි. **පළිබුද්ධා** පිළිපන්නෝ. **ආවුතා** එතුණාහු. **නිවුතා** නැවැත්තාහු, වැළකුණාහු **ඔවුතාකුජ්ජිතා** යටිකුරු කරන ලද්දාහු.
නැතහොත් බොහෝ වූ සංඛ්‍යාත්මකව ප්‍රකාශ කිරීමට අපහසු වූ, ආර්ය ධර්මයට විරුද්ධ වූ, නීච ධර්මය අනුව හැසිරෙන ජනයාගෙන් යුක්ත ආර්ය ජනයාගෙන් බැහැර වූ හෙයින් ‘පුථුජ්ජන’ නම් වූ.
ඒ මේ පුහුදුන් පුද්ගලයෝ –
සූර්ය බන්දු වූ බුදුරදුන් විසින් පුහුදුන් පුද්ගලයෝ දෙදෙනෙක් පෙන්වා දෙන ලදහ. එක් අයෙක් අන්ධ පුථුජ්ජන නම් වේ. දෙවැන්නා කල්‍යාණ පුථුජ්ජන නම් වේ.
මෙහිදී අන්ධ පුථුජ්ජන පුද්ගලයාම අදහස් වූ බව දතයුතුයි.
**යසො කිත්ති ච** ලාභසත්කාර ප්‍රශංසාදියයි. **පුබ්බෙ** පෙර පැවිදිව සිටියදී **හායතෙවාපි තස්ස සා **ඒ සිවුරු හළ පුද්ගලයා සිටියදීම පෙර පැවති යසස කීර්තිය පිරිහී යයි. **එතම්පි දිස්වා** මෙසේ පෙර කිත් යසස් ලැබීමද පසුව එය පිරිහීමද දැක. **සික්ඛෙථ මෙථුනං** **විප්පහාතවෙ** යම් ශික්‍ෂාවක් නික්මෙන්නේද, කවර කරුණක් සඳහාද මෛථුනය දුරුකිරීම සඳහා, මෛථුනය ප්‍රහාණය සඳහා යයි කියන ලද්දේ වෙයි.
**කිත්තිවණ්ණභතො** දැරූ කීර්ති ශබ්දය හා ගුණ ඇතිව, කීර්ති ශබ්දය මෙන්ම ගුණ සම්පත්තිය ද දරමින් හැසිරෙනුයේ යන අර්ථයයි. විචිත්‍ර වූ නානා ක්‍රමයෙන් පවසන කථනයක් මොහුට ඇත්තේනුයි **චිත්තකථි** **කල්‍යාණ පටිභානො** සුන්‍දර ප්‍රඥා ඇති,
**හායති** නිද්දේසයේ උදෙසන පදය. **පරිහායති** හාත්පසින් පිරිහේ. **පරිධංසති** ගිලිහෙයි. **පරිපටති** හාත්පසින් පහ වේ. **අන්තරධායති** නොපෙනීමට යයි. **විප්පලුජ්ජතී** වැනසේ.
**ඛුද්දකො සීලක්ඛන්‍ධො** ථුල්ලච්චයාදී කුඩා සිකපද. **මහන්තො සීලක්ඛන්‍ධො** පාරාජිකා සංඝාදිසේසාදිය.
**මෙථුන ධම්මස්ස පහාණාය** තදංගාදී ප්‍රහාණයෙන් දුරුකරනු සඳහා. **වූපසමාය** කෙළෙස් මලයන්ගේ සන්සිඳීමට. **පටිනිස්සග්ගාය** ඇතුලට වැඳීම, මෙවුන්‍දම දුරලීම සඳහා. **පටිප්පස්සද්ධියා** පටිප්පස්සද්ධි නම් ඵලය සඳහා.
යමෙක් මෛථුන ධර්මය අත්නොහරියි ද ඔහුගේ ගති ස්වභාව දැක්වීමට **සංකප්පෙහි -පෙ- තථාවිධො** යි කියන ලදී. එහි **පරෙතො** යුක්ත වූ. **පරෙසං නිග්ඝොසං** උපාධ්‍යායාදීන්ට නින්දා වචන කියයි. **මංකු හොති** දොම්නස් ඇතිවේ.
**කාම සංකප්පෙන** කාම ප්‍රතිසංයුක්ත විතර්කයෙන්, මතු පදයන්හි ද මේ ක්‍රමයමයි. **ඵුට්ඨො** විතර්කයන් විසින් ස්පර්ශ කරන ලද **පරෙතො** නොපිරිහුණු **සමොහිතො** මනාව බැසගත්, ඇතුලට පිවිසි. **කපණො විය** දුප්පත් දිළිඳු පුද්ගලයකු මෙන් **මන්‍දො** විය. අඥානයෙක් මෙන් **මොමූහො විය** මුලා වූවෙක් මෙන් **ඣායතී** සිතයි. **පජ්ඣායති** බොහෝකොට සිතයි. **නිජ්ඣායතී** අනේක ප්‍රකාරයෙන් සිතයි. **අපජ්ඣායති** ඉන් පහවී සිතයි. **උලූකො** බකමූණා **රුක්ඛසාඛාය** ගස මතුයෙහි වූ අත්තක හෝ බෙණයක. **මූසිකං මගයමානො** මීයෙකු සොයන්නා වූ, ‘මගයමානො’ යනුවෙන් ද ශබ්ද කරති. **කොත්‍ථූ** සිවලා **විලාරො** බළලා. **සන්‍ධිසමල සංකටීරෙ** ගෙවල් දෙකක් අතර ද දිය දමන තැන, මඩ වගුරුවල, කසළ දමන තැන ද පොළව උස් තැන ද. **වහච්ඡින්නො** කොඳුඇට සිඳුණු. ඉන්පසුව එන ගාථාවන් ප්‍රකට වූ සම්බන්ධය ඇත්තේමය.
එහි **සත්‍ථානි** යනු කාය දුශ්චරිතාදිය, ඒවා වනාහි තමාද අනුන්ද සිඳින, වනසන අර්ථයෙන් ආයුධයයි කියති. ඒ දුශ්චරිතාදියෙහි ද මේ මුසා කීම මුලසිටම සැතක් මෙන් හානි කරයි. (බොරුවෙන් වැසී පව් කරයි.) **ඉමිනා කාරණෙ නාහං විබ්භන්තො** යන කරුණු දක්වන්නේ, එනිසා කියන ලදී. **එසඛ්වාස්ස මහාගෙධො මොසවජ්ජං පගාහතී** එහි **එසඛ්වාස්ස** ඒ ඔහුගේ **මහාගෙධො** මහා බන්ධනය. කෙසේනම් එය **මොසවච්ඡං පගාහතී** ඒ ඔහුගේ මුසාවාදයට බැස ගැනීම මහා බන්ධනයකැයි දතයුතුයි.
**තීණි සත්‍ථානී** ශස්ත්‍ර තුන, කාය දුශ්චරිතය කාය ශස්ත්‍රයයි. **වචී සත්‍ථා** දියෙහි ද ඒ ක්‍රමයමැයි. එය විභාග වශයෙන් දැක්වීමට **තිවිධං කාය දුච්චරිතං කායසත්‍ථං** යි කියන ලදී. **සම්පජාන මුසාභාසතී** යනු දැන දැනම හිස්, බොරු වදන් කියයි. **අනභිරතො අහං භන්තෙ** **අහොසිං** **පබ්බජ්ජාය** ‘මම සසුන්පැවිද්දෙහි ඇලීම, ආශාව දුරු වූවෙක් වීමි’යි කියයි. **මාතා මෙ පොසෙතබ්බා** මවිසින් මව පෝෂණය කළ යුතුයි. **තෙනම්හි** **විබ්භන්තො ති භණති** එනිසා මම සිවුරු හැර, සසුන ප්‍රතික්‍ෂේප කර ආවෙමියි කියයි. **පිතා මයා පොසෙතබ්බො** යනාදියෙහි ද මේ ක්‍රමයමයි.
**එසො තස්ස මහාගෙධො** ඒ පුද්ගලයාට මෙය මහා බන්ධනයකි. **මහාවනං** යනු මහා වනය. **ගහනං** ඉක්මවීම අපහසු වනලැහැබකි. **කනතාරො** චෝර කාන්තාරයක් හා සමානය. **විසමො** කටුකොහොල් ආදියෙන් විෂමය. **කුටිලො** බිලීකටුවක් වැනිය. **පංකො** මඩ වලක් සමානය. **පලිපො** මඩ වගුරක් සමානය. **පළිබොධො** මහා දුර්ගයකි. **මහාබන්‍ධනං** මුදාගැනීම අපහසු විශාල බන්ධනයකි. **යදිදං සම්පජාන මුසාවාදො** ඒ මේ දැන දැන බොරු කීම,
**සභග්ගතො වා** සභාවෙහි සිටියේ හෝ. **පරිසග්ග තො වා** ගම් පිරිසෙහි සිටියේ හෝ **ඤාතීමජ්ඣ ගතො වා** නෑයන් මැද සිටියේ හෝ **පූගමජ්ඣගතොවා** සේනාව මැද සිටියේ හෝ **රාජකුල මජ්ඣගතො වා** රජපවුලේ මැද මහා විනිශ්චයෙහි සිටියේ හෝ **අභිනීතො** ප්‍රශ්න කිරීමට ගෙනෙන ලදුයේ **සක්ඛිපුට්ඨො** සාක්‍ෂිකර විචාරන ලදුයේ **එහම්හො පුරිස** මෙය ආමන්ත්‍රණයයි. **අත්තහෙතු වා පරහෙතුවා** තමාගේ හෝ අනුන්ගේ හෝ අත්පා නැසීම් නිසා හෝ ධනලාභ නිසා හෝ **ආමිසකිඤ්චික්ඛහෙතු වා** යන මෙහි **ආමිසං** යනු ලාභය, ලැබීම් අදහස් කරන ලදී. **කිඤ්චික්ඛං** යම්කිසි අල්ප මාත්‍ර වූවක්. යටත් පිරිසෙන් තිත්වටුවකු, ගිතෙල් පිඬක්, වෙඬරු පිඬක් යනාදී අල්පමාත්‍ර ලාභයක් නිසාවෙන් **සම්පජාන මුසා භාසතී** දැන දැනම බොරු කියයි.
නැවත වෙනත් පර්යායක් දක්වනු සඳහා **අපිච තීහාකාරෙහි මුසාවාදො හොති පුබ්බෙවස්ස හොතී ති** යනාදි කියන ලදී. එහි **නීහාකාරෙහි** යනු සම්පජාන මුසාවාදයට අංග වූ තුන් කාරණයෙන් **පුබ්බෙවස්ස හොතී** ඉතා මුලදීම ඔහුට මේ සිත ඇතිවේ. **මුසා භණිස්සං** ‘බොරුවක් කියන්නෙමි’ යනුයි. **භණන්තස්ස හොති** දැන දැන බොරු කියන්නාට මේ සිත වේ. **භණිතස්ස හොති** දැන දැන බොරු කීවහුට මේ සිත වේ. යමක් කිවයුතුද එය කියන ලද කල්හි මේ සිත වේ යන අර්ථයයි. නැතහොත් **භණිතස්ස** කියා නිමවූ වචන ඇත්තාට මේ සිත වේ. මෙසේ ඔහු බොරුව කීමට පෙරද දනියි. බොරුව කියන විටද දනියි. පසුවද දනියි. ‘මවිසින් බොරු කියන ලදී’ යනුයි. ඔහු මෙසේ කියනුයේ මුසාවාද කර්මයෙන් බැඳෙයි යැයි මෙහිදී මේ අර්ථය දක්වන ලදී. මෙසේ අර්ථය දැක්වූවත් මෙහි ඇති විශේෂය නම්, විමසන ලදුයේ මම බොරු කියන්නෙමි යන පූර්වභාගය ඇත. මවිසින් බොරු කියන ලදැයි එන පසුභාගය නැත. කියූ පමණින් ම කිසිවකුට සිහි නැතිවේ. මතක නැති වේ නම් කිම ඔහුට මුසාවාදය වේද? නොවේද? එය මෙසේ අට්ඨකථාවන්හි විසඳන ලදී. පූර්වභාගයෙහි බොරු කියන්නෙමියි’ද බොරු කියමින් දැන් බොරු කියමි’යි ද දැන සිටි තැනැත්තාට පසු භාගයෙහි මවිසින් බොරුවක් කියන ලදැ’යි දැන නොගැනීමට නොහැකිය. එසේ දැන නොගනීද එහෙත් මුසාවාදය වේමය. මුලින් දැක්වූ අංග දෙක ප්‍රමාණික වේ. යමෙකුට මුලදී ‘බොරු කියන්නෙමි’ යන සිතුවිල්ලක් නැත්ද කියමින් දැන් මම මේ බොරු කියමි’යි දනියි ද කීකල්හිද මවිසින් බොරු කියන ලදැ’යි දනීද ඔහුට ද මුසාවාදය ඉදිරිපත් නොකළ යුතුයි. (චෝදනා නොකළ යුතුයි) පූර්වභාගයම ප්‍රමාණික වන හෙයිනි. එය මුසාවාදයක් නොවන කල්හි එම ප්‍රකාශය ක්‍රීඩාවට කියූවක් හෝ ශබ්ද ප්‍රවාහයක් පමණක් වේ.
මෙහිදී ද තඤ්ඤාණතාවය ද ඤාණසමෝධානයද වෙන්කර දතයුතුයි. ‘තඤ්ඤාණතාව වෙන්කර දතයුතුය’ යනු යම් සිතකින් බොරු කියන්නෙමි’යි දන්නේ ද ඒ සිතින් ම ‘බොරු කියමි’යි ද මවිසින් බොරු කීවෙමි’යි දනියිද, මෙසේ එක සිතකින්ම තුන් ක්‍ෂණයෙහි දනියිද මෙය තඤ්ඤාණතාව වෙන්කර දැනීමයි. ඒ සිතින් ම, ඒ සිත පිළිබඳව දැනගත නොහැක. කඩුවකින් එම කඩුවම සිඳීමට නොහැක්කක් මෙනි. මුලින් මුලින් ඇති වූ සිත් පසුව පසුව ඇතිවන සිත් සඳහා උත්පත්ති ප්‍රත්‍යය වී නිරුද්ධ වේ. එනිසා මෙය කියන ලදී.
පූර්වභාගී සිතම ප්‍රාමාණික වේ. එය නොපවත්නා කල්හි මුසාවාදය සම්පූර්ණ නොවේ. සෙසු දෙක ද නැති කල්හි මුසාවාදය සම්පූර්ණ නොවේ. එනිසා මුසාවාදයේ අංග තුනම සම්පූර්ණ විය යුතුයැයි කියන ලදී.
එහි ‘ඤාණ සමෝධානය හැරදැමිය යුතුය’ යනු මේ සිත් තුන ක්‍ෂණයෙහි උපදින ලදැයි පිළිනොගැනීමයි. මෙහි සිතනම්
මුල් සිත නිරුද්ධ නොවූ කල්හි පසු සිත (දෙවැනි සිත) නූපදියි. නිරන්තර ඉපදීම, නිරුද්ධ වීම සිදුවන බැවින් එක් සිතක් මෙන් ප්‍රකට වේ.
මින් අනතුරුව ඒ පුද්ගලයා ‘නොදන්නා ම දෙයක් දනිමියි’ ආදී ක්‍රමයෙන් දැන දැන බොරු කීම කරයි. එනිසා ඔහු මෙය අභූත වූවකැයි යන දෘෂ්ටි ඇත්තේ වේ. ඒ අර්ථයෙහි ම මේ ලබ්ධිය වේ. එසේම මෙය අභූතයැයි මෙසේ ඒ සිතට කැමති වේ. රුචි ද කරයි. මෙසේ මේ සිත අභූතය යන්න ස්වභාවයකි. යම්කලෙක බොරු කියනු කැමති වේද, එකල්හි ඒ දෘෂ්ටිය හෝ දෘෂ්ටිය සමග ඉවසීම හෝ දෘෂ්ටි ක්‍ෂාන්තිය සමග රුචිය හෝ දෘෂ්ටි ඛන්ති රුචිය සමග සංඥාව හෝ දෘෂ්ටි ඛන්ති රුචි සංඥාව සමග භාවය හෝ සඟවා තබා, වසා තබා, වහන් කර, අසත්‍ය වූවක් ඇත්ත ලෙස කියයි. එනිසා මේ ක්‍රමෝපායන්හි අංග වශයෙන් විවරණ කර දැක්වීම සඳහා **අපිච චතුහාකාරෙහි** යනාදිය කියන ලදී.
මෙහි **විනිධාය දිට්ඨිං** බලවත් ධර්ම සැගවීම් වශයෙන් කියන ලදී. **විනිධාය** **සඤ්ඤා** මෙහි දී වනාහි සියලු දුර්වල ධර්ම සඟවා තැබීම් වශයෙන්, සංඥා මාත්‍රයක්වත් නොසඟවා තැබේනම් ‘සම්පජාන මුසාවාදය’ සිදු නොවේ.
**මන්‍දොව පරිකිස්සතී** ප්‍රාණවධාදිය කරමින් ඉන් තද බල දුක් අනුභව කරමින්, භෝග සෙවීම්, ආරක්‍ෂා කිරීම් ආදියද කරමින් මුළා වූ මූඪයකු මෙන් වෙහෙසට පත්වේ.
**තමෙනං රාජානො ගහෙත්‍වා විවිධා කම්ම කාරණා කාරෙන්ති** රජවරු නොකරති. රජුගේ විධාන ලද රාජපුරුෂයෝ නානාප්‍රකාර වධබන්ධන පමුණුවති. **කසාහිපි තාළෙන්ති** කශයෙන්, දණ්ඩෙන් තර්ජනය කරති. **වෙත්තෙහි** වේවැලෙන් **අද්ධදණ්ඩකෙහි** මුගුරු ප්‍රහාරයෙන්, පහර දීමට රියන් හතරක දණ්ඩක දෙකට කඩා ගත් දඬුවලින් **බිලංගථාලිකං** කැඳහැලියේ බහා දෙන දඬුවම, එය කරන්නාහු ශීර්ෂ කපාලය ගලවා, රත්වූ යකඩ ගුලියක් අඬුවකින් ගෙන ඒ තුලට දමති. එය කරන්නාහු උඩුතොල, දෙකන්සිළු, බෙල්ලේ වල යන ස්ථානවලින් සම කා, සියලු කෙස්රොදක් සේ එක් කර ගැටයක් ගසා, දණ්ඩක ඔතා අදිති. එවිට කෙස් සමග සම ගැලවී එයි. ඉන්පසු හිස්කබල තද ගල්වලින් ගටා සෝදමින් හක්ගෙඩි පාට ඇත්තක් කරයි. **රාහුමුඛං** රාහු මුඛ නම් වධයයි. එය කරන්නාහු අඬුවෙන් මුව විවර කර, මුව තුල පහනක් දල්වති. කන්සිළුවෙහි සිට හෝ මුඛය නියනකින් සාරති. ලේ වැගිරී මුව පිරී යයි.
**ජොතිමාලිකං** යනු සියලු සිරුර තෙල් පෙඟූ කඩමාලුවලින් වෙළා ගිනි අවුලුවන දඬුවමයි. **හත්‍ථපජ්ජොතිකං** අතෙහි තෙල් පෙඟූ කඩමාලුවලින් වෙළා පහනක් මෙන් දල්වති. **එරකවත්තිකං** යනු ඒරකවත්ති නම් දඬුවමයි. එය කරන්නහු බෙල්ලෙන් යට සිට සම වටේට හාරා කපමින් ගොප්ඇටයෙහි හෙළති. ඉක්බිති දඬුවම ලත් පුරුෂයාව යොන්වලින් බැඳ අදිති. ඔහු තමන්ගේ සම වටා පැකිලි පැකිලී ඇදවැටෙයි. **චීරකවාසිකං** යනු චීරකවාසික නම් දඬුවමයි. එය කරන්නහු ඉහතින් කී ලෙසම සම වටේට සාරා කපමින් ඉඟටියේ තබති. ඉඟෙහි පටන් සාරාකපමින් ගොප් ඇටවල තබති. යටි සිරුර මත්තෙහි හණ වැහැරි ඇඳුමක් අදින ලද්දාක් මෙන් පෙනේ. **එණෙය්‍යකං** යනු එණෙය්‍යක නම් වධයයි. එය සිදු කරන්නහු දෙවැලමිටෙහි ද දෙදණෙහි ද යකඩින් සිදුරු කර, යකඩ හුල්වලින් අනිති. ඒ දඬුවම් ලැබූ පුරුෂයා එවිට යකඩ හුල් සතරකින් බිම පිහිටා සිටියි. ඉක්බිති යකඩ හුල්වලින් සිටගෙන සිටින්නා වටා ගිනි දල්වති. ‘එණෙය්‍යකො ජොති පරිග්ගහො යථා’යි පැමිණි තැන ද මෙයම අදහස් කරන ලදී. ඒ පුරුෂයා වරින් වර යකඩහුල් ඉවත් කර, ඇට කෙළවර සතරින්ම බිම තබති. මෙබඳු වූ දරුණු වධයක් නම් නැත.
**බලිසමංසිකං** යනු බලිසමංසික දඬුවමයි. එහිදී මුවතුඩු දෙකක් ඇති බිලී කොකුවලින් ශරීරයට පහර දී සම් මස් නහර උගුලුවා දමති. **කහාපණකං** යනු මුළු සිරුර ම තියුණු වෑවලින් (දැලිපිහිය වැනි කුඩා පිහිවලින්) කෙළවරෙහි පටන් කහවණුවක ප්‍රමාණයට ලියා දමමින් කොටති. **ඛාරාපතච්ඡිකං** යනු ශරීරයේ ඒ ඒ තැනට ආයුධවලින් පහර දී කොපුවලින් ක්‍ෂාර හෙවත් ලුණු ගති. එවිට සම්මස් නහර වැගිරී දිගට ගලා යයි. ශරීරය ඇටසැකිල්ලක් මෙන් තිබෙයි. **පලිඝ** **පරිවත්තිකං** එක් පසකින් වැදහොවා, කන් සිදුරෙහි යකඩ හුලක් ඇණ පොළවට ඒකාබද්ධ කරති. ඉක්බිති වධයට ලක් වූ පුරුෂයාගේ පයින් අල්ලාගෙන අදිති. **පලාලපීඨකං** යනු දක්‍ෂ වධකයෝ සිවි මස ඇද, ඇඹරුම් ගල්වලින් ඇට බිඳ, කෙස්වලින් ගෙන ඔසවති. වධයට පත් පුරුෂයා මස් ගොඩක්ම වෙයි. ඉක්බිති ඔහුව කෙස්වලින්ම වෙළා අල්ලා ගනිති. පිදුරු මිටියක් මෙන් කර යළි වෙළති. **සුනඛෙ හිපි**, දින කිහිපයක් කෑම නොදී බඩගින්නෙන් පෙළෙන බල්ලන් ලවා කවති. ඔවුහු මොහොතකින් ම වධයට පත් පුරුෂයාව ඇටසැකිල්ලක් කරති. **එවම්පි කිස්සති** මෙවැනි වධයන්ට පැමිණෙයි. **පරිකිස්සති** සියලු ආකාරයෙන් ම විනාශයට පැමිණෙයි. **පරිකිලිස්සති** තැවීමට, වෙහෙසට පැමිණෙයි.
නැවත අනික් කාරණයක් දක්වමින් **අථ වා කාමතණ්හාය අභිභූතො** යනාදිය කියන ලදී. එහි **කාමතණ්හාය** යනු පස්කම් සුවයෙහි ලොල් බවින්, **අභිභූතො** මඬනා ලද **පරියාදින්න චිත්තො** කුසල සිත් ක්‍ෂය කර, ඉවතලා ගන්නා ලද සිත **භොගෙ පරියෙසන්තො** ධනය සොයමින් **නාවාය මහා සමුද්දං පක්ඛන්‍දති** තරණී නම් වූ බැවින් මහත් ලුණු සයුරට පිවිසේ. **සීතස්ස පුරක්ඛතො** ශීතල පෙරටු කරගෙන **උණ්හස්ස පුරක්ඛතො** උණුසුම පෙරටු කරගෙන **ඩංසා** ඇටමැස්සෝ, ලබන්නේ. **ඛුප්පිපාසාහි** **මීයමානො** සාපිපාසා දෙකින් මැරෙනු ලබන්නේ. **ගුම්බ ගච්ඡති** යන්නේ සිට **මූලපදං ගච්ඡති** දක්වා වූ විසිහතරක් වූ පදයන් ඒ ඒ රටවල නම් වශයෙන් කියන ලදී. **මරුකන්තාරං ගච්ඡති** වැලි කතරට තරු සංඥාවෙන් යයි. **ජණ්ණුපථං** යනු දණවලින් යා යුතු පාරයි. **අජපථං** යනු එළුවන් විසින් යායුතු මගයි. **මෙණ්ඩපථං** යනාදියෙහි ද මේ ක්‍රමයමැයි.
**සංකුපථං** යනු කණුවක ලණුවක් බැඳ යායුතු දුෂ්කර මාර්ගය, එහි යන්නෝ පර්වත පාදයේ සිට යකඩ කුරුසියක් වැනි දෙයක් යොතින් බැඳ උඩට විසිකර එය පර්වතයේ රඳවා, යොතින් ඊට නැග, දියමන්තියෙන් කළ අග ඇති ලෝහ දණ්ඩකින් පර්වතය විද කණුවක් සාදා ඒ ඒ තැනින් යකඩ කුරුසිය ඇද නැවත උඩට දමා රඳවා, එහි සිට සම් යොතක් එල්ලන එය රැගෙන බැස යටම කණුවේ බැඳ, වම් අතින් යොත තදින් ගෙන, දකුණු අතින් මුගුරක් ගෙන යොතට ගසා කුඩා කණුව (උල) ගලවා නැවත උඩට නගියි. උපක්‍රමයෙන් පර්වතය මුදුනට ම නැග ඉන් බසින විට ද මුලදී මෙන් පළමුව පර්වතය මත කුඩා කණුවක් සිටුවා හම් පසුම්බියක හම් යොත බැඳ කණුවෙහි ඒ යොත වෙළා බැඳ, තමා ඒ පසුම්බියේ හිඳ මකුළුවන්ගේ නූල් විසිකිරීමෙහි දී මෙන් යොත විහිදුවමින් පර්වතයෙන් බසියි. එනිසා ‘කණු සිටුවා ඒ මගින් යා යුතු මාර්ගයැ’යි කියන ලදී. **ඡත්තපථං** යනු සම් කුඩයකින් වායුව ගෙන කුරුල්ලකු මෙන් බැසිය යුතු මාර්ගය. **වංසපථං** උණපඳුරක් සිඳින සැතින් සිඳ, එහි උණගස් පොරවෙන් කපා පාරක් සාදමින්, හුණුගසින් හිනිමගක් බැඳ, උණපඳුරට නැගී උණගස් සිඳ, වෙනත් උණ පහුරක් මතට හෙළා මේ ක්‍රමයෙන් හුනු පඳුරු මතින්ම යායුතු මාර්ගය සඳහා ‘වංස පථය’ යැයි කියන ලදැයි දතයුතුයි.
**ගවෙසන්තො න වින්‍දති අලාභමූලකම්පි දුක්ඛං දොමනස්සං පටිසංවෙදෙති** නොලැබීම මූලික කරගත් කායික චෛතසික දුක විඳියි.
ලද්ධා ලැබ. **ආරක්ඛමූලයං** රැකීම මූලික කරගත් **කින්ති මෙ භොගෙ** කවර උපායකින් මගේ භෝග සම්පත් රජු පැහැර නොගනියි ද -පෙ- අප්‍රිය උරුමක්කාරයෝ නොගෙන යත්ද **ගොපයතො** මංජුසාදියෙහි තබා රකින්නාට **විප්පලුජ්ජන්ති** නැසෙති.
**එතමාදීනවඤ්ඤත්‍වා** **මුනි පුබ්බාපරෙ ඉධ** මේ සසුනෙහි පැවිදි තෙම, පෙර මහණකමේ යශස් කීර්ති සම්පත්ති ගිහි වූ විට නැසෙන බව දැන. **තස්සයො** මෙතැන් පටන් කියන ලද පූර්ව හා අපර **ඉධ** මේ සසුනෙහි මුනිතෙම පූර්ව පැවිදි බවේ ආනිසංස හා පසු ගිහිවීමේ ආදීනව දැන,
**දළ්හංකරෙය්‍ය** නිර්දේශ පදයේ උදෙසීමයි. දැඩි කරන්නේය. **ථීරං කරෙය්‍ය** ලිහිල් නො කරන්නේ ය. **දළ්හ සමාදානො අස්ස** දැඩි ප්‍රතිඥා, පිහිටීම් ඇත්තේ වන්නේය. **අවට්ඨිත සමාදානො** සනිටුහන් කළ සමාදාන ඇත්තේය.
**එතමරියානමුත්තමං** බුද්ධාදී ආර්යයන්ගේ මේ උතුම් වූ විවේක වාසයෙහිම හික්මෙන්නේ යන අර්ථයයි. **න** **තෙන සෙට්ඨො මඤ්ඤෙථ** ඒ විවේකය හේතුකරගෙන තමා ‘මම ශ්‍රේෂ්ඨ වෙමි’යි නොසිතන්නේය. එයින් මානයෙන් තද වූවෙක් නොවන්නේ ය යන අර්ථයයි.
**උන්නතී** උසස් කර දැක්වීම, **උන්නාමං** උඩට නැංවීම **මානං** අහංකාරය, **ථාමං** බලහත්කාරය, **ථම්හං** දැඩි කිරීම, **ථද්ධො** තද කිරීම **පත්‍ථද්ධො** විශේෂයෙන් දැඩි කිරීම. **පග්ගහිතසිරො** ඔසවාගත් හිස ඇති **සමන්තා** ඈත නොවූ **ආසන්නෙ** ඉතා දුර නොවූ **අවිදූරෙ** සමීපයේ **උපකට්ඨෙ** අසළ.
**රිත්තස්ස** (කෙලෙසුන්ගෙන්) හිස් වූ, කාය දුශ්චරිතාදියෙන් වැළකුණු **ඔඝතිණ්ණස්ස** **පිහයන්ති කාමෙසු ගථිතා පජා** වතුකාමයන්හි ඇලුණු සත්ත්වයෝ, ඒ කාමයන්හි අපේක්‍ෂා රහිත සිවු ඕඝය තරණය කළ රහතන් වහන්සේ ප්‍රිය කරති. ණයගැතියෝ ණය නැති බව පතන්නාක් මෙනි. මෙසේ අර්හත්වයෙන් සූත්‍ර දේශනාව නිමාකළ සේක.
**රිත්තස්ස** සියලු කෙලෙසුන්ගෙන් සිස් වූවහුට **විවිත්තස්ස** ශුන්‍ය වූවහුට **පවිවිත්තස්ස** හුදෙකලා වූවහුට, දැන් සිස් වූයේ, ශූන්‍ය වූයේ කුමකින්දැයි දක්වනු සඳහා **කාය** **දුච්චරිතෙන රිත්තස්ස** යනාදිය කියන ලදී. එහි සිස්වීම කෙලෙස් පටිපාටියෙන් හා මාර්ග පටිපාටියෙන් යන දෙපරිද්දෙන් දතයුතුයි. කෙලෙස් පටිපාටියෙන් වනාහි පළමුකොට රාගය, මෝහය, ථම්භය, සාරම්භය, මානය, මදය යන මේ කෙලෙස් ධර්ම සය අර්හත් මාර්ගයෙන් සිස් කරනු ලැබේ. ද්වේෂය, ක්‍රෝධය, උපනාහය, ප්‍රමාදය යන සිවු කෙලෙස් ධර්ම අනාගාමී මාර්ගයෙන් සිස් කරනු ලැබේ. අතිමානය, මක්ඛය, පලාසය, ඊර්ෂ්‍යාව, මච්ඡරිය, මායාව, කපටිකම යන කෙලෙස් ධර්ම සත සෝවාන් මාර්ගයෙන් සිස් කරනු ලැබේ.
මාර්ග පටිපාටියෙන් වනාහී සෝවාන් මාර්ගයෙන් අතිමානය, මක්ඛය, පලාසය, ඊර්ෂ්‍යාව, මසුරුකම, මායාව හා කපටිකම යන කෙලෙස් ධර්ම හත ශුන්‍ය වේ. අනාගාමී මාර්ගයෙන් ද්වේෂය, ක්‍රෝධය, උපනාහය, ප්‍රමාදය යන සිවු කෙලෙස් ධර්මයන් ද අර්හත් මාර්ගයෙන් රාගය, මෝහය, ථම්භය, සාරම්භය, මානය හා මදය යන කෙලෙස් ධර්ම හය ද ශුන්‍ය වේ. **තීණි දුච්චරිතානි සබ්බකිලෙසෙහි** ආදී ක්‍රමයෙන් අවශේෂ වූ ද දුශ්චරිත සුදුසු පරිදි යෙදිය යුතුයි.
**වත්‍ථුකාමෙ පරිජානිත්‍වා** ත්‍රෛභූමික වූ වස්තුකාමයෙහි ඤාණ, තීරණ පරිඤ්ඤාවන්ගෙන් යුක්ත වීම් වශයෙන් මනාව දැන. **කිලෙසකාමෙ පහාය** ඡන්දාදී කෙලෙස් කාමයන් ප්‍රහාණ පරිඥාවෙන් අත්හැර. **බ්‍යන්තීකරිත්‍වා** දුරුවූවක්, දුරු වූ කෙළවර ඇත්තක් කර,
**කාමොඝතිණ්ණස්ස** අනාගාමී මාර්ගයෙන් ආවර්තනය වන (පෙරැළෙන) කාමෝඝය තරණය කර සිටියහුට, **භවොඝං** අර්හත් මාර්ගයෙන්, **දිට්ඨොසං** සෝවාන් මාර්ගයෙන්, **අවිජ්ජොඝං** අර්හත් මාර්ගයෙන්, **සබ්බසංඛාර පථං** සියලු ස්කන්ධ, ධාතු, ආයතන, පිළිවෙල සංඛ්‍යාත සංසාර පථය අර්හත් මාර්ගයෙන්ම තරණය කර සිටියහුට, සෝවාන් මාර්ගයෙන් එතෙර වූවහුට, සකෘදාගාමී මාර්ගයෙන් නිස්සරණය කළහුට අනාගාමී මාර්ගයෙන් කාමධාතුව ඉක්මවූවහුට, අර්හත් මාර්ගයෙන් සියලු භව උපත ඉක්මවූවහුට, ඵලසමවත් වශයෙන් ව්‍යතික්‍රමණය කළහුට **පාර ගතස්ස** යනාදිය නිර්වාණය ලැබීම් වශයෙන් කියන ලදී. **යථා ඉණායිකා** **ආනණ්‍යා** වැඩෙන ලද ණය නොදී හැසිරෙන්නාහු නයින් මිදීම **පත්‍ථෙන්ති** ප්‍රාර්ථනා කරති. **ආබාධිකා ආරොග්‍යං** පිත කිපීම ආදී රෝගයන්ගෙන් ආතුර වූවෝ බෙහෙත් කිරීමෙන්, ඒ රෝග දුරුකර නීරෝගී වන්නාක් මෙන්. **යථා බන්‍ධනබද්ධා** නැකැත් දිනයෙහි බන්ධනාගාරයේ බැඳුණු පුරුෂයෝ **යථා දාසා භුජිස්ස** දාසබවින් මිදුණු පුරුෂයෝ තමා කැමති පරිදි හැසිරෙති. කිසිවෙකු එම ක්‍රියා බලාත්කාරයෙන් නොනවත්වන හෙයින් දාසයෝ දාසභාවයෙන් මිදීම පතති. **යථා** **කන්තාරද්ධාන පක්ඛන්තා** බලවත් පුරුෂයෝ මාර්ගෝපකරණ රැගෙන ආයුධ සන්නද්ධව සපිරිවරින් කාන්තාර මගට පැමිණෙති. සොරු ඔවුන් ඉතා දුරදීම දැක පලා යති. ඒ වීර්යවන්තයෝ සුවසේ කාන්තාර මාර්ගය ඉක්මවා ක්‍ෂේම ස්ථානයට පැමිණ සතුටු වෙති. එනිසා කාන්තාර මගට පැමිණියෝ ක්‍ෂේම භූමියට පැමිණීම අපේක්‍ෂා කරති. මේ සූත්‍ර දේශනාව අවසානයේ දී තිස්ස සෝවාන් ඵලයෙහි පිහිටා පැවිදි වී රහත් බව සාක්‍ෂාත් කරගත්තේය.
8. පසූරසූත්‍රනිර්දේශ වර්ණනාව
අටවන පසූර සූත්‍ර නිර්දේශයේ පළමු ගාථාවේ සංක්‍ෂිප්ත අර්ථය මේ දෘෂ්ටිගතිකයෝ තමා පිළිගත් දෘෂ්ටිය නිසා ‘මෙහිම ශුද්ධිය වේ’ යැයි කියති. ‘අන්‍ය ධර්මයන්හි විශුද්ධියක් නැතැ’යි කියති. යමෙක් මෙසේ තම ශාස්තෲන් ඇසුරු කරමින්, ඒ සසුනෙහිම මේ ‘සුභවාදියෙකි’යි, තම දෘෂ්ටියෙහි සුභවාදී වෙති. මෙසේ ලෝකයේ බොහෝ ශ්‍රමණ බ්‍රාහ්මණයෝ ‘ලෝකය ශාස්වතය’ ආදී එක් එක් සත්‍යයන්හි වෙන වෙනම බැසගත්හ.
**සබ්බෙ පරවාදෙ ඛිපන්ති** සියලු අන්‍ය ලබ්ධි අත්හරිති. **උක්ඛිපන්ති** දුරින්ම දුරු කරති. **පරික්ඛිපන්ති** හාත්පසින්ම බැහැර කරති. **සුභවාදා** යනු නිද්දේසයේ උදෙසන පදයයි. **සොභනවාදා** යනු මෙසේ සුන්දර යැයි කියමින්. පණ්ඩිතවාදා ‘අපි පඩිවරු වෙමු’ මෙසේ කියමින් **ථීරවාදා**, ‘නිදොස් වාදයක් දරමු’යි කියමින්. **ඤායවාදා** ‘යුතු වූ න්‍යාය වාදයක් දරමු’යි කියමින්. **හේතුවාදා** කරුණු සහිත වූවක් කියමු යි පවසමින් **ලක්ඛණවාදා** ‘සැලකිය යුත්තක් කියමු’යි පවසමින්. **කාරණවාදා** උදාහරණයෙන් යුතු වාදයක් කියමු’යි පවසමින්. **ඨානවාදා** ඉවත්ව යෑමට අසමත් වාදයක් කියමු’යි පවසමින්.
**නිවිට්ඨා** ඇතුලට පිවිස. **පතිට්ඨිතා** එහිම සිට මෙසේ නැවතී.
**තෙ වාද කාමා** යනු දෙවන ගාථාවයි. එහි **බාලං දහන්ති මිථු අඤ්ඤමඤ්ඤං** ‘මොහු බාලයෙකි’, ‘මොහු බාලයෙකි’යි මෙසේ වාදාභිමුඛ දෙදෙනාම ඔවුනොවුන් මෝඩයන් සේ දකිති. කියති. **තෙ අඤ්ඤසිතා කථොජ්ජං** ඔවුහු ඔවුනොවුන් ඇසුරු කළ ශාස්තෲවරුන්ගේ වචන ගෙන කලහ කරති. **පසංසකාමා කුසලාවදානා** පැසසීම කැමතිවන ඒ දෙදෙනාම ‘අපි වාදයට දක්‍ෂයෙමු’යි ‘අපි පඬිවරු වෙමු’යි යන සිතුවිල්ලෙන් යුතුව.
**වාදත්‍ථිකා** වාදයෙන් ප්‍රයෝජන ඇතිව. **වාදාධිප්පායා** වාද අදහස් ඇතිව, **වාද පූරෙක්ඛාරා** වාදය ම පෙරටු කරගෙන හැසිරෙමින් **වාද පරියෙසනං** **චරන්තා** වාදයම සොයමින් හැසිරෙනුයේ. **විගය්හ** පිවිසි **ඔගය්හ** බැස **අජ්ඣො ගහෙත්‍වා** කිමිදී **පවිසිත්‍වා** ඇතුලට පිවිස.
**අනොජවං** ඕජ නැති, තේජස් නැති යන අර්ථයයි. **සා කථා** ඒ වචනය. **කථොජ්ජං වදන්ති** තේජස් නැතිව කියති. මෙසේ වාදයෙහි, ප්‍රතිවාදයෙහි එකම නියමයක් වේ.
**යුත්තො කථායං** යන ගාථාවෙහි **යුත්තො කථායං** යනු වාද කථාවේ උත්සාහවත් වූ. **පසංසමිච්ඡං විනිඝාති හොති** තමාට ප්‍රශංසාව කැමතිව, ‘කෙසේ නම් නිග්‍රහ කරන්නෙම්ද?’යි ආදී ක්‍රමයෙන් වාදයට මුලදීම සැක සංකා ඇතිව ගැටෙයි. **අපාහතස්මිං** ප්‍රශ්න විමසන්නන් විසින් අර්ථයට පරිබාහිරව කියන ලද්දේය. බ්‍යඤ්ජනයට පරිබාහිරව කියන ලද්දේය ආදී ක්‍රමයෙන් බැහැර කරන ලද වාදයෙහි. **නින්‍දාය සො කුප්පතී** මෙසේ තම වාදය බැහැරලූ විට උපන් නින්දාවෙන් ඔහු කිපෙයි. **රන්‍ධමෙසි** යමකුගේ සිදුරුම සොයමින්.
**ථොමනං** කීර්තිය, ප්‍රශංසාව. **කිත්තිං** හොඳ නම ප්‍රකට කිරීම. **වණ්ණහාරියං** ගුණ වැඩීම. **පුබ්බෙව සල්ලාපා** වාදයට මුලදීම, පෙරාතුවම. ‘මෙය කෙසේද?’ ‘මෙය කෙසේදැ’යි සැක සංකා මොහුට ඇත්තේනුයි **කථංකථි **වේ. **ජයො නුඛො මෙ**, මට ජය වේද? **කථං** **නිග්ගහං** කවරාකාරයකින් නිග්‍රහ කරන්නේද? **පටිකම්මං කරිස්සාමි** මගේ පිළිගැනීම, ලබ්ධිය පිරිසිදු කරගන්නෙමි. **විසෙසං** විශේෂයෙන් **පටිවිසෙසං** නැවත නැවත විශේෂයෙන් **ආවෙඨියං කරිස්සාමී** වෙළීම කරන්නෙමි. **නිබ්බෙධියං** කෙසේ මගේ වෙළුම් හරින්නෙම්ද? **‍ඡෙදනං** වාද සිඳීම. **මණ්ඩලං** වාද මණ්ඩල කිරීම **පාරිසජ්ජා** පිරිවර වූවෝ **පාසාදනියා** කාරුණික වූවෝ. **අපසාදන්ති** වළක්වති. බැහැර කරති.
**අත්‍ථාපගතතං** අර්ථයෙන් ඉවත් වූවත් ‘අථයක් නැත’යිද ‘අර්ථයෙන් බැහැර කරති. අර්ථයෙන් වළක්වත්. **අත්‍ථො තෙ දුන්නීතො** නුඹලා අර්ථය මනාව නොඑළවන ලදී. **බ්‍යඤ්ජනන්තෙ දූරොපිතං** නුඹලා බ්‍යඤ්ජනය වරදවා තබන ලදී. **නිග්ගහො තෙ අකතො** නුඹ විසින් නිග්‍රහ නොකරන ලදී. **පටිකම්මන්තෙ දුක්කතං** නුඹ විසින් තමාගේ ලබ්ධිය පිහිටුවීම මනාව නොකරන ලදී. **විසමං කථිතං** සමානව නොකියන ලදී. **දුබ්භණිතං** කියන්නේ ද වරදවා කියන ලදී. **දුල්ලපිතං** මනාව විසඳීම නොකරන ලදී. **දුරුත්තං** අන් අයුරකින් කියන ලදී. **දුබ්භාසිතං** විරූපව කියන ලදී.
**නින්‍දාය** ගැරහීමෙන් **ගරහාය** දොස් කීමෙන් **අතින්තියා** අගුණ, නුගුණ කීමෙන් **අවණ්ණහාරිකාය** අගුණ වැඩීමෙන්.
**කුප්පති** ප්‍රකෘති ස්වභාවය හැරදමා හැසිරේ. **ව්‍යාපජ්ජති** දෝස වශයෙන් කුණුවීමට යයි. **පතිත්‍ථියතී** ක්‍රෝධ වශයෙන් තද බවට යයි. **කොපඤ්ච** කුපිත බව. **දොසඤ්ව** තරහව **අප්පච්චයඤ්ච** අසතුටු ආකාරය **පාතුකරොති** ප්‍රකට කරයි. **රන්‍ධමෙසි** අතුරු සොයයි. **විරන්‍ධමෙසි** සිදුරු සොයයි. **අපරද්ධමෙසි** ගුණ ඉවතලා දෝෂයම සොයයි. **ඛලිතමෙසි** පැකිලීම සොයයි. **ගලිත මෙසී** ගිලිහීම, වැටීම සොයයි. ‘ඝට්ටිතමෙසි’ යන පාඨය ද යෙදේ. ‘ඔහුගේ පෙළීම සොයයි’ යන අරුතයි. **වීවරමෙසි** දෝෂ විවර සොයයි.
හුදෙක් කිපීම පමණක් නොව ශෝකාදිය කරන බව **යමස්ස වාදං** යන ගාථාවෙන් කියන ලදී. එහි **පරිහීනමාහු අපාහතං** අර්ථ බ්‍යඤ්ජනාදියෙන් පහ වූයේ පිරිහුන්නේ යැයි කියති. **පරිදෙවති** ඒ නිමිති කරගෙන ඔහු ‘අනික් දෙයක් මවිසින් සිහිකරන ලද’යි ආදී වශයෙන් වැලපෙයි. **සොචති** ඔහුට ජය වීය ආදී ලෙස ශෝක කරයි. **උපච්චගාමන්ති** **අනත්‍ථුනාති** ඔහු මා වාදයෙන් වාදය ඉක්මවා පරදවන ලදැයි ආදී වශයෙන් දැඩිසේ වැලපේ.
**පරිහාපිතං** නොවැඩෙන ලදී. **අඤ්ඤං මයා ආවජ්ජිතං** අන් කරුණක් මවිසින් සිතන ලදී’ **චින්නිතං** විමසන ලදී. **මහා පක්ඛො** මහත් වූ ඤාති පිරිස් මොහුට ඇත්තේනුයි මහා පක්‍ෂ ඇති. **මහා පරිසො** මහත් වූ පිරිස් මොහුට ඇත. **සමහා පරිවාරො** දැසි දස් ආදී මහත් පිරිවර ඇත. **පරිසාචයං වග්ගා** මෙ පිරිසද බෙදී ඇත. එකතුවී නැත. **පුන භුඤ්ජිස්සාමි** නැවත බිඳින්නෙමි.
**එතෙ විවාදා සමණෙසු** මෙහි ශ්‍රමණයෝ නම් අන් සසුන්හි පිරිවැජියෝ ය. **එතෙසු උග්ඝාති නිග්ඝාති** හොති ඒ වාදයන්හි ජය පැරදුම ආදී වශයෙන් සිත අනුග්‍රහයට නිග්‍රහයට පැමිණෙයි. අනුග්‍රහය ද නිග්‍රහය ද කරයි. **විරමෙ කථොජ්ජං** කලහය දුරු කරන්නේය. **න හඤ්ඤදත්‍ථත්‍ථි පසංසලාභා** ප්‍රශංසා ලාභයෙන් අන්‍ය වූ අර්ථයක් මෙහි නැත. **උත්තානො වා** ගැඹුරු නොවේ යන අර්ථයයි. පස්කම් සැපත ආදියෙහි මෙනි.
**ගම්භීරො** පිවිසීම අපහසු, නොපිහිටිය හැකි වේ. ප්‍රතීත්‍ය සමුත්පාදය මෙනි. **ගූළ්හො** සැගවී සිටියේ. ‘අභිරමනන්‍ද අහං තෙ පාටිභොගො’ ආදියෙහි මෙනි. පටිච්ඡන්නො අප්‍රකටව, ‘මාතරං පිතරං හනත්‍වා’ ආදී ප්‍රහේලිකා මෙන්. **‍නෙය්‍යො වා** බැහැරින් ගෙන කිවයුතුයි. ‘අස්සද්ධො අකතඤ්ඤාච’ යනාදියෙහි මෙනි. **නීතොවා** පෙළෙහි සිටි නියාමයෙන් කිවයුතු. ‘චත්තාරො මේ භික්ඛවෙ අරියවංසා’ යනාදියෙහි මෙනි. **අවජ්ජො වා** නිර්දෝෂ අර්ථ ඇති. ‘කුසලා ධම්මා’ යනාදියෙහි මෙනි. **නික්කිලෙසො වා** කෙලෙස් විරහිතව, විදර්ශනාව මෙනි. **වොදානො වා** පාරිශුද්ධත්වය, ලෝකෝත්තර බව මෙනි. **පරමත්‍ථො වා** උත්තමාර්ථය, උතුම් වූ අර්ථය, ස්කන්ධ - ධාතු - ආයතන - නිර්වාණය මෙනි.
සයවන ගාථාවේ අර්ථය - යම්හෙයකින් ‘මේ වාදයෙහි ප්‍රශංසා ලැබීම හැර අන් ලාභයක් නැති බැවින් ‘පරම වූ ලාභය හෙවත් වාදයෙන් දිනුම ලබා ‘මෙය යහපත්ය’යි ඒ තම ලබ්ධියට ප්‍රශංසා කරයි. ඒ වාදය පිරිස් මැද දී ප්‍රකාශ කොට ජය ලබා, ඒ ජයගැනීමේ සතුටින් දත් විදහා සිනහසෙයි. මානය ද (අහංකාරය) උපදවයි. ඔහු ජයගත් බැවින් උපන් සතුටින් අනුන් හෙළා දැක මාන උපදවන හෙයිනි.
**ථම්භයිත්‍වා** පුරවා. **බ්‍රෑහයිත්‍වා** වඩා. මේ ගාථාවේ නිද්දේසයේ අර්ථ ඉතා ප්‍රකටය.
මෙසේ උඩඟු වූයේ ද **යා උන්නති** ගාථාවෙන් එය විස්තර වේ. **මානාතිමානං වදතෙ පනෙසො **ඒ මේ උඩඟු බවක් වේද එය ඔහුට උපද්‍රව භූමි වෙයි. නොකිපෙමින් මානයද අතිමානය ද ඇතිකර ගනියි. මෙසේ මෙම ගාථාවේ නිද්දේසය ද අර්ථ ප්‍රකට වේ. මෙසේ වාදයෙහි දොස් දක්වා
දැන් ඔහුගේ වාදය නොපිළිගන්නේ **සූරො** යන ගාථාව කියන ලදී. එහි **රාජඛාදාය** රාජ භෝජනයට සුදුසු ඉතා රසවත්, පෝෂ්‍යජනක ආහාරාදියෙන් යයි කියන ලද්දේ වෙමි. **අභිගජ්ජමෙති පටිසූරමිච්ඡං** යම්සේ ශුරයා ප්‍රතිමල්ලවයකු කැමැතිව ගර්ජනා කරන්නේ ද එමෙන් දෘෂ්ටි ගතිකයාද දෘෂ්ටිගතිකයා වෙත වාදාභිලාෂයෙන් එයි. **යෙනෙව සො තෙන පලෙහි **ශුරය, ඒ නුඹගේ ප්‍රතිමල්ලවයා සිටින තැනට යව. **පුබ්බෙව නත්‍ථි යදිදං යුද්ධාය** යුද්ධය, වාදය නිසා යම්කිසි වෙහෙසක් ඇතිවේද එබඳු වෙහෙසක් පළමුවෙන් ද මා හට නොවීය. බෝමැඩ මුලදී එය ප්‍රහීණ කළ බව දක්වයි.
**සූරො** යනු නිද්දේසයේ උදෙසන පදයයි. ‘සුට්ඨු උරො සූරො’, දක්‍ෂ, විශිෂ්ට, දෙන ලද උර ඇත්තේනුයි ‘සුර’ නම් වේ. **වීරො** පරාක්‍රම වූයේ **වික්කන්තො** සංග්‍රාමයට පිවිසෙමින්, **අභිරූ** ආදියේ අර්ථ ද පැවසූ පරිදි දතයුතුයි. **පුට්ඨො** නිද්දේසයේ උදෙසන පදය. **පොසිතො** පෝෂණය කරන ලදී. **ආපාදිතො** සමීපයට පැමිණ පාලනය කළ **වඩ්ඪිතො** ඒ ඒ ආහාර පානාදියෙන් වඩන ලදී.
**ගජ්ජන්තො** අව්‍යක්ත, අශීල වදනින් ගර්ජනා කරමින්, **උග්ගජ්ජන්තො** දැඩිව ගර්ජනා කරමින් **අභිගජ්ජන්තො** සිංහනාද කරමින් **එති** එයි. **උපෙති** ඉන් සමීපයට යයි. **උග්ගච්ඡති** ඉන් සමීපයට ගොස් නවතියි. **පටිසූරං** භය නැතිව, **පටිපුරිසං** සතුරු පුරුෂයා **පටිසඤ්ඤී** සතුරකුව අභිමුවෙහි සිටි. **පටිමල්ලං** ප්‍රතිමල්ලවයකුව යුද කරනුයේ **ඉච්ඡන්තො** කැමැත්තෙන්.
**පලෙහී** යව! **වජ** නොසිටුව (මෙහි), **ගච්ඡ** සමීපයට එළඹෙව. **අභික්කම** එහි ගොස් උත්සාහ කරව.
**බොධියාමූලෙ** මහාබෝධි වෘක්‍ෂ මූලයේ දී **පටිසෙනිකරා** **යෙ කිලෙසා** ප්‍රතිපක්‍ෂ වූ විරුද්ධ වූ යම් කෙලෙස් ධර්මයක් වේ නම්. **පටිලොමකරා** හානිකර වූ **පටිකණ්ටකරා** විනිවිද යන සුලු වූ. **පටිපක්ඛකරා** සතුරෙකු වූ.
මින්පසුව එන ගාථා ප්‍රකටව ම මේ කරුණ හා සම්බන්ධ වේ. එහි **විවාදයන්ති** විවාද කරති. **පටිසෙනිකත්තා** ප්‍රතිලෝම, විරුද්ධ බව ඇති කරන්නා වූ. ‘නුඹ මේ දහම් විනය නොදන්නෙහියැ’යි ආදී ක්‍රමයෙන් විරුද්ධ වචනවලින් විවාද කරන.
**සහිතම්මෙ** මගේ වචන අර්ථ සහිතය. **අසහිතං තෙ** නුඹේ වචන අනර්ථකරය. **ආචිණ්ණං** **තෙ විපරාවත්තං** නුඹ යමක් ඉතා දිගුකලක් ප්‍රගුණ කළේ ද එය මාගේ වාදයට පැමිණීමෙන් නැවතුණි. වැනසුණි. **ආරොපිතො තෙ වාදා** නුඹ මත්තෙහි මගේ දොස් ආරෝපණය කරන ලදී. **චර වාදප්පමොක්ඛාය** බත් මුලක් ගෙන, ඒ ඒ තැනට ගොස් වාදයෙන් මිදෙනු සඳහා උත්තර සොයමින් හැසිරෙව. වෙහෙසව. නැතහොත් මවිසින් නගන ලද දෝෂයන්ගෙන් තමා මුදවා ගනුව. **පහොසි** ඉදින් හැක්කේ නම් (සමත් වේනම්).
**ආවෙඨියාය ආවෙඨිතං** වෙළා වැලැක්වීම. **නිබ්බෙඨියාය නිබ්බෙඨිතං** දොසින් මිදීමෙන් නිදහස් වීම. **ඡෙදනෙන ඡෙදනං** මේ ආදී වචනයන්ගේ අර්ථ ඉහත කී ක්‍රමයෙන් ගෙන සුදුසු පරිදි යෙදිය යුතුයි.
**විසෙනි කත්‍වා** කෙලෙස් වශයෙන් විනාශ කර, **කිං ලභෙථ** ප්‍රතිමල්ලවයා කුමක් ලබන්නේද? **පසූර** යනුවෙන් ඒ පරිබ්‍රාජකයාට අමතයි. **යෙසීධ නත්‍ථි** මේ ගාථාවෙහි නිද්දේසයේ අර්ථ ඉතා ප්‍රකටමය.
**පවිතක්කං** ‘මට ජය ඇතිවන්නේ ද?’ ආදී වශයෙන් විතර්ක කරනුයේ **ධොනෙන යුගං සමාගමා** නැතිකළ කෙලෙස් ඇති බුදුරදුන් සමග යුද්ධයට වාදයට පැමිණියෙහිය. **නහිත්‍වං සක්ඛසි සම්පයාතවෙ** සිංහයන් සමග යුද්ධයට ආ සිවලෙකු මෙන් නුඹ වාදාරෝපණය කිරීමට තබා මාගේ සමීපයටවත් ඒමට නොහැකි වන්නෙහිය.
**මනො** යනු නිද්දේස පදයේ උදෙසීමයි. **යං චිත්තං** චිත්‍ර විචිත්‍ර බැවින් ‘චිත්ත’ නම් වේ. අරමුණ මනිනු ලබන්නේ, අරමුණ දන්නේනුයි ‘මාන’ නම් වේ. **මානසං** මනසමය. ‘අන්තළික්ඛ චරොපාසො ය්වායං චරති මානසො’ යන මෙහි මන සම්ප්‍රයුක්ත ධර්මය ‘මනස’ නම් වේ.
යන මෙහි ‘මානස’ යනුවෙන් අර්හත්වය අදහස් කරන ලදී. මෙම සූත්‍රයේ ‘මන’ යන්නම ‘ස’ ව්‍යඤ්ජනය යොදා වැඩිකිරීම් වශයෙන් ‘මානසං’ යනුවෙන් යොදන ලදී.
**හදයං** යනු සිතයි. ‘චිත්තං වා තෙ ඛිපිස්සාමි හදයං වා තෙ ඵාලෙස්සාමි’ යන මෙහි පපුව ‘හදයං’ යන්නෙන් අදහස් විය. ‘හදයා හදයං මඤ්ඤෙ අඤ්ඤාය තච්ඡතී’ යන මෙහි හදයං යනු සිතයි. ‘වක්කං හදයං’ යන මෙහි හෘදය වස්තුව අදහස් වේ. මෙහිදී සිතම අභ්‍යන්තර අර්ථයෙන් හදයං යැයි කී යන ලදී. එයම පාරිශුද්ධාර්ථයෙන් **පණ්ඩරං** වේ. භවංග සිත සඳහා මෙය කියන ලදී. එනිසා කියන ලදී. ‘මහණෙනි, මේ සිත ස්වභාවයෙන්ම ප්‍රභාස්වරය. එය ආගන්තුක කෙළෙසුන්ගෙන් කිළිටි වේ’ යනුයි. ඒ අකුසලයන්ගෙන් නික්මුණු බැවින් ගංගා නම් ගඟෙන් නික්මෙන අතු නදී ‘ගංගා’ නම් වන මෙන් ද ගෝධාවරී ගඟින් නික්මෙන ගංගා ‘ගෝධාවරී’ නම් වන මෙන්ද ‘පණ්ඩර’ යැයි කියන ලදී.
**මනො මනායතනං** මෙහි දී මනෝ ග්‍රහණය මනස් ආයතනය බව දක්වයි. එහෙයින් මෙය දක්වයි. මෙහිදී දේවායතනය මෙන් මනසේ ආයතනය මනායතන වූයේ යැයි නොගත යුතුයි. එහෙයින් මනසම ආයතන වූයේනුයි මනායතන නම් වේ. මෙහි දී නිවාසනර්ථයෙන්, ආකාරාර්ථයෙන්, සමෝසරණාර්ථයෙන්, සංජාතිදේශාර්ථයෙන් හා කාරණාර්ථයෙන් මනස ආයතනයකැයි දතයුතුයි. ඒ එසේමැයි. ලෝකයේ ‘ඉස්සරායතන වාසු දේවායතන’ ආදියෙහි නිවාස අර්ථයෙන් ආයතන යැයි කියනු ලැබේ. ‘සුවණ්ණායතනං රතනායතනං’ ආදියෙහි ආකාරාර්ථයෙන් යෙදී ඇත. සාසනයෙහි වනාහි ‘මනොරමෙ ආයතනෙ සෙවන්ති නං විභංගමා’ ආදියෙහි සමොසරණාර්ථයෙන් ද ‘දක්ඛිණාපථො ගුන්නං ආයතනං’ යනාදියෙහි සඤ්ජාති දේශාර්ථයෙන් ද ‘තත්‍ර තත්‍රෙව ගුන්නං ආයතනං’ යනාදියෙහි සඤ්ජාති දේශාර්ථයෙන් ද කරණාර්ථයෙන් ද ආයතන යන්න යෙදී ඇත. මේ සූත්‍රයේ දී සඤ්ජාති දේශාර්ථයෙන් ද සමෝසරණාර්ථයෙන් ද කාරණාර්ථයෙන් ද යන අර්ථ තුනෙහි ‘ආයතන’ යන්න යෙදීම සුදුසුය.
ස්පර්ශාදී ධර්මයෝ මෙහි හටගනිත්නුයි සඤ්ජාති දේශාර්ථයෙන් මෙය ආයතන නම් වේ. බාහිර රූප, ශබ්ද, ගන්ධ, රස, ස්පර්ශාදී අරමුණු ස්වභාවයෙන් ම මෙහි බැසගනුයේය යන අරුතින් සමෝසරණාර්ථයෙන් ද ආයතනයක් වේ. ස්පර්ශාදීන්ගේ සහජාත ආදී ප්‍රත්‍යාර්ථයෙන් ඊට කාරණ වූ බැවින් කාරණාර්ථයේද ආයතනයකැයි දතයුතුයි. **මනින්‍ද්‍රියං** යන්නෙහි අර්ථය ඉහත කී පරිදිමය.
දැනගන්නේනුයි විඤ්ඤාණ නම් වේ. විඤ්ඤාණයම ස්කන්ධ වූයේනුයි **විඤ්ඤාණක්ඛන්‍ධො** වේ. එහි රාශි ආදී වශයෙන් අර්ථය දතයුතුයි. ‘මහා උදකක්ඛන්‍ධොත්‍ථෙව සංඛං ගච්ඡති’ මෙහි දී රාශි අර්ථයෙන් ඛන්‍ධ යැයි කියන ලදී. ‘සීලක්ඛන්‍ධ සමාධික්ඛන්‍ධ’ ආදියෙහි ගුණ අර්ථයෙන් ද ‘අද්දසා ඛො භගවා මහන්තං දාරුක්ඛන්‍ධ’ යන මෙහි ප්‍රඥප්ති මාත්‍ර අර්ථයෙන් ද ඛන්‍ධ යන්න යෙදී ඇත. මෙහිදී වනාහි රදළ්හාර්ථයෙන් ඛන්‍ධ යැයි කියන ලදී. රාශි අර්ථයෙන් විඤ්ඤාණ ස්කන්ධයේ විඤ්ඤාණය එක් කොටසකි. යම්සේ රුකෙහි එක් කොටසක් සිඳින විටද ‘ගස කපයි’ යනුවෙන් වහරන්නාක් මෙන් විඤ්ඤාණ ස්කන්ධයේ එක් කොටසක් වූ එකම විඤ්ඤාණය ආරෝපිත අර්ථයෙන් විඤ්ඤාණ ස්කන්ධය යැයි කියන ලදී.
**තජ්ජා මනො විඤ්ඤාණ ධාතු** ඒ ඵස්සාදී ධර්මයන්ට යෝග්‍ය වූ මනෝ විඤ්ඤාණ ධාතුවයි. මේ පදයේ දී එකම සිත මැනීම් අර්ථයෙන් ‘මන’ යනුවෙන් ද විජානන අර්ථයෙන් ‘විඤ්ඤාණ’ යනුවෙන් ද ස්වභාවාර්ථයෙන් හෝ නිස්සත්ත අර්ථයෙන් ‘ධාතූ’ යැයි නම් තුනකින් කියන ලදී.
**යුගසමාගමං** එක් ප්‍රහාරයෙන් ම **සමාගනත්‍වා** පැමිණ **යුගග්ගාහං** **ගණ්හිත්‍වා** තරගයට ඒම, වාදයට ඒම ගෙන. **සාකච්ඡං සමාපජ්ජිතුං** එක්ව, සමග කථාවට අදක්‍ෂ බවට හේතු කාරණා දැක්වීම සඳහා **තං කිස්ස හෙතු පසූරො පරිබ්බාජකො හීනො** යනාදිය කියන ලදී. **සොහි භගවා අග්ගොච** අසමසයන්ට අග්‍ර වූ බැවින්, අසමාන ප්‍රඥා ඇති බැවින් අග්‍ර වෙති. **සෙට්ඨො ච** සියලු ගුණයන්හි සමානයකු නැති අර්ථයෙන් ශ්‍රේෂ්ඨ වෙති. **මොක්ඛො ච** සවාසනා සකල ක්ලේශයන්ගෙන් මිදුණු බැවින් මෝක්‍ෂයටද පත්වූහ. **උත්තමො ච** තමාට උතුම් වූවකු නැති හෙයින් උතුම් වෙති. **පවරො ච** සියලු ලෝකයා විසින් ප්‍රාර්ථනා කළයුතු බැවින් ප්‍රවර වෙති. **මත්තෙන මාතංගෙන** ත්‍රිමදගලිත හස්තියකු විසින්.
**කොත්‍ථුකො** කණ සිවලා **සීහෙන මිගරඤ්ඤා සද්ධිං** කේශර සිංහ මෘගරාජයකු සමග **තරුණකො** පැටවෙක් **ධෙනුපකො** කිරිබොන **උසභෙන** මංගල සම්මත (මොල්ලිය ඇති) වෘෂභයෙකු සමග. **චලක්කුනා සද්ධිං** සෙලවෙන මොල්ලිය සමග **ධංකො** කපුටා. **ගරුළෙන** **වෙනතෙය්‍යෙන සද්ධිං** මෙහි ගුරුළු නම් ජාති නාමයයි. වෙනතෙය්‍ය නම් ගෝත්‍ර නාමයයි. **චණ්ඩාලො** යනු අධම සැඩොලා. **චක්කවත්තිනා** සිවු දිවයිනටම අධිපති සක්විති රජු සමග **පංසු පිසාචකො** කැලිකසළ ගොඩවල උපන් යක්‍ෂයා **ඉන්‍දෙන දෙවරඤ්ඤා සද්ධිං** ශක්‍ර දිව්‍ය රාජයා සමග. **සො හි භගවා මහා පඤ්ඤො** ආදී පද හය ද ඉහත විස්තර කරන ලදී. එහි **පඤ්ඤා පභෙදකුසලො** තමාගේ අනන්ත විකල්ප ඇති ප්‍රඥා ප්‍රභේදයෙහි දක්‍ෂ වූ. **පභින්න ඤාණො** අනන්ත ප්‍රභේදයට පත් ඤාණය. මේ ප්‍රඥා ප්‍රභේදයෙහි දක්‍ෂභාවය ඇති කල්හි, ඒ ප්‍රඥාවන්ගේ අනන්ත වූ ප්‍රභේද දැක්වීය. **අධිගත පටිසම්භිදො** ලබන ලද අග්‍ර වූ පිළිසිඹියාපත් ඤාණ ඇති **වතුවෙසාරජ්ජපත්තො** සතර විශාරද ස්වභාව සංඛ්‍යාත ඤාණයන්ට පැමිණි. එය මෙසේ කියන ලදී,
‘සම්මා සම්බුද්ධ යැයි ප්‍රතිඥා කරන්නා වූ නුඹ විසින් මෙනම් ධර්ම අවබෝධ නොකරන ලද්දෙහි යැයි මෙහිලා ඒකාන්තයෙන් ශ්‍රමණයෙක් හෝ බ්‍රාහ්මණයෙක් හෝ දෙවියෙක් හෝ මාරයෙක් හෝ බ්‍රහ්මයෙක් හෝ ලෝකයෙහි කිසිවෙක් හෝ කරුණු සහිතව මා හට ප්‍රතිචෝදනා නගන්නේය යන මේ කාරණය, මහණෙනි, මම නො දකිමි. මහණෙනි, මම මේ කාරණය නොදක්නෙම්,
ක්‍ෂේමයට පැමිණියෙම්, නිර්භය බවට පැමිණියෙම්, විශාරද බවට පැමිණියෙම් වාසය කරමි. ක්‍ෂීණාශ්‍රව වූයේ යැයි ප්‍රතිඥා කරන නුඹ විසින් මේ ආශ්‍රව ක්‍ෂය නොකරන ලද්දෙහි යැයි -පෙ- මාර්ගඵලයට අන්තරායකර යම් ධර්මයක් නුඹ විසින් දෙසන ලද ද, ඒ ධර්ම සේවනය කරන්නාට අන්තරායක් නොවන්නේය -පෙ- තොප විසින් යම් අර්ථයක් පිණිස ධර්මය දේශනා කරන ලද්දේනම් ඒ ධර්මය, ඊට අනුව පිළිපදින්නාගේ මනාව දුක් කෙළවර කිරීම පිණිස හේතු නොවන්නේ ය යන මෙකරුණෙහිලා ඒකාන්තයෙන් ශ්‍රමණයෙක් හෝ බ්‍රාහ්මණයෙක් හෝ දෙවියෙක් හෝ මාරයෙක් හෝ බ්‍රහ්මයෙක් හෝ ලෝකයෙහි වෙනත් කිසිවෙක හෝ කරුණු සහිතව මා හට ප්‍රතිචෝදනා නගන්නේය යන මේ කාරණය මහණෙනි, මම නොදනිමි. මහණෙනි, මම මේ කාරණය නොදක්නෙම්, ක්‍ෂේමයට පැමිණියෙම්, නිර්භය බවට පැමිණියෙම්, විශාරද බවට පැමිණියෙම් වාසය කරමි.’
**දසබලධාරී** දසබලයක් ඇත්තේනුයි තථාගතයෝ දසබල නම් වෙති. දසබලයන්ගේ බලය ‘දසබල බල’ නම් වේ. ඒ දසබල බලයන් දරන්නේනුයි දශබලධාරී’, ‘දශබල ඤාණ බලධාරී’ නම් වේ යන අරුතයි. මේ වචනත්‍රයේ අනන්ත ප්‍රභේද ඇති ඤාණයන්ගේ ප්‍රභේද මුඛ මාත්‍රය ම දක්වන ලදී. එයම ප්‍රඥා යෝග වශයෙන් අභිමංගල සම්මත අර්ථයෙන් **පුරිසාසභො** වේ. සන්ත්‍රාස නොවන අරුතින් **පුරිසසීහො** වේ. මහත් වූ අර්ථයෙන් **පුරිසනාගො** වේ. දැනගන්නා වූ අර්ථයෙන් **පුරිසාජඤ්ඤො** වේ. ලෝකයේ කටයුතු නම් ගැල උසුලන අර්ථයෙන් **පුරිසධොරය්හො** වේ.
ඉන් අනතුරුව තේජාදී අනන්ත ඤාණයෙන් ලැබූ ගුණ විශේෂ දක්වනු කැමතිව, ඒ තේජාදී ධර්ම අතරින් අනන්ත වූ ඤාණයේ මූලික බව දක්වමින් අනන්ත ඤාණ ඇත්තේ යැයි පවසා ‘අනන්ත තේජො’ යනාදිය කියන ලදී. එහි **අනන්ත ඤාණො** ගුණ වශයෙන් ද ප්‍රභා වශයෙන්ද කෙළවරක් නැති ඤාණය. **අනන්ත තෙජො** හික්මවිය යුතු ජන සන්තානයේ මොහඳුර දුරු කිරීමෙන් අනන්ත ඤාණ තේජස් ඇති. **අනන්ත යසො** ප්‍රඥා ගුණයෙන් ම ලෝකත්‍රයෙහි පතළ අනන්ත වූ කීර්ති ඝෝෂාව. **අඩ්ඪො** ප්‍රඥා ධන සමෘද්ධියෙන් සමෘද්ධිමත් වූ. **මහද්ධනො** ප්‍රඥා ධනවන්තයා විසිනුදු මහත් වූ ප්‍රභාවෙන් මහත්ව පැවතියා වූ ප්‍රඥා ධනය මොහුට ඇත්තේනුයි **මහද්ධනො** ‘මහාධනො’ යන පාඨයද යෙදේ. **ධනවා** පැසසිය යුතු ප්‍රඥා ධන ඇති හෙයින්, නිත්‍ය යුක්ත ප්‍රඥා ධන ඇති හෙයින්, අතිශය ස්වභාවයෙන් ප්‍රඥා ධන ඇති හෙයින් ධනවත්හ. මේ ත්‍රිවිධ අර්ථයෙහි මේ වචනය ශබ්ද විද්‍යාව දන්නෝ කැමති වෙති.
මෙසේ භාග්‍යවතුන් වහන්සේගේ ආත්මාර්ථ සාධනය ප්‍රඥා ගුණයෙන් දක්වා නැවත ඒ ප්‍රඥා ගුණයෙන්ම ලෝකාර්ථ සුභසිද්ධිය දක්වනුයේ, **නෙතා** යනාදිය කියන ලදී. එහි හික්මවීමෙන් සසර නම් වූ භයංකර ස්ථානයෙන් ජනයා මුදවා නිවන නම් ක්‍ෂේම ස්ථානයට පමුණුවන හෙයින් **නෙතා** වේ. එහි දර්ශන කාලයෙහි ම සංවර විනය, ප්‍රහාණ විනය වශයෙන් හික්මවිය යුත්තන් **විනෙතා** (හික්මවන්නේය) ධර්මදේශනා කරන කාලයෙහි මෙසේ සැකසංකා සිඳින බැවින් **අනුනෙතා** වේ. සැක සංකා සිඳ දමා පැණවිය යුතු අර්ථ පණවන හෙයින් **පඤ්ඤාපෙතා** වේ. එසේ පැනවූ අර්ථ නිශ්චය කරන හෙයින් **නිජ්ඣාපෙතා** වේ. එසේ නැවත නැවත සිතා බැලූ අර්ථයේ පිළිවෙත් යෙදීම් වශයෙන් **පෙක්ඛතා** එසේම පිළිපන් ප්‍රතිපත්ති ඵලයෙන් **පසාදෙතා** වේ. **සො හි භගවා** යන මෙහි හි කාරය අනතුරුව කියනු ලබන අර්ථයේ හේතු - කාරණා දක්වන නිපාතයකි.
**අනුප්පන්නස්ස මග්ගසස උප්පාදෙතා** ස්ව සන්තානයේ පෙර නූපන් විරූ අසාධාරණ හේතු වූ, ආර්යමාර්ගය බෝමැඩ මුලදී ලෝක හිතවැඩ සඳහා සිය සන්තානයේ උපදවන ලදහ. **අසඤ්ජාතස්ස මග්ගස්ස සඤ්ජන්තො** විනේය ජන සන්තානයේ පෙර නොහටගත් ශ්‍රාවක පාරමී ඤාණයට හේතු වූ අග්‍ර මාර්ගය දම්සක් පැවතුම් දෙසුමේ සිට අද දින දක්වාම විනේයජන සන්තානයේ උපදවන ලදහ. ශ්‍රාවක වෙනේය ජනයාගේ සන්තානයේ ද භාග්‍යවතුන් වහන්සේ විසින් වදාළ වචනයෙන්ම ආර්ය මාර්ගය ඉපදවීම නිසාත් භාග්‍යවතුන් වහන්සේ සඤ්ජන්තො නම් වන සේක. **අනක්ඛාතස්ස මග්ගස්ස අක්ඛාතා** අෂ්ට ධර්ම සමන්නාගත වූවන්ගේ අවබෝධය සඳහා, විවරණ දී පෙර නොකී විරූ පාරමිතා මාර්ගයේ ‘බුද්ධ වන්නේය’යි යන විවරණ දීම් පමණකින්ම හෝ බෝධි මූලයේ ඉපිදවිය යුතු වූ ආර්ය මාර්ගය දක්වන ලදහ. මේ න්‍යාය තනි තනිව නිවන් දකිනු රිසි බෝසත්වරුන්ගේ විවරණ දීමෙහි ද ලැබෙන්නේමය. **මග්ගඤ්ඤූ** ප්‍රත්‍යවේක්‍ෂණා වශයෙන් තමා විසින් උපදවන ලද ආර්ය මාර්ගය දන්නා වූ. **මග්ගවිදූ** විනේය ජන සන්තානයේ ඉපිදවිය යුතු ආර්ය මාර්ගයේ දක්‍ෂ වූ. **මග්ග කොවිදො** බෝසත්වරුන්ට කිවයුතු මාර්ගයේ විචක්‍ෂණයහ. නැතහොත් අභිසම්බෝධි ප්‍රතිපත්තියේ නිරත හෙයින් **මග්ගඤ්ඤූ** වේ. පසේ බුදු ප්‍රතිපත්තිය **මග්ගවිදූ** වේ. ශ්‍රාවක බෝධි ප්‍රතිපත්තිය **මග්ගකොවිදො** වේ. නැතහොත්,
‘මේ ආර්යමාර්ගය කරණ කොටගෙන (සතර) ඕඝ පෙර තරණය කළහ. (අනාගතයෙහි) තරණය කරන්නාහ. (වර්තමානයෙහි) තරණය කරති’
යන වචනය අනුව යෝග්‍ය පරිදි, අතීත-අනාගත-වර්තමාන බුදු, පසේබුදු, මහරහත් උතුමන්ට මාර්ග වශයෙන් ද ශූන්‍යතා නිමිත්ත අප්‍රණිහිත මාර්ග වශයෙන් ද, උග්ඝටිතඤ්ඤූ විපචිතඤ්ඤූ නෙය්‍ය පුද්ගලයන්ට මාර්ග වශයෙන් ද යථා ක්‍රමයෙන් මෙහි අර්ථ යෝජනාව කරති. **මග්ගානුච පනස්ස** භාග්‍යවතුන් වහන්සේ ගිය මගම යමින් මෙහි **ච** ශබ්දය හේතු අර්ථයේ නිපාතයකි. මෙයින් භාග්‍යවතුන් වහන්සේගේ මාර්ග උපදවන ගුණයන්ගේ අවබෝධයට හේතුව කියන ලද්දේ වෙයි. **පන** ශබ්දය කරන ලද අර්ථයේ නිපාතයකි. එයින් භාග්‍යවතුන් වහන්සේ විසින් කරන ලද ආර්ය මාර්ග කාරණය කියන ලදී. **පච්ඡා සමන්නාගතා** පළමුව ශීලාදී ගුණයන් අනුව ගිය භාග්‍යවතුන් වහන්සේගේ පසුපස **ශීලාදි** ගුණයෙන් යුක්ත වූ මෙසේ (සැරියුත් මහ) තෙරුන් වහන්සේ නූපන් ආර්ය මාර්ගය උපදවන්නේය’ යනාදී වශයෙන් භාග්‍යවතුන් වහන්සේගේ සියලු ශීලාදී ගුණ අර්හත් මාර්ගය නිසාම පැමිණි බැවින් අර්හත් මාර්ගයම ඇසුරු කරගෙන ගුණ කථනය කරන ලදී.
**ජානං ජානාති** දැනගත යුත්ත දැනගනියි. පඤ්චනෙය්‍ය පථයන්හි යමක් සර්වඥතා ඥානයෙන් දතයුතුද එය ප්‍රඥාවෙන් දැනගනී යන අර්ථයයි. **පස්සං පස්සති** සියල්ල දක්නා හෙයින් දැකිය යුත්ත දකියි. ඒ ඤාණපථයම ඇසින් දුටුවාක් මෙන් ප්‍රඥා ඇසින් දකියි යන අරුතයි. නැතහොත් ඇතැමෙක් විපරීත වූ දෙයක් ගනුයේ ඒ පිළිබඳව නොදනියි. දකිනුයේ ද එය යථාර්ථවත්ව නොදකියි. භාග්‍යවතුන් වහන්සේට මෙසේ නොවේ. භාග්‍යවතුන් වහන්සේ වනාහි යථා ස්වභාවය අවබෝධ කරගනුයේ දැනගත යුතු දහම් දැනගන්නේමය. දැකිය යුතු දහම් දකින්නේමය. උන්වහන්සේ දර්ශනයට පරිණායකයකු වූ බැවින් **චක්ඛුභූතො** ය. දැනගන්නා ලදී අරුතින් **ඤාණභූතො** ය. විපරීත නොවූ ස්වභාවාර්ථයෙන් පර්යාප්ති ධර්මය පවත්වන හෙයින් හදවතින් සිතා වදනින් නික්මුණු ධර්මය වූ හෙයින් **ධම්මභූතො** ය. ශ්‍රේෂ්ඨාර්ථයෙන් **බ්‍රහ්මභූතො** ය. නැතහොත් ඇසක් මෙන් වූයේනුයි **ධම්මභූතො** ය. බ්‍රහ්මයකු මෙන් වූයේනුයි **බ්‍රහ්මභූතො** ය. ඒ තථාගතයෝ ධර්මය දෙසූ හෙයින් හෝ පැවැත්වූ බැවින් (ධර්මයේ නිර්මාපකයා) **වත්තා** වේ. නානාප්‍රකාරයෙන් දෙසූ හෙයින් ද වූ බැවින් ද **පවත්තා** වේ. අර්ථය ගෙනහැර දක්වන හෙයින් **නින්නෙතා** වේ. අමාමහ නිවන අවබෝධ කරවනු සඳහා ප්‍රතිපත්ති දේශනා කරන හෙයින් හෝ නිවන ප්‍රකාශවන ධර්ම දේශනාවෙන් අමාමහ නිවනට සත්ත්වයන් පමුණුවන හෙයින් **අමතස්සදාතා** වේ. ලෝකෝත්තර ධමය උපදවන ලද බැවින්, හික්මවිය යුත්තන්ට ගැලපෙන අයුරින් සුවසේ ලෝක්කෝත්තර දහම් දීමෙන් ද ධර්මයෙහි ඉසුරු බව, ප්‍රධානත්වය පවත්වන්නේ නුයි **ධම්මස්සාමි** වේ. තථාගත පදය ඉහතින් විස්තර කර ඇත.
දැන් **ජානං ජානාති** ආදී වශයෙන් කියන ලද ගුණ, සර්වඥතා ඥානයෙන් විශේෂ කර දක්වනු කැමතිව සර්වඥත්වය ප්‍රකට කරවමින් **නත්‍ථි** යනාදිය කියන ලදී. මෙසේ වූ ඒ භාග්‍යවතුන් වහන්සේට, පාරමිතාවගේ පින් ඵල බලමහිමයෙන් නිපන් අර්හත් මාර්ග ඤාණයෙන් සියලු ධර්මයන්හි වාසනා ගුණ සහිත මෝහය නැසූ බැවින් මුලා නොවී සියලු දහම් දැනගත් බැවින් **අඤ්ඤාතං** නොදන්නා දෙයක් නම් නැත. එසේම සියලු දහම් මසැසින් මෙන් නැණ ඇසින් (නුවණැසින්) දක්නා ලද බැවින් **අදිට්ඨං** නොදුටුවක් නම් නැත. ඤාණයෙන් සම්බුද්ධත්වයට පැමිණි හෙයින් **අවිදිතං** නොදත් දෙයක් නම් නැත. නොමුළාව සාක්‍ෂාත් කරගැනීමෙන් සාක්‍ෂාත් කරගත් බැවින් **අසච්ජිකතං** (සාක්‍ෂාත් කරනොගත් දෙයක්) නම් නැත. නොමුළා ප්‍රඥාවෙන් ස්පර්ශ කරන ලද බැවින් ප්‍රඥාවෙන් **අඵස්සිතං** නම් නැත. (ස්පර්ශ නොකළ දෙයක්) නම් නැත. ප්‍රත්‍යුත්පන්න (වර්තමාන) කාලය හෝ ධර්මය හෝ,
**පච්චුපන්නං** යනු වේ. **උපාදාය** රැගෙන, ඇතුළත් කර යන අරුතයි. උපාදාය වචනයෙන් ම කාල විනිර්මුක්ත නිවණ ද ගන්නා ලද්දේමය. අතීතාදී වචන ද නත්‍ථි ආදී වචනයෙන් හෝ ‘සබ්බෙ’ යනාදී වචනවලින් හෝ ගටා අර්ථ ගතයුතුයි. **සබ්බෙ ධම්මා** සියලු සංඛත අසංඛත ධර්ම එකතුව. **සබ්බාකාරෙන** සියලු ධර්මයන් අතර එක් එක් ධර්මයෙක්හි අනිත්‍යාකාරය සියලු ආකාරයක් එක්කර ගැනීම යි. **ඤාණමුඛෙ** ඤාණයට අභිමුඛයේ (ඉදිරියේ). **ආපාථං ආගච්ඡන්ති** රැස්වීමට පැමිණෙති. ‘ජානිතබ්බ’ යන පදය ‘ඤෙය්‍ය’ යන පදයේ අර්ථ විවරණය සඳහා කියන ලදී.
**අත්තත්‍ථො වා** යනාදියෙහි ‘වා’ ශබ්දය සමුච්චයාර්ථයේ යෙදේ. **අත්තත්‍ථො** යනු ආත්මාර්ථයයි. තමාගේ යහපතයි. **පරත්‍ථො** යනු සෙසු තුන් ලෝකයාගේම යහපත. **උභයත්‍ථො** තමාගේ ද අනුන්ගේ ද යනුවෙන් එක්වරම මේ දෙපිරිසේම යහපත සැලසීම. **දිට්ඨධම්මිකො** දුටු දහමෙහි නියුක්ත, මෙලොව ප්‍රයෝජන දෙන අර්ථය. පරලොව නියුක්ත, පරලොව ප්‍රයෝජන ඇති **සම්පරායිකො** වේ. **උත්තාතො** යනාදියෙහි ව්‍යවහාර වශයෙන් කිවයුතුය. සුවසේ වැටහෙන හෙයින් **උත්තානො** වේ. ව්‍යවහාරය ඉක්මවා පැවතිය යුතු, ශූන්‍යතා ප්‍රතිසංයුක්ත දුකසේ අවබෝධ කරගත යුතු හෙයින් **ගම්භීරො** **ලොකුත්තරො** වේ. අතිශයින් ආර්ය මාර්ගයේම පවතින හෙයින් **ගූළ්හො** වේ. අනිත්‍යාදී මෝහ ඝනාන්ධකාරයෙන් වැසුණු හෙයින් **පටිච්ඡන්නො** වේ. අල්ප වූ ව්‍යවහාරයෙන් කැමති පරිදි නොගෙන අදහසට පැමිණවිය යුතු හෙයින් නෙය්‍යාර්ථයෙන් නෙය්‍යො වේ. බහුල ව්‍යවහාරයෙන් කිවයුතු වචන මාත්‍රයෙන්ම අදහසට පැමිණ වූ හෙයින් නීත වේ. ඉතා පිරිසිදු සීල සමාධි විදර්ශනා අර්ථ ඇති, තදංග විෂ්කම්භන අර්ථයෙන් වරදින් මිදුණු හෙයින් **අනවජ්ජො** වේ. කෙලෙස් සහමුලින් සිඳ දැමීමෙන් ආර්ය මාර්ගාර්ථයෙන් **නික්කලෙසො** වේ. කෙලෙසුන්ගෙන් පිරිසිදු කරන බැවින් ආර්ය ඵල අර්ථයෙන් **වොදානො** වේ. සංඛත, අසංඛත ධර්මයන්හි අග්‍ර ධර්ම වන බැවින් නිර්වාණය පරමාර්ථයයි. **පරිවත්තති** යනු බුද්ධ ඤාණයට විෂය වන හෙයින් බාහිර නොවූ හෙයින්, බුද්ධ ඤාණය තුල පැතිරී හෝ හාත්පස හෝ අලංකාර කර හෝ විශේෂයෙන් පවතීනුයි පරිවත්තතියි.
**සබ්බං කාය කම්මං** ආදියෙන් භාග්‍යවතුන් වහන්සේගේ ඤාණ විෂයතාව දක්වයි. **ඤාණානු පරිවත්තති** ඤාණය අනුව පවතියි. ඤාණ විරහිතව නොපවතියි යන අර්ථයයි. **අප්පතිහතං** නිරාවරණතාව දක්වයි. නැවත සර්වඥත්වය උපමාවකින් දක්වනු කැමතිව **යාවතකං** යනාදිය කියන ලදී. එහි දතයුතුයැයි **ඤෙය්‍යං,** දතයුතු දෙය අවසානයට ම, කෙළවරටම දත් බැවින් **ඤෙය්‍ය පරිවන්තිකං**. අසර්වඥයන්ට වනාහි ඤෙය්‍යාවසානයක් නම් නැත. **ඤාණ පරියන්තිකං** යනාදියෙහි ද මේ ක්‍රමයමයි. පළමු යුගලයෙහි පැවසූ අර්ථයම මේ යුගලයෙන් විශේෂ කර දැක්විණි. තෙවැනි යුගලයෙන් ප්‍රතිශේෂ වශයෙන් වලක්වා දැක්වීය. මෙහි ද ඤෙය්‍ය ඤාණයට පථ වන බැවින් **ඤෙය්‍ය පථො**. **අඤ්ඤමඤ්ඤ** **පරියන්තට්ඨායිනො** ඤෙය්‍ය ද ඤාණය ද ඔවුනොවුන් මැඩපවත්වා සිටීමෙන්, ඔවුනොවුන්ගේ කෙළවරෙහි සිටින ස්වභාවයෙන්.
**ආවජ්ජන පටිබද්ධා**. මනෝද්වාරාවර්ජනයට අයත් සිත ආවර්ජිතයට අනතුරුව ම (වහාම) දැනගනියි යන අර්ථයයි. **ආකංඛන පටිබද්ධා** රුචියට අයත්ය. ආවර්ජනයට අනතුරුව ජවන ඤාණයෙන් දැනගනියි යන අර්ථයයි. සෙසු නිද්දේස පද මේ දෙපදයේ සුදුසු පරිදි අර්ථ ප්‍රකාශනයට කියන ලදී. **ආසයං ජානාති** මෙහි ආසය යනු සිතේ පවත්නා ආකාරයයි. කාමාදියෙන් හෝ නෙක්ඛම්මාදියෙන් හෝ වඩන ලද මිච්ඡාදිට්ඨි හෝ සම්මාදිට්ඨි සන්තානයට මේ තවත් වචනයකි. ඒ සන්තානයේ රහසිගතව, අප්‍රකටව පවතීනුයි **අනුසයා** බලවත් වූ කාමරාගාදියට මේ තවත් නමකි. **අනුසයං ජානාති** අනුසය කථාව ඉහත කියන ලද පරිදිමය.
**චරිතං** යනු පෙර කරන ලද කුසලයන්ගේ කුසල කර්ම. **අධිමුත්තිං** කුසලයේ හෝ අකුසලයේ හෝ පවතින සිත අත්හැරීම. **අප්පරජක්ඛෙ** යනු ප්‍රඥාමය වූ ඇසෙහි අල්ප වූ රාගාදී රජස් මොවුන්ට ඇත්තේනුයි අප්පරජක්ඛ නම් වේ. නැතහොත් අල්ප වූ රාගාදී රජස් මොවුන්ට ඇත්තේනුයි අපරජක්ඛ නම් වේ. **මහාරජක්ඛෙ** යනු ඤාණමය ඇසෙහි මහත් වූ රාගාදී රජස් ඇත්තේනුයි මහාරජක්ඛ නම් වේ. නැතහොත් මහත් වූ රාගාදී රජස් මොවුන්ට ඇත්තේනුයි හෝ මහා රජක්ඛ නම් වේ. **තික්ඛින්‍ද්‍රියෙ මුදින්‍ද්‍රියෙ** තියණු වූ ශ්‍රද්ධාදී ඉන්‍ද්‍රිය මොවුන්ට ඇත්තේනුයි තික්ඛින්‍ද්‍රිය නම් වේ. මෘදු වූ ශ්‍රද්ධාදී ඉන්‍ද්‍රිය මොවුන්ට ඇත්තේනුයි මුදින්‍ද්‍රිය නම් වේ. **ස්වාකාරෙ ද්වාකාරෙ** සුන්දර වූ ශ්‍රද්ධාදී ආකාර කොට්ඨාස මොවුන්ට ඇත්තේනුයි ‘ස්වාකාර’ නම් වේ. නින්දිත, ගරහිත, අශ්‍රද්ධාදී ආකාර කොට්ඨාසයෝ මොවුන්ට ඇත්තේනුයි ‘ද්වාකාර’ නම් වේ. **සුවිඤ්ඤා පයෙ දුවිඤ්ඤාපයෙ** යමෙක් කියූ කාරණය සළකා බලත් ද සුවසේ අවබෝධ කරගැනීමට හැකිවෙත් ද ඔවුහු ‘සුවිඤ්ඤාපය’ නම් වේ. ඊට විරුද්ධ වූයේ ‘දුවිඤ්ඤාපය’ නම් වේ. **භබ්බාභබ්බෙ** භබ්බයන්ද අභබ්බයන්ද, ආර්ය ජාතියේ වෙති. උපදිත්නුයි ‘භබ්බ’ නම් වේ. සමීපයේ පවතින හෙයින් වර්තමාන වචනයකි. වන්නෝය. උපදින්නෝය යන අරුතින් ද භබ්බ නම් වේ. ‘බඳුන් වූ’ යන අරුතයි. යමෙක් ආර්ය මාර්ගාවබෝධය ලැබීමට යෝග්‍ය වූ උපනිශ්‍රය සම්පත්තියෙන් යුක්ත ද ඔවුහු ‘භබ්බ’ නම් වෙති. මෙකී ක්‍රමයට විරුද්ධ වූවෝ ‘අභබ්බ’ නම් වෙති.
**සත්තෙ පජානාති** යනු රූපාදී අරමුණු එළඹි කල්හි ලග්න වූ (ඇලුණු) සත්ත්වයන් දැනගනියි. **සදෙවකො ලොකො,** දෙවියන් සහිත වූයේ සදේවක නමි. මාරයා සමග **සමාරකො**, බ්‍රහ්මයන් සමග **සබ්‍රහ්මකො** ශ්‍රමණ බ්‍රාහ්මණයන් සමග **සස්සමණ බ්‍රාහ්මණී** ප්‍රජාව වූ බැවින් **පජා** දෙව් මිනිසුන් සමග **සදෙවමනුස්සා ‘පජා’** යනු සත්ත්ව ලෝකයාට යෙදුණු තවත් නමකි. මෙහි සදේවක වචනයෙන් කාමාවචර දිව්‍ය ලෝක (මුල්) පහේ දේව සමූහයා අදහස් විය. සමාරක වචනයෙන් සයවන කාමාවචර දිව්‍ය ලෝකයේ දේව සමූහයා අදහස් විය. සබ්‍රහ්ම යන වචනයෙන් බ්‍රහ්ම කායිකාදී ක්‍රම සමූහයා අදහස් විය. සස්සමණ බ්‍රාහ්මණ වචනයෙන් සසුනට සතුරු වූ පසමිතුරු වූ ශ්‍රමණ බ්‍රාහ්මණ සමූහයා ද සන්සිඳ වූ පවු ඇති, බහා තැබූ පාප ධර්ම ඇති ශ්‍රමණ බ්‍රාහ්මණ සමූහයාද අදහස් විය. පජා වචනයෙන් සත්ත්ව ලෝකයාම අදහස් විය. සදෙවමනුස්ස වචනයෙන් සම්මුති දෙවියන් ද අවශේෂ මනුෂ්‍ය සමූහයා ද අදහස් විය. මෙසේ මෙතැනදී යෙදු මුල් පද තුනින් අවකාශ ලෝකයා ද ප්‍රජා වශයෙන් පද දෙකකින් සත්ත්ව ලෝකයාද ගන්නා ලදැයි දතයුතුයි.
මේ තවත් ක්‍රමයකි. ‘සදේවක’ වචනයෙන් අරූපාවචර ලෝක අදහස් වේ. ‘සමාර’ වචනයෙන් කාමාවචර දිව්‍යලෝක අදහස් වේ. ‘සබ්‍රහ්ම’ වචනයෙන් රූපාවචර බ්‍රහ්මලෝක අදහස් වේ. සස්සමණ බ්‍රාහ්මණ ග්‍රහණයෙන් සිවුපිරිස වශයෙන් සම්මුති දෙවියන් සහිතව මනුෂ්‍ය ලෝකයා හෝ අවශේෂ සත්ත්ව ලෝකයා හෝ අදහස් වේ. තවද මෙහිදී සදේවක’ වචනයෙන් උත්කෘෂ්ට පරිච්ඡේදයෙන් සියලුම ලෝකය බුද්ධ ඤාණයෙහි ඇතුලත්ව පරිවර්තනය වන බව දක්වයි. ඉක්බිති මේ වසවත් මාරයා මහානුභාව සම්පන්නය. සදෙව් ලොවෙහි ම ඉසුරුමත් බව (ප්‍රධානත්වය) දරයි. ඔහුත් මේ බුද්ධ ඤාණයෙහි ඇතුලත් වේද, යන විමතිය දුරුකරනු සඳහා ‘සමාරකො’ යැයි කියන ලදී. මේ මහා බ්‍රහ්මයාද මහානුභාව සම්පන්නය. ඔහු එක ඇඟිල්ලෙන් සක්වළ එක් දහසක් ආලෝකමත් කිරීමට සමර්ථ වේ. ඇඟිලි දෙකකින් සක්වළ දෙදහසක් -පෙ- දසැඟිල්ලෙන් සක්වල දස දහසක් ආලෝකය පතුරුවයි. අනුත්තර වූ ධ්‍යාන සමවත් සුවයද විඳියි. කිම මේ මහා බ්‍රහ්මයාත් බුද්ධ ඤාණයට ඇතුලත් වන්නේද? යන විමතිය දුරුකරනු සඳහා ‘සබ්‍රහ්මකො’ යන වදන කියන ලදී. ඉක්බිති මේ බොහෝ ශ්‍රමණ බ්‍රාහ්මණයෝ, බුදුසසුනට විරුද්ධ වූවෝ වෙත් ද ඔවුහු ද බුද්ධඤාණයේ ඇතුලත් වේද, යන විමතිය දුරුකරනු සඳහා ‘සස්සමණ බ්‍රාහ්මණී පජා’ යැයි කියන ලදී.
මෙසේ උත්කෘෂ්ටයන්ගේ බුද්ධඤාණයෙහි ඇතුලත් වන බව පවසා, අනතුරුව සම්මුති දෙවියන්ද අවශේෂ මනුෂ්‍යයන් ද ගෙන, ඉතා උසස් (උත්කෘෂ්ට) වෙන්කිරීම් වශයෙන් සෙසු සත්ත්ව ලෝකයා ද බුද්ධඤාණයෙහි ඇතුලත්ව පෙරළෙන බව ප්‍රකාශ කරමින් සදේවමනුස්සා යන්න කියන ලදී. මේ දැක්වූයේ මෙහි අනුසන්ධි ක්‍රමයයි. පොරාණාචාර්යවරු මෙසේ කියති. **සදෙවකො** යනු දෙවියන් සමග අවශේෂ ලෝකයායි. **සමාරකො** යනු මාරයා සහිත අවශේෂ ලෝකයායි. **සබ්‍රහ්මකො** බ්‍රහ්මයන් සමග අවශේෂ ලෝකයායි. මෙසේ සියලුම ත්‍රිවිධ ලෝකයට අයත් සත්ත්වයන් තුන් ආකාරයකින්, ත්‍රිවිධ පදයන්හි බහා නැවත දෙපරිද්දෙකින් සංග්‍රහ කරමින් සස්සමණබ්‍රාහ්මණී පජා සදෙව **මනුස්සා** යි කියන ලදී. මෙසේ මේ පද පහෙන් ඒ ඒ ආකාරයෙන් ත්‍රෛධාතුක බවම හාත්පසින් ගන්නා ලද්දේ වේ.
**අන්තමසො** උපරිම භාවයෙන් **තිමිතිමිංගල** යන මෙහි තිමි යනු එක්තරා මත්ස්‍ය වර්ගයකි. තිමියකු ගිලීමට සමර්ථ වූ ඉතා මහත් ශරීර ඇති තිමිංගල නම් මත්ස්‍ය වර්ගයක් ද ඇත. මේ තිමිංගලයකු ද ගිලීමට සමර්ථ වූ යොදුන් පන්සීයක් පමණ වූ ශරීරයක් ඇති නිමිතිමිංගල නම් මත්ස්‍ය වර්ගයක් ද ඇත. මෙහි ජාති ග්‍රහණය නිසා ඒකවචනයෙන් තැබූ බව දතයුතුයි. **ගරුළං වෙනතෙය්‍යං** යන මෙහි ‘ගරුළො’ යනු ජාති වශයෙන් තැබූ නමයි. ‘වෙනතෙය්‍ය’ යනු ගෝත්‍ර නාමයයි. වෛනතේය ගුරුළු රජහු. **පදෙසෙ** එක් පෙදෙසක. **සාරිපුත්ත සමා** සියලු බුදුවරුන්ගේ ධර්ම සේනාපති තෙරුන් වහන්සේ අදහස් කරමින් මෙය කී බව දතයුතුයි. සෙසු ශ්‍රාවකයන් අතර දම් සෙනෙවි තෙරුන්ට සමානයෙක් නම් නැත. එනිසා කියන ලදී. ‘මහණෙනි, මගේ මහා ප්‍රඥා සම්පන්න භික්‍ෂු ශ්‍රාවකයන් අතරින් සාරිපුත්ත අග්‍ර වේ’ යනුයි. අට්ඨකථාවෙහි ද කියන ලදී.
ලෝකනාථයන් වහන්සේ හැර සෙසු තුන්ලොවෙහිම වසන සත්ත්වයෝ සාරිපුත්ත තෙරුන්ගේ ප්‍රඥාවෙන් සොළොස් කලාවෙන් එකකටවත් (දාසයෙන් එකකටවත්) සම නොවෙති.
**ඵරිත්‍වා** යනු බුද්ධ ඤාණය සියලු දෙව් මිනිසුන්ගේ ප්‍රඥාවට පැමිණ සිටීම් වශයෙන් ඔවුන් කෙරෙහි ප්‍රඥාව පතුරුවා සිටියි. **අභිභවිත්‍වා** සියලු දෙව් මිනිසුන්ගේ ද ප්‍රඥාව ඉක්මවා ඒවාට විෂය වූ සියල්ල අභිභවනය කර සිටියි යන අර්ථයයි.
පටිසම්භිදාප්පකරණයෙහි ‘අතිඝංසිත්‍වා’ යි පාඨයක් එයි. හප්පවා, පතුරුවා යන අර්ථයයි. **යෙපිතෙ** යනාදියෙන් මෙසේ බුද්ධඤාණය පතුරුවා අභිබවා සිටීමට ප්‍රත්‍යක්‍ෂ කාරණා දක්වයි. එහි **පණ්ඩිතා** යනු පාණ්ඩිත්‍යයෙන් යුක්ත වූ. **නිපුණ** සියුම්, තියුණු බුද්ධියකින්, සියුම් අර්ථාන්තරයන්හි විනිවිද යෑමට සමත් වූ. **කත පරප්පවාදා** අනුන්ගේ වාදයන් දැනීම මෙන්ම අනුන් සමග කරන ලද වාදයන්හි පළපුරුදු බව ඇති. **වාලවෙධිරූපා** වල්විදුනා දුනුවායන් සමවූ. **වොහින්‍දන්තා මඤ්ඤෙචරන්ති පඤ්ඤාගතෙන දිට්ඨිගතානි** ‘ඉතා සියුම් කෙස් රොදට විදින්නාක් මෙන් අනුන්ගේ දෘෂ්ටි ගමනයත් තමාගේ ප්‍රඥා ගමනයෙන් බිඳින්නාක් මෙන් හැසිරෙති’ යන අර්ථයයි. නැතහොත් ‘ගූථගතං මුත්තගතං’ යනාදියෙහි මෙන් ප්‍රඥාව වූයේ ම පඤ්ඤාගතං වේ. දෘෂ්ඨිය වූයේ දිට්ඨගතානි. **පඤ්හෙ අභිසංඛරිත්‍වා අභිසංඛරිත්‍වා** ප්‍රශ්න දෙපදයක්, තුන්පදයක්, සිවුපදයක් ලෙස සකසාගෙන, ඒ ප්‍රශ්නයන්ගේ ඉතා බහුල භාවයෙන් සියල්ල සංග්‍රහ කරනු සඳහා දෙවරක් කියන ලදී. **ගූළ්හානි ච පටිච්ඡන්නානි ච අත්‍ථජාතානි ච** යනු සෙසු පාඨයයි. ඔවුන්ගේ හික්මීම දැක, ‘තමා විසින් සකසාගෙන ආ පන විචාරත්වා’යි බුදුහු අවසර දෙන සේක. ඒ අවසරයෙන් ඔවුහු ප්‍රශ්න විමසති. සෙස්සන්ට තම ප්‍රශ්න ඇසීමට අවසරයක්වත් නොදී, බුදුහු ඔවුන් පැමිණිවිටම ධර්මය දේශනා කරන සේක. එනිසා කියන ලදී –
‘අපි ශ්‍රමණ භවත් ගෞතමයන් වෙත ගොස් මේ ප්‍රශ්නය විමසන්නෙමු. එසේ ඇසුවා වූ අපගේ ප්‍රශ්නය ශ්‍රමණ භවත් ගෞතමයෝ මෙසේ විසඳති. එවිට අපි ඔහුට මෙසේ වාද ආරෝපණය කරන්නෙමු. ඉදින් මෙසේ පිළිතුරු දුනහොත් ඔහුට විරුද්ධව මේ ආකාරයෙන් අපි වාදාරෝපණය කරන්නෙමු’ යනුවෙන් අන්‍යාගමිකයෝ මුලදීම ප්‍රශ්න හා පිළිතුරු සකස් කරගනිති. මෙසේ සකසාගත් ප්‍රශ්න රැගෙන ශ්‍රමණ භවත් ගෞතමයන් වෙත යන ඔවුන් පිළිගන්නා බුදුපියාණෝ, දැහැමි කථාවෙන් ඔවුන්ට කරුණු දක්වති. සමාදන් කරවති. උත්තේජනයක් ඇතිකරති. සතුටට පත්කරති. මෙසේ ශ්‍රමණ භවත් ගෞතමයන් විසින් කරුණු දක්වන ලද, සමාදන් කරවන ලද, උත්තේජනයට පත්කරන ලද, සතුටට පත්කරන ලද ඔවුහු සකසාගෙන ආ එකදු ප්‍රශ්නයක්වත් ගෞතමයන්ගෙන් නො අසති. එහෙයින් වාදාරෝපණය කිරීමක් කෙසේ සිදුවේද? ඔවුහු ඒකාන්තයෙන්ම ශ්‍රමණ භවත් ගෞතමයන්ගේ ශ්‍රාවක බවට පැමිණෙති.’ එනිසා ඇතැම්හු ප්‍රශ්න නො අසති.
භාග්‍යවතුන් වහන්සේ පිරිස් මැද සිට ධර්මදේශනා කරන සේක්, එම පිරිසේ අදහස් බලන සේක. ඉදින් එවිට ‘මේ පඬිවරු සැඟවුණු රහසිගත ප්‍රශ්නයක් ඔඩොක්කුවේ තබාගෙන පැමිණියහ’යි දකින්නේ නම්, ඔවුන් මුවින් නොවිචාරණ ලද්දේම, ප්‍රශ්න විචාරීමේ දෝෂ මෙපමණකි. විසඳීමේ මෙපමණකි. අර්ථපද අක්‍ෂර මෙපමණකි. මේ ප්‍රශ්නය විචාරමින් මෙසේ විමසන්නේ නම් යෙහෙකි. විසඳනුයේ මෙසේ විසඳන්නේය යනුවෙන් ඔඩොක්කුවේ වූවක් මෙන් සකස්කර පැමිණි ප්‍රශ්නය දැහැමි දහම් කථාව අතුරටම බහා ඒ ප්‍රශ්නයට බුදුහු පිළිතුරු දෙති. ඒ පඬිවරු දෙසුම අවසානයේදී ‘අපි සකසාගෙන පැමිණි ප්‍රශ්න නොවිමසී ඉතා උතුම්ය. ඉදින් අපි ඒ ප්‍රශ්න විමසුවේ නම් ශ්‍රමණ භවත් ගෞතමයෝ අපව කිසිදු පිහිටක් නැති අසරණයන් කර දමති’යි සතුටට පත් වෙති.
තවද බුදුවරු ධර්මදේශනා කරනවිට පිරිසට මෙත් සිත පතුරුවති. මෙත් සිත පතුරුවා සිටින දසබලයන් වහන්සේ කෙරෙහි මහජනයාගේ සිත පහදියි. බුදුවරු නම් රූපශ්‍රීයෙන් අගතැන්පත් වූවෝ වෙති. දර්ශන සම්පන්නයහ. මධුර ස්වර ඇත. මෘදු වූ දිවක් ඇත. මැනවින් ස්පර්ශ වූ දන්තාවරණ ඇත. අමෘතයෙන් හදවත තෙමන්නාක් මෙන් දහම් දෙසති. මෙසේ මෙත්සිත් පැතිරවීමෙන් ප්‍රසන්න වූ සිත් ඇති ඔවුන්ට මෙසේ සිත් වෙයි. මෙබඳු වූ දෙයාකාරයක් නැති, හිස් නොවූ, නිවනටම යොමු වූ කථා භාග්‍යවතුන් වහන්සේ සමග එරෙහි වීමට, ඊට විරුද්ධ කථාවක් කීමට හෝ අසමත් වේ’ යනුයි උන්වහන්සේ පිළිබඳ ඇති වූ ප්‍රසන්න භාවයෙන්ම තමා සකසාගෙන ආ ප්‍රශ්න නො අසති.
**කථිතා විස්සජ්ජිතා වා** ‘මෙසේ නුඹලා විචාරවු’යි නොවිමසූ ප්‍රශ්නයන්ගේ උච්චාරණයෙන්ම ඒ ප්‍රශ්න භාග්‍යවතුන් වහන්සේට කියන ලද්දේම වේ. එය විසඳිය යුතු පරිදිම විසඳු හෙයින් විසඳන ලද්දේම වේ. **නිද්දිට්ඨකාරණා** මේ කාරණයෙන්, මේ හේතුවෙන් මෙසේ වෙතියි මෙසේ සහේතුකව විසඳීමෙන් භාග්‍යවතුන් වහන්සේ ඒ ප්‍රශ්න නිර්දිෂ්ඨ කරන ලද්දේම වේ. **උපක්ඛිත්තකාව තෙ භගවතො සමපජ්ජන්ති** ත්‍රික්‍ෂය පඬිවරු ආදීහු ඒ ප්‍රශ්න බුදුරදුන් විසින් විසඳූ පමණින් ම, උන්වහන්සේගේ සමීපයෙහි තම මත ඉවත දමා බහා තබා බුද්ධශ්‍රාවක බවට හෝ පැමිණෙති. උපාසක භාවයට හෝ පැමිණෙති යන අර්ථයයි. ශ්‍රාවක සම්පත්තියට හෝ උපාසක සම්පත්තියට පැමිණෙතියි කියන ලදී. **අථ** අනතුරුව යන අර්ථයයි. ඔවුන්ගේ බුදුදහම පිළිගැනීමෙන් ශ්‍රාවක බවට පත්වීමෙන් අනතුරුව යන අර්ථයි. **තත්‍ථ** ඒ ස්ථානයෙහි, මෙකරුණෙහි ලා. **අතිරොචති** අතිශයින් බබළන සේක. ප්‍රකාශයට පත්වන සේක. **යදිදං පඤ්ඤාය** යම් ඒ භාග්‍යවතුන් වහන්සේගේ මහා ප්‍රඥාවක් වේද එය. ඒ භාග්‍යවතුන් වහන්සේගේ මහා ප්‍රඥාවම, භාග්‍යවතුන් වහන්සේම අතිශයින් බබළයි යන අරුතයි. **ඉති** ශබ්දය කාරණාර්ථයේ නිපාතයකි. මෙකරුණෙන් යන අර්ථයයි. සෙසු පදයන්ගේ අර්ථ ඉතා ප්‍රකටය.
9. මාගණ්ඩියසූත්‍රනිර්දේශ වර්ණනාව
නවවන මාගන්දිය සූත්‍ර නිද්දේසයේ පළමු ගාථාවේ අර්ථ පළමුව දැක්වේ. අජපාල නුගරුක මුලදී නානාවිධ රූප මවාගෙන දැඩි කාමුකව පැමිණි මාර දූවරු වන තණ්හා, අරති, රඟා දැකීමෙන් මෙවුන්දම් සෙවීමෙහි ස්වල්ප වූද කැමැත්තක් වත් ඇති නොවිණි. කිම දැරියගේ මේ මලමුත්‍රාවලින් පිරි සිරුර දැක කවර කරුණකින් රාගයක් ඇතිවේද? මැය සර්වප්‍රකාරයෙන්ම පයිනුදු කරන්නට නොකැමැත්තෙමි. කෙසේනම් ඇය සමග සංවාස කෙරෙම්දැයි වදාළහ.
**මුත්තපුණ්ණං** ඍතුවීම් වශයෙන් මුත්‍රාසය පිරී සිටි මුත්‍රවලින් යුක්ත වූ. **කරීස පුණ්ණං** පක්වාශය නම් වූ යටින් නාභියේ සිට පිට කටු මුල අතර වූ අතුණු කෙළවර පිහිටි උසින් අඟල් අටක් පමණ වූ (හුණ බටයක් බඳු වූ) චර්මසින් පිරුණු **සෙම්හ පුණ්ණං** උදර පටලයේ පිහිටි එක් පාත්‍රයක් පිරෙන තරමේ සෙමින් පිරුණු. **රුහිර පුණ්ණං** යකනය (අක්මාව) පිහිටි තැන යට කොටස පුරා පාත්‍රයක් පිරෙන තරම්ව, හදවත පපුව යන මේවා මතුයෙහි ටික ටික වැසෙමින් වකුගඩු - හදවත - අක්මා - පපුමස තෙමමින් පවතින සන්නිචිත ලෝධාතුව සහ කෙස්-ලොම්-නිය-දත්හි මස් නැති තැන් හා තද වියලුණු සම හැර සෙසු ධමනිජාල අනුසාරයෙන් සියලු උපාදින්නක ශරීරය පතුරුවා සිටි, සංසරණ ලේ ධාතුව යනුවෙන් දෙවැදෑරුම් ලේ ධාතුවෙන් පිරුණු.
**අට්ඨිසංඝාටං** මුලු සිරුරෙහි ම යට පසැඟිලි ඇටයේ සිට හිස්කබල දක්වා තුන්සියයකට වැඩි වශයෙන් ඇති ඇටවලින් යුක්ත. **නහාරු සම්බන්‍ධං** සිරුරේම ඇට සම්බන්ධ කරමින් සිටි නවසීයක් පමණ නහරවැලින් යුතු. ඒ නහරවලින් සම්බන්ධ වූ වෙළාගත්. **රුහිර මංසාලෙපනං** සංසරණ ලේ ධාතුවෙන් ද තුන්සීයකට වැඩි ඇට වසාගෙන පිහිටි මාංශපේශි නවසීයකින් යුක්ත වූ ශරීරය. **චම්මවිනද්ධං** මුලු සිරුරම වෙළාගෙන, පණුවෙකුගේ මෙන් ප්‍රකට වූ, මතුපිට සිවියෙන් යට පිහිටි සම. ඒ සමින් වෙළාගත්, එතුණු ‘චම්මාවනද්ධං’ යන පාඨයද යෙදේ. **ඡවියා පටිච්ඡන්නං** ඉතා සියුම් සිවියෙන් වැසුණු, වසාගෙන සිටි. **ජීද්දාවඡිද්දං** නානාප්‍රකාර සිදුරු. **උග්ඝරං** ඇස් මුව ආදියෙන් ඉතිරෙන **පග්ඝරං** යටභාගයෙන් වැගිරෙන. **කිමිසංඝ නිසෙවිතං** සුචිමුබාදී නානාප්‍රකාර පණු සමූහයාගෙන් යුක්ත වූ. **නානාකලිමල පරිපූරං** අනේකවිධ අශුචි කොටස්වලින් පිරුණු.
ඉක්බිති මාගන්දිය බමුණා ‘පැවිද්දේ නම් මානුෂීය කාමයන් හැරදමා දිව්‍යමය කාමයන් ප්‍රාර්ථනා කරමින් පැවිදි වෙති. මෙතෙම ස්ත්‍රීරත්නය වැනි දිව්‍යමය කාමයන් ද කැමති නොවේ. මොහුගේ දෘෂ්ටිය කෙසේද?’යි අසනු කැමතිව දෙවන ගාථාව කියන ලදී. එහි **එතාදිසං චෙ රතනං** යනුවෙන් දිව්‍ය ස්ත්‍රී රත්නය සඳහා කියයි. **නාරී** තම දුවණිය සඳහා. **දිට්ඨිගතං සීලබ්බතානුජීවිතං** දෘෂ්ටිය ද සීලව්‍රතය ද ජීවිතය ද භවෝත්පත්තිය ද කියන්න. **කීදිසං** කෙබඳුද? තමාගේ භවෝත්පත්තිය හෝ කෙබඳුදැ’යි කියන්න.
ඉන් අනතුරුව එන ගාථා දෙක පැණ විසඳුම් න්‍යායෙන් (නයින්) පවත්වන ලද බැවින් ප්‍රකට සම්බන්ධය ඇත්තේමය. ඒ ගාථා දෙකින් පළමු ගාථාවේ සංක්‍ෂිප්තාර්ථය මෙසේය. මාගන්දිය බමුණ, දෙසැට මිසදිටු දහම් මනාව විමසා බැලූ ඒ මට ‘මෙයම සත්‍යය. සෙස්ස බොරුය’යි පැවසීමට සුදුසු. දැඩිව ගතයුතු එකදු දෘෂ්ටියක් නැත. විද්‍යමාන නොවේ. කවර හෙයින්ද? මම වනාහි දෘෂ්ඨින්හි ආදීනව දක්නෙම්, කිසිදු දෘෂ්ටියක් දැඩිව නොගෙන චතුරාර්ය සත්‍යය සොයනුයෙම්, අධ්‍යාත්මයේ වූ රාගාදී කෙලෙස් සන්සිඳුවන හෙයින් ‘අජ්ඣත්ත සන්ති’ නම් වූ නිවන ම දුටුවෙමි.
**ආදීනවං** යනු උපද්‍රව. **සබ්බදුක්ඛං** කායික දුකින් ඇතිවන සියලු දුක්. **සවිඝාතං** චෛතසික දුකින්. **සඋපායාසං** දැඩි ආයාස සහිත **සපරිලාහං** පරිදාහ සහිත ය. **න නිබ්බිදාය** සංසාර නම් වර්තයෙහි නොපැවැත්ම, නිර්වේදය පිණිස නොවේ. **න විරාගාය** සංසාර වර්තයෙහි විරාගය පිණිස නොවේ. **න නිරොධාය **සංසාර වර්තයෙහි නිරෝධය පිණිස නොවේ. **න උපසමාය** සසර වර්තයේ ඇතිවන කෙලෙස් සන්සිඳවීම සඳහා නොවේ. **න අභිඤ්ඤාය** සංසාර වර්තයේ නැවැත්ම අභිජානනය සඳහා නොවෙයි. **න සම්බොධාය** කෙලෙස් නිද්‍රාවට පත්වීමෙන් සංසාර වර්තයෙන් (මිදීමට) මනා අවබෝධය පිණිස නොවේ. **න නිබ්බාණාය** අමෘත මහා නිර්වාණය පිණිස නොවේ. මෙහිදී ‘න නිබ්බිදාය’ යනු විදර්ශනාවයි. **විරාගාය** මාර්ගයයි. **නිරොධාය** **උපසමාය** යනු නිවනයි. ‘අභිඤ්ඤාය සම්බොධාය’ යනු මාර්ගයයි. **නිබ්බාණාය’** යනු නිවනමය. මෙසේ එකම තැනකදී (වදනකින්) විදර්ශනාව, ත්‍රිවිධ මාර්ගය, ත්‍රිවිධ නිර්වාණය කියන ලදී යයි මෙසේ ව්‍යවස්ථා කථාව දතයුතුයි. පර්යාය වශයෙන් මේ සියලුම වදන් මාර්ගයට ද නිවනට ද යෙදු සමාන වචන වේ.
**අජ්ඣත්තං රාගස්ස සන්තිං** අධ්‍යාත්මයේ රාගය ශාන්ත වූ නිවුණු බැවින් ‘අජ්ඣත්ත සන්ති’ නම් වූ නිවනම බැලීය. **දොසස්ස සන්ති** යනාදියෙහි ද මේ ක්‍රමයෙන්ම අර්ථ දතයුතුයි. **පවිචිනන්තො** නිද්දේසයේ උදෙසන පදයයි. **වීචිනන්තො** සත්‍යයන් සොයමින් **විභා** **වෙන්තො පවිචිනන්තො** ඒ සත්‍යයන් වෙන වෙනම දක්වමින් ඇතැමෙක් ගවේෂණය කරමින් යැයි වර්ණනා කරති. **අද්දසං** බැලුවෙමි. **අද්දක්ඛිං** විනිවිද දුටුවෙමි. **අඵස්සිං** ප්‍රඥාවෙන් දුටුවෙමි. **පටිවිජ්ඣිං** ඤාණයෙන් ප්‍රත්‍යක්‍ෂ කළෙමි.
දෙවන ගාථාවේ සංක්ෂිප්තාර්ථය - ඒ මේ දෙසැටක් මිසදිටු ඒ සූත්‍රයෙහි දී මනාව විනිශ්චය කරගන්නා ලද බැවින් ‘විනිශ්චයානි’ යැයිද තමාගේ සන්තානයේ සකස් කිරීම් ආදියෙන් ප්‍රකල්පිත අභිසංස්කෘත බැවින් ‘පකප්පිතානි’ යැයි ද කියති. ඒකාන්තයෙන් සර්වඥ මුනි නම් වූ නුඹවහන්සේ මේ දෙසැට දෘෂ්ටි ධර්ම පිළිනොගෙන ‘අජ්ඣත්තසත්ති’ යැයි යම් අර්ථයක් කීවෙහිද, ඒ පරමාර්ථය ධීරයන් විසින් මෙසේ ප්‍රකාශ කරයිද? කෙසේ දක්වයිද, යන මේ කාරණය මා හට පවසන්න.
මේ ගාථාවේ නිද්දේසයේ පරමත්‍ථ පදය හැර අර්ථ ඉතා ප්‍රකට වේ. එහි **යං පරමත්‍ථං** යම් උතුම් නිවණක්.
ඉක්බිති ඒ බමුණාට, යම් උපායකින් ධීරයන් විසින් නිවන පිළිබඳව ප්‍රකාශ කරන ලද්දේ ද ඒ උපායට ප්‍රතිපක්‍ෂ වූවක් සහිතව දක්වන භාග්‍යවතුන් වහන්සේ, **න දිට්ඨියා** යන ගාථාව වදාළහ. එහි **න දිට්ඨියා** යනාදියෙන් සමාපත්ති ඤාණයෙන් බාහිර වූ සීල ව්‍රතාදිය බැහැර කරන ලදී. **සුද්ධිමාහ**, මෙහි කියන ලද ‘ආහ’ ශබ්දය ඇමතන්හි ‘න’ කාරය සමග යොදා මුල්පද තුනට පමුණුවා ‘දිට්ඨියා සුද්ධිංති නාහ’ යනුවෙන් දෘෂ්ටියෙන් ශුද්ධිය වේයැයි නොපවසමි යනුවෙන් අර්ථ දතයුතුයි. මේ ක්‍රමයම ඊට පසුව එන පදයන්හිද යෙදිය යුතුය. එහිද **අදිට්ඨියා** දසවස්තුක සම්මා දෘෂ්ටියෙන් තොරව කථා නොකරමි. එසේම **අසුතියා** ශ්‍රවණයෙන් තොරව. අඤ්ඤාණ කර්මයෙන් කරන ලද සත්‍යයට අනුලොම් වූ ඤාණයෙන් තොරව. **අසීලතා** ප්‍රාතිමෝක්‍ෂ සංවරයෙන් තොරව. **අබ්බතා** ධුතංග ව්‍රතයෙන් තොරව. **නොපි තෙන** ඒවා අතුරෙහි එක් එක් වූම දෘෂ්ටි ආදී නිමිතිවලින් නොකියමි යනාදී ලෙස අර්ථ දතයුතුයි. **එතෙ ච නිස්සජ්ජ අනුග්ගහාය** එහි ද මුලින් දැක්වූ දෘෂ්ටි ආදී භේද ඇති කෘෂ්ණපාක්‍ෂික (කළුපාට) ධර්මයන් දුරු කිරීමෙන්, පසුව කී අදෘෂ්ටි ආදී භේද ඇති සුක්ක පාක්‍ෂික (සුදුපාට) ධර්මයන් අතංමය තාපජ්ජනයෙන් (තෘෂ්ණා රහිත බවට පැමිණීමෙන්) අනුග්‍රහයෙන් ශාන්ත වූ, අනිශ්‍රිත බැවින් ශාන්ත වූ භවය ප්‍රාර්ථනා නොකරයි යනුවෙන් මේ ප්‍රතිපත්තියෙන් රාගාදී කෙලෙස් සන්සිඳුවීමෙන් ශාන්ත වූයේ ඇස ආදිය අතුරෙන් කිසි දහමක් නිශ්‍රය නොකර, එකම භවයක්වත් නොපතන්නේය. නොපැතීමට සමර්ථයෙක් ද වන්නේය. මෙසේ සිටීම මොහුගේ ආධ්‍යාත්මික ශාන්තිය සත්ති වේ යන අදහසයි.
**සවණංපි ඉච්ඡිතබ්බං** සූත්‍රාදි වශයෙන් ශ්‍රවණයද කැමති විය යුතුයි. **සම්භාරා ඉමෙ ධම්මා** සම්‍යක් දෘෂ්ටි ආදී මේ ධර්මයෝ උපකාරාර්ථයෙන් ‘සම්භාර’ (උපකරණ) නම් වෙති. **කණ්හ පක්ඛිකානං** අකුසල පක්‍ෂයට ගිය මුලිනුපුටා දමා ප්‍රහාණය කිරීම **ඉච්ඡිතබ්බං** මනාව නැසීමෙන් මුලිනුපුටා දැමීමෙන් ප්‍රහාණය කිරීම කැමති විය යුතුයි. **තෙධාතුකෙසු කුසලෙසු ධම්මෙසු** කාම, රූප, අරූප සංඛ්‍යාත තෛභූමික වූ කුශල දහම්හි. **අත්තමයතා** තණ්හා රහිත බව වේ.
මෙසේ පැවසූ කල්හි එහි වචනාර්ථ නොසලකා මාගන්දිය බමුණා විසින්. **නොචෙ කිර** යනාදී ගාථාව කියන ලදී. දිට්ඨියා යනාදියෙහි අර්ථ ඉහත කී පරිදිමය. **කණ්හ පක්ඛිකා** යමක් සඳහා මේ දෙතැනදීම කියන ලද ද ඒ පාප දහම්. ‘ආහ’ ශබ්දය ‘නො චෙ’ යන්න හා එකතු කර යොදා ‘නො චෙ කිර’ (ඉදින් නො කියන්නේ නම්) යයි අර්ථ ගතයුතුයි. **මොමූළ්හං** ඉතා මෝඩ වූ. මුළා වූ. **පච්චෙන්ති** දැනගනිති. මේ ගාථාවේ නිද්දේසය ප්‍රකට වූ අර්ථ ඇත්තේය.
ඉක්බිති භාග්‍යවතුන් වහන්සේ ඒ මාගන්දිය බමුණාට ඒ දෘෂ්ටිය නිසා විමසන ලද්ද ප්‍රතික්‍ෂේප කරන සේක්. **දිට්ඨිංච නිස්සාය** යන ගාථාව වදාළහ. එහි අර්ථ - ‘මාගන්දිය! නුඹ මිසදිටුව නිසා නැවත නැවත විචාරනුයේ, ඒ නුඹ විසින් දැඩිව ගත් දෘෂ්ටිගතයෝ වෙත්ද ඒවා දැඩිව අල්ලාගත් කල්හි දැඩිසේ මෝඩ බවට පත්වූවේ නුඹ මවිසින් වදාළ ආධ්‍යාත්මික ශාන්තියෙන් ප්‍රතිපත්තියෙන් හෝ ධර්මදේශනාවෙන් ඉතා කුඩා වූ (අණුවක්) සංඥාවක්වත්, නොදන්නෙහිය. එකරුණෙන් නුඹ මේ ධර්මය අතිශයින් මුළා වූවක් වශයෙන් දකින්නෙහිය.
**ලග්ගනං නිස්සාය ලග්ගනං** දෘෂ්ටියෙහි ලග්නව, එල්බගෙන, දැඩිව ගෙන, බන්‍ධනං දෘෂ්ටි බන්ධනය. **පළිබොධං** දෘෂ්ටි පළිබෝධය.
**අන්‍ධකාර පක්කන්තොසි** බහුල වූ අඳුරට (දැඩි අඳුරට) පිවිසියෙහි. **යුත්තසඤ්ඤං** ශ්‍රමණ ධර්මයෙහි යුක්ත සංඥාව. **පත්තසඤ්ඤං** ශ්‍රමණ ධර්මයේ ලබන ලද සංඥාව **ලක්ඛණ සඤ්ඤං** හඳුනාගන්නා සංඥාව. **කාරණ සඤ්ඤං** හේතු සංඥාව. **ඨාන සඤ්ඤං** කාරණ සංඥාව. **න පටිලභසි** නොලබන්නෙහිය. **කුතො ඤාණං** මාර්ග ඤාණය කවර කරුණකින් ලබන්නෙහි ද? **අනිච්චං වා** ඇතිවන නැතිවන අර්ථයෙන් පංචස්කන්ධය අනිත්‍යය. **අනිච්ච** **සංඥානු** **ලොමං වා** පංචස්කන්ධය අනිත්‍යයැයි උපන් සංඥාව අනිත්‍ය සංඥාවයි. ඒ සංඥාවෙන් අනුලෝම වූයේ අප්‍රතිකූල වූයේ ‘අනිච්චසඤ්ඤානුලොම’ වේ. විදර්ශනා ඤාණ දෙකෙහි හා දුක්ඛානත්ත සංඥානුලෝමයන්ගේද මේ ක්‍රමයමයි.
මෙසේ දැඩිව ගත් කල්හි මුළාව නිසා මාගන්දිය බමුණාගේ විවාදාපත්තිය දක්වා, දැන් ඉන් අන්‍ය වූ ධර්මයන්හිද දුරුවූ මෝහ ඇති තමාගේ වාද රහිත බව දක්වමින් **සමො විසෙසි** යන ගාථාව කියන ලදී. එහි අර්ථ - යමෙක් මෙසේ ත්‍රිවිධ මානයෙන් හෝ දෘෂ්ටියෙන් හෝ පුද්ගලයා කරණ කොටගෙන හෝ සිතයිද ඔහු ඒ මානයෙන් හෝ ඒ දෘෂ්ටියෙන් හෝ ඒ පුද්ගලයා සමග හෝ විවාද කරන්නේය. යමෙක් වනාහි අප වැනිව මේ ත්‍රිවිධ මානයන්හි කම්පා නොවන්නේ වේනම් ඔහු මා හට සම වේ. විශිෂ්ට වේ. හීන වේ යනු ගාථා ශේෂයයි. මේ ගාථාවේද නිද්දේසයේ අර්ථ ඉතා ප්‍රකට හෙයින් වැඩි විස්තර කුමට දක්වම්ද?
**සච්චන්ති සො** යන ගාථාවේ අර්ථ මෙස්ය. ඒ රහතන් වහන්සේ මෙසේ ප්‍රහීණ වූ මාන හා දෘෂ්ටි ඇතිව, ගෙවා දැමූ පව් ඇති ආදී වශයෙන් බ්‍රාහ්මණ නම් වූයේ මා වැන්නකු ‘මෙයම සත්‍යය’යි කුමට කියම්ද? ‘කවර වස්තුවක් අරමුණු කරගෙන වාද කරම්ද?’ ‘කවර කරුණකින් කියන්නේද?’ ‘මම ඇත්ත කියමි. නුඹ බොරු කියන්නෙහිය’යි කවරනම් මානයකින්, දෘෂ්ටියකින් පුද්ගලයකු සමග හෝ විවාද කරන්නේ ද? යම් මා වැනි ක්‍ෂීණාස්‍රවයකු කෙරෙහි ‘මම සමාන වෙමි’ යි පවත්නා සමභාවයෙන් හෝ අනික් දෙපරිද්දෙන් (මම හීන වෙමි, උසස් වෙමි) පවත්නා විෂමභාවයෙන් හෝ සිතුවිල්ලක් හෝ ඇති නොවේ. එවැනි මානාදියක් නැති හෙයින් කුමකින් වාද කරන්නෙම් ද? මේ ගාථාවේ නිද්දේසයද ප්‍රකට වූ අර්ථ ඇත්තකි.
මෙබඳු රූප ඇති පුද්ගලයා ඒකාන්තයෙන්ම මෙසේ වන්නේයැයි ‘**ඔකම්පහාය’** යන ගාථාවෙන් දැක්වේ. එහි **ඔකම්පහාය** යනු රූපධාතු ආදී විඤ්ඤාණය ඔකසාරි නම් වේ. එහි ඡන්‍දරාග ප්‍රහාණයෙන් හැරදමා. **අනිකෙතසාරි** රූපනිමිත්තාදී නිකේතයෙහි තණ්හා වශයෙන් නො පවසන්නේය. **ගාමෙ අකුබ්බං මුනි සත්‍ථවාති** ගමෙහි ගිහි සන්‍ථවයන් නොකරනුයේ. **කාමෙහි රිත්තො** කාමයන්හි ඡන්ද රාගය නොමැති හෙයින් සියළු කාමයන්ගෙන් වෙන්වූයේ. **අපුරෙක්ඛරාතො** අනාගත ආත්මභාව ප්‍රාර්ථනා නොකරනුයේ. **කථන්නුවිගගය්හ ජනෙන කයිරා** ජනයා සමග කලහ කථා කරන්නේ ය.
**හලිද්දකානි** එනම් ගහපතියා. **යෙන ආයස්මා මහා කච්චානො තෙනුපසංකමි** යන්නෙහි ‘යෙන’ යනු සත්තමී අර්ථයේ කරණ විභක්ති වචනයකි. එහෙයින් මහා කච්චායන තෙරුන් යම්තැනකද එතනට පැමිණියේ යැයි මෙසේ අර්ථ දතයුතුයි. යම් කරුණකින් මහාකච්චාන තෙරහු දෙව් මිනිසුන් විසින් සමීපයට පැමිණියේ යැ’යි මෙසේද එහි අර්ථ දතයුතුයි. කවර කරුණකින් මහාකච්චාන තෙරුන් වෙත යා යුතුද? නානාප්‍රකාර ගුණ විශේෂයන් අවබෝධ කරගැනීමේ අභිප්‍රායෙනි. රසවත් ඵලවැල කැමති පක්‍ෂි සමූහයා විසින් පැමිණිය යුතු නිතර ඵලදරණ මහරුකක් මෙනි. **උපසංකමි** යනු ගියේය යන අර්ථයයි. **උපසංකමිත්‍වා** එළඹීම, සමීපයට යෑමේ අවසානය දක්වයි. නැතහොත් මෙසේ ගියේ මහාකච්චාන තෙරුන්වහන්සේගේ සමීප සංඛ්‍යාත ආසන්නතම ස්ථානයට ගොස් යයිද කියන ලද්දේ වෙයි.
**අභිවාදෙත්‍වා** පසඟ පිහිටුවා වැඳ දැන් යම් අර්ථයකින් මහාකච්චායන තෙරුන්වහන්සේගේ සමීපයට පැමිණියේ ද, එකරුණ විමසනු කැමතිව දසැඟිලි එකතුකර දොහොත්මුදුනේ තබා ඇඳිලිබැඳ වැඳගෙන එකත්පසෙක හුන්නේය. **එකමන්තං** භාවනපුංසක වචනයකි. ‘විසමං චන්‍දිමසුරියා පරිවත්තන්ති’ ආදියෙහි මෙනි. එහෙයින් යම්සේ හුන්නේ, එකත්පසෙක හුන්නේ වේද මෙසේ හුන්නේයැයි මෙහි අර්ථ මෙසේ දතයුතුයි. නැතහොත් මෙය සත්තමී අර්ථයේ යෙදුණු දුතියා විභක්ති වචනයකි. **නිසීදි** හිඳගත්තේය. නුවණැති දෙව් මිනිස්සු ගරුකළ යුත්තන් වෙත පැමිණ, ආසන කුසලතාවයෙන් එකත්පසෙක හිඳිති. මේ ගෘහපතියා ද එබඳු අයෙකි. එනිසා ඔහු එකත්පසෙක හුන්නේය.
කෙසේ සිටියහු එකත්පසෙක හුන්නාහු නම් වෙත්ද? හිඳීමෙන් වන දොස් සයකින් වැලකී හිඳීමයි. ඒ කෙසේද? අතිදූර, අති ආසන්න, උපරි වාත, උන්නත පදෙස, අති සම්මුඛ හා අතිපච්ඡා යනු ඒ සයයි. ඉතා දුරින් හුන් තැනැත්තා වනාහි ඉදින් යමක් කියනු කැමති නම් උස්හඬින් කිවයුතු වේ. ඉතා ආසනයේ හුන් තැනැත්තේ ගැටීම කරයි. උඩු සුළඟෙහි හුන්නේ ශරීර ගන්ධයෙන් බාධා ඇතිකරයි. උන්නත (උස්) පෙදෙසක සිටි තැනැත්තා අගෞරව බව ප්‍රකාශ කරයි. අතිසම්මුඛයේ (ඉදිරියෙන්ම) සිටියහොත් ඉදන් දකිනු කැමැත්තේ ඇසින් ඇස ගටා දැකිය යුතු වේ. අතිපච්ඡා (ඉතා පිටුපසින්) සිටියවිටදීත් ඉදින් දකිනු කැමති වීනම් බෙල්ල හරවා බැලිය යුතු වේ. එනිසා මොහුද මේ හිඳීමේ දොස් හයෙන් වැලකී හුන්නේය. එනිසා **එකමන්තං නිසිදි** යි කියන ලදී.
**එතදවොච** එතං - මෙය, අවොච - කීවේය. **වුත්තමිදං භන්තෙ කච්චාන භගවතා අට්ඨක වග්ගියෙ මාගන්‍දිය පඤ්හෙ** අට්ඨක වග්ගයේ මාගන්‍දිය පඤ්හ නම් සූත්‍රයක් ඇත. ඒ ප්‍රශ්නයේ දී රූපධාතුවෙන් රූපස්කන්ධය අදහස් කරන ලදී.
**රූපධාතුරාග විනිබන්‍ධං** රූපධාතුවෙහි රාගයෙන් බැඳුණු. **විඤ්ඤාණං** කර්ම විඤ්ඤාණය. **ඔකසාරී** ගේහසාරී, ආලයෙහි හැසිරෙන කවර හෙයින් මෙහිදී ‘විඤ්ඤාණ ධාතු ඛො ගහපති’ යනුවෙන් නො කීවේද? මුළාව නැසීම පිණිසයි. ‘ඔක’ යනු අර්ථ වශයෙන් ‘ප්‍රත්‍යය’ කියනු ලැබේ. මුලින් උපන් කර්ම විඤ්ඤාණ පසුව උපන් කර්ම විඤ්ඤාණයට හා විපාක විඤ්ඤාණයටද පසුව උපන් විපාක විඤ්ඤාණය විපාක විඤ්ඤාණයටද කර්ම විඤ්ඤාණයටද ප්‍රත්‍ය වේ. එහෙයින් මෙහි විඤ්ඤාණය යනු කවරක්දැයි මුළාවක් ඇතිවන්නේ ය. එය නැතිකිරීම සඳහා එය නොගෙන අමිශ්‍රවම දේශනාව කරන ලදී. තවද විපාක ආරම්මණ වශයෙන් සිවු වැදෑරුම් අභිසංඛාර විඤ්ඤාණයේ පැවැත්ම කියන ලදී. එය දක්වනු සඳහා ද මෙහි විඤ්ඤාණය නොගන්නා ලදී.
**උපායුපාදානා** තණ්හා උපාය, දිට්ඨි උපාය යනුවෙන් උපාය දෙකකි. කාමූපදාන ආදියේද උපාදාන සතරකි. **චෙතසො අධිට්ඨානාභිනිවෙසානුසයා** අකුසල් සිතේ අධිෂ්ඨාන වූ ද අභිනිවේශ වූද අනුශය වූ ද, **තථාගතස්ස** සම්මා සම්බුදුරජාණන් වහන්සේගේ සියලුම ක්‍ෂීණාශ්‍රවයන්ගේ මේ ක්ලේශ ප්‍රහීණ වූයේය. ශාස්තෲන් වහන්සේගේ ක්‍ෂීණාශ්‍රව බව ලෝකයේ ඉතා ප්‍රකට බැවින් උපරිම කෙළවරින් මෙසේ කියන ලදී. **විඤ්ඤාණ ධාතුයා** මෙහි විඤ්ඤාණය කුමක් හෙයින් ගන්නා ලද්දේ ද? කෙලෙස් ප්‍රහාණ වූ බව දක්වනු සඳහායි. කෙලෙස් වනාහි හුදෙක් ස්කන්ධ හතරක පමණක් දුරු නොවේ. පංචස්කන්ධයේම කෙලෙස් ප්‍රහාණ වන බව දක්වනු සඳහා ගන්නා ලදී. **එවං ඛො ගහපති අනෙකසාරී** **හොති** මෙසේ කර්ම විඤ්ඤාණයෙන් ඔකය සිහි නොකිරීම ‘අනේකසාරී’ නම් වේ.
**රූප නිමිත්ත නිකෙත විසාර විනිබන්‍ධා** රූපයම කෙලෙසුන්ගේ ප්‍රත්‍යය වන අර්ථයෙන් නිමිත්ත වේ. අරමුණු ගැනීම් ක්‍රියාවට නිවාස වූ අර්ථයෙන් නිකේත වේනුයි රූප නිමිත්ත නිකෙත වේ. පැතිරීම බැඳීමද විසාර විනිබන්‍ධ නම් වේ. මේ අර්ථ දෙකින්ම කෙලෙසුන්ගේ පැතිරුණු බවද බැඳුණු බව ද කියන ලදී. රූප නිමිත්ත නිකේතයෙහි පැතිරීම හා බැඳිම රූප නිමිත්ත නිකේත විසාර විනිබද්ධ වේ. රූපය නමැති නිවාසයේ පැතිරීම, බැඳීම හේතුවෙන් රූපය නම් නිවාසයෙහි උපන් කෙලෙස් පැතිරීමෙන් ද කෙලෙස් බන්ධනයෙන් ද යන අර්ථයයි. **නිකෙතසාරී වුච්චති** ආරම්මණ වශයෙන් නිවාස වූ අර්ථයෙන් ‘නිකේතසාරී’ යැයි කියනු ලැබේ. **පහීනා** රූප නම් නිවාසයේ කෙලෙස් පැතිර, බැඳී සිටීම ප්‍රහීණ කරන ලදී.
මෙහිදී කවර හෙයින් පංචස්කන්ධය ‘ඔකස’ යැයි ද ෂට් ආරම්මණ ‘නිකේතය’ යැයි ද කියන ලද්දේ ද? ඡන්‍ද රාගයේ ඉතා බලවත් දුර්වලතාවයෙනි. සමාත්තයෙහි ද මේවායේ ආලය අර්ථයෙන් ද විශේෂ භාවයෙහි ‘ඔක’ යැයි නිෂ්පර්යායයෙන් ශුද්ධ ගේහයම කියයි. **නිකෙතං** ‘අද අසුවල් තැන ක්‍රීඩා කරමු’යි කරන ලද සංකේත ඇති වසන උයනයි. එහි පුතදාරා, ධනධාන්‍ය සහිත ගෙදර පිළිබඳව ඡන්‍දරාගය ඉතා බලවත් වන්නාක් මෙන් ආධ්‍යත්මික ස්කන්ධයන්හි ඇල්ම බලවත්ය. උයන්කෙළි ආදියේ දී මෙන් බාහිර වූ ෂට් අරමුණු පිළිබඳව ඡන්‍දරාගය ඉතා දුර්වල වේ. මෙසේ ඡන්‍දරාගයේ බලවත් හා දුර්වලභාවයෙන් මෙසේ දේශනාව කරන ලදැයි දතයුතුයි.
**සුඛිතෙසු සුඛිතො** උපස්ථායකයන් ධනධාන්‍යදී ලාභාදියකින් සුඛිත වූ කල්හි, ‘දැන්මම ප්‍රියමනාප වූ සිවුරක්, මනාප ආහාරයක් ලබන්නෙමි’යි ගේහසිත පිළිබඳ සුඛයෙන් සුවපත් වෙයි. ඔවුන් සමග සම්පත් තමා අනුභව කරන්නාක් මෙන් හැසිරෙයි. **දුක්ඛිතෙසු දුක්ඛිතා** ඔවුන්ට කිසියම් කරුණකින් දුකක් ඇති වූ විට තමා දෙගුණව ඒ පිළිබඳව දුක් වේ. **කිච්ච කරණියෙසු** කටයුතු සංඛ්‍යාත කළ යුතු කටයුතු. **වොයොගං ආපජ්ජති** තම කටයුතු කළ යුතු බවට පැමිණ ඔවුන්ගේ කටයුතු කර දෙයි.
**කාමෙසූ** වස්තු කාමයෙහි. **එවං ඛො ගහපති කාමෙහි අරිත්තො හොති** මෙසේ කෙලෙස් කාමයෙහි නොසිස් වූයේ වේ.
එවිට අභ්‍යන්තර කාමයන් පිළිබඳව ස්වභාවයෙන් ම තුච්ඡ නො (අතුච්ඡා) වේ. ශුක්ල (යහපත්) පක්‍ෂයේ වූ මේ ගුණාංග නොමැතිවීමෙන් සිස් වූ, තුච්ඡ වූ යැයි අර්ථ දතයුතුයි.
**පුරෙක්ඛාරනො** සංසාර වර්තය පෙරටු කරගත්කේ වේ. **එවරූපො සියං** යනාදියෙහි අනාගතයේදී දික් - කෙටි - කළු - සුදු ආදී රූපයන් අතුරින් මෙබඳු රූ ඇතිවෙම්වා’යි සංඥාවන්ගෙන් මෙබඳු සංඥාවක් ඇතිවෙම්වායි ද පුණ්‍යාභි සංස්කාරාදියෙහි මෙසේ සංස්කාරයන් ද චක්‍ෂු විඤ්ඤාණාදි විඤ්ඤාණාදියෙහි මෙසේ විඤ්ඤාණ ඇතිවෙම්වා යි ද ප්‍රාර්ථනා කරයි.
**අපුරෙක්ඛාරානො** සංසාර වර්තය පෙරටු කරනොගෙන. **සහිතම්මෙ අසහිතං තෙ **නුඹේ වචන අධර්මානුකූලය. මට සිලිටි නොවේ. මගේ වචන සිලිටිය. ධර්මානුකූලය. මිහිරිය. මිහිරි පානයක් බඳුය. **ආචිණ්ණං තෙ විපරාවත්තං** නුඹ විසින් ඉතා දිගු කාලයක් පුරුදු කරන ලද, ප්‍රගුණ කරන ලද යම් වාදයක් වූයේ ද එය මාගේ වාදයට පැමිණ, සියලුම ආකාරයෙන් විපරීත විය. නැවතිණි. **ආරොපිතො තෙ වාදො.** නුඹට මවිසින් දොස් නගන ලදී. **චර වාදප්පමොක්ඛාය** ඒ ඒ ආචාර්යවරයා වෙත ගොස් පිළිතුරු සොයමින් මේ වාදයෙන් මිදීමට උත්සාහ ගනුව. වෙහෙසව. **නිබ්බෙඨෙහි වා සචෙ පහොසි** ඉදින් තමන්ම සමර්ථ වේනම් මෙහිම නවතුව. තමා දොසින් මිදෙව.
**යෙහි විවිත්තො** යන ගාථාවෙහි - **යෙහි** දෘෂ්ටිගතාදියෙකින්. **විවිත්තො විචරෙය්‍ය** හිස්ව හැසිරෙන්නේ ය. **න තානි උග්ගය්හ වදෙය්‍ය** **නාගො** අපරාධ නොකරනුයේනුයි ආදී වශයෙන් ‘නාග’ නම් වේ. ඒ දෘෂ්ටිගතයන් දැඩිව ගෙන නොකියන්නේ ය. **ඵලම්බුජං** ඵල නම් වූ දියෙහි උපන්. කටු සහිත නටුවක දියේ පිපුණු පියුමකැයි කියන ලදී. **යථා ජලෙන** **පංකෙන ච නූපලිත්තං** ඒ පියුම ජලයේ ද මඩේ ද නොගෑවී සිටින්නාක් මෙන්. **එවං මුනි සන්තිවාදො අගිද්ධො** මෙසේ අධ්‍යාත්ම ශාන්තිවාද ඇති මුනිතෙම, ගිජුභාවයක් නොමැති හෙයින් ලොවෙහි ආශාවෙන් නො ඇලුණේය. [missing trans]
[missing trans] **න ගච්ඡති** අගතියට යෑම් වශයෙන් නොයයි. **නාගච්ඡති** කෙලෙස් ප්‍රහීණ බැවින් උත්පත්තියට නො පැමිණේ. **පාපකා** මෙනම් ඇත්තෝ. **අකුසලා** අදක්‍ෂභාවයෙන් යුතු **තෙ කිලෙසෙ න පුනෙති** යම් ක්ලේශයක් ප්‍රහීණ වූයේ ද ඒ කෙලෙස් නැවත නො පැමිණේ. නො පැසේ. **න පච්චෙති** නැවත නො පැමිණේ. **න පච්චාගච්ඡති** නැවත නො නවතියි.
**ඛර දණ්ඩො** ඛර පත්‍ර දණ්ඩ, කර්කශ රළු දණ්ඩ **චත්තගෙධො** හරන ලද තණ්හාව ඇති, **වන්තගෙධො** වමනය කළ ගිජුබව ඇති, **මුත්තගෙධො** සිඳී බන්ධන ගේධය ඇති, **පහීනගෙධො** දුරුකළ ගිජු බව ඇති. **පටිනිස්සට්ඨ** **ගෙධො** නැවත සිතට නොනැගෙන සේ දුරින්ම දුරුකළ ගිජු බව ඇති, ඉන්මතුව එන **වීතරාගා** දියෙහි ද මේ ක්‍රමයමයි. ඒ සියලු පදයෝ ගන්නා ලද තණ්හාවගේ දුරුකළ බවට සමානාර්ථවත් පදයෝ වෙති. වැඩිපුර වර්ණනා කුමටද?
**න වෙදගූ** යන ගාථාවෙහි **න වෙදගූ දිට්ඨියා** සිවුමග නුවණට පැමිණි එවැන්නෙක් දෘෂ්ටියට යන්නෙක් නොවේ. දෘෂ්ටිය යන්නේ හෝ එය සාර වශයෙන් ගැනීමක් සිදු නොවේ. එහි වචනාර්ථ මෙසේය. දෘෂ්ටියෙන් යන්නේනුයි දිට්ඨියා නම් වේ. තතියා විභක්ති අර්ථයෙනි. දෘෂ්ටියට යානුයි දිට්ඨියා නම් වේ. දුතියා විභක්ති අර්ථයෙනි. ඡට්ඨි විභක්ති අර්ථයෙන් ද දෘෂ්ටියේ සෑම දිට්ඨිය නම් වේ. **න මුතියා සමාන මෙති** මුත රූපාදී භේද ඇති මුතියෙන් ද ඔහු මානයට නො පැමිණේ. **නහි තම්මයො සො** තණ්හා දෘෂ්ටි වශයෙන් තම්මය වේ. සංකල්ප රාග වශයෙන් නොවේ. මොහු වනාහි එවැන්නෙක් නොවේ. **න කම්මනා නොපි** **සුතෙන නෙය්‍යො** පුඤ්ඤාභිසංස්කාරාදී කර්මයෙන් හෝ ශ්‍රැත ශුද්ධ ආදී ග්‍රැතයෙන් හෝ ඔහු ඊට පැමිණවිය යුත්තෙක් නොවේ. **අනුපනීතො සො නිවෙසනෙසූ** ඔහු උපාය දෙකින්ම දුරු වූ බැවින්, ප්‍රහීණ කළ බැවින් සියලුම තෘෂ්ණා දෘෂ්ටි නිවාසයන්හි නොඑළඹෙන්නේ වේ.
**මුතරූපෙන වා** මෙහි මුත රූපය නම් ගන්‍ධ-රස-ස්පර්ශ යන රූප තුනයි. **මානං නෙති** අස්මිමානයට නො පැමිණේ. **න උපෙති** සමීපයට නො එයි. **න උපගච්ඡති** සමීපයට ගොස් නො සිටියි. **තම්මයො** එය ප්‍රකෘති කොට ඇති මේ ආකාරයෙන් යුක්ත ක්‍ෂීණාස්‍රවයාට.
**සඤ්ඤා විරත්තස්ස** යනාදී ගාථාවෙහි **සඤ්ඤා විරත්තස්ස** යනු නෙක්ඛම්ම සංඥා පූර්වාංගම වූ භාවනාවෙන් ප්‍රහීණ වූ කාමාදී සංඥා ඇත්තහුට. මේ පදයෙන් උභතෝභාගයෙන් විමුක්ත වූ සමථයානිකයා අදහස් කරන ලදී. **පඤ්ඤා විමුත්තස්ස** විදර්ශනාව පූර්වාංගම වූ භාවනාවෙන් සියලු කෙලෙසුන්ගෙන් මිදුණු තැනැත්තාට, මේ වදනෙන් ශුෂ්ක විදර්ශකයා අදහස් විය. **සඤ්ඤඤ්ච දිට්ඨිඤ්ච යෙ අග්ගහෙසුං තෙ ඝට්ටමානා විවදන්ති** **ලොකෙ** යමෙක් කාම සංඥාදී සංඥාවක් ගන්නා ලද්දාහු ද ඔවුහු විශේෂයෙන් ගිහියෝ කාමය හේතුකොටගෙනද යමෙක් දෘෂ්ටිය ගන්නා ලද්දාහු ද ඔවුහු විශේෂයෙන් පැවිද්දෝ ධර්මය හේතුකොට ගෙනද ඔවුනොවුන් හා ගැටෙමින් විවාද කරති.
**සො සමථපුබ්බංගමං** **අරියමග්ගං භාවෙති** යම් පුද්ගලයෙක් සමථය පූර්වාංගම කරගෙන, විදර්ශනාව සමග ආර්ය මාර්ගය වඩයිද පළමුව සමාධිය උපදවා, පසුව විදර්ශනාව සමග ආර්ය මාර්ගය උපදවයි යන අර්ථයයි. **තස්ස ආදිතො** ඒ පුද්ගලයාගේ පඨම ධ්‍යානයේ පටන් **උපාදාය** හේතුවෙන් පැමිණ **ගන්‍ථා වික්ඛම්භිතා හොන්ති** ග්‍රන්ථයෝ දුරින්ම දුරු වූවෝ වෙති. **අරහත්ත පත්තෙ** අර්හත් ඵලයට පත්වූ කල්හි. **අරහතො** අර්හත්ඵලයෙහි සිටියහුගේ **ගන්‍ථො ච මොහා ච** ආදි සියලු කෙලෙස් ප්‍රහීණ වේ.
**යො විපස්සනා පුබ්බංගමං අරියමග්ගං භාවෙති** යම් පුද්ගලයෙක් විදර්ශනා පූර්වාංගම කර, මුලින් එහි හැසිරී ආර්ය මාර්ගය වඩයි ද පළමුව විදර්ශනාව උපදවා පසුව ආර්යමාර්ග සම්ප්‍රයුක්ත සමාධිය වඩන්නේය යන අර්ථයයි. **තස්ස ආදිතො උපාදාය **ඒ පුද්ගලයාගේ විදර්ශනා වැඩීමේ පටන්, විදර්ශනාව නිසා **මොහා වික්ඛමහිතා හොන්තී** මෙහි විෂ්කම්භනය කරන ලද යනු ඉතා දුරට පමුණුවන ලද යන්නයි. **පඤ්ඤාවසෙන ඝට්ටෙන්ති** යමෙක් කාම සංඥාදිය ගනිත් ද ඔවුහු සංඥා වශයෙන් පෙළෙති. **සංඝට්ටෙන්ති** දැඩිව පෙළෙති. දැන් ගැටෙන්නන් දැක්වීමට රජවරු ද රජුන් සමග වාද කරති ආදී වශයෙන් විස්තරය කියන ලදී. **අඤ්ඤමඤ්ඤං පාණිහිපි උපක්කමන්ති** මෙහි ඔවුනොවුන් අතින් පහරදී ගනිති. **ලෙඩ්ඩූහි** කැටකැබලිතිවලින් **දණ්ඩෙහි** අඬදඬු ආදියකින් **සත්‍ථෙහි** දෙපැත්ත කැපෙන ආයුධවලින්.
**අභිසංඛාරානං** **අප්පහීනත්තා** පුඤ්ඤාභිසංඛාරාදී අභිසංස්කාරයන් ප්‍රහීණ නොකළ බැවින්, **ගතියා ඝට්ටෙන්ති** යායුතු බැවින්, පිහිටාධාර වූ ගතියෙන් පෙළෙති. ගැටීමට පැමිණෙති. නිරයාදියෙහි ද මේ ක්‍රමයමයි. සෙසු පදයන්ගේ අර්ථ ඉතා ප්‍රකටමය.
10. පුරාභෙදසූත්‍රනිර්දේශ වර්ණනාව
දසවන පුරාභේද සූත්‍ර නිද්දේසයේ ‘**කථංදස්සී’** යන ගාථාවයි. මේ සූත්‍රයේත් ඉන්පසුව එන කලහවිවාද, චූලවියූහ, මහා වියූහ, තුවටක, අත්තදණ්ඩ සූත්‍රයන්ගේ සම්මා පරිබ්බාජනීය සූත්‍ර වර්ණනාවේ කියූ ක්‍රමයෙන්ම සාමාන්‍යයෙන් උත්පත්තිය දතයුතුයි. විශේෂයෙන් වනාහි යම්සේ ඒ මහා සමාගමයේදී රාග චරිතවත් දෙවියන්ගේ සත්පාය වශයෙන් (දෙවියන්ට ගැලපෙන පරිදි) ධර්මය දෙසීමට නිර්මිත බුදුරදුන් විසින් තමාගෙන් ප්‍රශ්න කරවා, සම්මා පරිබ්බාජනීය සූත්‍රය දේශනා කළ සේක්ද මෙසේ මේ මහා සමාගමයේදී ‘පූර්ව ශරීරය බිඳීයෑමෙන් කුමක් කළයුතුද?’ යැයි උපන් දෙවියන්ගේ සිත දැන, ඔවුන්ට අනුග්‍රහ පිණිස එක්දහස් දෙසිය පනසක් වූ භික්‍ෂු සමූහයා පිරිවරාගත් නිර්මිත බුදුවරයෙකු අහසින් වඩමවා ගෙනවුත්, උන්වහන්සේ ලවා තමන් වහන්සේගෙන් ප්‍රශ්න කරවා මේ සූත්‍රය දේශනා කළ සේක.
කෙසේද? බුදුවරු නම් මේ සත්ත්වයන්ට වඩා මහත් වූ සත්ත්ව විශේෂයකි. තමන්වහන්සේම දෙවියන් සහිත ලෝකයේ දුටු, ඇසූ, විඳි, දැනගත්, පැමිණි, පර්යේෂිත අනුව හැසිරුණු මනසින් කිසියම් නීලාදී වශයෙන් බෙදූ රූපාරම්මණයන්හි එන රූපාරම්මණයක් හෝ බෙර ශබ්ද ආදී වශයෙන් බෙදු ශබ්දාරම්මණාදීන්හි ශබ්දාරම්මණයක් හෝ යන මේවා අතරින් උන්වහන්සේලාගේ ඤාණයට නොවැටහී සිටින්නක් නම් නැත. එනිසා කියන ලදී. ‘මහණෙනි, දෙවියන් සහිත ලෝකයේ දෙව්මිනිස් ප්‍රජාවගේ දුටු, ඇසූ, විඳි, දැනගත්, පැමිණි, පර්යේෂිත (සෙවූ), අනුව හැසිරුණු යමක් වීද මනසින් ඒ සියල්ල මම දැනගතිමි. මම ඒ සියල්ල අවබෝධ කළෙමි’ යනුයි. මෙසේ සැමතැන්හිම අප්‍රතිහත ඤාණයෙන් භාග්‍යවතුන් වහන්සේ සියලුම ඒ දේව සමූහයා භබ්බ හා අභබ්බ වශයෙන් දෙකොටසකට බෙදූහ. කර්මාවරණයෙන් හෝ යුක්ත වූයේයැයි ආදී ක්‍රමයෙන් දක්වන ලද සත්ත්වයෝ අභබ්බ නම් වෙති. ඔවුහු එකම විහාරයේ විසූවත් බුදුවරු නොදකිති. ඊට විපරීත වූ වෙනස් වූවෝ භබ්බ නම් වෙති. ඔවුහු ඉතා දුර විසූවත් බුදුන් වෙත පැමිණ දැකගනිති. ඒ දේව සන්නිපාතයේ යම් අභබ්බ දිව්‍ය සමූහයක් වීද, ඔවුන් හැරදමා, භබ්බයන් පමණක් ගෙන ඔවුන්ගෙන් මෙපමණ රාග චරිතයෝ ය. මෙපමණක් ද්වේෂ චරිතයෝ යැයි චරිත වශයෙන් සය කොටසකට බෙදූහ. ඉන්පසුව බුදුහු ඔවුන්ට ගැලපෙන ධර්ම දේශනාවක් විමසා බලන සේක්, රාග චරිත දෙවියන්ට සම්මා පරිබ්බාජනීය සූත්‍රය දේශනා කරන්නෙමි. ද්වේෂ චරිතයන්ට කලහවිවාද සූත්‍රය ද මෝහ චරිතයට මහාවියූහ සූත්‍රය ද විතර්ක චරිතයන්ට චුල්ලවියූහ සූත්‍රයද සද්ධා චරිතයන්ට තුවටක ප්‍රතිපදාවද බුද්ධ චරිතයන්ට පුරාභේද සූත්‍රය ද කියන්නෙමියි දේශනාව ව්‍යවස්ථාපනය කර, නැවත ඒ පිරිස් සිහිපත් කළ සේක. ඒ දෙවිවරු කෙසේ නම් දේශනාව දැන ගන්නෝද? අත්තජ්ඣාසය වශයෙන් ද? පරජ්ඣාසය වශයෙන්ද? අත්‍ථුප්පත්තික වශයෙන් ද? පුච්ඡාවසික වශයෙන්ද? මෙසේ විමසා බැලූ විට පුච්ඡාවසිත වශයෙන් දෙවිවරුන් දහම් අවබෝධ කරගන්නා බව දැන, ‘මේ භික්‍ෂු පිරිස අතර දෙවියන්ගේ අදහස ගෙන චරිත වශයෙන් ප්‍රශ්න විසඳීමට සමත් කිසි භික්‍ෂුවක් වේද?යි විමසා පන්සීයක් භික්‍ෂූන් අතුරින් එබඳු සමත් වූ එකදු භික්‍ෂුවක්වත් නුදුටුවහ. ඉන්පසු අසූමහා ශ්‍රාවකයන් ද දෑගසවුවන් ද විමසා බලා, ඔවුන් ද අසමත් බව දැක මෙසේ සිතූහ. ‘ඉදින් පසේ බුදුවරයෙක් වීනම් උන්වහන්සේට හැකියාවක් වේදැ’යි විමසා බැලූ සේක්, උන්වහන්සේ ද අසමත් වන බව දැන ශක්‍ර සුයාම ආදීන් අතුරින් කවරෙකු සමත් වන්නේදැයි විමසනුයේ, ඔවුන්ගෙන් කිසිවෙක් සමත් වන්නේ නම් ඉදීන් ඔහු ලවා ප්‍රශ්න කරවා තමන් වහන්සේ විසඳන්නේ යැයි විමසා බැලූවත් ඔවුන්ටද නොහැකි බව වටහාගත් සේක. ඉක්බිති උන්වහන්සේට මෙබඳු සිතක් පහළ විය. ‘මා වැනි බුදුවරයෙක්ම ඊට සමත් වන්නේය. වෙනත් කිසියම් බුදුවරයෙක් ඇත්ද?’යි අනන්තාපරිමාණ ලෝකධාතූන්හි අනන්ත වූ ඤාණය පතුරුවා ලෝකය දෙස බලන සේක් එවැනි අන් බුදු කෙනෙකු නොදුටු සේක. දැන් තමා හා සම කෙනෙක් නොදැකීම යන මෙය අසිරිමත් දෙයක් නොවේ. සිදුහත් කුමරු උපන් දවසෙහි ද බ්‍රහ්මජාල වර්ණනාවේ පැවසූ පරිදිම තමා හා සමවූවෙකු නොදක්නේ ‘අග්ගෝ හමස්මි ලෝකස්ස’ යනුවෙන් නොපෙරලිය හැකි සිංහනාද පැවැත්වූයේ නොවේද? මෙසේ තමන්වහන්සේට සමාන අන් කිසිවකු නොදැක, ‘ඉදින් මම ම ප්‍රශ්න අසා මම ම විසඳන්නෙම් නම්, එවිට ඒ දෙවිවරු අර්ථාවබෝධයට අසමත් වෙති’ ‘මා වැනි අනික් බුදු කෙනෙකුන්ම ප්‍රශ්න අසන කල්හි මවිසින් විසඳන විට ඉන් ආශ්චර්යයක්ද වන්නේය. දෙවිවරු පහසුවෙන් ධර්මාවබෝධය ලබන්නට හැකිවන්නෝය. එනිසා නිර්මිත බුදුරුවක් මවන්නෙමි’යි අභිඥාපාදක ධ්‍යානයට සමවැදී ඉන් නැගී සිට, ‘පාසිවුරු ගැනීම, ඉදිරි බැලීම්, පසුපස බැලීම්, අත්පා හැකිලීම, දිගහැරීම සමානවම සිදුකරන බුදුවරයෙක් වේවායි කාමාවචර සිත්වලින් පරිකර්මකොට, පෙරදිග යුගන්ධර පරික්‍ෂේපයෙන් මතුවන සඳමඬල පලාගෙන නික්මෙන්නා මෙන් ඒවායි රූපාවචර සිතින් අධිෂ්ඨාන කළ සේක. දේව සමූහයා ඒ දැක අනික් සඳක් උදාවූයේදැයි කීහ. ඉන්පසු සඳින් නැගි මඳක් ළංවූ විට ‘සඳක් නොවේ. සූර්යයෙක් උදාවූයේය’යිද තවත් ආසන්න වූ කල්හි ‘දෙව් පුත්‍රයෙක් නොවේ. එක් මහා බ්‍රහ්මයෙක් යැ’යි ද තවත් ආසන්න වූ කල්හි ‘මහා බ්‍රහ්මයකු නොවේ. වෙනත් බුදුවරයෙක් පැමිණේ’ යැයි පැවසූහ.
එහි සිටි පුහුදුන් දෙවිවරු මෙසේ සිතූහ. ‘එක් බුදුවරයෙකු සඳහා මෙපමණ දේව සන්නිපාතයක් විය. බුදුවරු දෙදෙනෙක් වූ විට කෙතරම් මහත් දේව සන්නිපාතයක් වේද?’ ආර්ය දෙවිවරු මෙසේ සිතූහ. ‘එක ලෝකධාතුවක බුදුවරු දෙනමක් නම් නැත. ඒකාන්තයෙන් බුදුහු තමන්වහන්සේ හා සමාන බුදුරුවක් මවන ලදී’ යනුයි. නැතහොත් නිර්මිත බුදුරුවේ සිරුරින් නික්මුණු ෂඩ්වර්ණ රැස් දහරා නිර්මාපක භාග්‍යවතුන් වහන්සේගේ සිරුරේ ගැටේ. නිර්මාපක භාග්‍යවතුන් වහන්සේගෙන් නික්මෙන රැස්දහරා නිර්මිත බුදුරුවේ සිරුරේ ගැටේ. ඒ දෙ බුදුවරුන්ගේ ශරීරයන්ගෙන් නික්මුණු රාශි ජාලා උඩට නැගී භවාග්‍රයේ ගැටී, ඉන් නැවත හැරී අවුත් දෙවියන්ගේ මස්තක පර්යන්තයෙන් බැස සක්වල මුවවිටෙහි පිහිටියේය. මුලු මහත් සක්වල ගැබම රන්මය වක් වූ ගොනැසි සහිත චේතිය ඝරයක් මෙන් බැබලුණේය. දස දහසක් සක්වල දෙවියෝ එක් සක්වලකට රැස් වූවාහු බුදුවරුන් දෙදෙනා වහන්සේගේ රශ්මි ජාලා ගර්භයට පිවිස සිටියහ. නිර්මිත බුදුරුව හිඳගනිමින්ම **කථං දස්සී කථං සීලො උපසන්තොති** **වුච්චති** යනාදී ක්‍රමයෙන් අධිප්‍රඥාදී ප්‍රශ්නය ගාථාවකින් විමසන ලදී.
ඒ ප්‍රශ්නයේ ඒ නිර්මිත බුදුරදුන්ගේ **කථං දස්සී** අධිප්‍රඥා ආදියයි. **කථං සීලො** අධිශීලයයි **උපසන්තො** අධි චිත්තයයි. සෙසු පදයන්හි අර්ථ ප්‍රකටය.
නිර්මිත බුදුරදුන් ප්‍රකට කර දක්වනු සඳහා පෙටකොපදේශයේ මෙසේ දක්වා ඇත.
‘කුසල වූ අර්ථ සහිත වූ ධර්මානුකූල ප්‍රඥාවන්ත ප්‍රශ්න විමසීමට පැමිණෙන, චුත නොවන, (නොමැරෙන) නූපදින ඒ උතුම් පුද්ගලයා කවුදැයි බුදුවරු පවසති.’
සංසාරය ක්‍ෂය කරන ලදී. රාගය වමාරා දැමූයේ නොවේ. සේඛයෙක් ද නොවේ. චතුරාර්ය සත්‍ය අවබෝධ කරගත්තෙකු ද නොවේ. නමුත් ඔහු ක්‍ෂීණාස්‍රවයෙක් හා අන්තිම දේහය දරන්නෙක් වේ. ඒ පුද්ගලයා කවරකුදැයි බුදුවරු පවසති.
දුක්ඛ සත්‍යයෙන් යුක්ත නොවේ. මාර්ග සත්‍යය ද නැත. නිරෝධයක් ඔහුට කොයින්ද? හෙතෙම සමුදය සත්‍යයෙන් ද ඉතා දුරටම දුරුවූයේය. මේ පුද්ගලයා කවුදැයි බුදුවරු පවසති.
සහේතුකයෙක් ද රූප නිශ්‍රිතයෙක් ද නොවේ. ප්‍රත්‍ය සහිත වූවෙක්ද අසංඛත වූවෙක් ද නොවේ. අසංඛතාරම්මණයක් මෙන්ම රූපාරම්මණයක්ද ඔහුට නැත. මේ පුද්ගලයා කවුදැයි බුදුවරු පවසති.
මෙහි පළමු ගාථාව නියමිත බුදුවරු සඳහා කියන ලදී. දෙවන ගාථාව පශ්චිම භවික බෝධිසත්ත්වයන් සඳහාය. තෙවන ගාථාව අර්හත් ඵලස්ථ පුද්ගලයා සඳහා කියන ලදී. සිවුවන ගාථාව අරූපාවචර නිර්වාණය ප්‍රත්‍යවේක්‍ෂා කරන පුරේචාරිකාර්ථයෙන් චිත්තයෙන් යුක්ත වූවහු සඳහා කියන ලදැයි දතයුතුයි. **කීදිසෙන දස්සනෙන** කවරාකාර දර්ශනයකින් **කිං සණ්ඨිතෙන** කවර ගැලපීමකින් **කිං පකාරෙන** කවර විධියකින් **කිං පටිභාගෙන** කවර ආකාරයකින්.
**යං පුච්ඡාමි** යම් පුද්ගලයකුගෙන් විචාරම් ද ඒ පුද්ගලයා මා හට විසඳා දෙන්න. **යාචාමි** ආරාධනා කරමි. **අජ්ඣොසාමි** අණ කරමි. **පසාදෙමි** නුඹගේ සන්තානයේ සොම්නසක් උපදවමි. **බ්‍රෑහි** යනු නිද්දේසයේ උදෙසන පදයයි. **ආචික්ඛ** දෙසිය යුත්තන්ගේ නම් වශයෙන් කියන්න. **දෙසෙහි** දක්වන්න. **පඤ්ඤාපෙහි** දන්වන්න. ඤාණමුඛ වශයෙන් අර්පණාව දක්වමින් **පඤ්ඤාපෙහී** යනුවෙන් කියන ලදී. **පට්ඨපෙහි** පණවන්න. පවත්වන්න යන අර්ථයයි. ඤාණමුඛයෙහි හෝ තබන්න. **විවර** විවෘත කරන්න. විවෘත කර දක්වන්න. **විභජ** විභාග කර, විභාවනය කරමින් දක්වන්න යන අර්ථයයි. **උත්තානී කරොහි** ප්‍රකට භාවයට පත්කරන්න.
නැතහොත් **ආචික්ඛ** යනු දේශනාදී පද සයට මූල වූ පදයයි. දේශනාදිය මේ අර්ථය විවරණය කිරීම සඳහා කියන ලදී. එහි **දෙසෙහි** යනු උග්ඝටිතඤ්ඤූ පුද්ගලයන්ගේ වශයෙන් සංක්‍ෂිප්තව පළමුව උද්දේස වශයෙන් දෙසන්න. උඝටිතඤ්ඤූ පුද්ගලයෝ වනාහි සංක්‍ෂිප්තව කියන ලද පළමුව දේශනා කළ අයුරින් අවබෝධ කරගනිති. **පඤ්ඤපෙහි** විපචිතඤ්ඤූ පුද්ගලයන්ගේ වශයෙන් ඔවුන්ගේ සිත් පිනවීමෙන් බුද්ධිය නම් කරගලින් අවබෝධ කරගැනීමට පළමුව සංක්‍ෂිප්තව දෙසූ කරුණු නිද්දේස වශයෙන් සවිස්තරව පනවන්න. **පට්ඨපෙහි** ඒ නිර්දිෂ්ඨ නිද්දේසය පටිනිද්දේස වශයෙන් විස්තර කර තබන්න. පිහිටුවන්න. **විවර** නිර්දිෂ්ට වූ දෙය ද නැවත නැවතත් වචනවලින් විවරණය කරන්න. **විභජ** පුන පුනා කියූ දෙය විභාග කිරීම් වශයෙන් බෙදා දක්වන්න. **උත්තානී කරොහි** විවෘත කළ, විස්තර වචනයෙන් බෙදා දැක්වූ දෙය නිදර්ශන වචනයන්ගෙන් අර්ථ ප්‍රකට කර දක්වන්න. මෙසේ කරන දේශනාව නෙය්‍ය පුද්ගලයන්ගේ පවා ධර්මාවබෝධය පිණිස වේ.
මේ ප්‍රශ්නය විසඳන භාග්‍යවතුන් වහන්සේ, සරූප වශයෙන් අධි ප්‍රඥාදිය අත්නොහැර ම අධිප්‍රඥාදී ස්වභාවයෙන්, යම් කෙලෙස් ධර්මයක සන්සිඳීමෙන් ශාන්ත වූයේ යැයි කියනු ලැබේද, නානා දෙවිවරුන්ගේ ආශ්‍රවයන්ට අනුලෝම වශයෙන් ඔවුන්ගේ ශාන්තභාවයම (උපසමනය) දක්වන සේක් **වීතතණ්හො** යන ගාථා වදාළ සේක. එහි මුලින් එන ගාථා අට අතුරින් ‘තං බ්‍රූමි උපසන්තො’ යන මේ ගාථාවේ සම්බන්ධය දතයුතුයි. ඉන් අනතුරුව **සවෙ සන්තාති වුච්චති** මේ සියල්ලට පසුව එන පදයෙන් අනුපද වර්ණනා න්‍යාය දතයුතුයි.
**වීතතණ්හො පුරා භෙදා** යමෙක් ශරීර භේදයකට පූර්වයෙන්ම තණ්හාව ප්‍රහීණ කළේද **පුබ්බමන්තමනිස්සිතෙ** අන්ත ද්වයට බෙදීමෙන් පූර්වාන්තය ඇසුරු නොකළේ. **වෙමජ්ඣෙනුපසංඛෙය්‍යො** වර්තමාන කාලයෙහිද රාගයෙන් ඇලුනේය’ ආදී වශයෙන් නොසැලකිය යුතු වූ **තස්ස** **නත්‍ථි පුරෙක්ඛතං** ඒ රහතන් වහන්සේට තෘෂ්ණා දෘෂ්ටි දෙක නොමැති බැවින් අනාගත භවෝත්පත්තියද නැත. ඔහු උපශාන්තයෙකුයි මම කියමි යි මෙසේ අර්ථ යෝජනාව දතයුතුයි. මේ න්‍යාය සෑමතන්හි දතයුතුයි.
**පුරා** **කායස්ස භෙදා** කරජ කයෙහි භේදයට (බිඳීයාමට) පෙරදීම. **අතතභාවස්ස** කර්මන්‍ය ආත්මභාවයාගේ **කලෙබරස්ස නික්ඛෙපා** කලේබරයේ බහා තැබීමෙන්, ශරීරය තැබීමෙන්. **ජීවිතින්‍ද්‍රියස්ස** **උපච්ඡෙදා** ජීවිතින්‍ද්‍රිය දෙකෙහි සිඳී යෑමට පෙරදීම.
**පුබ්බන්තො වුච්චති අතීතො අද්ධා** පූර්වාන්ත සංඛ්‍යාත අන්තය කොට්ඨාශය, කාලය ඉක්මවන ලදී. ඉක්මවන ලද කාලය යයි කියනු ලැබේ. **අතීතං අද්ධානං ආරබ්භ** ඉක්මවන ලද කාලය නිසා තණ්හාව ප්‍රහීණය.
තවත් යහපත් පර්යායක් (භද්දේක පර්යායක්) දක්වමින් **අථවා** යනාදිය කියන ලදී. එහි **එවංරූපො අහොසි** කාලය හා සමාන වූයේ ඉන්‍ද්‍රනීල මාණික්‍යමය වර්ණ ඇත්තේ වීමියි මෙසේ මනෝඥ වූ රූප සම්පත් වශයෙන් මෙවැනි රූ ඇති වීමි. කුසල සුඛ, සොම්නස් වේදනා වශයෙන් ම **එවං වෙදනො** යි. එය සම්ප්‍රයුක්ත වූ ම සංඥාදී වශයෙන් **එවං** **සඤ්ඤො එවං සංඛාරො එවං විඤ්ඤාණො** (මෙබඳු සංඥා ඇතියෙක්, මෙබඳු සංස්කාර ඇතියෙක්, මෙබඳු විඥාන ඇතියෙක්) අතීත ආත්ම භාව වලදී වීමි. එහි **නන්‍දි නං** **සමන්නානෙති** ඒ රූපාදියෙහි තණ්හාව හෝ තණ්හා සම්ප්‍රයුක්ත දෘෂ්ටිය හෝ අනුව නො යොදයි. නො එළඹෙයි. තවත් පර්යායකින් මහා කච්චාන භද්දේකරත්ත පර්යාය දක්වමින්, “නැතහොත් මෙසේ මගේ ඇස විය” ආදී වශයෙන් කියන ලදී. එහි **චක්ඛුං** යනු චක්‍ෂු ප්‍රාසාදයයි. **රූපා** චතුසමුට්ඨානික රූපයෝ ය. මේ න්‍යායෙන් සෙසු ආයතන ද දතයුතුයි. **විඤ්ඤාණං** නිශ්‍රිත විඤ්ඤාණය. **න** **තදභිනන්‍දති** ඒ චක්‍ෂුව ද රූපය ද තෘෂ්ණා දෘෂ්ටි වශයෙන් සතුටු නොවෙති. **ඉති මෙ මනො අහොසි ඉති ධම්මා** මෙහි වනාහි **මනො** යනු භවංග සිත. **ධම්මා** ත්‍රෛභූමික ධර්මාරම්මණය. **හසිතලපිත කිළිතානි** දත් පෙන්නා සිනාසීම, ප්‍රියවදන් තෙපලීම, කායික ක්‍රීඩාදී කෙළිකවටකම් ද හසිත ලපිත ක්‍රීඩාවන්ද **න තදස්සාදෙති **ඒ සිනාසීම් ආදියෙන් තුටු නොවේ. **න නං නිකාමෙති.** කැමැත්ත නොකරයි. **න තෙන ච විත්තිං ආපජ්ජති** එයින් සතුටට නොපැමිණෙයි.
ඒ ඒ ප්‍රත්‍යය නිසා උපන්නේනුයි පච්චුප්පන්න නම් වේ. **රත්තොති නූපසංඛෙය්‍යො** රාගයෙන් ඇලුණේ යැයි නොගිණිය යුතුය. සෙසු පදයන්හිද මේ ක්‍රමයමයි. **එවං රූපො සියං** ආදියෙහි ද ප්‍රණීත මනෝඥ රූපාදී වශයෙන් ම තෘෂ්ණා දෘෂ්ටි පැවැතීම් සංඛ්‍යාත තෘෂ්ණාව නො එළවඹීම දතයුතුයි. **ණ පණිදහති** ප්‍රාර්ථනා වශයෙන් නො තබයි. **අපණිධාන පච්චයා** ප්‍රාර්ථනා නොතැබීම හේතු කොටගෙන.
**අසන්තාසි** ඒ ඒ අලාභ වීම්වලින් තැතිනොගෙන ශාන්තව. **අවිකත්‍ථි** ශීලාදියෙන් තමා හුවා නොදක්වනුයේ **අකුක්කුච්චො** අතින් කෙරෙන වැරදි ක්‍රියා ආදියෙන් තොර වූයේ. **මන්තභාණී** මන්ත්‍ර පිරිවහා වචන කියන්නේ. **අනුද්ධතො** උද්ධච්ච බවින් තොර වූයේ **සවෙ වාචා යතො** හෙතෙම වචනයෙන් සංයම වූයේ සිවු දෝෂයන්ගෙන් තොර වූ වචන කථා කරන්නේ වේ.
**අක්කොධනොති යං හි ඛො වුත්තං** ක්‍රෝධ විරහිතයැයි යමක් මුලින් කියන ලද ද පළමුව ඒ ක්‍රෝධය පිළිබඳව විස්තර කරනු කැමතිව **“අපිච කොධො තාව වත්තබ්බො”** යි කියන ලදී. **කොධො තාව වත්තබ්බො** පළමුව ක්‍රෝධය කිවයුතුයි. **දසාහාකාරෙහි කොධො ජායති** කරුණු දහයක් නිසා ක්‍රෝධය උපදියි. **අනත්‍ථං මෙ අචරිං** අනර්ථයක් මවිසින් කළේය. මේ ක්‍රමයෙන් සියලු පදයන්හි අර්ථ දතයුතුයි. **අට්ඨානෙ වා පන කොධො ජායති** නොකරුණෙහි ක්‍රෝධය උපදියි. ඇතැමෙක් දැඩිව වසින්නේ යැයි කිපෙයි. නොවසීයැයි කිපෙයි. සූර්ය රශ්මිය දැඩියැයි තැවෙයි. සූර්ය රශ්මිය නැතැයි තැවේ. සුළඟ හමනවිට කිපෙයි. නොහමන විට ද කිපෙයි. ඇමදීමට නොහැක්කේ බෝකොළවලට කිපෙයි. සිවුර පොරවාගත නොහැකිව සුළඟට කිපෙයි. පය පැකිලී කුඩා උල් ආදියට කිපෙයි. ඒ සඳහා කියන ලදී. **“අට්ඨානෙ වා පන ආඝාතො ජායති” **(අස්ථානයෙහි හෝ ක්‍රෝධය උපදී) යනුයි. එහි යටකී නව තැන්හි සත්ත්වයන් අරබයා උපන් බැවින් කර්මපථභේදය වේ.
අස්ථාන ආඝාතය වනාහි සංස්කාරයන්හි උපන්නේ කර්මපථ භේදය නොකරයි. **චිත්තං ආඝාතෙන්තො උප්පන්නො** සිතේ **ආඝාතො** ඉතා දැඩි, බලවත් **පටිඝාතො**. නැසීම්, වැනසීම් වශයෙන් **පටිඝං**, ප්‍රතිවිරුද්ධ වන්නේනුයි **පටිවිරොධො** කිපීම් වශයෙන් **කොපො**. **පකාපො** **සම්පකොපො** යි උපසර්ග යොදා පදය වර්ධනය කරන ලදී. ද්වේෂයට පත්වීම් වශයෙන් **දොසො, පදොසො සම්පදොසො** යි උපසර්ග වශයෙන් පදය වර්ධනය කරන ලදී. **චිත්තස්ස ව්‍යාපත්ත** සිතේ විපන්නතාව, විපන්නාකාරය, විපරිවර්තන වන ආකාරය ව්‍යාප්තියයි. සිත කිළිටිවෙමින් උපදින්නේනුයි **මනො පදොසො**. කිපීම් වශයෙන් **කොධො**. කිපෙන ආකාරය **කුජ්ඣනා** කිපෙන්නහුගේ ස්වභාවය **කුජ්ඣිතත්තං**. දූෂණය වේනුයි **දොසො**. **දුස්සනා** දූෂණය වන ආකාරය. **දුස්සිතත්තං** දූෂිත බව. ප්‍රකෘති ස්වභාවය දුරුකරන අර්ථයෙන් වන විපතට පත්වීම **ව්‍යාපත්ති**. **ව්‍යාපජ්ජනා** විපතට පත්වන ආකාරය. විරුද්ධ වන්නේනුයි **විරොධො** නැවත නැවත විරුද්ධ වේනුයි **පටිවිරොධො**. විරුද්ධ, ප්‍රතිවිරුද්ධ ආකාර වශයෙන් හෝ මෙය කියන ලදී. චණ්ඩික යනු චණ්ඩ තද පුද්ගලයා යි. ඔහුගේ ස්වභාවය **චණ්ඩික්කං**. “මෙය මනාව නොකියන ලදී. නපුරු ලෙස කියන ලදී. පුරිපූර්ණ නොවේ” යැයි **අසුරොපො**. කිපුණු විට පිරිපුන් වචනයක් නම් නො පැවසේ. ඉදින් කිසිවකුට හෝ වේනම් එය අප්‍රමාණය. ඇතැමෙක් කඳුළු වගුරුවන අර්ථයෙන් අස්සුරොපනයෙන් “අස්සුරොපො”යි මේ පදයට අර්ථ දෙති. එය කරුණු රහිත ප්‍රකාශයකි. සතුටුවන්නාගේ ද කඳුලු වැගිරෙන බැවිනි. ඉහතින් පැවසූ පරිදි සතුටු සිත් ඇතිබවට විරුද්ධ, සතුටු සිත් නොමැති බව **අනත්තමනතා**. ඒ චිත්තයේම විපරීත බව මිස සත්ත්වයාගේ ස්වභාවයක් නොවන හෙයින් **චිත්තස්ස** යැයි කියන ලදී.
**අධිමත්ත පරිත්තතා වෙදිතබ්බා** අධිමාත්‍ර භාවය ද ඉතා අඩු බවද බලවත් බව හා මඳ බව (අඩු වැඩි බව) යන අර්ථයයි. **කිඤ්චිකාලං** එක් දිනක්. “කඤ්චිකාලං” යන පාඨය ද යෙදේ. **චිත්තාවිලකරණමත්තො** **හොති** සිත් කළඹන ප්‍රමාණ. සිත කිළිටි කරන ප්‍රමාණය යන අර්ථයයි. ‘චිත්තල පකරණමත්තො’ යන පාඨය ද යෙදේ. එය එතරම් යහපත් පාඨයක් නොවේ. එහි සිත ක්ලාන්ත කරන මාත්‍රයක් යන අරුත ඇත. **නච තාව මුඛකුලාන විකුලානො හොති**. මුඛයේ හැකිලීම් දිගහැරීම් සිදු නොවේ. **න ච තාව හනුසඤ්චාපනො හොති.** දෙහනුයේ ඔවුනොවුන්ගේ සෙලවීමවත් සිදු නොවේ. **නච තාව ඵරුස වාචං නිච්ඡාරණො හොති** අනුන්ගේ මර්මස්ථාන සිඳින ඵරුෂ වදන් මුවින් පිටකිරීම, පරොස් බස් මුවින් නික්මීමවත් සිදු නොවේ. **නච තාව දිසා විදිසානුවිලොකනො හොති** අනුන්ගේ සිත් විසිරවීමට ද දඬු ආදිය ගැනීමට ද දිශාද අනුදිශාවන් නැවත නැවත බැලීමවත් සිදු නොවේ.
**නච තාව දණ්ඩසත්‍ථපරාමසනො හොති** නැසීම සඳහා දඬුද එක් පැත්තක මුවහත ඇති ආයුධ ආදිය ද නොද ගන්නේ වෙයි. **න ච තාව** දණ්ඩ සත්‍ථං අබ්භුක්කිරණො හොති කියූ ආකාරයෙන් ම දඬුසැත් ආයුධ ආදී කිසිවක් ඔසවා පහරදීමවත් සිදු නොවේ. **නච තාව දණ්ඩසත්‍ථං අභිනි පාතනො හොති **මෙසේ දෙපරිද්දෙන් ම අනුන්ට දඬුවම් කිරීමට, පහර දීමට ආයුධ ගසාවත් නොදමයි. **න ච තාව ඡිද්දවිඡිද්දකරණො හොති** දඬු සැත් ආදිය දමාගැසීමෙන්, අනුන්ගේ ශරීරය දෙකඩ කිරීම ද දෙපරිද්දෙන් වණ කිරීම ද සිදු නොවේ. ‘ඡින්න විච්ඡින්නකරණො’ යන පාඨය ද යෙදේ. **නචතාව සම්භඤ්ජාන** **පළිභඤ්ජනො** **හොති** ශරීරය බිඳී, සුණු විසුණු කිරීමද නොම සිදුවේ. **නච තාව අංගමංග අපකඩ්ඪනො හොති** අංග ප්‍රත්‍යග ගෙන, අල්ලා කැඩීම-බිඳීම ආදියක්වත් නොකරයි. **න ච තාව ජීවිතා වොරොපනො හොති **ජීවිතින්‍ද්‍රිය නැසීම ද සිදුනොවේ. **නච තාව සබ්බපරිච්චාගාය සණ්ඨිතො හොති** සියලු අනුන්ගේ ජීවිත ද වනසා සියදිවි නසාගැනීම සඳහා සිටියේ නොම වෙයි. මෙය කියන ලදී:- යම්කලෙක අනුන්ගේ ජීවිත වනසා, තම දිවි නසා ගැනීමට සිටියේ ද එම අවස්ථාව “සබ්බචාග පරිච්චාගී” නම් වේ. භාග්‍යවතුන් වහන්සේ එය වදාළේ මැයි.
ක්‍රෝධය නසා සුවසේ නිදයි. ක්‍රෝධය නසා ශෝක නොකර සිටියි. බ්‍රාහ්මණය! විෂ වූ මුලක් ඇති මිහිරි අඟක් ඇති ක්‍රෝධයේ නැසීම ආර්යයෝ පසසති. එය නසා ශෝක නොකර, සුවසේ වසන්න.
**යතො** යම්කලෙක **පරපුග්ගලං සාතෙත්‍වා** සතුරු පුද්ගලයා නසා **අත්තානං සාතෙති** තමා මරයි. සිය දිවි නසා ගනියි. **පරමුස්සද ගතො** ඉතා බලවත් භාවයට ගියේ. **පරම වෙපුල්ලප්පත්තො** අති විපුල භාවයට ගියේ. **කොධස්ස පහීනත්තා** අනාගාමී මාර්ගයෙන් පැවසූ ස්වරූප ඇති ක්‍රෝධය ප්‍රහීණ කළ බැවින්. **කොධ වත්‍ථුස්ස පරිඤ්ඤාතත්තා** ක්‍රෝධයට පිහිටාධාර වූ හේතුභූත වූ ප්‍රිය, අප්‍රිය අස්ථාන සංඛ්‍යාත වූ වස්තුවේ ඤාත තීරණ පරිඥාවන්ගෙන් ව්‍යවස්ථාපනය කර දත් බැවින්. **කොධහෙතුස්ස උපච්ඡින්නත්තා** ක්‍රෝධයෙහි ජනක හේතුව වූ දෝමනස්ස සහගත සිතේ පහළවීම නැසූ බැවින් **තාසිං** බියවෙන ස්වරූප ඇත්තේ වේ. **උත්තාසිං** ඉතා බියවන ස්වභාව ඇත්තේ වෙයි. **පරිතාසිං** හාත්පසින්ම බියවන ස්වභාව ඇත්තේ වෙයි.
**භායති** බියට පැමිණේ. **සන්තාසං ආපජ්ජති** විරූප භාවයට පැමිණේ. **කත්‍ථි හොති** තමාගේ වර්ණනාව පවසන ස්වභාව ඇත්තේ වෙයි. **විකත්‍ථි** විවිධව නානාප්‍රකාරව ගුණ වර්ණනා කරන ස්වභාව ඇත්තේ. **ජාතියා වා** ක්‍ෂත්‍රිය බව ආදී ජාති සම්පත්තියෙන් හෝ. **ගොත්තෙන වා** ගෞතම ගෝත්‍රාදී උත්කෘෂ්ඨ ගෝත්‍රයකින් හෝ. **කොල පුත්තියෙන වා** මහත් වූ කුලවත් භාවයෙන් හෝ. **වණ්ණපොක්ඛරතාය වා** වර්ණ සම්පන්න ශරීර ඇති බැවින්, ශරීරය ද පොක්ඛර යැයි කියයි. ඒ වර්ණ සම්පත්තියෙන් යුතු ඉතා රූප සම්පන්න භාවයෙන් යන අරුතයි. **ධනෙන වා** ආදියේ අර්ථ ඉතා ප්‍රකටය.
**කුක්කුච්චං** යනු නිද්දේසයේ උද්දේස පදයයි. එහි නපුරු ලෙස කල දෙය කුකතු නමි. ඒ ස්වභාවය කුක්කුච්ච නමි. එය පසුතැවෙන ලක්‍ෂණයයි. කළ නොකළ දේ ගැන ශෝක කිරීම රසයයි. විපිළිසර වීම පච්චුපට්ඨානයයි. කළ නොකල බව අත්තිවාරමයි. දාස බව මෙන් දතයුතුයි. **හත්‍ථ කුක්කුච්චං පි** අතින් කළ නපුරු ක්‍රියාව කුකත නම් වේ. එහි ස්වභාවය හත්‍ථ කුක්කුච්ච නම් වේ. **පාද කුක්කුච්ච** ආදියෙහි ද මේ ක්‍රමයමයි.
**අකප්පියෙ කප්පිය සඤ්ඤිතා** වලස් මස්, ඌරු මස් යැයි කියා කයි. අකැප භෝජන කැප භෝජන යැයි වළඳයි. විකාලයෙහි කාල සංඥාවෙන් අනුභව කරයි. අකැප පාන වර්ග කැප පානවර්ග සේ ගෙන බොයි. මෙය අකැප වූවෙහි කැප වූ සංඥාව නම් වේ. **කප්පියෙ අකප්පිය සඤ්ඤිතා** ඌරුමස් ද, වලස් මස් යැයි කියා කයි. මුව මස් දිවි මස් යැයි ගෙන යයි. කැප වූ භෝජන අකැප භෝජනයැයි කියමින් වළඳයි. කාලයෙහි විකාල සංඥාවෙන් අනුභව කරයි. කැප වූ පාන වර්ග අකැප පාන සේ සලකා බොයි. මෙය “කැපවූවෙහි අකප්පිය සංඥාව” නම් වේ. **අවජ්ජෙවජ්ජ සංඤිතා** නිදොස් වූවෙහි දෝෂ සංඥාව. **කුක්කුච්චායනා** කුකුස් කරන ආකාරය. **කුක්කුච්චායිතත්තං** කුකුස් කරන බව. **චෙතසො විප්පටිසාරො** සිතේ විරූප බව, නැසූ බව. **මනො වීලෙඛො** සිතේ විපිළිසර බව.
**කතත්තා ච අකතත්තා ච** කාය දුශ්චරිත කළ බැවින් ද කාය සුචරිත නොකළ බැවින් ද **කතං මෙ කාය දුච්චරිතං** මවිසින් කයින්, කෙලෙසුන්ගෙන් පිරි කුණු බවට ගෙනයන දුශ්චරිත කරන ලදී. **අකතම්මෙ** **කායසුචරිතං** මවිසින් කයින් මනාව හැසිරීම නො කරන ලදී. **වචී දුච්චරිතවවී සුචරිතාදියෙහිද** මේ ක්‍රමයමයි **නිරොධපරියොසානෙසු**
**චිත්තස්ස** සත්ත්වයකුගේ, පුරුෂයකුගේ නොවේ. **උද්ධච්චං** උඩඟු වන, කලබල වන ආකාරය **අවූපසමො** නොසන්සිඳෙන බව. සිත වික්‍ෂේප වේනුයි **චෙතසො වික්ඛෙපො**. **භනතත්තං චිත්තස්ස **යනු සිතේ තැතිගත් ස්වභාවයයි. භ්‍රාන්තයාන, භ්‍රාන්තගොන් ආදින්ගේ මෙනි. මෙයින් ඒකාරම්මණයෙහිම කම්පාවීම කියන ලදී. උද්ධච්චය වනාහි ඒකාරම්මණයේම කම්පා වේ. විචිකිච්ඡාව නානාරම්මණයන්හි (සැලේ.) කම්පා වේ. **ඉදං වුච්චති උද්ධච්චං** යනෙන් මෙයින් උද්ධත (සැලෙන) බව කියයි.
**මුසාවාදං පහාය** මෙහි මුසා යනු රැවටීම පෙරටු කරගත් අර්ථය බිඳින වාග් ප්‍රයෝගයයි. නැතහොත් කාය ප්‍රයෝගයයි. රවටන, මුළාකරන අදහසින් අනුන් රැවටීම පිණිස, වාග් ප්‍රයෝගයෙන් ඔසවා තැබූ චේතනාව මුසාවාදයයි.
මේ වෙනත් ක්‍රමයකි. **මුසා** යනු අභූත වූ සත්‍ය නොවූ වස්තුවයි. **වාදො** එය සත්‍ය, තත්‍ය අයුරින් දැනුම්දමයි. ලක්‍ෂණ වශයෙන් වනාහි අසත්‍ය වූවක්, සත්‍ය වූවක් ලෙස දක්වනු කැමැත්තා හට ඊට උත්සාහවත් වූ චේතනාව මුසාවාදයයි. **තං මුසාවාදං පහාය** මේ මුසාවාද චේතනා සංඛ්‍යාත දුසිල් බව අත්හැර. **පටිවිරතො** ප්‍රහීන වූ කාලයේ සිටම ඒ දුසිල් බවින් වෙන් වූ, දුරු වූ බැවින්, ඔහුට චක්ඛුසෝත විඤ්ඤෙය්‍ය ධර්ම මිශ්‍රවීමක් නැත. මෙසේ සෙසු පදයන්හි ද අර්ථ දතයුතුයි.
සත්‍ය කියයි නුයි **සච්චවාදී**. සත්‍යයෙන් සත්‍ය සසඳයි. ගටයිනුයි **සච්චසන්‍ධො**. අතරින් පතරවත් බොරු නො කියයි යන අර්ථයයි. යම් පුරුෂයෙක් විටෙක බොරු කියයි. තවත් විටෙක ඇත්ත කියයි. ඔහු මුසාවාදයෙන් නො වැළකුණු හෙයින් සත්‍යයෙන් සත්‍ය නොගටයි. එනිසා ඔහු සච්චසන්‍ධ නොවේ. මොහු එවැන්නෙක් නොවේ. සිය ජීවිතය හේතුවෙනුදු බොරු නොකියා, සත්‍යයෙන් සත්‍ය ගලපන්නේනුයි සච්චසන්‍ධ නමි.
**ථෙතො** තිර වූයේ, ස්ථිර කථා ඇති යන අර්ථයයි. ඇතැම් පුද්ගලයෙක් කහදියර සායමක් මෙන් ද දහයියා ගොඩක සිටවූ කණුවක් මෙන් ද අසුපිට තැබූ කොමඩු ගෙඩියක් මෙන් ද අස්ථිර වූ කථා ඇත්තේ වේ. ඇතැම් පුද්ගලයෙක් ගල කෙටූ අකුරක් මෙන් ද ඉන්ද්‍රඛීලයක් මෙන් ද වූ ස්ථිර කථා ඇත්තේ වෙයි. කඩුවෙන් හිස සිඳින්නේ නමුදු වචන දෙකක් නම් නොකියයි. මෙතෙම “ථෙතො” (තිර) යයි කියනු ලැබේ.
**පච්චයිකො** යනු ඇදහිය යුතු, පිළිගත යුතු කථා ඇති යන අර්ථයයි. ඇතැම් පුද්ගලයෙක් ඇදහිය යුතු කථා ඇත්තෙක් නොවේ. “මෙය කවරකු විසින් කියන ලද්දේ ද?”යි ඇසූවිට “අසුවලා විසින්” යැයි කී කල්හි “ඔහුගේ වචන විශ්වාස කරන්න එපා”යි කිවයුතු බවට පැමිණේ. එකෙක් ඇදහිය යුතු කථා ඇත්තෙක් වේ. “මෙය කවරකු විසින් කියන ලද්දේ ද?”යි අසා “අසුවලා විසින්”යැයි කී විට “ඉදින් ඔහු කීවේ නම් එයම සෑහේ” යැයි කියා “මෙහි පරීක්‍ෂා කළයුත්තක් නැත. සැකයක් නැත. මෙය මෙසේමයැ”යි කිවයුතු වන්නේද ඔහු පච්චයික නම් වූ ඇදහිය යුතු කථා ඇත්තෙකි.
**අවිසංවාදකො ලොකස්ස** “ඒ සත්‍යවාදී බව නිසා ලෝකයා නොරවටනුයේ වේ’ යන අරුතයි.
**පිසුනාවාචං පහාය** ආදියෙහි යම් වචනයකින් යමෙකුට කථා කරයි ද එය ඇසීමෙන් ඔහුගේ හදවතේ එය කියන්නා කෙරෙහි ප්‍රියබවක් ද කියවෙන්නා පිළිබඳව කළකිරුණු ශුන්‍ය බවක් ද ඇතිකරනුයේ පිසුණාවාචාවයි. කේලමයි. යම් වචනයක් කියනවිට තමාත්, අනුනුත් සැඩපරුෂ වේ නම්, යම් වචනයක් ස්වභාවයෙන්ම රළු පරුෂ නම්, කණට ප්‍රිය නොවේනම් - හදවතට ප්‍රිය බවක් නොමැති නම් එය “ඵරුසාවාචා” නම් වේ. යමෙකු විසින් හිස්, නිරර්ථක කථා කරනු ලබයිද ඔහු **සම්ඵප්පලාපො** නම් වේ. මේ පාපධර්මයන්ට, වාග් කෝෂයන්ට මූල භූත වූ චේතනාවත් “පිසුනාවාචා” යනාදී නාමයන්ම ගෙන සිටින්නේය. එයම මෙහිදී අදහස් කරන ලදී.
**ඉමෙසං භෙදාය** කියන ලද යමකුන්ගේ සමීපයේ අසන ලද ද ඔවුන්ගේ භේදය සඳහා. **භන්නානං වා සන්‍ධාතා** මිතුරන් දෙදෙනෙකු හෝ සමාන උපාධ්‍යායවරු ආදීන් හෝ කිසියම් කරුණකින් බිඳුනාහු ද ඔවුන් වෙත වෙන වෙනම ගොස්, මෙබඳු කුලයක උපන්නා වූ, මෙසේ බහුශ්‍රැත වූ යුෂ්මතුන්ට මෙය සුදුසු නොවේ යනාදිය කියා ඔවුනොවුන් සමගි කරන ලදුයේ.
**අනුප්පදාතා** සමගි බවෙහි දැඩි කිරීමයි. සමගිව වෙසෙන දෙදෙනෙකු දැක, මෙබඳු කුලයක උපන් නුඹලාට, මෙබඳු වූ ගුණ සම්පත්තීන්ගෙන් යුතු නුඹලාට මේ සමඟිව විසීම ඉතාම සුදුසුයැයි ආදිය කියා සමගි බව දැඩිකරන ලදී යන අර්ථයයි. සමගි වූ විසීමක් ඇත්තේනුයි ඇලුම් ඇති **සමග්ගාරාමො** වේ. යම්තැනක සමගියක් නොමැති ද එහි විසීමද නො කැමති වේ යන අර්ථයයි. “සමග්ග රාමො” යන පාඨය ද වේ. මේ අර්ථයම වේ. **සමග්ගරතො** සමඟි වූවන් කෙරෙහි ඇලුණු, ඔවුන් අත්හැර වෙනත් තැනක යෑමටද කැමති නොවේ යන අර්ථයයි. සමඟි වූවන් දැකත්, ඔවුන් ගැන අසාත් අතිශයින් සතුටු වේනුයි **සමග්ගනන්‍දි. සමග්ගකරණි වාචං භාසිතා** යම් වචනයක් සත්ත්වයන් සමගි කිරීමට ම යෙදේ ද, ඒ සමගි බවේ ගුණ පළකරන වචනම කියයි. වෙනෙකක් නොකියයි.
අනුන්ගේ මර්මස්ථාන සිඳින කාය-වාග් ප්‍රයෝගයෙන් යුතු ඒකාන්ත පරුෂ චේතනාව **ඵරුසාවාචා** නම් වේ. **නෙලා** යන්නෙහි එලා යනු දෝෂ සහිත අර්ථයයි. “මොහුට එල නැතැ” (න+අස්සෙ+එලා)යි නෙලා වේ. නිදොස් වූ යන අරුතයි. ‘නෙලංහොසෙත පච්ඡාද’ යන මෙහි කියූ ශීලය මෙනි. **කණ්ණසුඛා** බ්‍යඤ්ජන මධුරභාවයෙන් කණට මිහිරි වූ ඉදිකටුවෙන් විදින්නාක් මෙන් කණට දුක් නූපදවයි. මිහිරි අර්ථ ඇති බැවින් මුලු සිරුරෙහි ම කෝපය නූපදවා ප්‍රේමය උපදවානුයි **පෙමනීයා**. නොනසමින් හදවතට යයි. සුවසේ සිතට පිවිසේනුයි **හදයංගමා**. ගුණයන්ගෙන් පිරිපුන් බැවින් පුරෙහි වූ **පොරී**. පුරයේ හැදී වැඩුණු ස්ත්‍රිය මෙන් සියුමැලි වූ අර්ථයෙන් ද “පොරී” නම් වේ. මොවුහු පුරයේ වූයේ නුයි පොරී නම් වේ. නගරවාසීන්ගේ ශිෂ්ට කථාව යන අර්ථයයි. නුවරවැසියෝ වනාහි යෝග්‍ය වූ කථාවෙන් ම යුක්ත වෙති. පියා වැන්නන්ට පියාණෙනි!යිද සෝයුරන් වැන්නන්ට “සහෝදරය” යැයි ද අමතති. මෙවැනි ප්‍රිය කථාව බොහෝ ජනයාට කැමති වේනුයි **බහුජන කතා**. කැමති වූ හෙයින් ම බොහෝ ජනයාගේ සිතේ මනාප වූ චිත්ත වෘද්ධියක් ඇතිකරන්නේනුයි **බහුජන මනාපා.**
අනර්ථය දන්වන, කාය වාග් ප්‍රයෝගයෙන් ඔසවා තැබූ අකුසල චේතනාව **සම්ඵප්පලාපො**. සුදුසු කාලයෙහි කියන්නේනුයි **කාලවාදී**. “කිවයුතු කාලය, අවස්ථාව සලකා කියයි” යන අර්ථයයි. සිදු වූ සත්‍ය වූ ස්වභාවයක්ම කියන්නේනුයි **භූතවාදී**. මෙලෝ පරලෝ යහපත ගෙන දෙන අර්ථ සහිත වූ දෙයක්ම කියන්නේනුයි **අත්‍ථවාදී**. නව ලෝකෝත්තර ශ්‍රී සද්ධර්මය ආශ්‍රය කරගෙන කථා කරන්නේනුයි **ධම්මවාදී**. සංවර විනය, ප්‍රහාන විනය ආශ්‍රය කරගෙන කියානුයි **විනයවාදී**.
නිධාන යනු ලැබීමට සුදුසු අවකාශයයි. එබඳු නිදානයක් මෙයට ඇත්තේනුයි **නිධානවති** නම් වේ. හදවතේ තබාගත යුතු වචන කියන්නේය යන අර්ථයයි. **කාලෙන** මෙබඳු කථා කරමින් ද “මම නිධානවත් වචන කථා කරමි”යි අකාලයේ, නුසුදුසු අවස්ථාවේ කථා නොකරයි. සුදුසු - යෝග්‍යතම අවස්ථාවේ කථා කරන්නේ වෙයි. **සාපදෙසං** උපමා උදාහරණාදිය සහිතව, කරුණු සහිතව. **පරියන්තිවතිං** පිරිසිඳීම් දක්වා, ඔහුගේ කථාවේ වෙන් වෙන් කිරීම් ඇතිව කථාකරන යන අර්ථයයි. **අත්‍ථ සංහිතං** නානාප්‍රකාරව හික්මීමෙන් යුක්තව බෙදා දක්වන නිසා, සම්පූර්ණයෙන්ම ගැනීමට හැකිවන්නේය, අර්ථ සම්පන්නය. යම් යහපත් වැඩදායක කරුණක් වේද ඔහු එය කථා කරයි. ඒ අර්ථයෙන් යුක්ත හෙයින් අර්ථ සංහිත වචන කියයි. අනිකක් දක්වා අනිකක් නොකියයි යන අර්ථයයි. **චතුදොසා පගතං වාචං භාසති** මුසාවාදාදී සිවු දෝෂයන්ගෙන් දුරු වූ, ඉවත් වූ වචන කථා කරයි. **ද්වත්තිංසාය තිරච්ඡානකථාය** දෙතිස් තිරිසන් කථාවෙන්, සගමොක් සුව වලකන කථාවෙන් යුක්ත වූයේ යන අදහසයි.
**දසකථා වත්‍ථූනි** අල්පේච්ඡාදී දස විවට්ට නිශ්‍රිත කථාවට වස්තු වූ කාරණ **අප්පිච්ඡකථං** මෙහි අප්පිච්ඡ යනු අධික ආශාවෙන්, ඉච්ඡාවෙන් දුරු වූ, ආශා රහිත, තෘෂ්ණා රහිත කථාවයි. මෙහි බ්‍යඤ්ජනය ඉතිරි වූවක් (සාවශේෂය) මෙනි. අර්ථය වනාහි ඉතිරි නොවූවක් (නිරවශේෂය) මෙනි. රහතන් වහන්සේලාට අණුවක් පමණ වූ ද තණ්හාවක් (ඉච්ඡා-ආශාවක්) නම් නැත.
තවද මෙහිදී අත්‍රිච්ඡතා, පාපිච්ඡතා, මහිච්ඡතා, අප්පිච්ඡතා යන භේදයන් පිළිබඳව දතයුතුයි. මෙහි තමාට ලැබුණු දෙයෙහි අතෘප්තියත් අනුන්ගේ ලැබීමෙහි දුක්වෙමින් එයද තමාට වේවායි පතන අධික ආශාව අත්‍රිච්ඡතා නම් වේ. මේ අත්‍රිච්ඡතාවයෙන් යුතු පැවිද්දාට එක බඳුනෙහි පිසූ කැවුම්වලින් වුවත් තමාගේ පාත්‍රයට බෙදු කැවුම මනාව නොපිසූ, ඉතා කුඩා කැවුමක් මෙන් වැටහේ. ඒ භාජනයෙන්ම අන්‍යයන්ට බෙදූ කැවුම් මනාව පිසූ, ඉතා විශාල කැවුම් මෙන් වැටහේ. නැති ගුණයට කෙරෙන සම්භාවනා පිළිගැනීමෙහි පමණ නොදන්නා බව ද පාපිච්ඡතා නම් වේ. මේ සසුනෙහි ඇතැමෙක් අශ්‍රද්ධාවන්තව සිටිමින්, ‘ජනයා මා ශ්‍රද්ධාවන්තයෙකි’යි දනීවායි ආදී වශයෙන් ආවේමය. මෙයින් යුතු ඒ පුද්ගලයෝ කුහක බවෙහි පිහිටියෝ වෙති. ඇති ගුණ සම්භාවනා පිළිගැනීමෙහි පමණ නොදන්නා බව මහිච්ඡතා නම් වේ. මෙ සසුනෙහි ඇතැමෙක් ශ්‍රද්ධාවන්තව සිටිමින් ‘ජනයා මා ශ්‍රද්ධාවන්තයකු ලෙස දනීවා’යි කැමති වේ. සිල්වතෙකුව සිටිමින්, ‘ජනයා මා ශ්‍රද්ධාවන්තයෙකි’යි දනීවායි ආදී වශයෙන් ආවේමය. මෙයින් යුතු ඒ පුද්ගලයෝ කුහක බවෙහි පිහිටියෝ වෙති. ඇති ගුණ සම්භාවනා පිළිගැනීමෙහි පමණ නොදන්නා බව මහිච්ඡතා නම් වේ. මේ සසුනෙහි ඇතැමෙක් ශ්‍රද්ධාවන්තව සිටිමින් ජනයා මා ශ්‍රද්ධාවන්තයකු ලෙස දනීවා’යි කැමති වේ. සිල්වතෙකුව සිටිමින්, ‘ජනයා මා සිල්වතෙකු ලෙස දනීවා’යි මේ ක්‍රමයෙන් ආවේමය. මේ මානසිකත්වයෙන් යුතු පුද්ගලයා සතුටු කිරීම ඉතා අපහසුය. වැදූ මවට පවා ඔහුගේ සිත සැනසීමට නොහැකිවන්නීය. එහෙයින් මෙය කියන ලද්දේමැයි,
ගිනිකඳ, මුහුද හා මහිච්ඡ පුද්ගලයා යන තුන්දෙන කරත්ත ගණනින් ප්‍රත්‍ය ලබාදුන්නත් කිසිදාක දැන් ඇත’යි සෑහීමකට පත් නොවේ.
ඇති ගුණ ප්‍රකට නොකිරීම ද ආහාරාදියේ පමණ දන්නා බව ද අප්පිච්ඡතා නම් වේ. ඉන් යුක්ත පුද්ගලයා තමා කෙරෙහි විද්‍යමාන වූද ගුණ සඟවනු කැමතිව ශ්‍රද්ධාවන්තයෙක්ව සිටිමින්, ජනයා මා සැදැහැවතෙකු ලෙස දනීවා’යි කැමති නොවේ. සිල්වතෙක්ව, ප්‍රකර්ශ විවේකයෙහි නිරත වූවෙක්ව, බහුශ්‍රැතයෙක්ව, ඇරඹූ වීර්ය ඇත්තෙක්ව, සමාධි සම්පන්නව, ප්‍රඥාවන්තයෙක්ව, ක්‍ෂීණාශ්‍රවයෙක්ව සිටිමින් ‘ජනයා මා ක්‍ෂීණාශ්‍රවයෙකැ’ යි දනීවායි කැමති නොවේ. මජ්ඣන්තික තෙරුන් මෙනි. මෙසේ අල්පේච්ඡ භික්‍ෂුව නූපන් ලාභ උපදවයි. උපන් ලාභ ස්ථාවර කරයි. දායකයන්ගේ සිත සතුටු කරවයි. තමාගේ අල්පේච්ඡ බව නිසා එම භික්‍ෂුව යම් යම් සේ අල්පව ගන්නේ ද ඒ ඒ ආකාරයෙන්ම ඒ පිළිවෙතෙහි පැහැදුණු මිනිස්සු බොහෝ ප්‍රත්‍ය දෙති.
තවත් ක්‍රමයකට අනුව අල්පේච්ඡ පුද්ගලයෝ සතර දෙනෙක් වෙති. පච්චයප්පිච්ඡ, ධුතංගප්පිච්ඡ පරියත්ති අප්පිච්ඡ හා අධිගම අප්පිච්ඡ යනු ඒ සතරදෙනායි. එහි සිව්පසයෙහි අල්පේච්ඡ වූයේ පච්චයපිච්ච වේ. යමෙක් දායකයාගේ බලය (සිතැඟි) ද දනියි. දෙය්‍යධර්ම සම්පත්තිය ද දනියි. තමාගේ බලය ද දනියි. ඉදින් දෙය්‍ය ධර්මය (දාන වස්තුව) බොහෝ වේද දායකයා අල්පයක් දෙනු කැමති වේද එනිසා දායක සිත බලා අල්පයක් ගනියි. දාන වස්තුව අල්ප වුවත් දායකයා බොහෝ දෙනු කැමති වේද එවිට දාන වස්තුව අනුව සලකා අල්පයක් ගනියි. දාන වස්තුවද බොහෝ වේද දායකයාද බොහෝ කොට දෙනු කැමතිවේද එවිට තමාගේ බලය, ප්‍රමාණය වටහාගෙන තම ප්‍රමාණයට පමණක් පිළිගනියි. (මෙසේ පච්චයප්පිච්ඡ පුද්ගලයා දතයුතුයි.)
ධුතංග සමාදන් වූ පුද්ගලයාගේ තමා සතු ගුණාංග අනුන් දැන නොගනීවා යන කැමැත්ත ඇති බව ධුතංගප්පිච්ච නම් වේ. යමෙක් තම බහුශ්‍රැත බව දන්වනු නො කැමැත්තේ ද එය පරියත්ති අප්පිච්ඡතාවයයි. යමෙක් සෝවාන් ආදී මගඵල ලැබ, ඒ බව දන්වනු නො කැමති වේද, මෙය අධිගම අප්පිච්ඡතාවයයි. ක්‍ෂීණාස්‍රවයා වනාහි අත්‍රිච්ඡතාවද පාපිච්ඡතාවද අත්හැර සර්වප්‍රකාරයෙන්ම ආශාවන්ට විරුද්ධ වූ, අලෝභ නම් වූ පිරිසිදු අල්පේච්ඡතාවයෙන් යුක්ත බැවින්, අප්පිච්ඡ නම් වේ. ඇවැත්නි, අත්‍රිච්ඡතා, පාපිච්ඡතා, මහිච්ඡතා යන මේ ධර්ම අත්හළ යුතුයැයි ඒවායෙහි ආදීනව දක්වා, මෙබඳු වූ අල්පේච්ඡතාවයේ නියුක්තව හැසිරිය යුතුයැයි කියමින් අල්පේච්ඡ කථාව කරයි නම් වේ.
**සන්තුට්ඨිකථං** ආදියෙහි විශේෂාර්ථ පමණක්ම දක්වන්නෙමු. සෙසු පදයන්හි අර්ථ යෝජනාව ඉහත පැවසූ පරිදිම දතයුතුයි. **සන්තුට්ඨිකථං** ඒ ඒ ප්‍රත්‍ය සන්තෝෂයෙන් යුක්ත කථාවයි. ඒ මේ සන්තෝෂය දොළොස් වැදෑරුම් වේ. ඒවානම්, චීවරයෙහි යථාලාභ සන්තෝෂය, යථාබල සන්තෝෂය, යථා සාරුප්‍ය සන්තෝෂය යනුවෙන් තුන්වැදෑරුම් වේ. පිණ්ඩපාතයෙහි ද මේ ක්‍රමයමයි.
මේ එහි ප්‍රභේද වර්ණනාවයි. මේ සසුනෙහි භික්‍ෂුවක් සුන්‍දර හෝ අසුන්‍දර සිවුරක් ලබයි. උන්වහන්සේ ඉන් ම සතුටට පත්වෙති. අනිකක් නො පතති. ලැබුනත් වෙනත් සිවුරක් නොගනී. මෙය මොහුගේ සිවුරෙහි යථාලාභ සන්තෝෂය නම් වේ. එසේ යමෙක් ප්‍රකෘති (ස්වභාව) යෙන්ම දුර්වල, ආබාධ සහිත ජරා ජීර්ණ වූවෙක් වේද, ඔහු බර ගොරෝසු සිවුරක් දැරීමට අසමත් වේද, තමාට ලැබුණු ගරු සිවුර සබ්‍රහ්මචාරී භික්‍ෂුවක සමග හුවමාරු කරගෙන සැහැල්ලු සිවුරක් ලැබ ඉන් සතුටට පත්වේ. මෙය උන්වහන්සේගේ චීවරයේ යථාබල සතෝෂයයි. තවත් භික්‍ෂුවකට ප්‍රණීත වූ උතුම් ප්‍රත්‍ය ලැබේ ද උන්වහන්සේ ඉතා උතුම් වස්ත්‍රයෙන් කළ සිවුරු ආදියෙන් එක්තරා වටිනා සිවුරක් හෝ බොහෝ සිවුරු හෝ ලැබ, මෙය පැවිදිව බොහෝ කල් ඉක්මවූ තෙරවරුන්ට ‘මෙය බහුශ්‍රැත භික්‍ෂූන්ට සුදුසුය’යි මෙය ගිලන් භික්‍ෂූන්ට ‘මෙය අල්පලාභී භික්‍ෂූන්ට වේවායි යනාදී ලෙස යෝග්‍ය පරිදි පරිත්‍යාගකොට උන්වහන්සේලාගෙන් ලැබෙන පැරණි සිවුරකින් හෝ කැලිකසල ගොඩවල් ආදියෙන් හෝ අහුලාගත් රෙදි සෝදා මසාගත් සඟල සිවුරක් දරන්නේ නමුදු සතුටට පත්වේ. ඒ ප්‍රණීත ප්‍රත්‍යලාභී භික්‍ෂුවගේ සන්තෝෂය, චීවරයේ යථා සාරුප්‍ය සන්තෝෂය නම් වේ.
මේ සසුනෙහි භික්‍ෂුව රළු වූ හෝ ප්‍රණීත වූ හෝ පිණ්ඩපාතයක් ලැබ ඉන් යැපේනම් වෙනත් ආහාරයක් නොපතයි නම්, ලැබුනත් පිළිනොගනියි නම් මෙය උන්වහන්සේගේ පිණ්ඩපාතයේ යථාලාභ සන්තෝෂයයි. යම් භික්‍ෂුවකට තමාගේ ස්වාභාවයට විරුද්ධ වූ හෝ අපත්‍ය වූ හෝ පිණ්ඩපාතයක් ලැබේද එය වැළඳීමෙන් උන්වහන්සේගේ රෝග වැඩේ ද අපහසුවක් ඇති වේද උන්වහන්සේ ඒ ආහාරය සබ්‍රහ්මචාරී භික්‍ෂූන්ට දී උන්වහන්සේලාගෙන් ලැබෙන පථ්‍ය වූ යෝග්‍ය වූ පිණ්ඩපාතයක් වළඳා මහණදම් පුරමින් සතුටට පත් වෙති. මෙය උන්වහන්සේගේ පිණ්ඩපාතයෙහි යථාබල සන්තෝෂය නම් වේ. තවත් භික්‍ෂුවක් බොහෝ ප්‍රණීත පිණ්ඩපාතාහාරයක් ලබා, උන්වහන්සේ එය සිවුරු දුන්නාක් මෙන් චිරපබ්බජිත භික්‍ෂූන්ට ද බහුශ්‍රැත අල්ප ප්‍රත්‍යලාභීන්ට ද ගිලන් භික්‍ෂූන්ට ද දී, උන්වහන්සේලාගෙන් ලැබෙන හෝ ඉතිරි වූ හෝ ආහාරයකින් යැපේ. නැතිනම් පිණ්ඩපාතයේ හැසිර ලැබෙන මිශ්‍ර වූ අහරකින් යැපේ. මෙසේ සතුටට පත්වීම ඒ භික්‍ෂුවගේ පිණ්ඩපාතයේ යථාසාරුප්‍ය සන්තෝෂය නම් වේ.
මේ සස්නෙහි භික්‍ෂුවක් තමාට ලැබුණු මනාප වූ හෝ අප්‍රියජනක වූ හෝ සෙනසුනින් ම සතුටට පත්වේ. ඊට එරෙහි වූ ද්වේෂ සිතුවිල්ලකුදු නූපදවයි. යටත්පිරිසෙන් තණ ඇතිරියකින් පවා ලද පරිදි සතුටුවේ. මෙය උන්වහන්සේගේ සෙනසුනෙහි යථාලාභ සන්තෝෂයයි. යම් භික්‍ෂුවකට තම ස්වභාවයට විරුද්ධ වූ හෝ රෝගාබාධයන්ට විරුද්ධ වූ හෝ සෙනසුනක් ලැබේ. එහි විසීමෙන් උන්වහන්සේට අපහසුවක් වේ. එය වෙනත් සබ්‍රහ්මචාරී හිමිනමකට දී, හුවමාරු වශයෙන් ලැබෙන සප්පාය සෙනසුනින් සතුටු වේ. මෙය උන්වහන්සේගේ සෙනසුනෙහි යථාබල සන්තෝෂයයි.
අනික් භික්‍ෂුවක් සසර මහ පින් කළ බැවින් ලෙන්, මණ්ඩප, කූටාගාරාදී බොහෝ උසස් සෙනසුන් ලබයි. උන්වහන්සේ එම සෙනසුන්ද ඉහත සිවුරු බෙදා දුන්නාක් මෙන් චිර පබ්බජිත භික්‍ෂූන්ට ද බහුශ්‍රැත භික්‍ෂූන්ට ද අල්පලාභී හා ගිලන් භික්‍ෂූන්ට ද දී, ලද තැනක වෙසෙමින් සතුටට පත් වෙති. මෙය උන්වහන්සේගේ සේනාසනයේ යථාසාරුප්‍ය සන්තෝෂයයි. යමෙක් ‘සැප පහසු ඇති උතුම් සෙනසුන් නම් ප්‍රමාදයට ස්ථානය. එහි හුන්නහුගේ සිත කය ථිනමිද්ධ නීවරණයෙන් වෙලාගනියි. නිදිමත වී, නිදාගත්තහුට නැවත නැගිටීමේදී පාප විතර්ක පහළ වේ’ යැයි සලකා බලා එබඳු සුවපහසු සෙනසුනක් ලැබුණේ නමුදු නොපිළිගනියි. එබඳු සෙනසුන් හැරදමා අභ්‍යාවකාශ, එළිමහන්හි රුක් මුල් ආදියෙහි වසමින් සතුටු වේ. මෙය එම භික්‍ෂුවගේ යථා සාරුප්‍ය සන්තෝෂයයි.
මේ සසුනෙහි ඇතැම් භික්‍ෂුවක් රළු වූ හෝ උතුම්-ප්‍රණීත වූ හෝ බෙහෙත් ආදියක් ලබා, ඉන් සතුටට පත් වේ. අනිකක් නොපතයි. ලැබුන ද වෙනත් බෙහෙතක් නොගනියි. මෙය ඒ භික්‍ෂුවගේ ගිලානපච්චය පිළිබඳ යථාලාභ සතෝෂය නම් වේ. තෙලින් ප්‍රයෝජන ඇති යම් භික්‍ෂුවකට පැණි ලැබේද උන්වහන්සේ එය සබ්‍රහ්මචාරී භික්‍ෂූන්ට දී, උන්වහන්සේලාගෙන් ලද හෝ වෙනත් ක්‍රමයකින් හෝ ලද තෙලක් යොදා බෙහෙත් සාදාගෙන ඉන් සතුටට පත්වෙති. මෙය උන්වහන්සේගේ ගිලානප්‍රත්‍යයෙහි යථාබල සන්තෝෂයයි.
වෙනත් මහ පිනැති භික්‍ෂුවකට බොහෝ තෙල්, මීපැණි ආදී ප්‍රණීත බෙහෙත් ආදිය ලැබේ. උන්වහන්සේ ඒවා සිවුරු මෙන් චිර පබ්බජිත, බහුශ්‍රැත, අල්පලාභී, ගිලන් භික්‍ෂූන්ට දී අනික් බෙහෙතක් සොයාගෙන හෝ අනික් භික්‍ෂූන්ගෙන් ලද දෙයකින් හෝ යැපෙමින් සතුටට පත්වෙති. යම් භික්‍ෂුවකට එක බඳුනක චතුමධුරද තවත් බඳුනක ගව මුත්‍රවල දැමූ අරළුද තබා ‘ස්වාමීනි, කැමති බෙහෙතක් ගනුව’යි පැවසූ කල්හි ‘උන්වහන්සේගේ ඒ රෝගය ඒ දෙකෙන් ඕනම එකකින් සන්සිඳේ නම් මුත්‍ර හරීටකය නම් බුද්ධාදී මහෝත්තමයන් විසින් වර්ණනා කරන ලදී’ යැයි චතුමධුර ප්‍රතික්‍ෂේප කර මුත්‍ර පාරීටකයෙන් බෙහෙත් කරන්නේ අතිශයින් සතුටට පත්වූවෙක්ම වේ. මෙය උන්වහන්සේගේ ගිලානප්‍රත්‍යයෙහි යථාසාරුප්‍ය සන්තෝෂයයි. මේ දැක්වූ සිවුපසයන්ගේ ත්‍රිවිධාකාර සන්තෝෂයන් අතුරින් යථා සාරුප්‍ය සන්තෝෂයම අග්‍ර වේ. රහතන් වහන්සේ එක් එක් ප්‍රත්‍යයෙහි මේ ත්‍රිවිධ සන්තෝෂයෙන් ම සතුටු වෙති.
**පවිවෙකං කථං** යනු විවේකයෙන් යුතු කථාව දක්වයි. ප්‍රකර්ශ (උතුම්) විවේක තුනකි. කාය පවිවේකය, චිත්ත පවිවේකය හා උපධි පවිවේකය යනුවෙනි. මෙහි ඇතැම් භික්‍ෂුවක් තනිවම, හුදකලාව යයි. සිටියි. හිඳියි. නිදාගනියි. ගමට පිඬු පිණිස යයි. ඉන් නික්මෙයි. සක්මන් කරයි. තනිව හැසිරෙයි. තනිව වාසය කරයි. මෙසේ සියලු කටයුතු තනිව කිරීම ‘කාය පවිවේක’ නම් වේ.
එය කියන ලදී. ‘කෙලෙස් රහිත වූ කයින් හුදකලා බවෙහි ඇලී වෙසෙන්නවුන්ගේ කාය විවේකය ද ආ පිරිසිදු භාවයට පත්, නීවරණ රහිත වූවන්ගේ පවිත්‍ර වූ චිත්ත විවේකය ද විසංඛාරගත වූ උපධි රහිත පුද්ගලයන්ගේ උපධි විවේකය ද යන විවේකයන්ගෙන් යුක්තව වෙසේ’ යනුයි.
**අසංසග්ගකථං** අසංසර්ග කථාවයි. මෙහි සවණ සංසර්ගය, දස්සන සංසර්ගය, සමුල්ලාප සංසර්ගය, සම්භෝග සංසර්ගය හා කාය සංසර්ගය යනුවෙන් සංසර්ගය පස්වැදෑරුම් වේ. ඒ අතුරින් ‘මේ සසුනෙහි භික්‍ෂුවක් ‘අසුවල් ගමේ හෝ අසුවල් නියම්ගමේ හෝ වෙසෙන අසුවල් ස්ත්‍රිය හෝ අසුවල් කුමරිය ඉතා ලස්සනය. දර්ශනීය වන්නේය. ප්‍රසාද එලවන්නීය. උතුම් ශරීර වර්ණයෙන් යුක්ත වන්නීයැ’යි අසයි. මේ වර්ණනාව අසන එම භික්‍ෂුව ශෝකයෙන් ගිලාබසියි. උකටලී වෙයි. බඹසර වාසය පවත්වාගත නොහැකි වෙයි. ශික්‍ෂා රැකීම දුබල බව ප්‍රකාශ නොකර ගිහි බවට පත්වේ.’ මෙසේ අනුන් විසින් කියනු ලබන රූප වර්ණනාව හෝ තමා සමග දැක්වූ සිනාසීම්, කෙළිකවටකම්, ගීත ශබ්ද ඇසීමෙන් ශ්‍රෝත විඤ්ඤාණ වීථි වශයෙන් උපදින රාගය, සවණ සංසර්ග නම්වේ.
‘මේ සසුනෙහි ඇතැම් භික්‍ෂුවක් ඉහත කීලෙස නො අසයි. නමුත් තමන් ම ඉතා ලස්සන, දැකුම්කළු, ප්‍රසාද එළවන, විශිෂ්ට රූසපුවකින් යුතු ස්ත්‍රියක් හෝ කුමරියක් දකියි. ඇය දැකීමෙන් ශෝකයෙන් හැකිලෙයි. උකටලී වෙයි. බඹසර වාසය රැකගැනීමට අසමත් වෙයි. ශික්‍ෂා රැකීම අපහසු බව නොපවසා ගිහිබවට පත්වේ. මෙසේ විෂභාග රූපයක් බලන භික්‍ෂුවට චක්‍ෂු විඤ්ඤාණ චිත්ත වීථි වශයෙන් උපදින රාගය දස්සන සංසග්ග නම් වේ.
ඔවුනොවුන් අල්ලාප සල්ලාපයේ යෙදීම් වශයෙන් උපදින රාගය සමුල්ලාප සංසර්ගය නම් වේ. භික්‍ෂුවක් භික්‍ෂුණියකට අයත් හෝ භික්‍ෂුණියක් භික්‍ෂුවකට අයත් හෝ යමක් ගෙන පරිභෝග කිරීම් වශයෙන් උපන් රාගය සම්භෝග සංසර්ග නම් වේ. අත් අල්ලා ගැනීම් වශයෙන් උපදින රාගය කායසංසග්ග නම් වේ. රහතන් වහන්සේ මේ පස්වැදෑරුම් සංසර්ගයන් සිවුවනක් පිරිස සමග නොපැවැත්වීමෙන් ග්‍රහණයෙන් මිදුනෙක් මෙන්ම සංසර්ගයෙන් මිදුනෙක් ද වූවාහු අසංසර්ග වීමේ ආනිසංස කියන්නාහු ‘අසංසග්ග කථා’ කියති නම් වේ.
**විරියාරම්භකථං** මෙහි යමෙක් එළඹි වීර්ය ඇතිව, පිරිපුන් කායික හා චෛතසික වීර්යයෙන් යුක්ත වෙත් ද ඔහු ගමන් කිරීමෙහි දී උපදින කෙලෙස් සිතුවිලි සිටීමේදී පැමිණීමට නොදෙයි ද සිටීමේදී උපන් කෙලෙස් සිත් හිඳීමේදී පැමිණීමට නොදෙයි ද හිඳීමේදී උපන් කෙලෙස් සිතුවිලි සයනය කිරීමේදී පැමිණිමට නොදෙයිද මන්ත්‍රවලින් කළු සර්පයකු මැඩ අල්ලාගන්නාක් මෙන් ද සතුරකු බෙල්ලෙන් අල්ලා ඉවතලන්නාක් මෙන් ද කෙලෙස් මැඩ හැසිරෙයි ද මෙබඳු ඇරඹු වීර්ය ඇත්තහුගේ වර්ණනාව සිදුකිරීම ‘විරියාරම්භ කථාව කියයි’ නම් වේ.
**සීලකථං** යනාදියෙහි **සීලං** යනු චතුපාරිශුද්ධි ශීලයයි. **සමාධිං** යනු විදර්ශනා පාදක අෂ්ට සමාපත්තියයි. **පඤ්ඤා** ලෞකික ලෝකෝත්තර ඤාණයයි. **විමුත්ති** ආර්යඵල විමුක්තිය. **විමුත්ති ඤාණදස්සනං** දහනව වැදෑරුම් වූ ප්‍රත්‍යවේක්‍ෂණ ඤාණය, ශීලාදියේ ගුණය ප්‍රකාශ කරමින් කරන කථාව **සීලාදිකථං** නම් වේ.
**සතිපට්ඨාන කථං** ආදියේ සිට **සංගජාල මතිච්ච සො මුනී** යන්නෙන් අවසන් වන සියලු පදයන්ගේ අර්ථ පෙරකී ක්‍රමයෙන් දතයුතුයි.
**නිරාසත්ති** තණ්හා රහිත. **විවෙකදස්සි ඵස්සෙසු** ප්‍රත්‍යුත්පන්න වූ චක්‍ෂු සම්ඵස්සාදියෙහි අත්තාදිභාව විවේකය දකියි. **දිට්ඨිසු ච න නීයති** දෙසැට මිසදිටු අතරින් කිසි දෘෂ්ටියකින් නොපමුණුවයි.
වස්තු ආදියේ විපරීත භාවයෙන් ශෝක නොකරයි. ප්‍රකෘත බව අත්හැර නැසුණු කිසිදු වස්තුවක් පිළිබඳව ශෝක නොකරයි. ප්‍රකෘත බව අත්හර නැසුණු කිසිදු වස්තුවක් පිළිබඳව ශෝක කිරීමට නොපැමිණෙයි. **විපරිණස්මිං වා** වස්තුව නැසෙන කල්හි.
**චක්ඛු සම්ඵස්සො** චක්‍ෂුව (ඇස) වස්තු කරගෙන, චක්ඛු විඤ්ඤාණයත් සමග එකට උපන් ස්පර්ශය චක්ඛු සම්ඵස්ස නම් වේ. සෙසු පදයන්හි ද අර්ථ මෙසේ දතයුතුයි. මෙහිද චක්‍ෂු ප්‍රසාදාදී වස්තූන්ම පෙරටු වේ. මනෝ සම්ඵස්සයට හදය වස්තුව වස්තු වේ. සියලු චතුර්භූමික පර්ගය අවස්තුකය. **අධිවචන සම්ඵස්සො** පර්යාය වශයෙන් මේ නම ඇති වන්නේම ය. තෙවැදෑරුම් අරූපී ස්කන්ධ, තමන්ම පිටිපස හැරී තමා හා සහජාත ස්පර්ශයම ‘අධිවචන සම්ඵස්ස’ යන නාමය තබයි. **පටිඝ සම්ඵස්සො** නිෂ්පර්යාය වශයෙන් ප්‍රතිඝ සම්ඵස්සය නම් පඤ්චද්වාරික ස්පර්ශයයි. අධිවචන සම්ඵස්සය නම් මනෝද්වාරික ස්පර්ශයයි. **සුඛවෙදනියො ඵස්සො** සුඛ වේදනාවෙන් හිත වූ උපදවන්නා වූ ස්පර්ශයයි. සෙසු දෙපදයෙහි මේ ක්‍රමයමයි. **කුසලො ඵස්සො** විසිඑකක් කුසල් සිත්සමග එකට උපන් (සහජාත) ස්පර්ශය. **අකුසලො** දොලොස් අකුසල් සිත් සමග උපන් ස්පර්ශය. **අව්‍යාකතො** පනස්හයක් වූ අව්‍යාකත සිත් සමග එකට උපන් ස්පර්ශය. **කාමාවචරො** සිවුපනස් කාමාවචර සිත් හා සහජාත වූ ස්පර්ශය. **රූපාවචරො** කුසලාදී පසළොසක් වූ රූපාවචර සිත් හා සම්ප්‍රයුක්ත ස්පර්ශය. **අරූපාවචරො** කුසල ව්‍යාකත වශයෙන් දොළොසක් වූ අරූපාවචර සිත් හා සම්ප්‍රයුක්ත ස්පර්ශය.
**සුඤ්ඤතො** අනන්තානුපස්සනා වශයෙන් විදර්ශනා වඩන්නහුට උපන් මාර්ගය ශුන්‍ය වශයෙන්. එය හා සහජාත වූ ස්පර්ශය ශුන්‍ය ස්පර්ශය නම් වේ. සෙසු දෙපදයෙහි ද මේ ක්‍රමයෙන් අර්ථ ගතයුතුයි. **අනිමිත්තො** මෙහි දී අනිච්චානුපස්සනා වශයෙන් බලන්නහුට උපන් අනිමිත්ත මාර්ගයයි. **අප්පනිහිතො** දුක්ඛානුපස්සනා වශයෙන් බලන්නහුට උපන් අනිමිත්ත මාර්ගයයි. **අප්පනිහිතො** දුක්ඛානුපස්සනා වශයෙන් බලන්නහුට උපන් අනිමිත්ත මාර්ගයයි. **ලොකියො** ලෝක යනු කැඩෙන බිඳෙන අර්ථයෙන් වර්තයයි. සංසාරයයි. එහි පර්යාපන්න භාවයෙන් ලෝකයේ නියුක්ත වූයේනුයි ලෝකිය නම් වේ. ත්‍රෛභූමික ධර්මයයි. **ලොකුත්තරො** ලෝකයෙන් එතෙර වූ, උත්තීර්ණ වූ අරුතින් ලෝකුත්තර නම් වේ. ලෝකයෙහි අපර්යාපන්න භාවයෙන් ද ලෝකුත්තර නම් වේ. **අත්තෙන වා** ආත්මභාවයෙන් (ශරීරයෙන්) හෝ. **අත්තනියෙන වා** තමාට අයත් වූ හෝ. (ආත්මනීය වූ).
**පතිලීනො** රාගාදිය ප්‍රහීණ කළ බැවින්, රාගාදියෙන් පහ වූ. **අකුහකො** ත්‍රිවිධ කුහක වස්තූන්ගෙන් දුරු වූ **අපිහාලූ** අපේක්‍ෂා කරන, ප්‍රාර්ථනා කරන ස්වභාව ඇති තණ්හාව රහිත වූ යන අර්ථයයි. **අමච්ඡරී** පස්වැදෑරුම් මසුරු බවින් දුරු වූ. **අප්පගබ්භො** කාය පුදගල්භාදියෙන් දුරු වූ. **අජෙගුච්ඡො** යුක්ත වූ ශීලාදී ගුණයන් ඇති බැවින් ජුගුප්සා නොකටයුතු, ඉවත නොදැමිය යුතු, ප්‍රිය මනාප වූ. **පෙසුණෙය්‍යෙ ච නො යුතො** දෙයාකාරයකින් ගෙනහැර දැක්විය යුතු කේලාම් කීමෙහි නො යෙදුණු.
**රාගස්ස** **පහීනත්තා** අර්හත් මාර්ගයෙන් රාගාදී කෙලෙස් ප්‍රහීණ කළ බැවින් **අස්මිමානො පහීනො හොති** ‘මේ මම වෙමි’යි උපන් උස්කර දක්වන මානය මුලිනුපුටා දැමීමෙන් ප්‍රහීණ කරන ලදී.
**තීණි** **කුහන** **වත්‍ථූනි** කුහක වස්තු තුනෙන් දුරු විය. ප්‍රත්‍ය ප්‍රතිශේධන සංඛ්‍යාත කුහන වස්තුව යනු සිවුරු ආදිය පිණිස ආරාධනා කරන ලදුව, ඒ ප්‍රත්‍යයෙන් ප්‍රයෝජන ඇතියකුව සිටි නමුත් ඇතැම් භික්‍ෂුවක් පාපී ආශාව නිසා ඒවා ප්‍රතික්‍ෂේප කරයි. එවිට ගෘහපතිවරු එම භික්‍ෂුව කෙරෙහි අතිශයින් පැහැදී මෙසේ කියති. ‘අහෝ අපගේ ආර්යයන් වහන්සේ ඉතා අල්පේච්ඡයහ. කිසිවක් පිළිගැනීමට කැමති නැත. උන්වහන්සේ අපට මහත් ලාභයකි. ඉදින් අපගෙන් අල්පමාත්‍ර වූ දෙයක්වත් පිළිගන්නේ නම් ‘මැනවි’යි නානාප්‍රකාර උපායවලින් ඉතා උසස් සිවුරු ආදී සිවුපසය එළවූ කල්හි ඔවුන්ට අනුග්‍රහ පිණිස බව දක්වමින්, අකමැත්තෙන් මෙන් ඒවා පිළිගනියි. එතැන් පටන් කරත්ත පුරවා සිවුපසය ලැබීම සිදුවේ. මෙසේ උසස් සිවුරු බොහෝකොට ලැබීමේ ආශාවෙන් අල්පේච්ඡ බව පෙන්වීම් වශයෙන් දායකයන් පුදුම කරවන, ප්‍රත්‍ය ප්‍රතික්‍ෂේප කිරීම නම් ප්‍රත්‍ය ප්‍රතිශෝධන සංඛ්‍යාත කුහන වස්තුව යැයි දතයුතුයි. පාපී ආශාවෙන් මැඩී එමෙන්ම ගරු සම්භාවනා පමුණුවාගැනීමේ අදහසින් කරන ලද ඉරියවු පැවැත්මෙන් දායකයන් පුදුම කරවීම, ඉරියාපථ සන්නිශ්‍රිත කුහන වස්තුව යැයි දතයුතුයි. පාපී ආශා සහිත සිතින් උතුරු මිනිස්දම් අවබෝධ කරගත් බව ප්‍රකට කරවන වචනවලින් ඒ ඒ ආකාරයෙන් ජනයා පුදුමයට පත්කිරීම සාමාන්ත ජල්පන සංඛ්‍යාත කුහන වස්තුව යැයි දතයුතුයි.
**කතමං පච්චය පටිසෙධන සංඛාතං** යන මෙහි ප්‍රත්‍ය ප්‍රතිශේධනය යනු මෙබඳු වූ ප්‍රත්‍ය ප්‍රතික්‍ෂේප කිරීම් සංඛ්‍යාත, **ඉධ ගහපතිකා භික්ඛං ගණ්හථාති** **භික්ඛුං නිමන්තෙන්ති** යන මෙයම පාඨයයි. ඇතැමෙක් ‘නිමන්තෙන්ති වා’ යයි ද වදන්ති වා යයි ද කියති. එබඳු වූ ‘නිමන්තාපෙන්ති’ ‘නිමන්තෙන්ති’ යන පාඨයේ සම්භවයද දතයුතුයි. **චීවරං පච්චක්ඛාති** සිවුර ප්‍රතික්ෂේප කරයි. **එතං සාරුප්පං යං සමණො** යම් සිවුරු පෙරවීමක් ශ්‍රමණයා කරයි ද ඊට සාරුප්‍ය වූ අනුරූප වූ. **පාපණිකා වා නන්තකානි** කඩවල ඉදිරිපිට දමන ලද රෙදිකැබලි. **උච්චිනිත්‍වා** එක්රැස් කොට. **උඤ්ඡාචරියාය** භික්‍ෂාවේ හැසිරීමෙන්. **පිණ්ඩියා ලොපෙන** පිඬුකර ලබාගත් බත්හුලුවලින් **පූතිමුත්තෙන වා** ගවමුත්‍රයෙන් හෝ **ඔසධං** **කරෙය්‍ය** බෙහෙත් කිස කරන්නේ ය. **තදුපාදාය** එතැන් පටන්. **ධූතවාදො** ධුත ගුණ කියන. **භිය්‍යො භිය්‍යො නිමන්තෙන්ති** නැවත නැවත ආරාධනා කරති. **සම්මුඛීභාවා** ඉදිරියේ වූ බැවින්, විද්‍යමාන වන බැවින් යන අර්ථයයි. **පසවති** ලබාගනියි. රැස්කරයි. **සද්ධාය සම්මුඛීභාවෙන සක්කාකාතුං** යනුවෙන් ශ්‍රද්ධාව පෙරටු කරගත් බැවින් ආදිය කීය. දාන වස්තු, ප්‍රතිග්‍රාහකයෝ සුලභය. නමුත් ශ්‍රද්ධා සිත දුර්ලභය. පුහුදුන් පුද්ගලයන්ගේ ශ්‍රද්ධාව ස්ථාවර නැත. මොහොතින් මොහොත වෙනස් වෙයි. එහෙයින් මහමුගලන් තෙරුන් වැනි අගසවු වූ ඍද්ධි මහිම ඇති තෙරවරු පවා ශ්‍රද්ධාවට ඇපවීමෙහි අසමත්ව මෙසේ වදාළහ. ‘ඇවැත්නි, මම නුඹගේ දාන වස්තුව හා ජීවිතය යන කරුණු දෙක ගැන පමණක් ඇප වන්නෙමි. ශ්‍රද්ධා සිත පිළිබඳව නුඹම ඇපවන්නෙහි ය’
මෙසේ නුඹලා පිනෙන් පිරිහෙන්නාහු යැයි යන මෙහි **පුඤ්ඤෙන** පංචමී විභක්ති අර්ථයේ තතියා විභක්ති වචනයකි. පිනෙන් පිරිහීමෙන් මුහුණු හරවා ගත්තෝ වන්නෙහු. **භාකුටිකා** ප්‍රධාන පිරිමැදීම් බව දැක්වීමෙන් භාකුටීකරණය මුව හැකිළීම යැයි කියන ලදී. මුහුණ හැකිළීම් ස්වභාවය මොහුට ඇත්තේනුයි භාකුටික නම් වේ. භාකුටික බව භාකුටියං නම් වේ. **කුහනා** වියපත් වීමයි. කුහ (නැති ගුණ පෙන්වීම) කුහස්ස + ආයතා කුහායනා වේ. කුහකයාගේ බව කුහිතත්ත නම් වේ.
**පාපිච්ඡො** තමා තුල නැති ගුණ දක්වනු කැමති බව. **ඉච්ඡාපකතො** ආශාවෙන් (ඉච්ඡාය) මඬන ලද (ආපකතො) උපද්‍රව කරන ලද ලද යන අර්ථයයි. **සම්භාවනාධිප්පායො** බහුමන්කරන අදහසයි. **ගමනං ඝණ්ටාපෙති** පිටත්ව යෑම් ආදී ගමන් සකස් කරයි. ප්‍රසාද එළවන පරිදි සිදුකරයි. සෙසු පදයන්හි ද මේ ක්‍රමයෙන් අර්ථ දතයුතුයි. **පනිධාය ගච්ඡති**. ප්‍රාර්ථනා තබාගෙන යයි. සෙසු පදයන්හි ද මේ ක්‍රමයයි. **සමාහිතො විය ගච්ඡති** උපචාර, අර්පණාදියට පත්වූවෙකු මෙන් යයි. සෙසු පදයන්හි ද මෙසේ අර්ථ දතයුතුයි.
**ආපාථකජ්ඣායී ච හොති** තමාගේ ඉදිරියට එන මිනිසුන්ට තමා ධ්‍යානයට සමවැදුනකුගේ මෙන් ශාන්තභාවය දක්වයි. **ඉරියාපථස්ස** සතර ඉරියව්වෙන්. **අට්ඨපනා** මුලදී හෝ තබයි. ආදරයෙන් හෝ තබයි. **ඨපනා** තබන ආකාරයයි. **සණ්ඨපනා** අභිසංස්කරණ, ප්‍රසාද බව ඇතිකරන යැයි කියන ලදී. **අරියධම්ම සන්නිස්සිතං** ලෝකෝත්තර ධර්මය හා ප්‍රතිබද්ධ වූ. **කුඤ්චිකං** කෙස්සක් (යතුරක්) **මිත්තා** සෙනෙහස දක්වන්නෝ **සන්‍දිට්ඨා** දුටු මිතුරෝ. **සම්භත්තා** දැඩි මිතුරෝ. **උද්දණ්ඩො** එක් ශ්‍රමණ වාසයට උචිත ශාලාවකි. දිග්හලෙක.
**කොරඤ්ජිකකොරඤ්ජිකො** හකුලනුයේ වඩාත් හකුලනුයේ, දැඩිව හකුලනුයේ යි කියන ලදී. ‘කොරඤ්ජකකො’ යන පාඨය ද යෙදේ. **භාකුටික භාකුටිකො** ඉතා දැඩිව මුහුණ හකුලුවන ස්වභාව ඇති. **කුහක** **කුහකො** ඉතා දැඩිව විෂ්මයට පත් කරවන **ලපක ලපකො** ඉතා දැඩිව සල්ලාපයේ යෙදෙන. **මුඛ සම්භාවිකො** එය මුවින්ම අන්‍යයන් විසින් සම්භාවනා කරන ලද්දේ ඇතැම්හු ‘ළඟට පැමිණි සිත’ යැයි අර්ථ කියති. **සන්තානං** කෙලෙස් සන්සිඳවීමෙන් ශාන්ත වූ. **සමාපත්තීනං** සමවැදිය යුත්තන්ගේ. **ගම්භීරං** ගැඹුරු නිම්නයෙහි පිහිටුවන. **ගළ්හං** දැක්වීමට අපහසු. **නිපුණං** සියුම් වූ. **පටිච්ඡන්නං** පදාර්ථ වශයෙන් අවබෝධ කරගැනීම ඉතා අපහසු. **ලොකුත්තරං** ලෝකෝත්තර ධර්ම උද්දීපනය කරන **සුඤ්ඤතා** **පටිසඤ්ඤුත්තං** නිර්වාණ ප්‍රතිසංයුක්ත. නැතහොත් **ලොකුත්තර සුඤ්ඤතා පටිසංයුත්තං** ලෝකෝත්තර ධර්ම වූ නිර්වාණ ප්‍රතිසංයුක්ත.
**කායිකං පගබ්භියං** කයෙහි වූ, (ඊට අයත්) කායික, වාචසික, චෛතසික යන පදයන්හි ද එසේ අර්ථ දතයුතුයි. **අචිත්තිකාර කතො** බුහුමන් කිරිම් රහිත වූ. **අනුපාහනානං** **චංකමන්තානං** පාවහන් රහිතව සක්මන් කරන්නවුන්ගේ සමීපයෙහි අනාදරයෙහි ඡට්ඨි විභක්ති වචනයකි. **ස උපාහනො** පාවහන් මත නැගී සක්මන් කරයි. **නීචෙ චංකමෙ** **චංකමන්තානං **වෙන් නොකළ බිමෙහි සක්මන් කරන, සීමා වෙන් කර වැලි අතුරා එල්ලෙන කණු යොදා කරන ලද සක්මන්මලුවෙහි, නීච සක්මනෙහි සක්මන් කරන. **උච්චෙ චංකමෙ චංකමති** මනෝඥ ගඩොල්වලින් යුතු වේදිකාවලින් වටකරන ලද, උස් සක්මනෙහි සක්මන් කරයි. ඉදින් පවුරෙන් වට කරන ලද, ද්වාර කොටුවලින් යුතු, පර්වත අතර, වන අතර, ගොමු අතර මනාව වසා සෙවිලි කළ උතුම් සක්මන්හි සක්මන් කිරීම සුදුසුය. නොවැසුණු සක්මන් උපචාරය මුදා සක්මන් කිරීම සුදුසුය. **ඝට්ට යන්තොපි තිට්ඨති** ඉතා සමීපයේ සිටියි. **පුරතොපි තිට්ඨති** ඉදිරියෙන් ද සිටියි. **ධීතකොපි භණති** කණුවක් මෙන් නොනැමී කථා කරයි. **බාහා වික්ඛෙපකො** අත් දමා ගසා, අත සල සලා කථා කරයි.
**අනුපභජ්ජ** සියලු මහ ස්ථවිරවරු වැඩහුන් තැනට පිවිස **නවෙපි භික්ඛූ ආසනෙන පටිබාහති **තමාට පැමිණි අසුනෙහි නොහිඳ මුලින් හෝ පසුව හෝ පිවිසෙන්නේ අසුනින් වැලැක්වීම නම් වේ.
**අනාපුච්ඡාපි කට්ඨං පක්ඛිපති** නොවිමසා, වටපිට නොබලා ගින්නට දර දමයි. **ද්වාරං පිදහති** ගිනිහල්ගෙයි දොර වසයි.
**ඔතරති** දිය තොටට පිවිසෙයි. **නහායති** සිරුර තමයි. **උත්තරති** දියතොටින් උඩට නගියි. (ගොඩ වෙයි.)
**වොක්කම්මාපි** ඉක්මවාද ඔවරකානි ඇතුලුගැබෙහි පිහිටි ඇඳ සහිත කුටියෙහි.
**ගූළ්හානි** වැසුණු. **පටිච්ඡන්නානි** අන්‍යයන් විසින් වසන ලද.
**අනජ්ඣිට්ඨො වා** තෙරුන් විසින් ‘බණ කියව’යි අණ නොකරන ලදුයේ, නො ඉල්ලන ලද්දේ.
**පාපධම්මො** ළාමක, පවිටු දහම් ඇති **අසූචි** **සංකස්සරසමාචාරො** අන්‍යයන් විසින් ‘මොහු දුස්සීලයෙකි’යි සැකයෙන් සිහි කළ යුතු ආචාර, සංයෝග මොහුට ඇත්තේනුයි ‘අසුචිං සංකස්සරසමාචාරො’ වේ. **සංකස්ස** **සමාචාරො** යනු කිළිටි සහිත සයෝග පථය ‘සංයොගපථ’ නමින් ද කියති. **පටිච්ඡන්න කම්මන්තො** වැසූ, සැඟවූ කාය වාග් ක්‍රියා ඇති. **අස්සමණො** ශ්‍රමණයකු නොවූ. **සමණ** **පටිඤ්ඤො** ‘මම ශ්‍රමණයෙක්මි’යි දක්වනුයේ **අබ්‍රහ්මචාරී** ශ්‍රේෂ්ඨ බඹසරින් දුරු වූයේ. **බ්‍රහ්මචාරී පටිඤ්ඤො** බඹසරින් යුක්ත බව පෙන්වමින් **අන්තො පූති** අභ්‍යන්තරයෙහි කුසල්දහම් නැති බැවින් ඇතුලත කුණු වූ. **අවස්සුතො** රාගයෙන් වැසුණු. **කසම්බුජතො** කිළිටි, කසල සහිත ස්වභාවයෙන්. **ආචාර ගොචර සම්පන්නො** මෙහි ‘මේ සසුනෙහි භික්‍ෂුව ගෞරව සහිතව, ප්‍රතිෂ්ඨා සහිතව ලැජ්ජා බිය ඇතිව, මනාව හැඳ පොරවා, ප්‍රසාද එළවන ඉදිරියට යෑම, ආපසු ඒම, ඉදිරිය බැලීම, පසුපස බැලීම, අත් පා හැකිලීම, දිගහැරීම සහිත වූයේ, බිම හෙලූ ඇස් ඇත්තේ සන්සුන් ඉරියව්වෙන් යුක්ත වූයේ, ඉන්‍ද්‍රියන්හි වැසූ දොරටු ඇත්තේ, ආහාරයේ පමණ දන්නේ, නිදිවැරීමෙහි නිරත වූයේ, සතිසම්පජඤ්ඤයෙන් යුක්ත වූයේ, අල්පේච්ඡ වූයේ, ලද දෙයින් සතුටු වූයේ, ඇරඹු වීර්ය ඇත්තේ, අභිසමාචරිය ශික්‍ෂාවන්හි සකසා ගරු කරන්නේ, ගරු සිත් පෙරටු කරගෙන වාසය කරයි. මෙය ‘ආචාරය’ ‘හැසිරීම’ යැයි කියනු ලැබේ.’ යනුවෙන් ආවාරය දතයුතුයි.
ගෝචරය වනාහි තුන්වැදෑරුම් වේ. උපනිස්සය ගෝචරය, ආරක්ඛ ගෝචරය හා උපනිබන්‍ධගෝචරය යනුවෙනි. එහි උපනිස්සය ගෝචරය කවරේද? දස කථාවස්තු ගුණයෙන් යුක්ත කල්‍යාණ මිත්‍රයා යමක් ඇසුරින්, නොඇසූ දෙය අසයි ද ඇසූ දෙය මනාව සිතේ සනිටුහන් කරගනියි ද සැක සංකා දුරුකර ගනියි ද දෘෂ්ටිය සෘජු කර ගනියි ද සිත පහදවා ගනියි ද ප්‍රතිපදාවක් අනුව හික්මීමෙන් (අනුගමනයෙන්) ශ්‍රද්ධාව වැඩේද සීලයෙන්, ශ්‍රැතයෙන්, ත්‍යාගයෙන්, ප්‍රඥාවෙන් වැඩෙයි ද මෙය උපනිස්සය ගෝචරය නම් වේ.
ආරක්ඛ ගෝචරය කවරේද? මේ සසුනෙහි භික්‍ෂුව ඇතුලුගෙට පිවිසියේ වීථියට පිවිසියේ බිම හෙලූ ඇස් ඇතිව වියදඬු පමණ දුර බලමින් ඉතා සංවරව යයි ද ඇත්, අස්, රිය, පාබල සෙනග දෙස හෝ ස්ත්‍රී පුරුෂාදීන් දෙස හෝ නොබලමින් ද උඩ, යට, දිසා, අනුදිසා නොබලමින්ද ඉදිරිය බලාගෙන ම යයි ද මෙය ආරක්ඛ ගෝචරය නම් වේ.
උපනිබන්‍ධ ගෝචරය නම් කවරේද? යම්තැනක සිත ළංකර බැඳ තැබිය යුතු ද ඒ සතර සතිපට්ඨානයේ සිත හැසිරවීමයි. බුදුහු මෙසේ වදාළහ. ‘මහණෙනි, භික්‍ෂුවගේ ගෝචරය වූ ස්වකීය පියාගේ දායාදය කුමක්ද? මේ සතර සතිපට්ඨානයයි.’ මෙය උපනිබන්‍ධ ගෝචරය නම් වේ. මෙසේ ඉහත දැක්වූ ආචාරයෙන් ද ඉහත දැක්වූ ගෝචරයෙන් ද යුක්ත වේ. සමන්විත වේ. පිරිපුන් වේ. එබඳු භික්‍ෂුව ‘ආචාර ගෝචර සම්පන්න’ යැයි කියනු ලැබේ.
**අණුමත්තෙසු වජ්ජෙසු භය දස්සාවී** යනු කිපීම් ඇති නො කරන, සිහිකල්පනා රහිතව පැමිණි සේඛියා, අකුසල් සිත් ඉපිදවීම් ආදී භේද ඇති ඉතා කුඩා වරදෙහි ද භය දක්නා සුලු වූයේ. **සමාදාය සික්ඛති සික්ඛා පදෙසූ** කිසියම් ශික්‍ෂාපදයෙක්හි හික්මිය යුතු ද එහි සමාදන්ව හික්මෙයි. මෙහිදී ද ප්‍රාතිමෝක්‍ෂ සංවරයෙන් සංවර වූයේ යැයි යන මෙපමණකින් පුද්ගල අධිෂ්ඨාන දේශනාවෙන් ප්‍රාතිමෝක්‍ෂ සංවර ශීලය දක්වන ලදී. ආචාර ගෝචර සම්පන්න යැයි යනාදි සියල්ල එසේ පිළිපන්නහුගේ ඒ ශීලය සම්පූර්ණ වීමට අවශ්‍ය ඒ ප්‍රතිපත්තිය දැක්වීමට කියන ලද්දේ යැයි දතයුතුයි.
**සාතඅයෙසු අනස්සාවී** අසාත වස්තු වූ පංචකාම ගුණයන්හි තණ්හා වශයෙන් ඇලීම දුරුකරගත්, **සණ්හො** සිනිදු වූ කාය කර්මාදියෙන් යුක්ත වූයේ. **පටිභානවා** පර්යාප්ති, පරිපුච්ඡා, අධිගම, ප්‍රතිභානාදියෙන් යුක්ත වූ. **න සද්ධො** තමන්ම අවබෝධ කරගත් ධර්මය ඇති බැවින් වෙනත් කිසිවකු නො අදහයි. **න විරජ්ජති** රාගය ක්‍ෂය කළ, වීතරාගී වූ බැවින් දැන් කිසිතැනෙක නොඇලෙයි. **න විරජ්ජති** රාගය ක්‍ෂය කළ, වීතරාගී වූ බැවින් දැන් කිසිතැනෙක නො ඇලෙයි.
**යෙසං එසා** යම් පුද්ගලයන්ගේ පංචකාම ගුණයන්හි, ඇලුම් ඇතිකරන වස්තූන්හි ආශාවක්. **තණ්හා** **අප්පහීනා** සංවාසයෙන් යුක්ත තණ්හාව අර්හත් මාර්ගයෙන් ප්‍රහීණ නොකළ, **තෙසං චක්ඛුතො රූප තණ්හා සවති** මොවුන්ගේ චක්‍ෂුද්වාරයෙන් පවතින ජවන වීථියෙන් යුක්ත රූපාරම්මණ තණ්හාව උපදියි. **අස්සවතී** අවකාශ වශයෙන් භවග්‍රය දක්වාත් ධර්ම වශයෙන් ගෝත්‍රභූ සිත දක්වාත් ගලා යයි. **සන්‍දති** ගං දියපහරක් මෙන් පහත් බිම දෙසට ගලයි. **පවත්තති** නැවත නැවත චුති උත්පත්ති වශයෙන් පවතියි. සෙසු ද්වාරයන්හි ද මේ ක්‍රමයෙන්ම අර්ථ දතයුතුයි. ශුක්ල පක්‍ෂයෙහි (යහපත් පැත්තෙහි) කියූ විපර්යාස වශයෙන් තණ්හාව අර්හත් මාර්ගයෙන් මනාව ප්‍රහීණ කරන ලදී. ඒ ක්‍ෂීණාශ්‍රවයන්ගේ ඇසින් රූප තණ්හාව නො ගලයි.
**සණ්හෙන කාය කම්මෙන සමන්නාගතො** පරුෂ නොවූ මෘදු වූ කාය කර්මයෙන් යුක්ත වූ, ඒකීභූත වූ, වාග් කර්මාදියෙහි ද මේ ක්‍රමයමයි. **සණ්හෙහි සතිපට්ඨානෙහි** යනාදියෙහි සතිපට්ඨානාදී ධර්ම ලෞකික - ලෝකෝත්තර මිශ්‍ර වශයෙන් සැලකිය යුතුයි. පුහුණු කරන අර්ථාදී ප්‍රශ්න කිරීම් ලෞකික, ලෝකෝත්තර, අධිගම ධර්ම වශයෙන් සැලකීම්, විභාවනය කිරීම්, ව්‍යවස්ථා කිරීම් ආදියෙහි සමර්ථ වූ ත්‍රිවිධ ප්‍රතිභාන ප්‍රභේද සංඛ්‍යාත ඒ ප්‍රඥාව යමෙකුට වේනම් ඔහු ‘ප්‍රතිභානයෙකි’ **තස්ස පරියත්තිං නිස්සාය පටිභායති** ඒ පුද්ගලයාගේ පුහුණුවීම අලලා ඤාණය පවතියි. ඤාණය අභිමුඛ වේ. **චත්තාරො** **සතිපට්ඨානා** සත්තිස් බෝධිපාක්ෂික ධර්ම ලෞකික ලෝකෝත්තර මිශ්‍රකිරීම් වශයෙන් කියන ලදී. මාර්ගඵල උපදවන ලෝකෝත්තරධර්ම වශයෙන් සතර පටිසම්භිදාවෝත්, ෂට් අභිඥාවෝත් විමෝක්‍ෂාන්තික වශයෙන් කියන ලදැයි දතයුතුයි.
එහි **චතස්සො පටිසම්භිදායො** යනු සතර ඥානප්‍රභේද යන අර්ථයයි. ඉද්ධිවිධ ඥානයේ සිට ආශ්‍රවක්‍ෂය ඥානයෙන් අවසන් වන ෂට් අභිඥා ඥානයන්, **තස්ස** යනුවෙන් පදයේ අර්ථ වටහාගනියි යැයි සම්බන්ධය වේ. ඔහු වනාහි යම්හෙයකින් **අත්‍ථො** අර්ථය යනු සංක්‍ෂේප වශයෙන් හේතුඵල ධර්මයයි. එය වනාහි යම්හෙයකින් හේතු අනුසාරයෙන් අවබෝධ කරගනියි. වටහාගනියි. පැමිණෙයි. එනිසා අර්ථය යැයි කියනු ලැබේ. ප්‍රභේද වශයෙන් යම්කිසි ප්‍රත්‍යුත්පන්නය. නිර්වාණය, කියූ අර්ථය, විපාකය, ක්‍රියාව යන මේ ධර්ම පහ පිළිබඳ දැනීම අර්ථය යැයි දතයුතුයි. ඒ අර්ථය ප්‍රත්‍යවේක්‍ෂා කරන්නාට ඒ ඒ පදයන්ගේ අර්ථය ප්‍රභේද වශයෙන්, ප්‍රකට වේ. මනාව වැටහේ. **ධම්මො** සංක්‍ෂේප වශයෙන් ප්‍රත්‍යයි. එය යම්හෙයකින් බුදුවදන දක්වයි ද පවත්වා ගනියි ද ඊට පමුණුවයි ද එහෙයින් ධර්මය යැයි කියනු ලැබේ. ප්‍රභේද වශයෙන් යම්කිසි ඵල නිෂ්පත්තියද හේතුව ද ආර්ය මාර්ගය ද කියන ලද කුසලය හා අකුසලයද යන මේ කරුණු පහ ධර්මය යැයි දතයුතුයි. ඒ ධර්ම ප්‍රත්‍යවේක්‍ෂා කරන්නාට ඒ ධර්ම ප්‍රභේද වශයෙන් ප්‍රකට ව මනාව වැටහේ. ඒ අර්ථයෙහි ද ධර්මයෙහි ද යම් ස්වභාව නිරුක්තියක්, අව්‍යභිචාරී ව්‍යවහාරයක් වේද ඔහුගේ අභිලාපයෙහි, භාෂණයෙහි, ප්‍රකාශනයෙහි ඒ කියූ, දැක්වූ, ප්‍රකාශ කළ ස්වභාව නිරුක්ති ශබ්දය අරමුණු කර, ප්‍රත්‍යවේක්‍ෂා කරන්නාට ඒ නිරුක්තිය ප්‍රකට වේ. මනාව වැටහේ.
මෙහි **අත්‍ථෙ ඤාතෙ අත්‍ථො පටිභායති **දැන් ඒ ශබ්දය ගෙනහැර දක්වා කියූ ප්‍රභේද ඇති අර්ථය ප්‍රකට වූ කල්හි කියූ ප්‍රභේද ඇති අර්ථය, ඒ පුද්ගලයාට වැටහේ. **නිරුත්තියා ඤාතාය නිරුත්ති පටිභායති** කියන ලද භේද ඇති නිරුක්තියෙන් ප්‍රකට වූ කල්හි, ඉහත දැක්වූ භේද ඇති නිරුක්තිය නුවනට වැටහේ. **ඉමෙසු තීසු ඤාණෙසු ඤාණං** අර්ථ, ධර්ම, නිරුක්ති යන මේ ත්‍රිවිධ ධර්මයන්හි සෑමතැන්හි ඤාණය අරමුණු කර, ප්‍රත්‍යවේක්‍ෂා කරන්නාට, ඒ ත්‍රිවිධ ඤාණයෙහි ප්‍රභේදගත වූ ඤාණය, කියන ලද පරිදි හෝ ඒ ඒ ඤාණයෙහි ගෝචර කෘත්‍යාදි වශයෙන් විස්තීර්ණ වන ඤාණය ප්‍රතිභාන පටිසම්භිදාවයි. **ඉමාය පටිභාණ පටිසම්හිදාය** මෙ කියන ලද පරිදි විස්තීර්ණ ප්‍රඥාවෙන් උපේත වේ. යුක්ත වේ. **සො වුච්චති පටිභාණවා** යනුවෙන් නිගමනය කරමින් ‘පටිභාණවා’ යන පදයේ අර්ථ දක්වන ලදී. **යස්ස පරියත්ති නත්‍ථි** පර්යාප්තිය නම් බුද්ධ වචනයයි. එය උගන්නවුන්ට පටිසම්භිදාව පිරිසිදු වේ. යම් පුද්ගලයෙකුට මෙබඳු පර්යාප්ති හැදැරීමක් නොවේ නම් **පරිපුච්ඡා නත්‍ථි** පරිපුච්ඡාව නම් පාලි අටුවාදියෙහි ගැටමුසු පද, අර්ථ පද විනිශ්චය කරන කථාවයි. උගත් පෙළ දහමෙහි අර්ථ කියන්නාට පටිසම්භිදාව පිරිසිදු වේ. **අධිගමො නත්‍ථි** අධිගමය නම් අර්හත්වයට පත්වීමයි. රහත් වූවහුට පටිසම්භිදාව පිරිසිදු වේ. මෙකියන ලද ත්‍රිවිධ සම්පත් යමෙකුට නැතිනම් ඔහුට සද්ධර්මය කෙසේ වැටහේද? ඒ පුද්ගලයාට ප්‍රභේදගත ඤාණය නොවැටහේ. අවබෝධ නොවේ.
**සාමං** තමන්ම **සයමභිඤ්ඤාතං** තමන්ම ඒ ඤාණයෙන් අවබෝධ කරගත්. **අන්තපච්චක්ඛං ධම්මං** තමා විසින් නැවත විමසා බැලූ, ප්‍රත්‍යවේක්‍ෂා කළ ධර්මය. **න කස්සචි සද්දහති** තුමා විසින් සද්ධර්මය අවබෝධ කරගත් බැවින් අන්‍ය දහමක් නො අදහයි. ඇදහීමට නොයයි. **අවිජ්ජා පච්චයා සංඛාරා** යනාදී දොළොස් පදය ප්‍රත්‍යකාරය දැක්වීම් වශයෙන් කියන ලදී. **අවිජ්ජා නිරොධො** ආදිය සසර ගමන නැවැත්ම සඳහා කියන ලදී. **ඉදං දුක්ඛං** ආදිය චතුරාර්ය සත්‍ය දැක්වීම් වශයෙනි. **ඉමෙ ආසවා** ආදිය තවත් ක්‍රමයකින් කෙලෙස් වශයෙන් සත්‍ය දැක්වීමයි. **ඉමෙ ධම්මා අභිඤ්ඤෙය්‍යා** ආදිය අභිඤ්ඤෙය්‍ය පරිඤ්ඤෙය්‍ය, පහාතබ්බ, භාවේතබ්බ, සච්ජිකාතබ්බ (අවබෝධ කරගත යුතු, පිරිසිඳ දතයුතු, ප්‍රහීණ කළයුතු, වැඩිය යුතු හා සාක්‍ෂාත් කළ යුතු) ධර්ම වශයෙන් දක්වන ලදී. **ඡන්නං ඵස්සායතනානං** ආදිය ස්පර්ශයතනයන්ගේ උපත ද නැතිවීම ද ආශ්වාදය ද ආදීනවය ද නිස්සරණය ද දැක්වීම් වශයෙන් කියන ලදී. උපාදානස්කන්ධ පංචකයේ ඇතිවීම විසිපස් ආකාරයකින් ද නැතිවීම විසිපස් ආකාරයකින් ද, ඒවායෙහි ඡන්‍දරාග වශයෙන් ආශ්වාද කිරීම ද ඒවායේ පරිණාමයට පත්වීමෙන් ඇතිවන ආදීනව ද නිස්සරණ නම් වූ නිවන ද සතරමහා භූතයන්ගේ අවිද්‍යාදියේ ඇතිවීමත් අවිද්‍යා නිරෝධයේදී නැතිවීමත් මේ ආදී වශයෙන් දක්වමින් කියන ලදී. මෙකියන ලද ධර්ම ඒ ඒ තැන කියූ ආකාරයෙන්ම දතයුතුයි.
**අමතොගධං** යනු මරණ සංඛ්‍යාත ‘මතං’ මෙහි නැත්තේනුයි ‘අමතං’ නම් වේ. කෙලෙසුන්ට ප්‍රතිපක්‍ෂ බැවින් - විරුද්ධ බැවින් අගද යනුද ‘අමතං’ නම් වේ. එහි නැඹුරු වූ, බැසගත් බැවින් ‘අමතොගධ’ නම් වේ. **අමතපරායණං** කියූ ආකාර ඇති උතුම් නිවනට යන ගමන, මාර්ගය මෙහි පිහිටකර ඇත්තේනුයි අමත පරායණ නමි. **අමතපරියොසානං** ඒ නිවන සසුනේ ප්‍රතිෂ්ඨාව, නිෂ්ඨාව වූ බැවින් මෙ අවසානය වූයේ නුයි ‘අමත පරියෝසාන’ නම් වේ.
**ලාහකම්‍යා න සික්ඛති** ලාභ ප්‍රාර්ථනාවෙන් සූත්‍රාන්දියේ නො හික්මෙයි. **අවිරුද්ධො ච තණ්හාය රසෙ ච නානුගිජඣති **විරෝධ නැති හෙයින් ද අවිරුද්ධ වී තණ්හාදී මූල රසාදියෙහි ගිජු බවට නොපැමිණෙයි.
**කෙන නුඛො** ලාභ ප්‍රාර්ථනාවෙන්, ඒවා ලැබෙන්නේ කෙසේදැයි හේතු සොයන්නා වූ, පර්යේෂණාර්ථයේ නිපාතයකි. **ලාභානිනිබ්බත්තියා** සිවුපසය විශේෂයෙන් ලැබීමෙන්. **ලාභං පරිපාචෙන්තො** ප්‍රත්‍ය මුහුකුරා යමින්.
**අත්තදමථාය** විදර්ශනා සම්ප්‍රයුක්ත ප්‍රඥාවෙන් සමාදානය පිණිස. **අත්ත සමථාය** සමාධි සම්ප්‍රයුක්ත ප්‍රඥාවෙන් තමාගේ පරිනිර්වාණය සඳහා කියන ලද්දේ මැයි. ‘අනුපාදිසේස්ස නිර්වාණය පිණිස භාග්‍යවතුන් වහන්සේ කෙරෙහි බඹසර හැසිරෙයි’ යනුයි. **අප්පිච්ඡංයෙව නිස්සාය** මෙහි පච්චයපිච්ඡ, අධිගමප්පිච්ඡ, පරියත්ති අප්පිච්ඡ හා ධුතංගප්පිච්ඡ යැයි ද අප්පිච්ඡතා සතරකි. ඒවායෙහි වෙනස්කම් පිළිබඳව ඉහතින් කියන ලද්දේමය. ඒ අල්පේච්ඡ බවෙහි ඇලී. **සන්තට්ඨි මෙව** සිවුපසයෙහි ද ත්‍රිවිධ සන්තෝෂයෙන් ම ඇලී, ඒවායේ විභාග ඉහතින් දක්වන ලදී. **සල්ලෙඛං** යනු කෙලෙස් ලියා දැමීමයි. **ඉදමත්‍ථිතං** මේ කුසල දහම් මෙහි ඇත්තේනුයි ‘ඉදමත්‍ථි’ නම් වේ. එහි ස්වභාවය ඉදමත්‍ථිතා නමි. ඒ කුසල දහම්හි ප්‍රයෝජන ඇති බවෙහි ම ඇලී.
**රසො** යන නිද්දේසයේ උදෙසන පදය. **මූලරසො** යම්කිසි මූලයක් නිසා උපන් රසය, **ඛන්‍ධරසො** යනාදියේ ද මේ ක්‍රමයමයි. **අම්බිලං** මෝරු ආදී ඇඹුල්. **මධුරං** ගව ගිතෙල් මෙන් ඒකාන්තයෙන් මිහිරි. **මධු** යනු කසමින් යුතු. බොහෝ කලක් පැසවූ, කසටින් යුතු. **පාණීතං** පැණි රසැති. බොහෝකලක් තැබූ පැණි රස ඇති. **සප්පි** බොහෝ කලක් තැබූ වර්ණ, ගන්‍ධාදියෙන් තොර වූවත් රසය අත්නොහළ, ඒකාන්තයෙන් මිහිරි. **තිත්තකං** කොසඹ මෙන් තිත්ත. **කටුකං** ඉඟුරු, මිරිස් ආදිය මෙන් කටුක. **ලොණිකං** මුහුදු ලුණු ආදිය **ඛාරිකං** වම්බටු ආදී කර රස. **ලපිලං** තල්, දිවුල්, සල් ආදී නොකසට රස. **කසාවං** අරළු ආදිය. මේ සියලුම රසයන් වස්තු වශයෙන් කියන ලදී. ඒ ඒ වස්තුක වූම රසය අම්බිලාදී නාමයන්ගෙන් කියන ලදැයි දතයුතුයි. **සාදු** ඉෂ්ට රස **අසාදු** අනිෂ්ට රස. මේ දෙපදයෙන් ද සියලුම රස අයත් කරන ලදී. **සීතං** සීත රසය. **උණ්හං** උෂ්ණ රසය. මෙසේ මේ මූලාදී භේදයෙන් රසය බිඳී ගියත්, ලක්‍ෂණාදියෙන් නොබිඳුණේමය. මේ සියලු රසවල දිවේ වැදෙන-හැපෙන ලක්‍ෂණය ඇත. ජිව්හා විඤ්ඤාණයේ විෂය භාව රසය ඇත. එයම ගෝචර පච්චුපට්ඨානයයි. **තෙ** **ජීව්හග්ගෙන රසග්ගනී** ඇතැම් ශ්‍රමණ බ්‍රාහ්මණයෝ ප්‍රසාද ජිව්හාග්‍රයෙන්, උතුම් රසාදිය. **පරියෙසන්තා** සොයමින්. **ආහිණ්ඩන්ති** ඒ ඒ තැන හැසිරෙති. **තෙ අම්බිලං ලභිත්‍වා අනම්බිලං පරියෙසන්ති** මෝරු ආදී ඇඹුල් ලැබ, ඇඹුල් නොවූ රස සොයති. මෙසේ ඉහත කී සියලු රස පෙරලා විරුද්ධ පද සමග යොදන ලදී.
**පටිසංඛායොනිසො ආහාරං ආහාරෙති** නුවණින් විමසා බලන, ප්‍රඥාවෙන් දැන උපායෙන් අනුභව කරයි. දැන් උපාය දැක්වීමට ‘නෙව ද්වාය’ ආදිය කියන ලදී.
එහි **නෙව ද්වාය** යනු සෙල්ලම් පිණිස අනුභව නොකරයි. එහි නටන්නේ පිනුම් ගසන්නෝ ක්‍රීඩා පිණිස ආහාර අනුභව කරති. යම් භෝජනයක් අනුභව කළ අයෙක් නෘත්‍ය ගීත, කාව්‍ය ලෝක සංඛ්‍යාත ක්‍රීඩාවන්හි විශේෂයෙන්, ඉතා වැඩියෙන් යෙදේ ද, ඒ භෝජනය අධර්මයෙන් විෂමව සොයා ඔවුහු අනුභව කරති. මේ භික්‍ෂුව එසේ ආහාර අනුභව නොකරයි. ක්‍රීඩා පිණිස භික්‍ෂුව ආහාර අනුභව නොකරයි.
**න මදාය** මාන මද, පුරුෂ මදයන්ගේ වැඩීම සඳහා ආහාර නොගනියි. එහි රාජරාජ මහාමාත්‍යවරු මදය සඳහා ආහාර ගනිති. ඔවුහු තමන්ගේ මාන මද, පුරුෂ මදයන්ගේ වර්ධනය සඳහා පිඬුරස බොජුන් ද ප්‍රණීත ආහාරපාන ද අනුභව කරති. මේ භික්‍ෂුව වනාහී එසේ ආහාර නොගනිති.
**න මණ්ඩනාය** අලංකාරය පිණිස ආහාර නොගනියි. එහි රූපය නිසා ජීවත්වන ස්ත්‍රීහු ද අන්තඃපුර ස්ත්‍රීහු ද ගිතෙල් මීපැණි ආදිය පානය කරති. සිනිදු මෘදු භෝජනම ආහාරයට ගනිති. මෙනිසා අපගේ ශරීර අංග මනාව පිහිටියේ වන්නේය. ශරීරයේ ඡවි වර්ණය ප්‍රසන්න වන්නේය යන අදහසිනි. මේ භික්‍ෂුව එසේ ශරීර අලංකාරය පිණිස ආහාර නොගනියි.
**න විභූසනාය** ශරීරයේ මාංස විභූෂණය සඳහා ආහාර නොගනිති. [missing trans]
**යාවදෙව** මින්පසු ආහාර ගැනීමේ ප්‍රයෝජන දැක්වීමට, මේ වෙන්කර දැක්වීම් නියමය දක්වන ලදී. **ඉමස්ස කායස්ස ඨිතියා** මේ සිවුමහා භූතමය ශරීරයේ පැවැත්ම පිණිස ආහාර ගනියි. මෙය භික්‍ෂුවගේ ආහාර ගැනීමේ ඇති ප්‍රයෝජනයයි යන අර්ථයයි. **යාපනාය** ජීවිතින්‍ද්‍රියේ පැවැත්ම පිණිස ආහාර ගනියි. **විහිංසූපරතියා** විහිංසා නම් නොකා සිටීමෙන් ඇතිවන කුසගින්නයි. ඒ ක්‍ෂුදාව වැනසීමට, සන්සිඳවීමට ආහාර ගනියි යන අර්ථයයි. බ්‍රහ්මචරියානුග්ගහාය බඹසර නම් ත්‍රිවිධ ශික්‍ෂා පිරීමයි. ඒ සියලු ශාසනික පැවැත්මට අනුග්‍රහ පිණිස ආහාර ගනියි.
**ඉති** යන ආකාරය දැක්වීමයි. මේ ආකාරයෙන් යන අර්ථයයි. **පුරාණං ච වෙදනං පටිහංඛාමි** යන්නෙහි පුරාණ වේදනාව නම් නො වළඳා සිටීමෙන් උපදින වේදනාවයි. ඒ බඩගින්න නසමියි ආහාර ගනියි. **නවං ච වෙදනං න උප්පාදෙස්සාමි** නව වේදනාව නම් වැඩිපුර ආහාර ගැනීමෙන් පසුව බඩ පුරවා දැමීම් ආදී වේදනාවන් ය. එම අලුත් වේදනාවන් ද නූපදවන්නෙමියි ආහාර ගනියි. නැතහොත් **නව** **වෙදනා** නම් වැළඳු ආහාරයෙන් ඇතිවන වේදනාවයි. ඒ වේදනාව නූපන් බැවින්, නූපදවීම සඳහා ම ආහාර ගනියි.
**යාත්‍රාච මෙ භවිස්සති** මගේ ශරීර යාපනය පැවැත්ම ද සිදුවන්නේ ය. **අනවජ්ජතා** මේ ආහාර අනුභවයෙහි සාවද්‍ය වූ පරිභෝජනයක් ද නිරවද්‍ය වූ පරිභෝජනයක් ද ඇත. මෙහි අධාර්මිකව සපයා ගත් (ලබාගත්) අධාර්මිකව පිළිගත් අධාර්මිකව පරිභෝග කරන ආහාරය සාවද්‍ය පරිභෝජනයකි. ධර්මයෙන් සොයා, සපයාගත් ධර්මයෙන් පිළිගත් ප්‍රත්‍යවේක්‍ෂා කර පරිභෝජනය කිරීම නිරවද්‍ය පරිභෝජනය නම් වේ. ඇතැම් භික්‍ෂුවක් නිරවද්‍යව ලැබූ ආහාරය ද සාවද්‍යව පරිභෝජනය කරයි. ‘මේ ආහාරය ‘මා හටම ලැබුණේයැ’යි පමණ ඉක්මවා අනුභව කරයි. ඒ ආහාරය දිරවීමට අපහසු වී, වමනය යෑමෙන් - බඩ යෑමෙන්, වෙහෙසට පත්වෙයි. මුලු විහාරයේ ම වසන භික්‍ෂූහු, ඒ රෝගී භික්‍ෂුවගේ සිරුර පිළිදැගුම් කිරීම්, බෙහෙත් සෙවීම් ආදියෙහි උත්සාහවත් බවට පැමිණෙති. ‘මේ කිම් ද?’යි අනෙක් භික්‍ෂූන් ඇසූවිට ‘අසුවල් භික්‍ෂුවගේ කුස ඉදිමී ඇත’යි පවසති. ‘මොහු හැමවිට ම මේ ස්වභාවය ඇත්තේමය. තම කුසේ ප්‍රමාණය නොදනියි’ මෙසේ නින්දා කරති. ගරහති. මෙය අනවද්‍ය වූ භෝජනයෙහි සාවද්‍ය පරිභෝජනය කිරීම නම් වේ. මෙසේ නො කර අනවද්‍යව ම ආහාර ගන්නේය යන අර්ථයයි.
**ඵාසු විහාරො ච** මෙහි ද අපහසු විහරණයක් හා පහසු විහරණයක් දැයි විහරණ දෙකක් ඇත. එහි ආහාරහත්‍ථක (අත දෙන්නයි ඉල්ලා නැගී සිටින) අලංසාටක (වස්ත්‍රය ඇඳ පොරවා ගැනීමට අසමත්) තත්‍රවට්ටක (ආහාර ගත් තැනම පෙරලී දපන) කාකමාසක (කවුඩන් විසින් කෑ හැකි සේ උගුරට ආහාර ගත්) භුත්තවමිත (අනුභව කළ දේ වමාරන) යන බ්‍රාහ්මණයන් පස්දෙනාගේ භෝජනය අඵාසුවිහාර නමි. මොවුන් අතරින් ද ආහරහත්‍ථකයා නම් බොහෝ අනුභව කර, තම ශක්තියෙන් නැගීසිටීමට අපහසුව, අත දෙන්න’යි කියා අනුන්ගේ අත අල්ලාගෙන නැගී සිටින්නාය. අලංසාටක නම් කුස ඉතා ඉදිමුණු බැවින් නැගී සිටියත් සලුව ඇඳ පොරවා ගැනීමට අසමත් වන්නාය. තත්‍රවට්ටකයා නම් කෑම වැඩිවීම නිසා නැගී සිටීමට අසමත්ව, එහිම පෙරලෙන්නාය. කාකමාසකයා නම් කපුටන් විසින් ගන්නා තරමට උගර දක්වා ම ආහාර‍ගත් පුද්ගලයායි‍. භුත්තවමිතකයා නම් ගත් ආහාර මුවින් වළක්වාගත නොහැකිව එතැන ම වමනය කරන්නා යි. මේ පස් ආකාරයෙන් බැහැරව ‘මට පහසු විහරණය වන්නේ යයි ආහාර ගන්නේ ද එය පහසු විහරණය නමි. තවත් බත් පිඬු සතරක් පහක් කෑමට හැකිව තිබිය දී, එපමණ කුස ඉඩ තිබිය දී ආහාර ගැනීම නවත්වා ජලය පානය කරන්නාට සිවු ඉරියවු සුවසේ පැවැත්විය හැකිය. එබැවින් ධර්ම සේනාපති සැරියුත් මාහිමියෝ මෙසේ පෙන්වා දුන්හ.
බත් පිඬු සතරක් පහක් කුස ඉඩ තිබියදී දියකිස කරන්නේ ය. කෙලෙස් තැවීමෙහි නිරත භික්‍ෂුවට එය පහසු විහරණය සඳහා හේතු වන්නේ ය.
මෙතැන්හිදී මෙම පාඨයේ පැමිණි කරුණු හෙවත් අංග ගැලපිය යුතුයි. **තෙවදවාය** යනු එක් අංගයකි. **න මදාය** යනු තවත් අංගයකි. **ඉති පුරාණං ච වෙදනං පටිහංඛාමි නවං ච වෙදනං න උප්පාදෙස්සාමි **යනු තවත් අංගයකි. **යාත්‍රා ච මෙ භවිස්සති** යනු තවත් අංගයකි. **අනවජ්ජතාච ඵසුවිහාරො චාති** යනු මෙහි භෝජනානිසංසයයි.
මහාසීව තෙරුන්වහන්සේ වනාහි ඉහත කී සතර අංගයන් ප්‍රතික්‍ෂේප කරති. මතු දැවෙන අංග අට උන්වහන්සේ අනුමත කරති. එහි **යාවදෙව ඉමස්ස කායස්ස ඨිතියා** යනු එක් අංගයකි. දෙවන අංගය **යාපනාය** යන්නයි. **විහිංසූපරතියා** යනු තෙවන අංගයයි. **බ්‍රහ්මචරියානුග්ගහාය** යනු සිවුවන අංගයයි. **ඉති පුරාණංච වෙදනං පටිහංඛාමි** යනු පස්වන අංගයයි. **නවංච** **වෙදනං න උප්පාදෙස්සාමි** යනු සයවන අංගයයි. **යාත්‍රාච මෙ භවිස්සති** යනු සත්වන අංගයයි. **අනවජ්ජතා ච** යනු අටවන අංගයයි. **ඵාසුවිහාරො** යන්න භෝජනානිසංසයයි. මෙසේ අංග අටකින් යුක්ත ආහාරය අනුභව කරයි යන අර්ථයයි.
**උපෙක්ඛකො** යනු අංග සයකින් යුතු උපේක්‍ෂාවෙන් යුක්තව. **සතො කායානුපස්සනා** ආදී සිහියෙන් යුක්තව.
**උපෙක්ඛකොති ඡළංගු පෙක්ඛාය සමන්නාගතො** යන මෙහි අංග සයක් ඇති උපේක්‍ෂා ධර්මය නම් කවරේද? ඤාණාදියයි. ‘ඤාණ’යැයි කී කල්හි අටමහ කුසල් සිත් ලැබේ. ‘රජ්ජන දුස්සන’ (ඇලීම්-ගැටීම්) නැතැයි කී කල්හි දස සිත් අදහස් වේ. ආසේවන වශයෙන් සෝමනස්සය ලැබේ. **චක්ඛුනා රූපං දිස්වා** යන කාරණ වශයෙන් ‘චක්ඛු’ යැයි ලද ව්‍යවහාරයෙන්, රූප දැකීමට සමත් වූ චක්ඛු විඤ්ඤාණයෙන් රූප දැක. පොරාණ චාර්යවරයෝ මෙසේ කීහ. ‘ඇස සිතක් නොවන බැවින් රූප නොදකියි. මේ චක්ඛු ද්වාරය හා රූපාරම්මණය ගැටීමෙන්, ප්‍රසාදවස්තුක වූ සිතින් රූප දකියි. මෙබඳු තැන්හිදී ‘දුන්නෙන් විදී’ යනාදියෙහි මෙන්, උපකරණ පිළිබඳ කථාව (සම්භාර කථා) වේ. එහෙයින් චක්ඛු විඤ්ඤාණයෙන් රූප දැක යැයි මෙසේ අර්ථ ගතයුතුයි.
**නෙව සුමනො** ලෝභය ඉපදීම් වශයෙන් නොසතුටු වෙයි. **දුම්මනො** තරහ ඉපදීම් වශයෙන් දුෂ්ට සිත් ඇතිවේ. **උපෙක්ඛකො හොති** ඉපදීමෛන්, පැමිණෙන ආකාරයෙන් බලා සිටියි. අපක්‍ෂපාතීව ඉරියවු පවත්වයි. **සතො සම්පජානො** සිහිය ඇතිව ඤාණයෙන් යුක්තව. **මනාපං නාභිගිජ්ඣතී** මනවඩන ඉෂ්ටාරම්මණයන්හි ගිජු නොවෙයි. නො පතයි. **නාභිහසති** සතුටු නොවෙයි. **න රාගං ජනෙති** ඒ ඒ තැන ඇලීම නූපදවයි. **තස්සට්ඨිතොව කායො හොති** ඒ ක්‍ෂීණාස්‍රවයාගේ චක්‍ෂු ආදී කය කර්මයෙන් තොර වූ බැවින්, සිටියේ නිශ්චල වූයේ වේ. **අමනාපං** අනිෂ්ටාරම්මණය **න මංකු හොති** දෝමනස්ස බවට පත් නොවේ. **අප්පතිට්ඨිත චිත්තො** ක්‍රෝධ වශයෙන් සිටි සිත් ඇත්තේ නොවේ. **අලීනමනසො** නොහැකිලුණු සිත. **අව්‍යාපන්න චෙතසො** ව්‍යාපාද රහිත සිත.
**රජනීයෙ න රජ්ජති** ඇලිය යුතු වස්තුවෙහි රාග නූපදවයි. **දොසනීයෙ න දුස්සති** දෝෂ (ද්වේෂ) ඉපදවිය යුතු වස්තුවෙහි ද්වේෂ නූපදවයි. **මොහනීයෙ න මුය්හති** මුළාවන වස්තුවෙහි මෝහය නූපදවයි. **කොපනීයෙ න කුප්පති** ක්‍රෝධ ඉපිදවිය යුතු වස්තුවෙහි නොසැලී සිටියි. **මදනීයෙ නමද්දති** මදයෙන් යුක්ත විය යුතු වස්තුවෙහි නොගිලා බැස සිටියි. **කිලෙසනීයෙ න කිලිස්සති** තැවීම්, කෙළෙසීම් සිදුවිය යුතු වස්තුවෙහි නොතැවේ. නො කෙළෙස්. **දිට්ඨෙ දිට්ඨමත්තො** රූපාරම්මණයෙහි චක්ඛු විඤ්ඤාණයෙන් දක්නා ලද්ද පමණි. **සුතෙ සුතමත්තො** ශබ්දයතනයෙහි ශ්‍රෝත විඤ්ඤාණයෙන් ඇසුවා පමණි. **මුතෙ මුතමත්තො** ඝාණ, ජිව්හා, කාය විඤ්ඤාණයන්ගෙන් අරමුණු පැමිණ ස්පර්ශ කිරීම සිදුවූවා පමණි. **විඤ්ඤාතෙ** **විඤඤාතමත්තො** මනෝ විඤ්ඤාණයෙන් ධර්ම කරුණු දැනගත්තා පමණි. **දිට්ඨෙ න ලිප්පති **චක්ඛු විඤ්ඤාණයෙන් දක්නා ලද රූපාරම්මණයෙහි තෘෂ්ණා නැතිවූයේ ම වේ. **අනපායො** අල්ප වූ හෝ දුෂ්ට සිතක් නැතිව.
**සංවිජ්ජති** විද්‍යමාන වේ. ලැබේ. **පස්සති** බලයි. **ඡන්‍දරාගො** ස්නේහය, සෙනෙහස. **රූපාරමං** රූපයේ සිත පිනවීම ඇත්තේනුයි රූපාරාම නම් වේ. රූපයෙහි ඇලුණේය යන අරුතින් **රූපරතං**. රූපයෙන් සතුටු වූ යන අරුතින් රූප **සම්මුද්දිතං**.
**දන්තං නයන්ති සමිතිං** උයකෙළි මණ්ඩලාදියෙහි දී රැස් වූ මහා ජනකාය මැදට යන්නෝ දමනය වූ, හොඳටම හීලෑ වූ ගොනෙකු හෝ අශ්වයෙකු යෙදූ යානයකින්ම යති. **රාජා** ඉහත කී මහාජන රැස්වීම් ආදියට යන රජු ද හික්මුණු සත්ත්වයකු පිට ම නගියි. **මනුස්සෙසු** මනුෂ්‍යයන් අතරෙන් ද සතර ආර්ය මාර්ගයන්ගෙන් ම දමනය වූ නිර්විෂ පුද්ගලයාම ශ්‍රේෂ්ඨ වේ. **යොති වාක්‍යං** මෙක් මෙබඳු වූ ඉතා දරුණු, ඉවසිය නොහැකි වදන් නැවත නැවත කියන කල්හිදු ඉවසත් ද ප්‍රතිචාර නොදක්වයි ද නොවෙහෙසේ ද මෙබඳු දැමුණු පුද්ගලයා ශ්‍රේෂ්ඨය යන අරුතයි.
**අස්සතරා** අශ්ව දෙනකට (වෙළඹකට) කොටලුවකු නිසා උපන්. **ආජානියා** අශ්වයන් දමනය කරන්නෙක් යම් දෙයක් කරයි ද එය වහා දැනගත හැකි අශ්වයෝ **සින්‍ධවා** සින්‍ධු රටේ උපන් අශ්වයෝ. **මහානාගා** කුඤ්ජර නම් වූ මහා ඇත්තු **අත්ත දන්තො** මේ අශ්වතරීය හෝ සෛන්‍ධව අශ්වයෝ හෝ කුඤ්ජර ඇත්තු හෝ උතුම් දමනයෙන් දැමුණාහුය. යමෙක් වනාහි සිවු මාර්ග සංඛ්‍යාත ආත්ම දමනයෙන් දැමුණාහු ද උතුම් නිවන සෙවුනා වූ ඒ ක්‍ෂීණාස්‍රවයන් වහන්සේ මෙකී දැමුණු සියලු ම සත්ත්වයන්ට වඩා ඉතා උතුම් වෙති යන අර්ථයයි.
**නහි එතෙහි යානෙහි** මේ ඉහත දැක්වූ ඇත්, අස් ආදී යානයන්ගෙන් කිසිදු පුද්ගලයෙකුට සිහිනෙන්වත් යා නොහැකි විරූ හෙයින් ‘අගත’ නම් වූ නිර්වාණයට එම බාහිර යානාවලින් යා නොහැක. පූර්ව භාගයේදී ඉන්‍ද්‍රිය දමනයෙන් දැමුණා වූ ද අපරභාගයෙහි ආර්ය මාර්ග භාවනාවෙන් මනාව දැමුණා වූ ද තමන්ම දැමුණාව වූ, නිවන සෙවුනා වූ ප්‍රඥාවන්ත පුද්ගලයා ඒ නොගියවිරූ දිශාවට යයි. දාන්ත භූමියට පැමිණෙයි. එනිසා ආත්ම දමනයම උතුම්ය යන අර්ථයයි.
**විධාසු නවිකම්පන්ති** ‘මම ශ්‍රේෂ්ඨයාට වඩා ශ්‍රේෂ්ඨ වෙමි’යි ආදී වශයෙන් පවත්වන මාන විධීන්හි නොසැලෙති. ඉන් පීඩා නොවෙති. **විපපමුත්තා පුනබ්භවා** පුනර්භවය, ප්‍රතිසන්ධි වශයෙන් නැවත නැවත ඉපදීම නැතිකර ඉන් මනාව මිදුනෝය. මිදී සිටිති. දන්තභූමිං අනුප්පත්තා ඒකාන්ත දමනයට අර්හත්ඵල භූමියට පැමිණ සිටිති. **තෙ ලොකෙ විජිතාවිනො** ඒ රහතන් වහන්සේලා සත්ත්ව ලෝකයෙහි දිනුවන් අතරින් ද දිනූ බැවින් ‘විජිතවන්ත’ නම් වෙති.
යම් හෙයකින් වැඩු ඉන්‍ද්‍රිය ඇති නිර්භය නිර්විකාර තැනැත්තේ දැමුණේ වේද එහෙයින් එම අර්ථය දක්වමින් **යස්සින්‍ද්‍රියානි** යන ගාථාව කියන ලදී. එහි අර්ථ මෙසේය. යමෙකුගේ චක්ඛු ආදී යස ඉඳුරන් ගෝචර භාවනාවෙන් අනිත්‍යාදී ත්‍රිලක්‍ෂණ ආරෝපනය කර, වාසනා භාවනාවෙන් සතියෙන් යුක්ත බව නැමති සුගන්ධාලේපය ද තවරා වඩන ලද්දේ ද, ඒ ඉන්‍ද්‍රිය සංවරය අධ්‍යාත්මික ගෝචර භාවනාවෙන් මෙන්ම බාහිරවද වඩන ලද්දේනුයි **සබ්බලොකෙ** නම් වේ. යම් යම් තැනෙක ඉන්‍ද්‍රියයන්ගේ විකලාතවක් හෝ විකල බවක් පහළ වේනම් එහි ගිජු නොවීම් වශයෙන් ඉඳුරන් වඩන ලදී. මෙසේ **නිබ්බිජ්ඣං** බව දැන, මනාව දැන මෙලොව, පරලොව ද තමන්ගේ හා අනුන්ගේ සන්තතිය, ස්කන්ධ ලෝකයාගේ සැරීම මරණය අපේක්‍ෂාවෙන් කාලය ගතකරයි. ජීවිතින්‍ද්‍රියේ ක්‍ෂය වීම, මරණය අපේක්‍ෂා කරයි. බලාපොරොත්තු වේ. මරණයට භය නොවේ. එය කියන ලදී.
මට මරණය පිළිබඳ භයක් නැත. ජීවිතය පිළිබඳ බලවත් ආශාවක් ද මා හට නැත. මම මරණය ද ජීවත්වීම ද නොපතමි. කුලිය අපේක්‍ෂාවෙන් සිටින කුලීකරුවකු මෙන් මම මරණය පිළිබඳ කාලය අපේක්‍ෂාවෙන් සිටිමි.
**භාවිතො සදන්තො** මෙසේ වඩනා ලද ඉඳුරන් ඇති ඒ දැමුණු පුද්ගලයා.
**නිස්සයතා** තණ්හා දෘෂ්ටි නිශ්‍රය බව **ඤත්‍වා ධම්මං** අනිත්‍යාදී වශයෙන් ධර්මය දැන. **අනිස්සිතො** මෙසේ ඒ නිශ්‍රයයන්ගෙන් මිදී, අනිශ්‍රිතව නිශ්‍රයයන්ගේ අභාවයෙන් හැර, අන්තැනක ධර්ම ඤාණය නොමැති බව මෙහිදී දීපනය කරයි. **භවාය විභාවාය වා** ශාස්වතව හෝ උච්ඡේදව හෝ මේ ගාථාවේ නිද්දේසයේ අර්ථ ඉතා ප්‍රකටය.
**තං බ්‍රෑමි උපසන්තො** මෙබඳු එක් එක් ගාථාවෙන් කියන ලද ඒ රහතන් වහන්සේ උපශාන්ත වූවෙකැයි කියමි. **අතරි සො විසත්තිකං** උන්වහන්සේ මේ පැතිරීගිය බැවින් ඇලුම් ඇතිකරන විසත්තික නම් මහා තණ්හාව තරණය කළ සේක.
**අත්තනො දිට්ඨියා රාගො අභිජ්ඣාතාය ගන්‍ථො** තමන් ගන්නා ලද දෘෂ්ටියේ ඇලීම්, රැඳීම් සංඛ්‍යාත රාගය අභිජ්ඣා (දැඩි ලෝභ සහගත) කාය ග්‍රන්ථයයි. **පරවාදෙසු ආඝාතො අප්පච්චයො** අනුන්ගේ වාදයන්හි හා ප්‍රතිවාදයන්හි කෝපය ද සතුටු නොවීම ද යන ව්‍යාපාදය කාය ග්‍රන්ථයයි. **අත්තනො සීලංවා වතං වා** තමන් විසින් ගන්නා ලද මෛථුන ධර්මයෙන් වැලකීම නම් වූ සීලය හෝ ගෝව්‍රතාදී ව්‍රතයක් හෝ **සීලබ්බතං වා** ඒ දෙකම හෝ **පරාමසති** මෙයින් පාරිශුද්ධිය වේයයි ආදී වශයෙන් දැඩිව අල්ලා ගනියි. **අත්තනො දිට්ඨි ඉදං සච්චාභිනිවෙසො කාය ගන්‍ථො** තමන් විසින් ගත් දෘෂ්ටියෙන්. **ඉදමෙව සච්චං මොඝමඤ්ඤං** ‘මෙයම සත්‍යය, සෙසු දහම් බොරු යැ’යි නුනුවණින් අල්ලා ගත් දෘෂ්ටිය ඉදං සත්‍යාභිනිවේෂණ කාය ග්‍රන්ථයයි. **ගන්‍ථා තස්ස න විජ්ජන්ති** ඒ ක්‍ෂීණාස්‍රවයාට දෘෂ්ටි ග්‍රන්ථ දෙක සෝවාන් මාර්ගයෙන් දුරු වේ. අනාගාමී මාර්ගයෙන් ව්‍යාපාද කායග්‍රන්ථය දුරුවේ. අර්මත් මාර්ගයෙන් අභිධ්‍යා කාය ග්‍රන්ථය දුරු වේ.
දැන් ඒ උපශාන්ත වූ පුද්ගලයාම පසසමින්. **න තස්ස පුත්තා** යනාදිය කියන ලදී. එහි අත්‍රජ ආදී වශයෙන් පුත්තු සිවු දෙනෙකි. මෙහිදී ද පුතාට අයත් වස්තුව ද පුත්‍රාදී නාමයෙන්ම කියන ලදැයි දතයුතුයි. **තෙහිස්ස න විජ්ජං** ඔවුන්ගේ අභාවයෙන් පුත්‍රාදීහු යමෙකුට නොවෙත් ද **අත්තා** ආත්මය ඇතැයි යැයි ගන්නා ලද ශාස්වත දෘෂ්ටිය නැත. **නිරත්තා** ආත්මය විනාශ වේ යැයි ගන්නා ලද උච්ඡේද දෘෂ්ටිය නැත.
**ගහිතං** **නත්‍ථි** ගතයුත්තක් නැත. **මුඤ්චිතබ්බං නත්‍ථි** අත්හළ යුත්තක් නැත. **යස්ස නත්‍ථි ගහිතං** යම් පුද්ගලයකුට තණ්හාදී වශයෙන් ගතයුත්තක් නැත. **තස්ස නත්‍ථි මුඤ්චිතබ්බං** ඒ පුද්ගලයාට අත්හළ යුත්තක් නැත. **ගාහමුඤ්චනා සමතික්කන්තො** ගැනීම ද මිදීම ද ඉක්මවූයේ. **වුද්ධිපරිහානි වීතිවත්තො** වැඩීම ද හානිය ද ඉක්මවා සිටියේ.
**යෙන නං වජ්ජුං පුථුජ්ජනා අථො සමණ බ්‍රාහ්මණා** යම් රාගාදී වරදකින් දෙව් මිනිස් ආදී සියලු පුහුදුන් පුද්ගලයෝ ද ශාසනයෙන් බාහිර වූ ශ්‍රමණ බ්‍රාහ්මණයෝ ද ඒ රහතන් වහන්සේට ‘ඇලුණෙකි’යි ‘ගැටුනෙකි’යි කියන්නේ නම් **තං තස්ස අපුරක්ඛෙතං** ඒ රාගාදී වැරදි ඒ රහතන් වහන්සේ විසින් පෙරටු නොකරන ලද්දේ ය. **තස්මා වාදෙසු නෙජති** එකරුණෙන් නින්දා වචනයන්හි කම්පා නොවේ. **නෙජතී** යනු නිද්දේසයේ උදෙසන පදයයි.
**න ඉඤ්ජති** නොසැලේ. **න චලති** එහි කම්පා නොවේ. **න වෙධති** කම්පා වීමට අසමත් බැවින් නොසැලේ. **තප්පවෙධති** කම්පා නොවේ. **න සම්පවෙධති** නො පෙරැළේ.
**න උස්සෙසු වදතෙ** විශිෂ්ටයන් අතුරෙහි තමා ද ඇතුලත් කර, ‘මම විශිෂ්ටයෙක්මි’යි අතිමාන වශයෙන් නො පවසයි. ඉතිරි දෙපදයෙහි ද මේ න්‍යායෙන් අර්ථ දතයුතුයි. **කප්පං නෙති අකප්පියො** ඒ ක්ෂීණාශ්‍රවයා මෙබඳු දෙවැදෑරුම් වූ කල්පයට නොපැමිණේ. කුමක් නිසා ද? නොකැප වූවෙකි ප්‍රහීණ වූ කල්පන ඇත්තෙකැයි කියන ලද බැවිනි. මේ ගාථාවේ නිද්දේසයේ ද අර්ථ ඉතා ප්‍රකටය.
**සකං** මගේ යැයි ගන්නා ලද. **අසතා ච න සොචති** අවිද්‍යා මානවන බැවින්, නොමැති බැවින් ශෝක නො කරයි. **ධම්මෙසු ච න ගච්ඡති** සියලු ධර්මයන්හි ඡන්‍දාදී වශයෙන් ඇලීමට නොයයි. **ස වෙ සන්තොති වුච්චති** ඒ මෙබඳු වූ නරෝත්තමයා ශාන්ත වූවෙකි යි කියනු ලැබේ. මේ ගාථාවේද නිද්දේසය ප්‍රකට වූ අර්ථ ඇත්තකි. මෙසේ අර්හත්භාවය දක්වා දේශනාව ගෙනවුත් නිමා කරන ලදී. මෙම සූත්‍ර දේශනාවසානයේ දී කෙළ ලක්‍ෂ ගණනක් දෙවියෝ අර්හත්ඵලයෙහි පිහිටියහ. සෝවාන් ආදී මගඵල ලැබූවන්ගේ සංඛ්‍යාවක් නම් නැත.
11. කලහවිවාදසූත්‍රනිර්දේශ වර්ණනාව
එකොළොස්වන කලහ විවාද සූත්‍ර නිර්දේශයේ **කුතො පහූතා කලහ විවාදා** කලහය ද එහි පූර්වභාගය වූ විවාදය ද යන මේවා කොතැනින් උපන්නේ ද? **පරිදෙවසෝකා සහමච්ඡරා** **වා** පරිදේව ශෝකයෝ ද මාත්සර්යයෝ ද කොතැනින් උපන්නාහු ද? **මානාතිමානා** **සහ** **පෙසුනා ච** මානයෝ ද අතිමානයෝ ද පිසුනාවාචයෝ ද (කේලාම්) කොතැනින් උපන්නාහු ද? **තෙ** ඒ සියලු අටවැදෑරුම් කෙලෙස් ධර්ම. **තදිංස බ්‍රෑහි** ඒ මවිසින් විමසූ ප්‍රශ්නයට පිළිතුරු වදාළ මැනවි. මම ඒ ඉල්ලීම කරමි. යාචනාර්ථයේ ‘ඉංස’ යන නිපාතය යෙදේ.
**එකෙනාකාරෙන** එක් අයුරකින්, **අපරෙන ආකාරෙන** අනික් කාරණයකින් **අගාරිකා** **දණ්ඩපසූතා** ගෘහපතියෝ ද ගෘහපතීන් විහෙසවති. **පබ්බජිතා ආපත්තිං ආපජ්ජන්තා** අනගාරිකයෝ, සත් ආපත්තිවලින් එකකට පැමිණෙන්නෝ.
**කුතො පහූතා** කොතැනින් වූවාහු ද? **කුතො ජාතා** කොතැනින් උපන්නාහු ද? **කුතො සංජාතා** කොතැනින් හටගත්තාහු ද? උපසර්ගයොදා පද වඩන ලදී. **කුතො නිබ්බත්තා** කොතැනින් නිපන් ලක්‍ෂණයට පැමිණියාහු ද? උපසර්ග යොදා පදය වැඩිකරන ලදුව **කුතො අභිනිබ්බත්තා** යි කියන ලදී. **කුතො පාතුභූතා** කොතැනින් ප්‍රකට වූවාහුද? **කිං නිදානා** ආදියෙහි තමාගේ ඵලය නිදන් කෙරේනුයි **නිදානං**. මෙයින් ඵලය හටගත්තේනුයි **සමුදයො**. මෙයින් ඵලය හටගනියි **ජාති**. මෙයින් ඵලය ප්‍රභවය වේනුයි **පභවො. මූල පුච්ඡති** යනු කලහයට හේතුව විමසයි. කාරණය, හේතුව වනාහි පිහිටීම් වශයෙන් ‘මූල’ නම් වේ. තමාගේ ඵල නිෂ්පාදනය සඳහා පිහිට වේ. පවත්තේනුයි **හෙතු**. ‘එසේනම් මෙය ගනිවු’ යයි දක්වන්නාක් මෙන් තමාගේ ඵලය තැන්පත් කරයිනුයි **නිදානං**. මෙයින් ඵලය හට ගනීනුයි **සම්භවො**. මෙයින් ඵලය ප්‍රභවය වේනුයි **පභවො**. මෙහි ඵලය හටගනියි හෝ මෙයින් ඵලය හටගනියි නුයි **සමුට්ඨානං**. තමාගේ ඵලය ගෙනඒනුයි **ආහාරො**. ප්‍රතික්‍ෂේප නොකළ යුතු යන අර්ථයෙන් තමාගේ ඵලය ඇලුම් කෙරේනුයි **ආරම්මණං**. මෙය නිසා, මේ හේතුවෙන් අත්නොහැර මේ ඵලය පැමිණේ පවතියිනුයි **පච්චයො**. මෙයින් ඵලය හටගනියිනුයි **සමුදයො**. මේ ආකාරයෙන් මෙම පදයන්ගේ වචනාථ දතයුතුයි. ඒ සඳහා ‘කලහයේ ද විවාදයේ ද මූලය, හේතුව විචාරයි’ ආදී වශයෙන් දේශනාව පවත්වන ලදී.
**පියප්පහූතා** ප්‍රිය වස්තුවෙන් හටගන්නා ලදී. **මච්ඡරියයුත්තා කලහා විවාදා** මේ කලහ විවාදාදිය ප්‍රියවස්තු හේතුවෙන් ම පමණක් නොව මසුරුකම නිසාත් ඇතිවේ යැයි දක්වයි. කලහ විවාද යන ශීර්ෂයෙන් ම සියලුම ඒ ක්ලේශ ධර්ම ඇතිවේයැයි මෙහිදී කියන ලද බව දතයුතුයි. මසුරුකම නිසා කලහවිවාද ඇතිවන්නාක් මෙන් විවාද ඇති වූ කල්හි කේක්ලාම් බස ද ඇති වේ. එනිසා **විවාද ජාතෙසු ච පෙසුනානී** යි කියන ලදී. මේ ගාථාවේ නිද්දේසය ඉතා ප්‍රකට වූ අර්ථ ඇත්තක් ම වේ.
**පියාසු ලොකස්මිං කුතො නිදානා යෙ චාපි ලොභා විචරන්ති ලොකෙ** ප්‍රියවස්තු නිසා කලහ ඇතිවේ යැයි මෙහිදී කියන ලදී. ලෝකයේ ඒ ප්‍රියවස්තූන්ට කුමක් නිදාන වේද? කුමකින් උපන්නේ ද? හුදෙක් ප්‍රිය වස්තු පමණක් නොවේ. යම් ඒ ක්‍ෂත්‍රියාදී රජවරු ලෝභයෙන් හැසිරෙත්ද ලෝභ හේතුවෙන්, ලෝභයෙන් මැඩී හැසිරෙත්ද ඔවුන්ගේ ඒ ලෝභය ද කොතැනින් උපන්නේ ද? යන අර්ථ දෙක ම මේ එකම ප්‍රශ්නයෙන් විමසයි. **කුතො** **නිදානා** යන මෙහි කුමක් නිදාන වේද? කුමක් හේතු වේද? යන අරුතින් කිං නිදානා, කිං හේතුකා යි ප්‍රථමා විභක්ති වචනයට ‘කුතො’ යන ආදේශ වූ බව දතයුතුයි. මෙහි සමාසයක් වන බැවින් ලෝපය සිදු නොවේ. නැතහොත් ‘නිදාන’ යනු උපන්, හටගත් යන අර්ථ දෙන්නකි. එහෙයින් **කුතො නිදානා** යන්නෙන් කොතැනින් උපන්නේ ද? කොතැනින් හටගත්තේ ද’යි කියන ලදී. **ආසා ච නිට්ඨා ච** ආශාව ද ඒ ආශාවේ සමෘද්ධිය ද. **යෙ සම්පරායාය නරස්ස හොන්ති** යම් මිනිසකුට පිහිටක් වේද, පරලොව සඳහා පිහිට වේනුයි කියන ලදී. මේ ප්‍රශ්නය එකක්මය.
**දීපා හොන්ති** පිහිටක් වෙයි. **සරණා හොන්ති** දුක් නැසීමට උපකාරී වේ. **නිට්ඨා පරායනො හොතී** සමෘද්ධිය පිහිට කර සිටියි.
**ඡන්‍ද නිදානානි** කාමච්ඡන්‍දය නිදාන කර ඇත. **යෙචාපි ලෝභා විවරන්ති** යම් ඒ ක්‍ෂත්‍රියාදීහු ලෝභයෙන් හැසිරෙත් ද ඔවුන්ගේ ඒ ලෝභ සිත ද කාමච්ඡන්‍ද නිදාන කරන උපදියි යැයි යන අර්ථ දෙකම එකම පිළිතුරෙන් විසඳයි. **ඉතො නිදානා** කාමච්ඡන්‍දය නිදාන කරගත්තේමයැයි කියන ලදී. මේ කාමච්ඡන්‍දයෙන් යන්න පර්යේෂණ කැමැත්ත ආදී ඡන්‍දය සඳහා කියන ලදී. ලෝභාදිය ඡන්‍දය නිදාන කරගෙන ඇතිවේ. ‘ඉතො නිදානා’ යන වචනයේ පදසිද්ධිය ‘කුතො නිදානා’ යන්නට පැවසූ පරිදි දතයුතුයි. ආශාවේ සමෘද්ධිය **නිට්ඨා** යි කියන ලදී. අදහස් නිෂ්පත්තිය යයි ලෝකයෙහි කියනු ලැබේ.
**විනිච්ඡයා** තෘෂ්ණා දෘෂ්ටි විනිශ්චය. **යෙචාපි ධම්මා සමණෙන වුත්තා** යම් අන්‍ය වූ ද ක්‍රෝධාදිය සමග සම්ප්‍රයුක්තව වූ හෝ ඊට සමාන වූ අකුසල ධර්ම පිළිබඳව බුද්ධ ශ්‍රමණයන් විසින් දේශනා කරන ලද්දේ ද ඒ කෙලෙස් දහම් කුමකින් උපදින්නේ ද?
**අඤ්ඤජාතිකා** අන්‍ය ස්වභාව ඇති. **අඤ්ඤ විහිතකා** අනෙකෙකු විසින් කියන ලද කරුණාවෙන් සිටී. **සමිත පාපෙන** නිවා දැමූ පව් ඇති තැනැත්තා විසින් **බාහිත පාපධම්මෙන** ප්‍රහීණ කරනලද ලාමක ධර්ම ඇත්තහු විසින් **භින්නකිලෙස මූලෙන** කෙලෙස් මුල් බිඳ දමා සිටියහු විසින් **සබ්බාකුසල බන්‍ධනා පමුත්තෙන** දොළොස් අකුසල් බන්‍ධන මුදා සිටියහු විසින්. **වුත්තා** කියන ලදී. **පවුත්තා** ප්‍රකාශයට පත්කරන ලදි.
**තමුපනිස්සාය පහොති ඡන්‍දො** ඒ සුඛ දුක්ඛ වේදනාව, ඒ දෙකින්ම යුතු සාතාසාත වේදනාව නිසා සංයෝග, වියෝග ප්‍රාර්ථනා වශයෙන් ඡන්‍දය උපදී. මෙපමණෙකින් ලෝකයෙහි ප්‍රියවස්තු කෙරෙහි කාමච්ඡන්‍දය කුමකින් ඇතිවේද’යි යන මේ ප්‍රශ්නය විසඳන ලදී. **රූපෙසු දිස්වා විභවං භවඤ්ච** රූපයන්හි විනාශයත් ඉපදීමත් දැක. **විනිච්ඡයං කුරුතෙ ජන්තු ලොකෙ** අපායාදී ලෝකයේ මේ සත්ත්වයා භෝගාධිගමය සඳහා තණ්හා දෘෂ්ටි විනිශ්චය **අත්තා මෙ උප්පන්නො** යනාදී නයින් දෘෂ්ටි විනිශ්චය කරන්නේය. මෙපමණෙකින් ‘තෘෂ්ණා දෘෂ්ටි විනිශ්චයෝ කොතැනින් උපන්නාහු ද?’ යන මේ ප්‍රශ්නය විසඳන ලදී.
**සාතා සාතං නිස්සාය** මිහිරි වූ ද, නොමිහිරි වූ ද දෙය උපනිශ්‍රය කර. **ඉට්ඨානිට්ඨඤ්ච** ඉෂ්ටාරම්මණය ද අනිෂ්ටාරම්මණය ද.
**සුරාමෙරය මජ්ජපමා දට්ඨානානුයොගං** යන මෙහි **සුරා** යන පූවසුරා, පිටිසුරා, බත්සුරා, කිණ්ණ පක්ඛිත්ත (රා මණ්ඩි දැමූ) සහ සම්භාර සංයුත්ත යනාදී පංච සුරාවයි. **මෙරයං** පුප්ඵාසව, ඵලාසව, මධ්වාසව, ගුලාසව, සම්භාර සංයුත්ත යැයි මද්‍යසාර පහකි. ඒ සියල්ල මත්භාවය ඇතිකරන බැවින් ‘මජ්ජ’ නම් වේ. **පමාදට්ඨානං** ප්‍රමාදයට හේතුවන, යම් සිතකින් ඒ මද්‍යපාන බොන්නේ ද ඒ ක්‍රියාවට මේ තවත් වචනයකි. **අනුයොගං** ඒ සුරාමේරයන් මද්‍යසාරයන්, මදයට හා ප්‍රමාදයට හේතුවන පරිදි ගැනීම නැවත නැවත කිරීමයි.’ මේ මද්‍යසාර ගැනීමෙන් මගේ උපන් භවභෝග පිරිහී යයි. නූපන් භව භෝග සම්පත් නූපදියි. ඒ නිසා මගේ භව භෝග සම්පත් පිරිහීමට ක්‍ෂය වීමට යන්නේ යැයි දනියි’ සෑමතැන්හිම මෙසේ අර්ථ ගත යුතුයි. **විකාල විසිඛා චරියානුයොගං** නොකල්හි. වීථි සංචාරයන්හි යෙදීම. **සමජ්ජාභිචරණං** නෘත්‍යාදිය බලමින් පිරිස් මැද හැසීරීම. ආලස්සානුයෝගං කායික අලස භාවයෙන් යුතුව. **අපාය මුඛනි වා න සෙවති** භෝගයන් විනාශ වන මාර්ගාදිය හෝ සේවනය නොකරයි.
**කසියා වා** කෘෂිකර්මාන්තයෙන් හෝ **වානිජ්ජාය වා** ධාර්මික වෙළඳාමෙන් හෝ **ගොරක්ඛෙන** ගවපාලනයෙන් හෝ. **ඉස්සත්‍ථෙන වා** දුනු ශිල්පාදියකින් හෝ **රාජාපොරි සෙන වා** රාජ්‍ය සේවයෙන් හෝ **සිප්පඤ්ඤතරෙන වා** කුඹල් කර්මාන්තය ආදී අනෙකුත් ශිල්පයකින් හෝ **පටිපජ්ජති** ප්‍රයෝග කරයි. **චක්ඛුස්මිං** **උප්පන්නො ජානාති** සසම්භාර චක්‍ෂුව උපන් කල්හි දැනගනියි. **අත්තා මෙ උප්පන්නො** දෘෂ්ටිය ගනියි. චක්ඛුස්මිං **අන්තරහිතෙ** ඒ ඇස් නැසුණු කල්හි. **අත්තා මෙ අන්තරහිතො** මගේ ආත්මය නැසුණේයැයි යන දෘෂ්ටිය ගනියි. **විගතො** **මෙ අත්තා** මගේ ආත්මය ඉක්මගියේය. නැසුණේය. **සොත සමිං** යනාදියෙහි ද මේ ක්‍රමයෙන් අර්ථ ගත යුතුයි.
**එතෙපි ධම්මා ද්වයමෙව සන්තෙ මේ ක්‍රෝධාදී ධර්මයෝ** සාත අසාත යන ධර්ම දෙක ඇති කල්හිම ඇති වෙති උපදිති. මෙපමණකින් තුන්වන ප්‍රශ්ණයද විසදන ලදී. දැන් යමෙක් මෙසේ විසඳන ලද මේ ප්‍රශ්නවල, සැකසංකා සහිත බවට පත්වන්නේ නම්, ඒ ඔහුගේ සැක සංකා ප්‍රහානය කිරිමට උපායක් දක්වමින් **‘කථංකථි ඤාණපථය සික්ඛෙ’** යන්න වදාළහ. ඤාණ දර්ශන ඤාණාධිගමනය සඳහා ත්‍රිවිධ ශික්‍ෂාවේ හික්මෙන්නේ යැයි කියන ලදී. කුමක් හෙයින් ද? **ඤත්‍වා පවුත්තා සමණෙන ධම්මා** බුද්ධ ශ්‍රමණය විසින් දැනගෙනම ධර්මය වදාළ හෙයිනි. උන්වහන්සේට ධර්මය පිළිබඳ අවබෝධයක් නම් නැත. තමාට ඥාණය නොමැති හෙයින් ම ඔවුහු ඒ ධර්ම කරුණු අවබෝධ කර නොගන්නේ ඒ ධර්මය නොමදන්නෝය. එය දේශනාවේ දෝෂයක් නොවේ. එනිසා තථාගතයන් හික්මීම දේශනා කරන ලදී.
**පරික්ඛෙප බන්‍ධනෙන වා බද්ධො** බන්ධනාගාරගත කරන බන්‍ධනයෙන් බඳනා ලදී. **පරික්ඛ** **බන්‍ධනෙන වා** වැටකින් වටකර හෝ බඳින ලද්දේ නම් වේ. **තස්ස බන්‍ධනස්ස මුත්තත්‍ථාය** ඒ කියන ලද ආකාර ඇති බන්‍ධනයන්ගෙන් මිදීමට.
**ඤාණම්පි ඤාණපථො** මුලින් උපන් ඤාණය ඉන් අනතුරුව උපන් ඤාණයම හැසිරෙන මාර්ගයක් වේනුයි ඤාණය ද ඤාණපථයක් වේ. ඤාණස්ස ආරම්මණම්පි ඤාණපථො ඤාණයට ප්‍රත්‍යය වී එහි එල්බී ඉපදෙන හෙයින් ඤාණපථයයි. **ඤානසහභූනොපි ධම්මා** **ඤාණපථො** ඤාණය සමග එකට උපන් අවශේෂ චිත්ත චෛතසික ධර්ම ඤාණපථ යි. දැන් උපමාවකින් කරුණු දක්වමින් “ආර්යමාර්ගය, ආර්යපථය, මෙනි” යනාදිය කියන ලදී.
**කථං කථි පුග්ගලො** විචිකිච්ඡාව ඇති පුද්ගලයා. **සකඞ්ඛො** සැක සංකා සහිත. **සවිලෙඛො** සිතේ හිරි ඇතිව. **සදෙවළහකො** සැක සහිතව **සච්චිකච්ඡො** සැකයෙන් යුක්තව **ඤාණාධිගාමය** ඤාණ ප්‍රතිලාභය සදහා. **ඤාණසච්ඡිකිරියා ය** ඤාණයේ ප්‍රත්‍යක්‍ෂකරණය සඳහා **සනිදානං** මම නිදාන සහිතව, ප්‍රත්‍යය සහිතව ධර්මදේශනා කරමි. **සප්පටිහාරියං** නෛර්යානික වූ දෙය නෛර්යාණික කර **නො අප්පටිහාරියං** අනෛර්යාණික වූවක් නොකර නෛර්යාණික වූවක් කර දහම් දෙසමි.
**සාතං අසාතඤ්ච කුතො නිදානා** යන මෙහි **සාතසාතං** යන මෙහි සුව දුක් වේදනාව ම අදහස් කරන ලදී. **න භවන්ති හෙතෙ** මේ ධර්මය නොවෙත් ද**? විභවං භවඤ්චාපි යමෙතමත්‍ථං එතං මෙ පබුදහි යතො නිදානං** සාතසාතයන්ගේ විනාශය ද පහළවීම ද යන මේ යම් අර්ථයක් ලිංගව්‍යාක්තියෙන් මෙහි තබන ලදී. මෙය කියන ලද්දේය. “සාතාසාතයන්ගේ විනාශය ද පහළවීම ද” යන මේ ප්‍රකාශයේ අර්ථ මා හට කියන්න. ඊට නිදාන කුමක් ද? මෙහි ද සාතසාතයන්ගේ නැතිවීම, ඇතිවීම වස්තු කරගත් විභව, භව දෘෂ්ටීහුම තිවීම (විභව) ඇතිවීම (භව) වශයෙන් අර්ථ දතයුතුයි. ඒ එසේමැයි ගාථාවෙහි දී මේ ප්‍රශ්නය විසඳමින් භව දෘෂ්ටියටත් විභව දෘෂ්ටියටත් ස්පර්ශය නිදාන වේ යැයි කියවේ. මෙම ගාථාවෙහි නිද්දේසයේ අමුතුවෙන් අර්ථ කිවයුත්තක් නැත.
**ඉතො නිදානං** ස්පර්ශය (ඵස්සය) නිදාන කරගෙන. මේ ගාථාවේ හා නිද්දේසයේ ද කිවයුත්තක් නැත.
[missing trans]
**නාමඤ්ච රූපඤ්ච පටිච්ච** සම්ප්‍රයුක්ත නාමය ද වස්තු ආලම්භන රූපය ද නිසා **රූපෙ** **විභූතෙ න ඵුසන්ති ඵස්සා** රූපය ඉක්මවූ කල්හි පංච ස්පර්ශයෝ ස්පර්ශ නොකෙරති.
**තිණ්ණං සංගති ඵස්සො** ඇස, රූපය, විඤ්ඤාණය යන තුනේ එකතුවීමෙන් ස්පර්ශය හටගනියි. **චක්ඛු ච රූපා ච රූපස්මිං** ප්‍රසාද චක්‍ෂුවද රූපාලම්බනයෝද රූප කොටසෙහි රූප භාගයේ කොටැ, **චක්ඛු සම්ඵස්සං ඨපෙත්‍වා** ඉහත කී ධර්ම තුනේ එකතු වීමෙන් උපන් ස්පර්ශය හැර **සම්පයුත්තකා ධම්මා නාමස්මිං** අවශේෂ වූ වේදනා දී ස්පර්ශයක් සමග එකට උපන් ධර්ම නාම කොටසෙහි වැටේ. **සොතඤ්ච පටිච්ච** යනාදියෙහි ද මේ ක්‍රමයමයි.
**චතුහාකාරයෙහි රූපං විභූතං හොති** සතර අයුරකින් රූපය ඉක්මවන ලදී. **ඤාත** **වීතිවත්තෙන** ප්‍රකට කර ඉක්මවීමෙන් **තීරණ විභූතෙන** අනිත්‍යදී වශයෙන් තීරණය කර. ඉක්මවීමෙන් **පහාන විභූතෙන** ජන්‍දරාග ප්‍රහාණ වශයෙන් ඉක්මවීමෙන්. **සමතික්කම්ම විභූතෙන** සතරවැදෑරුම් අරූප සමාපත්තීන්ගේ ප්‍රතිලාභ වශයෙන් ඉක්මවීමෙන්.
**කථං සමෙතස්ස** කෙසේ පිළිපන්නහුට. **විභොති රූපං** රූපය පහළ නොවේද? **න** **විභවෙය්‍ය වා සුඛං දුක්ඛං** **වා** ඉෂ්ටානිෂ්ට රූප පිළිබඳවම විචාරයි.
**ජානෙය්‍යාම** දැන ගන්නෙමු. **අජානෙය්‍යාම** විශේෂයෙන් දැනගන්නෙමු. **පජානෙය්‍යාම** ප්‍රකර්ශ වශයෙන් දැනගන්නෙමු. **පටිවිජානෙය්‍යාම** මනාව දැනගන්නෙමු. **පටිවිජ්ඣෙය්‍යාම** සිතින් අවබෝධ කරගන්නෙමු.
**න සඤ්ඤ සඤ්ඤී** යම්සේ රූපය නොවන සේ පිළිපන් හෙතෙම ප්‍රකෘති සංඥාවෙන් සංඥා ඇත්තේ නොවෙයි. **න විසඤ්ඤ සඤ්ඤී** විකෘති සංඥාවෙන් විසංඥ වුයේ නොවෙයි. උම්මත්තකයෙක් හෝ පිස්සු වැටුනෙක් නොවෙයි. **නො පි අසඤ්ඤී** සංඥාවෙන් තොර වූවෙක් ද නොවෙයි. නිරෝධ සමාපත්තියට සමවැදුනෙක් හෝ අසංඥතලයේ උපන් සත්ත්වයෙක් හෝ නොවේ. **න විභූතස්සඤ්ඤී** සර්වප්‍රකාරයෙන් ම රූප සංඥාවන්ගේ යැයි කියූ න්‍යායෙන් මනාව ඉක්ම වූ සංඥා ඇත්තේ ද නොවේ. අරූප ධ්‍යානලාභියෙක් ද නොවෙයි. **එවං සමෙතස්ස විභොති** **රූපං** මෙසේ සංඥා සංඥතාදිභාවයෙහි නොසිටි කියන ලද අයුරින් “හෙතෙම මෙසේ සතරවන ධ්‍යානයෙන් සිත එකඟ වූ කල්හි -පෙ- ආකාසානඤචායතන සමාපත්ති. ප්‍රතිලාභය පිණිස සිත එළවයි. මෙසේ පිළිපන්නහුට අරූප චිත්තයෙන් යුක්ත බැවින් රූපය නොවෙයි. **සඤ්ඤා නිදානා හි පපඤ්චසංඛා** මෙසේ පිළිපන් පුද්ගලයාට යම් සංඥාවක් තණ්හාදී ප්‍රපංචයෙන් නිදාන කර ඇත්තේ ද ඒ සංඥාව අප්‍රහීණව පවතී යැයි දක්වයි.
**අසඤ්ඤිනො වුච්චන්ති නිරොධ සමාපන්නා** සංඥාව, වේදනාව දුරුකර නිරෝධ සමාපත්තියට සමවැදුණු පුද්ගලයෝ සංඥාව නැති හෙයින් “අසඤ්ඤී” යැයි කියති. **අසඤ්ඤ සත්තා** සර්වප්‍රකාරයෙන් ම සියලු සංඥා දුරුවූ හෙයින් අසංඥා භාවයෙහි උපන්.
**“සො එවං සමාහිතෙ චිත්තෙ**” එහි **සෝ** යනු ඒ භික්‍ෂුව **එවං** යනු සිව්වන ධ්‍යානයට සමවැදීම දක්වන්නකි. මේ ක්‍රමයෙන් සතරවන ධ්‍යානයට සමවැදී යැයි කියන ලදී. **සමාහිතෙ** මේ සතරවන ධ්‍යාන සමාධියෙන් සිත එකඟ වූ කල්හි, **පරිසුද්ධෙ** ආදියෙහි ද උපේක්‍ෂා සති පාරිශුද්ධියෙන් පිරිසිදු වු. ඉතා පිරිසිදු වූ හෙයින් ම **පරියොදාතෙ** ප්‍රභාස්වර වූ යැයි කියන ලදී. සුඛාදී ප්‍රත්‍යයන්ගේ නැසීමෙන්, දුරුකළ රාගාදී අංගන ඇති බැවින් **අනංගනෙ** අනංගන වූ හෙයින් ම **විගතුපක්කි ලෙසෙ**, අංගනයන්ගෙන් සිත කිළිටි වන්නේය. මනාව වඩන ලද හෙයින් **මුදූභූතෙ**. වශීභාවයට පැමිණි කල්හි කියන ලද්දේ වෙයි. වසඟයට පමුණුවා ගත් සිත මුදු වූවකැයි කියයි. මෘදු වූ බැවින්ම **කම්මණීයෙ** කර්මක්‍ෂම වූ කර්ම යෝග්‍ය වූයේයැයි කියන ලදී. මෘදු වූ සිත කර්මණ්‍ය වේ. මනාව පිරිසිදු කළ ස්වර්ණයක් මෙනි. මේ දෙකම ඇති වූයේ මනාව වැඩු හෙයිනි. එය කියන ලදී. – “මහණෙනි මම වෙනත් එකදු ධර්මයක්වත් නොදකින්නෙමි. මෙසේ මනාව වඩන ලද්දේ බහුල වශයෙන් වඩන ලද්දේ මෘදු බවට ද කර්මණ්‍ය බවටද පැමිණෙන සිත වැනි (අන් එකදු ධර්මයක් නොදකිමි.)
මෙ කියන ලද පිරිසිදු භාවයන්හි සිටි බැවින් **ඨිතෙථ**, සිටි බැවින්ම **ආනෙජ්ජප්පතෙත** අචල වූ, අම්පිත වූයේ යැයි කියන ලදී. මෘදු කර්මණ්‍ය භාවයෙන් හෝ තම වසඟයේ පවත්වා ගත යුතු බැවින් ඨිතෙ. ශ්‍රද්ධාදියෙන් මනාව පිළිගත් බැවින් **ආනෙජ්ජප්පතෙත**. ශ්‍රද්ධාවෙන් අල්ලාගත් සිත, අශ්‍රද්ධාවන්හි කම්පා නොවේ. වීර්යයෙන් අල්ලාගත් සිත, කුසීත භාවෙහි කම්පා නොවේ. සිහියෙන් අල්වාගත් සිත ප්‍රමාදයෙහි කම්පා නොවේ. සමාධියෙන් අල්වාගත් සිත විසිරීයෑමෙහි කම්පා නොවේ. ප්‍රඥාවෙන් අල්ලාගත් සිත අවිද්‍යාවෙන් කම්පා නොවේ. ආලෝකයෙන් යුක්ත වූ සිත කෙළෙස් අඳුරෙන් කම්පා නොවේ. මෙසේ මේ සද්ධා, වීරිය, සති, සමාධි, ප්‍රඥා හා ඕභාස යන ධර්ම සයෙන් මනාව අල්වාගත් (පරිගෘහිත) සිත නිශ්චල බවට පත් වේ. මෙසේ උක්ත මෘදු බව, කර්මණ්‍ය බව හා සද්ධාදී ධර්මතා සය යන අංග අටෙන් යුක්ත සිත ඉදිරියට ගෙන යෑමට සුදුසු වේ. එය ඉදිරි ආකාසානඤ්චායතනාදී ධ්‍යාන සමාපත්ති ලැබීමට සුදුසු වේ.
මේ තවත් ක්‍රමයකි. චතුර්ථ ධ්‍යාන සමාධියෙන් සන්සිදුණු කල්හි, නීවරණයන් දුරුකළ බැවින් පිරිසිදු වූ, විතර්කාදිය මනාව ඉක්මවීමෙන් ඉතා පිරිසිදු වූ, ධ්‍යාන ප්‍රතිලාභයට විරුද්ධ වූ පවිටු වූ ආශාවලින් පිරුණු ස්වභාවයෙන් දුරු වූ හෙයින් අනංගන නම් වේ. “ඉච්ඡාවචර” යනු කැමැත්තෙන් ආශාවෙන් හැසිරෙන, ආශාවෙන් බැස පවතින නානාප්‍රකාර කෝප, තරහාදී කෙලෙස් යන අර්ථයයි. අභිධ්‍යාදී උපක්ලේෂයන්ගෙන් දුරු වූ හෙයින් විගතූපක්කිලේස නම් වේ. මේ දෙපදය මෙහි අනංගනනවත්‍ථ සූත්‍රානුසාරයෙන් දත යුතුයි. වශී භාවයට පත් වූ හෙයින් කර්මණ්‍ය වූ භාවනාවන් සම්පූර්ණ කර, ප්‍රණීත භාවයට පැමිණි සිටි කල්හි අනෙජ්ජප්‍රාප්ත වූ. යම් සේ ආශාවන්ට වහල්ව හැසිරෙන ස්වභාවයෙන් වැලකී අනෙජ්ජ ප්‍රාප්ත වේද මෙසේ සිටී යන අර්ථයයි. මෙසේ කියන ලද අට්ඨාංගයන්ගෙන් සමන්විත වූ සිත ආකාසානඤ්චායතන සමාපත්ති ප්‍රතිලාභයට, ඉදිරියට ගමන් කිරීමට පාදක වූ අඩිතාලමක් වේ.
**ආරුප්පමග්ග සමංගි** අරූප සමාපත්තියෙන් අපරිහීනව ගමන් කරයි. යුක්ත වේ. **පපඤ්චායෙව පපඤ්චසංඛා** තණ්හාදී ප්‍රපංචයෝම ප්‍රපංච නම් වෙති.
**“එත්තාවතග්ගං නො වදන්ති සත්තස්ස සුද්ධිං ඉධ පණ්ඩිතසෙ උදාහු අඤ්ඤම්පි වදන්ති එත්තො”** මෙපමණකින් මෙලොව නුවණැති ශ්‍රමණ බ්‍රාහ්මණයෝ සත්ත්වයාගේ අග්‍ර වූ ශුද්ධිය කියත් ද? නැතහොත් මේ අරූප සමාපත්තියෙන් අන්‍ය වූ ශුද්ධියක්, ඊට අධික වූවක් පෙන්වත්ද? යනුවෙන් විචාරයි.
**එත්තො අරූපසමාපත්තිතො** මේ අරූප සමාපත්තියෙන්.
**එත්තාවතග්ගම්පි වදන්ති හෙකෙ** යනු ඇතැම් ශාශ්වතාදී ශ්‍රමණ බ්‍රාහ්මණ කෙනෙක් පණ්ඩිතමානීව මෙපමණකින්ම සත්ත්වයාගේ අග්‍ර වූ ශුද්ධි දක්වති. යලි ඔවුන් අතුරෙන් උච්ඡේදවාදී ඇතැම් ශ්‍රමණ බ්‍රාහ්මණයෙක් උච්ඡේද වශයෙන් ශුද්ධිය පණවති. **අනුපාදිසෙසෙ කුසලාවදාන** අනුපාදි ශේෂයෙහි දක්‍ෂ වූ වාද ඇත්තන් සේ.
**භාවතජ්ජිතා** යනු භවයෙන් තැති ගනී. **විභවං අභිනන්‍දති** උච්ඡේදය නිසා තුටුවෙයි. **තෙ සත්තසස සමං** ඔවුන් උච්ඡේදය පුද්ගලයාගේ ව්‍යපසමනය, නොපැවැත්ම පෙන්වති. **උපසමං** අතිවූපසමනය. **වූපසමං** ශාන්තිය. **නිරෝධං** නූපදීම. **පටිප්පස්සද්ධිං** නැවත නූපදීම.
**එතෙ ච ඤත්‍වා උපනිස්සතා** මේ දෘෂ්ටිගතිකයන් ශාශ්වත උච්ඡේද දෘෂ්ටි ඇසුරු කළා යැයි දැන. **මුනී නිස්සයෙ සො වීමංසී** තෘෂ්ණා දෘෂ්ටි නිශ්‍රයන් ඇන, ඒ විමසුම්ශීලී පණ්ඩිත වූ බුද්ධමුනීන්‍ද්‍රයන් වහන්සේ, **ඤත්‍වා විමුත්තො** දුක්, අනිත්‍යාදී දහම් දැන කෙලෙසුන්ගෙන් මිදී. **භාවාභවාය නසමෙත නැවත නැවත** ඉපදීමට නොපැමිණේ. **අපරාමසං** පරාමර්ශනය නොකර, ස්පර්ශ කිරීමට නොපැමිණ යන අර්ථයයි.
12. චූළවියූහසූත්‍රනිර්දේශ වර්ණනාව
දොළොස්වන චූල වියූහ සූත්‍ර නිද්දේසයේ **සකං සකං දිට්ඨි** **පරිබ්බසානා** යන මෙයද, ඒ මහා සමාගමයේදීම සියලු මේ දෘෂ්ටිගතිකයෝ “අපි එහි දක්‍ෂයෝ වෙමු”යි ගනිති. “කිම මේ යහපත් ස්වභාව ඇත්තේ විෂමව තමන්ගේ දෘෂ්ටියේම පිහිටත් ද? නැතහොත් වෙනත් දෘෂ්ටියක් ගනිත්ද? ‘යනුවෙන් උපන් සැක සහිත සිත් ඇති ඇතැම් දෙවිවරුන්ට එහි අර්ථ ප්‍රකාශකිරීමට පෙර පැවසූ පරිදි නිර්මිත බුදුවරු ලවා තමන් වහන්සේගෙන් ප්‍රශ්න කරවා ඊට පිළිතුරු දුන් සේක.
මේ සූත්‍රයේ මුලින්ම එන ගාථා දෙකම ප්‍රශ්න කරන ගාථාවන් ය. ඒ දෙකින් **සකං සකං දිට්ඨි පරිබ්බසානා** තම තම දෘෂ්ටියේ වෙසෙමින් **විග්ගය්හ නානා කුසලා වදන්ති** ඒ දෘෂ්ටිය බලවත්ව ගෙන, ‘එහි දක්‍ෂයෝ වෙමු’යි ප්‍රතිඥා කරමින් වෙන වෙනම කියති. එකක් නොම දක්වති. යමක් මෙසේ දනී නම් ඔහු ධර්මය අවබෝධ කරගත්තේය. මෙය ගරහන්නා වූ යමෙක් වේ නම් හෙතෙම ළාමක වන්නේය. ඒ දෘෂ්ටිය නිසා යමෙක් මෙසේ දනියි නම් ඔහු දහම දනියි. මෙය ප්‍රතික්‍ෂේප කරන්නා, ගරහන්නා හීනයෙකි, ළාමකයෙකි කියති. **බාලො** යනු හීන වූ. **අකුසලො** විද්වත් නොවූ.
**නානාවදන්ති** නානා හේතු කියති. **විවිධං වදන්ති** නානාවිධ කරුණු දක්වති. **අඤ්ඤො කුකුං වදන්ති** එකක් නොකියා අනික් අනික් කරුණක් ගෙන කියති. **අකෙවලී සො** ඒ අදක්‍ෂයා. **අසමත්තො** පරිපූර්ණ නොවී. **අපූණ්ණො** සම්පූර්ණ නොවූ.
[missing trans]
ඉන් අනතරුව දැක්වෙන ගාථා තුන ඒ ප්‍රශ්නවලට පිළිතුරු දීම සඳහා දේශිතය. එහි මුල් දෙපදයෙන් කියන ලද කරුණු පදනම් කරගෙන, අවසන් දෙපදයෙන් එකරුණ තර්කානුකූලව බැහැර කර සිටියි. එසේ කරන විසුරුවා දැමීමෙන් මතු කියවෙන සූත්‍රයට වඩා අල්ප වූ බැවින් මේ සූත්‍රය චූලවියූහ නම් වේ. එහි පළමු ගාථාවෙහි පළමු පදය **පරස්ස ච ධම්මං** ඉදින් අනුන්ගේ දෘෂ්ටි සබ්බෙපි **මෙ බාලා** “මෙසේ ඇති කල්හි මේ සියලු වාදීහු මෝඩයෝ වෙති’ යන අදහසයි. කුමක් නිසාද? සියලු මහණ බමුණෝ තම තම දෘෂ්ටි පිළිගෙන වසන බැවිනි.
**සන්‍දිට්ඨියා චෙව න විවදාතා සංසුද්ධ පඤ්ඤා කුසලා මූතීමා** යනු ස්වකීය දෘෂ්ටියෙන් ම පිරිසිදු නොවූවාහු, පවිත්‍ර නොවූවාහු, කිළිටි වූවාහුම සංශුද්ධ ප්‍රඥා ඇත්තාහු දක්‍ෂ වූවාහු බුද්ධිමත් වූවාහු වෙත් නම්, නැතහොත් **සන්‍දිට්ඨියා වෙවදානා** යන පාඨයද යෙදේ. එහි අර්ථය ඉදින් ස්වකීය දෘෂ්ටියෙන් පිරිසිදු ව, සංශුද්ධ ප්‍රඥාවෙන් යුතුව, දක්‍ෂව, බුද්ධිමත්ව සිටිත් නම්, **න** **තෙසං කොචි** මෙසේ ඇති කල්හි ඒ මහණ බමුණන්ගෙන් කිසිවකු විසින් නිහීන ප්‍රඥා ඇති. මෝඩයෝ නොවෙති. කුමක් නිසාද? ඒ දෘෂ්ටියෙහි ඔවුන් සමාදන්ව සිටින බැවිනි. “අන්‍යයන් යම් සේද තමන්ද එසේමය.” යන්න ගාථාවේ සංක්‍ෂිප්තාර්ථයයි.
**“නචාහමෙතං”** යන ගාථාවේ සංක්‍ෂිප්තාර්ථය : යම්හෙයකින් කළහ කරුවෝ දෙදෙනෙක් ඔවුනොවුන්ට “බාලයෝ” යැයි කියත් ද එහෙයින් මම මේ දෘෂ්ටිය ගත යුත්තෙකි” යි නොකියමි. කුමක් නිසා ද? මේ දෘෂ්ටිවාදී සියල්ලෝම “මෙයම සත්‍යය. සෙස්ස බොරුය” යි ගෙන තම තම දෘෂ්ටියම සත්‍යයයි පවසති. එකරුණෙන් ම අනෙකා මෝඩයෙකැයි ගරහති. මෙපමණකින් පිළිතුරු ගාථා තුන නිම වේ. ඉන් පසු ගාථා දෙක ප්‍රශ්න කිරීමක් හා එහි විසඳයි.
**තච්ඡං** තුච්ච නොවූ, හිස් නොවූ. **තථං** විපරිත නොවූ. **භූතං** විද්‍යමාන වූ **යථාවතං** සංවිද්‍යමාන වූ **අවිපරීතං** අවිසංකේත වූ. සැක රහිත වූ.
**යමාහු** ප්‍රශ්න කරන ගාථා වේ. යම් දෘෂ්ටි සත්‍යයක් එය එසේමයැයි ඇතමෙක් කීහ.
**එකංහි සච්චං** යන විසඳන ගාථාවේ සත්‍ය එකක්මය. නිරෝධ සත්‍ය හෝ මාර්ග සත්‍යයයි. **මස්මිං ජ්ජා නො විවාදෙ පජානං** යම් සත්‍යයක් දක්නා වූ පුද්ගලයා විවාද නොකරන්නේ නම් **සයං ථුනන්ති** තමාම කියති.
කවර හෙයින්ද? යි ඇසූ ප්‍රශ්න ගාථාවට අනුව පිළිතුර තබන ලදී. **පවාදියාසෙ** කියන්නෝ තෙ **තක්කමනුස්සරන්ති** ඒ වාදීහු නැතිනම් තමාගේ තර්ක මාත්‍රය අනුව යති.
**තක්ක පරියාහතං** විතර්කයෙන් හාත්පසින්ම ගෙනෙන ලදී. **විමංසානුචරිතං** තමාගෙන් හැඟීමෙන් විමසන ලද **සයං පටිභානං,** තමාගේ ප්‍රතිභානය.
**න හෙව** යන විසඳුම ඉදිරිපත් කරන ගාථාවේ **අඤ්ඤත සඤ්ඤය නිච්චානි** සංඥා මාත්‍රයෙන් ලෝකය නිත්‍ය යැයි ගන්නා ලද ග්‍රහණයන්, **තක්කඤ්ව දිට්ඨිසු පකප්පයිත්‍වා** දෘෂ්ටි විෂයෙහි තමාගේ මිථ්‍යා සංකල්ප උපදවා,
යම් හෙයකින් දෘෂ්ටිය මනා වූ තර්ක ඇත්තක් කරන්නේ දෘෂ්ටියද ජනනය කරන්නේ ද එහෙයින් කියන ලද දෘෂ්ටිගතයන් ජනනය කරති, උපදවති ආදියයි. **ජනෙන්ති** මතු මතුයෙහි දෘෂ්ටි උපදවමින් ජනනය කරති. **සඤ්ජානෙන්ති** ආදියේ උපසර්ග යොදා පදය වැඩිකර කියන ලදී. **මය්හං සච්චං** යනු මගේ වචන සත්‍ය වේ.
දැන් මෙසේ නානාවිධ සත්‍යයන් නො පවත්නා කල්හි තර්ක මාත්‍රය සිහිකරන්නා වූ දෘෂ්ටිගතිකයන්ගේ වැරදි පිළිවෙත දැක්වීමට දිට්ඨෙ සුතෙ යන ගාථාව වදාලහ. එහි දිට්ඨෙ, දෘෂ්ටිය, රූපාලම්බනය, දෘෂ්ටි ශුද්ධිය යන අදහසයි. මේ ක්‍රමය **සුතෙ** ආදියෙහිද දතයුතුයි. **එතෙච නිස්සය විමාන දස්සි** මේ දෘෂ්ටි ධර්මයන් ආශ්‍රය කර, ඉතා පිරිසිදු දෘෂ්ටි ස්වභාව යැයි සම්මාන නොකරනුයේ. **විනිච්ජයො ඨත්‍වා පහස්සමානො බාලො පරො අකුසලොති** **චාහ**. මෙසේ දොස් උපදවනුයේ නමුත් ඒ දෘෂ්ටි විනිශ්චයෙහිම පිහිටා තුටු සිතැති ප්‍රීතිමත් අයෙකු වී “අනෙකා හීනයකි. මෝඩයෙකි” යයි මෙසේ කියන්නේමය.
**නසම්මා නෙතීපි විමානදස්සී** යනු සම්මාන නොකෙරේ. බුහුමන් නො උපදවයි. මෙසේ ද සම්මාන නොකෙරෙන, බුහුමන් නොකර සිටි. **දොමනස්සං ජත්තෙ** යැයි පළමුව දෘෂ්ටි නිශ්‍රයන් අල්ලාගෙන දොම්නසට පැමිණ, පස්වන දෘෂ්ටි විනිශ්චයෙහි සිටි කාලයේ සොම්නස් උපදවයි යන අර්ථයයි.
**විනිච්ඡය දිට්ඨියා ඨත්‍වා** දෘෂ්ටි විනිශ්චයෙහි සනිටුහන් කරගත් දෘෂ්ටියේ පිහිටා.
**යෙනෙව** යනාදී ගාථාවෙහි **සයමත්තනා** යනු තමන්ම තමාට **විමානෙති** ගරහයි. **තදෙව** **පාවා** හැම වචනයම, ඒ දෘෂ්ටියට හෝ ඒ පුද්ගලයාම.
**අතිසාර දිට්ඨියා** යන ගාථාවේ අර්ථය මෙසේය. මෙසේ කියන ලද ලක්‍ෂණයන්ගෙන් යුතු දෘෂ්ටියෙන්, ඉක්මවා ගිය, ඉදිමීගිය, සමර්ථ වූ, පිරිපුන් වූ පිපී ගිය හෙතෙම; ඒ දෘෂ්ටි මානයෙන්ම සමර්ථ වූයේ පිරිපුන් වූයේ “මම දක්‍ෂයෙක්මි” “මම පිරිපුන් වූවෙක්මි” යි තමන්ම තම සිතින් “මම පණ්ඩිතයෙක්මි” යි අභිෂේක කරගනියි. කුමක් නිසාද? ඔහු විසින් ඒ දෘෂ්ටිය ඒ ආකාරයෙන්ම ගෙන එහි පරිපූර්ණ වූ හෙයිනි.
**සබ්බා තා දිට්ඨියා** **ලක්ඛණාතික්කන්තා** ඒ සියලු දෙසට මිසදිටු ලක්‍ෂණ ඉක්මවා යන ලදී. අතියන්ති ඉක්මවා යති. **අනොමා** අනූනව.
**පරස්ස චෙ** යනාදී ගාථාවේ සම්බන්ධයද අර්ථයද බොහෝ සෙයින් කියනුයේ කුමකට ද? ඔහු තම විනිශ්චයේ සිට බලනුයේ අන්‍යයන් බාලයන්, අකුසලයන් (අදක්‍ෂයන්) ලෙස දකී. අන්‍යයන්ගේ දැක්ම අනුව ඔහු නින්දා වචනයන්ට ලක්ව නිහීනයෙක් වේ. **තුමො සහ හොති නහීන පඤ්ඤො **ඔහුත් අන්‍යයා සමගම නිහීන ප්‍රඥා ඇත්තෙක් වේ. ඔහු ද අනිකා බාලයෙක් යැයි කියයි. ඉක්බිති ඔහුගේ වචනය අපමණ වේ. ඔහු තමන්ම වේදයේ අන්තයට ගිය පුද්ගලයෙක් වේ. මෙසේ ඇති කල්හි **න කොචි බාලො සමණෙසු අත්‍ථි** ඒ ශ්‍රමණ බ්‍රාහ්මණ සියල්ලෝම පඬිවරු සේ දැකීමට ඔවුහු කැමති වෙති.
**වාචාය** කථා කිරීමෙන් **වචනෙන** භාෂණයෙන්. **නින්‍දිත කාරණා** අවමාන හේතුවෙන්. **උපවාදිත කාරණා** උපවාද හේතුවෙන්.
**අඤ්ඤං ඉතො** යන ගාථාවේ අර්ථය ද මේ හා සම්බන්ධය. නැතහොත් තමාම වේදාන්තයට පත්, ධීර වූ නුවණැති වූයේ, එහෙයින්ම ශ්‍රමණයන් අතර කිසිදු මෝඩයෙක් නැතැයි මෙසේ කියූවත් කිසිවකු එය නොපිළිගනියි. කුමක් නිසාද? ඒ සදහා කියනු ලැබේ. **අඤ්ඤං ඉතො යාභිවාදන්ති ධම්මං අපරාද්ධා සුද්ධිං කෙවලීනො එවං තිත්‍ථියා පුථුසො වදන්ති** යම් කෙනෙක් මෙයින් අන්‍ය වූ දහමක් කියත් නම් අපරිපූර්ඛ වූ ඔවුහු ශුද්ධි මාර්ගය වරදවා දක්වන්නාහුය. මෙසේ බොහෝ තීර්ථකයෝ යම් හෙයකින් කියත් ද කුමක් හෙයින් මෙසේ කියත් ද? **සන්‍දිට්ඨිරාගෙක හි තේභිරත්තා** යම් හෙයකින් ස්වකීය දෘෂ්ටිරාගයෙන් ඇලී සිටියාහුද එහෙයිණි.
**තෙ සුද්ධිමග්ගං** ඒ අන්‍ය තීර්ත්‍ථකයෝ නොකිලිටි මාර්ගය **විසුද්ධිමග්ගං** නිර්දෝෂ (නිදොස් මාවත) මාර්ගය. **පර්සුද්ධග්ගං** ශූක්ල (සුදු) මාර්ගය **වේදාතමග්ගං** සුදුවන් මාවත. **පරියෝදාතමග්ගං** ප්‍රභාවත් මාවත. **විරද්ධා** ඉහත කියූ මාර්ගයෙන් වෙන්ව වරදවා සිටි. **අපරද්ධා** වරදවා, වැලකී සිටී. ඛාලිත පිරිහුණු. **ගලිතා** එතැනින් ගිලිහුණු. **අඤ්ඤායා** නොදැනීමෙන් **අපරද්ධා** පරාජයට පැමිණියාහුය. නැතහොත් **ඤායාපරද්ධා** යන පදයද යෙදේ. දන්නා වූ මාර්ගයෙන් වැලකී ගිය යන අර්ථයයි. මෙසේ දැඩියේ ඇලුණු.
**ඉධෙව සුද්ධිං** යන ගාථාවෙහි **සකායනෙ** යනු ස්වකීය මාර්ගයේ **දළ්හං වදානා** දැඩි වාද ඇති.
**ථීරවාද** අධිෂ්ඨාන (ස්ථිර) වාද ඇති. **බලිකවාදා** බලවත් වාද ඇති. **අවත්‍ථිතවාදා** පිහිටා කියන ලද වාද ඇති.
යමෙක් මෙසේ දැඩි වූ වාද ඇත්තෝ වේද ඔවුන් අතුරින් යම්කිසි තීර්ථකයෙක් “තම දෘෂ්ටිවාදයේ දැඩිව පිහිටා කියන්නා වූ තම වාදයෙන් අන්‍ය වූ කවරෙක් නම් බාලයෙකියි දක්වන්නේ ද? යන මෙකරුණ සංක්‍ෂේප වශයෙන් ශාශ්වත හා උච්ඡේද වාද සදහා කියන ලදී. විස්තර වශයෙන් නාස්තිකවාද, ඉස්සර නිම්මාණවාද, නියතිවාද ආදී භේද ඇති ස්වකීය මාර්ගයේ “මෙය ම සත්‍යයයැ’යි දැඩිව කියමින් සිටියි. මෙබදු කාහටනම් එබදුම අන්‍ය දෘෂ්ටි ගති නැතියකුට “මෝඩයෙකි” යි කරුණු සහිතව (සහේතුකව) කිවහැකි වන්නේ ද? සියල්ලෝම තම තමන්ගේ මතය, පිළිගැනීම අනුව පණ්ඩිතයෝ ම නොවෙත් ද? මෙසේ ඇති කල්හි “**සයමෙව සො මෙධගං ආවහෙය්‍ය පරං** **වදං බාලමසුද්ධි ධම්මං”** **හෙතෙම අනිකා බාලයෙක්,** **අශුද්ධි ධම්මං** ඇත්තෙක් ලෙස කියා නම් ඔහුම තමා පළමුව කලහයට කැඳවන්නේය. කුමක් නිසා ද? සියල්ලෝම තම පිළිගැනීම අනුව පණ්ඩිතයෝ ද මනාව පිළිපන්නෝ ද වන හෙයිනි.
මෙසේ සර්වප්‍රකාරයෙන් ම **“විනිච්ඡයෙ ඨත්‍වා සයංපමය උද්ධං ලෝකස්මි”** දෘෂ්ටියේ සිට තමන්ම ශාස්තෲ ආදීන් ප්‍රමාණ කරගෙන බෝ සෙයින් ලෝකයෙහි විවාදයට පැමිණෙයි. මෙසේ සියලුම ආකාරයෙන් දෘෂ්ටිවාද පිළිගැනීමෙහි ආදීනව දුටු නුවණැත්තා ආර්යමාර්ගයෙන් සියලු දෘෂ්ටි විනිශ්චයන් බැහැර කර. ලෝකයේ කලහ කරන්නේ යැයි අර්හත්වය මාතෘකා කරගෙන සූත්‍ර දේශනාව නිමා කළ සේක.
**සයං පමාය** තමා විසින් මැන, **පමිනිත්‍වා** ප්‍රමාණ කර, **සමිනිත්‍වා** යන පාඨයද යෙදේ. එය එතරම් සුන්දර නොවේ. **උද්ධං වාදෙන සද්ධිං** තමාගේ මතුයෙහිලා කථා කරන්නෙකු සමඟ. මේ චූලවියූහ සූත්‍ර දේශනාව අවසානයේ දී ද පුරාභේද සූත්‍රයේ කියූ ප්‍රමාණ ඇති ප්‍රාණීන්ට ධර්මාභිසමය විය.
13. මහාවියූහසූත්‍රනිර්දේශ වර්ණනාව
දහතුන්වන මහා වියූහ සූත්‍ර නිද්දේසයේ **යෙ කෙචිමෙ දිට්ඨි පරිබ්බඝනා** යන මෙහි “කිම මේ දෘෂ්ඨිවාදයෙහි දැඩිව ගෙන සිටීමෙන් නුවණැත්තන් සමීපයේ දී නින්දා ලබත් ද? නැතහොත් ප්‍රසංශා ලබත්දැයි”යි උපන් සිත් ඇති ඇතැම් දෙවිවරුන්ට ඒ ප්‍රශ්නයට පිළිතුරු දීම සදහා මුලින් කියූ පරිදි නිර්මිත බුදුරුව ලවා තමන්වහන්සේගෙන් විචාරවා ඊට පිළිතුරු දෙන ලදී. එහි **අන්‍වෙන්ති** නැවත නැවත ගෙනෙති. පුන පුනා එළවති.
**නින්‍දමෙව අන්‍වෙන්ති** ගැරහීමට පත්වෙති.
දැන් “මෙයම සත්‍යය” යි කියන දෘෂ්ටිගතිකයෝ ඇතැම් විටෙක නුවණැත්තන්ගේ පැසසුම් ලබති. මෙම වාද සදහා ලැබෙන යම් මේ ප්‍රශංසා සංඛ්‍යාත වාද ඵලය ඉතා අල්පය. රාගාදී ක්ලේශ ධර්ම සන්සිඳවීමට එම දෘෂ්ටිවාද සමත් නොවේ. දෙවන ඵලය වූ නින්දාවන් ලැබීමෙහි කරුණු කියනු කුමට ද? එනිසා මෙම අර්ථය දක්වමින් පළමුකොට ප්‍රශ්ණයට පිළිතුරු ගාථාව ලෙස. **අප්පං හි එතං නාලං සමාය දුවෙ විවාදස්ස ඵලානි බ්‍රෑමි** ආදිය වදාළහ. එහි **දුවෙ විවාදස්ස ඵලානි** නින්දා ප්‍රශංසාවත් ජය පරාජය ආදියත් වාදය හා සම්බන්ධය. **එතම්පි දිස්වා** නින්දා ප්‍රශංසා දෙකම නිෂ්ඵල සේ දැක. **නාලං සමායා** මෙකී විවාදයෙන් ඇතිවන ඵලයන්හි ආදීනව දැක. **ඛෙමාභිපස්සං අවිවාදභූමිං** අවිවාද භූමිය වූ නිවන ක්‍ෂේම භූමියකින් දකිමින්.
**අප්පකං** මදය. අල්පය. **පරිත්තකං** ටිකකි. **ඔමකං** පහත්ය. **ලාමකං** පවිටු සහගතය. **සමාය** රාගාධි ක්ලේශ ධර්ම සන්සිඳවීමට. **උපසමාය** මතුමතුයෙහි සන්සිඳවීමට **වූපසමාන** සන්සිඳවීම පිණිස **නිබ්බාපනාය** අමෘත මහා නිවන අවබෝධ කර ගැනීම පිණිස. **පටිනිස්සග්ගාය** ආර්ය මාර්ගයෙන් කෙළෙසුන්ගේ ඉවත් කිරිම පිණිස. **පටිප්පස්සද්ධියා** ඵලයන් හරින ලද කෙලෙස් බර නූපදවීම පිණිස සමත් නොවේ. මෙසේ විවාද නො කරමින්.
**යා කාචිමා** යන ගාථාවේ **සම්මුතියො** දෘෂ්ටීහු **පුථුජ්ජා** පුහුදුන් අය කෙරෙහි පහළ වූ **සො** **උපයං කිමෙය්‍ය** ඔහු එළඹිය යුතු අර්ථයෙන් උපය නම් වූ රූපාදී ධර්මයන්ගෙන් කවරකට පැමිණෙන්නේ ද? කවර කරුණකින් පැමිණෙන්නේ ද? **දිට්ඨෙ සුතෙ ඛන්ති මකුබ්බමානො** ඇසූ දුටු වීද (දිට්ඨ, සුත, මුත) විශුද්ධින්හි ප්‍රේම (ආශා) නොකරනුයේ.
**පුථුජ්ජනෙහි ජනිතා වා** පුථුජ්ජනයන් අතර ඉපදුණු හෝ **ත සම්මුතියො** ඒ දෘෂ්ඨීහු. **පුථුජ්ජා** පුථුජ්ජනයන් අතර ජනිත වූ හෝ අනේකප්‍රකාරය දෘෂ්ටිගතිකයන් විසින් උපදවන ලද හෝ **නෙති**, න එයි, නොපැමිණේ. **න උපගද්ජති** නවතියි. **නිභිනිවිසති** පිවිස නො පිහිටයි.
ශිලයම උතුමැයි සිතන්නො මෙයින් බාහිරය යන **සීලුත්තමා** ගාථාවේ අර්ථය සීලයම උතුම් යැයි සිතන්නෝ සීලුත්තමා වේ. ඇතැම් මහණ බමුණෝ සීලය ප්‍රධාන කරගෙන සංයම මාත්‍රයෙන් ශුද්ධිය කියති. හස්තිව්‍රතා දී ව්‍රත සමාදන්ව එළඹසිටියා වූ මේ දෘෂ්ටියෙහි ම හික්මීමෙන් සත්ත්වයාගේ ශුද්ධිය වේයැයි පවසති. නමුත් ඔවුහු භවයට පැමිණ, භාවයේ බැසගෙන සිටිමින් මෙසේ කියත. එනමුත් ඔවුන් කුශලවාද ඇත්තාහු “අපි දක්‍ෂයෝය”යනාදී (කියුම්) විද ඇත්තෝ වෙති.
මෙසේ සීලය උතුම් කරගෙන ඒවායේ ක්‍රියාකාරීත්වයට පිළිපන් ඔවුන් අතරින් ඒ සීලව්‍රත අනුගමනය කරන යම්කිසිවෙක් වේනම් ඔවුහු **සචෙදුතො** යන ගාථාවේ අර්ථය ඉදින් යමෙක් ඒ ශීලව්‍රතාදීයෙන් අනුන් විසින් වෙන් කිරීමෙන් හෝ නොහැකි වීමෙන් හෝ ගිලිහුණේ වේද ඔහු ඒ සීලව්‍රතය හෝ පුණ්‍යාභි සංස්කාරාදී කර්ම හෝ වරදවාගෙන කම්පා වේ. හුදෙක් කම්පා වීම පමණක් නොව ඒ ශීලවෘත ශුද්ධිය පිළිබද ගුණ කියයි. වැලපෙයි. එයම ප්‍රාර්ථනා කරයි. කවරෙකු මෙන් ද? **සත්‍වාව හීනො පවසං ඝරමහා** දුරු රට වෙසෙන්නෙක් අනුන් විසින් වෙන් කිරීමෙන් හෝ අනුන් විසින් ගෙනයනු ලබන්නේ හෝ සමූහයෙන් පිරිහුණේ තම ගෙදර හෝ සමූහය හෝ පතන්නාක් මෙනි.
[missing trans] **“අනභිසමභූනනෙතා වා”** යනු ඒ ප්‍රතිපත්තිය සම්පූර්ණ නොකරන්නේ හෝ යනුයි.
**ඤායපරද්ධො** නිවනින් හෝ මාර්ගයෙන් පිරිහුණේ **ඤායපරද්ධො** නිවනින් හෝ මාර්ගයෙන් පිරිහුණේ **තං වා සත්‍ථං අනුබන්‍ධති** ඒ සමූහයා හෝ සියලු තැන පසුපසින් යයි. සීලය උතුම් යැයි ගත්තවූවන්ගේ කම්පාවීමේ හේතුව මෙසේ දක්වන ලදී.
ආර්ය ශ්‍රාවකයා වනාහි **සීලබ්බතං වාපි පාහාය සබ්බං** යන ගාථාවෙන් දැක්වේ. අවේ. එහි **සාවජ්ජානවජ්ජං** සියලු අකුශල හා ලෞකික කුශලයන්. **එතං සුද්ධිං අසුද්ධින්ති අපත්‍ථයානො **පංචකාම ගුණ ආදී භේද ඇති මේ ශුද්ධිය ද අකුශලාදී භේද ඇති අශුද්ධියෙන් ද ප්‍රාර්ථනා නොකරනුයේ. **විරංතා චරෙ** ශුද්ධියෙන් ද අශුද්ධියෙන් ද වෙන්ව හැසිරෙන්නේය. **සන්ති මනුග්හාය** දෘෂ්ටියක් නොගෙන.
[missing trans] **සුක්කං සුක්ක විපාකං** ලෞකික කුසං කර්ම, අකුසල විපාක ගෙන දෙන.
**නියාම වත්තනං** මාර්ගයට පිවිසෙන. **සෙක්ඛා** සත් වැදෑරුම් සේඛයෝ. **අග්ගං ධම්මං** උතුම් ධර්මය, අර්හත් ඵලය.
මෙසේ මේ බුදුසසුනින් බැහැර සීල ව්‍රතාදීය ප්‍රධාන කරගත් සංයම වූ විශුද්ධිවාදයන් බැහැරලා, සීලවෘත දුරු කිරීමෙන් ලබන අර්හත්වය ද ප්‍රතිපත්තිය ද දක්වා, දැන් අන්‍යවු ද බාහිර ශුද්ධිවාදීන් දක්වනු සදහා **තමුපනිස්සාය** යන ගාථාව වදාරණ ලදී. එහි අර්ථය මෙසේය. ඇතැම් ශ්‍රමණ බ්‍රාහ්මණ පිරිසක් ආර්යයන් විසින් ජුගුස්සිත වූ අමරතපස් හෝ දිට්ඨ ශුද්ධි ආදියෙහි හෝ එක්තරා අක්‍රිය දෘෂ්ටියක් ඇසුරු කර හෝ සංස්කාරයන්ගේ ශුද්ධිය වේ යැයි පවසන (අකිරිය දුම්රියෙන් හෝ) උද්ධංසරවාද ඇතිව පිළිබඳව ශෝකාලාප කියති. පෙන්වති. දක්වති.
**තපො ජිගුච්ඡවාදා** ගත පීඩාවට පත්කරන තපසින් පව් ගෙවේයැයි පැවසීම. **පාපා** **ජිගුච්ඡමානා** ඒ තපසින්ම ලැජ්ජාවෙන් අත් නොහරින. **උද්ධංසරවාදා** සංසාරයෙන් ශුද්ධිය වේ යයි කියමින්,
මෙසේ ඒ පහනොවූ තණ්හාව ඇති ශුද්ධිය ශෝකාන්විතව ප්‍රකාශ කරන්නා වූ යමෙක් වේ නම්, ඔහු තමා ශුද්ධියට පත්වූවකු සේ සිතන්නේ නමුදු ඒ තණ්හාව ක්‍ෂය නොකළ හෙයින් නැවත නැවත භවෝත්පත්තියේ ඒ ඒ වස්තූන් ප්‍රාර්ථනා කරමින්, ජල්පානය කිරීම පුනපුනාවේ යන අදහසයි. තණ්හාව වනාහි සේවය කරන ලදුයේ තණ්හාව වැඩෙන්නේම. හුදෙක් මෙසේ ප්‍රාර්ථනා කරන්නාට තෘෂ්ණා ජල්පන පමණක් නොව **පවෙධිතං වාපි පකප්පිතෙසු** තණ්හා දෘෂ්ටීන්, ප්‍රකල්පිත වස්තූන් කෙරෙහි අතිශයින් සැලීම ද වේ යැයි දැක්විණි. පුන පුනා භවයෙහි ඉපදීමට ඇති තණ්හාව දුරුකළ හෙයින් අනාගතයෙහි චුති උප්පත්ති දෙක මේ ලෝකයේ යමෙකුට නැතිනම්, ඔහුට කුමකින් සැලෙන්නේ ද? කුමකින් ජල්පනය කරන්නේ ද? මෙය මේ ගාථාවන්ගේ සම්බන්ධයයි.
ආගමනං නැවත පැමිණීම. **ගමනං** මෙයින් අන් තැනකට යෑම. **ගමනා ගමනං** මෙතැනින් ගොස් නැවත නැවතීම. **කාලං** මරණය **ගතී** ගමන් කිරීම් වශයෙන් ගතිය, ගතියෙන් යායුතු.
**යාමාහු ධම්මං** යනු ප්‍රශ්න කරන ගාථාවයි.
දැන් “මේ එකම වාදයකවත් සත්‍යයක් නැත්ද හුදෙක් දෘෂ්ටි මාත්‍රයෙන්ම මෙසේ කියත් ද එමනිසා ඒ අර්ථය දක්වමින් **සකං හි** යන මේ විසඳන ගාථාව කියන ලදී. එහි **සම්මුතිං** දෘෂ්ටිය. **අනොමං** අනූනව.
මෙසේ මේ ශ්‍රමණ බ්‍රාහ්මණයන් අතරෙහි ස්වකීය ධර්මය පිරිපුන් යැයි පවසන, අන්‍යයන්ගේ ධර්මය හීන යැයි පවසන්නන් අතර යම් කිසිවෙක්. **පරස්ස චෙ වම්හයිතෙන හීනො** යන ගාථාවේ එන පරිදි. ඉදින් අනුන් විසින් අවමන් කළ කරුණෙන් හීනවූයෙක් වන්නේ නම්, ධර්මයන් අතර කිසිවෙක් විශිෂ්ට වූවෙක් නොවන්නේය. කුමක් නිසා ද? බොහෝ මහණ බමුණන් අන්‍යයන්ගේ දහම නිහින යැයි ද ස්වකීය දහම දැඩිව ගෙන කියද එහෙයිනි. තම දෘෂ්ටියේ දැඩිව එබ, මෙසේ සෙසු දහම් හීන කිරීම, විධ්වංසනය කිරිම, හේතුවෙනි. **ගරහිතකාරණ** ළාමක කර කරුණෙන් **උපවදිත** **කාරණා** අක්‍රෝශ පරිභව කළ කරුණෙන්. **සකායනං** තමා පිළිගත් මාර්ගය.
බොහෝ සෙයින් කියනුයේ කුමටද? **ඡම්මෙසු පූජා** යන ගාථාවේ අර්ථය මෙසේය. ඒ අන්‍ය තීර්ථකයෝ ලබ්ධි මාර්ගයන්ට යම් සේ පසසත් ද තම සද්ධර්මයට පූජා පැවැත්වීමත් එසේම පවතී. ඔවුහු වනාහි ශාස්තෲ ආදීන්ට දැඩි සත්කාර කරති. ඉදින් ඔවුහු ඒ පිළිබඳ ප්‍රාමාණිකයෝ වෙත් නම් එවිට සියලුම වාදයෝ සත්‍යම වෙති. කුමක් නිසාද? **සුද්ධීහි** **තෙසං පච්චත්ත මෙව** ඒ මහණ බමුණන්ගේ ශුද්ධිය අන්‍යයන් කෙරෙහි නොවේ. පරමාර්ථ වශයෙන්ද නොවේ. තමන් තමන් ම කෙරෙහි දෘෂ්ටි දැඩිව පිළිගත් මාත්‍රයෙන්ම, එය ඔවුන්ගේ අනුන් අයත් ඤාණ බුද්ධියක් වේ. **පච්චත්තමෙවා** වෙන වෙන වේ.
යමෙක් වනාහි පරමාර්ථ වශයෙන් බහා තැබූ පාප ධර්ම ඇති බ්‍රාහ්මණයෙක් වෙත් නම් ඔහුගේ; **න බ්‍රාහ්මණස්ස ජරනෙය්‍යමත්‍ථි** යන ගාථාවේ අර්ථය. ඒ බාහිත පාපි වූ බ්‍රහ්මණයාට “සියලු සංස්කාර ධර්ම අනිත්‍ය වේ.”යනාදී ක්‍රමයෙන් මනාව දුටු බැවින් අනුන් විසින් පැමිණවිය යුතු ඤාණයක් නම් නැත. දෙසැට මිසදුටු දහම්හි “මෙයම සත්‍ය” යැයි නිශ්චය කර, දැඩිව ගන්නා ලද්දක් ද නැත. එකරුණෙන් ඔහු දෘෂ්ටි කළහාදිය ඉක්ම වූයේය. අන් තැනක අන්‍ය වූ සතිපට්ඨාන දී ශ්‍රේෂ්ඨ දහමක් නො දක්නේමය.
**න** **පරනෙය්‍යො** අනුන් විසින් පැමිණවිය යුතු, දැන්විය යුතු නොවේ. අනුන්ගේ බසින් ඇදහිය යුතු නොවේ. පර ප්‍රත්‍ය වූයේ නොවෙයි. අනුන් විසින් පැමිණවිය යුතු අයෙක් ද නොවේ. **න පරපටිබද්ධගූ** අනුන් සමග බැදුණු ගමන් ඇත්තේ නොවේ.
**ජානාමි** යන ගාථාවේ අර්ථයද මේ හා සම්බන්ධය. මෙසේ පළමුව ක්‍ෂීණාශ්‍රව බ්‍රාහ්මණයා පරමාර්ථ වශයෙන් අන්‍ය ශ්‍රේෂ්ඨ ධර්මයක් නොදකියි. අනය තීර්ථකයෝ වනාහි අනුන්ගේ සිත් දන්නා නුවණින් දනිමින්, දකිමින් “දනිමි, බලමි,” මෙය මෙසේ “යැයි මෙසේ කියූවත්; දෘෂ්ටියෙන් ශුද්ධිය අදහති. කුමක් නිසාද? ඔවුන් අතුරින් එක් අයකු ද දුටුයේ නමුත් තමාගේ ඒ දර්ශනයෙන්, අනුන්ගේ සිත් දන්නා ඤාණ ආදියෙන් තත් වූ පරිදි යථාර්ථය දැක. **කිං හි තුමස්ස තෙන** ඔහුගේ ඒ දැකීමෙන් කුමක් කරන ලද ද? තම දුක්ඛ පරිඥාවක් ඇද්ද? නැතහොත් සමුදය ප්‍රහාණාදියෙන් එක්තරා එකක් වේද? නැත ඉදින් මෙසේ ආර්ය මාර්ගය සර්වප්‍රකාරයෙන් ම ඉක්මවා (බැහැර වී ගිය) ඒ අන්‍ය තීර්ථකයෝ අනවබෝධයෙන් ම ශුද්ධිය පෙන්වති. නැතහොත් බුද්ධාදීහු ඒ තීර්ථකයන් ඉක්මවා දැනගෙනම ශුද්ධිය දේශනා කරති.
**පස්සං නරො** යන ගාථාවේ අර්ථයද මීට සම්බන්ධය. බොහෝ සෙයින් කියනුයේ කුමට ද? යම් අයෙක් පරචිත්ත විජානණාදියෙන් බලනුයේ, හෙතෙම නාමරූප ධර්ම නිත්‍යාදී වශයෙන් දකියි. ඉන් අනතුරුව දැක ඒ නාම රූපයෙන් ම නිත්‍යාදී වශයෙන් හෝ සුඛ වශයෙන් දකියි. අන් අයුරකින් නොදකියි. ඔහු මෙසේ දක්නේ කැමති අයුරකින් බොහෝ කොට හෝ මද වශයෙන් හෝ කාම රූප නිත්‍ය වශයෙන් හෝ සුඛ වශයෙන් දකින්නේය. ඉක්බිති ඔහුගේ මෙබදු දර්ශනයෙන් දක්‍ෂයෝ සංසාර ශුද්ධිය නොම කියති.
**නි විස්සවාදී** ගාථාවේ සම්බන්ධය හා අර්ථය මෙසේය. යමෙක් ඒ දර්ශනයෙන් ද ශුද්ධියක් නොමැති වූවත් “දනිමි, දකිමි, එය එසේමය”යි. මෙසේ පිහිටා කියන්නේ වේද; මේ දර්ශනය නිසා හෝ දෘෂ්ටියෙන් ශුද්ධිය දක්වමින් “මෙයම සත්‍යය” යැයි මෙසේ පිහිටා කියයි ද, ඔහු සුවසේ හික්මිය හැකි නොවෙයි. ඔහු ඒ ඒ ආකාරයෙන් පිළියෙළ කරගත්. අභිසංස්කරණය කරගත් දෘෂ්ටිය පෙරටු කරගත්තේ ඔහු යමු ශාස්තෲ කෙනෙක් ඇසුරු කරන්නේ වේද මම එහිම ශුභවාද ඇති, ශුද්ධිවාද ඇති ඉතා පිරිසිදු වාද ඇති, පිරිසිදු දර්ශන ඇති, අයෙක් වෙමි”යි තමා පිළිබඳ සිතයා. එහි ඔහු එසේ දුටුවේය. එහි සක්කාය දෘෂ්ටියෙන් විපරිත නොවූයේ ම ඔහු දුටුවේය. යම් සේ ඒ දෘෂ්ටිය පවතියි ද එසේම එය දුටුවේය. අන් අයුරකින් දැකීමට කැමති නොවේ යන අදහසයි.
**නි විස්සවාදී** පිහිටා කියමින් **දුබ්බීනයො** ඉක්මවීම ඉතා දුෂ්කරය. **දුප්පඤ්ඤපියො** දැන්වීමට, හැඟවීමට, සිතින් එල්බ ගැනීමට දුෂ්කරය. **දුන්නිජ්ඣාපියො** සිතින් විමසා ගැනීමට, නැවත නැවත විමසීමට දුෂ්කරය. **දුප්පෙක්ඛියෝ** දැක්වීමට දුෂ්කරය. **දුප්පසාදියො** සිතෙහි පැහැදීම ඉපදවීමට දුෂ්කරය.
**අපස්සී** ඤාණයෙන් ප්‍රතිවේදයට පැමිණියේය. **පටිවිජ්ඣි** සිතින් අවබෝධ කරගැනීමට පැමිණියේ ය.
මෙසේ ප්‍රකල්පනය කරගත් දෘෂ්ටි පෙරටුකොටගත් අන්‍ය තීර්ථකයන් අතුරෙන් **න** **බ්‍රාහ්මණො කප්පමුපෙති සංඛං** යන ගාථාවෙන් “ක්‍ෂීණාශ්‍රවයෝ තණ්හා දෘෂ්ටි කල්පනයට නො පැමිණෙයි “යැයි කියන ලදී. එහි **සංඛං** යනු නුවණින් දැන යන අර්ථයයි. **නපි** **ඤාණ ඛන්‍ධ** සමාපත්ති ඤාණාදියෙන් නොකළ තණ්හාව දෘෂ්ටි බන්‍ධන ඇති, විග්‍රහ යම්සේය. ඔහුගේ ඤාණයෙන් කළ බන්‍ධනයක් නැත්තේනුයි **නපි ඤාණ** නම්වේ. සම්මුතායො දෘෂ්ටි සම්මතයෙන්. **පුථුජ්ජා** පෘථජ්ජනයන්ගෙන් උපන්. **උග්ගණ්හගන්ති මඤ්ඤො** අන්‍යයෝ දැඩිව ගනිති. “අන්‍ය තීර්ථකයෝ ඒ දෙසට මිසදිටු සම්මතයන් දැඩිව ගනිති” යි කියන ලදී.
**උපෙක්ඛතී** උප්පත්තියෙන් අපක්‍ෂපාතීව දකියි.
වැඩි විස්තර කුමටද? **විස්සජ්ජ ගන්‍ධානි** යන ගාථාවේ **අනුග්ගහො** දැඩිව ගැනීමෙන් දුරු වූයේ. ඔහුට දැඩිව ගැනීම නැත්තේනුයි අනුග්ගහ නම් වේ. නැතහොත් නූගැන්විය යුතු වූයේනුයි අනුග්ගහ නම් වේ.
**ගන්‍ථො වොස්සජිත්‍වා වා** අභිධ්‍යාදී ග්‍රන්ථයන් අතර. නැතහොත් **විස්සජ්ජ** යනු නැවත නොගැනීම් වශයෙන් අත් හැර. **ගථිතෙ** ගැටුණු **ගණඨිතෙ** නූලකින් බැන්දාක් මෙන් ගැට ගැසූ **බාද්ධෙ** මනාව බදින ලදී. **විබද්ධෙ** විවිධාකාරයෙන් බඳිනා ලද. **පළිබද්ධෙ** හාත්පසින්ම බන්‍ධනයෙන් බැඳී. **බන්‍ධනෙ** කෙලෙස් බන්ධනයෙන් **ථෙටයිත්‍වා** පොළා පියා **සජ්ජං විස්සජ්ජං කරොන්ති** සුණු විසුණු කර, නැවත පරිභෝග නොකළ හැක්කක් කරත් ද **විකොපෙන්ති** සුණු කරති. වැඩි විස්තර කුමට කියම්ද?
මෙබදු ස්වරූප ඇති ක්‍ෂීණාශ්‍රවයා **පුබ්බාසවෙ** යන ගාථාවෙන් වර්ණනාවේ. එහි **පුබ්බාසවෙ** යනු අතීත රූප දිය - අරබයා උපදින කෙලෙස් ධර්ම. **න ජන්‍දගූ** ඡන්දාදී වශයෙන් අගතියට නොයයි. අගතියට නොයයි. **අනත්ත** **ගරාහී** කළ, නොකළ දෑ වශයෙන් තමාට නො ගරහන්නේ ම අනතගරහී නම් වේ.
**ස සබ්බ ධම්මෙසු** යන ගාථාව ද මීට සම්බන්ධය. එහි **සබ්බධම්මේසු** දෙසැට මිසදිටු ධර්ම අතුරින් කිසියම් රූප, ශබ්දදාදී අරමුණක් වේද ආදී මෙබදු ප්‍රභේදයන්හි **පන්නභාරො** බහා තැබූ බර ඇති. **න කප්පති** දෙවැදෑරුම් වූ කල්පනයන් නොකරයි. යන අර්ථයයි. **නුපරතො** කල්‍යාණ පුථුජ්ජන හා සේඛයන් මෙන් උපරති (ආශා වැලැක්වීම) යෙන් යුක්ත වූයේද නොවේ. **න පක්‍ථියො,** තණ්හාව නැති. තණ්හාව වනාහි පතයි, ප්‍රාර්ථනා කරයිනුයි. “පත්‍ථිය” නම් වේ. මොහුට පරමාර්ථයක්, ප්‍රාර්ථනාවක් නැත්තේ නූයි. “නපත්‍ථියො” නම් වේ. මින් අනතුරුව එන පදයන්ගේ අර්ථ ඉහත කියා ඇති හෙයින් අර්ථ වහා ප්‍රකට කරවන්නේමය. මෙසේ අර්හත්වය මාතෘකා කරගෙන දේශනාව නිමා කළ සේක. දේශනාවසානයේ දී පුරාභේද සූත්‍රයේ දැක්වූ ප්‍රමාණ ඇති ප්‍රාණීන්ට ධර්මාවබෝධ විය.
14. තුවටකසූත්‍රනිර්දේශ වර්ණනාව
දාහතර වන තුවටක සූත්‍ර නිර්දේශයේ **පුච්ඡාමිතං** යන මේ ප්‍රශ්නයද ඉහතින් පැවසූ මහා සමාගමයේ දී අර්හත්වය ලැබීමේ පිළිවෙත (මාර්ගය) කවරේද?”යි උපන් සිත් ඇති ඇතැම් දෙවිවරුන්ට එම ප්‍රශ්නයට පිළිතුරු දීම සදහා පෙර පැවසූ පරිදිම නියමිත බුදුවරු ලවා තමන් වහන්සේගෙන් ප්‍රශ්න කරවමින් මේ සූත්‍ර දේශීතය.
එහි මුල්ම ප්‍රශ්න කරන ගාථාවේ පළමුව **පුච්ඡාමි** යනු ප්‍රශ්න කරමි. එහි අදිට්ඨජොතනා ආදී වශයෙන් ප්‍රශ්න කරන ආකාර තුනක් බෙදා දක්වන ලදී. **ආදිච්ව බන්‍ධූ** සූර්යයාට ගෝත්‍රයෙන් ඥාති වූ **විවෙකං සන්ති පදඤ්ච** විවේකයද ශාන්ති පදය ද, **කථං දිස්වා** කුමන කරුණකින් දැක, කෙසේ පවතින දර්ශනයකින් සිදුවන්නේද? යි අසන ලදී.
**තිස්සො පුච්ඡා** සංඛ්‍යාව දැක්වීමයි. **අදිට්ඨ ජොතනා** යමක් පියවි ඇසින් නොදකින ලද්දේද එය ප්‍රකට කරුණු සදහා අසන ප්‍රශ්නයයි. **දිට්ඨ සංසන්‍දතා** යමක් ඤාණ චක්‍ෂුවෙන් (නුවණැසින්) දක්නා ලද්දේ ද එකරුණ සැසඳීම සඳහා කරන ප්‍රශ්න කිරිමයි. **විමති ච්ඡෙදනා** යම් සැකයක් වේද ඒ සැක දුරුකර ගැනීම සදහා ප්‍රශ්න කිරීමයි. **පකතියා ලක්ඛණං අඤ්ඤාතං** ධර්මයන්ගේ තථ ලක්‍ෂණය ස්වභාවයෙන්ම නොදන්නා වූ. **අදිට්ඨං** නොදුටු. **න දිට්ඨං** පාඨයද යෙදේ. **අතුලිතං** තරාදියෙන් තුලනය කළාක් මෙන් තුලින නොවූ (සමාන නොවූ) **අතිරිතං** තීරණයෙන්, තිරණය නොකළ, **අවිභූතං** ප්‍රකට නොවූ **අවිභාවිතං** ප්‍රඥාවෙන් නොවැඩුණු. **තස්ස ඤාණාය** ඒ ධර්මයේ ලක්‍ෂණ දැනගැනීම සඳහා. **දස්සනාය** දැකීම සදහා. **තුලතාය** තුලනය කිරීම සදහා. **තීරණය** තීරණය කිරීම සදහා. **විභාවනාය** **විභාග කිරීම** **සඳහා**. **අඤ්ඤෙහි පණ්ඩිතෙහි** අනෙක් බුද්ධාදී පඬිවරුන් සමඟ. **සංසය පක්ඛන්තො** සැකයට පත් වුයේ.
**මනුස්ස පුච්ඡා** මනුෂ්‍යයන්ගේ ප්‍රශ්න කිරීම. **අමනුස්ස පුච්ඡා** නාග සුපර්ණාදීන්ගේ ප්‍රශ්න කිරීම. **ගහට්ඨා** සෙසු ගිහියෝ. **පබ්බ ජිතා** ලිංග වශයෙන් කියන ලදී. **නාගා** සුඵස්ස ආදී නාගයෝ. **සුපණ්ණා** සුපර්ණයන්ගෙන් සමන්විත වශයෙන්. **යක්‍ඛා** යක්‍ෂයන්ගෙන් යුක්ත වශයෙන් දතයුතුයි. **අසුරා** පහාරාදී අසුරයෝ. **ගන්‍ධබ්බා** පංචසිඛ වැනි ගන්‍ධබ්බ පුත්‍රයෝ. **මහාරාජානෝ** සිවුවරම් රජ දරුවෝ. **අභිනින්‍ද්‍රීයං** පිහිටීම් වශයෙන් විකල නොවූ ඉන්‍ද්‍රීය ඇති. **සොනිම්මිතො** භාග්‍යවතුන් වහන්සේ විසින් නියමිත ඒ බුදුරුව.
**වොදානක පුච්ඡා** විශේෂ ධර්ම පිළිබඳ ප්‍රශ්න කිරීම. **අතීත පුච්ඡා** ඉක්මගිය ධර්ම අරබයා ප්‍රශ්න කිරිම. **අනාගතා** දියෙහිද මේ ක්‍රමයෙන් අථ දත යුතුයි. **කුසල පුච්ඡා** නිවැරදි ධර්ම පිළිබඳ ප්‍රශ්න කිරිම **අකුසල පුච්ඡා** වැරදි දහම් පිළිබඳව කරන ප්‍රශ්න කිරීම, **අව්‍යාකත පුච්ඡා** ඒ දෙකින්ම යුතු විපරීත ධර්ම පිළිබඳ ප්‍රශ්න කිරීම.
**අජ්ඣෙසාමි තං** නුඹට ආරාධනය කරමි. **කථස්සු** **මෙ** මාහට කියන්න. **ගොත්ත ඤාතකො** ගෝත්‍රයෙන් ඥාති වූ ගොත්තබන්‍ධු ගෝත්‍රයේ උපන්. **එකෙනාකාරෙන** එක් කොට්ඨාශයකින්.
**සන්ති පදං** ශාන්ති සංඛ්‍යාත නිර්වාණ පදය. **යෙ ධම්මා සන්තාධිගමාය** යම් සතිපට්ඨානාදී ධර්මයක් නිවන ලැබීම පිණිස පවතියිද. **සන්ති ඵස්සනාය** ඤාණ ස්පර්ශයෙන් නිවන ස්පර්ශ කිරිම සඳහා. **සච්ඡිකිරියාය** ප්‍රත්‍යක්‍ෂ කරනු පිණිස. **මහන්තං සීලක්ඛන්‍ධං** මහත් වු ශීල රාශිය. **සමාධික්ඛන්‍ධා** දියෙහිද මේ ක්‍රමයමයි. සීලස්කන්‍ධාදිය ලෞකික ලෝකෝත්තර වශයෙන් වේ. විමුක්ති ඤාණ දර්ශනය ලෞකිකමය.
**තමෝ කායස්ස පදාලනං** අවිද්‍යා රාශිය විධ්වංසනය කිරිමෙහි. **විපල්ලාසස්ස භේදනං** සිවු වැදෑරුම් විපල්ලාසයන්ගේ බිදීම, **තණ්හාසල්ලස්ස අබ්බුළ්හං** තණ්හා නම් හුල ලිහා දැමීම, ඉදිරිම. **අභිසංඛාරස්ස වූපසමං** පුණ්‍යාදී අභිසංස්කාරයන් නිවා දැමීම පිණිස. **භාරස්ස නික්ඛෙපනං** පංචස්කන්ධ භාරය බහා තැබීම. **සංසාරවට්ටස්ස උපචේඡදනං** සංසාර පැවැත්ම සිඳ දැමීම. **සන්තාපස්ස නිබ්බාපනං** කෙලෙස් සන්තාපයේ නිවා දැමීම. **පරිලාභස්ස පටිප්පස්සද්ධි** කෙලෙස් දැවීමෙහි සන්සිඳීමට පත්වීම, **දෙවදෙවො** දෙවියන්ට දෙවි වූ.
ඉක්බිති භාග්‍යවතුන් වහන්සේ යම් හෙයකින් යම් සේ දකිමින් කෙලෙස් උදුරා දමයිද එසේ දැක, එසේ පැවති දර්ශන ඇත්තෙක්ව පිරිනිවන්පායිද සේක. එහෙයින් ඒ අර්ථය ප්‍රකට කරවමින්, නානාප්‍රකාරව ඒ දෙව් පිරිස කෙලෙස් ප්‍රහාණයේ යොදවමින් “**මූලං** **පපඤ්ච සංඛාය**”යැයි ආරම්භ කර, ගාථා පහක් දේශනා කළහ.
එහි මුල්ම ගාථාවේ සංක්‍ෂිප්තාර්ථය **පපඤ්ච සංඛ්‍යා** පපංච සංඛ්‍යාත, තෘෂ්ණා ප්‍රපංචයෝම “පපංච සංඛ්‍යා” නම් වේ. එයට අවිද්‍යාදි කෙලෙස් මුල් වේ. ප්‍රපංච නම් තෘෂ්ණා දෘෂ්ටීන්ගේ මූලය මම වෙමි”යි පැවති මානය ද සියලු මානය ද නුවණින්, ප්‍රඥාවෙන් සිඳදමන ලදී. කිසියම් අධ්‍යාත්මික තණ්හාවක් උපදින්නේ නම්, ඒවා දුරු කිරීමට ප්‍රහාණයට සැමදා සිහි නැතිව හික්මෙන්නේය. එළඹි සිහි ඇතිව හික්මෙන්නේය.
**අජ්ඣත්ත සමුට්ඨානා වා** සිතේ උපන් හෝ. **පුරෙ භත්තං** දවල් බතට පෙර කාලය. අත්‍යන්ත සංයෝගයේ දුතියා විභක්ති වචනයකි. එහි අර්ථ වශයෙන් උදේ වරුවේ යනුවෙන් සත්තමී අර්ථයම වේ. **පච්චාභත්ත** ආදියෙහි ද මේ ක්‍රමයමයි. පච්ඡාභත්තං දවල් බතට පද කාලයයි. **පුරිමයාමං** රාත්‍රියේ ප්‍රථම යාමය, **මජ්ඣිම යාමං** රාත්‍රියේ දෙවන කොටස **පච්ජිම යාමං** යනු රාත්‍රියේ තුන්වන කොටසයි. **කාලෙ** අවපක්‍ෂයේ **පුණ්හෙ** පුර පක්‍ෂයේ **වස්සෙ** වැසි වසිනා සාර මාසයේ **හේමන්තෙ** හේමන්ත සාර මාසයේ **ගිම්හෙ** ගැන සාර මාසයේ **පුරිමෙ වයොඛන්‍ධෙ** පළමු වයස් කාණ්ඩයේ, පළමු වයසේ යන අර්ථයයි. වර්ෂ සීයක් ජීවත්වන පුරුෂයාගේ අවුරුදු තිස්තුනක් හා මාස හතරක් බැගින් වයස් කාණ්ඩ තුනකි. ඒ අතුරින් පළමු අවුරුදු තිස්තුනයි මාස හතරක කාලය පඨම වයසයි.
මෙසේ පළමු ගාථාවෙන් ත්‍රිවිධ ශික්‍ෂාවෙන් යුතු දේශනා අර්හත්වය දක්වා ගෙනගොස් නැවත මාන ප්‍රහාණ වශයෙන් දේශනා කිරීමට **යං කිඤ්චි** යන ගාථාව වදාළහ. එහි **යංකිඤ්චි ධම්මභිජඤ්ඤා අජ්ඣත්තං** යම්කිසි උසස් කුලීනත්‍ව ආදී වශයෙන් තමාගේ ගුණ දන්නේනම්. **අථවාපි බහිද්ධා** නැතහොත් බාහිර ආචාර්ය උපාධ්‍යාය වරුන්ගේ ගුණ දන්නේනම් **න තෙන ථාමං කුබ්බෙථ** ඒ ගුණයෙන් මාන නූපදවන්නේය. **මහන්තානං** මහත්වූ ගුණවතුන්ගේ.
**සන්තානං** නිවුණු සන්තාන ඇත්තන්ගේ. **න වුත්තා** නොකියන ලදී. **තප්පවුත්තා** නොවිසඳන ලදී.
දැන් ඔහුගේ නොකරන විධි දක්වමින් **“සෙය්‍යො න තෙන” **යන ගාථාව වදාළහ. එහි අර්ථ-ඒ මානයෙන්ම “මම උතුම් වෙමි” යි හෝ “මම නීච වෙමි” කියා හෝ “මම සමාන වෙමි” කියා හෝ නොසිතන්නේය. ඒ උසස් කුලවත් බව ආදී ගුණයන්ගෙන් විමසන ලද්දේ නොයෙක් ආකාරයෙන් “මම උසස් කුලයකින් පැවිදි වීමි”යි ආදී ක්‍රමයෙන් තමා හුවා දක්වමින් නොසිටින්නේය.
මෙසේ මානය ප්‍රහාන කිරීම් වශයෙන් දේශනා කර, දැන් සියලු කෙලෙස් සන්සිඳවීම් වශයෙන් දේශනා කිරිමට **අජ්ඣත්තමෙව** යන ගාථාව වදාළහ. එහි **අජ්ඣත්තමෙව උපසමෙ** තමන් කෙරෙහිම. රාගාදි සියලු කෙලෙස් සන්සිඳ වන්නේය. **න අඤ්ඤතො** **හික්ඛු සන්තිමෙසෙය්‍ය** සතිපට්ඨානාදී ධර්ම හැර අනික් ක්‍රමයකින් ශාන්තිය නොසොයන්නේය. **කුතො නිරත්තං වා** නො ඇලීමක් කොයින්ද?
**න ඵසෙය්‍ය** සීල වෘත ආදීයෙන් නො සෙවුනේය. **න ගවෙසෙය්‍ය** නොබලන්නේය. **න පරියෙසෙය්‍ය** පුන පුනා නො කැමති වන්නේය.
දැන් අධ්‍යාත්මිකව උපශාන්ත වූ ක්‍ෂීණාස්‍රවයාගේ තාදි බව දක්වමින් **මජ්ඣෙ යථා** යන ගාථාව වදාළහ. එහි අර්ථ - යම් සේ මහා සමුද්‍රයේ මතු භාගයටද යට භාගයටද මැද වූ යොදුන් හාර දහසක් පමණ වූ මධ්‍ය භාගයෙහි මධ්‍ය පර්වත අතර පිහිටි හෝ මධ්‍ය සමුද්‍රයේ රළ පහර හට නොගන්නේද නොකම්පා වී සිටි අයුරින්ම ජලස්කන්‍ධය සිටින්නේද එලෙසින්ම තෘෂ්ණා රහිත වු ක්‍ෂීණාස්‍රවයන් වහන්සේ ලාභාදියේ කම්පා නෙවෙමින් සිටියාහු වෙති. එ බඳු වූ ඒ භික්‍ෂුව කිසිවෙක්හි රාගාදී උස්සදයක් නොකරන්නේ ය.
**උබ්බෙධෙන** යටිභාගයෙන් **ගම්භීරො** දිය පිට සිට අසූ හාරදාහක් යොදුන් ගැඹුරුය. **උබ්බෙධො** යන පාඨය ද යෙදේ. එය එතරම් යහපත් නොවේ. **හෙට්ඨා** දිය යට **උපරී** දිය මතුපිට **මජ්ඣෙ** දිය මැද **න කම්පති** සිටි තැනින් නො සෙලවේ. න **විකම්පති** ඔබිනොබ නො සැලේ. **න චලති** නිශ්චල වේ. **න වෙධතී** නොසැලේ. **න උප්පවෙධති** නොපෙරළේ. **න සම්පවෙධති** පරිභ්‍රමණය නොවේ. **අනෙරිතො** අකම්පිත වූයේ. **අසට්ටිතො** නො කැළඹුණේ. **අචලිතො** කම්පා නොවූයේ. **අනාලුලීතො** නො කැරකුණේ වේ. **තත්‍ර ඌමි නො ජායති** ඒ ස්ථානයේහි රළ නූපදියි.
**සත්තන්නං පබ්බතානං අන්තරිතාසු** යුගන්‍ධරාදී සත්කුළුපව් අතරතුර. **සීදන්තරා** යටත් පිරිසෙන් පුලුන් පොදක් පවා මතුපිට වැටුනොත් ගිලී යානුයි “**සීදා**” නම් වේ. පර්වත අතර හටගත් බැවින් සීදන්තර නම් වේ. **සීදන්තර** යන පාඨයද යෙදේ.
දැන් මෙසේ අර්හත්වය කෙළවර කොට දෙසූ ධර්ම දේශනාව අනුව විශේෂයෙන් සතුටුවෙමින්, ඒ ක්‍ෂීණාස්‍රවයාගේ අර්හත්වයේ මුල් පිළිවෙත් විමසන නිර්මිත බුදුරජාණෝ **අකිත්තයී** යන ගාථාව වදාළහ. එහි **අකිත්තයී** යනු කීවේය. **විවටචක්ඛු** විවෘත වූ අනාවරණය වූ පස් ඇස් වලින් යුක්ත වූ. **සක්‍ඛිධම්මං** තමාට අයත් වූ තමා විසින් මනාව දැනගත් ආත්ම ප්‍රත්‍යක්‍ෂ ධර්මය. **පරිස්සය විනයං** උවදුරු දුරු කරන **පටිපදං වදෙහි** දැන් ප්‍රතිපත්තිය කියන්න. **භද්දන්තෙ** භද්‍ර වූවක් නුඹ වහන්සේට ඇත්තේනුයි භාග්‍යවතුන් වහන්සේට අමතමින් මෙසේ කියයි. නැතහොත් භද්‍ර වූ සුන්දර වූ නුඹවහන්සේගේ ප්‍රතිපදාව වදාරන්න යැයි කියන ලදී. **පාතිමොක්ඛං** **අථවා පි** **සමාධිං** ඒ ප්‍රතිපත්තියම බිඳ විචාරයි. **පටිපදං** යන මෙයින් මාර්ගය විචාරයි. ඉතිරි පදයන්ගෙන් සීලය ද සමාධිය ද විචාරයි.
**මංස චක්ඛුනාපි** සසම්භාරික වූ මසැසින් ද **දිබ්බචක්ඛු** **නාපි** දෙවියන්ට සමාන වූ බැවින් දිව්‍යමය, දෙවියන්ට වනාහි යහපත් ක්‍රියාවලින් උපන් පිත් සෙම් ලේ ආදියෙන් පළිබෝධයට, පීඩාවට නොපත්, උපක්ලේශයන්ගෙන් මිදුණු බැවින් ඉතා දුර වූද අරමුණ පිළිගැනීමට සමත් වු ද දිව්‍යමය ප්‍රසාද චක්‍ෂුව වේ. වීර්ය භාවනා බලයෙන් උපන් මේ ඤාණ චක්‍ෂුවද (නුවණැස) එබඳුමය. දිවැසට සමාන බැවින් “දිව්බ” නම් වේ. දිව්‍ය විහාර වශයෙන් ලබන ලද බැවින් ද තමාද දිව්‍යමය විහරණයන් ඇසුරු කළ බැවින්ද “දිබ්බ” නම් වේ. ආලෝකය පරිග්‍රහණය කර ගැනීමෙන් මහත් වු දිළිසීමක් ඇති බැවින් “දිබ්බ” නම් වේ. බිත්තියෙන් පිටත රූප පවා දැකීමට සමත් වු මහා ගතික වු බැවින් ද “දිබ්බ”නම් වේ. ඒ සියලු අර්ථ ශබ්ද ශාස්ත්‍රානුසාරයෙන් දත යුතුයි. දර්ශනය වේ. යන අර්ථයෙන් චක්ඛු නම් වේ. බැලීම් කෘත්‍ය කරන හෙයින් චක්‍ෂුවක් වුයේ නුයි චක්ඛු නම් වේ. දිබ්බ වූ ඒ චක්ඛුව-දිබ්බචක්ඛු වේ. ඒ දිවැසින්ද “විවට චක්ඛු” වූහ. මේ පස් වැදෑරුම් ඇස් පිළිබඳව සවිස්තරව කරුණු දැක්වීමට **කථං භගවා මංස චක්ඛු නාපි විවට චක්ඛු** (බුදුහු මසැසිනිදු විවට චක්ඛු වූහ.) යනාදිය කීය. **මංස චක්ඛුම්හි භගවතො පංචවණ්ණානි සංවිජ්ජන්ති** යන මෙහි බුදුරන්ගේ සසම්භාරික වූ මසැසෙහි කොටස් පහක් වෙන වෙනම දක්නට ලැබේ.
**නීලො ච වණ්ණො** දියබෙරලිය මල් නිල්පාට ඇත. **පීතකො ච වණ්ණො** කිණිහරි මල් මෙන් කහපාට ඇත. **ලෝහිත කො ච වණ්ණො** ඉඳිගොවුවන් මෙන් රතු පාට ඇත. **කණ්හො ච වණ්ණො** අඳුන් මෙන් කළු පාට ඇත. **ඔදාතොච වණ්ණො** ඕසධී තාරකාව මෙන් සුදු පාට ඇත. **යත්‍ථ අක්ඛිලෝමානි පතිට්ඨිතානි** යම් තැනක ඇස් රෝම පිහිටා නැගීසිටියේද ඒ රෝම නිල්පාටින්ද ඉතා තද නිල් පාටින්ද යුතුය. මෙහි **නීලං** සියල්ල සංග්‍රහ කිරීම් වශයෙන් කියන ලදී. **සුනීලං** අතරක් නැතැකි අතිශයින්ම පිරිසිදු නිල් වූ. **පාසාදිකං** ප්‍රසාද එළවන. **දස්සනෙය්‍යං** දර්ශනීය. **උම්මාපුප්ඵ සමානං** දියබෙරලිය මල් සමාන වූ **තස්ස පරතො** එය ඇතුලත පිට පැත්තේ **පීතකං** සියල්ල කහ පාටය. **සුපීතං** අතර නැවතී මනාව කහ පාටය. **උභයතො ච අක්ඛි කුටානී** දෙ ඇස් කෙළෙවර. **ලොහිතකානි** සියල්ල සංග්‍රහ කිරීම් වශයෙන් කියන ලදී. **සුලොහිතකානි** විවරක් නොපෙනෙන සේ සියල්ල රතු පාටය. **මජ්ඣෙ කණ්හං** ඇසේ මධ්‍යස්ථානය අඳුන් මෙන් කලු පාටය. සුකණ්හං අතරක් නැතිව මනාව කළු පාටය. **භද්දකං** භද්‍රය, සශ්‍රීකය. **සිනිද්ධං** ප්‍රණීතය. **භද්දාරිට්ඨක සමානං** සිවිය ඉවත් කළ රුක් පෙනෙල ඇට සමාන. **අද්දාරිට්ඨක** **සමානං** යන පදය ද යෙදේ. තිත්ත කලු පාටින් යුතු යන අරුතයි. **ඔදාතං** සියල්ලම සුදුපාටින් යුතුය යන අරුතයි. **සුවොදාතං** අතරක් නැතිව රිදී මණ්ඩලයක් සමානව මැනවින් සුදුසු වූ **සෙත පණ්ඩරං** මේ වචන දෙකෙන්ම ඉතා සුදු බව දක්වයි. **පාකතිකෙන මංසචක්ඛුනා** ස්වභාවික වූ මසැසින්. **අත්තභාව පරියාපන්නෙන** ආත්ම භාවයෙන් යුක්ත **පුරිම සුචරිත තම්මාභිනිබ්බත්තෙන** පෙර කාලයේ ඒ ඒ තැන, ආත්මභාවයෙහි ඉපිද කරන ලද කාය සුචරිතාදී කර්මයන්ගෙන් උපන්. **සමන්තා යෝජනං** **පස්සති** හාත්පසින් සතර ගව්වක්, යොදුනක් පමණ වූ බිත්ති පිටත ඇති රූප ආවරණ විරහිතව ප්‍රකෘති (පියවි) මසැසින් දකියි.
**දිවා චෙව රත්තිංච** දවල් කාලයේද රාත්‍රි භාගයේ ද **චතුරංග සමන්නාගතො** සතර අංගයන්ගෙන් යුක්ත වූ. පිරිපුන් අඳුර, ආලෝකය කිසිවක්ම නැති අඳුර **සුරියො ච අත්‍ථමිතො** ශූරභාවය උපදවමින් උදා වූ සුර්යයා ද පහවූ කල්හි, **කාලපක්ඛො ච උපොසථො** අවපක්‍ෂයේ චාතුද්දසී උපොසථ දිනයද **තිබ්බො වනසණ්ඩො ච** ගහණ වු වෘක්‍ෂ සමූහය. රුක්වණ ගහන. **මහාච කාළමෙඝො අබ්භුට්ඨිතො** මහත් වූ කලු වලා ගැබක් උදා වූයේ වේ. **කුඩ්ඩොව** ගඩොල් බිත්ති හෝ **කවාටං වා** දොර කවුළු ආදියක් හෝ **පාකාරොවා** මැටි ආදී පවුරක් හෝ **පබ්බතො වා** පාංශු පර්වතාදී පර්වතයක් හෝ **ගච්ඡංවා** තරුණ ගසක් හෝ **ලතාවා** කරවිඤ්ජාදී වැලක් හෝ **ආවරණං රූපානං දස්සනාය** රූපාරම්මණ දැකීම සඳහා ආවරණයක්, වැළැක්වීමෙන් නොවේ. **එකතිලඵලං නිමිත්තං කත්‍වා** ඉදින් එක් තල ඇටයක් ලකුණු කර **තිලවාහෙ පක්ඛිපෙය්‍ය** කරත්තයේ තල ගොඩ මතුයෙහි දමන්නේය. ඇතැමෙක් “වාහො” නම් එකට එක්කර බැඳි කරත්ත දෙකකියි කියති. **තඤ්ඤෙව තිලඵලං උද්ධරෙය්‍යෙ **ඒ ලකුණු කළ තල ඇටයම ගෙන දක්වන්නේය.
**දිබ්බ චක්ඛුනා** මෙහි අරුත කියන ලදී. **විසුද්ධෙන** චුතූපපාත ඥානයෙන් දැකීමෙන්, දිට්ඨි විශුද්ධි හේතුවෙන් පිරිසිදු වූ. යමෙක් චුතවීම් මාත්‍රයම දකියිද, නැවත උපදීම නොදකින ඔහු උච්ඡේද දෘෂ්ඨිය ගනියි. යමෙක් ඉපදීම පමණක් දකියිද චුතවීම නොදකින්නේද ඔහු නව සත්ත්වයකු පහළ වූයේ යැයි ශාස්වත දෘෂ්ටිය ගනියි. මේ චුති උප්පත්ති දෙකම යමෙක් දකීනම්, ඔහු එම දෘෂ්ටීන් දෙකම ඉක්මවා සිටියි. එහෙයින් ඔහුගේ දර්ශනය දෘෂ්ටි විශුද්ධි හේතුවෙන් වේ. මේ චුති උප්පත්ති දෙකම බුදුපුත් වූ ආර්ය ශ්‍රාවකයෝ දකිති. එනිසා කියන ලදී. “දෘෂ්ටි විශුද්ධිය ඇති වන හෙයින් චුතූපපාත ඥාන දර්ශනයෙන් පිරිසිදු වූ” මනුෂ්‍ය භාවය ඉමක් වූ රූප දැකීමෙන් “අතික්කන්ත මානුසකං” වේ. නැතහොත් මානුෂික මසැසද ඉක්මවා සිටි බැවින් “අතික්කන්ත මානුසකං” යයි දතයුතුයි.
**තෙන දිබ්බෙන චක්ඛුනා** **අතික්කන්ත මනුසකෙන සත්තෙ පස්සති**. මිනිස්සු මසැසින් මෙන් සත්ත්වයන් දකියි. **චවමානෙ උප්පජ්ජමානෙ** මෙහි චුතික්‍ෂණයේ හෝ උත්පත්තික්‍ෂණයේ දිවැසින් දැකීමට හැකි නොවේ. යමෙක් වනාහි ආසන්න වූ චුතිය ඇත්තේ දැන් චුතවන්නෝ ද ඔවුහු “චවමාන” නම් වෙති. යමෙක් ගන්නා ලද ප්‍රතිසන්ධි ඇත්තාහු ද මොහොතේ උපන්නා හුද ඔවුහු “උප්පජ්ජමානි” නම් වෙති. “චුතුපපාත ඤාණය ලැබුවෝ මේ චවමාන, උප්පජ්ජමාන සත්ත්වයන් දකිති” යැයි දක්වයි. **හීනෙ** මෝහාන්‍ධකාරයෙන් යුතු බැවින් හීන නම් වූවන්, ඊට ප්‍රති විරුද්ධ වුවන් **පණිතෙ සුවණ්ණෙ **යනු අදාස විපාකයෙන් යුක්තව ඉෂ්ට, කාන්ත, මනාප වර්ණයන්ගෙන් යුතු. ඊට විරුද්ධ වූවන් දුබ්බණ්ණෙ. ඉතා දැඩි විරුප බවින් යුතු **සුගතෙ** සුගතියට ගියවුන් නැතහොත් අලෝභ සිතේ විපාක වශයෙන් ආඪ්‍ය වූ මහත් ධන ඇති දුග්ගතෙ දුගතියට ගියවුන් නැතහොත් ලෝභයේ විපාක වශයෙන් දිළිඳු වූ, අල්ප වූ ආහාර පාන ඇති. **යථා** **කමමුපගෙ** යම් යම් කර්මයක් රැස් කරන ලද ද, ප්‍රතිසන්ධිය ගෙන දීමට බලවත් වේද ඒ සමර්ථ වේද කර්මයන්ගෙන් එළඹියාවුන්. එහි මුලින් යෙදු **චවමානෙ** ආදියෙන් දිබ්බචක්ඛු කෘත්‍ය කියන ලදී. මේ පදයෙන් වනාහි යථා කම්මූපග ඤාණ කෘත්‍ය දක්වන ලදී.
ඒ ඤාණයේ මේ උප්පත්ති ක්‍රමයයි. මේ සසුනේ භික්‍ෂුව යට නිරයට අභිමුඛව ආලෝක සංඥාව වඩා නිරයේ මහා දුක් අනුභව කරන සත්ත්වයන් දකියි. එසේ දැකීම දිබ්බචක්ඛු කෘත්‍යයක්ම ය. ඒ භික්‍ෂුව මෙසේ සිහි කරයි.” මේ සත්ත්වයෝ කවර නම් ක්‍රියාවක් සිදුකර මෙවැනි දුක් අනුභව කරත් ද?” ඉක්බිති උන්වහන්සේට “මෙනම් ක්‍රියාවක් කර” යැයි ඒ කර්මය අරමුණු කරගත් ඤාණය උපදියි. මෙය යථා කම්මුපග ඤාණය නම් වේ. මෙයට වෙනම වූ පරිකර්මයක් නම් නැත. අනාගතංස ඤාණය පිළිබඳව ද මෙසේමය. දිබ්බචක්ඛු ඤාණය ම පාදක කරගත් මේ ඤාණයන් දිබ්බචක්ඛුවත් සමඟම සමෘද්ධ වේ.
**ඉමෙ වත භොන්තො** යනාදියෙහි **ඉමෙ** යන දිවැසින් දුටුවන් දැක්වෙන වචනයයි. **වත** යනු අනුශෝචනාර්ථයේ නිපාතයකි. **භොන්තො** පින්වතුනි! දුෂ්ඨ චරිතය දූෂිත චරිතය හෝ කෙලෙසුන්ගෙන් කුණු වූ චරිතය **දුච්චරිතං,** කය කරණකොටගෙන කළ හෝ කයින් උපන් දුශ්චරිතය **කායදුච්චරිතං** සෙසු පදයන්හි මේ ක්‍රමයමයි. **සමන්නාගත** යුක්ත වූ.
**අරියානං උපවාදකා** බුදු, පසේ බුදු, බුද්ධ ශ්‍රාවකාදී ආර්යයන්ගේ, යටත් පිරිසෙන් ගිහි වු සෝවාන් වූවන්ගේ ද අනර්ථකාමීව අන්තිම වස්තුවෙන් හෝ ගුණ විනාශ කිරීමෙන් හෝ දොස් නගන්නෝ, ආක්‍රෝශ කරන්නෝ, ගරහන්නෝ යන අර්ථයයි.” මේ ඤාණ මොවුන්ට නැත” ශ්‍රමණ ධර්ම නැති මොවුහු අශ්‍රමණයෝය” මෙසේ කියමින් අන්තිම වස්තුවෙන් උපවාද කරයි. “මොවුන්ට ධ්‍යානයක් හෝ විමෝක්‍ෂයක් හෝ මාර්ගයක් (මෝක්‍ෂ) හෝ ඵලයක් හෝ නැතැයි” ආදී වශයෙන් කියන්නේ ගුණ විනාශ කිරීමෙන් දොස් කියයි යැයි දතයුතුයි. දැන දැන හෝ නොදැන යන දෙපරිද්දෙන්ම කරන උපවාදයන් “අරියුපවාදය”නම් වේ. ඒ පාප කර්මය ආර්ය මාර්ගාවබෝධය ද ස්වර්ගගාමිත්වය ද වලකන ආනන්තරීය කර්මයක් හා සමාන බලවත් එකකි. පිළියම් කළ හැක්කේ වෙයි. එහෙයින් යමෙක් ආර්යයන් වහන්සේට උපවාද කළේනම් උන්වහන්සේ වෙත ගොස් ඉදින් තමන් ඔහුට වඩා වැඩිමහල් නම් උක්කුටිකයෙන් හිද ආයුෂ්මතුන් වහන්සේට මෙසේ ද මෙසේ ද දෝෂාරෝපණ කළෙමි. මට ඒ සඳහා ක්‍ෂමාවන්න “යි ක්‍ෂමා කරගත යුතුයි. ඉදින් යෑමට ද යැවීමටද නොහැකි වන්නේනම්, ඒ විහාරයේ යම් භික්‍ෂුහු වෙත්ද ඔවුන් සමීපයට ගොස් උක්කුටිකයෙන් හිඳ “මම අසවල් ආයුෂ්මතුන්ට මෙසේද මෙසේද කීවෙමි. ආයුෂ්මතුන් වහන්සේ මට එයට සමාවන සේක්වා”යි කියා ක්‍ෂමා කරගත යුතුය. ඉදින් නවකයෙක් වේ නම්, තමාට වැඩිමහල් වූ ආර්යයන් වහන්සේට වැඳ උක්කුටිකයෙන් හිඳ ඇඳිලි බැදගෙන “ස්වාමීනි! මම නුඹවහන්සේට මෙසේ මෙසේ දොස් කිවෙමි. මා හට සමාවනු මැනවි”යි ක්‍ෂමා කරගත යුතුය. ඉදින් වෙනත් ඈත දිශාවකට ආර්යයන් වහන්සේ වැඩියේ නම් තමා ම ගොස් හෝ තම ශිෂ්‍යයකු යවා හෝ ක්‍ෂමා කරවා ගතයුතුයි. ඉදින් යෑමට ද යැවීමටද නොහැකි වේ නම්, එම විහාරයේ යම් භික්‍ෂු පිරිසක් වෙසෙත් නම්, උන්වහන්සේලා හමුවට ගොස්, ඉදින් තමාට වඩා බාලවේ නම් උක්කුටිකයෙන් හිඳ හෝ ඉදින් තමාට වඩා වැඩිමහලු වේ නම් ඉහත කී පරිදි පිළිපැද; “ස්වාමීනි මම අසුවල් ආයුෂ්මතුන්ට මෙසේ මෙසේ දෝෂාරෝපණය කළෙමි. උන්වහන්සේ මාහට කමත්වා” යි කියා ක්‍ෂමා කරගත යුතුයි. ඉදින් යාමට ද යැවීමටද නොහැකි වේ නම්, ඉදින් තමාට වඩා බාල වේ නම් උක්කුටිකයෙන් හිඳ හෝ ඉදින් තමාට වඩා වැඩිමහලු වේ නම් ඉහත කී පරිදි පිළිපැද; “ස්වාමීනි, මම අසුවල් ආයුෂ්මතුන්ට මෙසේ මෙසේ දෝෂාරෝපණය කළෙමි. උන්වහන්සේ මාහට කමත්වා”යි කියා ක්‍ෂමා කරවාගත යුතුයි. ඉදිරියේදී ක්‍ෂමා නොකරන්නේ නම් ඊට මෙසේ පිළියම් කටයුතුයි. ඉදීන් හුදකලාව වසන භික්‍ෂුවක් නම් උන්වහන්සේ වසන තැන, ගිය තැන් සොයා ගත නොහැකි නම් ද මෙසේ කළ යුතුයි. එක් නුවණැති භික්‍ෂුවක් සමීපයට ගොස් , “ස්වාමීනි, මම අසවල් ආයුෂ්මතුන් වහන්සේට මෙසේ මෙසේ දොස් කීවෙමි. ඒ පිළිබඳව සිහිකරන වාරයක් වාරයක් පාසා මාහට විපිළිසර බව ඇති වේ. මෙම කුමක් කළ යුතුද? යි කියනු මැනවි.” එවිට නුවණැති භික්‍ෂුව මෙසේ කියයි. “නුඹ ඒ පිළිබඳව නොසිතන්න. ආර්යයන් වහන්සේ නුඹට ක්‍ෂමා කරන සේක. නුඹ සිත සන්සුන් කරගන්න”යි වරද කළ භික්‍ෂුව විසින්ද ක්‍ෂීණාශ්‍රවයන් වහන්සේ ගිය දිශාවට අභිමුඛව ඇඳිලි බැඳ වැඳ “ක්‍ෂමා වන්න”යි කිවයුතු වේ. ඉදින් ආර්යයන් වහන්සේ පිරිනිවියේ නම්, ඒ පිරිනිවි තැනට ගොස්, අමුසොහොනට හෝ ගොස් ක්‍ෂමාකරවා ගතයුතුයි. එසේ කළ කල්හි උපදවා කළ භික්‍ෂුවට ස්වර්ගගාමී වීමට හෝ ආර්ය මාර්ගාවබෝධයට හෝ බාධාවක් නොම වේ. ප්‍රකෘති ස්වභාවයෙන්ම සිටියි.
**මිච්ඡා දිට්ඨිකා** විපරිත දර්ශන ඇති **මිච්ඡා දිට්ඨි කම්ම සමාදානා** මිසදුටු වශයෙන් සමාදන් වූ නානාවිධ කර්ම ඇති. යමෙක් මිසදිටු මුල් ඇති කාය කර්මාදියෙහි අන්‍යයන් ද සමාදන් කරවත් ද. මෙහිදි වාග් දුශ්චරිත ග්‍රහණයෙන් ම ආර්යෝපවාදය ද මනෝ දුශ්චරිත ග්‍රහණයෙන් මිසදිටු ගත් බව ද සංග්‍රහ කරන ලද්දේ නමුදු මේ දෙක නැවත කිරිම එහි මහා සාවද්‍ය බව දැක්වීම සඳහායයි දත යුතුයි. මහා සාවද්‍ය වූ ආයෝපවාදය වනාහි ආනන්තරීය කර්මයක් හා සමානයහයි කියන ලද්දේය.
“සාරිපුත්‍රය යම් සේ භික්‍ෂුව සීලසම්පන්නව, සමාධි සම්පන්නව, ප්‍රඥා සම්පන්නව සිටියේ. මෙලොවදීම රහත්බව ලබාගන්නේ ද, උන්වහන්සේට නින්දා කළ වචනය අත්නොහැර, සිත අත්නොහැර, දෘෂ්ටිය අත් නොහැර සිටි පාපියා බහා තැබුවක් මෙන් නිරයේ උපදියි”
මිසදිටු බවට වඩා මහා සාවද්‍ය වූ අනෙක් තැන් කියන ලදී,
“මහණෙනි, මම මේ මිසදිටුබව තරම් මහා සාවද්‍ය වූ වෙනත් එකදු ධර්මයක් හෝ නොදකිමි, මහණෙනි, මේ මිසදුටු බව අතිශය දරුණු පාපයකි.”
**කායස්ස භෙදා** උපාදානස්කන්ධ පංචකය අත්හැරීමෙන්. **පරම්මරණ** ඊළඟ භවයට නියමිත ස්කන්ධ පංචක අල්වා ගැනීමෙන් අනතුරුව (මරණින් පසු) නැතහොත් **කායස්ස භෙදා** යනු ජීවිතීන්‍ද්‍රියේ නැසීමෙන්. **පරම්මරණා** චුති සිතට පසුව. **අපායං** මේ ආදි සියලු පද යෙදු සමාන යෙදුම්ය. නිරය වනාහි ස්වර්ග මෝක්‍ෂ සුවයට හේතු භූත වූ “පින” යැයි සම්මත අයෙක් තොර වූ (දුර වූ) බැවින් සැප නම් අයෙන් දුරු වූ බැවින් ද අපාය නම් වේ. දුකට ගතිය වූ පිළිසරණ වූ හෙයින් දුග්ගති. දෝශ බහුලතාවයෙන් හෝ දුෂ්ට කර්මයෙන් උපන් ගති ඇති බැවින් **දුග්ගති**. පව්කම් කරන්නෝ එහි විමසව් (නපුරුව) වැටෙනුයි **විනිපාත** නම් වේ. විනාශ වෙමින් මෙහි වැටෙති. බිඳී කැඩී යන අංග ප්‍රත්‍යග ඇත්තේනූයි ද **විනිපාත** නම් වේ. මෙහි ආශ්වාද සංඥාවෙන් උපන් “අය” නැත්තේනුයි “නිරය” නම් වේ.
නැතහොත් අපාය යන්නෙන් තිරිසන් යෝනිය දක්වයි. සැපෙන් දුරු වූ බැවින් තිරිසන් යෝනිය අපායකි. මහේශාක්‍ය නාගරාජාදීන් උපදින බැවින් තිරිසන් යෝනිය දුගතියක් නොවේ. දුග්ගති යනු ප්‍රේත විෂයයයි. සැපෙන් පහ වූ බැවින් ද දුකට ගති වූ බැවින් ද ප්‍රේත විෂය අපායක් මෙන්ම දුගතියක් ද වේ. අසුරයන් හා සමානව නොවැටෙන බැවින් ප්‍රේත විෂය විනිපාතයක් නොවේ. විනිපාත යනු අසුර කායයි. එය ද ඉහත කී අර්ථය අනුව අපායක් ද වේ. දුගතියක් ද වේ. සියලු ශරීරයෙන් වැටෙන බැවින් විනිපාත යැයි කියයි. නිරය යනුවෙන් අවීචිය ආදී අනෙක ප්‍රකාර නිරයන් ම අදහස් කරන ලදී. **උප්පන්නා** එහි උපගත වූ, එහි උපන් යන අර්ථයයි. කියූ ආකාරයට විරුද්ධව ශුක්ල පක්‍ෂය දත යුතුයි. මෙහි ඇති විශේෂය නම්, එහි සුගති යන්නෙන් මනුෂ්‍ය ගතියද සංග්‍රහ කරයි. සග්ග යන්නෙන් දේවගති පමණක් ම අදහස් වේ. එහි සුන්දර වූ ගතිය වන්නේනුයි **සුගතිං** **නම්** **වේ.** රූපාදි විෂය සම්පත් වලින් මනාව අග්‍රවූයේනුයි **සග්ගං** නම් වේ. මේ සියල්ලම කැඩෙන බිඳෙන අරුතින් **ලොකො** යැයි කියනු ලැබේ. මෙසේ **දිබ්බෙන චක්ඛුනා** යනාදී සියල්ල නිගමන වචනයන් ය. මෙසේ දිවැසින් දකියිනුයි මේ මෙහි සංක්‍ෂිප්තාර්ථයයි.
දිබ්බචක්ඛු ඥාණය පරිත්තාරම්මණ, ප්‍රත්‍යුත්පන්නාරම්මණ, බහිද්ධාරම්මණ අජ්ඣත්තිකාරම්මණ වශයෙන් සතර ආරම්මණයන්හි පවතියි. යථාකම්මුපගඤාණයපරිත්තාරම්මණ, මහග්ගතාරම්මණ, අතීතාරම්මණ, අජ්ඣත්තිරම්මණ, බහිද්ධාරම්මණ යන පංචාරම්මණයන්හි පවති. අනාගතංසඤාණය, පරිත්තාරම්මණ, මහග්ගතාරම්මණ, අප්පමාණාරම්මණ, මග්ගාරම්මණ, අනාගතාරම්මණ, අජ්ඣත්තාරම්මණ, බහිද්ධා රම්මණ, **නවතබ්බාරම්මණ** යන අට වැදෑරුම් ආරම්මණයන්හි පවතියි.
**ආකංඛමානොති ච භගවා** භාග්‍යවතුන් වහන්සේ කැමැත්තෙන් **එකමපි ලෝකධාතුං පස්සෙය්‍ය** එක් සක්වලක් බලන්නේය. **සහස්සම්පි චූලනිකං** මෙහි යම්තාක් සඳහිරු දෙදෙන හැසිරෙයිද දිශාවන් බබුළුවයි ද ඒ තාක් සහ ශ්‍රී ලෝක ධාතුව වේ. එය සහ ශ්‍රී චූලනිකා ලෝක ධාතුව නම් වේ. චූලනිකං යනු කුඩා වූ. **දවිසහස්සිම්පි මජ්ඣිමිකං ලෝකධාතුං** මෙහි දහසක් සක්වල දහස් ගණනින් වැඩිකර දස ලක්‍ෂයක් සක්වල ප්‍රමාණය ද්විසහශ්‍රී මධ්‍යමික ලෝක ධාතුව නම් වේ. මෙපණකින් බුදුවරුන්ගේ ජාතික්‍ෂේත්‍රය දක්වන ලදී. මහබෝසත්ත්වරු අවසන් අත්භවයෙහි දී දෙව්ලොවින් චුත වී, මවුකුස පිළිසිඳ ගන්නා දිනයේ ද මහාබිනික්මන් කරන දිනයේ ද බුදුවන, දම්සක් පැවතුම් පවත්වන, ආයුසංස්කරණය අත්හරින හා පිරිනිවෙන දිනයන්හි දී ද මේ දස ලක්‍ෂයක් සක්වල පමණ වූ තැන් දක්වා කම්පා වේ.
**තිසහස්සී** **මහා සහස්සිමපි ලෝකධාතු** සහශ්‍රී ලෝකධාතුවේ සිට දෙවන සහශ්‍රී, පළමු සහශ්‍රී, සහශ්‍ර ලෝකධාතුවක් දක්වා, ගණනය කරන ලද මජ්ඣිම ලෝකධාතුව දහසකින් ගුණ කර ගණනය කර බැවින් මහත් වූ සහශ්‍රයෙන් ගිනූ බැවින් මහා සහස්සී නම් වේ. මෙපණකින් කෙළ සීයක් සක්වල පරිමාණ වූ ලෝකය දක්වන ලදී. ගණක පුත්ත තිස්ස තෙරණුවෝ මෙසේ වදාලහ. “තිසහශ්‍රී මහා සහශ්‍රී ලෝකධාතුව මෙපමණ ප්‍රමාණයකි. මෙය වනාහි ආචාර්යවරුන්ගේ හැදෑරීමෙන් මුළාවූ වචනවලින් පිරිහුණු තැනකි. කෙළ ලක්‍ෂයක් සක්වල පරිමාණ වූ තැන තිසහශ්‍රී මහා සහශ්‍රී ලෝකධාතුව නම් වේ.” යනුයි. මෙපමණ ප්‍රදේශය භාග්‍යවතුන් වහන්සේගේ ආඥා ක්‍ෂේත්‍රය නම් වේ. මේ ප්‍රදේශය අතර ආටානාටිය පිරිත, ඉසිගිලි පිරිත, ධජග්ග පිරිත, බොජ්ඣංග පිරිත, කඳ පිරිත, මෝර පිරිත, මෙත්ත පිරිත, රතන සූත්‍රය යන සූත්‍රයන්ගේ ආඥාව පැතිර සිටියි.
**යාවතාවා පන ආකංඛෙය්‍ය** යම්තාක් කැමති වන්නේ නම්, මෙයින් විෂය ක්‍ෂේත්‍රය දක්වන ලදී. බුදුවරුන්ගේ විෂය ක්‍ෂේත්‍රයේ ප්‍රමාණය පිරිසිද දැක්වීමක් නම් නැත. ඒ නැති බව දක්වීමට මේ උපමාව ගෙනහැර දක්වති. කෙළ ලක්‍ෂයක් සක්වල බඹලොව දක්වාම අබ ඇටවලින් පුරවා, ඉදින් කිසිවෙක් නැගෙනහිර දිසාවට එක් සක්වලක එක් අබඇටයක් දමමින් යන්නේ නම්, ඒ සියලු අබ ඇට නිමවූවත් පෙරදිග වූ සක්වලෙහි නිමාවක් නම් නැත. දකුණු දිශාදී සෙසු දිශාවල ද මෙය මෙසේ දත යුතුය. එහි බුදුවරුන්ට අවිෂය වූවක් නම් නැත. **තාවතකං පස්සෙය්‍ය** ඒ තාක් බලන්නේය.” මෙසේ භාග්‍යවතුන් වහන්සේගේ පිරිසිදු දිබ්බචක්ඛුව වේ” යැයි දිවැස් කථාව නිමවන ලදී.
**කථං භගවා පඤ්ඤා චක්ඛුනා විවට චක්ඛු** කවර ආකාරයකින් ප්‍රඥා චක්ඛුවෙන් (පැණැසින්) නොවැසූ ඇස් ඇතිවේද? මහත් ප්‍රඥා ඇති, පතල මහා ප්‍රඥා ආදී වශයෙනි. එහි මේ ප්‍රඥාවෙන් ඉමහත් සේ බබලයි ප්‍රකාශ වේ. එහි අවසානය දක්වා ම ඉහත පැවසූ පරිදි අර්ථ දත යුතුයි.
**බුද්ධ චක්ඛුනා** ඉන්ද්‍රීය පරෝපරියත්ති ඤාණයෙන් ආසයානුසය ඤාණයෙන් ද යන මේ ඤාණ දෙකින් යුතු බව බුද්ධචක්ඛු නම් වේ. සර්වඥ ඤාණයට සමන්තචක්ඛු යැයි කියයි. ත්‍රිවිධ මාර්ග ඤාණයන්ට ධම්මචක්ඛු නම් වේ. **ලොකං ඔලොකෙන්තො අද්දස සත්තෙ** සත්ත්වයන් දුටුවේය. **අප්ප රජක්ඛෙ** ආදියෙහි යම් පිරිසකට ඉහත කී පරිදි ප්‍රඥා ඇසෙහි රාගාදී රජස් අල්ප වේ ද ඔවුහු **අප්පරජක්ඛා**. යම් පිරිසකගේ මහත්ව පවතීද ඔවුහු **මහාරජක්ඛ** නම් වේ. යම් පිරිසකගේ ශ්‍රද්ධා දී ඉන්‍ද්‍රියයන් තියුණු වේද ඔවුහු **තික්ඛින්‍ද්‍රීයා**, එම ඉන්‍ද්‍රියන් යම් පිරිසකගේ මෘදුව පවතීද ඔහු **මුදින්‍ද්‍රීයා**. යම් පිරිසකගේ එම ශ්‍රද්ධාදීන්හි ආකාරය සුන්දර වේද ඔවුහු **ස්වකාර** යමෙක් කිවූ කාරණය වහා වටහා ගනිත්ද සුවසේ කරුණු අවබෝධ කරවීමට පහසුද ඔවුහු **සුවිඤ්ඤාපියා** යමෙක් පරලොවකය මෙන්ම වැරදි ද භය වශයෙන් දකිත් නම් ඔවුහු පරලොවක වජ්ජ භයදස්සාවිනො නම් වේ.
**උප්පලිනියං** උපුල් වනයේ සෙසු පදයන්හි ද මේ ක්‍රමයෙන් අර්ථගත යුතුය. **අන්තො නිමුග්ග පොසිනි** යමක් දිය තුළම ගැලී පෝෂණය ලබත් ද ඒවා **උදකං අච්වුග්ගම්ම තිට්ඨන්ති** දිය ඉක්මවා සිටිති. එහි යම් මලක් ඉතා උඩට විත් සිට සූර්ය රශ්මියේ ස්පර්ශය විඳින කැමැතිව සිටීද ඒවා “අද පිපි මල්” නම් වේ. යම් මලක් දිය හා සමව පිහිටියේද ඒවා “හෙට පිපෙන මල්” නම් වේ. යම් මලක් දියෙන් පිටතට නොපැමිණ, ඇතුලත පවතිමින් පෝෂණය වේ ද ඒවා “තෙවනි දින පිපෙන මල්” නම් වේ. දියෙන් පිටතට නො ආ අනෙක් රෝගාබාධ සහිත උපුල් ද ඇත. යම් මලක් නොපිපෙන්නේද ඒවා මත්ස්‍ය, කැසිබු ආදීන්ට ආහාරම වන්නේය. එම මල් පෙළෙහි නොදැක්විණි. ගෙනහැර දැක්විය යුතු මල් පිළිබඳ පමණක් දැක්විණි.
ඉහත දැක්වූ සතර වැදෑරුම් මල් මෙන් මේ ලෝකයේද උග්ඝටිතඤ්ඤ, විපචිතඤ්ඤා, පදපරම යනුවෙන් පුද්ගලයෝ සතර දෙනකි. යම් පුද්ගලයකුට මාතෘකාව දැක්වූ අවස්ථාවෙහිම ධර්මාවබෝධය වේ නම් ඒ පුද්ගලයා උග්ඝටිතඤ්ඤා නම් වේ. යම් පුද්ගලයකුට සංක්‍ෂිප්ත දෙසු ධර්මය විස්තර විභජන කරමින් දේශනා කරණ කල්හි ධර්මාවබෝධය වේ ද ඒ පුද්ගලයා විපචිතඤ්ඤ නම් වේ. යම් පුද්ගලයකුට අදෙසීමෙන්, විමසිමෙන්, යෝනිසෝ මනසිකාරය ඉපදවීමෙන්, කළණ මිතුරන් ඇසුරු කිරීමෙන්, සේවනය කිරීමෙන් හා පයිරුපාසානය කිරිමෙන් ධර්මාවබෝධය ලැබේද ඔහු නෙය්‍ය නම් වේ. යම් පුද්ගලයකුට ඉතා බොහෝ කොට ධර්මය ඇසුවත්, දෙසුවොත්, ධාරණය කරගත්තත්, කටපාඩම් කළත් ධර්මාවබෝධයක් මේ අත් බවේදී සිදු නොවේ නම් ඒ පදපරම පුද්ගලයායි. එහි භාග්‍යවතුන් වහන්සේ උපුල් වනය සමාන දසසහශ්‍රී ලෝකධාතුව දෙස බලන සේක්, අද පිපෙන මල් බදු උග්ඝටිතඤ්ඤ පුද්ගලයන් ද හෙට පිපෙන මල් බදු විපචිතඤ්ඤ පුද්ගලයන් ද යනාදී ක්‍රමයෙන් සියලු ආකාරයෙන්ම දුටු සේක. එහි මුලින් දැක්වූ පුද්ගලයෝ තිදෙනා මේ අත්බවේදී භාග්‍යවතුන් වහන්සේගේ ධර්ම දේශනාව අවබෝධ කර ගනිති. පදපරමයාට අනාගත භවයක ධර්මාවබෝධය සදහා එය හේතු වාසනා වේ.
**රාගචරිතො** ආදියෙහි අර්ථ මෙසේය. මේ ලෝකයේ ඇලීම් වශයෙන් අරමුණේ හැසිරීම මොහුට ඇත්තේනුයි. **රාගචරිතො**. ගැටීම් වශයෙන් අරමුණු හැසිරීම් මොහුට ඇත්තේනුයි **දෝසචරිතො**. මුලාවීම් වශයෙන් අරමුණේ හැසිරීම මොහුට ඇත්තේනුයි **මොහචරිතො** විතර්ක කරන, කල්පනා කරන ස්වභාවයෙන් අරමුණේ හැසිරෙන්නේ නුයි **විතක්ක** **චරිතො**. ඔකප්පන ශ්‍රද්ධාදී වශයෙන් අරමුණේ හැසිරීම මොහුට ඇත්තේනුයි **සද්ධා** **චරිතො**. ඤාණයම ගෙන හැසිරීම හෝ ඤාණාන්විතව හැසිරීම හෝ ඥාණයෙන් හැසිරීම හෝ ඤාණය සදහා හැසිරීම මොහුට ඇත්තේනුයි ඤාණචරිතො. රාග සිත්, රාග දැවීම් බහුලයාට **රාගචරිතස්ස** නම් වේ. සෙසු පද වලද මෙසේ අර්ථ ගත යුතුයි.
**අසුභ කථං කථෙති** උද්ධුමාතකාදි දශවිධ අසුභ ප්‍රතිසංයුක්ත කථා ගෙනහැර දක්වයි. කියන ලදී. “රාගය ප්‍රහාණය සදහා අසුභයෝ වැඩිය යුත්තාහ” යනුයි. **මෙත්තා භාවනං ආචික්ඛති**. මෙත්‍රී භාවනාව, සිතේ සෙනෙහස පවසයි. කියන ලදී. “තරහා-ව්‍යාපාදය නැසීම පිණිස මෛත්‍රී සිත වැඩිය යුතුය” යනුයි **උද්දෙසෙ** සජ්ඣායනා කිරීමෙහි **පරිපුච්ඡාය** අටුවාවෙන් **කාලෙන ධම්මසවණො** සුදුසු යෝග්‍ය පැමිණි කාලයෙහි උතුම් පර්යාප්ති ධර්මය ශ්‍රවණය කිරීමෙහි **ධම්ම සාකච්ඡා** අන්‍යයන් සමග ධර්මය සාකච්ඡා කිරීමෙහි **ගරුසංවාසෙ** ගුරුවරු ඇසුරු කිරීමෙහි **නිවෙසෙති** ආචාර්ය උපාධ්‍යායවරුන් සමීපයේ වාසය කරවයි. **ආනාපාන සතිං කථෙති** ආනාපාන සති සම්ප්‍රයුක්ත වූ කමටහන පවසයි. කියන ලදී. “විතර්කය නැසීම පිණිස ආනාපාන සතිය වැඩිය යුතුයි.” යනුයි. **පසාදනියං නිමිත්තං ආචික්ඛති** චුල්ලවේදල්ල, මහා වේදල්ල ආදි ප්‍රසාද ජනනය කරන සූත්‍ර දේශනා කරයි. **බුද්ධ සුබෝධිං **භාග්‍යවත් බුදුරදුන්ගේ බුද්ධත්ව ප්‍රතිවේධය ද **ධම්ම සුධම්මතං** නව ලෝකෝත්තර ශ්‍රී සද්ධර්ම මනාව දෙසු බවද සංඝ සුප්පටිපත්ති අෂ්ටවිධ ආර්ය සංඝයාගේ සුපටිපන්නාදී ඍජු පිළිවෙත් ඇති බවද **සීලානි ච අත්තනො** තමාගේ සන්තකයේ ඇති සීලාදිය ද කියයි. **විපස්සනා නිමිත්තං **උදය ව්‍යය ආදී ප්‍රතිසංයුක්ත ධර්මයක් කියයි. **අනිච්චකාරං** ඇතිව නැතිවන ආකාරය. **දුක්ඛාකාරං** උදයව්‍යය වශයෙන් පිඩාවට පත්වන ආකාරය. **අනත්තාකාරං** සිය වසඟයට පත්ව නොසිටින ආකාරය.
**සෙලෙ යථා පබ්බතමුද්ධනි ඨිතො** ශෛලමය ඒකඝන වු පර්වත මුදුනක සිටියේම, එහි සිටි පුද්ගලයාට අවට බැලිමේදී ගෙල එසවීම් දිගු කිරිම් අවශ්‍ය නොවේ. **තථූපමං** ඊට සමාන, ගල් පර්වතයට බඳු උපමා ඇති. මේ දැක්වූ සංක්‍ෂිප්ත අර්ථයයි. ශෛලමය පර්වතය මුදුනේ සිටි ඇස් ඇති පුරුෂයා හාත්පස වු ජනයා යම් සේ දකින්නේද මනා නුවණැති, සුන්‍දර ප්‍රඥා ඇති සමන්තචක්ඛු නම් වූ භාග්‍යවතුන් වහන්ස, එසේම ඔබද ධර්මමය වු ප්‍රඥාමය වූ ප්‍රාසාදයට නැගි තමන් ශෝකය දුරු වූවෙක්ව, ශෝකයෙන් ආකීර්ණ වූ, ජාති ජරාවන්ගෙන් වැඩුණු ජනයා දෙස සර්වඥතා ඥානයෙන් බලනු මැනව, සලකනු මැනව, යනුයි.
මෙහි අදහසයි : පර්වත පාමුල හාත්පස මහත් වු කෙතක් කර, නියරවල කුටි සාදා යම්සේ රාත්‍රියේ ගිනි දල්වන්නේද සිවු අංගයන්ගෙන් යුතු අන්ධකාරයක් වේද ඉක්බිති ඒ පර්වත මස්තකයේ සිට බිම බලන ඇස් ඇති පුරුෂයාට, කෙත හෝ නියරවල් හෝ කුටි හෝ එහි නිදාගත් මිනිසුන් හෝ නොපෙනෙන්නේද කුටිවල දැල් වූ ගිනිජාලාවන් පෙනෙන්නේද. මෙසේ ධර්ම නම් මහා ප්‍රාසාදයට නැගී සත්ත්වකායන් බලන්නාවූ තථාගතයන් වහන්සේට යම් ඒ පුරුදු නොකළ කල්‍යාණ සිත් ඇති සත්ත්වයෝ, ඉදින් ඔවුහු එකම විහාරයේ දකුණු දණමඬල ළඟ හුන්නත් බුදු ඇසට නම් ආපාථගත නොවෙත්මය. රාත්‍රියේ විදි හී මෙනි. යම් කෙනෙක් කරන ලද කල්‍යාණ පුරුදු ඇති, හික්මවිය හැකි පුද්ගලයෝ වෙත් ද ඔවුහු ඉතා දුර සිටියත් බුදු ඇසට ආපාථගත වෙත්මය. ගින්න මෙන්ද හිමවත් පව්ව මෙන්ද ඔවුහු වහා පෙනෙති. මෙය කියන ලද්දේමය.
හිමවත් පවුව මෙන් හේතු වාසනා සහිත සත්ත්වයෝ ඉතා දුර වූවත් බුදු ඇසට පෙනෙති. ඉතා සමීපයේ සිටි පාපී, අනුවණ සත්ත්වයෝ රාත්‍රියේ විදි හී මෙන් බුදු ඇසට නොපෙනෙති.
**සබ්බඤ්ඤුත ඤාණං** මෙහි පස්වදෑරුම් නෙය්‍යපථ ප්‍රභේද ඇති සියල්ල දැනගත්තේනුයි සබ්බඤ්ඤු නම් වේ. සංඛත අසංඛතාදී භේද ඇති, සියලු ධර්ම අභිසංස්කාර, විකාර, ලක්‍ෂණ නිර්වාණ හා ප්‍රඥප්ති යන පසම නෙය්‍යපථ වේ. සියල්ල දන්න බව ම සබ්බඤ්ඤුතා නම් වේ. සබ්බඤ්ඤුත වූ ම ඤාණය “සබ්බඤ්ඤුතාඤාණය” යැයි කිව යුතු තැන. “සබ්බඤ්ඤුතඤාණං” යැයි කියන ලදී. සර්වඥ බව වනාහී ක්‍රම සබ්බඤ්ඤු, සකිං සබ්බඤ්ඤු, සත්තසබ්බඤ්ඤු, සත්තිසබ්බඤ්ඤු, ඤාණ සබ්බඤ්ඤු යැයි පස්වැදෑරුම් වේ. ඒ අතුරින් ක්‍රමයෙන් සියල්ල දැනගන්නා කාලය, නොලැබීමෙන්ද කාම සබ්බඤ්ඤුතාව සිදු නොවේ. වරක් සියලු අරමුණු ගැනීම නොමැති වීමෙන් සකිං සබ්බඤ්ඤුතාව ද නැත. චක්ඛු විඤ්ඤාණයේ අරමුණට ගැලපෙන සේ සිත හට ගැනීමට ද භවංග චිත්ත විරෝධයෙන් ද යුක්ති අභාවයෙන්ද සත්තසම්බබඤ්ඤුතාව නොවේ. ඉතිරි නොවන සේ සියල්ල දැන ගැනීමේ සමර්ථකමින් සත්ති සබ්බඤ්ඤුතාව හෝ දැනගත් සියලු ධර්ම ඇති බැවින් ඤාත සබ්බඤ්ඤුතාව හෝ වන්නේය. සත්ති සබ්බඤ්ඤුන්ගේ සියල්ල දැන ගැනීමක් නැතැයි එයද නොයෙදේ. “න තස්ස අදිට්ඨමිධත්‍ථි කිඤචි -පෙ- සමන්ත චක්ඛු”යි කියු බැවින් ඥාත සබ්බඤ්ඤුතාව ම යෙදේ. මෙසේ ඇති කල්හි කෘත්‍ය වශයෙන් ද නොමුලා වශයෙන් ද කාරණ සිද්ධි වශයෙන්ද ආවර්ජන ප්‍රතිබද්ධ වශයෙන්ද සර්වඥම ස්වේ. **තෙන ඤාණෙන** ඒ සියල්ල දන්නා ඤාණයෙන්.
නැවත තවත් ක්‍රමයකින් සර්වඥභාවය සාධනය කිරිමට **න තස්සා** යන ගාථාව කියන ලදී. එහි **න තස්ස අදිට්ඨමිධත්‍ථි කිඤ්චි** ඒ තථාගතයන් වහන්සේට මෙම ත්‍රෛධාතුක ලෝකයෙහි මේ වර්තමාන කාලයේ හෝ ප්‍රඥා වක්‍ෂුවෙන් නොදුටු අල්ප මාත්‍ර වුවක් වත් නම් නැත. විද්‍යමාන නොවේ. අත්‍ථි යනු වර්තමාන කාලින ආඛ්‍යාත පදයයි. මෙයින් වර්තමානකාලික වූ සියලු ධර්මයන්ගේ දන්නා බව දක්වයි. ගාථා බන්‍ධනයේ පහසුවට මෙහි “ධ” කාරය යොදන ලදී. **අථෙ අවිඤ්ඤාතං** යන මෙහි “අථෙ” යනු වචනෝපාදානයේ නිපාතයකි. **අවිඤ්ඤාතං** අතීතකාලීන වූ ද නොදත් කිසිදු ධර්ම ජාතියක් නොවීයැයි පාඨ ශේෂය යොදා අර්ථ ගත යුතුයි. අව්‍යයක් වූ (නිපාතයක්) අත්‍ථ ශබ්දය ඇති හෙයින් උක්ත පාඨ ශේෂය නැතිවූවක් එය යෙදෙන්නේමය. මෙයින් අතීත වූ ඉක්ම ගිය සියලු ධර්ම පිළිබදව දන්නා බව කියවේ. **අජානිතබ්බං** අනාගත කාලික වූ නො දැනෙන කිසිදු ධර්මයක් මතු ඇති නොවන්නේ ය. නැතහොත් නැත මෙයින් අනාගතකාලික වූ සියලු ධර්මයන්ගේ දන්නා බව දක්වයි. නැතහොත් මෙහි ආකාර ජානන ක්‍රියාවේ (දන්නා බව) විශේෂණ මාත්‍රයක්ම **සබ්බං අභිඤ්ඤාසි යදත්‍ථි නෙය්‍යං** මෙහි යම් ත්‍රෛකාලීක වු හෝ කාල විනිර්මුක්ත වූ දතයුතු යම් ධර්මයක් වේනම් ඒ සියල්ල තථාගතයන් වහන්සේ අවබෝධ කරගත් සේක. අධික වූ සර්වඥතා ඤාණයෙන් සියල්ල දැනගත් සේක. අවබෝධ කරගත් සේක. මෙහි අර්ථ ශබ්දයෙන් ත්‍රෛකාලීක වූද කාලයෙන් විනිර්මුක්ත වූ ද අර්ථයෙන් අර්ථ ශබ්දය අව්‍යක්ත වූ බව ම දතයුතුයි. **තථාගතො** **තෙන** **සමන්ත** **චක්ඛු** කාල වශයෙන්, අවකාශ වශයෙන් නොදැක්වූ බැවින් හාත්පසින් සර්වප්‍රකාරයෙන් ම පැවති ඤාණ ඇස ඇත්තේනුයි සමන්ත චක්ඛු නම්. ඒ ඉහත පැවසූ කාරණයෙන් තථාගතයන් වහන්සේ සමන්ත චක්ඛු බවද සර්වඥ බවද කියන ලද්දේ වේ. මේ ගාථාවෙන් පුද්ගල අධිෂ්ඨාන දේශනා වශයෙන් සර්වඥතා ඤාණය දක්වන ලදී.
**න ඉතිහිතිහං** “මෙසේ මෙයවිය”, මෙසේ වනාහි මෙය වේ යැයි නොවේ. **න ඉති කිරාය** “මෙසේ මෙය වේ” **න පරම්පරාය** පරම්පරා කථාවෙන් ද නෙවේ. **න පිටක සම්පදාය** අපගේ පිටක සම්ප්‍රදාය සමඟ සම වේ යැයි නොවේ. **න තක්කහෙතු** තර්ක ග්‍රහනයෙන් ද නොවේ. **න ආකාර පරිවිතක්කෙන** මේ කාරණය සුන්දරය යනුවෙන් මෙසේ කාරණ පරිවිතර්කයෙන්ද නොවේ. **න දිට්ඨිනිජ්ඣානක්ඛන්තියා** අපගේ රුචි වූ කැමති වූ දෘෂ්ටියට සමවේ යැයි නොම වේ.
**අථවා පි සමාධි** මෙහි “සමාධි” යනු කුසල චිත්ත ඒකග්ගතා සමාධියයි. කවර අර්ථයෙන් සමාධි නම් වේ ද? සමාධාන අර්ථයෙන් සමාධි නම් වේ. මේ සමාධානය නම් කුමක්ද? එක අරමුණුක චිත්ත චෛතසික එකවිට සමානව දැඩිව පවත්වා ගැනීමයි. එනිසා යම් ධර්මයක ආනුභාවයෙන් එක අරමුණක චිත්ත චෛතසිකයෝ එකවිට මනාව, වික්‍ෂිප්ත නොවිසිරී පවතිත්ද මෙය “සමාධානය” යැයි දතයුතුයි. ඒ සමාධියේ ලක්‍ෂණය කුමක්ද?
අවික්‍ෂිප්ත බවයි. සමාධිය වික්ෂිප්ත බව නැසීම රසය කොට ඇත්තේය කමිපා නොවීම පච්චුපට්ඨාන කොට ඇත්තේය. සුඛය පදට්ඨානය කොට ඇත්තේය.
නොකැළඹෙන අචල ස්වභාවයෙන් සිත අරමුණේ සිටියිනුයි **ඨිති** නම් වේ. ඊළග පද දෙක උපසර්ග යොදා වඩන ලදී. තවද සම්ප්‍රයුක්ත ධර්ම අරමුණේ සම්පිණ්ඩනය වී සිටිනුයි **සණ්ඨිති**. අරමුණේ බැසගෙන අනුව පිවිස සිටියි නුයි **අවට්ඨිත**. කුසල පක්‍ෂයෙහි සතර ධර්මයෝ ම අරමුණේ බැසගනිති. ඒවා නම් ශ්‍රද්ධාව, සතිය, සමාධි හා ප්‍රඥාවයි. එම නිසා ශ්‍රද්ධාව “ඔකප්පන” යැයි කියන ලදි. සිහිය අපිලාපනය යැයි ද සමාධිය අවට්ඨිති යැයි ප්‍රඥාව “පරියෝගතා” යැයි ද කියනු ලැබේ. අකුශල පක්‍ෂයේ වනාහි තණ්හා, දිට්ඨි හා අවිජ්ජා යන ධර්ම තුනම අරමුණේ බැසගනිති. ඒ නිසා ඒවා ඕඝ යැයි කියන ලදී. චිත්තේකාග්‍රතාව මෙහිදි බලවත්ව නොපවතියි. යම් සේ දූවිලි නැගෙන තැනක ඉස ඇමදී කල්හි මද වේලාවක් දූවිලි තැන්පත්ව සිටියද නැවත වියලෙන වියලෙන කල්හි දූවිලි ප්‍රකෘති ස්වභාවයෙන් පැතිර යයිද එලෙසින්ම අකුශල පක්‍ෂයේ චිත්තේකාග්‍රතාවය බලවත් නොවේ.
උද්ධච විචිකිච්ඡා වශයෙන් පැවති විසිරීයාමට විරුද්ධව පැවති බව **අවිසාහාරො**. උද්ධච්ච විචිකිච්ඡා වශයෙන්ම යන සිත (පැතිරීම) “වික්ඛෙප” නම් වේ. මෙහි මෙබඳු වික්‍ෂේපයක් නොවේනුයි **අවික්ඛෙපො**. උද්ධච්ච විචිකිච්ඡා වශයෙන් ම සිත විසාහත නම් වේ. එහේ මෙහේ ගෙනයනු ලැබේ. මෙය එබදු විසිරීමක් නොමැති අවිසාහට මාන වූ බැවින් **අවිසාහට මාන සතා** වේ. **සමථො** යනු සමථය තුන් වැදෑරුම් ය. චිත්ත සමථය අධිකරණ සමථය, හා සබ්බ සංඛාර සමථ යනුවෙනි. එහි අෂ්ට සමාපත්තිහි චිත්තේකාග්‍රතාවය චිත්ත සමථ නම් වේ. ඊට පැමිණි සිත චලනය වීම, සිත විප්ඵන්දනය වීම සන්සිඳි සන්සුන් වේ. එනිසා එය චිත්ත සමථ යැයි කියයි. සම්මුඛා විනයාදී විනය ක්‍රම සත අධිකරණ සමථ නම් වේ. ඊට පැමිණි ඒ ඒ අධිකරණයෝ සන්සිඳෙති. සන්සුන්වෙති එහෙයින් එය අධිකරණ සමථ නම් වේ. යම් හෙයකින් සියලු සංස්කාරයෝ නිවනට පැමිණ සන්සිඳෙත් ද සන්සුන් වෙත් ද එනිසා එය සබ්බසංඛාර සමථ නම් වේ. මෙතනදී චිත්ත සමථය අදහස් කරන ලදී. සමාධි ලක්‍ෂණයෙහි ප්‍රධාන බව පවත්වන්නේ නුයි **සමාධින්‍ද්‍රියං** නම් වේ. උද්ධච්චයෙහි සිත කම්පා නොවේනුයි **සමාධිබලං** නම් වේ. **සම්මා සමාධි** යනු සත්‍ය වූ සමාධියයි. නෛර්යාණික සමාධියයි.
ඉක්බිති භාග්‍යවතුන් වහන්සේ ඉන්‍ද්‍රීය සංවරය ශීලයේ ආරක්‍ෂාව වන බැවින් ද අනුක්‍රමයෙන් දේශනා කෙරෙන මේ සූත්‍ර දේශනාව ඒ දෙවියන්ගේ ධර්මාවබෝධයට යෝග්‍ය වන බැවින්ද ඉන්‍ද්‍රිය සංවරයේ සිට නිර්වාණගාමී ප්‍රතිපදාව දක්වමින් **චක්ඛුහි** යන ගාථාව ඇරඹූ සේක. එහි **චක්ඛුහි නෙව ලොලස්ස** නොදුටු, දැකිය යුතු වශයෙන් ඇසින් රූප දැකිමට ලොල් නොවූ. **ගාම කථාය ආවරයේ සොතං** තිරිසන් කථාවෙන් කණ වළකන්නේය.
**චක්ඛු ලොලියෙන** චක්‍ෂුද්වාරයේ උපන් ලෝභ වශයෙන් චක්ඛු ලෝලයෙන් යුතු වූ **අදිට්ඨං දක්ඛිතබ්බං** නුදුටු විරූ රූපාරම්මණ දැකීමට සුදුසුය. **දිට්ඨං සමතික්කමිතබ්බං** දුටු විරූ රූපාරම්මණ ඉක්මවීමට සුදුසුය. **ආරාමෙන ආරාමං** පුෂ්පාරාමාදියෙන් ඵලාරාමාදියට හෝ පුෂ්පාරාමාදියට හෝ **දීඝචාරිකං** දිගු සංචාරයන්ට. **අනවත්‍ථිත චාරිකං** නොනැවතුණු හැසිරීමෙන් **අනුයුත්තො විහරති රූප දස්සනාය **රූප අරමුණු දැකීමට පුන පුනා යෙදුණේ වේ.
**අන්තරඝරං පවිට්ඨෙ** එළිපත්තෙන් ඇතුලට පිවිසෙයි. **වීථිපටිපන්නො** ඇතුලු වීථියට බැසගත්තේ. **සරමුඛානි ඔලොකෙන්තො**. නිවෙස්වල දොරවල් දෙස බලමින් **උද්ධං ඔලොකෙන්තො** උඩදිශාව, උඩුකුරු මුහුණින් බලමින් යයි.
**චක්ඛුනා රුපං දිස්වා** කාරණ වශයෙන් චක්ඛු යැයි ව්‍යවහාර කරන රූප දැකීමට සමත් වූ චක්ඛු විඤ්ඤාණයෙන් රූප දැක පොරණාචාර්යවරු මෙසේ කීහ. ඇස රූප නොදකියි. සිතක් නොවන හෙයිනි. සිත රූප නොදකියි. ඇසක් නොවන හෙයින් ද්වාරය හා අරමුණ ගැටීමෙන්, ප්‍රසාද වස්තුවෙන් යුතු සිතින් රූප දකියි. මෙබදු මෙය වනාහි “දුන්නෙන් විදියි” යනාදී ප්‍රකාශයන්හි මෙන් සසම්භාර කථා නම් වේ. එහෙයින් චක්ඛු විඤ්ඤාණයෙන් රූප දැකීයැයි මෙහිදී අර්ථ දතයුතුය. **නිමිත්තග්ගාහී** ස්ත්‍රී පුරුෂ නිමිත්තක් හෝ සුභ නිමිත්තාදියක් හෝ කෙලෙසුන්ට වස්තු වූ නිමිත්තක් හෝ ඡන්‍දරාග වශයෙන් ගනියි. දුටු මතින් ම නො පිහිටයි. **අනුබ්‍යඤ්ජනග්ගාහී** කෙලෙසුන්ගේ අනුබ්‍යඤ්ජන වශයෙන් ප්‍රකට කරන හෙයින් අනුබ්‍යඤ්ජන යැයි ලැබූ ව්‍යවහාර ඇති අත් පා, ගායන, කථන, බැලුම් ආදී භේද ඇති ආකාරය ගනියි. **යත්‍වාධිකරණ මෙනං** ආදියෙහි යම් කරුණෙකින් යමෙකුගේ චක්‍ෂුන්‍ද්‍රිය අසංවර වූයේ ද ඒ හේතුවෙන් ඒ පුද්ගලයා සිහිය නම් දොරපලුවෙන් චක්‍ෂුන්‍ද්‍රියන් අසංවෘත වූයේ ද නොවැසූ චක්‍ෂුද්වාර ඇතිව වසන මොහුගේ අභිධ්‍යාදී ධර්ම ලුහුබැඳ අනුව පවතින්නේය. **තස්ස සංවරාය න පටිපජ්ජති **ඒ චක්‍ෂුන්‍ද්‍රිය සිහිය නම් දොර පලුවෙන් වසා දැමීමට උත්සාහවත් නොවේ.” මෙසේ ඇත්තා වූ ම හැකිවූයේ ම චක්‍ෂුන්‍ද්‍රිය නොරකියි. චක්‍ෂුද්‍රිය සංවර කරගැනීමට නොපැමිණෙයි.” යැයි කියන ලදී. තවද ඒ චක්‍ෂුන්‍ද්‍රියේ සංවරයක් හෝ නැත්ද චක්‍ෂු ප්‍රසාදය නිසා සිහිය හෝ මුළා සිහිය හෝ නූපදියිද තවද යම්විටක රූප ආරම්මණයක් ඇසට ගොදුරු වේද, එවිට භවාංගය දෙවරක් ඉපදී නිරුද්ධ වූ කල්හි කියා මනෝ ධාතුව ආවර්ජන කෘත්‍ය සිදුකරමින් ඉපද නිරුද්ධ වේ. එවිට චක්ඛු විඤ්ඤාණය දර්ශන කෘත්‍ය සිදුකරයි. එවිට විපාක මනෝධාතුව සම්පටිච්ඡාන කෘත්‍යය ද විපාක අහේතුක මනෝ විඤ්ඤාණ ධාතුව සන්තීරණ කෘත්‍යයද ක්‍රියා අහේතුක මනෝ විඤ්ඤාණ ධාතුව වොත්‍ථපන කෘත්‍යයද සිදුකරමින් ඉපද ඉපද නිරුද්ධ වේ. ඉන් අනතුරුව ජවනය දුවයි.
එහිද භවංග සමයෙහි ආවර්ජනාදින්ගේ එක්තරා සමයක අසංවරයක් හෝ සංවරයක් නොම ඇත්තේමය. ජවන ක්‍ෂණයේ ඉදින් දුසිල් බව හෝ මුළා සිහි ඇති බව හෝ නොදැනිම හෝ නො ඉවසීම හෝ කුසීත බව හෝ උපදයි ද එය අසංවර ය වේ. මෙසේ වන කල්හි “ඔහු චක්‍ෂුන්‍ද්‍රියෙහි අසංවර වූවෙකි”යි කියනු ලැබේ. කුමක් නිසාද? එසේ ඇති කල්හි චක්ඛුද්වාරය නොරකින ලදේ වෙයි. භවංගය ද ආවර්ජනාදී වීථි සිත් ද නො රකින ලද්දේමය. එහෙයිනි කුමක් මෙන්ද? නගරයේ ප්‍රධාන සතර වාසල් දොරටු නොවසන ලද කල්හි, ඇතුලු නුවර ඝරද්වාර, කොටු ගර්භාදිය මනාව වැසුවත්, ඇතුලු නුවර සියලු බඩු භාණ්ඩ අනාරක්‍ෂිත, අගෝපිත ම වේ. නුවර දොරින් පිවිසි සොරු තමාට රිසි බඩු ගෙන යන්නාහුය. මේ අයුරින්ම ජවන් සිත්හි දුශීලාදී ධර්ම උපන් කල්හි, එහි සංවරය නොමැති කල්හි ද්වාරයද භවාගය ද ආවර්ජනාදී වීථි සිත් ද නොරක්නා ලද්දේ ම වේ.
**සද්ධ දෙය්‍යානි** කර්මය ද ඵලය ද මෙලොව ද පරලොව ද අදහා දෙන ලද, මොහු මාගේ නෑයෙකි. මිත්‍රයෙකි කියා හෝ, මොහු මතු උපකාර කරන්නේය කියා හෝ මොහු පෙර උපකාර කරන ලදී කියා හෝ නොදෙන ලදී යන අර්ථයයි. මෙසේ දෙන ලද කල්හි “ශ්‍රද්ධාවෙන් දෙන ලද” නම් නොවේ. **භෝජනානි** මේ දේශනා ශීර්ෂ මාත්‍රයක් ම ය. අර්ථ වශයෙන් වනාහි - ශ්‍රද්ධාවෙන් දුන් භෝජන වළදා, ඒ සිවුරු පොරවා සෙනසුන් ඇසුරු කරමින්, ගිලන් පස බෙහෙත් ආදිය වළඳමින් යන සියලු පදයන්ගේ අර්ථ කියන ලද්දේමය.
**සෙය්‍යථිදං** යනු නිපාතයකි. එහි අර්ථ - ඒ කෙසේද? **නච්චං** යනු යම්කිසි නැටුමකි. ගමට යන්නා විසින් ද බෙල්ල දිගු කර දැකීමට වත් නොවටියි. **ගීතං** යනු කිසියම් ගීතයක් **වාදිතං** යම්කිසි වාදනයක්. **පෙක්ඛං** නාටක මුළුවක්. අක්ඛානං භාරත රාමායනාදී පුවතක් යම් තැනක කියනු ලැබේද එහි යාමට නුසුදුසුය. **පාණිස්සරං** යනු කස්තල (අත්පුඩි ගැසීම) ය. **පාණිතාලං** යැයි ද කියති. **වෙතළාං** යනු ඝන තාල (කුප්කාලම්) ය. මන්ත්‍රයෙන් මෘත ශරීර ඔසවා තැබීම යැයි ඇතමෙක් කියති. **කුමභ ථූනං** සතර අරමුණක පැතිර යන තාලය. කළ පිඹීම **කුම්භ සද්දං** යැයි ඇතැමෙක් කියති. **සෝභනගරං** යනු නළුවන්ගේ විසිරවීමයි. සෝභනගරකයක් හෝ ප්‍රතිභාන චිත්‍රයකැයි කියන ලදී. **චණ්ඩාලං** යගුලිය දැමීම, සැඩොලුන්ගේ ඝණ දෙවන කෙළියකි යි ද කියති. **වංසං** උණගස් ඔසවා කරණ ක්‍රීඩාවකි.
**ධොවනං** යනු ඇට දෙවීමයි. ඇතැම් පිටිසර ජනපදයන්හි කළුරිය කළ ඤාතීන්ගේ ශරීර නොදවා වළ දමා තබති. ඉක්බිති ශරීරය කුණුවී ගිය කාලය දැන පස් ඉවත් කර, ඇට සැකිල්ල ගෙන සෝදා සුවඳ ද්‍රව්‍ය ගල්වා තබති. ඔවුහු නැකැත් උත්සව සමයේ දී එක් තැනක ඇට තබා, තවත් තැනක සුරාදී රහමෙර තබාගෙන හඬමින් දුක්වෙමින් සුරාව බොති. මෙය කියන ලදී. “මහණෙනි, දකුණු දෙස ජනපදයන්හි ධෝවන නම් ක්‍රීඩාවක් ඇත. එහි බොහෝ ආහාරපාන, කෑ යුතු බුදිය යුතු ලෙවිය යුතු දේ රැස්කර විනෝද වේ. මහණෙනි ඒ ධෝවන ක්‍රීඩාවේ අර්ථයක් නම් නැත. “ඇතැමෙක් වනාහි ඉන්ද්‍රජාලිකව ඇට දෙවීම මෙනමින් හැඳින්වූ බව කියති. **හත්‍ථි යුද්ධා** දියෙහි භික්‍ෂුවට ඇත් ආදීන් සමඟ යුද්ධ කිරීමටද ඔවුන් යුධ කරවීමටද එම යුද්ධය දැකීමටත් නොවටියි. නුසුදුසුය. **නිබ්බුද්ධං** මල්ලව පොර **උය්‍යොධිකං** යම් තැනෙක පහරදීම් සිදුවේද ඒ යුධ පෙරමුණ. **බලග්ගං** බලසෙන් සමූහයා ගණින තැන. **සෙනාබ්‍යුහං** කඳවුරු, සේනාවන් වසන තැන, රිය පාබල පෙළපාලි ආදිය පවත්වන තැන **අනීක දස්සනං** තුන්පත් රැළ, පශ්චිම හත්‍ථානික ආදී වශයෙන් දැක්වූ බල ඇති දැකීම් ආදිය.
**න නිමිත්තග්ගාහී හොති** ඡන්‍දරාග වශයෙන් ඉහත දැක්වූ පරිදි නිමිති නොගනියි. මෙසේ සෙසු පදයන්හි ද කියු දෙයට විරුද්ධ ක්‍රමයෙන් අර්ථ දත යුතුයි. ඉහත පරිදි ජවන සිත් දුසිල් සහගතව උපන් කල්හි එය අසංවර වූ කල්හි ද්වාරයද භවාංගයද ආවර්ජනාදී වීථි සත්ද නොකරන්නා ලදී යැයි කියන ලදී. මෙසේ ඒ ශීලාදි ධර්මයන්හි යෙදුණු විට ද්වාරය ද භවංගය ද ආවර්ජනාදී වීථි චිත්තයන් ද ආරක්‍ෂිත වේ. රක්නා ලද්දේය. කුමක් වේ ද යත්? නගරත් ද්වාර සතර මනාව වසා දැමූ කල්හි ඇතුලු නුවර සියලු ම බඩු බාහිරාදිය මනාව ආරක්‍ෂා වේ. මනාව ගෝපනය වූයේ වේ. නගරද්වාර වසා ඇති කල්හි සොරුන් නොපිවිසෙන බැවිනි. මේ අයුරින්ම ජවනයෙහි ශීලාදී ධර්ම උපන් කල්හි ද්වාරය ද භවාංගයද ආවර්ජනාදී වීථි සිත්ද සංවර වූයේ වෙයි. ඒ නිසා ජවනක්‍ෂණයේ උපදින චක්ඛුන්‍ද්‍රියේ සංවරය යැයි කියන ලදී. මින් අනතුරුව ඉහතින්ද පසුවද කියූ කියැවෙන කරුණුවල විපර්යාසයෙන් අර්ථ දතයුතුයි.
**විසූක දස්සනා** විසුළු දසුන්. **ගාමකථා** ගම් වැසියන්ගේ කථා **ද්වත්තිංසා** දෙතිස් කථාව. නිවන නො එළවෙන, සගමොක් සුව වලකන තිරිසන් වූ කථා වූයේනුයි **තිරච්ඡාන කථා** නම් වේ. එහි රජවරුන් අරබයා ; මහා සම්මත, මහා මන්‍ධාතු, ධර්මාශෝක ආදීහු මහානුභාව සම්පන්නය ආදී වශයෙන් පවත්වන කථාව **රාජකථා** නම් වේ. චෝරකථාදියෙහිද මේ ක්‍රමයෙන් අර්ථ ගතයුතුයි. ඒ කථා අතුරින් “අසුවල් රජු ඉතා දැකුම්කළුය. දර්ශනීය විය.” ආදී වශයෙන් ගේහසිත වඩන කාමුක කථාව තිරිසන් කථා නම් වේ. ඔවුන් පිළිබඳව ද “මෙසේ මහානුභාව වූවත් ඔවුහු මිය ගියහ. විනාශ වූහ” යි පැවති කථාව කමටහනකි. එළවන සොරුන් අතුරින්ද මුලදේව මෙසේ මහානුභාව සොරෙකි. මෙසමාල මෙසේ මහානුභාව සොරෙකි” යනුවෙන් ඔවුන්ගේ ක්‍රියා පිළිබඳව පැවති, “අහෝ සුරයෙකි”යි ගේහසිත් වඩන කථාව තිරිසන් කථාවකි. යුධ පිළිබඳව ද “භාරත යුද්ධයේදී අසුවලා විසින් අසුවලා මරන ලදී, මෙසේ විද්දේය, මෙසේ මැරුවේය” ආදී වශයෙන් කාමාස්වාද වශයෙන් පැවති කථාව තිරිසන් කථාවකි. “ඔවුහු ද ක්‍ෂයවීමට, විනාශයට ගියෝය” ආදී වශයෙන් සෑම දෙයක්, කෙනෙක් පිළිබඳව කරන කථාව කමටහනක් ම වේ.
තවද ආහාරාදිය වර්ණවත්ය, සුවඳවය, රසවත්ය, ස්පර්ශවත්ය කෑවෙමු, වැළඳුවෙමු, බීවෙමු, පරිභෝග කළෙමු යනාදී ලෙස කාමාශ්වාද වශයෙන් කීම නුසුදුසු ය. අථවත්ව ගෙන “පෙර අපි මෙවැනි වර්ණයෙන් යුත් ආහාරපාන, වස්ත්‍ර, ඇඳ පුටු, මල් මාලා, ගද සුවඳ සිල්වතුන්ට දුන්නෙමු චෛත්‍ය පූජා කළෙමු” ආදී වශයෙන් කථා කිරිම සුදුසුය. ඤාති කථාදියෙහි ද “අපගේ ඥාතීහු ශුරයෝ ය. සමර්ථයෝය” යනුවෙන් ද “අපි පෙර මෙබඳු විසිතුරු යානාවලින් හැසිරුණෙමු” ආදී වශයෙන්ද ආශ්වාද වශයෙන් ද කරන කථාව නුසුදුසුය. එය අර්ථ සහිතව ගෙන “අපේ ඤාතීහු විනාශ වූහ. නැසී ගියහ. පෙර අපි මෙවැනි වටිනා පාවහන් ආදිය සංඝයාට දුනිමු.” ආදී වශයෙන් කථා කිරීම සුදුසුය. ග්‍රාම කථාවන්ද ජනාකීර්ණ ජනශූන්‍ය, දුර්භික්‍ෂ, සුභික්‍ෂ ආදී වශයෙන් “අසුවල් ගම්වැසියෝ ශුරයෝය. සමර්ථයෝය.” යනුවෙන් ආශ්වාද වශයෙන් කරණ කථාව නුසුදුසුය. අර්ථ සහිතව ගෙන “අසුවල් ගම්වැසියෝ ශ්‍රද්ධාවන්තයෝය. ප්‍රසන්නයෝය. ක්‍ෂය වීමට ව්‍යයවීමට ගියහ”යි ආදී වශයෙන් කථා කිරීම සුදුසුය.
නිගම, නගර, ජනපද කථාදියෙහිද මේ ක්‍රමයමයි. ඉත්‍ථි කථාවන් ද වර්ණ, ශරීරාවයව ආදිය පිළිබඳව ආශ්වාද වශයෙන් කරණ කථාව නුසුදුසු ය.”සැදැහැවත්ය. තුනුරුවන්හි ප්‍රසන්නය, ක්‍ෂයවීමට මරණයට පත් වූවාහ” යනුවෙන් ස්ත්‍රීන් පිළිබඳව කථා කිරීම සුදුසුය. සූර කථාවන්හි ද “නන්‍දිමිත්‍ර නම් යෝධයා ශූරයෙකි”යි ආශ්වාද වශයෙන් කරණ කථාව නුසුදුසුය. “ඔහු ශ්‍රද්ධාවන්තය. විනාශයට ගියේයැයි” කථා කිරීම සුදුසුය. වීථි පිළිබඳ කථාවන්හි ද “අසුවල් වීථිය ජනාකීර්ණය, ජනශුන්‍යය” “අසුවල් වීථියේ වසන්නෝ ශුරයෝය. සමර්ථයෝය” ආදී වශයෙන් ආශ්වාද විඳිමින් කථාකිරීම නුසුදුසු ය. “ශ්‍රද්ධාවන්තයහ. ප්‍රසන්නයහ. විනාශයට ගියෝය” ආදී ලෙස කථා කිරීම සුදුසුය.
**කුමභට්ඨාන** **කථා** කල තබන තැන දිය කොට හෝ කල දාසීන් පිළිබද කරන කථාය. ඇයද ප්‍රසාද එලවයි. නැටීමට, ගැයීමට දක්‍ෂය” ආදී වශයෙන් ආශ්වාදමය කථාව නුසුදුසු ය. “ශ්‍රද්ධාවන්තය. පැහැදුනු අයයි” ආදී වශයෙන් කථා කිරීම සුදුසු ය. **පූබ්බපෙත කථා** මිය ගිය ඤාතීන් පිළිබඳ කථාවයි. එය වර්තමාන ඤාතීන් පිළිබඳව ඉහත දැක්වූ ඤාති කථා විනිශ්චයටම සමානය.
**නානත්ත කථා** පෙර පසු කථාවලින් මිදුණු ඉතිරි නානා ස්වභාව ඇති නිරර්ථක කථාවයි. ලොකක්ඛායිකා “මේ ලෝකය මැවූවේ කවුද? අසුවලා විසින් මවන ලදී. ඇට සුදු බැවින් කපුටා සුදු පාටය. ලේ රතු බැවින් කොකා රතුපාටය. මේ ආදී **ලෝකායත** විතණ්ඩ සල්ලාප කථාවයි.
**සමුද්දක්ඛායිකා** නම්, කුමක් නිසා සමුද්‍රයට “සාගර”යන නම වී ද? සාගර දෙවියා විසින් කණින ලද බැවින් සාගර නම් වේ. මා විසින් කණින ලදී යයි හස්ත මුද්‍රාවෙන් තමා දැන්වූ හෙයින් සමුද්‍ර නම් විය. මෙසේ සාගරය පිළිබඳව පවත්වන නිරර්ථක කථාවයි. **භාවො** යනු වෘද්ධියයි. **අභවො** යනු හානියයි. මෙසේ වෘද්ධිය වේ, හානිය වේ, යනුවෙන් ඒ ඒ දේ පිළිබඳව පැවැත්වූ නිරර්ථක කරුණු පිළිබඳ කථාව **ඉතිභවාභව** නම් වේ.
**ආවරෙය්‍ය** ආවරණය කරන්නේය. **නිවාරෙය්‍ය** අරමුණින් වලකන්නේය. **සංවරෙය්‍ය** මනාව, ඉතිරි නොකර වළකන්නේය. **රක්ඛෙය්‍ය** රක්‍ෂා කරන්නේ ය. **ගොපෙය්‍ය** මනාව ලෝපනය කරන්නේ ය. **පිදහෙය්‍ය** වසන්නේ ය. **පච්ඡින්‍දෙය්‍ය** ශ්‍රෝතස සි‍ඳින්නේය.
**තෙන තෙන න** **තුස්සන්ති**, ඒ ඒ ඇඹුල් ආදී රසවලින් සන්තෝෂයට නො පැමිණෙති. **අපරාපරං** **පරියෙසන්ති** තව තවත් සොයමින් ඇවිදිති.
**ඵස්සෙන** රෝග ස්පර්ශයෙන්. **භාවඤ්ච** **නාභිජප්පෙය්‍ය** ඒ ස්පර්ශයේ දුරු කිරිම පිණිස කාමභවාදී භවයන්ද නොපතන්නේය. **භෙරවෙසු ච න සම්ප‍වෙධෙය්‍ය** ඒ ස්පර්ශයට ප්‍රත්‍ය වූ සීහව්‍යාඝ්‍රා දී බියජනක සත්ත්වයන් පිළිබඳව කම්පා නොවන්නේ ය. සෙසු ඝාණෙන්‍ද්‍රිය, මනින්‍ද්‍රිය පිළිබඳ විෂයන්හි ද කම්පා නොවන්නේය. මෙසේ පරිපූර්ණව ඉන්‍ද්‍රිය සංවරය පිළිබඳව කියන ලදී. මුල් ගාථාවෙන් ඉන්‍ද්‍රිය සංවරය දක්වා මේ ගාථාවෙන් අරණ්‍යයෙහි වසන්නට බියජනක දේ දැක හෝ අසා හෝ කම්පා නොවිය යුතු බව දක්වයි.
**එකෙනා කාරෙන** එක් අයුරකින් **භයංපි භෙරවාංපි තඤ්ඤෙ ව** භයත් භෛරවයත් යන දෙක කුඩා වූවත් ඉතා මහත් වූ උත්‍රාස නිමිත්තමය. එම අර්ථය දැක්වීමට ම **“වුත්තං හෙතං” **යි කියන ලදී. **භයං** බියජනක ප්‍රත්‍යයෙන් උපන් බිය. **භයානාකං** ආකාරය දැක්වීම යි. **ජම්භිතත්තං** භයවීම වශයෙන් ගත (ශරීරය) සෙලවී යාමයි. ලොමහංසො ලොමුඩැහැ ගැනීම, රෝම කෙළින් වීමයි. මේ පද දෙකින් කෘත්‍ය වශයෙන් භය දක්වා, නැවත සිතේ උද්වේගය, උත්‍රාසය යැයි ස්වභාවය දක්වයි. **උබ්බෙගො** යනු වහා උද්වේගයට පත්වීමයි. **ජාති භයං** යනු ජාති නිසා උපදින භයයි. සෙසු පදයන්හි ද මේ ක්‍රමයයි. රජුගෙන් උපදින භය **රාජභයං** නම් වේ. සෙසු පදයන් හි ද මෙසේ අර්ථ ගතයුතුයි. **අත්තානුවාදභයං** පව්කම් කරන්නාට තමාට තමාම බණින්නේ යැයි උපදින බිය **පරානුවාද භයං** අනුන්ගේ උපවාදයෙන් උපදින බිය.
**දණ්ඩභයං** ගිහිගේ වූවන්ට රජයෙන් පවත්වන දඬුවම් ද පැවිදි වූවන්ට විනය නීති අනුව පවත්වන දඬුවම් ද නිසා උපන් බිය. **දුග්ගති භයං** සතර අපාය නිසා උපදින බිය. **ඌමිභයං** මහ මුහුදේ දියට බසින්නාට වන බිය. මහ මුහුදේ වනාහි “මහින්ද වීචිය” නම් සැට යොදුනක් උඩට නගින්නකි. පනස් යොදුනක් උඩට නගිනුයේ. “ගංගා වීචි” යයි. රොහණවීචි නම් රළ සතලිස් යොදුනක් උඩට නඟයි. මෙවැනි මහා රළ පිළිබඳව බිය ඌමිභය නම් වේ. මත්ස්‍ය සමූහයාගෙන් වන බිය **කුම්හීල භයං** නම් වේ. දියසුළි ආදියෙන් පවතින බිය **ආවට්ට භයං** නම් වේ. සුසුකා යනු චණ්ඩ මත්ස්‍යයන්ය. ඔවුන්ගෙන් ඇතිවන බිය **සුසුකාභයං** **ආජීවිකභයං** යනු ජීවිත පැවතුම් හේතුවෙන් උපදින භයයි. **අසිලොකභයං** යනු ගර්හාවෙන් උපදින බියයි.
**ලද්ධා න සන්නිධිං කයිරා** මේ ආහාරපානාදියෙන් යම්කිසිවෙක් දැහැමිව ලැබ ආරණ්‍යයෙහි ද සෙනසුනෙහි ද වසන්නට දුර්ලභ යැයි සිතා රැස් කිරීම නො කරන්නේය.
**ඔදනො** හැල්, වී, යව, තිරිගු, තණහාල්, වරක, කුද්‍රෑසක යන ධාන්‍ය වර්ග හතද ධාන්‍ය සඳහා සුදුසු වෙනත් දෙයෙහි සහලින් උපන් බත **කුම්මාසො** යව ධාන්‍යයෙන් උපන් යව කොමු. **සත්තු** සහල් ආදියෙන් කළ අත්සුණු. **මච්ඡො** දියේ හටගත්, මාළු **මංසං** අර්ථ ප්‍රකටමය. **අම්බපානං** අමු හෝ ඉදුණු අඹවලින් සෑදු පානය **ජම්බුපානං** දඹ ඵලයෙන් සෑදු පානය **චොචපානං** ඇට කෙසෙල් ගෙඩියෙන් සෑදු පානය. **මොචපානය** ඇට නැති මස්, කෙසෙල් ගෙඩි වලින් සැදු පානය **මධුපානං** මිදි රසයෙන් කළ පානය. මිදිරසය ජලය හා මිශ්‍ර කළේ සුදුසුය. පිරිසිදු මිදි රසය පමණක් නුසුදුසුය. **මුද්දිකං පානං** යනු මිදි දියෙන් කවලම් කර මිරිකා අඹ පානයක් මෙන් සාදාගත් බීමයි. **සාලුක පානං** රතු උපුල්, **නිල් උපුල්** ආදියේ ඇට ගෙන මිරිකා සෑදු පානය. **එරුසක පානං** බොරලු දමන හෝ උගුරැස්ස ගෙඩි මිරිකා අඹ පානය සෑදු පානය. **කොසම්බ පානං** කෝසම්බ ඵලයෙන් සෑදු පානය. **කෙල පානං** කෝල (ඩෙබර) ඵලවලින් සෑදු පානය. **බදර පානං** මහා දෙබර ගෙඩි වලින් අඹ පානය මෙන් සෑදු පානය. මේ එකොළොස් පානයන් සීතල කර හෝ අව්වේ පැසවා හෝ පානය කිරීම සුදුසුයි.
**ඝත පානං** ගිතෙල් පානය **තෙල පානං** තල තෙල් ආදී පාන **පයොපානං** කිරි පානය **යාගු** **පානං** සීතලාදී කැඳ පානය. **රස පානං** ශාකාදි රස පානය. **පීඨඛජ්ජකං** ඉහත දැක්වූ ධාන්‍ය වර්ග ධාන්‍ය හා සමවූ අපරන්ත හෙවත් උඳු මුං ආදියෙන් කළ පිටි වලින්, පනස (කොස්) පිටි, ලබුජ(දෙල්) පිටි, අම්බාටක (ඇඹරල්ලා) පිටි, චීරවල්ලිය (කිරිවැල්) පිටි, මේ ආදී පිටිවලින් සෑදු පිටි කැවිලි. **පුවඛජ්ජකම්පි** ඉහත කී පිටි වලින් ම තැනු පුව ඛාදය. **මූලඛජ්ජකං** මුලක මුල් ඛාරක මුල්, චුච්චු (මුල් පලා) මුල්, ආදී මුල්වලින් කළ ආහාර **තච** **ඛජ්ජකං** උක් ආදී පොතුවලින් කළ. **පත්තඛජ්ජකං** නාබ්බ කොළ, කුටජ (කෙලිද) කොළ, පටොල (පතෝල) කොළ, සුලස කොළ, ආදියෙන් සෑදු ආහාරය. **පුප්ඵ ඛජ්ජකං** මුලක මල්, ඛරක මල්, සුදු වර්ණ, සිග්ගු, උපුල්, පියුම්, ආදී මලින් කළ ආහාර. **ඵලඛජ්ජකං** යනු පනස(කොස්), ලබුජ(දෙල්), නාලිකේර(පොල්), අම්බටක(ඇඹරුල්ල), තින්තිනික(සියඹලා), මාතුලුංග(නාරං), කපිට්ඨ, එල(දිවුල්), අලාබු (දියලබු), කුම්භණ්ඩ පුස්ස(කොමඩු) ඵල, තිම්බරූසක (තිඹිරි), තිල(තල්), ඵතිංගලන, ඛෙච(ඇටි කෙසෙල්), මොච(කෙසෙල්), මධුකා(මී) දී ගෙඩිවලින් සෑදු ආහාරය.
**න කුහනාය** විශ්මයට පත් කරවීමෙන් නොව. **න** **ලපනාය** සිවුපස ලාභය සදහා චාටු බස් නොකීමෙන් විහාරයට පිවිසි මිනිසුන් දැක “පින්වතුනි, කුමක් පිණිස පැමිණියේද? කිම භික්‍ෂූන්ට ආරාධනාවකට ද? ඉදින් එසේ නම් දැන් යන්න. මම පසුව එමි” ආදී වශයෙන් චාටු බස් නොකීමෙන්. නැතහොත් තමා දක්වමින් “මම තිස්සය. මා කෙරෙහි රජු පැහැදුණේ ය මා කෙරෙහි අසුවල් අසුවල් රාජමහාමාත්‍යවරු ප්‍රසන්නයහ.” මෙසේ චාටු බස් නොකීමෙන් **න නෙමින්ති කතාය** යම්කිසිවෙකුට අනුන්ට ප්‍රත්‍ය දාන සංඥා උපදවන යම්කිසි කාය වාග් කර්මයෙන් නිමිති කථා නොකර. **න නිප්පෙසිකතාය** යම් ඒ අනුන්ගේ අක්‍රෝශ පරිභව ආදී ක්‍රියාවකින්, උණ පෙතිවලින් එළිමහන වසන මෙන් අනුන්ගේ ගුණ වැසීම, වැලැක්වීම නොකරයි. සුවඳ ද්‍රව්‍ය සුණුකර සුවඳ සොයන්නාක් මෙන්, අනුන්ගේ ගුණ කුඩුකර, සුණුකර එමගින් ලාභ සෙවීම කරයි. එය නිප්පෙසිකා නම් වේ. මෙබදු නිප්පේසිකතාවයෙන් යුතු නොවේ. **න** **ලාභෙන ලාභං නිජිගිංසනතාය** මෙහි නජිගිංසනා යනු සෙවීමයි. අනිකකුට ලැබුණු දෙය අන් තැනකට ගෙන යෑම් වශයෙන් ලාභයෙන් ලාභ සෙවීම නම් වේ. මෙබඳු ලාභයෙන් ලාභ සෙවීමෙන් දුරුව.
**න දාරදානෙ න** සිවුපස ලැබීම පිණිස දැව ආදිය නොදීමෙන් විහාරයේ වැටුණු හෝ අනුන් විසින් ගෙනවුත් රක්‍ෂා කළ, ගෝපනය කළ, දැව ආදිය “මෙසේ මට ප්‍රත්‍ය දෙන්නේය”යි උපස්ථායකයන්ට දීමට නො සුදුසුය. මෙසේ ජීවිකාව ගෙන යෑම සාවද්‍ය වූ මිථ්‍යාජීවයෙන් ජීවත් වීම නම් වේ. මෙබඳු කටයුතු කරණ පැවිද්දා මෙලොවදී ගැරහුමට පැමිණෙයි. පරලොවදී ද අපාය පුරවන්නේ වේ. තමාගේ පුද්ගලික දැව කුල සංග්‍රහ පිණිස දෙන්නේ නම් කුලදුසක දුක්කටාපත්තියට පැමිණේ. අනුන් අයත් දර ආදියක් සොර සිතින් දෙන්නේ නම් භාණ්ඩයේ අගය අනුව පාරාජිකාවෙන් චෝදනා කළ යුතුයි. සාංඝික දෙයෙහි ද මේ ක්‍රමයමයි. ඉදින් එය ප්‍රධාන බව පිණිස දේ නම් ගරු භාණ්ඩ විස්සර්ජනාපත්තියට පැමිණෙයි. කවර දැවයක් ගරුභාණ්ඩ වේ ද? කවර දැවයක් ගරු භාණ්ඩයක් නොවේද? සංඝයා විසින් සීමා වෙන්කර තැබූ අරමෙහි යමක් රෝපණය නොකර ස්වභාවයෙන් ම හටගනියි නම් ඒ ගරුභාණ්ඩ නම් වේ. ඉන් බැහැර වු දෙය ගරු භාණ්ඩ නොවේ. රෝපණය කළ යුතු තැන සියලු දෙය ගරු භාණ්ඩ වේ. ප්‍රමාණ වශයෙන් ඉඳිකටු දඬුවක ප්‍රමාණය ද ගරු භාණ්ඩයකි.
**න වෙළුදානෙන** ආදියෙහි ද **න වෙළු දානෙන** යනු ප්‍රත්‍ය ලැබීමට උණගස් දීම නොකර. ඉහත දැව පිළිබඳව පැවසූ ක්‍රමයෙන් මේ සියලු පදයන්හි අර්ථ දතයුතුය. උණගස්වල වනාහි තෙල් නැලියක් ප්‍රමාණය ගරු භාණ්ඩයකි. ඊට වඩා කුඩා දෙය ගරු භාණ්ඩ නොවේ. මිනිසුන් විහාරයට ගොස් උණගස් ඉල්ලති. භික්‍ෂූහු සාංඝික දේ දීමට කැමති නොවෙති. මිනිසුන් නැවත නැවත ඉල්ලති. තර්ජනය කරති. එවිට භික්‍ෂුන් විසින් දඩ ගැසීමක් කර, “ගනිවු”යැයි කිව යුතුය. “වේළුදාන” වරදට එවිට හසුනොවේ. ඉදින් ඒ ගැසූ දඩයට වෑ පොරෝ ආදියක් හෝ ඛාද්‍ය භෝද්‍යාදියක් දෙන්නේ නම් ඒවා ගැනීම නුසුදුසුයි.
විනයට්ඨ කථාවේ වනාහි “දාගිය උණ ආදිය මිනිස්සු ගෙන යානම් නො වැළැක්විය යුතුය” යි කියන ලදී. ඉදින් සංඝයාට අයත් උණ ලැහැබක එය විනාශ කරණ රෝගයක් ඇති වේ. එවිට ගොදුරුගමෙහි මිනිසුන්ට “උණ ලැහැබට රෝගයක් වැළදුණි” එය ඉවත් නොකළොත් උණපඳුර වැනසේ. කුමක් කළ යුතුද?” කිවයුතුයි. ඉදින් කොටා දැමීමට අකමැති නම් සම භාගය ලැබේ යැයි කිවයුතුයි. එසේත් නො කැමති නම් තුනින් දෙකොටසක් ලැබේ යැයි කිවයුතුයි. එසේත් අකමැතිනම් “නැසුණු උණපඳුරින් කාටවත් වැඩක් නැත. ඉදින් නුඹලා කැමති නම් කිසිවක් දී මුළු උණපඳුරම ගන්න” යි කිවයුතුයි. මෙය වේළුදාන නම් නොවේ. ඉදින් උණ ලැහැබෙහි ගිනි ඇවිලුනොත් දිය ඉස ගැනීමේ දී ද මේ ක්‍රමය යෙදිය යුතුයි.
**පත්තදානෙන** පාත්‍රය ගරුභාණ්ඩයක් බැවින් මේ එහි විනිශ්චයයි. විකුණන පාත්‍රය ද සුවඳ ද්‍රව්‍ය වෙළෙන්දෝ සුවඳ ද්‍රව්‍ය දැමීම පිණිස මිළට ගනිති. එබඳු දුර්ලභ අවස්ථාවක දීම පාත්‍රය ගරුභාණ්ඩයක් වේ. මේ දැක්වූයේ කිංසුක පාත්‍ර, පිලන්‍ධන තාල ප‍්‍රාදියෙහි විනිශ්චයයි. තල් කොළ පිළිබඳව ද මේ අවස්ථාවෙහි ම කිවයුතුයි. තල් කොළ ද හටගත් කල්හි තල් වනය සංඝයාට වෙන් කර පූජා කළ ස්ථානයේ සිට ම ගරු භාණ්ඩයකි. ඉන් එහා තල් කොළ ගරු භාණ්ඩ නොවේ. සාංඝික ඉඩමක වගාකළ (රෝපිත) තල්ගස්වල සියල්ලම ගරු භාණ්ඩ වේ. එහි ප්‍රමාණයට ම කෙළවරේ සිට අගල් අටක් ප්‍රමාණ වූ ද හිස් පොත්තේ සිට ගතයුතුයි. තණ ද මේ විස්තරයෙහිම බහා කිවයුතුය. යම් තැනක තණ නැති එහි දී තලනාලි (තලකොළ), කේර කොළ (පොල් කොළ) ආදියෙන් ද වසති. එනිසා එම කොළ ද තණ වලටම ඇතුලත් කරන ලදී. මෙසේ මුඤ්ජ පළාලාදියෙහි ද මිටියක් පමණ තණ ද පොල් අතු ආදියෙහි එක් අත්තක් වූවද සංඝයාට දෙන ලදුව හෝ සඟ සතු ඉඩමක උපන්නේ හෝ ආරාමයෙන් පිටත සංඝයාගේ තෘණ වස්තුවෙහි උපන් තණ හෝ රක්‍ෂා කළ, ගෝපනය කළ, තණ හෝ ගරු භාණ්ඩ නම් වේ. ඒවා වනාහි සංඝ කර්මයෙහි දී ද චෛත්‍ය කර්මාන්තාදියෙහිද ප්‍රයෝජනයට ගෙන ඉතිරිය පුද්ගලික කර්මයන්හි ද දීම සුදුසුයි. ඉහතින් දැක්වූ දැව, උණ ආදියෙහිද මේ ක්‍රමයමය.
**පුප්ඵ දානෙන** පුෂ්ප දානයේ දී “මෙපමණ ගස්වල මල් විකුණා කැඳ බත් පිණිස දිය යුතුය. මෙපමණ ගස්වල මල් විකුණා සෙනසුන් පිළිසකර කිරීම් සදහා දිය යුතු.” මෙසේ නියම කළ ස්ථානවල ම මල් ගරු භාණ්ඩ වේ. ඉදින් සාමණේරවරු මල් කඩා රැස් කරත්ද අංග පසකින් යුක්ත වූ මල්ද බෙදා දෙන සංඝසම්මත භික්‍ෂුව සංඝයා ගණන් කර මල් කොටස් කරයි. උන්වහන්සේ තමා වෙත පැමිණි පිරිසට සංඝයා නොවිමසා ම මල් දීම සුදුසු වෙති. සංඝ සම්මතය නොලැබූ භික්‍ෂුවක් නම් සංඝයාගෙන් විමසාම දිය යුතුවේ. භික්‍ෂූන්ට වනාහි කාහට මල් දීමට සුදුසු වේ ද? කාහට නම් නොදිය යුතු වේ ද? මාපියාදීන්ට ගෙදරට ගෙනගොස් හෝ ගෙදරින් කැඳවා හෝ වස්තු පූජා කරවයි. දීමට සුදුසුය. සැරසීම් පිණිස දීම නුසුදුසුය. සෙසු ඤාතීන්ට වනාහි ගෙන ගොස් නොදිය යුතුයි. කැඳවා පූජා කිරිම පිණිස දිය යුතුයි. සෙසු ජනයාට පූජා ස්ථානයට පැමිණි කල්හි, අපේක්‍ෂාවකින් තොරව දිය යුතුය. එය පුෂ්පදාන සංඛ්‍යාවට නොගැනේ.
විහාරයේ බොහෝ මල් පිපෙත්ද භික්‍ෂූන් විසින් පිඬු පිණිස හැසිරෙන කල්හි මිනිසුන් දැක “විහාරයේ බොහෝ මල් ඇත. ඒවා ගෙන පූජා කරවු” කියයුතුය. වචන මාත්‍රයෙහි දෝෂයක් නැත “මිනිසුන් කැම බීම රැගෙන පැමිණෙත්වා”යි සිතින් නොකිව යුතුය. ඉදින් එසේ සිතා කීවේ නම් ගෙනෙන ලද කෑමබීම නොවැළඳිය යුතුය. මිනිසුන් තමන් සිතාම “විහාරයේ මල් ඇත්ද?” යි අසා “ඇතැයි” කී කල්හි, “අසුවල් දින විහාරයට එන්නෙමු. සාමණේරවරුන්ට මල් කැඩීමට නොපසන්න” යි කියති. භික්‍ෂුන්ට මේ බව සාමණේරවරුන්ට දැනුම් දීමට අමතක වේ. සාමණේරවරු මල් කඩා තබති. මිනිස්සු භික්‍ෂූන් වෙත අවුත්, අපි නුඹවහන්සේට “අසුවල් දින පන්සලේ සාමණේරවරුන්ට මල් කැඩීමට අවසර නොදෙන්න”යි කීවෙමු. කුමක් නිසා මල් කැඩීම නොවැළැක්වූවෙහිද? එවිට භික්‍ෂුව මෙසේ කිව යුතුය. “මගේ සිහිය මුළා විය. තවම මල් කැඩුවා පමණි. තවම පූජා කළේ නැත”යි කිව යුතුයි. “මේ කැදූ මල් ගෙන පූජා කරවු”යි නොකිව යුතුයි. ඉදින් එසේ කීවේ නම් මිනිස්සු ගෙන ආමිෂ පූජා පරිභෝග නොකළ යුතුයි. තවත් භික්‍ෂුවක් සාමණේරවරුන්ට කියයි. “අසුවල් ගම්වැසියෝ මල් නොකඩන්න යැයි පැවසූහ.” ගම්වැසියෝ ද ආමිෂ ද්‍රව්‍ය ගෙනවුත් දන් දී “අපගේ මිනිස්සු බහුල නොවෙති. අපත් සමඟ මල් නෙලීමට එන්න යැයි සාමණේරවරුන්ට අණ කරන්න”යි කියති. එවිට භික්‍ෂුව “උපාසකවරුනි, සාමණේරවරු පිඬු පිණිස යති. යමෙක් පිඬු පිණිස නොයන්නේ නම් ඔවුහු කළයුතු දේ තමන්ම දනිති”යි කිවයුතුයි. මෙපණකින් අවස්ථාව ලැබ සාමණේරයන් පුතුන් හෝ සොයුරන් මෙන් සිතා මල් කඩවා ගැනීමෙහි දෝෂයක් නැත. එසේ මල් කඩා දීම “පූෂ්පදානයක්” ද නොවේ.
ඵල දානයේදී මල් මෙන් ම ඵලයද නියම කළේ නම් ගරුභාණ්ඩයක් වේ. විහාරයේ බොහෝ ඵලාඵල ඇති කල්හි දිළිඳු මිනිස්සු පැමිණ ඒවා ඉල්ලති. භික්‍ෂුහු මේවා සාංඝික” යැයි දීමට මැලිවෙති. මිනිස්සු විපිළිසරව අක්‍රෝශ කරති, පරිහාස කරති. එවිට කුමක් කළයුතුද? “ගෙඩිවලින් හෝ ගස්වලින් වෙන්කර කතිකාවතක් කළයුතුයි. අසුවල් අසුවල් ගස්වලින් මෙපමණ ගෙඩි ගන්නෝ හෝ මෙපමණ ගස්වලින් ගෙඩි කඩාගන්නෝ හෝ මෙපමණ ගස්වලින් ගෙඩි කඩාගන්නෝ නොවැළැක්විය යුත්තාහ යනුවෙනි. සොරු හෝ ප්‍රධානියෝ හෝ බලහත්කාරයෙන් එම ගෙඩි කඩාගැනීම නොවැළැක්විය යුතුය. කිපුණු ඔවුහු සියලු විහාරයම නසන්නාහ.” ආදීනව කිවයුතුය.
නහනු දීමේදී කොටන ලද නහනු කුඩු ගරුභාණ්ඩයක් නොවේ. නොසුනු කර ගසේ තිබියදී ගස් පොතු ගරුභාණ්ඩ වේ. සුණු මැටි වනාහි ගිලන් නොවූවන්ගේ ඇඟ ගැල්වීමට සුදුසුය. ගිලන් වූවන්ට යම්කිසි චුර්ණයක්ම සුදුසුම ය.
**න චුණ්ණදානෙන** ඉහත කී පරිදිම මහරි ගස් චුර්ණාදිය දීමෙන් මැටි දානයේදී මැටි ආදිය දුර්ලභ ප්‍රදේශයකදීම ඒවා ගරුභාණ්ඩ වේ. එය ද යටත් පිරිසෙන් පලන් තිහක ගුලි පිඬු ප්‍රමාණයකි. ඊට වඩා කුඩා ගුලියක් ගරු භාණ්ඩයක් නො වේ.
දැහැටිදඬු දීමෙහි දැහැටි දඩු නොකැපූවේ ම ගරුභාණ්ඩයකි. යම් සාම‍ණේරවරුන්ට සංඝයාගෙන් දැහැටිදඬු වාරය පැමිණේ ද ඔවුහු තම ආචාර්ය උපාධ්‍යායවරුන්ට වෙන වෙන ම දීමට නො ලබති. යම් කෙනෙකුන් විසින් මෙපමණ දැහැටිදඬු එළවිය යුතුයයි වෙන්කර වාරය ගන්නා ලද්දේ ද, ඔවුන්ගේ ඉතිරිය ආචාර්ය උපධ්‍යායවරුන්ට යැයි පවසමින් එක් භික්‍ෂුවක විසින් දැහැටිදඬු මාලකයෙන් බොහෝ දැහැටිද නොගත යුතුයි. දිනපතා එක එකක්ම ගතයුතුයි. වෙන වෙනම වසන්නා විසින්ද භික්‍ෂු සංඝයාට දී, යම් පමණ තමාට ඉතිරිවේද එපමණ ගෙන එළවිය යුතුයි. ආගන්තුකයන් අතරෙහි හෝ දිසාවලින් පැමිණියවුන් අතරින් පිටත්ව යන්නන් විසින් ගෙනවුත් ගත් තැනම තැබිය යුතුයි. **න මුඛොදක දානෙන** මුව සෝදන දිය නොදීමෙන්.
**න චාටුකම්‍යතාය** යනාදියෙහි චාටුකම්‍යතා යනු තමා දාසයකු මෙන් පහත් තැන් තබා, අනුන්ගේ දෝෂ වචනය ද පිළිගෙන ප්‍රිය කැමතිව චාටු බස් කීමයි. **මුග්ග සුප්‍යතාය** මුංඇට හොද්දට සමාන බැවින්. මුග්ගසුප්‍යතා යනු ඇත්ත, බොරු, දෙකින්ම යුතු දිවිපැවැත්ම පිණිස කරණ කථාවෙන් යුතු බවයි. යම් සේ මුංඇට ව්‍යඤ්ජනය පැසෙන කල්හි බොහෝ මුංඇට මනාව පැසෙයිද ස්වල්පයක් නොපැසෙයිද එමෙන් බොරු මිශ්‍ර සත්‍ය කථාවෙන් ජීවිතය ගෙන යන්නා බොහෝ බොරු කියයි. අප සත්‍ය කියයි. නැතහොත් මුංඇට හොද්දට නොපිවිසෙන තැනක් නැත්තේ යම් සේ ද එමෙන්ම සත්‍ය අසත්‍ය මිශ්‍ර කථා කරන්නාට නොපිහිටීමක් නම් නැත. කතිරයකින් මෙන් කැමති කැමති ධාරාවේ හෝ සිවුමංසන්‍ධියක මෙන් කැමති කැමති පාරේ පිහිටයි. එහෙයින් ඔහුගේ ඒ මුසාවාද ඇති බැව් මුග්ගසුප්‍යතා යයි කියන ලදී. **න පාරිභට්ටතාය** පරිහට කර්මයෙන් තොරව පරිභට්ටයාගේ ක්‍රියාව පරිභට්ට යැයි. ඔහුගේ ස්වභාවය පරිභට්ටතා නම් වේ. අලංකාර කිරිම ආදියෙන් දරුවන් නැලවීමට මේ තවත් වචනයකි. **න පිට්ඨිමංසිකතාය** වහා ගෙවල් තුළට පිවිස පුටුවල හිඳගන්නා ස්වභාවයෙන් දුරු වූ.
**න වත්‍ථුවිජ්ජාය** ආදියෙහි වාස්තු විද්‍යාව නම් ගම්, නියම්ගම්, නගර ආදියේ ජනාකීර්ණ හා ජනශුන්‍ය බව දැනගන්නා ශාස්ත්‍රයකි. **තිරච්ඡාන විජ්ජා නම් නෛර්යානික** නොවූ සඟමොක් මග වළකන හෙයින් තිරිසන් වූ අංග ශාස්ත්‍ර නිමිති ආදී වශයෙන් විද්‍යාවයි. **අංගවිජ්ජා** නම් ස්ත්‍රී පුරුෂයන්ගේ සුභග, දුභග ලක්‍ෂණ දැනගන්නා ශාස්ත්‍රයයි. **නක්ඛත්ත විජ්ජා** නම් නැකැත්වල යෝග දැනගන්නා ශාස්ත්‍රයයි.
**න දූතගමනෙන** දූතයකු මෙන් ගමන් කිරීමෙන්. **පහිණගමනෙන** ගිහියන්ගේ හසුන් ගෙන, ගෙන් ගෙට යෑමෙන්. **න ජංඝපෙසනියෙන** ග්‍රාමාන්ත, දේශාන්තරාදියෙහි ඒ ඒ ගිහියන්ගේ හසුන්, පිළිතුරු හසුන් ගෙන යෑමෙන් මෙහිදී ජංඝපෙසනික වූවත් තමන්ගේ මාපියන්ගේ, යමෙකු තම මාපියන්ට උපස්ථාන කරත්ද ඔවුන්ගේ පණිවිඩාදියකට එසේ යෑමෙන් සුදුසුය. චෛත්‍ය කර්මාන්තාදියක දී හෝ සංඝයාගේ හෝ තමාගේ අවශ්‍යතාවයේදී වඩු ආදීන්ට හසුන්පත් ගෙනයෑම්, ගෙන ඒම් සුදුසුය. මිනිසුන්ද “දන් දෙන්නෙමු. පූජා කරන්නෙමු. ඒ බව භික්‍ෂු සංඝයාට කියන්න” යි කියති. “අසවල් තෙරුන්ට මේ සිවුරු හෝ පිණ්ඩපාතය හෝ බෙහෙත් දෙන්න” යි කියා දෙති. “විහාරයට පූජා කරන්න.” යි මල් ගඳ විලවුන් හෝ ඔප්පතාක හෝ පවරා දෙති. ඒවා පිළිගෙන ගෙනයෑම සුදුසුය. එය ජංඝපෙසනිය නම් නොවේ. සෙසු පණිවිඩ පමණක් ගෙනයන්නාට පියවරක් පියවරක් පාසා දොස් ඇතිවේ.
**න වෙජ්ජ කම්මෙන** වෙදෙකු වී කායික පිළියම් ආදියෙන් බෙහෙත් කිරීමෙන් බෙහෙත් කිරීම වනාහි පස්වැදෑරුම් සහ ධාර්මිකයන්ට කළ යුතුයි. භික්‍ෂුවට, භික්‍ෂුණියට, ශික්‍ෂාමානාවට, සාමණේරයාට හා සාමණේරියට යන පස්දෙනාටයි. සම වූ ශීල, ශ්‍රද්ධා, ප්‍රඥාවන්තයන්ට, මේ ත්‍රිවිධ ශික්‍ෂාවන්හි යෙදුනවුන්ට බෙහෙත් නොකිරීමට නො ලැබේ. දෙමාපියන්ට, ඔවුන්ට උපස්ථාන කරන්නට, තමාගේ වතාවත් කරන්නාට, පණ්ඩු පලාසයාට යන පස්දෙනාට ද බෙහෙත් කිරිම සුදුසුය. අයියා, මල්ලී, අක්කා, නංගි, පුංචි අම්මා, ලොකු අම්මා, බාප්පා, ලොකු තාත්තා, මාමා, නැන්දා මේ දස දෙනාට බෙහෙත් කරන්නා විසින් ඔවුන්ට අයත් දෙයින් බෙහෙත් ගෙන ගොස් කවලම් කර දියයුතුයි. ඉදින් නොපොහොනේ නම් තමා අයත් දෙයින් තාවකාලිකව බෙහෙත් දිය යුතුය. මොවුන්ගේ දරු පරපුරේ සත්ත්වන කුල පරපුර දක්වාම සිවුපසය එළවන්නාට, නොකළ විඤ්ඤත්ති (හැඟවීම්) ඇත්තහුට හෝ බෙහෙත් කරන්නාට වෛද්‍ය කර්මය හෝ කුලදුසකාපත්තියට හෝ නොවේ.
**න පිණ්ඩපටිපිණ්ඩ කෙන** මෙහි පිණ්ඩපාතය කාහට නම් දිය යුතු ද? කවරෙකුට නොදිය යුතු ද? මාපිය දෙදෙනාට, ඔවුන්ට උපස්ථාන කරන්නට, වතාවක් කරන්නාට, පණ්ඩු පලාසයාට, සපැමිණි දාමරිකයාට, ප්‍රසිද්ධියාට ද දිය යුතුයි. මොවුන් දීමෙන් පසුව ලැබෙන පිණ්ඩපාතය “පිණ්ඩ පිටිපිණ්ඩ” නම් නොවේ. **න** **දානානුප්පදිනෙන** තමාට දුන්නවුන්ට නැවත කිසිවක් නොදීමෙන්. **ධම්මෙන** දැහැමි උපන් **සමෙන** කාය සුචරිතාදියෙන් **ලද්ධා** කයින් ලැබූ. **ලභිත්‍වා** සිතින් පැමිණ. **අධිගනත්‍වා** සපැමිණි, අවබෝධ කර **වින්‍දිත්‍වා** ඤාණයෙන් වින්දනය කර **පටිලභිත්‍වා** නැවත නැවත ලැබ, ප්‍රතිලාභ කර.
**අන්නසන්නධිං** මෙහි ආහාර කථාව දෙවැදෑරුම් ය. විනය වශයෙන් හා සල්ලේඛ වශයෙනි. විනය වශයෙන් නම්, යම්කිසි ආහාරයක් අද පිළිගත්තේ ද එය පසුදින (හෙට) සන්නිධිකාරයක් වේ. එය පරිභෝග කිරීම පචිති ඇවතකි. තමාට ලැබුණු ආහාර සාමණේරවරුන්ට දී, ඔවුන් ලවා අරන් තියවා දෙවන දින වැළදීම සුදුසුය. සල්ලේඛ නම් නොවේ.
පාන සන්නිධියෙහි ද මේ ක්‍රමයමයි. මෙහි පාන යනු අඹ පානාදී අෂ්ටපාන වර්ගයන් හා ඊට අනුලෝම වූ පාන වර්ගයි.
**වත්‍ථ සන්නිධිං** ආදියෙහි අධිෂ්ඨාන නොකළ විලප්පනය නොකළ වස්ත්‍රය සන්නිධියක් වේ. සල්ලේඛය විනාශ කරයි. මේ නිෂ්පර්යාය කථාවයි. පර්යාය වශයෙන් වනාහි තුන් සිවුරින් සතුටුවිය යුතුයි. සිවුවන සිවුරක් ලැබුණේ නම් අනිකකුට දිය යුතුය. ඉදින් කිසිවකුට දීමට නොහැකි වේ නම්, යම් අයකුට දෙනු කැමති ද ඔහු උදෙසීම සදහා හෝ විමසනු සදහා පැමිණියේ, පැමිණි වේලෙහි ම දියයුතුයි. නොදී සිටීම නොවටියි. තුන් සිවුරු වනාහි ප්‍රමාණවත් නොවන කල්හි, පසුව ගැනීමට අනුමත කළ කාලයක් තබාගත හැකිය. ඉදිකටු, නූල්, සිවුරු මසන්නන් නොලැබෙන කල්හි ඊට වඩා කාලයක් වූවද විනය කර්ම කර තැබීමට සුදුසුවේ. මේ දිරූ කල්හි නැවත කොතැනින් ලබන්නේ නම් ද? අරන් තැබීම නුසුදුසුය. එය සන්නිධියක් ද වේ. සල්ලේඛයක් ද විනාශ කරයි.
**යානසන්නිධිම්හි** යාන යනු ගෙනයන රථයයි. කරත්තයයි. රැගෙන යන දෝනාවයි. පාටංගියයි. මේවා පැවිද්දන්ගේ යානා නොවේ. පාවහන් පැවිද්දන්ගේ යානාවයි. එක් භික්‍ෂුවට කැළයේ ඇවිදීමට එකක් හා පා සෝදා ගැනීමට එකක් වශයෙන් උපරිමව පාවහන් යුගල දෙකක් සුදුසු වේ. තෙවැනි පාවහන් යුවලක් ලැබුණු කල්හි අනිකකුට දිය යුතුයි. “මෙය දිරූ කල්හි අනිකක් කොතනින් ලැබේද? මෙය අරන් තබමි”යි තැබීම නුසුදුසුය. එය සන්නිධිකාරකයක් වේ. සල්ලේඛයද විනාශ කරයි.
**සයන සන්නිධි** යන මෙහි සයන යනු ඇඳයි. එක් භික්‍ෂුවකට ගැබෙහි එක් ඇඳක් හා දවල් වසන තැන එක් ඇඳක් වශයෙන් උපරිමව ඇඳ දෙකක්ම සුදුසුය. ඊට වඩා ඇඳක් ලැබුණහොත් එය අනු භික්‍ෂුවකට හෝ සමූහයාට දිය යුතුයි. නොදී සිටීම නොවටියි. එය සන්නිධියක්ද වේ. සල්ලේඛයද විනාශ වේ.
**ගන්‍ධ සන්නිධි**යෙහි භික්‍ෂුවගේ කණ්ඩු, කච්ඡු, ඡවි දෝෂාදී ආබාධයකදී ගන්‍ධය සුදුසුය. ඒ ගන්‍ධයෙන් අදාළ රෝගය සුව වූ කල්හි, වෙනත් එම රෝගය ඇති අයකුට ගන්‍ධය දියයුතුයි. ද්වාරයේ පසැඟිලි දීමට, ඝරධූපනාදියට හෝ දිය යුතුයි. නැවත රෝගය ඇති වූ විට ගැනීම සදහා තැබීම නුසුදුසුය. එවිට ගන්‍ධ සන්නිධියද වේ. සල්ලේඛයද විනාශ වේ.
**ආමිසං** ආදියෙහි කියා ඉතිරි අර්ථ දතයුතුයි. ඒ කෙසේද? මේ සසුනෙහි ඇතැම් භික්‍ෂුවක්, “ආහාර අඩු වූ කාලයෙහි ගනිමි”යි තල, සහල්, මු, කව්පි, නාලිකෙර, ලුණුමාළු, වියලි මස්, ගිතෙල්, තෙල් ආදිය වළං ආදී බඳුන් පුරවා ගෙනවුත් තබයි. ඒ භික්‍ෂුව වැසි කාලයේ දී වේලාසනින්ම නැගිට සාමණේරවරුන් ලවා කැඳ පිසවා, එය වළදා “සාමණේරය, මේ දිය සහිත මඩෙහි ගමට පිවිසීම දුෂ්කරය. එනිසා අසුවල් පවුල වෙත ගොස් මා විහාරයේ සිටින බව දන්වන්න. අසුවල් පවුලෙන් මිදුණු කිරි ආදී ආහාර රැගෙන එන්න”යි සාමණේර නමක් යවයි. වෙහෙර වසන භික්‍ෂූන්ද පැමිණ “ස්වාමීනි, කිම ගමට පිඬු පිණිස නොවඩින්නේද?” යි ඇසූ කල්හි “ඇවැත්නි, දැන් ගමට පිවිසීම මා හට ඉතා දුෂ්කරය”යි පවසයි. ඒ භික්‍ෂුහු එවිට “එසේ වේවා, ස්වාමීනි, නුඹවහන්සේ මෙහිම සිටින්න. අපි පිණ්ඩපාතය කරගෙන ඔබවහන්සේටත් සමඟ ආහාර ගෙනෙන්නෙමු”යි පවසා ගමට වඩිති. ඉන්පසු යැවූ සාමණේරයන් වහන්සේ මිදුණු කිරි ගෙනවුත් බත් ද ව්‍යඤ්ජන ද සම්පාදනය කර ඉහත කී තෙරුන් වහන්සේට දෙයි. එය වළඳනවිට පණිවිඩ යැවූ උපස්ථායක පවුලෙන්ද බත් ආදිය ගෙන එයි. ඉන්‍ද කැමති ප්‍රියමනාප ආහාර වළඳයි. ඉන්පසු පිණ්ඩපාතයේ ගිය භික්‍ෂුහුද පිණ්ඩපාත හැරගෙන පැමිණෙති. එයින්ද ප්‍රියමනාප ආහාර බෙල්ල දක්වාම වළඳන්නේමය. මෙසේ වස් සාරමස ම ගතකරයි. මෙය “මුණ්ඩ කුටුම්බික ජීවිකාව” නම් වේ. එය ශ්‍රමණ ජීවිතයක් නොවේ. මෙසේ ආමිෂය සඳහාම ජීවත්වීම ආමිස සන්නිධි නම් වේ.
භික්‍ෂුවට වනාහි තමා වසන තැන එක් සහල් නැළියක්ද එක් උක් සකුරු පිඬක්ද ගිතෙල් කළයක් ද යන මේ ද්‍රව්‍ය පමණක් ආරක්‍ෂිතව ගබඩා කර තැබීම සුදුසුය. ඒ නොකල්හි එන සොරුන් සඳහාය. ඔවුහු මෙපමණ වූ හෝ ආමිෂයෙන් සංග්‍රහ කිරීමක්වත් නොමැති කල්හි භික්‍ෂූන් මරා දමන්නාහ. එනිසා මෙපමණක්වත් විහාරයේ නැතිනම් ගෙනවුත් තැබීමට තරම් සුදුසුය. අපහසු කාලයේදී යමක් කැපනම් ඒවා තමන්ම ගෙන වැළඳීම සුදුසුය. කප්පිය කුටියේ බොහෝ ආහාර ද්‍රව්‍ය තබාගෙන සිටියත් එය සන්නිධියක් නම් නොවේ.
**ඣායී න පාදලොලස්ස** ධ්‍යාන වැඩීමේ ආශාවෙන් ධ්‍යාන වඩයි. ඔහුට පාද ලෝලීත්වයක් නැත. **විරමෙ කුක්කුච්චං නප්පමජ්ජෙය්‍ය** අත් කුකුස් ආදී කුකුස් ආදී දුරුකරන්නේය. සකසා කටයුතු කිරීම් ආදියෙන් නොපමා වන්නේය.
**එකත්තමනුයුත්තො** ඒකීභාවයෙහි යෙදුණේ. **සදත්‍ථගරුකෙ** උත්තමාර්ථයේ ගරුක වූයේ. සකත්‍ථගරුක පාඨයද සුදුසුය.
**පටිසල්ලානාරාමො** සිත ඇලවීම ආරාමයයි. ඒ ඒ ආරම්මණයෙන් සිත බැහැර කරවා ඒකීයභාවයේ, තනිව විවේකීව විසීමේ කැමැත්ත යමෙකුට වේ නම් ඔහු පටිසල්ලානාරම නම් වේ. **අස්ස** වන්නේ නමි. **තස්මිං රතො** විවේක වාසයෙහි ඇලී. මේ ප්‍රකාශයෙන් සීලයෙහි පිරිපුන් බව දක්වයි. ඊට හේතු කවරේද? සීල විපත්තියට පත් වූ ඔහුගේ සිත එකඟ බවට නොපැමිණෙන හෙයිනි. **අජ්ඣත්තං චෙතොසමථමනුයුත්තො** තමාගේ අභ්‍යන්තරික චිත්ත සමාධියේ නියලුණේ. මෙහි අජ්ඣත්ත හෝ අත්තනො යන්නෙහි එකම අර්ථයක් වේ. ව්‍යඤ්ජන වශයෙන් ම දෙකක් වේ. මෙය සත්තමී අර්ථයේ දුතියා විභක්තියෙන් යෙදූ වචනයකි. අනු යනු උපසර්ගය යොදා පදසිද්ධිය කරන ලදී.
**අනිරාකතජ්ඣානො** නො ඇසූ ධ්‍යාන ඇති, විනාශ නොකළ ධ්‍යාන ඇති, පිටපත් ගෙනයෑම විනාශ කිරීම මෙහිදී නිරාකරණ නම් වේ. “එම්භං නිරාකත්‍වා නිවාතවුත්තී” ආදීයෙහිද මේ ප්‍රයෝගය දතයුතුයි. **විපස්සනාය සමන්නාගතො **සත්වැදෑරුම් අනුපස්සනාවෙන් යුතු වූයේ. අනුපස්සනා සතකි - අනිච්චානුපස්සනා, දුක්ඛානුපස්සනා, අනත්තානු පස්සනා, නිබ්බානපස්සනා, විරාගානුපස්සනා, නිරෝධානුපස්සනා, පටිනිස්සග්ගානුපස්සනා යනුයි. එම සත විශුද්ධි මාර්ගයේ විස්තර කරණ ලදී. **බ්‍රෑහෙතා සුඤ්ඤාගාරනං** ශුන්‍යාගාරයන්හි සිත වඩන ලදී. මෙහිද සමථ විදර්ශනා වශයෙන් කමටහන් ගෙන රෑ දවල් ශුන්‍යගාරයකට පිවිස හිඳින සිත් වඩන භික්‍ෂුව බ්‍රෑහෙතා සුඤ්ඤාගාර නම් වන බව දතයුතුයි. එක් මහල් ආදී ප්‍රභේද ප්‍රසාදයෙහි භාවනා කරන්නා ශූන්‍යාගාරයෙහි ධ්‍යාන වඩන්නෙක් නොවේ.
**සක්කච්චකාරී** ආදියෙහි දානාදී දහම් වැඩීමෙන් පුද්ගලයාට හෝ දෙය්‍ය ධර්මයට හෝ කළයුතු දේ කළ බැවින් සක්කච්චකාරී නම් වේ. **අස්ස** වන්නේ නම්, සත්ත බව සාතච්ච නම් වේ. නිරන්තරව කරන ලද බැවින් **අට්ඨිතකාරී** යම්සේ කටුස්සා මඳ දුරක් ගොස් මඳ වේලාවක් නැවතී සිටියි ද නිරතුරුවම නොයයි ද එලෙසින්ම යම් පුද්ගලයෙක් එක්දිනක් දන් දී හෝ පූජාවක් කර හෝ ධර්මයක් හෝ අසා නැතිනම් සුළු කාලයක් ශ්‍රමණ ධර්මයක් හෝ පුරා බොහෝ කාලයක් නොකරයිද නිරතුරුව නොපවත්වයිද ඔහු ඨිතකාරී නම් වේ. යමෙක් මෙසේ නොවී නිරතුරුව කුසල් වඩයිද ඔහු අට්ඨිතකාරී නම් වේ. **අනොලීනචුත්තිකො** නිරතුරුව පැතිරවීම් සංඛ්‍යාත නොහැකුළුණු පැවතුම් ඇති බැවින් ඔලීන ව්‍රත්තික නොවූයේ **අනික්ඛිත්තජන්‍දො** කුසල ක්‍රියාවේ වීර්ය ඡන්‍දයෙන් යුතු බහා නොතැබූ වීර්ය ඇති බව. **අනික්ඛිත්තධූරො** වීර්ය ධූරය රෝපණය කළේ. වීර්යයෙහි ඔසවා තැබූ සිත් ඇති යන අර්ථයයි.
**අප්පටිවානී** නොනැවතීම. **අධිට්ඨානං** කුසල් කිරිමෙහි පිහිටි බව. **අනුයොගො** අනුව යෙදීම. **අප්පමාදො** නොනැවතීම. සිහියෙන් නොවෙන්ව විසීම.
**තන්‍දිං මායං හස්සං ඛිඩ්ඩං **අලසබව ද හාස්‍යය ද කායික වාචික ක්‍රීඩාවන් ද **සවිභුසං** සැරසීම් සහිත වූ,
**රත්තින්‍දිවං ඡ කොට්ඨාසං කරිත්‍වා** පෙරයාමය, මධ්‍යම යාමය, පශ්චිම යාමය, වශයෙන් රාත්‍රිය තෙ කොටසකට ද දවාලත් එසේ තුන් කොටසකට දැයි රෑ දවාල කොටස් හයකට බෙදා. **පඤ්ච කොට්ඨාසං ජහෙය්‍ය** රාත්‍රී මධ්‍යම යාමය හැර සෙසු කොටස් පහෙහි නො නිදාගන්නේය. **එකං කොට්ඨාසං නිපජ්ජෙය්‍ය** එකම මධ්‍යම යාම කොටසේදී සිහි ඇතිව, සිහි කල්පනාවෙන් නින්දට බැසගත්තේ ය.
**ඉධ භික්ඛු දිවාසං** පෙරවරු, මැදියම, සවස යන දවාල කොටස් තුන ගන්නා ලදී. **චංකමෙන නිසජ්ජාය** මුලු දවල් කාලයම මේ ඉරියව් දෙකෙන් වාසය කරමින් සිතේ කෙලෙස් දුරුකිරීමෙන්. **ආවරණියෙහි** **ධම්මෙහි** පංච නීවරණ වූ සියලු අකුසල ධර්මයන් ගෙන්. **චිත්තං පරිසොධෙය්‍ය** ඒ අකුසල ධර්මයන්ගෙන් සිත පිරිසිදු කරන්නේය. විශේෂයෙන් දුරු කරන්නේය. මෙහි ස්ථානාදියක් නොගන්නා ලදී. සක්මන, හිඳීම, ආශ්‍රය කරගෙනම අර්ථ ගතයුතුය. **පඨමං යාමං** සියලු ප්‍රථම යාමයෙහි.
**සෙය්‍යං** මෙහි කාමභෝගි සෙය්‍යාව, ප්‍රේත සෙය්‍යාව, සීහ සෙය්‍යාව හා තථාගත සෙය්‍යාව යැයි සෙය්‍ය සතරකි. එහි “මහණෙනි, බොහෝමයක් කාමභෝගීහු වම් ඇලයෙන් නිදති”යි වදාළේ කාමභෝගී සෙය්‍යාවයි. බොහෝ වශයෙන් ම ඔවුන්ගේ නම් දකුණු ඇලයෙන් නිදීමක් නම් නැත. “මහණෙනි, බොහෝ සෙයින් ම ප්‍රේතයෝ උඩුකුරුව සයනය කරති” මේ ප්‍රේත සෙය්‍යාවයි. අල්ප මස් ලේ ඇති බැවින්, ඇට සැකිල්ල බැවින්, ඇට සැකිල්ල ගැටෙන නිසා එක් ඇලයකින් නිදීමට අසමත් ප්‍රේතයෝ උඩුකුරුව නිදති. “මහණෙනි මංගරාජ වූ සිංහයා දකුණු ඇලයෙන් නිදයි. -පෙ- සතුටු සිත් ඇතිවේ”යි වදාළේ සීහ සෙය්‍යාවයි. තේජස් බහුල වූ බැවින් මෘගරාජ වූ සිංහයා පෙර පා දෙක අතර තබා, පෙර පසු සිවුපාද වලිගය පිහිටි තැන් සලකා, පෙර පා දෙක මත හිස තබාගෙන නිදයි. දවසක් ඌ නිදා පිබිදෙනුයේ බිය නොවී අවදි වෙයි. හිස ඔසවා පෙර පා, වලිගාදිය පිහිටි තැන සළකා බලයි. ඉදින් ශරීරාවය එකක් හෝ සිටින තැනින් බැහැර වී සිටියේ නම් “මෙය නුඹගේ ජාතියෙන් ශූර භාවයට සුදුසු නොවේ”යි නොසතුටු සිතැතිව නැවත එහි ම නිදයි. ගොදුරු පිණිස නොයයි. අවයව බැහැර නොවී සිටියේ නම් එය නුඹගේ ජාතියටත් ශූරභාවයටත් මෙය ඉතාම සුදුසු යැයි තුටු පහටුව නැගිට, සීහ කිළිපෙලීමෙන් කිළිපොලා, කෙසරු බර විදහා තෙවරක් සිංහනාද කර ගොදුරු පිණිස යයි. චතුර්ථ ධ්‍යානයෙන් නිදීම තථාගත සෙය්‍යාව නම් වේ. එම සෙය්‍යා අතරින් මෙහි සීහ සෙය්‍යාවේ පැමිණි අයුරින් ම දත යුතුයි. එය වනාහී තේජස් බහුල ඉරියවු ඇති බැවින් උතුම් සෙය්‍යාව නම් වේ.
**පාදෙ පාදං** පයෙහි වම් පස. **අච්චාධාය** “අති ආධාය -අච්චාධාය” මදක් ඉක්මවා තබා ගොපමසින් ගොපමස හා දණමඩලින් දණමඬල ගැටෙන විට නිතර වේදනා උපදියි. සිත එකඟ නොවේ. සයනය කිරීම අපහසු වේ. නොගැටෙන සේ මෙසේ මදක් ඉක්මවා තබාගත් කල්හි මෙවැනි වේදනා ඇති නොවේ. සිත එකඟ වේ. සයනය කිරීම පහසු වේ. එනිසා “දකුණු පයෙහි වම් පය මදක් ඈත් කර තබා”යි කියන ලදී. **සතො සම්පජානො** සිහියෙන් ද සම්පජඤ්ඤ ප්‍රඥාවෙන්ද යුක්ත ව, මෙයින් මනාව පරිග්‍රහිත සම්පජඤ්ඤය කියන ලදී. **උට්ඨාන සඤ්ඤං මනසිකරිත්‍වා** “අසුවල් වේලාවෙහි මම නැගිටින්නෙමි” යි මෙසේ නැගිටින වේලාව පිරිසිඳ උට්ඨාන සංඥාව සිතේ තබා, මෙසේ කර හොත්තා වූ උන්වහන්සේ නියම කළ කාලයෙහි ම නැගී සිටිති.
විරියින්‍ද්‍රිය නිද්දේසයේ - **චෙතසිකො** මෙය වීර්යයේ නියම වශයෙන් චෛතසික බව දීපනය කිරිම සදහා කියන ලදී. මේ වීර්ය යනු “මහණෙනි, යම් ඒ කායික වීර්යයක් වේද එයම විරිය සම්බොජ්ඣංගයයි. යම් චෛතසික වීර්යයක් වේද එය ද විරිය සම්බොජ්ඣංගයයි. මෙසේ උද්දේසයට පැමිණේ.” මේ ආදී සූත්‍රයන්හි සක්මන් ආදිය කරන්නට උපදින්නාට කායික යැයි කිවයුතු වූ ද කාය විඤ්ඤාණය මෙන් කායික වූවක් නම් නැත. චෛතසිකය ම මෙහිදී දැක්වීමට “චෛතසික” යැයි කියන ලදී. **විරියාරම්භෙ** යනු වීර්ය සංඛ්‍යාත ආරම්භයයි. මේ ආරම්භ ශබ්දය කම්ම, ආපත්ති, කිරිය, විරිය, හිංසාය, විකෝපන යනාදී අනේකවිධ අර්ථයන් හි යෙදේ.
කිසියම් දුකක් වේ නම් ඒ සියලු දුක් ආරම්භ ප්‍රත්‍යයෙන් හටගනියි. ආරම්භයන්ගේ නිරෝධයෙන් දුකෙහි හටගැනීමක් නැත. මෙහිදී කර්මය ආරම්භ යැයි දැක්විනි. “ආරම්භති විප්පටිසාරී ච හොති” මෙහි ආරම්භ යනු ආපත්තියයි. “මහායඤ්ඤා මහරම්භ නතෙ හොන්ති මහප්ඵලා” මෙහි ආරම්භ යන්න යූප එසවීම් ආදී ක්‍රියා (කිරිය) අර්ථයේ යෙදී ඇත. “ආරභථ නික්ඛමථ යුඤ්ජථ බුද්ධසාසනෙ” මෙහි විරියාර්ථයේ යෙදී ඇත. “සමණං ගොත්තං උද්දිස්ස පාණං ආරභන්ති” යන මෙහි හිංසාර්ථයේ යෙදී ඇත. “බීජගාම භූතගාමසමාරම්භ පටිවිරතො හොති”යන මෙහි ජේදන භඤ්ජනාදී විකෝපනාර්ථයේ යෙදී ඇත. මෙම සූත්‍රයේ දී ආරම්භ පදයෙන් වීර්යම අදහස් කරන ලදී. එනිසා කියන ලදී. “විරියාරම්භ යනු වීර්ය සංඛ්‍යාත ආරම්භයයි. වීර්ය වනාහි ආරම්භක වශයෙන් ආරම්භ යැයි කියයි. මෙය මෙහි භාව පදයයි. කුසීතකමින් බැහැරවීම - නික්මයෑම **නික්ඛමො**. උතුම් උතුම් ස්ථානයට පත් වීමට උත්සාහ කිරීම **පරක්කමො**. නැගී උද්‍යෝගීව ගමන් කිරිම් වශයෙන් **උය්‍යාමො**. වෑයම් කිරීම් වශයෙන් **වායාමො**. උත්සාහය කිරීම් වශයෙන් **උස්සාහො**. අධික මාත්‍රව ඉවසීම් වශයෙන් **උස්සොළ්හී**, ස්ථිරභාවයෙන් **ථාමො**. චිත්ත චෛතසිකයන්ගේ දැරීම් වශයෙන් නොසැදී පැවතීම් වශයෙන් හෝ කුසල සන්තානය ධරන්නේනුයි **ධිති**.
මේ තවත් අර්ථ දක්වන ක්‍රමයකි. මෙතෙම කාමයන්ගේ දුරුකිරීම පිණිස නික්මෙයි. බන්ධන සිඳීම පිණිස මෙතෙම පරාක්‍රම කරයි. චතුරෝඝ තරණයට මෙතෙම උද්‍යෝගී වේ. පරතෙරට යෑම පිණිස මෙතෙම වෑයම් කරයි. පූර්වාගමාර්ථයෙන් මෙතෙම උත්සහ වඩයි. අධිමාත්‍රාර්ථයෙන් මෙතෙම උත්සාහවත් වේ. මෙතෙම පලිඝයන් උපුටා දැමීම පිණිස ස්ථිරව යොමුවේ. නොසිටි බව ඇතිකිරීම පිණිස ධෛර්ය ඇති වේ.
“ඒකාන්තයෙන් සම ද නහර ද ඇට ද ඉතිරිවේවා” යි මෙසේ පැවති කාලයේ නොලිහිල් පරාක්‍රම වශයෙන් **අසිථිල පරක්කමතා**, ස්ථිර පරාක්‍රම ඇති, දැඩි පරාක්‍රම ඇති යන අර්ථයයි. යම්හෙයකින් මේ වීර්යය කුසල කර්ම කිරීමට ඡන්දය බහා නොතබයිද ධුරය බහා නොතබයිද නොබැස ගනියිද අත්හරියිද නොපසුබස්නා බව එළවයිද එහෙයින් **අනික්ඛත්ත ජන්‍දතා, අනික්ඛිත්ත ධුරතා** යි කියන ලදී. යම්සේ නදී ආදී ජල පහර ඇති තැනකදී බර උසුලන ගොනා “ගනිවු” යැයි කියත්ද ඒ ගොනා දණින් බිම මැඬගෙන වූවත් බර උසුලයි. උසුලන බර බිම වැටීමට ඉඩ නොදෙයි. මෙලෙසින්ම වීර්යය කුසල කර්ම කිරීමේ දී ධුරය බහා නොතබයි. දැඩි කොට ගනියි. එනිසා **ධුර සම්පග්ගාහො** යි කියන ලදී. ගැනීම් ලක්‍ෂණයේ ප්‍රධාන බව කරන්නේනුයි **විරියින්‍ද්‍රියං**. කුසීත බවෙහි අකම්පිත වේනුයි **විරිය බලං**. සත්‍ය වූ නෛර්යාණික වූ කුසලය සඳහා වෑයම් කරන හෙයින් **සම්මා වායාමො**.
අලස බව **තන්‍දි. තන්‍දියනා** අලස ආකාරය. **තන්‍දිමනකතා** අලසභාවයෙන් මැඩලූ සිත් ඇති බව. අලස බව **ආලසීයං**. අලස, මැලිවන ආකාරය **ආලසයනා**. අලස බවින් මැඬුණු බව **ආලස්සායිතත්තං**. මෙසේ සියලුම මේ පදයන්ගෙන් කෙලෙස් වශයෙන් කායික අලස බව කියන ලදී.
**වඤ්චනකචාරියා** වංචනික ක්‍රියාව. **මා මං ජඤ්ඤාති වාචං භාසති.** දන්නේ ම ප්‍රඥප්තිය ඉක්මවා ගියේ, “භික්‍ෂුව බැරෑරුම් වූවක් කරයි. අපගේ වනාහි ඉක්මවා ගිය ස්ථානයක් නම් නැත”යි උපශාන්ත වූවන් මෙන් කියයි. **කායෙන පරක්කමති** මවිසින් කරණ ලද මේ පාප කර්මය කිසිවකු දැන නොගනිත්වායි කායික වැරදි සඟවා විද්‍යමාන දෝෂයන් වැසීමෙන් ඇස මුළාකරන මායාවක් මෙන් වූයේ **මායා**. මායා වියාගේ ස්වභාවය **මායාවිතා**. පවු කර නැවත වසා දැමීමෙන් ඉතා වැඩියෙන් ඉක්මවා යයි, එයින් යුක්ත වූයේ **අච්චසරා**. වාචික ක්‍රියාවලින් අන් අයුරකින් දැකීමෙන් රවටනුයි **වංචනා**. මෙයින් සත්ත්වයෝ රැවටෙත්නුයි **නිකති**, වැරදි කරති යන අර්ථයයි. “මම මෙසේ නො කරමි”යි පාපයන්ගේ බහා තැබීමෙන් **නිකිරණා**. මම මෙසේ නො කරමි යි වර්ජනය කිරීමෙන් **පරිහරණා**. කායාදියෙන් වැසීමෙන් ගුහනා. සියලු ආකාරයෙන් ම වැසීම **පරිච්ඡාදනා**. උඩුකුරු කර, මතුකර නොදක්වයි. **අනුත්තානීකම්මං** ප්‍රකට කර නොදක්වන්නේනුයි **අනාවිකම්මං** මනාව වැසීම **වොච්ඡාදනා** කරන ලද පවු වසා දැමීම් වශයෙන් නැවතත් පවු කිරීමෙන් **පාපකිරියා අයං වුචවතී** මේ කළ දේ වසාදමන ලක්‍ෂණය මායා නම් වන බව කියනු ලැබේ. මේ මායාවෙන් යුක්ත වු පුද්ගලයා මනාව හාත්පසින් වැසුණු ගිනිඅඟුරක් මෙන් ද දියෙන් වැසී ගිය හුලක් මෙන්‍ද රෙදි කඩ වලින් ඔතා තැබූ ආයුධයක් මෙන්ද අතිශය භයානක වේ. **අතිවෙලං දන්තවිදං සකං හසති.** පමණ ඉක්මවා දත් විවෘත කරමින් අනුන්ට දක්වා සිනාසීම, සොම්නස් උපදවා සිනාසෙයි.
**කායිකාච ඛිඩ්ඩා** කයින් කරන ක්‍රීඩාදියයි. **වාචසිකා** දියෙහි ද නයින් අර්ථ ගත යුතුයි. **හත්‍ථිහිපි කීළන්ති** ඇතුන් සමග කරන සෙල්ලම්, ඉදිරියෙන් දිවීම්, පසුපස දිවීම් හා ඇතුපිට යෑම් ආදී ක්‍රීඩාවන් සිදුකරති. අසුන්, රිය ආදියෙහි ද මෙම නයින් අර්ථ ගතයුතුයි. **අට්ඨපදෙපි කීළන්ති** එක් එක් පේළියට කැට අට බැගින් ගෙන ක්‍රීඩා කරනුයේ අට්ඨපදයයි. ඒ කට්ටිය අටක් ඇති දාන් ලෑල්ලෙන් සෙල්ලම් කරති. දසපදයෙහි ද ඒ අනුසාරයෙන් අරුත් දතයුතු **ආකාසෙ** යනු අටපද, දසපද ආදියෙහි මෙන් අහසෙහිම ක්‍රීඩා කරති. **පරිහාර පථෙපි** භූමියෙහි නානා මාර්ග ඇති මණ්ඩලයක් කර, එහි රැකගතයුතු දේ රැකගනිමින් ක්‍රීඩා කරති. **සත්තිකායපි කීළන්ති** සත්තික ක්‍රීඩාවෙන් කෙළිති. (පෙළෙහි “සන්තික” යැයි යෙදේ.) එක් තැනක සිටි හැල් වී හෝ ගල් කැට නොසොලා නියපිටින් ම ගෙනයෑම ද ගෙන ඒමද කරයි. ඉදින් කිසිවකු නියෙන් එය ගිලිහේද ඔහුට පරාජය වේ.
**කලිකාය** සුදු ඵලකයෙහි පස ඇටින් ක්‍රීඩා කරති. **ඝටිකාය** ඝටිකා යනු දිග දණ්ඩකින් කෙටි දණ්ඩකට ගසන (කල්ලි ගැසීම) ක්‍රීඩාවයි. එයින් ක්‍රීඩා කරති. **සලාකහත්‍ථෙන** ලාකඩවල හෝ මදටිය දියේ හෝ පිටි වතුරක හෝ සලාක අත (උණ ලී ඇති) බහා තෙමාගෙන, “කුමක් වේ ද?” යි අසමින් බිම හෝ බිත්තියකට හෝ ඉන් ගසා ඇත් - අස් ආදී රූප දක්වමින් කරන ක්‍රීඩාවකි. **අක්ඛෙන** පන්‍දු කෙලියෙන් **පංගචීරයෙන්** පංගවීර යනු පන්නළයයි. එය පිඹිමින් ක්‍රීඩා කරති. වංකෙන ගැමි දරුවන්ගේ ක්‍රීඩා කිරීම් සඳහා වූ කුඩා නගුලෙන් **මොක්ඛ චිකාය** මනාව පරිවර්ත ක්‍රීඩාවෙන්, අහසෙහි දණ්ඩක් ගෙන හෝ බිම හිස තබා හෝ උඩට යටට ආදී වශයෙන් පෙරළෙමින් ක්‍රීඩා කරත් යැයි කියන ලදී. **චිංගුලකෙන** නම් තල් කොළ ආදියෙන් සැදු සුළං පහරින් කැරකෙන සක. රෝදයකි. ඉන් ක්‍රීඩා කරති. **පත්තාළ්හනෙක** පත්තාළ්හක නම් පන් නැළියයි. ඉන් වැල ආදී ද්‍රව්‍ය මනිමින් ක්‍රීඩා කරති. **රථකෙන** කුඩා රථ වලින් **ධනුකෙන** කුඩා දුණු වලින්. **අක්ඛරිකාය** අක්ඛරික යනු අහසෙහි හෝ පිටෙහි හෝ අකුරු අදින ක්‍රීඩාවයි. ඉන් ක්‍රීඩා කරති. **මනෙසිකාය** මනේසිකා නම් සිතින් සිතූ දෙය දැන ගන්නා (එය පවසන) ක්‍රීඩාවයි. ඉන් ක්‍රීඩා කරති. යථාවඡ්ඡෙන යථාවජ්ජ නම් කණ අත් කොර, පාකොර ආදීන්ගේ යම් යම් අඩුපාඩු වේද ඒවා ප්‍රදර්ශනය කරමින් කරන ක්‍රීඩාවකි. එම ක්‍රීඩාව කරති. **මුඛභෙරියං** මුවින් බෙරයක් මෙන් ශබ්ද පවත්වන ක්‍රීඩාව **මුඛාලම්බරං** යනු මුවින් පනාබෙරයේ හඬ පැවැත්වීම. **මුඛදෙණ්ඩිමකං** මුවින් පටහ බෙර හඬ අනුකරණය කිරීමයි. **මුඛචලිමකං** තොල් මසෙහි දිව තබා ශබ්ද කිරීමයි. **මුඛචලිමකං** යන පාඨයද යෙදේ. මුඛය පෙරලා පිඹීම හෙවත් සීරුසන් (සිවුරුහන්) බෑමයි. **මුඛභෙරිලං** (මුඛභෙරුලකං) අභිනය දක්වමින් අදහස් පැවසීමයි. **නාටකං** යන පාඨයද යෙදේ. **ලාසං** ඔල්වර හඬ, මහත් ඝෝෂා කිරීමයි. **ගීතං** ගායනය. **දව කම්මං** සිනා කෙළිය කිරීම. **අයං වාචසිකා ඛිඩ්ඩා** මේ ක්‍රීඩාව වචනවලින්, වාග් ද්වාරයෙන් කරන, මුවින් කරන ක්‍රීඩා වේ.
**කෙසා ච මස්සුච** ආදියෙහි ඉතිරි නොකර කතුරින් කෙස් කැපීමද දළි තබා රැවුළ බෑම ද එකතු කළ නැටි මාල ද මුල් සුවඳ ආදී සුවඳ ද්‍රව්‍යද සමේ ගල්වන ආලේපනාදිය ද බෙල්ලෙහි පළඳන ආභරණ ද හිසේ වේළන බඳ පටි, හිස් වෙළුම් ආදිය ද ශරීරය වසන විසිතුරු වස්ත්‍ර ද මනාව වෙලා බඳින වටිනා වස්ත්‍ර ද **රසනං** යන පාඨය ද යෙදේ. හිස් වෙළුම් පට සංඛ්‍යාත රසන්දම් ද.
**උච්ඡාදනා** දියෙහි - මවු කුසින් බිහි වූ දරුවන්ගේ ශරීරයේ ඇති ගඳ වයස අවුරුදු දොළහක් වන විට නැසේ. ඔවුන්ගේ ශරීරයේ ගඳ නැසීමට සුවඳ සුනු ආදිය අතුල්ලති. මෙබදු ඇඟ ඉලීම් නැහැවීම් නුසුදුසුය. පින්වත් දරුවන් කලවයස්හි හොවා, තෙලින් සම්බාහනය කරමින් අත් පා, කලවා නැබ ආදී ශරීරාවයව මනාව සිටින සේ පිරිමැඳීම් ආදිය කිරීම පිරිමද්දන නම් වේ. මෙබඳු පිරිමැදීම් නොහොබියි.
**නහාපනං** ඒ දරුවන්ගේම සුවඳ ද්‍රව්‍යාදියෙන් නෑවීමයි. **සම්බාහනං** මහා මල්ලවපොර කරුවන්ගේ මෙන් අත් පාවලට මුගුරු ආදියෙන් පහර දී බාහු වර්ධනය කිරීම. **ආදාසං** කිසියම් ආකාරයක හෝ කැටපත් ආදියක් පරිහරණය කිරීම නුසුදුසුයි. **අඤ්ජනං** යනු අඳුන් ආදියෙන් අලංකාරය ඇති කිරීමයි. **මාලා** යනු ගෙතූ මල්මාලා හෝ නොගෙතූ මල් මාලා **විලෙපනං** කිසියම් සමේ ආලේපාදිය කිරීමක්. **මුඛචණ්ණකං** **මුඛාලෙපං** මුවෙහි කළු පිළිකාදිය ඉවත් කිරීමට මැටි කල්ක ආදිය තවරති. ඉන් ලේ සැලුණු විට අබ කල්කය දෙති. ඉන් දෝෂය නැසුණු කල්හි තල කල්කය දෙති. එයින් ලේ සංසිඳුණු කල්හි අමුකහ අල කල්කය දෙති. එයින් ඡවිවර්ණය වැඩුණු විට ගත් මුඛ චූර්ණයකින් මුව ආලේප කරති.
**හත්‍ථබන්‍ධනා** දියෙහි - අතෙහි විසිතුරු හක්ගෙඩි, කටු වර්ග ආදිය බැඳගෙන ඇවිදිති. මේවා හෝ වෙනත් හෝ සියළුම ආකාරයේ හස්ථාභරණ නුසුදුසුය. ඇතමෙක් සිළු බැඳ හැසිරෙති. එය රන්වන් පොතුවලින් කළ නූල්, මුතුවැල් ආදියෙන් වෙළති. මේ සියලු සැරසීම් නුසුදුසුය. ඇතැමෙක් රියන් සතරක් දිග දණ්ඩක් හෝ වෙනත් අලංකාර කළ බෙහෙත් තළයක්, මනාව සරසාගෙන වම් පසින් එල්ලා ගනිති. ඇතැමෙක් නානාවිධ විසිතුරු කර්මාන්ත ඇති කොපුවක් සහිත ඉතා තියුණු කඩුවක් පළඳිති. පස් වර්ණයන්ගෙන් යුතු නූල් වලින් මැසූ මෝර දත් කැටයමින් අලංකාර කළ කුඩ ගෙනයති. ඇතමෙක් රන් රිදී ආදියෙන් අලංකාර කළ, මොණර පිල්වලින් වටකර සෑදු පාවහන් පළඳිති. ඇතැමෙක් රියනක් පමණ දික් වූ, අඟල් සතරක් පමණ පළල් වූ, කේශ කළාපයේ කෙළවර දක්වමින් වැසි වළාවේ විදුලියක් මෙන් නළලෙහි නළල් පට බැඳ, සිළුමිණක් දරති. සෙමෙර වල්විදුනා ද දරති. මේ සියලු සැරසීම් නුසුදුසුය.
**ඉමස්ස පූතිකායස්ස** මේ සිවු මහාභූතයන්ගෙන් සැදුණු කුණු ශරීරයේ, **කෙළායනා** (කෙළනා) ක්‍රීඩා කරවීම, **පරිකෙළායනා** (පරිකෙළන) සර්ව ප්‍රකාරයෙන්ම ක්‍රීඩා කරවීම, **ගධිත්තා** ඉතා කැමති බව **ගධිතත්තං** ගිජුබව, ඉතා ආශා සහිත බව (පෙළෙහි “ගෙධිත්තා,” “ගෙධිතත්තං”) **චපලතා** අලංකාර කිරීම, **චාපල්‍යං** චපල බව.
**සවිභූසං** ආදියෙහි “අලංකාර බව (සැරසීම්) සහිත” අර්ථය සවිභූත නම් වේ. සම අලංකාර කිරීම නම් වූ පිරිවර සහිත **සපරිවාරං** පිරිබඩ සහිත **සපරිභණ්ඩං** පිරිකර සහිත **සපරික්ඛාරං**.
**ආථබ්බණං** අනුන් නසන අර්ථ වන මන්ත්‍ර ප්‍රයෝග **සුපිනං** සිහින ශාස්ත්‍රය. **ලක්ඛණං** මණි ලක්‍ෂණාදී ලක්‍ෂණ ශාස්ත්‍රය. **නො විදහෙ** නොකරන්නේය. **විරුතඤ්ච** මුව ආදීන්ගේ හඬ අනුව දක්වන ශාස්ත්‍රය.
**ආථබ්බනිකා** අනුන් නසන මන්ත්‍ර සාදන්නෝ **ආතබ්බණං** **පයොජෙන්ති** ආථබ්බණිකයෝ (සූනියම් කරන්නෝ) සත්දිනක් ලුණු රහිත ආහාර වළදා, කුසතණ අතුරා පොළවෙහි නිදමින් තපස් රැක, සත්ත්වන දින සුසාන භූමිය සරසවා, සත්වන පදයෙහි (පිරිවරෙහි) සිට අත කරකවමින් මුවින් මන්ත්‍ර පිරුවහති. ඔවුන්ගේ අභිලාෂ සමෘද්ධිමත් වේ. මෙබඳු ස්වරූපයෙන් කරණ සූනියම් ආදියට “ආථබ්බණ කරති” යි කියන ලදී. එහි **පයොජෙන්ත** යනු කරති. සිදුකරති. **නගරෙවා රුන්‍ධෙ** නගරය හාත්පසින් අවුරා ආරක්‍ෂාව සලසා ගත් කල්හි **සංගාමෙ වා පච්වුපට්ඨිතෙ** යුද්ධයක් හෝ පැමිණ සිටි කල්හි **පච්චත්‍ථිකෙසු පච්චමිත්තෙසු** සතුරු සේනාවෙහි සතුරන් කෙරෙහි **ඊතිං** **උප්පාදෙනෙති** ශරීරබල චලනය, කම්පනය, උවදුරු උපදවති. **උපද්දවං** කය පෙළීම කරති. **රොගං** ව්‍යාධිය, රෝගය. **පජ්ජරකං** ජ්වරය (උණ) **සූළං** උද්ධුමාතකය (ඉදිමුම්). **විසූචිකං** විදීම (පාචන) **පක්ඛන්‍දිකං** ලෝහිත පක්ඛන්‍දිකාව **කරොන්ති** උපදවති.
**සුපිනපාඨකා** සිහින අර්ථ පවසන්නෝ **ආදිසන්ති** සිහින අර්ථ විවරණය කරති. **යො** **පුබ්බඛණ්හ සමයං සූපිනං පස්සති** ආදියෙහි අත්‍යන්ත වූ සංයෝගයේ දූතියා විභක්ති වචනයකි. පෙරවරු සමයෙහි යන අරුතයි. **ඒවං විපාකො හොති** ඉටු’නිටු වශයෙන් මෙබඳු විපාක ඇති වේ. **අවකුජ්ජ නිපන්නො** යටිකුරු වී හොන්තහු දකියි. මෙසේ සුපින පාඨකයෝ ද ඔහු දකිති. දකිමින් ද අර්ථ පවසති.
ඒ සිහින දකින්නා සතර කරුණකින් සිහින දකියි. ධාතු කැපීමෙන් (ධාතුක්‍ෂෝභයෙන්) හෝ අනුභූත පූර්වයෙන් පෙර විදි දේ වශයෙන් හෝ දෙවියන්ගේ ගෙනහැර දැක්වීමෙන් හෝ පූර්ව නිදිති වශයෙන් හෝ යන සිවු අයුරින් සිහින කැදවයි. එහි පිත් සෙම් ආදී ධාතු කිපීම, (තුන් දොස්) කැළඹීම හේතුවෙන් කැළඹුණු ධාතු ඇති තැනැත්තා ධාතු ක්‍ෂෝභනයෙන් සිහින දකියි. දකින්නේ ද නානාප්‍රකාර විවිධ රූප - සිහින දකියි. පෙර, අත්දුටු, ඇසු දුටු දෙයක් හේතුවෙන් සිහින දකින්නා පෙර ඇසු දුටු අරමුණක් දකී. දෙවියන්ගේ ගෙනහැර දැක්වීමෙන් සිහින දකින්නා, දෙවියන්ගේ ආනුභාවයෙන් අරමුණු දකියි. පූර්ව නිමිති වශයෙන් දකින්නා පින් පවු වශයෙන් උපදින කැමැති අර්ථයට හෝ අනර්ථයට පූර්ව නිමිති වූ සිහින දකී. මේ සිවු සිහින අතුරින් ධාතු කිපීමෙන් ද අනුභූත පූර්වයෙන් යම් සිහිනයකින් දකියි ද එය සත්‍ය සිහිනයක් නොවේ. දෙවියන් ගෙනහැර දක්වන සිහින විටෙක සත්‍ය වේ. විටෙක බොරු වේ. කිපුණු දෙවිවරු උපායෙන් පුද්ගලයා විනාශ කිරීමට විපරිත වූ සිහින දක්වති. යම් සිහිනයක් පූර්ව නිමිති වශයෙන් දකී ද එය ඒකාන්තයෙන් සත්‍ය වූම සිහිනය වේ. ඉහත දැක්වූ සතර මූලකාරණයන්ගේ සංසර්ග භේද වශයෙන් ද සිහින භේද වන්නේමය. එහිදී මේ සිවු වැදෑරුම් සිහින සේඛ, පුහුදුන් පුද්ගලයෝ දකිති. ඒ ප්‍රහීන නොකළ විපර්යාස ඇති බැවින් සිහින නොදකිති.
මෙය සිහින දැකීමේ කිම නිදාසිටිය දී දකී ද? නැතිනම් අවදි වී සිටිය දී දකී ද? නැතහොත් නිදිගත් තැනැත්තා නොදකීද? පිබිදි තැනැත්තා නොදකීද? මෙහිදී ඉදින් නිදා සිටියදී සිහින දකී නම් එය අභිධර්මයට අනුව විරුද්ධ කියමනකි. භවංග සිතින් නිදා සිටිය දී රූපාදී නිමිති අරමුණු වශයෙන් නොගනියි. රාග සම්ප්‍රයුක්ත වීම හෝ නොවේ. සිහින දකින්නාට රපාදී අරමුණු ද රාගාදී සිත් ද ඇතිවේ. ඉදින් අවදිව සිටියදී සිහින දකී නම් එය විනය විරෝධී වූවකි. ඉදින් අවදිව සිටියදී සිහින දකී නම් එය සම්බෝහාරික සිතින් දකියි. සබ්බෝහාරික සිතින් කළ කල්හි ශික්‍ෂාපද කැඩීමේ දී අනාපත්තියක් නම් නැත. සිහින දකින්නා විසින් ශික්‍ෂාපද කැඩීම කළ කල්හි ඒකාන්තයෙන් ආනාපත්තියක් ම වේ. එසේ නම් නිදා නොගත් අවදියෙන් ද නොසිටින්නා සිහින දකියි ද? කිසිවෙක් නම් නොදකියි. මෙසේ ඇති කල්හි සිහිනයේ අභාවයක්ම පැමිණේ. අභාවයක් නැත. කුමක් නිසා ද? වඳුරු නින්ද වැනි අවස්ථාවේ සිහින දකියි. එය කියන ලද්දේමය. “කපිමිද්ධ පරෙතො ඛො මහාරාජ සුපීනං පස්සත” (මහරජ, වඳුරු නින්දෙන් යුත් තැනැත්තා සිහින දකී) යනුයි.
**කපිමිද්ධ පරතො** යනු වඳුරු නින්දෙන් යුක්ත වීමයි. යම්සේ වඳුරාගේ නින්ද ඉක්මණින් වෙනස් වේද එමෙන්ම යම් නින්දකදී නැවත නැවත කුසලාදී සිත් පැතිරුණු බැවින් වහ වහා පෙරළේ ද යම් පැවැත්මක නැවත නැවත භවංගයෙන් නැගී සිටීමක් වේද මෙබඳු අවස්ථාවෙන් යුතු නින්දේදී සිහින දකියි. එනිසා මේ සිහින කුසල ද අකුසල ද අව්‍යක්ත ද වේ. එහිදී සිහිනෙන් සෑ වැඳුම්, බණ ඇසීම්, දහම් දෙසීම් කරයි ද එය කුසල වේ. ප්‍රාණඝාතාදිය සිහිනෙන් කිරීම අකුසලයකි. මේ අංග දෙකින් මිදී ආවර්ජන තදාරම්මණ ක්‍ෂණයේ දී අව්‍යක්ත වේ යැයි දතයුතුයි. ඒ සිත ඉතා දුර්වල වූවක් බැවින් ප්‍රතිසන්‍ධිය ඇදගැනීමට අසමත්ය. පවතින කල්හි අන්‍ය කුසලාකුසලයන්ගෙන් උපස්ථම්භන ලැබ විපාක දෙයි.
**මණිඅක්ඛණ** ආදියෙහි මෙබඳු වූ මැණික ප්‍රශස්තය. මෙබඳු මැණික මිල අඩුය. හිමියාගේ ආරෝග්‍ය, ඓශ්චර්ය ආදී ලාභයන්ට හේතු වේ. එබඳු ලාභයන්ට හේතු නොවේ. මෙසේ වර්ණ, පිහිටීම් ආදී වශයෙන් මැණික් ආදියේ ලක්‍ෂණ දක්වන්නේය යන අර්ථයයි. එහි **ආවුධ ලක්ඛණං** අපි (කඩු) ආදීහු ආයුධ හැර අනෙකුත් සියලු ආයුධ වර්ග **ඉත්‍ථි ලක්ඛණං** ආදියෙහි යම් කුලයක පුරුෂ ආදීහු වෙසෙත් ද ඒ කුලවල වෘද්ධි, හානි මෙසේ වේ යැයි පැවසීමයි. **අජලක්ඛණං** ආදියෙහි මෙබඳු වූ එළුවන්ගේ මස් කෑ යුතුයි. මෙවැනි එළුවන්ගේ මස් නොකෑ යුතුයි යනුවෙන් විශේෂ අර්ථ දතයුතුයි.
තවද මෙහි දී **ගොධා ලක්ඛණං** යන්නෙහි විසිතුරු කර්ම, පළඳනාවල මෙවැනි ගොයකු වේ නම් ඔහුට මේ දේ වේයැයි විශේෂ අර්ථ දතයුතුයි. **කණ්ණිකා ලක්ඛණං** පිලන්‍ධන (ආභරණ, පළදනා) කඩුක්කන් ද ගෘහ කර්ණිකාව හෙවත් ගෙයක මුදුන් කොත ද වශයෙන් අර්ථ දතයුතුයි**. කච්ඡප ලක්ඛණං **යන්න ගොයාගේ ලක්‍ෂණ මෙන් දතයුතුයි. **මිග ලක්ඛණං** යන්නෙහි මෘග යන්නට සියලු සිවුපා සතුන් සංග්‍රහ කර දක්වන ලදී. **එවං ලක්ඛණ පාඨකා ලක්ඛණං** **ආදී සන්ති** මෙසේ ලක්‍ෂණ ශාස්ත්‍ර පවසන්නෝ ඒ ඒ ලක්‍ෂණ පවසති. දක්වති.
**නක්ඛත්තානි** කැති ආදී නැකත් විසි අටයි. මේ නැකතෙන් **ඝරපවෙසොකාතබ්බො** යනු ගෘහප්‍රවේශය මංගල්‍යය කළ යුතුයි. **මකුටං බන්‍ධිතබ්බං** යනු ආභරණ පළදින (මුහුළු බඳින) මංගල්‍යය කළ යුතුයි. **වාරෙය්‍ය**, මේ දරුවාට අසුවල් කුලයෙන් අසුවල් නැකතින් දැරියක ගෙනෙවු” යි කියා ආවාහ කිරීමද,” මේ දැරිය අසුවල් දරුවාට අසුවල් නැකතේ දී පවරා දෙමු. මෙසේ ඔවුන්ට අභිවෘද්ධියක් ම වේවා” යි විවාහ කිරීමද යනුවෙන් වාරෙය්‍ය සංඛ්‍යාත ආවාහ විවාහ මංගල්‍යයක් කළ යුතු යැයි පවසති. **බීජනීහාරො** බිජු වැපිරීමට පිටතට ගැනීම, “නීහාරෝ” යැයි ද පෙළෙහි යෙදේ. **මිගපක්ඛං** මෙයද සියල්ල සංග්‍රහ කළ වදනකි. සියලු පක්‍ෂීන් හා සිවුපාවුන්ගේ නාද කිරීම් දැනගැනීම් වශයෙන්ම කියන ලදී. **මිගපක්ඛපාඨකා** සිවුපා, පක්‍ෂීන් ආදීන්ගේ ශබ්ද පිළිබඳ පවසන්නෝ මිගපක්ඛං ආදී සන්ති ඔවුන්ගේ ශබ්ද අසා විවරණය කරති. **රුතං** යනු ශබ්දයයි. “රුදං යන පාඨයද යෙදේ. **වස්සිතං** නාදය, හඬ **ගබ්භ කරණීයා** විනාශ වන ගැබ, නැවත විනාශ නොවීමට ඖෂධ තැවරීම් ආදියෙන් ගැබ පිහිටුවීම් කිරීමයි. ගැබ වාතයෙන් හෝ පණුවන් විසින් කෑමෙන් හෝ කර්මයෙන් යන කරුණු තුනින් විනාශ වේ. එහි වාතයෙන් නැසෙන කල්හි වාතය නැසීමට සීතල බෙහෙතක් දෙයි. පණුවන් විසින් ගැබ නසන කල්හි පණුවන්ට පිළියමක් කරයි. කර්මයෙන් ගැබ නැසේනම් බුදුවරුන්ටද එය වැලකිය නොහැක. එහෙයින් මෙහිදී එය නොගන්නා ලදී. **සාලාකියං** සලාකයෙන් කරන වෙදකමයි. **සල්ලකත්තියං** සැත්කම් කරන වෙදකම **කායතිකිච්ඡා** මුල් බෙහෙත් ආදිය යොදා කරණ කාය චිකිත්සා වෙදකමයි. **භූතියං** භූතයන් පිළිබඳ වෙදකමයි. **කොමාරකභච්චං** කෝමාරක (ළදරු පෝෂණය පිළිබඳ) වෙදකමයි. **කුහා** කුහක වූ **ථද්ධා** දරකඬක් මෙන් තද වූ සිරුර ඇති, **ලපා** ප්‍රත්‍ය පිළිබඳ කථාවෙන් යුතු **සිංගී** ස්වභාවයෙන් ම සරසන **උන්නළා** නැගුණු මාන නළ ඇති **අසමාහිතා** උපචාර, අර්පණා සමාධි රහිත වූ.
**න ගණ්හෙය්‍ය** ආදියෙහි උද්දේස ග්‍රහණ වශයෙන් නොගන්නේය. සජ්ඣායනා කිරීම් වශයෙන් **න උග්ගණ්හෙය්‍ය** සිතෙහි තබාගැනීම් වශයෙන් **න ධාරෙය්‍ය.** සමීපයට කර තබා ගැනීම් වශයෙන් **න උපධාරෙය්‍ය**. පරීක්‍ෂා කර, විමසා බැලීම් වශයෙන් **න උපලක්ඛෙය්‍ය** අන්‍යයන්ගේ කීම් වශයෙන් **නප්පයොජෙය්‍ය**. (නොයොදන්නේය).
**පෙසුනෙය්‍යං** පිසුණු බස්කීම කේලාම් කීමයි. සෙසු නිද්දේස පදයන්ගේ අර්ථ සුගමය.
**කය වික්කයෙ** පස් සහ ධාර්මිකයන් සමග වංචා කිරීම් වශයෙන් හෝ වැඩියක් පතමින් හෝ නොසිටින්නේය. **උපවාදං භික්ඛු න කරෙය්‍ය** උපවාද කරන, කෙලෙස් නූපදවමින් තමා කෙරෙහි හෝ අන්‍ය ශ්‍රමණ බ්‍රාහ්මණයන් උපවාද නො කරන්නේය. **ගාමෙවා** **නාභිසජ්ඡෙය්‍ය** ගමෙහිද ගිහි සංසාර්ගාදියෙන් නො ඇළෙන්නේය. **ලාභකම්ම්‍යා ජනං න ලපෙය්‍ය** ලාභ කැමති බැවින් ජනයාට කථා නොකරන්නේය.
**යෙ කයවික්කයා විනයෙ පටික්ඛිත්තා** යම් දීම් පිළිගැනීම් වශයෙන් ගණුදෙනු කිරීම නුසුදුසු යැයි කය වික්කය ශික්‍ෂා පදයෙහි ප්‍රතික්‍ෂේප කරන ලදී. මෙහිදී අදහස් කළ ගණුදෙනු කිරීම දැක්වීමට “පඤ්චන්නං සද්ධිං පත්තංවා චීවරං වා” යනාදිය කියන ලදී. එහි **පඤ්චන්නං සද්ධිං** යනු පස් සහ දැහැමියන් සමග. පස් සහ දැහැමියෝ නම් භික්‍ෂුව, භික්‍ෂුණිය, ශික්‍ෂාමානාව, සාමණේර, සාමණේරිය යන පස්දෙනයි. වඤ්චනියං වා ප්‍රතිරූප දෙයක් දක්වා වංචා කිරිමයි. **උද්දයං වා පත්‍ථයන්තො** අභිවෘද්ධියක් පතමින් හෝ. පරිවර්තනය කරයිනූයි. **පරිවත්තෙති**.
**ඉද්ධිමන්තො** යනු ඍද්ධිය ප්‍රභාවය ඇති **දිබ්බ** **චක්ඛුකා** දෙවියන්ට බඳු ඤාණ ඇස් ඇති. නැතහොත් දිව්‍ය විහාර ආශ්‍රයෙන් උපදවාගත් නුවණැසින් (දිවැස් ඇති). **පරචිත්ත විදුනො** තමාගේ සිතින් අනුන්ගේ සිත් දැනගන්නෝ. **තෙ දුරතොපි පස්සනත්ති**, එක් යොදුනක් දුරින් ද යොදුන් සියයකින් ද සක්වල දෙක, තුන, සතර, පහ, දස, විසි, සතලිස, දහසකිනුත් එහා අනන්තාපරිමාණ සක්වලින් ද එහා සිටින්නන් දකිති. බලති. **අසන්තාපි න දිස්සන්ති** සමීපයේ සිටියනුත්, හුන් අයත් නොපෙනෙති. **චෙතසාපි චිත්තං පජානන්ති** තම සිතිනුත් අනුන්ගේ සිත් දැනගනිති. **දෙවතාපි ඛො සන්ති ඉද්ධිමන්තිනියො** දෙවියෝ ද මෙසේ සෘද්ධිමත් ප්‍රභාව මහිම ඇතිව සිටිති. **පරචිත්තවිදුනියො** අනුන්ගේ සිත් දැනගන්නා දෙවියෝ ද සිටිති. **ඔලාරිකෙහි වා කිලෙසෙහි** කාය දුශ්චරිතාදී තැවීම් වලින්. **මජ්ඣිමකෙහි වා** කාම විතර්කාදියෙන් හෝ. **සුඛූමකෙහි වා** ඤාති විතර්කාදීයෙන් හෝ. කාය දුශ්චරිතාදිය කර්මපථ වශයෙන් ද කාම විතර්කාදිය සසරට මුල වූ කෙලෙස් වශයෙන් ද දතයුතුය.
ඤාති විතර්කාදියෙහි මගේ නෑයෝ සුවසේ ජීවත් වෙති. සම්පත් විඳිති. මෙසේ පංචකාම සම්පත් නෑයන්ට ඇතැයි ඤාතීන් අරභයා උපන් විතර්කය ඤාති විතක්කො නම් වේ. “මගේ නෑයෝ මැරුණි. වැනසුණි. ශ්‍රද්ධාවන්තයෝ ය. ප්‍රසන්නයෝය.” මෙසේ සිතීම ඤාති විතර්කයක් නොවේ.
අපගේ ජනපදය සුභික්‍ෂය. ධනධාන්‍යයෙන් යුක්තයයි සතුටු සිත් ඇති තැනැත්තාට ගෙහසිත වශයෙන් උපන් විතර්කය ජනපද විතර්ක නම් වේ. අපගේ ජනපදයේ මිනිස්සු සැදැහැවය, ප්‍රසන්නය, ක්‍ෂයවීමට ගියහ. වැයවීමට ගියහ (මැරුණහ) ආදී වශයෙන් මෙසේ පැවති විතර්ක ජනපද විතර්ක නම් නොවේ.
නොමැරී සිටීම සඳහා වූ විතර්කය හෝ ආඳකුබඳ විතර්කය **අමරවිතක්කො** නම් වේ. එහි උක්කුටිකයෙන් සිටීම ආදී දුක් සහිත, ජීර්ණ වූ; “පරලොව සුවපත් ආත්මභාවය වේ. අමරවේවා යි දුෂ්කර ක්‍රියා කරන්නාගේ ඒ දුෂ්කර ක්‍රියාව හා ප්‍රතිසංයුක්ත විතර්කය අමර බව (නොමැරී සිටීම) සඳහා වූ විතර්කයයි. දෘෂ්ටිගතියෙක් “ශාශ්වත යැයි කියන්නෙහි ද?”යි ඇසූවිට “මෙසේ යැයි මගේ අදහසක් නැත. එසේ යැයි මගේ අදහසක් නැත. අන් අයුරකින් යැයි ද මගේ අදහසක් නැත. නැතැයි ද මගේ අදහසක් නැත. නැත්තේ නැතැයි ද මගේ අදහසක් නැත” යනුවෙන් වික්‍ෂේපයට පැමිණේ. ඔහුට ඒ දෘෂ්ටියෙන් යුක්ත විතර්කය වේ. යම් සේ ආඳා නම් මත්ස්‍යයා දියෙහි දී අල්ලාගෙන මැරීම අසීරු වේ ද ඔබනොබ පනිනුයේ අල්ලා ගැනීමට අසමත් වේ ද එලෙසින් ම ස්ථිරව එක් පක්‍ෂයක, එක් එක් පිළිතුරක සිටීමට අසමත් වූයේනුයි ද “නමරති” නොමැරේනුයි අමර නම් වේ. ඒ දෙවිදියම එක්කොට “අමර විතර්කය” යැයි කියන ලදී.
**පරානුද්දයතා පටිසංයුත්තො** කරුණාවට ප්‍රතිරූපක වූ ගෙහාශ්‍රිතව ප්‍රේමයෙන් යුක්ත වූ. උපස්ථායකයන් අඬන කල්හි, වැළපෙන කල්හි ඔවුන් සමඟ දෙගුණව ශෝක කරයි. ඔවුන් සුඛිතව සුවපත් වූ විට තමාද සතුටු වේ. දුකක් ඔවුන්ට පැමිණි විට දෙගුණයක් ව දුක් වේ. කළයුතු කිසි කටයුත්තක් එළඹි කල්හි තමා උත්සාහවත් බවට පැමිණේ. ඒ ඒ ගිහියන්ගේ කටයුතු කර දෙමින් ශික්‍ෂා ප්‍රඥප්ති ඉක්මවයි. කෙළෙස් ලිහා දැමීම කඩකරයි. කෝපකරයි. යමෙක් ඒ තමා සම්බන්ධ වූ විහාරයෙහි හෝ වියෝගාදී කටයුත්තකදී හෝ ගේහසිතින් ඇඳී බැඳී කටයුතු කරයි ද මෙය පරානුද්දයතා ප්‍රතිසංයුක්ත විතර්කය නම් වේ.
**ලාභ සක්කාර සිලොක පටිසංයුත්තො** සිවුරු ආදී ලාභයකින් මෙන් ම සත්කාරයකින් ද කීර්ති ශබ්දයකින් ද යුතු එබඳු දෙයක් අරමුණු කරගෙන පවත්නා විතර්කයයි. **අනවඤ්ඤත්ති පටිසංයුත්තො** යනු “අහෝ මට ඒකාන්තයෙන්ම අන්‍යයෝ අවමන් නොකරන්නෝ නම් මැනවි. අන්‍යයෝ මා හට හෙළා පෙළා කථා නොකරන්නේ නම් මැනවි” මෙසේ අවඥා නොකරත්වා යි පතමින් උපදින විතර්කයයි. යමෙක් ඒ අන්‍යයෝ මා හට අවමන් නොකෙරෙත්වා”යි උපන් විතර්කයෙහි, පංචකාම ගුණ සංඛ්‍යාත ගේහ නිශ්‍රිතව උපන් විතර්කය අනවඤ්ඤත්ති ප්‍රතිසංයුක්ත විතර්කය නම් වේ.
**තත්‍ථ තත්‍ථ සජ්ජති** ඒ ඒ අරමුණෙහි ඇලෙයි. **තත්‍ථ තත්‍ථ ගණ්හාති** කියූ ආකාර ඇති අරමුණට පිවිසෙයි. අල්ලා ගනියි. **බජ්ඣති** ඒ ඒ අරමුණු සමග බැඳේ. ඒකීය වේ. **අනයව්‍යසනං** නොවැඩීමට - විනාශයට යයි. **ආපජ්ජති** පැමිණෙයි.
**ආමිස චක්ඛුකස්ස** චීවරාදී ආමිෂයන්ට ලොල් වූවහුට. **ලොකධම්ම ගරුකස්ස** ලෝකෝත්තර ධර්මය අතහැර රූපාදී ලෞකික ධර්මයන් ගුරුතන්හි තබාගෙන හැසිරෙන්නාට **ආලපනා** විහාරයට පැමිණි මිනිසුන් දැක; “පින්වත්හු, කුමක් පිණිස පැමිණියාහුද? කිම භික්‍ෂූන්ට ආරාධනා කිරීමකටද? එසේ නම් ඉදින් මෙසේ යවු. මම පසුව ගෙන එන්නෙමි” යි මෙසේ මුලදීම කථා කිරීමයි. නැතහොත් තමා දායකයන් ඉදිරියට ගොස් “මම තිස්ස වෙමි. රජු මා කෙරෙහි ප්‍රසන්නය. අසුවල් අසුවල් ඇමතිවරු ද, මන්ත්‍රීවරු ද මා කෙරෙහි පැහැදුණෝය.” මෙසේ තමා හුවා දක්වා කථා කිරීම “ආලපනා” නම් වේ. **ලපනා** යනු පන්සලට පැමිණි දායකයන් විමසූ කල්හි ඉහත සදහන් අයුරින් පැවසීමයි.
**සල්ලපනා** යනු ගහපතියන්ගේ කළ කිරීමේ දී බිය වී, ඔහුට අවසර දෙමින් මඳින් මඳ මනාව කථා කිරීමය. **උල්ලපනා** යනු මහා කෙළඹිය! මහා නැවිය! මහා දානපතිය. මෙසේ දායකයා හුවා දක්වමින් කථා කිරීමයි. **සමුල්ලපනා** යනු සර්වප්‍රකාරයෙන්ම හුවා දක්වමින් කථා කිරීමයි. **උන්නහතා** උපාසකවරුණි, පෙර මෙබඳු කාලයෙහි දන් දුන්නෙහුය. කිම දැන් දන් නොදෙන්නහුද? යි විමසූවිට; “ස්වාමීනි දැනුත් දන් දෙනු කැමැත්තෙමු. නමුත් ඊට ඉඩක් නොලබමු.” යි දායකයෝ කියති. මෙසේ දිගින් දිගට ආගිය තොරතුරු කථා කිරීමයි. නැතිනම් උක්ගස් අතෙහි ඇති බව දැක “මේ උක් කොතනින් ගෙන ඒ ද?”යි උපාසකවරුන්ගෙන් විමසයි. “ස්වාමීනි, උක් කෙතෙනි”යි කී විට “කිම උපාසකවරුනි එහි උක් රසද?”යි අසයි. එවිට උපාසකවරු “ස්වාමීනි, වළදාම එය දැනගනු මැනවි”යි කියති. එසේ පැවසූ විට “උපාසකවරුනි, භික්‍ෂුවට උක් දෙවු”යි කීමට නුසුදුසුය. ආදී වශයෙන් නිරවුල් කරත්දීත් අවුල් සහගතව කරන කථාව **උන්නහනා** නම් වේ. සර්ව ප්‍රකාරයෙන්ම ගෙන, නැවත නැවත කථා කිරීම **සමුන්නහනා**. **උක්කාචනා** “මේ පවුල මා ගැන පමණක්ම දනියි, ඉදින් මේ පවුල වෙත දිය යුතු වස්තුවක් උපදී නම් එය මා හටම දෙයිය”යි. මෙසේ හුවා දක්වමින් කරන කථාව උක්කාචනාවයි. උද්දීපනය යැයි කියන ලදී. සර්ව ප්‍රකාරයෙන්ම නැවත නැවත කරන බොරු උසස් කර දක්වන කථාව **සමුක්කාචනා** නම් වේ. **අනුප්පියභානිතා** ප්‍රත්‍ය පිණිස නැවත නැවත ප්‍රිය වචන කථා කිරීම. **සණ්හවාචතා** මෘදු වදන් ඇති බව, **සඛිල වාචතා** මද පමණින් යුතු කථාව හෝ සිනිඳු වචන ඇති බව. **ලිත්තවචනතා** ඇලෙන වචන ඇති බව. **අඵරුස වචනතා** මිහිරි වචන ඇති බව.
**පොරානං මතා පෙත්තිකං** පෙර උපන් මාපියන් සතු **අන්තර හිතං** වැසුණු නොපෙනී ගිය. **ඤායාමි** යනු ප්‍රකට වෙමි. **අසුකස්ස කුලුපගො** අහුවල් ඇමතියාගේ පවුල ඇසුරු කරන්නා **අසුකාය** අසුවල් උපාසිකාවගේ. **මං උජ්ඣිත්‍වා** මා අත්හැර.
**සංයුත්තං** චීවරාදියෙන් යුක්ත වූ. නැතහොත් ඒ සදහා යොදන ලද මේ ගාථාවේ සියලු නිද්දේසට ඉහත කී පරිදිමය.
**මොසවජ්ජෙ න නිය්‍යෙථ** බොරු කීමෙහි නෙයෙදෙවු. **ජීවිතෙන** ජීවත් වීම සදහා,
**සඨො** තමා තුළ නැති ගුණ දැක්වීම් වශයෙන් මනාව නොකියන ලදී. සර්ව ප්‍රකාරයෙන්ම ඇති කපටිකම **පරිසඨො**. **යං තත්‍ව** ඒ පුද්ගලයා කෙරෙහි යම් **සඨං** නැති ගුණ දක්වන කපටිකම. **සඨතා** කපටි ආකාරය. **සඨෙය්‍යං** කපටි බව **කක්ඛරතා** නෙළුම් දණ්ඩ මෙන් ස්පර්ශ කිරීමට අපහසු, ඵරුෂ බව. **කක්ඛරියං** යනු ඒ කර්කශ බවටම යෙදුණු සමාන වචනයකි. **පරික්ඛත්තා පරික්ඛත්තියං** යන දෙපදයෙන් ම සාරා තැබුවාක් වැනි දැඩි කෛරාටික බව අදහස් කරණ ලදී ඇතැමෙක් (අභයගිරිකාදී) “**කක්කරිතා** යනු සමභාවනය කොට කීමයි. **කක්කරියං** සම්භාවනය කර කියන බවයි. **පරික්ඛත්තා** අලංකාර කරන ආකාරයයි. **පරික්ඛත්තියං** අලංකාර කරන බව” යැයි අර්ථ වර්ණනා කරති. **ඉදංවුච්චති** යනු මේ අයුරින් තමා තුළ නැති ගුණ ප්‍රකාශ කිරීමේ ලක්‍ෂණය කපටිකම යයි කියනු ලැබේ. ඒ සාඨෙය්‍ය නම් කපටිකමින් යුතු පුද්ගලයා කුසින් හෝ පිටින් දැන ගැනීමට නොහැක.
ඔහු වම්පසින් ඌරෙක් මෙන් වේ. (පෙනේ) දකුණු පසින් එළුවෙක් මුවෙක් මෙන් පෙනේ. ස්වරයෙන් එළුවෙක් වේ. අංවලින් මහලු ගවයෙක් වේ.
මෙසේ කියන ලද ලක්‍ෂණ ඇති යක්‍ෂ ඌරෙක් හා සමාන වේ. **අතිමඤ්ඤති** අනුන් ඉක්මවා සිතයි.
**කිංපතායං බහුලාජිවො** මේ බහුලාජීවක පුද්ගලයා නම් කවරේ ද? **සබ්බං සංභක්ඛෙති** ලද ලද සියල්ල කයි. **අප්ප පුඤ්ඤො** මඳ පිං ඇති **අප්පෙසක්කො** පරිවාර සම්පත්තිය රහිතව **පඤ්ඤා සම්පන්නො** ප්‍රඥාවෙන් යුක්ත පිරිපුන් ප්‍රඥා ඇති. **පඤ්හං විස්සජ්ජෙති**, ප්‍රශ්න විසඳති. විවරණය කරති.
**සුත්‍වා දූසිතො බහුං වාචං සමණානං වා පුථූවචනානං** යනු අන්‍ය වූ බාහිර ශ්‍රමණයන්ගේ ක්‍ෂත්‍රියාදීන්ගේ හෝ අනෙකුත් බොහෝ පුහුදුන් පුද්ගලයන්ගේ අනිෂ්ට වචන අසා, දූෂිත වූයේ, ගටන ලදුයේ. **න පතිවජ්ජා** පෙරළා පිළිවදන් නොකියන්නේය. කුමක් නිසාද? **නහී** **සන්තො** **පටිසෙනිං කරොන්ති**. රාගාදී කෙලෙස් දහම් සංසිදුණු පුද්ගලයාගේ විරුද්ධ බවක් (කිපීමක්) නොමැති හෙයිනි.
**කක්ඛලෙන** දරුණු වූ **සන්තො** ශාන්ත වූ, නිවුණු කෙලෙස් ඇති බව **පටිසෙනිං** යනු ප්‍රතිවිරුද්ධ බව **පටිමල්ලං** පතිමල්ලව බව. **පටිකණ්ටං** ප්‍රති වෛර ඇති බව (මහා නිද්දේස පාලි- බු.ජ.ත්‍රි.”පටිභණ්ඩනං” යන වදන ඇත.) **පටිපක්ඛං** කෙලෙසුන්ගේ ප්‍රතිපක්‍ෂ බව. කෙලෙස් වශයෙන් එක්වීමක් නොකරති යන අර්ථයයි.
**එතඤ්ච ධම්ම මඤ්ඤාය** මේ සියලු ධර්ම කරුණු ඉහත කියූ පරිදි දැන. **විචිනං** විමසමින් **සන්තිං** නිවේ. **ඤත්‍වා** රාගාදී කෙලෙස් සංසිදීම නිවන යැයි දැන.
**සමංච** කාය සුචරිතාදිය **විසමංච** කාය දුශ්චරිතාදිය **පථඤ්ච** දශ කුසල කර්මපථය. **විපථඤ්ච** දශ අකුසල කර්මපථය. **සාවජ්ජඤ්ච** අකුසලයද **අනවජ්ජඤ්ච** කුසලයද **හීන පණීත කණ්හ සුක්ක විඤ්ඤුගරහිත පසත්‍ථං** මෙහි දී කුසලා කුසල කර්මයන්ම අදහස් කරන ලදි. එහි කාය සුචරිතාදියෙන් කෙලෙස් සන්සිඳවීම **සමං**. කාය දුශ්චරිතාදීයෙන් කෙලෙස් විෂම කිරීම **විසමං**. කුසල කර්මපථය, සුගති තමන් පථය වන බැවින් **සුපථං** නම් වේ. අකුශල කර්මපථය සුගති ගමනට විරුද්ධ බැවින් අපායට යන මාර්ගයක් බැවින් **විපථං**. අකුසලය දොස් සහිත බැවින් **සාවජ්ජං** කුසලය නිර්දෝෂ වන බැවින් **අනවජ්ජං**. එසේම මෝහයෙන් හෝ ද්වේෂ මෝහයෙන් හෝ ලෝභ මෝහයෙන් හෝ යුක්ත බව **හීනං** නම් වේ. අලෝභ අදෝස හා අමෝහයන්ගෙන් යුක්ත බව **පණීතං** නම් වේ. කලු, විනාශ දායක විපාක ගෙනදෙන බැවින් **කණ්හං** නම් වේ. සුදු, සුභදායී විපාක ගෙන දෙන බැවින් **සුක්කං** නම් වේ. බුද්ධාදී නුවණැත්තන් විසින් ගරහන ලද බැවින් **විඤ්ඤූගරහිතං**. ඔවුන් විසින්ම ස්තුති කළ ගුණ කියන බැවින් **විඤ්ඤූප්පසත්‍ථං** යැයි දතයුතුයි.
කුමක් නිසාද? ඉදින් නොපමා වන්නේ කෙසේදැයි දැක්වීමට “**අභිභූසො**” යන ගාථාව දැක්විනි. එහි **අභිභූ** යනු රූපාදී අරමුණු අභිභවනය කළා වූ **අනභිභූතො** ඒ කෙලෙසුන්ගෙන් නොමැඩුණේ **සක්ඛිධම්මං අනීතිගමදස්සි** ප්‍රත්‍යක්‍ෂයෙන්ම අනීතිකව (තමන්ට ප්‍රත්‍යක්‍ෂ කරගෙන) ධර්මය දුටු සේක. **සදානමස්සමනුසික්ඛෙ** සැමදා ඒ බුදුරදුන්ට නමස්කාර කරමින් ත්‍රිවිධ ශික්‍ෂාවන්හි හික්මෙන්නේය.
**කෙහිචි කිලෙසෙහි** කිසි රාගාදී තැවීම් ඇති කරන කෙලෙස්වලින් **අධිභොසි නෙ** ඒ කෙලෙසුන් අභිභවනය කළ සේක.
සෙසු පදයන්ගේ අර්ථ ඉතා ප්‍රකටය. හුදෙක් මෙහිදී **චක්ඛුහි නෙව ලොලො** යනාදියෙහි ඉන්‍ද්‍රිය සංවරය අදහස් විය. **අන්නානමථො පනානං** යනාදියෙහි රැස්කිරීම් ප්‍රතික්‍ෂේප කිරීම් සහිත තේමාවෙන් ප්‍රත්‍යය ප්‍රතිසේවන ශීලය (අදහස් වේ). මෞනධර්ම, මුසාවාද, කේලාම් කීම ආදියෙන් ප්‍රාතිමෝක්‍ෂ සංවර ශීලය අදහස් වේ. **ආථබ්බනං පිසුණං ලක්ඛණං** ආදියෙන් ආජීව පාරිශුද්ධ ශීලයයි. **ඣායී න පාදලොලස්ස** යන්නෙන් සමාධිය අදහස් විය. **විචිනං** **භික්ඛු** යන මෙයින් ප්‍රඥාව අදහස් විය. **සදා සතො සික්ඛෙ** යන මෙයින් සංක්‍ෂිප්ත වශයෙන් ත්‍රිවිධ ශික්‍ෂාවන් අදහස් විය. **අථාසනෙසූ සයනෙසු අප්පසද්දෙසු භික්ඛු විහරෙය්‍ය නිද්දං න බහුලී කරෙය්‍ය** යනාදියෙහි සීල සමාධි ප්‍රඥාදීන්ගේ උපකාර, සංගණ්හනය හා විනොදනය කියන ලදී යයි මෙසේ භාග්‍යවතුන් වහන්සේ, නිර්මිත බුදුරුවට පිරිපුන් ප්‍රතිපදාව දේශනා කොට අර්හත්වය කුළුගන්වමින් දේශනාව නිමා කළ සේක. සූත්‍ර දේශනාවසානයේදී පුරාභේද සූත්‍රයේ දැක් වූ ආකාරයෙන්ම සත්ත්වයන්ට ධර්මාවබෝධය විය.
15. අත්තදණ්ඩසූත්‍රනිර්දේශ වර්ණනාව
පසළොස්වන අත්ත දණ්ඩ සූත්‍ර නිර්දේසයේ **අත්ත දණ්ඩා භයං ජාතං** යන පළමු ගාථාවේ අර්ථය- “ලෝකයාට මෙලොව හෝ පරලොවදී යම් භයක් ඇති වේ නම් ඒ සියලු භය ආත්ම දණ්ඩ භය හේතුවෙන් ඇති වේ. තමාගේ කායාදී දුශ්චරිත හේතුවෙන්ම ඇති වේ. මෙසේ ඇති කල්හි මේ ප්‍රතිවිරුද්ධ වූ ජනයා බලමු. ඔවුනොවුන්ට විරුද්ධව සිටියා වූ මේ ශාක්‍යාදී ජනයා දෙස බලවු.” මෙසේ ඒ ප්‍රතිවිරුද්ධව සටන් අභිමුඛව එළඹි ජනයාට නින්දා කරමින් තමාගේ සම්‍යක් ප්‍රතිපත්තිය දැක්වීම් වශයෙන් ඔවුන්ට සංවේග දැනවීමට කියන ලදී. **“සංවෙගං කිත්තයිස්සාමි යථා සංවිජිතං මයා”** පෙර මවිසින් දැනගත් ආකාරයෙන්, පෙර බෝසත්ත්ව සිටියදී දැනගත් අයුරින් සංවේගය ප්‍රකාශ කරන්නෙමි.
**තයො** යනු සංඛ්‍යාව දැක්වීමයි. **දණ්ඩා** යනු දුශ්චරිතයන්ය. **කාය දණ්ඩො** යනු කාය දුශ්චරිතයයි. වචී දණ්ඩාදියෙහිද මේ ක්‍රමයමයි. **තිවිධං කායදුච්චරිතං** පර පණ නැසීමේ ආදී කයින් පවත්වන දුෂ්ට චරිතය. කෙලෙස් වලින් කුණු වූ බැවින් හෝ “දුෂ්ට චරිත” යයි ලැබූ නම් ඇති ත්‍රිවිධ වූ කාය දුශ්චරිත **චතුබ්බිධං** මුසාවාදා දී වාග් දුශ්චරිත සතරකි. **තිවිධං** අභිධ්‍යාදී වශයෙන් සිතින් වන දුශ්චරිත තුනකි. **දිට්ඨධම්මිකං** මෙලොවදීම, මේ ආත්ම භාවයේදීම විඳිය යුතු වූ, **සම්පරායිකං** අනාගත ආත්ම භාවයේ විඳිය යුතු වූ **ආගුචාරිං** පව් කරණ අපරාධ කරන **රාජා තං පරිභාසති** පවු කරන්නාට රජු නින්දා කරයි. අපහාස කරයි. **භයං** **උප්පා දෙති දුක්ඛදෝමනස්සං පටිසංවෙදෙති** කායික දුක්, චෛතසික දොම්නස් විඳියි. **එතං** **භයං දුක්ඛං දොමනස්සං** මෙබඳු භයක් ද දුකක් ද දොම්නසක් ද **කුතො තස්ස** ඒ සොරාට කොයින් උපදී ද? **අත්ත දණ්ඩතො ජාතං** තමා කළ දුශ්චරිතයෙන් උපන්.
**අන්තමසො** යටත් පිරිසෙන් කිවයුත්තෙකු කරයි. **න තෙ ලබ්භා ඉතො පක්කමිතුං** මෙයින්, මෙතනින්, මේ ගමෙන් යෑමට නොලැබේ. **න සක්කා බහි නික්කමිතුං** පළිබෝධ සඳහා කරයි. **ධනජානි පච්චයාපි** ධන පරිහානියට හේතු වූ ද; රජු ඔහුට විවිධ කර්ම විවිධ දඬුවම් කරවයි. **කසාහිපි තාළෙන්ති** කසයෙන් තලති. **වෙත්තෙහිපි තාළෙන්ති** කටු සහිත වේවැල් වලින් ගසති තලති. **අද්ධදණ්ඩකෙහි** ආදිය ඉහත කිවූ පරිදිමය. **සුණඛෙහිපි ඛාදාපෙන්ති** කිහිප දිනක් ආහාර **දුරාසදා**. [missing trans]
[missing trans]
[missing trans]
[missing trans] දුටුමතින් හෝ ඇසූ පමණින් හෝ **ලොමානි හංසෙන්ති** ලොමුඩැහැ ගන්නා ස්වභාවය ඇති, බිහිසුණු වූ බැවින් **භිස්මා** (භෙස්මා) බිය උපදවන බැවින් **පටිභයා**. සැපයෙන් දුරු වූ බැවින් **දුක්ඛා**.
**පුරත්‍ථිමාය ච භිත්තියා** ආදී ගාථාවන්ගේ “අවීචි තිරය මෙසේය” යනුවෙන් පරියන්ත කර එහි ඇති දුක් සංක්‍ෂිප්තව පවසන ලදී. ගිනිදැල්වල හෝ සත්ත්වයන්ගේ හෝ දුකෙහි හෝ කෙළවරක්, අතරක් මෙහි නැත්තේනුයි “අවීචි” නම් වේ. එහිදී පෙරදිග බිත්තියෙන් පැනනගින, ගිනි ජාලාව පවුකම් කළ පුද්ගලයන් දවමින් බටහිර දිග බිත්තියේ වැදේ. පහර දේ. ඒ බිත්තිය විනිවිද හාත්පස යොදුන් සීයක් විහිද යයි. යටින් උඩට නැගීම ගිනිදැල් මතුයෙහි සිට ද සත්ත්වයා පීඩාවට පත් කරයි. උඩින් නැගී ගිනිදැල් යටට වැදී පීඩාවට පත් කරයි. මෙසේ මේ නරකයෙහි ගිනිදැල්වල අතරක් නම් (නැවැත්මක්) නැත. එහි ඇතුලත යොදුන් සීයක් තැන කිරිවැල් පිටිවලින් (ඛීරවල්ලිපිට්ඨ) පිරවූ නැලියක් මෙන් සතර ඉරියව්වෙන් සිටින සත්ත්වයන් අතුරින් නිතර පැසෙන සත්ත්වයන්ගේ ප්‍රමාණයක් නම් නැත. ඔවුනොවුන් පෙළීමක් ගැටීමක් නම් නැත. තම තමා සිටින තැනම පැසෙති. මෙසේ මෙහි සත්ත්වයන්ගේ අතරක් නම් නැත. යම්සේ දිව අග මී පැණි බිඳු හයක් ම දමා සත්වැනිව දැමූ තඹ ලෝහ බිඳුව දිව දැමීමට හේතු වේද මීබිඳු ගණන් නොගත යුතු තත්ත්වයට පත් වේද, එමෙන්ම නිරයෙහි දැවීම බලවත් හෙයින් සෙසු අකුසල විපාක උපේක්‍ෂා සිය ගණන් නොගතයුතු තත්ත්වයට පැමිණේ. දුකම නිරතුරුව ප්‍රකට වේ. මෙසේ මේ නිරයේ ඇති දුක් සහගත භාවයෙහි අතරක් නම් නැත. ආශ්වාද රහිත වූ අරුතින් **නිරයෝ** නම් වේ.
**තත්‍ථ සත්ත මහාලුද්දා** එහි උපන් සත්ත්වයෝ මහා රෞද්‍රයෝය. **මහා කිබ්බිසකාරිනො** මහත් වූ දරුණු ක්‍රියා කරන්නෝය. **අච්චන්ත පාප කම්මන්තා** ඒකාන්තයෙන්ම පව්කම් කරන්නෝමය. **පච්චන්ති නව මීයරේ** සිව්දිසාවෙන් වැදෙන ගිනිදැල් මැද පැසෙති. නොමැරෙති. **ජාතවෙදසමො කායො** ඔවුනොවුන්ගේ ශරීරය ගිනි වැනිය. **තෙසං** **නිරයවාසීනං** ඒ පවුකම් කළ නිරයවාසීන්ගේ. **පස්ස කම්මානං දළ්හත්තං** පවුකම්වල ස්ථිර දැඩි බව බලව. **නභස්මා හොති න මසි**. අළුද නැත අඟුරුද නැත. **පුරත්‍ථිමෙන** යම්කිසි කලෙක ඒ නැගෙනහිර වාරය විවෘත වූ කල්හි ඒ දිශාවට දුවති. එහිදී ඔවුන්ගේ සම් ආදිය දැවී යයි. දොර සමීපයටම පැමිණිවිට එය වැසී යයි. බටහිර දිශාවේ දොර ඇරුණාක් මෙන් පෙනේ. සියලු තන්හි මේ ක්‍රමයයි. **නික්ඛමිතාසා තෙ** නිරයෙන් නික්මවීමට ආශාව මොවුන්ට ඇත්තේනුයි. නික්ඛමිතාසා. **මොක්ඛගවෙසිනො** මිදෙන උපායක් සොයන නමුත් ඔවුහු ඉන් මිදීමට මඟක් නොලබති. **කම්ම පච්චයා** ඒ සත්ත්වයෝ නිරයෙන් නික්මෙන දොරටුව පාපකර්ම හේතුවෙන්ම නොදැන ගනිති. **තෙසං ච පාපකම්මං අවිපක්ක විපාකං කතං බහුං** ඒ සත්ත්වයෝ ළාමක දරුණු කර්ම, නොපැසුණු විපාක ඇති බොහෝ වූ නානාප්‍රකාර නොදුන් විපාක ඇති පාපකර්ම කළාහු, රැස් කළාහු වෙති.
**සංවේගං** සංවේගය ලැජ්ජා වීම **උබ්බෙගං** සිටින තැනින් යෑම. **උත්‍රාසං** තැති ගැනීම, අස්ථිර බව. **භයං** සිතේ හටගත් බිය උත්‍රාසය. **ඝට්ටනං** පෙලීම, ගැටීම. **උපද්දවං** විපත, උපද්‍රවය. **උපසග්ගං** නිරුජ්ඣනය, ඇවිරීම,
දැන් මොහු විසින් මනාව දිනන ලද ආකාරය දක්වමින් **ඵන්‍දමානං** යනාදී ගාථාව වදාළහ. එහි **ඵන්‍දමානං** කම්පනය වන සැලෙන. **අප්පොදකෙ** දිය කඩිත්තක. **අඤ්ඤමඤ්ඤෙහි ඛ්‍යාරුද්ධෙ දිස්වා **නානාවිධ සත්ත්වයන් අන්‍යෝන්‍යව විරුද්ධ වූවන් ද දැක. **මං භයමාවිසි** මා කරා භය පැමිණියේය.
**කිලෙස එන්‍දනාය ඵන්‍දමානං** රාගාදී කෙලෙස් චලනයෙන් සෙලවෙනුයේ **පයොගො** කාය වාග් මන ප්‍රයෝග.
**විරුද්ධා** විරුද්ධ බවට පැමිණියෝ. **පටිවිරුද්ධා** ප්‍රතිමුඛව විරෝධභාවයට පැමිණියෝ. කිපියෝ හෝ විරුද්ධ වූවෝ. **ආහතා** ක්‍රෝධයෙන් පහර දුන් ගසන ලද **පච්චාහතා** ප්‍රතිමල්ලයෝ වී පහර දුන් **ආඝටිකා** ගැටුණු. **පච්චා ඝටිතා** විශේෂයෙන් ගැටුණු. **පාණිහිපි** **උපක්කමන්ති** අතින්ද ගසති.
**සමන්තමසාරො** **ලොකො** නිරය මුල් කරගත් හාස වූ ලෝකය අසාරය, නිත්‍ය හර ස්වභාවයෙන් තොර **දිසා** **සබ්බා** **සමෙරිතා** සියලු දිශාවන් අනිත්‍ය ස්වභාවය නිසා කම්පනය විය. **ඉච්ඡං** **භවනමත්තනො** තමාට ත්‍රාණයක් පිහිටක් කැමති වන්නේ **නාද්දසාසිං අනොසිතං** කිසිතැනෙක ජරා දියෙන් නොතැවරුණු තැනක් නොදුටුවෙමි.
**අසාරො** හරයක් සාරයක් නැත. නැතහොත් සාර විරහිතය. **නිස්සාරො** සියල්ලෙන් සියල්ල සාරවිරහිතය. **සාරාපගතො** සාරයෙන් පහ විය. **නිච්චසාර** **සාරෙනවා** නිතර සාරසංඛ්‍යාත වූ සාරයෙන් හෝ මතුයෙහි එන පද දෙකෙහිද මේ ක්‍රමයෙන් අර්ථ ගතයුතු. **යෙ පුරත්‍ථිමාය දිසාය** **සංඛාරා** පෙරදිග යම් සංස්කාරයක්, ප්‍රත්‍යය එකතු වීමෙන් හේතුප්‍රත්‍ය සමවායෙන් කරන ලද සංස්කාරයක්. **තෙපි ඵරිතා** ඒ සංස්කාරයෝ ද කම්පා කරන ලදී. **සමෙරිතා** මැනවින් කම්පා කරන ලදී. **චලිතා** චලනයට ගියේය. **ඝට්ටිතා** උදයව්‍යයයෙන් පෙළෙන ලදී. **අනිච්චතාය** වී අභාවයට යන බැවින්, **ජාතියා අනුගතා** ඉපදීමට පැමිණියේය. **ජරාය අනුසටා** ජරාවෙන් මුහුකුරා යෑමට පැමිණියේය. **බ්‍යාධිනා අභිභූතා** ධාතු විෂම වීමෙන් උපන් ව්‍යාධියෙන් මඬන ලදී. **මරණෙන අබ්භාහතා** මාරයා විසින් මනාව පහර දෙන ලදී. **ආතාණා** රක්‍ෂා විරහිතය. **අලෙණා** රැකවරණ රහිතය. **අසරණා** මොවුන්ට කිසි සරණක් නැත්තේනුයි අසරණය. **අසරණීභූතා** තමා කිසි සරණක් පිහිටක් නොකරත්නුයි අසරණ වූ.
**අත්තනො භවනං** යනු නිද්දේස පදයේ උද්දේසයයි. **තාණං** පාලනය. **ලෙණං** රැකවරණ ස්ථානය. **සරණං** දුක් නැසීමයි. **ගතිං** පිහිටයි. **පරායනං** පරංඅයනං, පිහිට, පරම ප්‍රතිෂ්ඨාව. **අජ්ඣොසිතංයෙව** **අද්දසං** ජරාදියෙන් මඬනා ලද්දෙකුම දුටුවෙමි. **සබ්බං** **යොබ්බඤ්ඤං** යෞවන බව, යෞවනත්වය යොබ්බඤ්ඤ නම් වේ. චේතනා සහිත සියලු යොවුන් බව. **ජරාය ඔසිතං** මුහුකුරා ගිය ජරාවෙන් මඬනා ලදී. වැසුණි. මෙසේ සියලු තැන්හි අර්ථය ගතයුතුයි.
**ඔසානෙ ත්‍වෙව බ්‍යාරුද්ධෙ දිස්වා මෙ අරති අහු** යෞවනාදියේ, අවසානයෙහිම, අස්තංගමයේ දී ම, පරිනාමයේ දී, මෙසේ විනාශයට යන, මෙසේ ජරාදිය සමඟ විරුද්ධ වූ, ඉන් පහරදුන් සිතැති සත්ත්වයන් දැක මට අතිර සිතක් පහළ විය. **අථෙත්‍ථ සල්ලං** අනතුරුව, මේ සත්ත්වයන් කෙරෙහි වූ රාගාදී හූල **හදයනිස්සිතං** සිත ඇසුරු කළ,
යොවුන් බව ජරාව විසින් වනසා දැමෙයි. අවසාන කෙරෙයි. මෙසේ සියලු තැන් පවත්නා කථාව හුලකි.
**යෙනසල්ලෙන ඔතිණ්ණො** යන ගාථාවේ යම් රාගාදී ශල්‍යයකින් විදින ලද ද **දිසා සබ්බා විධාවති** සියලු දුශ්චරිතාදී දිශාවන්ට පෙරදිග ආදී දිශාවන්ට ද ගති දිශාවන්ට ද දුවයි. **තමෙව සල්ලං අබ්බුය්හ න ධාවති න සීදති**. ඒ හුලම උඩට ගෙන, උදුරා ගන්නා ලද්දේ නම් එවිට දිශාවන්හි නොදුවයි සතර ඕඝයන්හි ද නො ගැලේ.
**අඤ්ඤණං** ආදියෙහි ඤාණ දර්ශනයට විරුද්ධ වූ බැවින් නොදැනීම, නොදැකීමයි. අභිමුඛ වී ධර්මයෙන් අවබොධ නොවේ. වැටහීමට නොපැමිණේනුයි **අනභිසමයො**. අනුරූප වශයෙන් ධර්මය අවබෝධ කරගනියිනුයි **අනුබොධො** ඊට විරුද්ධ වූ බැවින් **අනනුබොධා**. අනිත්‍යදී ධර්ම සමඟ යොදා අවබෝධ කර නොගනියිනුයි **අසම්බොධො** ආශාන්ත වූ අසම වූවක් අවබෝධ කර ගනිනුයි ද අසම්බෝධ නම් වේ. චතුරාර්ය සත්‍ය ධර්මය අවබෝධ නොකළේනුයි. **අප්පටිවෙධෙ**. රූප ආදියෙහි එක් ධර්මයක්වත් අනිත්‍යාදී සාමාන්‍ය ධර්ම වශයෙන් නොගන්නේය. අරුතින් **අසංගාහනා**. එම ධර්මය හාත්පසින් බැලීමෙක් නැත්තේනුයි. **අපරියොගාහනා**. නොබලන්නේනුයි **අසමපෙක්ඛනා**. ධර්මයන්ගේ ස්වභාවය ප්‍රත්‍යවේක්‍ෂා නොකරයිනුයි **අපච්චවෙක්ඛනා**.
කුසලාකුසල කර්මන්හි විපරිත වූ පැවතුම් ඇති හෙයින් හෝ ස්වභාවය ගැනීමෙන් දුරු වූ හෙයින් හෝ එකම කර්මයක්, මොහුට ප්‍රත්‍යක්‍ෂ වූවක් නැත. තමා ම හෝ කිසිදු දහමක් ප්‍රත්‍යක්‍ෂ කරගැනීමක් නම් නොවේ යන අරුතින් **අපච්චක්ඛ කම්මං** නම් වේ. පිරිසිදු පවිත්‍ර සිත් නූපදනා කල්හි චිත්ත සන්තානය අපවිත්‍ර වන්නේනුයි **දුම්මෙජ්ඣං** එය මෙයින් දූෂිතය, අපවිත්‍රය යනුයි. බාල බව **බාල්‍යං** මුලා වේනුයි **මොහෙ** ඉතා බලවත් මෝහය **පමොහෙ**. හාත්පසින් මුලා වේනුයි **සම්මොහො** විද්‍යාවෙන් විරුද්ධ වු හෙයින් නොදනීනුයි **අවිජ්ජා**. ඔඝ යෝගාර්ථ ඉහත පැවසූ පරිදිමය. තදින්ම සිතේ තැන්පත්ව අත්නොහැර පවතිනුයි **අනුසයො** සිත මැඬගෙන නගියි, අභිභවනය කරයිනුයි. **පරියුට්ඨානං** හිත වූ දෙය නොගන්නා බැවින්, යහපත් කරුණු පෙරදැරිව යෑමට අසමත් වේ. ඒකාන්තයෙන් ම පවෙහිම ලග්නේය යන අරුතින් **ලංගී** නො ඇලේ යන අරුතයි. උදුරා දැමීමට අපහසු අර්ථයෙන් හෝ ලංගී නම් වේ. යම් සේ මහා ද්වාරයේ දොර අගුල නම් ලංගිය උගුලා දැමීම අපහසුවේ ද එමෙන් වූ අකුසල් නැමති ලංගිය වේ යන අර්ථයයි. සෙසු පදයන්ගේ අර්ථය සුගම ය.
යම් මෙබඳු සැකයක් වේ නම් මෙහි සැක කිරීම් වශයෙන් **කංඛා**, සැකයට පැමිණේනුයි **කංඛායනා**, මුල් සැකයෙන් පසුව ඇතිවන සැකය පැමිණේනුය “ආදියති” නම් වේ. නැතහොත් ආකාර වශයෙන් මෙය කියවන ලදී. සැකයෙන් යුක්ත සිත, සැකයෙන් පිරුණු හෙයින් **කංඛා යිතං** නම් වේ. එහි ස්වභාවය **කංඛායිතත්තං** නම් වේ. **විමති** යනු දුරු වූ බුද්ධිය” විමතියයි. **විචිකිච්ඡා** දුරුවූ කිච්ඡාව විචිකිච්ඡාව යි. ස්වභාවය හෝ සොයමින් මෙයින් වෙහෙසට පත්වේ. ක්ලාන්ත වෙනුයි විචිකිච්ඡා නම් එය සංසය ලක්‍ෂණ කර ඇත. කම්පනය රසය කර ඇත. අනිච්ඡය පච්චුපට්ඨනය කර ඇත. නැතහොත් අනෙකංසග්‍රාහය පච්චුපට්ඨාන කර ඇත. විචිකිච්ඡාව අයෝනිසෝ මනසිකාරය පදට්ඨානය කර ඇත. ප්‍රතිපත්තියට අන්තරාය කරන්නේ යැයි දතයුතුයි.
කම්පනය වන අර්ථයෙන් දෙපරිදිව බෙදේනුයි **ද්වෙළහකං**. ප්‍රතිපත්තිය වැලැක්වීමෙන් දෙකට බෙදූ පථයක් මෙන් වේනුයි **ද්වෙධාපථො**. මෙය නිත්‍ය හෝ අනිත්‍ය ආදී වශයෙන් පැවති එකම ආකාරයකින් සිටීම ට අසමත් බැවින් හාත්පසින් ම සැකකෙරේනූයි **සංසයො**. ඒකාන්තයෙන් ගැනීමට අසමත් බැවින් න එකංසගාහොයි **අනෙකංසගාහො** අරමුණු නිශ්චය කිරීමට අසමත්ව, ආරම්මණයෙන් පසුබසීනුයි **ආසප්පනා**. ග්‍රහණය කරගැනීමට අසමත්ව හාත්පසින් ගමන් කරයි නුයි **පරිසප්පනා**. අරමුණට බැස ගැනීමට අසමත් බැවින් **අපරියොගාහණ**. අනිශ්චය වශයෙන් අරමුණ පැවතීමට අසමත් බැවින් **ජම්භිතත්තං** තැති ගැන්මක් යන අර්ථයයි. විචිකිච්ඡාව ඉපදී සිත තද කරයි. එය උපදින්නා වූ අරමුණ මනස (සිත) ලියා දමන්නාක් මෙන් වන හෙයින් **මනො විලෙඛො** යි කියන ලදී.
**විද්ධො** සැරයෙන් (ඊතලයෙන්) ලැබූ පහර ඇති (විදිනලද) **ඵූට්ඨො** ගමනා ලදී. **පරෙතො** පෙළෙන ලද. **ධාවති** ඉදිරියෙන් දුවයි. **විධාවති** අනේකවිධව යයි. **සන්‍ධාවති** වේගයෙන් දුවයි. **සංසරති** ඔබිනොබ හැසිරෙයි.
**අචෙලකො**, නිර්වස්ත්‍ර, නග්න, **මුත්තාචරො** හැරදැමු හැසීරීම් ඇති. මල මුත්‍රා කිරීම් ආදියෙහි ලෞකික කුල පුතුන් හැසිරෙන ආකාරයෙන් දුරස්ව, සිටගෙනම මල මූත්‍රා කිරිම කරයි. කයි, බොයි. **හත්‍ථාපලෙඛනො** අතෙහි පිඬ නිමවූ කල්හි දිවෙන් අත ලෙවකයි. මූත්‍රා කිරිම හෝ කර අතෙහි ම “දණ්ඩක්” යන සංඥාව උපදවා අතින් හූරා දමයි. ඔවුහු වනාහි දණ්ඩ “සතෙකුයැ”යි පනවති. භික්‍ෂාව පිළිගැනීමට “ස්වාමීනි, එන්න” යි කී කල්හි නො පැමිණේනුයි **න එහි භදන්තිකෙ**. “එසේ නම් ස්වාමීනි සිටින්න”යි කී කල්හි නොසිටින්නේනුයි **න තිටඨභදන්තිකො**. ඒ දෙකම ඔහු “මොහුගේ වචනය කරන ලදී” වන්නේයැයි නොකරයි.
**අභිහටං** මුලදී ම ගෙන එළවු භික්‍ෂාව. **උද්දස්සකතං** මෙය නුඹවහන්සේ සඳහා කරන ලදී යැයි කියා දෙන භික්‍ෂාව. න නිමත්තණං “අසුවල් කුළයට හෝ පිවිසෙන්න” යි මෙසේ ආරාධනා කළේ නම් එම භික්‍ෂුව ද නො පිළිගනියි. න **කුම්භිමුඛා** සැලයේ දමාගෙන විත් දෙන භික්‍ෂාව නොගනියි. **න ඛලොපිමුඛා** “ඛල” යනු සැළියක් හෝ පැසකි. එයින් දෙන භික්‍ෂාව ද නොගනී. කුමක් නිසාද? කළය හා පැස මා නිසා හැඳිපහර ලබයි යනුවෙන් සිතා නොගනියි. **න එළකමන්තරං** එළිපත මැද සිටින සේ දෙනු ලබන දෙය නොගයි. කුමක් නිසාද? “මා නිසා අන්තරකරණය ලබයි”යැයි සිතන හෙයිනි. දඬු මොහොල් අතර ද මේ ක්‍රමයමය.
**ද්වින්නං** දෙදෙනෙක් වළඳමින් සිටි තැනින් එක් අයෙක් නැගිට දෙන කල්හි එය නොගන්නීය. මා නිසා බත් පිඬට අනතුරක් වන්නේ යැයි සිතන හෙයිනි. **න ගබ්හිනියා** ආදියෙහි ගැබිනියගේ කුස හොත් දරුවා වෙහෙසේ යැයි නොගනියි. **පායන්තියා** දරුවාගේ කිරි බීමට අනතුරක් වේ යැයි නොගනියි. **පුරිසන්තරගතාය** රතියට අනතුරක් වේ යැයි නොගනියි. **න සංකීත්තීසු** සංකීර්තනය කර (ගුණ කියා) කළ බතෙහි. දුභික්‍ෂ සමයේ අචේලක ශ්‍රාවකයෝ සදහා ඒ ඒ තැනින් සහල් ආදිය සපයාගෙන බත් පිසති. උසස් අචේලකයා ඉන් නොපිළිගනියි. **න යත්‍ථ සා** කෑම පිණිස පැමිණ සිටි සුනඛයෙකු සිටින විට, ඌට නොදී තමාට එළ වූ පිණ්ඩපාතය නොපිළිගනී. කුමක් නිසා ද? බල්ලාගේ ආහාරයට අනතුරක් වේ යන හැඟීමෙනි. **සණ්ඩ සණ්ඩ චාරිණී** සමූහ සමූහව හැසිරෙන, ඉදිං අචේලකයකු දැක “මොහුට භික්‍ෂාව දෙන්නෙමු”යි මිනිස්සු බත් ගෙයට පිවිසෙති. ඔවුන් පිවිසෙන විටදී සැලි කටවලින් නිල මැසි, මදුරු ආදීහු නැගී සමූහ සමූහව ඉවත්ව යති. එතැනින් ගෙන භික්‍ෂාව නො ගනියි. කුමක් නිසාද? “මා නිසා මැස්සන්ගේ භෝජනයට අනතුරක් විය” යනුවෙන් සිතන නිසයි. **ථුසොදකං** සියලු ශස්‍ය දමා සෑදූ සෝවීරක පානය. මෙහිදී සුරා පානයම සාවද්‍යය. මෙහිදී සියල්ල කෙරෙහි සාවද්‍යය යන සංඥාව ඇත.
**එකාගාරිකො** යමෙක් එකම ගෙයක භික්‍ෂාව ලැබ නැවතෙයි. **එකාලොපිකො** යනු එකම බත් පිඬකින් යැපෙයි. **ද්වාගාරික** ආදියෙහිද මේ ක්‍රමයෙන් අර්ථ දතයුතුයි. **එකිස්සපි දත්තියා** එක් දත්තියකින් යැපෙයි. දත්තිය නම් එක් කුඩා පාත්‍රයකි. තලියකි. එහි අග භික්‍ෂාව දමා තබති. **එකාහිකං** එක් දවසක් අතර කළ ආහාරය. **අඩ්ඩමාසිකං** අඩමසක් අතර කළ **පරියාය භත්ත භෝජනං** වාර බත් භෝජනය, එක් දින වාරයෙන්, දෙදවස වාරයෙන්, සත්දින වාරයෙන් මෙසේ දින වාර වශයෙන් පැමිණි.
බත් භෝජනය **සාකභක්ඛො** ආදීයේ අර්ථ ප්‍රකටය. **උබ්භටඨකො** ආසන ප්‍රතික්ෂේප කර උඩුකුරුව සිටියි. **උක්කුටිකප්පධාන මනුයුත්තො** උක්කුටික වීර්යයෙහි යෙදුණු යන්නේ ද උක්කුටිකවම පැන පැන යයි. **කණ්ටකා පස්සයිකො** යකඩ කටු හෝ ස්වභාවික කටු හෝ ගෙන බිම සාරා තබා, එහි සම්කඩ අතුරා සිටීම්, සක්මන් ආදිය කරයි. **සෙය්‍යං** නිදන්නේද එහිම සයනය කරයි. **ඵලක සෙය්‍යං** ගස් ඵලක සෙය්‍යාව. **ථණ්ඩිල සෙය්‍යං** ථණ්ඩිලයෙහි උස් බිම නිදීම **එක පස්සයිකො** එක පසකින්ම නිදයි. **රජො ජල්ලධරො** ශරිරය තෙලින් පිරිමැද දූවිලි නඟින තැන සිටියි. එවිට ඔහුගේ මුලු සිරුරම දූවිලි වලින් ඇලුණේ වේ. ඔහු එසේ සිටී. **යථා සත්‍ථිතිකො** ලැබූ අසුන වෙනස් නොකර යම් සේ ලබයිද එහිම හිඳින ස්වභාව ඇත. **වෙකටිකො** මෙහි **විකටිං** යනු අසූචි කියනු ලැබේ. **ආපානකො** ප්‍රතික්‍ෂේප කළ සීත දිය පාන ඇති. සවස තුන් වැනි වූයේ නුයි **සායතතියකං** නම් වේ. උදෑසන, මධ්‍යාහ්නය හා සවස යැයි දවසට තෙවරක් පව් සෝදා හරිමි යි දියෙහි කිමිදීම ආදියෙහි යෙදී වාසය කරයි.
**තෙ සල්ලෙ අභිසංඛරොති** ඔවුහු රාගාදී හුල් සත උපදවති. **අභිසංඛරොන්තෙ** උපදවන්නේ **සල්ලාභිසංඛාරවසෙන** හුල් (සල්ල) උපදවන්නාවූ හේතු කාරණා **පුරත්‍ථිමං දිසං ධාවති** පෙරදිගට යයි. **තෙ සල්ලාභිසංඛාරානං අප්පහීනත්තා** ශල්‍ය (හුල්) ප්‍රයෝගයන්ගේ අප්‍රහීණභාවයෙන් **ගතියා ධාවති** ගතියට දුවයි. **ගතියාගතිං** ගතියෙන් ගතියට **නසීදති** නොකිමිදේ.
**න ඔසීදති** නොබැසගනියි. **න අවසීදති** ඇතුලට නොපිවිසෙයි. **න අධොගච්ඡති** යටට නොයයි.
මෙසේ මහානුභාව වූ හුලෙන් විඳින ලද සත්ත්වයන් කෙරෙහි. **තත්‍ර (තත්‍ථ) සික්ඛානුගීයන්ති යානි ලොකෙ ගධිතානී (ගථිතානි)** යන ගාථාවෙහි අර්ථ - යමෙක් සත්ත්වලෝකයෙහි යම් පංචකාම ගුණයක් වේ නම් එය ලබා ගැනීමට ගිජුවන්නේනුයි **ගධිතානී** යැයි කියනු ලැබෙති. නැතහොත් බොහෝ කාලයක් සේවනය කරන ලද හෙයින් හෝ ගධිතානි යැයි කියති. එහිදී ඒ නිමිති කරගෙන හස්ති ශික්‍ෂාදී (හස්ති ශිල්ප) නොයෙක් විධ ශික්‍ෂාවන් කියනු ලැබෙති. නැතහොත් ඉගෙන ගනිති. මේ ලෝකයේ පණ්ඩිත නුවණැති එහෙත් ප්‍රමාදී වූ කුලපුත්‍රයා දෙස බලවු. ඒ පස්කම් ගුණයෙහි හෝ හස්ති ශික්‍ෂාදියෙහි හෝ ගිජු වූ කල්හි අධිමුක්තියෙක් (ඉන් මිදුනෙක්) නම් අනෙක් අතට අනිත්‍යාදිය දැකීමෙන් සියලු ආකාරයෙන් කාමයෙහි කළකිරී තමාගේ නිවනෙහිම හික්මෙන්නේය.
**පටිවිජ්ඣිත්‍වා** ඤාණයෙන් නික්මී කාමය කෙරෙහි කළකිරි හෝ.
දැන් යම්සේ නිවන පිණිස හික්මිය යුතු වේද එය දක්වමින්. **සච්චො සියා** යන ගාථාව වදාළහ. එහි **සච්චො** වාචා සත්‍යයෙන් ද ඤාණ සත්‍යයෙන් ද මාර්ග සත්‍යයෙන් ද යුක්ත වූ **රිත්ත පෙසුනො** පියුණුකීම ප්‍රහීන කරන ලද **වෙවිච්ඡං** මසුරුකම.
**නිද්දං තන්‍දිං සහෙ ථීනං** යනු නිදාවැටීම ද කය අලසකම ද සිත අලසකම ද යන මේ ධර්ම තුන මැඬලා සිටින්නේය. **නිබ්බාණ මනසො** නිවනෙහි නැමුණු සිත.
**කායස්ස අකල්ලතා** ස්කන්‍ධත්‍රය සංඛ්‍යාත නාමකයේ පහත් කර බැඳීමක්. හාත්පසින් බැඳීමෙක් රෝගියා අකල්ලක යැයි කියනු ලැබේ. විනයෙහි ද කියන ලදී. “නාහං භන්තෙ අකල්ලකො” ස්වාමීනි! අකල්ලකයෙක් නොවෙමි. **අකම්මඤ්ඤතා** කායික ගිලන් බව නම් වූ අකර්මණ්‍ය බව ඇති කරන. අහසට මේඝය මෙන් කය පහත් කර බැදලානූයි **ඔනාහෝ** සර්වප්‍රකාරයෙන්ම බැද වෙළා දැමීම **පරියො නාහෙ**. අභ්‍යන්තරයේ ඇවිරීමක් ඇත්තේනුයි **අන්තො සමොරොධො**. නිදනුයේනුයි **මිද්ධං** අකර්මණ්‍යභාවයෙන් පෙළීමයි, හිංසා කරයි යන අර්ථයයි. නිදති, සයනය කරතියිනුයි. **සුප්පං** ඇසිපිය හෙළමින් ආදිය කරමින් කපි නිද්‍රාව ඇත්තේනුයි **පචලා යිකා**. නිදීමෙන් නිදි ආකාරයෙක් යනුවෙන් ආකාර ස්වභාවය දැක්වීමයි. ඔලීයනා නිදන ආකාරයයි. දෙවනි උපසර්ග වශයෙන් වඩන ලදී. **ලීනං** යනු පැකිලීම් නැති බැවින් හැකිලීමයි සෙසු දෙපදයෙන් ආකාර බව දැක්විනි. **ථීනං** යනු “ගිතෙල් පිඬක් මෙන් නොපැතිරී යන ඝන ස්වභාවයෙන් සිටි” යන අරුතයි. **ථීයනා** යනු ආකාර නිද්දේසයයි. නොපැතිරුණු බව **ථියිතත්තං**. නොපැතිරීම් වශයෙන් බැඳී සිටින යන අරුතයි.
**සබ්බ සංඛාරධාතුයා** සියලු ත්‍රෛභූමික සංඛ්‍යාත සංස්කාර ධාතුවෙන්. **චිත්තං** **පටිවාපෙත්‍වා** සිත නවත්වා **එතං සන්තං** මේ නිවන කෙලෙස් ශාන්ත භාවයෙන් ශාන්තය. නොතවයි, පීඩා නොකරයි අරුතින් **ප්‍රණීතං** ප්‍රණීතය.
**පණ්ඩිතා උපධිසුකස්ස** **හෙතූ** පණ්ඩිත වූ, කාම සුඛයට හේතු වූ **දානානි දදන්ති** **කාමඤ්ච** **තෙ** **උපධිපරික්ඛයාය** ඒකාන්තයෙන්ම ඒ පඬිවරු කාමක්‍ෂය කරණු පිණිස, කාම සම්පත් විෂයෙහි ආශාව ක්‍ෂය කිරීමට දන් දෙති. **අපුනබ්භවාය** නිවන පිණිස **ඣානානි භාවන්ති** පඨමජ්ඣානාදිය වඩති. **පුනබ්බවාය** පුනර්භවය ඇති කරන ඒ පඬිවරු නිවනම අරමුණු කරගෙන දන් දෙති.
**සාහසා** යනු රාගයෙන් රත් වූවහුගේ රාග චර්යාව ආදී භේද, සැහැසි කාරණයි.
**පුරාණං නාහිනඤෙ‍ය්‍ය** අතීත වූ රූපාදී අරමුණු පිළිබද නො සතුටු වන්නේය. **නවෙ** වර්තමානයේ. **හීනමානෙ** විනාශ වන කල්හි. **ආකාසං** **න සිතො** **සියා** තණ්හාව ඇසුරු කළ අයෙක් නොවන්නේය. තණ්හාව වනාහි රූපාදියේ ආකර්ශනය කිරීමෙන් “ආකාශය” යැයි කියනු ලැබේ.
**වෙමානෙ** නොවන කල්හි, **විගච්ඡමානෙ** පහව යන කල්හි.
ආකාසති, ආකස්සති යැයි පාඨ දෙකකි.
කුමන කරුණකින් තණ්හාව ඇසුරු නොකළේ ද? මම වනාහි මේ **ගෙධං බ්‍රෑමි** යන ගාථාවේ අර්ථය.- මම වනාහි ආකාස නම් වූ තණ්හාව රූපාදියෙහි ගිජු වන බැවින් “ගෙධ” යැයි කියමි. “බලවත් ඇල්ම” යැයි ද කියමි. වැඩිදුර අර්ථ කියනු කුමටද? ගසාගෙන යන බැවින් **ඔඝො** යි ද, දිවෙන හෙයින් **ආජවං** යි ද මේ මගේ යැයි ජල්පන කිරීම වශයෙන් **ජප්පනං** යි ද මිදවීම අපහසු අර්ථයෙන් **ආරම්මණං** යි ද කම්පා කරන අර්ථයෙන් **පකම්පනං** යි ද කියමි. මේ කාමයද ලෝකයේ පළිබෝධාර්ථයෙන් ද ඉක්මවීමට අපහසුය යන අර්ථයෙන් ද **කාමපංකො දුරච්චයො** යනු වේ.
**ආජවං** යනු ප්‍රතිසන්‍ධියේ පටන් දුවයි, ජවන කරයි අරුතින් ආජව නම් වේ. සංසාර පැවැත්මට මූලාධාර වූ බැවින් පුනර්භවයේ ප්‍රතිසන්‍ධිය ගෙන දෙන තණ්හාවට තවත් නමෙකි. **ජප්පනං** ප්‍රාර්ථනා කරන තණ්හාවට මේ යෙදු තවත් නමෙකි. **ආරම්මණම්පවුච්චති තණ්හා** රූපාදී අරමුණුවල උපන් තණ්හාවෙන් මිදීමට අසමත්ය යන අර්ථයෙන් අරමුණක් යැයි කියනු ලැබේ. **කාමපංකො** ගිලා බස්නා අරුතින් කාමය මඩවගුරකි. **කද්දමො** සංඝ (ඇලීම්) අර්ථයෙන් මඩවගුරකි. තවන අර්ථයෙන් **කිලෙසො**. ලාටුවෙන් ඇලෙන අර්ථයෙන් **පලිපො**. අවහිර කර ධාරණය කර ගන්නා අරුතින් **බළිසො**. මේ ආකාරයෙන් ගෙධා දී පර්යාය වශයෙන් දැක් වූ ආකාස නම් තණ්හව අනිශ්‍රිතය. එය එසේමය.
**සච්චා අවොක්කම්ම** යන ගාථාවේ අර්ථය - පෙර කියන ලද ත්‍රිවිධාකාර සත්‍යයන් නොඉක්මවා මෝනෙය්‍ය බවට පත් වීමෙන් “චුති” යැයි සංඛ්‍යාවට ගිය, ඒ ක්‍ෂීණාස්‍රව බ්‍රාහ්මණයා නිවන් ඵලයෙහි සිටියි. මෙබදු වූ ඔහු සියලු ආයතන අත්හැර “ශාන්ත” යැයි කියනු ලැබේ. නිද්දේසයේ අර්ථ කිව යුතු අමාරු වචන නැත.
බොහෝ සෙයින් කියනුයේ කුමට ද? **සවෙ විද්වා** යන ගාථාවයි. එහි **ඤත්‍වා ධම්මං** අනිත්‍යාදී වශයෙන් සංඛත ධර්ම දැනගෙන **සම්මා සො ලොකො ඉරියාතො** අයහපත්ව ඉරියවු පවත්වන කෙලෙසුන් ප්‍රහානය කළ බැවින් ඔහු සත්ත්ව ලෝකයේ මනාව ඉරියවු පවත්වන්නේය.
මෙසේ ආශා නැති බව දක්වනු සදහා **යෝධ කාමෙ** යන ගාථාව දේශනා කරන ලදී. එහි **සංගං** සත් වැදෑරුම් සංගය යමෙක් ඉක්මවූයේ ද ඔහු **නාජ්ඣෙතී** දැඩි ලෙස ආශා නොකරයි.
එනිසා නුඹලා අතුරෙන්ද යමෙක් මෙබඳු ස්වරුප ඇත්තෙක් වීමට කැමති වේ ද එය කියමි. යි දක්වමින් **“යං පුබ්බෙ”** යන ගාථාව කියන ලදී. එහි **පුබ්බෙ** යනු අතීත සංස්කාරයන් අරබයා උපදින ධර්ම, කෙලෙස්වලින් හටගත් අතීත කර්මයද වේ. **පච්ඡා තෙ මාහු කිඤ්චනං** අනාගතයේ ද සංස්කාරයන් අරබයා උපදින ධර්ම, රාගා දී කිඤ්චන නොවේවා. **මජ්ඣෙ චෙ නො ගහෙස්සසී** ඉදින් වර්තමාන රූපාදි සංස්කාර ධර්ම නොගන්නෙහි නම් මෙසේ උපශාන්ත වන්නේ හැසිරෙන්නෙහිය.
**අබීජං කරොහී** මාර්ග ඤාණයෙන් බොල්, අබීජයක් කරව. **රාග** **කිඤ්චනං** රාගය, තණ්හාව දෝස කිඤ්චනාදියෙහිද මේ ක්‍රමයෙන් අර්ථ දතයුතුයි.
මෙසේ අරහත් ප්‍රාප්තිය දක්වා දැන්, ඒ අරහත්වයට ස්තූති කිරීම් වශයෙන් මීට පසු එන ගාථා වදාරණ ලදී. එහි **සබ්බසො** යන ගාථාවේ **මමායිතං** යනු මමත්‍වය කිරීම, “මෙ මගෙය”ය ගන්නා ලද වස්තුවක් හෝ **අසතා ච න සොචති** මමත්වයක් නැති හෙයින් ශෝක නොකරයි **න ජීයති** හානියට පිරිහීමට නො පැමිණේ.
**අහු වත මේ** මට ඒකාන්තයෙන් වූයේ නම් **තං වත මෙ නත්‍ථි** යමක් අතීතයේ මට වී ද එය දැන් මා ලඟ නැත. **සියා වත මෙ** යමක් මට අනාගතයේ ලැබෙම් ද ඒකාන්තයෙන්ම එය ද නොලබමි. දැන් මම ඒකාන්තයෙන්ම නොපැමිණෙන්නෙමි.
වැඩිපුර කියනු කුමට ද? **යස්ස නත්‍ථි** ගාථාවෙහි **කිංචං** යනු රූපාදී ධර්මයෙන් හටගත් දෙයයි. (අරමුණු සයයි)
**අභිසංඛතං** කර්මයෙන් සංස්කරණ කරගත්, සකසාගත් **අභිසඤ්චෙතයිතං** සිතෙන් රැස් කළ. **අවිජ්ජායත්‍වෙව** අවිජ්ජාය+තු+එව, අවිද්‍යාවේ ම යන අරුතයි. **අසෙස විරාග නිරොධා** විරාග සංඛ්‍යාත මාර්ගයෙන් ඉතිරි නොකරම නිරෝධයෙන් ගාථාවෙහි එන **සුඤ්ඤතො ලොකං අවෙක්ඛස්සු** තමාට අවශ්‍ය පරිදි නොපවතින ලක්‍ෂණ වශයෙන් හෝ හිස් සංස්කාර පුඤ්ජයක් බව සිහිපත් කිරීම් වශයෙන් හෝ යන දෙයාකාරයෙන් ම ශූන්‍ය වශයෙන් ලෝකය දෙස බලන්න. **අත්තානුදිට්ඨිං ඌභච්ච** සත්කාරය දෘෂ්ටිය උදුරා දමා, **එවං මච්වු ** **තෙරො සියා** මෙසේ මරණයෙන් තරණය කිරීම වන්නේය. **එවං ලොකං** **අවෙක්ඛන්තං** මෙසේ ස්කන්‍ධ ලෝකය දෙස බලන. **මච්චුරාජ න පස්සති** මරණයේ රජු, මාරයා නොබලයි. නොදකි.
**න අඤ්ඤං පත්‍ථයතෙ කිඤ්චි **අනික් අල්ප මාත්‍රවු ද දෙයක් නොපතයි ප්‍රිය නොකරයි. **න අඤ්ඤත්‍ර පටිසන්‍ධියා** නිවන හැර අන් තැනක ප්‍රතිසන්‍ධියක් නැත. නාඤ්ඤත්‍ර යැයි එක පදයක් ලෙස ද කියති.
වැඩිදුර කීමෙන් කවර ප්‍රයෝජයනක් ද? **අනිට්ඨුරී** යන ගාථාවයි. එහි **අනිටඨුරී** යනු ඊර්ෂ්‍යා නැත්තෙකි. ඇතමෙක් මෙය “අනුද්ධරී” යයි කියති. **සබ්බධි** **සමො** සෑම තැන්හිම සමානව උපේක්‍ෂා සහගත පුද්ගලයා යන අදහස කුමක් ද? යමෙක් මමය, මගේය යැයි ගෙන ශෝක කරන්නේ ද ඒ අකම්පිත පුද්ගලයා පිළිබඳ විමසූ විට මම; ඒ ඊර්ෂ්‍යා නැති, ගිජු නොවූ, තණ්හාව නැතිකළ, සියලු තැන්හි සම පැවතුම් ඇති යනුවෙන් ඔහු කෙරෙහි පවතින සිවු වැදෑරුම් ආනිසංස ප්‍රකාශ කරමි.
**නිට්ඨුරියො**, ඊර්ෂ්‍යා කරන බව **නිට්ඨුරියං** ඔහු නිසා “මෙපමණක්වත් නැතැයි”යි කෙල ගසයි. යන අර්ථයයි. **නිට්ඨුරය කම්මං** ඊර්ෂ්‍යා කිරිමයි. ගිහියෙක් ගිහියෙකුට හෝ පැවිද්දෙක් පැවිද්දෙකුට හෝ එක්ව වසද්දී අල්පමාත්‍ර වරදකින් කිපී, “මොහු කෙළ තරම්වත් නොවටී” යැයි බිම කෙළ ගසා පයින් පාගන්නාක් මෙන් කිරීම **නිට්ඨුරිය** නම් වේ. ඊර්ෂ්‍යාවන්තයාගේ ඒ ක්‍රියාව නිට්ඨුරිය කර්ම වේ. ඉස්ස යනු ස්වභාව නිද්දේසයයි. (හෙවත් ඊර්ෂ්‍යාවේ ස්වභාවයයි.) ඉන් අනතුරුව එන වචන දෙක එහි ආකාර දැක්වීමයි. ඊළඟට එන උසුයා දී වචන තුන ඊර්ෂ්‍යාවය ම යෙදු සමාන වදන් වේ. ලක්‍ෂණාදී වශයෙන් අනුන්ගේ සැප සම්පත් නො ඉවසන තාක්‍ෂණය ඊර්ෂ්‍යාව නම් වේ. එහිම රසය අනභිරතියයි. (නොඇලීමයි.) ඉන් ඉවත හරවා ගත් මුහුණ ඇති බව පච්චුපට්ඨානයයි. අනුන්ගේ සම්පත් දැකීම පදට්ඨානයයි.
**ලාභොපි න ඉඤ්ජති** ප්‍රත්‍යය ලාභයෙහි නොසැලේ. **අලාභෙපි** ප්‍රත්‍ය නොලැබීමෙහි ද නොසැලේ.
බොහෝ කොට කීමෙන් කවර ප්‍රයෝජනයක් ද, **අනෙජස්ස** යන ගාථාවේ **විසංඛිතී** යනු පුඤ්ඤාභිසංස්කාරාදියෙහි කිසියම් සංස්කාරයක්. (නිසංඛිත යැයි පෙළෙහි යෙදේ.) එය වනාහි රැස් කිරීම විනාශ කරයි යන අරුතින් හෝ විසංඛිතී යැයි කියනු ලැබේ. **වියාරම්භා** විවිධාකාර පුඤ්ඤාභි සංස්කාරයන්ගේ ආරම්භය. **ඛෙමං පස්සති සබ්බධී** සෑමතැන්හිම අභයම (නිරභයව) දකියි.
**ආරම්භා** පුණ්‍යාභිසංස්කාරාදී කර්මයන්ගේ පළමු ආරම්භයෙන් **වියාරම්භා** මතු මතුයෙහි විවිධාකාර ආරම්මන කිරිම වශයෙන් වියාරම්භ වූ තුන් භාවයෙහි ප්‍රතිසන්‍ධිජනක කර්මයන්ට මේ යෙදු තවත් වදනකි. ඒ නිසා වියාරම්භයෙන් දුරුව,
මෙසේ දකින්නේ, **න සමෙසූ** යන අවසන් ගාථාවේ **න වදති** “මා හට සමාන වේ” ආදී ලෙස මනා වශයෙන් තමා හා සම වූවන්ට නො කියයි. තමාට වඩා හීන වූවන්ට තමාට වඩා උසස් වූවන්ට ද නොකියයි. **නා දෙති න නිරස්සතී** රූපාදියෙහි කිසිදු දහමක් නොගනියි. බැහැර නොකරයි. සෙසු සියලු වචන ඒ ඒ තැන් කියූ ක්‍රමයෙන් අර්ථ ප්‍රකට වන බැවින් අර්ථ සුගමය. මෙසේ අරහත්වය කෙළවර කොට දේශනාව නිමාකළ සේක. අර්ථදණ්ඩ සූත්‍ර නිද්දෙස්ස අර්ථ වර්ණනාව නිමියේ ය.
16. සාරිපුත්තසූත්‍රනිර්දේශ වර්ණනාව
දහසය වන සාරිපුත්‍ර සූත්‍ර නිද්දේසයේ පළමු ගාථාව **න මෙ දිට්ඨො** නම් වේ. එහි **ඉතො** **පුබ්බෙ** යනු මේ සංකස්ස නගරයට බැසීමට පෙර **වග්ගුවදො** මිහිරි වදන් ඇති **තුසිතා** **ගණිමාගතො** තුසිත ලෝකයෙන් වුතවී මවුකුසට පැමිණි බැවින් “තුසිතයෙන් පැමිණි” නම් වේ ගණයාට, සමූහයාට, ආචාර්ය වන බැවින් **ගණී** නම් වේ. නැතහොත් සතුටු වූ යන අර්ථයෙන් තුසිත නම් වූ දෙලොවින් ගණයා වෙත පැමිණ. නැතහොත් තුසිතයාගේ, රහතුන්ගේ සමූහය මැදට පැමිණි.
**ඉමිනා චක්ඛුනා** මේ ආත්මභාවයට අයත් ප්‍රකෘති මසැසින් **ඉමිනා අත්තභාවෙන** මේ අවසන් ආත්ම භාවයෙන් **තාවතිංස භවනෙ** තව්තිසා දෙව්ලොව. **පාරිච්ඡාත්තක මූලෙ** පරසතු ගස් මුල **පණ්ඩුකම්බලසිලායං** රතු කම්බිලියක් බඳු ගල් මත. **වස්සං වුත්‍ථො** විසූ වස් ඇති **දෙවගණපරිවුතො** දේව සමූහයා විසින් පිරිවරා ගත්. **ඔතිණ්ණො** බැසගත්, අවතීර්ණ වූ **ඉමං දස්සනං පුබ්බෙ** මේ දර්ශනය මිස ඊට පෙර **න** **දිට්ඨො** වෙනත් කිසිදාක නොදුටු.
**ඛත්තියස්ස වා** ක්‍ෂත්‍රියකුගේ බසින් නො ඇසීම. බ්‍රාහ්මණාදීන්ගේ ද මේ ක්‍රමයෙන් අර්ථ දතයුතුයි.
**මධුර වාදො** යනාදියෙහි අර්ථ ව්‍යඤ්ජන සම්පන්නව මිහිරිව කියානුයි මධුරවදො නම් වේ. ප්‍රේම ජනනය කරන, ප්‍රේමයට සුදුසුව කියානුයි **පෙමනීයවදො**. කුරවි කොවුල් හඬ මෙන් මිහිරි ඝෝෂා ඇත්තේනුයි **කරවීකරුත මඤ්ජුඝොසො විස්සට්ඨො ච** විශිෂ්ඨ වූයේ, නොපැකිළෙනුයේ වේ. ඒ ඒ තැන නැවත නැවතී කථා නොකරන. **විඤ්ඤෙය්‍යො ච** මනාව දැනගත හැකි වන්නේය. **මඤ්ජු ච** මිහිරිවූයේ ද වේ. **සවණියො ච** කණට මිහිරි වේ. **බින්‍දුව** හැපුණේද වේ. **අවිසාරීච** නොපැතිරුණේ ද වේ. **ගම්භිරො ච** ගැඹුරු වූයේ වේ. නින්නා දීච නින්නාද ඇත්තේ වේ. **අස්ස** මේ බුදුරජුන්ගේ **බහිද්දා පරිසාය** පිරිසෙන් බැහැර. **න නිච්ඡරති** නොනික්මෙයි. කවර කරුණකින් ද? “මෙබඳු වූ මිහිරි ශබ්දය නිකරුනේ විනාශ නොවේවා” යි යන කාරණයෙනි. **බ්‍රහ්මසරො** අන්‍යයන්ට සිඳුණු ස්වර ඇත. බිඳුණු ස්වර ඇත. කාක ස්වර ඇත. බුදුරදුන් මහා බ්‍රහ්මයාගේ ස්වරය හා සමාන සවරයකින් යුක්තය. මහා බ්‍රහ්මයා වනාහි පිත්, සෙම් ආදී පීඩා නොවනක් වන නිසා ස්වරද ඉතා පිරිසිදු වූයේ වේ. කළ පින් බෙලෙන් බුදුරදුන්ගේ ශරීරාංග (වත්‍ථුං) ඉතා පිරිසිදුය. ශරීරාංගයන්ගේ පාරිශුද්ධභාවය නිසා නාභියේ සිට හටගන්නා වූ ස්වරය ඉතා පවිත්‍රය. අංග අටකින් සමන්විතව ම හටගනී. කෙවිල්ලන් (කොවුලන්) මෙන් හඬ ඇත්තේනුයි **කරවීක භාණී** නම් වේ. මත් කොවුලන්ගේ හඬ මෙන් මංජුස්වර ඇත්තේ වේ යන අර්ථයයි.
**තාරෙති** යනු බිය සැක සහිත ස්ථානය දක්වා ඉක්මවා යයි. **උත්තාරෙති** ක්‍ෂේම භූමියට පමුණුවමින් තරණය කරවයි. **නිත්තාරෙති** අක්‍ෂේම (බිය සැක සහිත) ස්ථානයෙන් නික්මවමින්, පිටත් කරමින් තරණය කරවයි. **පතාරෙති** මනාව ගෙන තරණය කරවයි. අතින් මනාව අල්ලාගෙන මෙන් එතෙර කරවයි යන අර්ථයයි. මේ සියල්ල එතෙර කිරීම, රැගෙන යාම ආදී ක්‍ෂේමස්ථානයේ තැබීමම යයි දක්වමින් **ඛෙමන්තං භූමි සම්පාපෙති** යයි වදාළහ. **සත්තෙ** යනු හික්මවන සත්ත්වයන්. මහත් වූ ගහණයක් බැවින් ද මහත් අනර්ථ එළවන බැවින් ද තරණය කිරීම ඉතා අපහසු හෙයින් ද ජාතියම කාන්තාරය වූයේ ජාතිකන්තාර නම් වේ. එය **ජාති කන්තාරං** වේ.
**ගණස්ස** **සුස්සුසති** සමූහයා මොහුගේ වචන අසනු කැමති වෙයි. ශ්‍රවණය කරයි. සැලකිල්ලට ගනියි. **සොතං ඔදහති** අසනු කැමතිව කන් යොමයි. පිහිටුවයි. **අඤ්ඤා චිත්තං උපට්ඨපෙති** දැනගනු කැමතිව සිත යොමු කරයි. **ගණං අකුසලා වුට්ඨාපෙත්‍වා** ජන සමූහයා, අදක්‍ෂ බවින් හටගත් අකුශලයෙන් නැගිටුවා **කුසලයේ පතිට්ඨාපෙති** දක්‍ෂභාවයෙන් හටගත් කුසලයෙහි පිහිටුවයි. **සංඝී** යනු රාශි වශයෙන් සමූහයක් මොහුට ඇත්තේනුයි සංඝී නම් වේ. පිරිස් වශයෙන් ගණනයක්, සමූහයක් ඇත්තේනුයි **ගණී** නම් වේ. ගණයාගේ ආචාර්ය වූයේනුයි **ගණාචරියො** නම් වේ.
දෙවන ගාථාවේ **සදෙවකස්ස ලොකස්ස යථා දිස්සති** සදේවක ලෝකයාට පෙනෙන්නාක් මෙන් මිනිස්සුන්ටද පෙනේ. නොහොත් යථා දිස්සති යනු සත්‍ය වශයෙන් අවිපරීතව. **චක්ඛුමා** උතුම් ඇස් ඇති. **එකො** පැවිදි ආදීන්ගෙන් හුදකලාව. **රතිං** නෛෂ්ක්‍රම්‍ය රතියට.
**පටිරූපකො** ස්වර්ණ ප්‍රතිරූපක වූ කුණ්ඩලාභරණයක් මත්තිකා කුණ්ඩලොවා මැටියෙන් කළ කුණ්ඩලාභරණයක් මෙන් **ලොහඩ්ඪමාසොව සුවණ්ණ ඡන්නො** රනින් වැසූ ලෝහ මස්සක් මෙන් **පරිවාර ඡන්නා** පිරිවරින් වැසුනාහු. **අන්තො අසුද්ධා** අභ්‍යන්තර වශයෙන් රාගාදියෙන් අපරිශුද්ධ වූ. **බහිසොභමානා** සිවුරු ආදියෙන් බාහිර වූ සුන්‍දර වූ, ශෝභමාන වූ.
**අකප්පිත ඉරියාපථා ච** නො සැරසූ ඉරියව්වලින් **පණිධි සම්පන්නා** පිරිපුන් ප්‍රාර්ථනා ඇති.
**විසුද්ධ සද්දො** පිරිසිදු කීර්ති ශබ්ද ඇති, යථාභූත (තත්ත්වාකාරයෙන් පැවති) ස්තුති ඝෝෂා ඇති යන අර්ථයයි. **ගතකිත්තිසද්ද සිලොකො** කීර්ති ශබ්දයද ප්‍රශංසාව ද ගෙන හැසිරෙන සුලු වූයේ. කිසිතැනක **සුද්ධ සද්දො** යි ද යෙදේ. නාගභවනයේද සුපර්ණ භවනයේද ආදී ක්‍රමයෙන් විස්තර කර දැක් වූ ස්ථානයන්හි. **තතොච භීය්‍යො** මෙකී ආකාරයට වඩා ගෞරවාන්විත වශයෙන් ඉතා වැඩි ලෙස, අතිරේකව දක්නා ලැබේ.
**සබ්බං රාගතමං** සියලු රාගන්‍ධකාරය. දෝෂ තමාදියෙහි ද මේ ක්‍රමයෙන් අර්ථය ගතයුතුයි. **අන්‍ධකරණං** ප්‍රඥාලෝකය වලක්වන, වසන. **අචක්ඛුකරණං** ප්‍රඥා චක්‍ෂුවෙන් නොකිරීම. **අඤ්ඤාණ කරණං** ඤාණයෙන් නොදැනීම ඇති කරන **පඤ්ඤානිරෝධිකං** ප්‍රඥා ඇස නසන. **විඝාත පක්‍ඛිකං** පීඩා කොටසෙහි වූ **අනිබ්බාණ සංවත්තනිකං** ප්‍රත්‍ය රහිත අමාමහ නිවන පිණිස හේතු නොවන්නා වූ.
**සබ්බං තං තෙන බෝධිඤාණෙන** **බුජ්ඣි** ඒ සියල්ල ඒ සිවුමඟ නුවණින් අවබෝධ කළ සේක. පළමු මාර්ග වශයෙන් දැනගත් සේක. අවබෝධ කරගත් සේක. දෙවන මාර්ගය වශයෙන් නැවත දැනගත් සේක. අවබෝධ කරගත් සේක. තෙවන මාර්ගය වශයෙන් ප්‍රතිවේධ කරගත් සේක. මැනවින් අවබෝධ කරගත් සේක. සිවුවන මාර්ග වශයෙන් ඉතිරි නොකරම මනාව අවබෝධ කරගත් සේක. අවබෝධයට ගිය සේක. ස්පර්ශ කළ සේක. සාක්‍ෂාත් කළ සේක යන මේ තුන ඵල වශයෙන් යෙදිය යුතුයි. පළමු, දෙවන මාර්ග වශයෙන් ලැබගත් සේක. තෙවන මාර්ග වශයෙන් ඤාණ ස්පර්ශයෙන් ස්පර්ශ කළ සේක. සිවුවන මාර්ග වශයෙන් ප්‍රත්‍යක්‍ෂ කළ සේක. නැතහොත් එක් එක් ඵලයන්හි මේ තුනම ලැබ ලබත්මය.
**නෙක්ඛම්මරතිං** පැවිදිවීම් ආදිය නිසා උපන් රතිය. **පවිවෙකරතිං** කාය ප්‍රවිවේකාදියෙහි උපන් රතිය. **උපසමරතිං** කෙලෙස් සන්සිඳවීමෙහි උපන් රතිය. **සම්බොධි රතිං** ආර්ය මාර්ගය ප්‍රත්‍යවේක්‍ෂා කරන්නාට උපදින රතිය.
තෙවැනි ගාථාවේ **බහුන්නමිධ බද්ධානං** යනු මේ සසුනෙහි ක්‍ෂත්‍රීයාදී බොහෝ සිසුන් අතුරින්, ශිෂ්‍යයෝ වනාහි ආචාර්යවරුන් සමඟ බද්ධ වූ දිවි පැවතුම් ඇති බැවින් “බද්ධා”යි කියනු ලැබෙත්. **අත්‍ථි පඤ්හෙන** **ආගමං** ප්‍රශ්නයක් අසනු සදහා පැමිණියෙමි. නොහොත් ප්‍රයෝජන ඇත්තන්ගේ ප්‍රශ්නයකින් පැමිණියෙමි, නොහොත් ප්‍රශ්නය කරන කොටගෙන පැමිණීමක් ඇත. යනුයි.
“බුද්ධො” පදය ගාථාවේ නැති වූවත් බුද්ධං යන පදයෙන් දැක්වූ ඒ බුදුරජාණන් වහන්සේගේ ශ්‍රී නාමය දක්වනු කැමතිව බුද්ධෙ යි කියන ලදී. **සයම්භූ** යනු ගුරු උපදේශ රහිතව තමන්ම අවබෝධ කරගත් බැවිනි. තමාම වූ. **අනාචරියකො** යනු සයම්භූ පදයේ අර්ථ විවරණයයි. යමෙක් වනාහී ගුරුවරයකු නැතිව චතුරාර්ය සත්‍යයෙන් අවබෝධ කරගත් සේක් ද ඒ උතුමන් වහන්සේ සයම්භූ නම් වේ. **පුබ්බෙ අනනුස්සුතෙසු** යනාදියෙන් ගුරුවරයකු රහිත බවේ අර්ථ ප්‍රකාශ කරයි. අනනුස්සුත යනු “ගුරුවරයෙකුගෙන් නො ඇසූ විරූ” යනුයි. **සාමං** තමන්ම **අභිසම්බුජ්ඣි** මනාව අවබෝධ කරගත් සේක. **තත්‍ථ ච සබ්බඤ්ඤුතං පාපුණි** යනු ඒ චතුරාර්ය සත්‍යයන් පිළිබඳ සර්වඥ බවට පැමිණි සේක. යසේ සත්‍යයන් අවබෝධ කරගැනීම මගින් සර්වඥ වෙත් ද එසේ සත්‍යයන් අවබෝධ කරගත් බව දක්වනු සදහා මෙසේ කියන ලදී. **සබ්බඤ්ඤුතං** **පත්තො** යන පාඨය ද යෙදේ. **බලෙසු ච වසීභාවං** දශවිධ තථාගත බලයෙන් ප්‍රධාන බවට පැමිණි සේක. යම් උත්තමයෙක් වශීභාවයට පත් වූවාහු වෙත් ද උන්වහන්සේ “බුද්ධ” යයි කියන ලද්දේ වෙයි. එහි සියලු ධර්මයන් හි අප්‍රතිහත ඤාණ නිමිති, අනුත්තර විමෝක්‍ෂාධිගමයෙන් වැඩු ස්කන්‍ධ සන්තානය අරමුණු කොට පණවන ලද හෝ සර්වඥබව පදට්ඨාන කරගත් සත්‍යාභිසම්බෝධිය අරමුණු කොට හෝ පනවන ලද විශේෂ සත්ත්වයා බුද්ධ නම් වේ. මෙපමණකින් “බුද්ධ” යන වචනයේ අර්ථ දැක්වීම කරන ලද්දේ වෙයි.
දැන් එය බ්‍යඤ්ජන වශයෙන් විග්‍රහ කරමින් **බුද්ධොති කෙනට්ඨෙන** යනාදිය කියන ලදී. එහි යම්සේ ලෝකයේ අවබෝධ කර ගන්නෝ “අවගත” (අවබෝධ කරගත්) නම් වේද එමෙන් **බුජ්ඣිතා සච්චානීති බුද්ධො** (සත්‍යය අවබෝධ කරගත් හෙයින් බුද්ධ වේ) නම් වන සේක. යම්සේ කොළ වියලක වායුව (පණ්ණ සෝසාවාතා) “පණ්ණසුසා” නම් වේද එමෙන් **බොධෙතා පජයාති බුද්ධො** නම් වෙති. **සබ්බඤ්ඤුතාය බුද්ධො** යන්නෙන් සියලු ධර්මය අවබෝධ කරගැනීමට සමත් බුද්ධියක් ඇති හෙයින් “බුද්ධ” නම් වී යැයි කියන ලදී. **සබ්බ දස්සාවිතාය බුද්ධො** සියලු ධර්මයෙන් නුවණැසින් දුටු බැවින් “බුද්ධ” වී යැයි කියන ලදී. **අනඤ්ඤනෙය්‍යතාය බුද්ධො** අනෙකුත් උපකාරයෙන් නොව තමන් වහන්සේ තනිවම අවබෝධ කරගත් බැවින් “බුද්ධ” යැයි කියන ලදී. විසවිතාය බුද්ධා යනු නොයෙක් නොයෙක් ගුණ පහළ කරවන බැවින් පියුමක් මෙන් විකසනය වේ යන අරුතින් “බුද්ධ” යැයි කියන ලදී. **ඛීණාසව සංඛාතෙන බුද්ධො** යනාදියෙහි සමාන යෙදුම් සයකින්, සිත හකුලුවන ධර්ම ප්‍රහානයෙන්, නිදා සිට අවදි වූ මිනිසකු මෙන් සියලු කෙලෙස් නම් නින්දෙන් මිදී, එය අවසන් කර අවදි වූ බැවින් “බුද්ධ” යැයි කියන ලද්දේ වෙයි. **සංඛා සංඛාතං** අර්ථ වශයෙන් එකක්මය. සංඛාතයෙන් යන වචනයේ කොටසින් යන අර්ථය ඇත. තණ්හා ලේප, දිට්ඨි ලේප නැති වූ බැවින්, නිරූප ලේප නම් වූ වාසනා ගුණ සහිත සියලු කෙලෙසුන්ගෙන් මිදුණු බැවින්, ප්‍රහීණ කළ බැවින් ඒකාන්ත වචනයෙන් විශේෂ කර කියන ලදී. **එකන්ත නික්කිලෙසො** රාග, ද්වේෂ, මෝහ වශයෙන් ප්‍රහාණය කළ යුතු කෙලෙස් රහිත බැවින් නික්කිලේස නම් වේ.
**එකායන මග්ගං** **ගතොති බුද්ධො** යන ගමනාර්ථ ඇති ධාතූන්ගේ අවබෝධ කිරීම් අර්ථයද අවබෝධ කිරීම් අර්ථය ඇති ධාතූන්ගේ ගමනාර්ථය ඇත. එම නිසා ඒකායන මාර්ගයේ (නිවනට ඇති එකම මාවතේ) ගිය බැවින් බුද්ධ යැයි කියන ලදී. මෙහි ඒකායන මාර්ගය වනාහි
මාර්ගය, පන්‍ථය, පථය, පජ්ජය, අඤ්ජස, වටුමය, අයනය යනු මාර්ග වාචී වචනය. නැව උත්තර සේතුව, කුල්ල (පහුර), හිසි ආදියෙන් එය ඉක්මවා යයි.
මාර්ගයට යෙදෙන බොහෝ නම් අතුරින් “අයන” නමින් මාර්ගය අදහස් වේ. ඒ නිසා එකම මාර්ගය වූ අර්ථයෙන් “මග්ග” වේ. පාරවල් දෙකක් නම් නැත. යන අර්ථයයි. නැතහොත් තනිවම යායුතු මාර්ගය වූයේනුයි ඒකායන මග්ග නම් වේ. “එකෙන “යනු සමූහ වාසය අත්හැර විවේකයෙන් යුතු වූ අයිතබ්බ යනු පිළිපැදිය යුතුයි. මෙයින් යන්නේනුයි “අයන” නම් වේ. සංසාරයෙන් නිවනට යති යන අර්ථයයි. එකම වූ මාර්ගයනුයි ඒකායනො. “ඒකේසං” යනු ශ්‍රේෂ්ඨ වූ සියලු සත්ත්වයන් අතුරින් ශ්‍රේෂ්ඨ වූ සම්මා සම්බුදුරජාණන් වහන්සේය. එනිසා ඒ උතුමන්ට මාර්ග වූයේ, සම්මා සම්බුදුවරුන් ට අයන වූයේනුයි “මාර්ග” යැයි කියන ලදී. යන්නේනුයි **අයනො** නම් වේ යයි. පවතී යන අර්ථයන්ය. එකක් වූම පිළිවෙත, මාර්ගය වූයේනුයි “ඒකායනමග්ග” නම් වේ. එක ම බුදුසසුනෙහි පමණක් පවත්නා මාර්ගයයි. අන් සමයක මේ මාර්ගය නොදැක්වේ යැයි කියන ලද්දේ වෙයි. තවද තනියම (හුදකලාව) යන්නයි ඒකායනෝ පූර්ව භාගයේ දී නානාවිධ මාර්ග, භාවනා විධි අනුව පවතින ආර්ය මාර්ගය අවසාන භාගයේ දී එකම නිවනට ම යන්නේ වෙයි කියන ලද්දේ වෙයි. ඒ නිසා ඒකායන මග්ග යනු “එකම නිවනට යන මාර්ගය” යන අර්ථයයි.
**එකො අනුත්තරං සම්මා සම්බොධිං අභිසම්බුද්ධොති බුද්ධො** යනු අනුන් විසින් අවබෝධ කළ හෙයින් බුද්ධ වූයේ නොවේ. වැලිදු තමන්ම අනුත්තර වූ සම්මා සම්බෝධිය අවබෝධ කරගත් බැවින් ම බුද්ධ යැයි කියනු ලැබේ. **අබුද්ධි විහත්තා බුද්ධි පටිලාභා ති බුද්ධො** යනු බුද්ධි බුද්ධ, බෝධ යනු පර්යාය වචනයි. එහි යම්සේ නිල්, රතු, ගුණයන්ගෙන් යුතු වස්ත්‍රය නිල් වස්ත්‍රය, රතු වස්ත්‍රය යැයි කියනු ලැබේ ද මෙසේ බුද්ධ ගුණයෙන් යුක්ත වූ හෙයින් “බුද්ධෝ” යැයි දැන්වීමට කියන ලදී.
ඉන් අනතුරුව **බුද්ධොති නෙතං නාමං** යනාදියට අර්ථයට අනුගතව මේ ප්‍රඥප්තිය වේයැයි දැන්වීමට කියන ලදී. එහි මිතුරෝ, සහායකයෝ **මිත්තා** නම් වේ. **අමච්චා** යනු මෙහෙකරුවෝය. (භච්චා) **ඤාති** පියපස ඥාතීහුය. **සාලෝහිතා** මවුපස ඥාතීහුය. **සමණා** යනු පැවිදි වූවෝය. **බ්‍රාහ්මණා** යනු භෝවාදීහුය. බමුණෝය. පාපධර්ම සංසිඳවූවෝ හා පාපධර්ම නැසුවෝ මෙයින් අදහස් වේ. **දෙවතා** යනු ශක්‍රාදීහු හා බ්‍රහ්මාදිහුය. **විමොක්ඛන්තිකං** යනු විමෝක්‍ෂය වූ අර්හත් මාර්ගයයි. විමෝක්‍ෂයේ කෙළවර අර්හත් ඵලයයි. ඒ විමෝක්‍ෂාන්තයේ වූ දෙය විමොක්ඛන්තික නම් වේ. සර්වඥ බව වනාහි අර්හත් මාර්ගයෙන් සිද්ධ වේ. අර්හත් ඵල උදාවේදි සිද්ධ වේ. ඒ නිසා සර්වඥ බව යනු විමෝක්‍ෂය අන්තයේ වන්නකි. ඒ නේමිත්තක නාමයද විමෝක්‍ෂය අන්තයෙහි ලැබෙන නාමයකි. එනිසා **විමොක්ඛන්තිකමෙතං බුද්ධානං භගවන්තානං** යනුවෙන් කියන ලදී. **බොධියා මුලෙ සහ සබ්බඤ්ඤුතඤාණස්ස පටිලාභා** යනු මහ බෝමැඩ මුල දී කියන ලද ක්‍ෂණයෙහි සර්වඥතා ඤාණයේ ප්‍රතිලාභයත් සමග **සච්ඡිකා පඤ්ඤත්ති** අර්හත්ඵල සාක්‍ෂාත් කරගැනීමෙන් හෝ සියලු දහම් සාක්‍ෂාත් කර ගැනීමෙන් හෝ උපන් ප්‍රඥප්තියකි. බුද්ධො යනු මෙය බ්‍යඤ්ජන වශයෙන් බුද්ධිය විදහා දැක්වීමයි. ඉන් අනතුරුව **වහස්සෙතං භාරං** යනු නිද්දේසයේ අවසානයයි. ඒ ඒ තැන කියූ පරිද්දෙන්, පෙළෙහි දැක්වූ පරිදි ම අර්ථ පමුණුවයි.
සතරවන ගාථාවේ **විජිගුච්ඡතො** ජාති ආදියෙන් ජුගුප්සා කරන. ලැජ්ජා කරන **රිත්තමාසනං** හිස් ඇඳ පුටු **පබ්බතානං ගුහාසු වා** පර්වත ගුහාවෙහි හෝ “හිස් අසුන් භාජනය කළ” යැයි සම්බන්ධ කළ යුතුයි.
**ජාතියා විජිගුච්ඡතො** ජාතියෙන් ජුගුප්සා කරන්නට, ජරාවෙන් මඬනා ලද්දහුට. යනාදියෙහි ද මේ ක්‍රමයයි. සේවනය කරයි. යනාදියෙහි සෙවතො සේවනය කරන්නාට **නිසෙවතො** මනාව සේවනය කරන්නාට. **සංසෙවතො** පුන පුනා සේවනය කරන්නාට. **පටිසෙවනො** සමීපයට ගොස් සේවනය කරන්නාට. **භජතො** භජනය කරන්නාට. **පබ්බත පබ්භාර** පර්වත කුක්‍ෂිහු.
පස්වන ගාථාවේ **උච්චාවචෙසු** යනු හීන ප්‍රණීත වූ (උසස් පහත් වූ) **සමනේසු** විහාරාදී සෙනසුන්හි **කුවන්තො** නාද කරමින් **කීවන්තො** යන පාඨය ද යෙදේ. කොපමණකි එය එහි භය කාරණාවේද? යන අර්ථයයි.
**කුවන්තො** යනු ශබ්ද කරමින්. **කූජන්තො** අව්‍යක්ත ශබ්දය කරමින්, **නදන්තො** මහත් ඝෝෂා කරමින් **සද්දං කරොන්තො** වචන කියමින්. **කතී** යනු ප්‍රශ්න කිරිමයි. **කිත්තකා** ප්‍රමාණය විමසීම යි. **කීවකා** පරිච්ඡේද (සීමාව) විමසීමයි. **කිව බහුකා** ප්‍රමාණය සීමා දක්වන ප්‍රශ්න කිරීමයි. **තෙ භෙරවා** ඒ භය ජනනය කරන උපද්‍රව, භයාරම්මණ. **කීවබහුකා** යි විමසූ කල්හි ආරම්මණයන් දැක්වීමට; සීහ, ව්‍යාඝ්‍ර, දීප ආදී වශයෙන් විසඳයි.
සයවන ගාථාවේ **කති පරිස්සයා** යනු ලොව උපද්‍රව කීයක් වේද? **අගතං දිසං** නිවනයි. එය වනාහි පෙර නොගිය විරු බැවින් **අගතං** යනු ද නිර්දේශ කළ යුතු හෙයින් **දිසං** යි ද යන දෙපදය එක් කර “අගතං දිසං” යයි එනිසා කියන ලදී. **අමතං දිසං** යන පාඨයද යෙදේ. **අභිසම්භවෙ** මඬලන්නේ නම් **පන්නම්හි** කෙළවරෙහි,
**අගතපුබ්බා සා දිසා** යම් දිසාවනට සිහිනෙන්වත් නොගිය විරු ද ඒ දිශාව “ගත පුබ්බ” නම් නොවේ. එම දිශාව ඉහත කියූ පරිදිම “අගතපුම්බ” නම් වේ. **ඉමිනා දීඝෙන අද්ධුනා** මේ දීර්ඝ කාලයෙන්.
**සමත්තතිකං** ඇතුලත මුවවිට දක්වාම (කට ලඟටම) පිරුණු **අනවසෙසකං** නොවැගිරෙන සේ, නො ඉහිරෙන සේ කොට **තෙලපත්තං** දැමූ තෙල් ඇති, තෙල් පාත්‍රය. **පරිහරෙය්‍ය** පරිහරණය කරන්නේය. රැගෙන යන්නේය. **එවං සචිත්ත මනුරක්ඛෙ** ඒ තෙල් පිරුණු පාත්‍රය මෙන් තමාගේ සිත කායගතා සතියෙන් ද අරමුණු කරා යෑමේ දී සම්ප්‍රයුක්ත සතියෙන් ද යන මේ දෙක අතර බහා, මොහොතක්වත් බාහිර අරමුණකට යා නොදී රැකගනියි ද, එලෙසින් ම නුවණැති යෝගාවචරයෝ තම සිත රැකගන්නේය. ගෝපනය කරන්නේය. කවර හෙයින්ද මෙහිදී,
දමනය කිරිමට අපහසු, වහ වහා වෙනස් වන, කැමති තැනෙක වැටෙන සිත දමනය කරගැනීම යහපතකි. දමුණු සිත් සැප ගෙන දේ.
එනිසා –
දැකිය නොහැකි ඉතා සියුම් වූ කැමති තැනක වැටෙන සිත නුවණැත්තා රැකගන්නේය. ගෝපණය වූ රැකගත් සිත සැප ගෙන දේ.
මෙහිදී –
ඉතා දුර යන, තනිව හැසිරෙන, ශරීරයක් නැති, හදවත නම් ගුහාවේ වසන සිත යමෙක් දමනය කර ගනිත්ද ඔවුහු මාර බන්‍ධනයෙන් මිදෙති.
අනිකක් ද ඇත -
ස්ථිර නොවූ, අසංවර වූ සද්ධර්මය අවබෝධ කර නොගත් වහ වහා සැලෙන සිත් ඇත්තාගේ ප්‍රඥාව නොපිරේ.
ස්ථිරව සිත කමටහන් යොදාගත්තහුයේ වනාහි –
රාගයෙන් තෙත් නොවූ, ද්වේෂයෙන් දැඩි නොවූ සිත් ඇති පින් පවු දෙකම දුරලූ නිදිවැරීමෙහි යෙදුනු රහතන් වහන්සේට කිසිදු භයක් නැත.
එනිසා –
සැලෙන, චපල, නොරැකිය හැකි තුන් දුසිරිතෙන් වළකාලීම අසීරු සිත නුවණැත්තා ඍජු කරන්නේ ය හී වඩුවා හී හී දණ්ඩකින් ඇද හරින්නාක් මෙනි.
මෙසේ සිත ඍජු කරමින් තම සිත රකින්නේය.
**පත්‍ථයානො දිසං අගත පුබ්බං**, “මේ කායගතාසති කමටහනෙහි පරිකර්ම අරඹ ඉමක් කොනක් නැති මේ සසරේ පෙර නොගියවිරු දිශාව (නිවන) පතමින් ඉහත විස්තර කළ පරිදි සිත රකින්නේ නම් මැනවි” යන අර්ථයයි. මේ දිසාව නම් කුමක් ද?
යන මෙහි මවුපියාදීන් “දිසා” නාමයෙන් දැක්විණි.
යන මෙහි මවුපියාදීන් “දිසා” යැයි කියන ලදී.
මෙහි නිවන “දිසා” යැයි කියන ලදී. මෙහි දී ද ඒ නිවනම අදහස් කරන ලදී. “තණ්හක්ඛයං විරාගං” යනාදියෙන් පෙනේ. පෙන්වයි. එනිසා “දිසා” යැයි කියනු ලැබේ. අග මුල නැති සසර කිසිදු අඳබාල පුහුදුන් අයෙකු විසින් සිහිනෙන්වත් නොගියවිරු බැවින් “අගතපුබ්බා දිසා” නම් වේ යයි කියනු ලබයි. ඒ උතුම් නිවන ප්‍රාර්ථනා කරන්නා විසින් කායගතාසතියෙහි යෙදීම (වැඩීම) කළයුතුයි. **වජතො** යනාදියෙහි ද - මෙහි මාර්ගෝප්පත්තියේ සමීපයට **වජතො** යනුයේ වේ. ඨිතික්‍ෂණයෙහි ගච්ඡතො ගමන් කරනුයේ, ඵලය දැකීමෙන් **අභික්කමතො** අභිමුඛයට යන්නාට,
**අන්තෙ** කෙළවරෙහි සිටි. **පන්තෙ** ගැඹුරු වන ගහනයේ සිටි කල්හි. **පරියන්තෙ** ඉතා දුර බැවින් කෙළවර සිටි. **සෙලාන්ත** පර්වතයන්ගේ කෙළවර. **වනන්තො** වන ගහනයෙන් කෙළවර, **න දන්තෙ** නදියේ කෙළවර **උදකන්තො** දියේ කෙළවර. **යත්‍ථ න කසීයති න වපීයති** යනක සීසෑමත්, වැපිරීමත් නොකරයි ද **වනත්තං අතික්ක මිත්‍වා ඨිතෙ මනුස්සානං අනුපචාරෙ** සීසාන වපුරන මිනිසුන් විසින් නොසෙවුනා ලද සෙනසුන්හි. (නිර්ජන ජනශුන්‍ය සෙනසුන්හි)
සත්වන ගාථාවේ **ක්‍යාස්ස බ්‍යප්පථයො** **අස්සු** ඔහුගේ වචන කවරාකාර වේද?
**මුසාවාදං** **පහාය** මෙහි “මුසා” යනු අනුන් රැවටීමේ සිත පෙරටුකරගත් යහපත නැතිකරන වාග් ප්‍රයෝගය හෝ කාය ප්‍රයෝගයයි. රැවටීමේ අදහසින් අනුන් රවටන කාය වාග් ප්‍රයෝගයෙන් ඉස්මතු වූ චේතනාව මුසාවාදයයි. මේ තවත් ක්‍රමයකි. මුසා යනු සිදු නොවූ අසත්‍ය වස්තුවකි. ‘වාද’ යනු ඒ සත්‍ය ලෙස, සිදු වූ ලෙස දැන්වීමයි. ලක්‍ෂණ වශයෙන් වනාහි අසත්‍ය වස්තුවක් (කරුණක්) සත්‍ය ලෙස අනුන්ට දන්වනු කැමැත්තෙන්, එසේ දන්වන කාය වාග් විඤ්ඤත්තියෙන් හටගත් සිතුවිල්ල චේතනාව ‘මුසාවාද’ නම් වේ. ඔහු යම් අර්ථයක් බිඳ දමයි ද එහි අල්ප භාවයෙන් මුසාවාදය අල්ප සාවද්‍ය වේ. මහත් වූ අර්ථයක් බිඳ දමයි නම් මෙය මහාසාවද්‍ය අකුශලයකි. තවද ගිහියන්ගේ තම සන්තක වස්තු අනුන්ට නොදෙනු කැමැත්තෙන් පැවති ‘නැත’ යනාදී කියුම් අල්ප සාවද්‍ය වේ. සාක්‍ෂිකාරයෙක්ව අර්ථය, යහපත බිඳිනු සඳහා කියන ලද්දේ නම් මහා සාවද්‍ය වේ. පැවිද්දන්ගේ ඉතා අල්ප වූ තෙල්, ගිතෙල් ආදියක් ලැබ සිනහසීමේ අදහසින් ‘අද ගමේ තෙල් ගඟක් ගලන්නේයි සිතමි’ ආදී වශයෙන් පැරණි කටවහරින් ගෙන කියන කියුම් අල්ප සාවද්‍ය වේ. නොදුටුම දෙයක් ‘දුටුවෙමි’ ආදී වශයෙන් පැවසීම මහාසාවද්‍ය වේ.
මුසාවාදය සම්පූර්ණ වීමට කරුණු හතරක් අවශ්‍යය. අසත්‍ය වස්තුවක් වීම, රවටන සිත, රැවටීම දරනු ලබන වෑයම හා උත්සාහය, අනිකා එම අසත්‍යයෙන් රැවටීම (අර්ථ හානි කරගැනීම) යනුයි. එක් ප්‍රයෝගයක් සියතින්ම කරන්නේය. ඔහු කයින් හෝ කය හා බැඳුණු වචනයෙන් හෝ අනුන් රවටන ක්‍රියා කිරීමෙහි දතයුතුයි. ඉදින් ඒ ක්‍රියාවෙන් අනිකා එම අරුත දැනගනියි. මෙහි ක්‍රියාවෙන් උපදවන ලද චේතනාව පහළ වූ ක්‍ෂණයෙහි ම මුසාවාද කර්මයෙන් බැඳේ.
සත්‍ය කියනුයේනුයි **සච්චවාදී**. සත්‍යයෙන් සත්‍ය ගලපයි. ගටයිනුයි. **සච්ච සන්‍ධො** අතරින් පතර බොරු නොපවසයි. යන පුරුෂයෙක් කිසි කලෙක බොරු නොකියයි. කිසිකලෙක ඇත්ත කියයි. ඔහුගේ මුසාවාදයෙන් අතරක් ඇතිකළ හෙයින් සත්‍යයෙන් සත්‍ය නොගැටෙයි. එනිසා ඔහු සච්චසන්ධ නොවේ. සච්චසන්ධයා එසේ කිසිකලෙකත් බොරු නොකියයි. ජීවිත හේතුවෙන්වත් බොරු නොකියා ඔහු සත්‍යයෙන් සත්‍ය ගලපන්නේනුයි සච්චසන්ධ නම් වේ.
**ථෙතො** යනු ස්ථිර වූ. තදින් ම පිහිටි කථා ඇත්තේ වේ. ඇතැම් පුද්ගලයන්ට අමු කහපාට මෙන්, දහයියා ගොඩේ ගැසූ ඉන්න මෙන්, අසු පිට තැබූ කොමඩු ගෙඩියක් මෙන් අස්ථිර වූ කථා ඇත. ඔවුහු ‘ඨිතකථ’ නම් නොවේ. ‘ඇතැමෙක් ගලේ කෙටූ අකුරක් මෙන් ද ඉන්ද්‍රඛීලයක් මෙන් ද සිටිති. ඔවුහු ‘ඨිතකථ’ නම් වෙති. කඩුවෙන් හිස සින්ඳත් ඔවුන්ගේ වචන දෙකක් නම් නැත. මෙම ස්වභාවය ‘ථෙත’ නම් වේ.
**පච්චයිකො** ඇදහිය යුතු වදන් ඇත්තා, පිළිගත හැකි වදන් ඇති ඇතැම් පුද්ගලයෝ වනාහි ඇදහිය යුතු වචන ඇත්තෝ නොවේ. ‘මෙය කා විසින් කියන ලද්දේ ද?” “අසුවලා විසින් කියන ලදී” යැයි නම කී කල්හි ඔහුගේ වචන නො ඇදහිය යුතු යැයි කියනු ලබන්නෙක් බවට පත්වේ. සමහරු ඇදහිය යුතු කථා ඇත්තෝ වෙති. මෙය කා විසින් කියන ලද්දේ ද?” ඇසූවිට ‘අසුවලා විසින්’ යැයි කී කල්හි ‘ඉදින් ඔහු විසින් කියන ලද්දේ නම් එයම ප්‍රමාණවත්ය. මෙහි විමසා බැලිය යුත්තක් නැත’යි මෙ කරුණ මෙසේමය. කියනු ලබන්නේ ද එවැනි පුද්ගලයෝම “පච්චයික” නම් වෙති. **අවිසංවාදකො ලොකස්ස** ඒ සත්‍යවාදී බව නිසා, ලෝකයා නොරවටයි යන අර්ථයයි.
**පිසුනාවාචං** **පහාය** යනාදියෙහි, යම් වදනකින් එය කියනු ලබන්නාගේ සිතේ තමා පිළිබඳව ප්‍රියභාවයක් ද ඉන් කියවෙන්නා පිළිබඳ කේලමක් කිම සිදුවන්නේනුයි ‘පිසුනාවාචා’ නම් වේ. යම් වචනයක් කීමේදී තමා මෙන්ම අනිකා ද පරුෂ වූවෙක් කරයි ද, එමෙන් ම යම් වදනක් ස්වභාවයෙන් ම ඵරුස ද කණට ප්‍රිය නොවේ ද, හදවතට ප්‍රිය නොවේ ද මෙය ‘එරුසා වාචා’ නම් වේ. යමෙකු විසින් නිශ්ඵල, හිස් වදන් කථා කර කර සිටියි ද එය “සම්ඵප්පලාප” නම් වේ. මීට මුල් වූ චේතනාව ‘පිසුනාවාචා’ දී නම ම ලබයි. එයම මෙහිදී අදහස් කරන ලදී.
එහි කිළිටි සිත් ඇත්තාගේ අනුන් බිඳවීම සඳහා හෝ තමාට ප්‍රියභාවය ඇතිකරගනු සඳහා වූ හෝ කාය-වාග් ප්‍රයෝගයෙන් උපන් චේතනාව පිසුනාවාචා නම් වේ. එය යමකු හේද කරයි ද ඔහු අල්පගුණ ඇත්තකු නම් අල්පසාවද්‍ය වේ. මහත් ගුණ ඇත්තකු භේද කළහොත් එය මහා සාවද්‍ය අකුශලයකි.
එහිද කරුණු සතරක් සම්පූර්ණ වීමෙන් පිසුනාවාචා අකුසලය සිදුවේ. මොව්හු දෙදෙන හෝ මොවුහු බිඳලිය යුතුය යන භේද භින්න කිරීමේ සිත හෝ මෙසේ මොවුන් හෝ වන්නාහ”යි බිඳීම පෙරටු කරගත් බව. මෙසේ මම ප්‍රියභාවයට විශ්වාස බවට යන්නෙමි”යි ප්‍රිය බව කැමති වීම, ඊට උත්සාහයක් වෑයමක් කිරීම, ඒ උත්සාහයෙන් වචනයේ අර්ථ ගෙන දෙදෙනා බිඳීම යනු ඒ කරුණු සතරයි.
**ඉමෙසං භෙදාය** යමෙකු පිළිබඳව ‘අසුවලා මෙසේ කීය’ ආදී වශයෙන් කියන ලද්දේ ද එය ඇසූ පුද්ගලයාගේ හා කියවුනු පුද්ගලයාගේ බිඳී යාම. **භින්නානං වා සන්‍ධාතා** මිතුරන් දෙදෙනෙකු හෝ සමාන උපාධ්‍යායවරු හෝ කිසියම් කරුණකින් බිඳී වෙන්ව ගියවිට එක් එක් පුද්ගලයා වෙත එළඹ නුඹවහන්සේලා මෙවැනි කුලයක උපන්හ. මෙසේ බහුශ්‍රැතයහ. මෙසේ භේද වී සිටීම නුසුදුසුය’ ආදී වශයෙන් කියා සමගි කළ යුතුයි. **අනුප්පදාතා** සමගිවීම, සන්ධානය ගෙන දෙයි. පුද්ගලයන් දෙදෙනෙකු සමගිව සිටිනු දැක, නුඹලා මෙවැනි කුලයක උපන්හ. මෙවැනි ගුණ ධර්මයන්ගෙන් පිරිපුන් වෙති. මෙසේ සමගිව සිටීම ඉතාම සුදුසුය’ ආදී වශයෙන් කියා සමගි බව දැඩි කළයුතුය යන අර්ථයයි.
සමගි බවේ සිත් අලවා විසීම ඇත්තේනුයි **සමග්ගාරාමො**. යම්තැනෙක සමගියක් නැතිනම් එහි විසීමටවත් නොයයි යන අර්ථයයි. සමග්ගරාමො යන පාඨය ද යෙදේ. දෙපදයේම එකම අර්ථයයි. **සමග්ගරතො** සමගියෙහි ඇලුණු ඔවුහු අත්හැර වෙනත් තැනක යෑමට ද නොකැමති වේ. සමගිව වෙසෙන්නන් දැක, අසා ඒ පිළිබඳ සතුටු වීම **සමග්ග නන්‍දී** නම් වේ. **සමග්ගකරණිං වාචං භාසිතා** යම් වචනයක් නිසා සත්ත්වයන් සමගි වේද එබඳු සමගි බව ඇතිකරන වචනම කියයි. අන්‍ය වචන නො කියයි.
අනුන්ගේ මර්මස්ථාන සිඳින කාය වචී ප්‍රයෝගයෙන් උපන් ඒකාන්ත ඵරුෂ සිතේ සෙනෙහසින්, ආදරයෙන් කියනු ලබන වචන ‘ඵරුස වාචා’ නම් නොවේ. මාපියාදීහු ද ඇතැම් දිනෙක දරුවන්ට මෙසේ කියති. සොරු නුඹලා කඩ කඩ කරත්වා’, මෙසේ කියූවත් හදවතින් ඔවුන් මත උපුල් පෙත්තක්වත් වැටීම නො ඉවසති. ආචාර්ය උපාධ්‍යායවරුද වැරදි දෙයකදී තමා ළඟ හික්මෙන්නන්ට, මෙසේ කියති. මොවුහු කුමක් හෙයින් විලි ලැජ්ජා නැති, විලිබිය නැති හිස් පුද්ගලයන් සේ හැසිරෙත් ද? මෙතැනින් පහ වෙවු. ඉවත්ව යවු’යි මෙසේ වචනයෙන් කියූවත් ඒ සිසුන්ගේ දියුණුවම, ආගමාධිගම සම්පත්තියම කැමති වෙති. මෙසේ සිතේ සිනිඳු, ස්නේහ සහගත බව නිසා, ‘එරුස වචනයක්’ නොවන නමුත් වචන මෘදු, සිනිදු භාවයෙන් යුතු නිසා අඵරුස වචනයක් ද නොවේ. කෙනෙකු මරවනු කැමතිව මොහු සුවසේ නිදිකරවන්න ආදී ප්‍රියවදන් කීම අඵරුෂ වාචාවක් නොවන්නේමය. සිතේ පවතින ඵරුෂ බව නිසා මෙය අඵරුෂ උපමාවක් නොවේ. සිතේ එරුෂ බව නිසා එරුෂ වාචාවක්ම වේ. අල්ප ගුණ ඇත්තෙකුට කියන ලද ඵරුෂ වදන අල්ප සාවද්‍ය වේ. මහත් ගුණවතෙකුට කියන ලද නම් මහා සාවද්‍ය වේ. ඵරුෂ වදන සම්පූර්ණ වීමට කරුණු තුනක් සම්පූර්ණ විය යුතුයි. ආක්‍රෝශ, පරිභව කළයුතු කරුණක් තිබීම, අනිකකු කෙරෙහි කිපි සිත, ආක්‍රෝශ පරිභව කිරීම යනු ඒ කරුණු තුනයි.
**නෙලා** යන්නේ ‘ඵලං’ යනු දෝෂයයි. මෙහි ඵලයක් හෙවත් දෝෂයක් නැත්තේනුයි නෙලා වේ. නිර්දෝෂ යන අර්ථයයි. ‘නෙලංගො සේතපච්ඡාදො’ යන්නෙහි කියූ සීලය මෙනි. **කණ්ණ සුඛා** බ්‍යඤ්ජන මධුර භාවයෙන් කණට මිහිරි වචන, ඉදිකටුවලින් කණට අනින්නාක් මෙන් අපහසුවක් නූපදවන වචනයි. අර්ථ මධුරභාවයෙන් මුලු සිරුරෙහි ම කෝපය ජනනය නොකර, ප්‍රේමය ජනනය කරන්නේනුයි **පෙමනීයා** නම් වේ. හදවතට ප්‍රිය වෙයි. හදවත නොනසා සුවසේ සිතට පිවිසේනුයි **හදයංගමා** නම් වේ. ගුණවලින් පිරිපුන් බැවින් නගරයේ, පුරයේ වූ අරුතින් **පොරී**. නගරයේ වැඩුණු ස්ත්‍රීන් මෙන් සුකුමාල බැවින් ද “පෝරී” නම් වේ. ‘පුරස්ස එසා’ යන අරුතින් ද ‘පොරී’ නම් වේ. ‘පුරස්ස එසා’ යනු නගරවාසීන්ගේ කථාවයි. නගරවාසීන්ගේ සුදුසු, යෝග්‍ය කථාවක් ම වේ. ප්‍රිය වූවහුට ‘පියා’ යැයිද සෝයුරාට ‘භාතා’ යැයි ද කියති. (තමාට වැඩිමහල්ලන්ට පියා යැයි ද තමා හා සම වූවන්ට සෝයුර යැයි ඇමතීම නගරයේ සිරිතකි.) මෙවැනි කථාව බොහෝ ජනයාට ප්‍රිය වේ. මනාප වේනුයි **බහුජන කන්තා**. කාන්ත භාවයෙන්ම බොහෝ ජනයාට මනාප වූයේ, සිත අභිවෘද්ධියට පත් කරන්නේනුයි **බහුජන මනාපා**.
අනර්ථය හඟවන කාය වාග් ප්‍රයෝගයෙන් හටගත් අකුසල චේතනාව **සම්ඵප්පලාපො** නම් වේ. එය සේවනය කිරීමේ මද භාවයෙන් අල්ප සාවද්‍ය වේ. සේවනය කිරීමේ මහත් තත්වයෙන් මහා සාවද්‍ය වේ. මේ සම්ඵප්පලාපය සම්පූර්ණ වීමට කරුණු දෙකක් සම්පුර්ණ විය යුතුයි. සීතාහරණාදී නිරර්ථක කථාවක් පෙරටු කරගැනීම හා එම කථාවේ නිරතව සිටීම යනු ඒ දෙකරුණයි.
සුදුසු කල්හි කියානුයි **කාලවාදී**. කිවයුතු - සුදුසු කාලය සලකා බලා කියයි’ යන අර්ථයයි. සිදු වූ සත්‍ය, ස්වභාවයක්ම කියයි නුයි **භූතවාදී**. මෙලෝ පරලෝ අර්ථය ආශ්‍රය කරගෙනම කියානුයි **අත්‍ථවාදී**. නව ලෝකෝත්තර ධර්ම සන්නිශ්‍රිත වූවක් කර කියයිනුයි **ධම්මවාදී**. සංවර විනය, පහාන විනය ආශ්‍රය කර කියයිනුයි **විනයවාදී**. නිධාන යනු තබන අවකාශයයි. මෙහි තබාගැනීම ඇත්තේනුයි **නිධානවතී**. හදවතේ තබාගත යුතු වදන් කියයි යනු අර්ථයයි. **කාලෙන** මෙබඳු වචන කියන්නේ ද “මම සිතේ තබාගත යුතු වචනයක් කියමි’යි නුසුදුසු කාලයේ නොකියයි. සුදුසු කාලය බලාම කියයි යන අර්ථයයි. **සාපදෙසං** උපමා සහිතව, කරුණු සහිතව යන අර්ථයයි. **පරියන්තවතිං** වෙන්කිරීම්, පරිච්ඡේද දක්වා යම්සේ කරුණින් කරුණ වෙන් කිරීම් ඇති ද එසේ කියයි යන අර්ථයයි. **අත්‍ථසංහිතං** යනු නානාප්‍රකාර න්‍යායවලින් බෙදා දක්වනු ලබන්නේ දැඩිව ගැනීමට නොහැකි බැවින් අර්ථ සම්පන්නය. නැතහොත් ඒ අර්ථවාදියා යම් යහපත ගෙන දෙන වදනක්ම කියයි ද ඒ අර්ථයෙන් යුක්ත බැවින් අර්ථ සහිත වචනයක් කියයි. ‘අනිකක් බහා, අනිකක් නොකියයි’ යන අර්ථයයි.
**චතූහි වචීසුචරිතෙහි** මුසාවාද අත්හැර ආදී වශයෙන් කියූ සතර වාග් දෝෂයන්ගෙන් මිදී සිවු වාග් සුචරිතයේ මනාව යෙදුණු. **සමන්නාගතො** නො පිරිහුණු. **චතුද්දොසාපගතං වාචම්භාසති** අප්‍රියාදී සතර වාග් දෝෂයන්ගෙන් පහ වූ, පිරිහුණු වචන කියයි.
**අත්‍ථි ගොචරො** තෙරුන් වහන්සේ ශ්‍රමණ ගෝචර කටයුතු කියනු කැමැත්තේ ‘අත්‍ථි ගොචරො අත්‍ථිඅගොචරො’ යනුවෙන් පදය ගෙනහැර දැක්වීය. යම්සේ මාර්ග පිළිබඳවද දක්‍ෂ පුරුෂයෙක් මාර්ගයක් කියා දෙනුයේ, ‘වම් මාර්ගය අත්හරුව, දකුණු මාර්ගය ගනුව’යි පළමුව අත්හළ යුතු භය හා විපත් කරදර ඇති මාර්ගය නොමග පෙන්වා දී පසුව යායුතු, ගතයුතු ක්‍ෂේම මාර්ගය සෘජු ගතිය දක්වයි ද එලෙසින්ම මාර්ග දැක්වීමේ දක්‍ෂ පුරුෂයා වැනි ධර්ම සේනාපති සැරියුත් මහ රහතන් වහන්සේ පළමුව අත්හළ යුතු, බුදු වදනට පටහැනි, අගෝචර මග ගෙනහැර දක්වා පසුව සුදුසු ගෝචර මග දක්වනු කැමතිව ප්‍රථමයෙන් **කතමෙ අගොචරො** යනාදිය වදාළහ. පුරුෂයා විසින් දැක්වූ මාර්ගය ශක්‍රයා විසින් විසි කළ වජ්‍රායුධය මෙන් නොවැරදීම නිවන් නමැති නගරයට ම සත්ත්වයා පමුණුවන්නේය. එනිසා ‘පුරිසො මග්ගකුසලො’ යනු තථාගත සම්මා සම්බුදු රජුන්ට යොදන තවත් වදනකි”යි කියන ලදී.
සිය හිස නෑමෙන් දහඩිය, කුණු, තට්ටු, මල ආදිය දුරු කර පවිත්‍ර කරගෙන, දෙවනුව මල් ගඳ විලවුන් ආදියෙන් අලංකාර කරගන්නාක් මෙන් පාපධර්ම බැහැරලා කලණ දහම්හි යෙදීමෙන් ඉතා යහපත් රූප සම්පත්තියකින් යුතු වේ. එනිසා දහඩිය, කුණු තට්ටු. මල මෙන් පළමුව අගෝචර ස්ථාන අත්හළ යුතුයැයි දක්වා දෙවනුව දහඩිය, කුණු ආදියෙන් පවිත්‍ර කරගත් හිසේ මල් ගඳ විලවුන් යොදා සරසන්නාක් මෙන් පසුව ගෝචර ස්ථාන දක්වනු කැමතිව **කතමො අගොචරො** යනාදිය කියන ලදී.
එහි **ගොචරො** පිණ්ඩපාතාදිය පිණිස එළඹීමට සුදුසු තැන්ය. අයුතු නුසුදුසු ස්ථාන අගෝචර නම් වේ. වෛශ්‍යාවන් වාසය කරන ස්ථානය **වෙසියගොචරො** නම් වේ. මිත්‍ර සන්‍ථව වශයෙන් එළඹිය යුතු ස්ථානය යන අර්ථයයි. එහි වෙසියා යනු රූපය නිසා ජීවත් වන්නෝ ය. යම්කිසි කරුණකින් සුලභ වූ හැසිරිම් ඇතිව ඈලා වෙත මිතසන්‍ථව වශයන් එළඹීම වෙසියාගොචර නම් වේ. එනිසා මෙසේ ඔවුන් වෙත නොයා යුතුයි. කුමක් නිසා ද? ආරක්‍ෂා විපත්ති ඇතිවන හෙයිනි. වෛශය්‍යස්ථාන වෙත එළඹෙන්නා වූ ශ්‍රමණයාගේ, ඉතා බොහෝ කලක් රැකගත් ශ්‍රමණ ධර්ම පවා දින කිහිපයකින්ම නැසේ. ඉදින් ශ්‍රමණ ධර්ම නොනැසුනත් සමාජයෙන් ගර්හා, නින්දා ලබයි. දක්‍ෂිණාවක් පිණිස එම නිවෙස් වෙත යන්නේ නම් සිහිය පිහිටුවාගෙන යා යුතුයි.
**විධවා** යනු සැමියා මළ හෝ සැමියා හැර දැමූ බිරිඳයි. වැන්දඹුවයි. **ථුල්ලකුමාරියො** මහලු වූ නොඇලුණු කුමරියෝ. **පණ්ඩකා** ලෝකාමිෂ ආශ්‍රිත කථා බහුල වූ, උත්සන්න කෙලෙස් ඇති, නොසන්සුන් පරිදාහ ඇති නපුංසකයෝ. මේ සියල්ලන් වෙත පැමිණීමේ ඇති ආදීනව ඉහත පැවසූ පරිදි දතයුතුයි. භික්‍ෂුණීන් පිළිබඳව ද එසේමය. තවද භික්‍ෂූහු නම් උසස් බඹසර ඇත්තේ ය. භික්‍ෂුණීන් ද එසේමය. ඔවුහු අන්‍යෝන්‍යව එක්වී, කතාබහ, මිත්‍ර සන්‍ථව කිරීම් වශයෙන් දින කිහිපයකින්ම සුරැකි ශ්‍රමණ ධර්ම නිසා ගනිති. ගිලන් වූ විට විමසීම් වශයෙන් යෑම සුදුසුය. මල් ලැබ පිදීමට ද අවවාද දීමට ද සුදුසු කල්හි යෑම මැනවි.
**පානාගාරං**, සුරාසල්, මේවායෙහි බඹසරට අනර්ථ කරන සුරාසොඬුන්ගෙන් නිතර පිරුණේය. එහි සුරාසොඬුන් සමග හිතමිත්‍රවීම් වශයෙන් යෑම නුසුදුසුය. බඹසරට අනතුරක් වේ. **සංසට්ඨො විහරති** **රාජූහි** යනාදියෙහි **රාජානො** අභිෂේක කළ හෝ නොකළ යමෙකු රාජ්‍යයේ අනුශාසනා කරන්නේ ද ඔවුහු. **රාජමහාමත්තා** රජවරුන්ගේ ඉසුරු සම්පත් හා සමාන වූ ඉසුරුමත් බවින් යුතු වූවෝ. **තිත්‍ථියා** වැරදි දෘෂ්ටි, දර්ශනවාද ඇති අන්‍යාගමික පිරිවැජියෝ. **තිත්‍ථිය සාවකා** භක්තියෙන් ඒ තීර්ථකයන්ට සිවුපසය දෙන්නෝ. ඔවුන් සමග ‘එක්වීමට ගියේය’ යන අර්ථයයි.
**අනනුලොමිකෙන සංසග්ගෙන** අනනුලෝමික වූ සංසර්ගයෙන්. ත්‍රිවිධ ශික්‍ෂාවට අනුලොම් නොවූ, විරුද්ධ වූ සංසර්ගය මෙනමින් හැඳින්වේ. යමකින් බඹසරට අනතුරක් ප්‍රඥප්ති ඉක්මවා යෑමක්, කෙලෙස් දිහා දැමීමේ පරිහානියක් වේද, ඒවානම්? රාජරාජ මහාමාත්‍යාදීන් සමග එක්ව ශෝකවෙමින්, එක්ව ප්‍රීතිවෙමින්, එක්ව සුවදුක් විඳිමින් සිටියි ද කිසියම් කළයුතු කටයුත්තක් එළඹි කල්හි තමා වඩාත් උත්සාහවත්ව, ඔවුන්ගේ එම කටයුතු කරයිද මෙය අනනුලෝමික සංසර්ගයකි. තීර්ථක ශ්‍රාවකයන් සමග සමාන කැමති, රුචි කිරීම් ඇතිව එක්ව හැසිරේ ද එකම කැමති - රුචි සමාචාර භාවය ගෙන දීම හෝ සෙනෙහස, බුහුමන, මිත්‍රසන්‍ථව ඇතිව වෙසෙත් ද එය ද අනනුලෝමික සංසර්ගයකි. මෙහි රාජරාජ මහාමාත්‍යාදීන් සමග පවතින සංසර්ගය බඹසරට අනර්ථකර වේ. අනෙක් කරුණ මිසදිටු ගැනීමට හේතු වේ. අන්‍යාගමිකයන්ගේ පිළිගැනීම් බිඳලා, තම පිළිගැනීමට ඔවුන් නතු කරගනු හැකි දක්‍ෂ භික්‍ෂුවට ඒ අන්‍ය තීර්ථකයන් වෙත එළඹීම සුදුසුය.‍
දැන් තවත් ක්‍රමයකින් (පර්යායකින්) අගෝචර ස්ථාන දක්වමින් **යානිවා පන තානි කුලානි** 3 අරඹන ලදී. එහි **අස්සද්ධානි** යනු බුද්ධාදීන් කෙරෙහි ශ්‍රද්ධා විරහිත අයයි. ඔවුහු බුදුරදුන්ගේ සර්වඥ බව, ධර්මයේ නෛර්යාණික බව, සංඝයාගේ සුපටිපන්න බව නො පිළිගනිති. **අප්පසන්නානි** සිත ප්‍රසන්න වූවක්, නොකැළඹුනක් කිරීමට සමත් නොවෙති. **අක්කොසක පරිභාසකානි** අකෞශ කිරීම මෙන්ම පරිහාස කිරීම ද, නුඹ සොරෙක - බාලයෙක - මෝඩයෙක - ඔටුවෙක - ගොනෙක. ගද්‍රභයෙක - අපායෙහි උපන්නෙක - නිරයේ උපන්නෙක - තිරිසනෙක නුඹට සුගතියක් නම් නැත. නුඹ දුගතියට කැමතිවිය යුතුයි යනුවෙන් දසවිධ ආක්‍රෝශ වස්තුවෙන් පරිභව කරති. වේවා! දැන් නුඹට පහර දෙන්නෙමු. බඳින්නෙමු. වට පමුණුවන්නෙමු. මෙසේ භය දැක්වීමෙන් (භය කිරීමෙන්) පරිහාස කරති යන අර්ථයයි.
**අනත්‍ථකාමානි** අර්ථය, යහපත කැමති නොවෙති. අනර්ථයම කැමති වෙති. **අහිතකාමානි** අහිතයම, අනර්ථයම කැමති වෙති. හිත-යහපත නොකැමති වෙති. **අඵා සුකාමානි** යනු පහසුව නොකැමති වෙති. අපහසුවම කැමති වෙති. **අයොගක්ඛෙම කාමානි** යනු සතර යෝගයන්ගෙන් ක්‍ෂේමය, නිර්භය බව නො කැමති වෙති. භය ම කැමති වෙති. **භික්ඛූනං** යන මෙහි සාමණේරවරු ද ඇතුලත් වෙති. **භික්ඛුනීනං** යන මෙහි ද ශික්‍ෂ මානාවෝද සාමණේරියෝද ඇතුල් වෙති. භාග්‍යවතුන් වහන්සේ උදෙසා පැවිදි වූවන්ගේද සරණ ගියවුන්ගේද සිවු පිරිසට ඇතුලත් සියල්ලම අනර්ථය - පිරිහීම ඔවුහු කැමති වෙති. **තථාරූපානි කුලානි** යනු මෙබඳු ක්‍ෂත්‍රියාදී කුලයන් **සෙවති** ඇසුරේ ජීවත් වේ ද, **භජති** යනු එළඹෙති. **පයිරුපාසති** යනු නැවත නැවත එළඹෙති. **අයං වුච්චති** යනු මේ වෛශ්‍යාදී ගෝචර වශයෙන් වෙසඟනෝ ආදීහුද රාජ සංසර්ග වශයෙන් රාජාදීහු ද අශ්‍රද්ධාවන්ත කුල සේවකාදී වශයෙන් අශ්‍රද්ධාවන්තදී කුලාදියද යනුවෙන් ත්‍රිවිධාකාරයකින් දැක්වූ අයුක්ත අගෝචරයෝ ‘අගෝචර’ යැයි දතයුතුයි.
මෙහි මෙම පර්යායයෙන් ද “අගෝචර බව” දතයුතුයි. වෙසියාදීහු පස්කම් ගුණ පිරුණු තැන් බැවින් පළමුව අගෝචර යැයි දතයුතුයි. එනිසා කියන ලදී. “කො ච භික්ඛුනො අගොචරො පරවිසයො යදිදං පංචකාමගුණ (භික්‍ෂුවට අගෝචරය පරවිෂය කවරේද? යම් පස්කම් ගුණයක් වේද එයයි) යනුයි. රාජාදීහු උපත අනුව යෙදුණු, ලාභ සත්කාරාදිය ආශ්‍රය නොකිරීමෙන්ද සත් විතර්කයන් ගසා දමන දෘෂ්ටි විපත්ති හේතුවෙන්ද (අගෝචර වේ) අශ්‍රද්ධාවන්ත කුලාදීහු ශ්‍රද්ධාවට හානිකරන සිත් හා දෝෂයන් පමුණුවන හෙයින් ද අගෝචර ස්ථාන වේ.
ඇතුලුගෙට පිවිසෙන්නාද ඇසින් රූප දැක නිමිති ගන්නා තැනැත්තාද ශ්‍රද්ධාවෙන් දුන් භෝජන වළඳා විසූක දර්ශන බැලීම් ආදියෙහි යෙදීමද පංචකාම ගුණයෝ ද යන සතර වැදෑරුම් වූ කෙලෙස් උත්පත්ති ස්ථානද ‘අගෝචර’ වේයැයි දතයුතුයි.
**මා භික්ඛවෙ අගොචරෙ චරථ** යනු හැසිරීමට නුසුදුසු ස්ථානයන්හි නො හැසිරෙවු. **පරවිසයෙ** සතුරු විෂයෙහි **අගොචරෙ** **භික්ඛවෙ චරතං** නුසුදුසු ස්ථානයේ හැසිරෙන්නන්ට. **ලච්ඡතී** ලබන්නේය. දකින්නේය. **මාරො** යනු දේවපුත්ත මාරයාද මෘත්‍යු මාරයාද **ඔතාරං** යනු හිඩැසක්, සිදුරක්, විවරයක්.
ගෝචර නිද්දේසයේ **න වෙසියගොචරො හොතී** ආදිය කියන ලද ආකාරයට විරුද්ධ වශයෙන් දතයුතුයි. මෙහි ඇති විශේෂය නම් **චත්තාරො** **සතිපට්ඨානා ගොචරො** යනු හැසිරීමට සුදුසු ස්ථාන වශයෙන් සතර සතිපට්ඨානය ගොදුරුකොට ඇති. **සකෙ** තමාගේ සන්තකයේ. **පෙත්තික විසයෙ** පියාගෙන් පැමිණි විෂයෙහි.
**ආරද්ධවිරියස්ස** යනු මනාව එළවූ, සතර සම්‍යක් ප්‍රධාන වීර්යවන්ත වූ. **ථාමවතො** බලයට පත් වූ. **දළ්හ පරක්කමස්ස** දැඩි වීර්ය ඇත්තාට **යස්සත්‍ථාය පොසිතො** අර්හත් බව පිණිස ආත්මභාවය හැරදැමූ. **අත්තත්‍ථ‍ෙ ච** තමාගේ අර්ථයෙහි, අර්හත් ඵලයෙහි. **ඤායෙ ච** ආර්ය අෂ්ටාංගික මාර්ගයෙහි ද **ලක්ඛණෙ ච** අනිත්‍යාදී ලක්‍ෂණ ප්‍රතිවේධයෙහිද **කාරණෙ ච** හේතුවෙහි ද **ඨානාඨානෙ ච** ස්ථානයේ ද අස්ථානයේ ද කාරණයේ ද අකාරණයෙහි ද යන අර්ථයයි. දැන් විස්තර කර දැක්වීමට ‘සබ්බෙ සංඛාරා අනිච්චා” යනාදිය කියන ලදී.
අටවන ගාථාවේ **එකොදි නිපකො** එකඟ සිත් ඇති පණ්ඩිතයා.
**ජාතරූපස්ස ඔලාරිකම්පි මලං ධමති** යනු ස්වර්ණයේ දැඩි වූ මල ගින්නෙහිලා ඉවත් කරන්නාක් මෙන් **සන්‍ධමති** මනාව ඉවත් කරයි. **නිද්ධමති** නැවත හට නොගන්නක් කොට බැහැර කරයි. ඇතැමෙක් ‘ඣාපෙති’ දවයි යැයි කියති. **මජ්ඣිමකම්පි** ඊට ද වඩා අතිශය සියුම් වූ. **සුඛුමකම්පි** අතිශය සූක්‍ෂම වුවත්. **එවමෙව** උපමාව දැක්වීමයි. **අත්තනො** **ඔලාරිකෙපි කිලෙසෙ ධමති** කාය දුශ්චරිතාදී දැඩි කෙලෙස් වීර්ය නැමති අව්වෙන් දුරු කරයි. **මජ්ඣිමකෙපි** **කිලෙසෙපි** කාම විතර්කාදී ඕළාරික, සියුම්, මධ්‍යම වූ කෙලෙස් අතරින් **සුඛුමකෙපි** ඤාති විතර්කාදී වූ ඉතා සියුම් වූ ක්ලේශයන්හි. **සම්මා දිට්ඨියා මිච්ඡාදිට්ඨිං ධමති** යනු විදර්ශනාවත් සමග මාර්ග සම්ප්‍රයුක්ත වූ සම්මා දිට්ඨියෙන් විපරීත නම් වූ මිසදිටුව බැහැර කරයි. සම්මා සංකප්ප යනාදියෙහි ද මේ ක්‍රමයමයි.
මෙසේ ආයුෂ්මත් සාරිපුත්‍ර මාහිමියන් විසින් මුල් ගාථා තුනින් බුදුරජාණන් වහන්සේට ස්තුති කර, පසුව එන ගාථා පහෙන් පන්සීයක් සිසුන්ගේ යහපත සඳහා සෙනසුන්, ගෝචර, සීලවතාදිය පිළිබඳව විචාරන ලද්දේ, එම අර්ථය ප්‍රකාශ කිරීමට, දෙසනු සඳහා (බුදුහු) **විජිගුච්ඡ මානස්ස** යනාදී ක්‍රමයෙන් විසඳීම ඇරඹූ සේක. එහි පළමු ගාථාවේ අර්ථය පළමුව දැක්වේ. ශාරිපුත්‍රය! ජාති ආදියෙන් පිළිකුල් කරන්නා වූ හිස් වූ අසුන විවික්තාසනය ශයනය සේවනය කරන සම්බෝධිය කැමැත්තා වූ භික්‍ෂුවට ඉදින් යම් පහසු විහරණයක් වේද, යම් අනුධර්මයක් වේද එය නුඹට කියමි. දැනගත් පරිදි, ප්‍රත්‍යක්‍ෂ කරගත් පරිදි එය කියමි. **යං ඵාසු විහාරං** යම් සුඛ විහරණයක්. **අසප්පාය රූප දස්සනෙන** ස්ත්‍රී රූපාදී ශ්‍රමණ අසප්පාය වූ රූප දැකීමෙන්. **තං බෝධිං බුජ්ඣිතු කාමස්ස** ඒ සිව්මාර්ග ඤාණ සංඛ්‍යාත වූ බෝධිය අවබෝධ කරගනු කැමැත්තහුට **අනුබුජ්ඣිතුකාමස්ස** අනුරූප වූ ප්‍රතිපත්තියෙන් අවබෝධ කරගනු කැමැත්තාට **පටිවිජ්ඣතුකාමස්ස** යනු ඉදිරියේ තබා නිවන් දකිනු කැමැත්තාට. **සම්බුජ්ඣිතුකාමස්ස** ප්‍රහීණ වූ කෙලෙස් නැවත නොපැමිණීම් වශයෙන් මනාව අවබෝධ කරගනු කැමැත්තාට **අධිගන්තු කාමස්ස** පැමිණෙනු කැමැත්තහුට. **සච්ඡිකාතු කාමස්ස** යනු ප්‍රතිලාභයට, සාක්‍ෂාත් කිරීමට පැමිණෙනු කැමැත්තහුට. නැතහොත් බුජ්ඣිතුකාමස්ස යනු සෝවාන් මාර්ග ඤාණය දැනගනු කැමැත්තාට අනුබුජ්ඣිතු කාමස්ස යනු සකෘදාගාමී මාර්ග ඤානය නැවත දැනගනු කැමැත්තාට. පටිවිජ්ඣිතුකාමස්ස යනු අනාගාමී මාර්ග ඤාණය ප්‍රතිවේධ වශයෙන් දැනගනු කැමැත්තාට. සම්බුජ්ඣිතුකාමස්ස යනු අර්හත් මාර්ග ඤාණය මනාව දැනගනු කැමැත්තාට. මේ සිවු මාර්ගයන් අවබෝධ කරගනු කැමැත්තාට. **ඵුස්සිතුකාමස්ස**, ඤාණ ස්පර්ශයෙන් ස්පර්ශ කරනු කැමැත්තාට. **සච්ඡිකාතුකාමස්ස** යනු ප්‍රත්‍යවේක්‍ෂාවෙන් ප්‍රත්‍යක්‍ෂ කරගනු කැමැත්තාට.
**චතුන්නං මග්ගානං පුබ්බභාගෙ විපස්සනා** සතර ආර්ය මාර්ගයන්ගේ මුල් කොටසෙහි උපන්, ඇතිවීම-නැතිවීම පිළිබඳ වූ විදසුන් නුවණයි.
දෙවැනි ගාථාවේ **පරියන්තචාරී** යනු ශීලාදී සතර පර්යන්තයන්හි හැසිරෙන්නා වූ. **ඩංසාධිපතානාං** යනු ඇටමැස්සන්ගේ ද සෙසු මැස්සන්ටද ඔවුහු ඒ ඒ තැනින් උඩට නැගී කති. එනිසා ‘අධිපාතා’ යැයි කියති. **මනස්සඵස්සානං** සොර ආදීන්ගේ ස්පර්ශ.
**චත්තාරො** **පරියන්තා** යනු සතර සීමාවන් වෙන්කිරීම්. **අන්තො පූතිභාවං පච්චවෙක්ඛමානො** යනු අභ්‍යන්තරයේ පිළිකුල් බව සිල් රහිත බව සිහිකර බලමින්. **අන්තො සීල සංවර පරියන්තෙ චරති** යනු සීල සංවරයෙන් පරිච්ඡේද අභ්‍යන්තරයේ හැසිරෙයි. සැරිසරයි. **මරියාදං න භින්‍දති**. සීල මර්යාදය, සීල පරිච්ඡේදය (සීමාව) නොබිඳියි.
**ආදිත්ත පරියායං** **පච්චවෙක්ඛමානො** ආදිත්ත සූත්‍ර දේශනාව සිහිකර බලමින් **අක්ඛභඤ්ජන පටිච්ඡාදන** **පුත්තමංසූපමං පච්චවෙක්ඛමානො** රියදුරාගේ අක්‍ෂය (අලවංගුව) නොබිඳින උපමාව ද කුෂ්ඨාබාධිතයාගේ තුවාල වසන තෙල් රෙදිකඩ උපමාවද කාන්තාරයට පිළිපන් අඹුසැමි දෙදෙනාගේ පුත්‍රමාංසය කෑම පිළිබඳ උපමාවද සිහිකර බලමින්. **භද්දෙක රත්ත විහාරං** **පච්චවෙක්ඛමානො** යනු
අතීතය පිළිබඳ මෙනෙහි නොකරන්නේය. අනාගතය ද කැමති නොවන්නේය. මේ වර්තමානයේ පමණක් සිත තබාගත් ශාන්ත අවස්ථාව භද්දේකරත්ත යැයි මුනිහු වදාළහ.
මෙසේ කියන ලද භද්දේකරත්ත විහරණය සිහිකර බලමින්. **තා උප්පතිත්‍වා උප්පතිත්‍වා ඛාදන්ති** යනු ඒ මැස්සෝ පැන පැන කති.
තෙවැනි ගාථාවේ **පරධම්මිකා** නම් සත්වැදෑරුම් සහධම්මික නොවූවෝ, බාහිර සමයන්හි වූ සියල්ලෝ ද **කුසලානු එසී** යනු කුශල ධර්මයන් පිළිබඳව සොයන.
**සත්ත සහධම්මිකෙ ඨපෙත්‍වා **යනු භික්‍ෂුව, භික්‍ෂුණිය, ශික්‍ෂමානාව, සාමණේරයා, සාමණේරිය, උපාසකයා, උපාසිකාව යන සත්දෙන අත්හැර. **අථාපරානිපත්‍ථි අභිසමෙතබ්බානි** යනු අන්‍ය වූ මැඩිය යුතු කරුණු ඇත. විද්‍යමාන වේ.
සිවුවන ගාථාවේ **ආතංක ඵස්සෙන** යනු රෝග ස්පර්ශයෙන්. **සීතං අථුණ්හං** යනු සීතලත් උණුසුමත් **සො තෙහි ඵුට්ඨො බහුධා** යනු ඔහු ඒ රෝගාදී අනේකවිධ ස්පර්ශයන් නානාප්‍රකාරව පහස්නා ලද්දේ. (ස්පර්ශ කරන ලද්දේ.) **අනොකො** අභිසංස්කාර, විඤ්ඤාණාදියට අවකාශ රහිත වූයේ. **අබ්භන්තර ධාතුසංඛොභවසෙන වා** යනු ශරීරාභ්‍යන්තරයේ ආපෝ ධාතුව කැළඹීම් වශයෙන් හෝ අනික් අතින් ධාතුවක් කිපීම් වශයෙන් හෝ. **උණ්හං** යනු ශරීරාභ්‍යන්තරයේ තේජෝ ධාතුව කිපීම් වශයෙන් උෂ්ණය ඇතිවේ. **අභිසංඛාර සහගත විඤ්ඤාණස්ස** යනු කුශලාකුශල චේතනා සම්ප්‍රයුක්ත සිතට. **ඔකාසං න කරොති** යනු අවකාශයක් පිහිටක් නොකරයි. **අවත්‍ථිත සමාදාතො** යනු බැසගැනීමයි.
මෙසේ භික්‍ෂුවට ‘විජිගුච්ඡතො’යි යනාදී ගාථාවලින් මනාව අර්ථය ගෙනහැර දක්වා, දැන් ‘ක්‍යාස්ස ව්‍යප්පථයො’ යනාදී ලෙස ඇසූ ප්‍රශ්නය විසඳමින්. **ථෙය්‍යං න කරෙය්‍ය** යනාදී ගාථාව කියන ලදී. එහි **ඵස්සෙ** පතුරුවන්නේය. **යදාවිලත්තං මනසො විජඤ්ඤා** යනු යම් සිතේ කැළැඹුණු බවක් දන්නේ නම්, ඒ සියල්ල මාරයාගේ පක්‍ෂය යැයි දුරුකරන්නේය.
**අදින්නාදානං පහාය** යන මෙහි නොදුන් දෙය ගැනීම අදින්නාදානයයි. අනුන්ගේ දේ ගැනීම සොරකමකි. එසේ කරන්නා සොරු නම් වෙති. එහි **අදින්නං** යනු අනුන් විසින් ගන්නා ලද. (අනුන්ට අයත් වූ.) යමක් පිළිබඳව අන්‍යයන් කැමති දේ කිරීමට පැමිණෙන්නේ දඬුවමට, චෝදනාවට නුසුදුසු වේද ඒ අනුන් අයත් වූ, අනුන්ගේය යන සංඥා ඇති වස්තුවෙහි ගැනීම සඳහා වූ උපක්‍රමයෙන් නැගි සොර සිත අදින්නාදාන නම් වේ. එහිදී සොරාගත් දෙය හීන, කුඩා දෙයක් නම් අකුසලය අල්ප සාවද්‍ය වේ. උසස් වස්තුවක් නම් මහා සාවද්‍ය වේ. කුමක් නිසා ද? වස්තුවේ උසස් බව නිසයි. වස්තුව සමාන වූ කල්හි වස්තු හිමියාගේ ගුණ සම්පත්තිය අධික නම් අකුසලය මහා සාවද්‍ය වේ. ඒ ඒ ගුණාධික බව ගැනීමෙනි. ඒ ඒ ගුණයන්ගෙන් හීන වූවහුගේ වස්තුව සොරාගත් විට එය අල්ප සාවද්‍ය වේ.
අදින්නාදානය සම්පුර්ණ වීමට කරුණු පහක් සම්පුර්ණ විය යුතුයි. අනුන් අයත් වස්තුවක් තිබීම, අනුන් අයත් බව දැනීම, සොර සිත, සොරාගැනීමට උපක්‍රමයක් යෙදීම හා ඒ උපක්‍රමයෙන් සිතු දෙය ගැනීම යනු ඒ කරුණු පහයි. **පහාය** මේ අදින්නාදාන චේතනාව නම් වූ දුසිල් බව අත්හැර. **පටිවිරතො** යනු ප්‍රහීණ වූ කාලයේ පටන්, ඒ දුසිල් බවින් වැලකී, වෙන්ව. දුන්දෙය ම ගන්නේ නුයි **දින්නදායී** නම් වේ. සිතිනුදු දුන් දෙයම කැමති වේනුයි **දින්න පාටිකංඛී **නම් වේ. සොරකම් කරන්නේනුයි ‘ථෙන’ නම් වේ. සොරකමින් වැලකීමෙන් න+ථෙනෙන = **අථනෙන** නම් වේ. සොරකම් නොකරන නිසාම **සුචිභූතෙන**, පිවිතුරු සිතින්. **අත්තනා** යනු ආත්ම භාවයෙන්, සොරකමින් තොරව පිරිසිදු භාවයෙන් යුතු ආත්මභාවයක් කර වෙසේයයි කියන ලදී. මින්පසු එන නිද්දේසපදයන්ගේ අර්ථ ඉහත පැවසූ පරිදිමය.
මෛත්‍රී කිරීම් වශයෙන් **මෙත්ති** මෛත්‍රී කිරීම. **මෙත්තායනා** මෛත්‍රියෙන් යුක්ත චිත්ත ස්වභාවය **මෙත්තායිතත්තං.** කරුණාව දක්වන්නේනුයි **අනුද්දයා** රක්‍ෂා කරයි යන අර්ථයයි. කරුණාව, දයාව දක්වන ආකාරය **අනුද්දයනා.** කරුණාවෙන් යුතු පුද්ගලයාගේ ස්වභාවය **අනුද්දායිතත්තං** හිතවත් බව සෙවීම් වශයෙන් **හිතෙසිතා**. අනුකම්පා කිරීම **අනුකම්පා**. මේ සියලු වදන්වලින් උපචාර අර්පණාවට පත් මෛත්‍රිය අදහස් කරන ලදී. **විපුලෙන** යනු මෙහි පැතිරවීම් වශයෙන් විපුල බව දතයුතුයි. භූමි වශයෙන් එය මහග්ගතය. ප්‍රගුණ කිරීම් වශයෙන් ද සත්ත්වයන් අරමුණු කිරීම් වශයෙන් ද එය අප්‍රමාණ වූ බැවින් **අප්පමාණං** වේ. තරහව, සතුරුකම ප්‍රහාණය කිරීමෙන් **අවෙරං**. දොමිනස ප්‍රහාණය කිරීමෙන් **අබ්‍යාපජ්ඣං**. නිදුක්යැයි කියන ලදී.
**ආවිලං** යනු අප්‍රසන්නය. කැළඹුණේය. **ලුලිතං** මඩ වූයේය. **ඵරිතං** කම්පිත වූයේය. **ඝටිතං** අරමුණේ ගැටෙමින් පවතියි. **චලිතං** සෙලවේ. කම්පනය වේ. **භන්තං** භ්‍රාන්ත වේ. **අවුපසන්තං** නොසන්සිඳුණි. නොමනිවුණි.
**යො සො මාරො** යනාදියෙහි මහජනයා අනර්ථයේ යොදවා මරා දමයිනුයි **මාරො** කලු කර්ම ඇති නිසා **කණ්හො**, කාමාවචර ලෝක සත්ත්වයා ඇලුණු හෙයින් **අධිපති**. මරණයට පමුණුවන බැවින් **අන්තගූ** මිදීමට අවස්ථාව නොදෙන හෙයින් **නමුචි**. මාරයාගේ බිල්ල **මාරබලිසං.** සංසාර වට්ටය ආශ්‍රිත අර්ථයෙන් මාරයාගේ ආමිෂය වන්නේනුයි **මාරාමිසං**. සිය වසඟයේ පවත්වා ගනී යන අර්ථයෙන් මාරයාගේ විෂය වූයේ නුයි **මාර විසයො**. ගෝචර අර්ථයෙන් මාරයාගේ නිවාප වූයේනුයි **මාරනිවාපො**. කාමාචාරයේ හැසිරෙන අර්ථයෙන් මාරයාගේ ගෝචර වූයේනුයි **මාරගොචරො**. මිදීම අපහසු අර්ථයෙන් මාරයාගේ බන්ධනය වූයේනුයි **මාරබන්‍ධනං. දුක්ඛද්දසො** යනු දුක්ඛ බන්ධනයයි.
**මූලම්පි තෙසං පිළිඛඤ්ඤ තිට්ඨෙ** යනු ඒ ක්‍රෝධාතිමානයන්ගේ අවිද්‍යාදී මූලය ද උදුරා දමා සිටින්නේය. **අද්ධා භවන්තො අභිසම්භවෙය්‍ය** යනු මේ ප්‍රිය, අප්‍රිය වස්තු මැඩලා අභිභවනය කරන්නා ඒකාන්තයෙන් මාරයා මැඬලන්නේය. එනිසා මෙහි ලිහිල් වීර්යයක් නොකල යුතුය යන අර්ථයයි.
**අවිජ්ජා මූලං** ආදියේ අර්ථ - අවිද්‍යාව ක්‍රෝධයට උපනිශ්‍රය වීම, සහජාත වීම් ආදී වශයෙන් ‘මූල’ වේ. උපාය රහිත මනසිකාරය ද අස්මිමානයද යන දෙක උපනිශ්‍රය වශයෙන් ‘මූල’ වේ. අහිරිකය අනෝත්තප්පය - උද්ධච්චය යන තුන උපනිශ්‍රය, සහජාතාදී වශයෙන් ‘මූල’ වේ. අතිමානයේ ද මෙසේමය.
**පඤ්ඤං පුරක්ඛත්‍වා** යනු ප්‍රඥාව පූර්වාංගම කරගෙන. **කල්‍යාණ පීති** කල්‍යාණ ප්‍රීතියෙන් යුක්ත වූ. **චතුරො සහෙථ පරිදෙව ධම්මෙ**, මීට පසුව එන ගාථාවේ කියනු ලබන පරිදේව ධර්මයන් ඉවසන්නේ ය.
**විචය බහුලො** විමසීම බහුලකර ඇත්තේනුයි. **පවිචය බහුලො** යනු විශේෂයෙන් විමසීම් බහුලව. **පෙක්ඛායන** **බහුලො** නුවණින් දැකීම බහුල කර ඇත්තේ **සමෙක්ඛායන බහුලො** යනු සෙවීම බහුල කර ඇත්තේ **විභූත විහාරී** ප්‍රකට කර, දැන හැසිරෙන.
**අභික්කන්තෙ පටික්කන්තෙ** මෙහි පළමුව දැක්වී අභික්කන්තං යනු ගමන් කිරීමයි. පටික්කන්තං යනු නැවතීමයි. ඒ දෙකම සිවු ඉරියව්වෙහි ලැබේ. ගමන් කිරීමේදී පෙරටුව කය ගෙන යන්නේ ‘අභික්කමති’ නම් වේ. ගොස් නැවත හැරීම ‘පටික්කමති’ නම් වේ. සිටින තැන ද සිටියේ කය පෙරටුව නැමීම අභික්කමති නම් වේ. පසුපසින් කය එළවීම ‘පටික්කමති’ නම් වේ. හිඳීමේදී හුන්නේම අසුනේ පෙරටුවට (ඉදිරිපසට) කය එළවා සිටීම ‘අභික්කමති’ නම් වේ. පසුපසට කය එළවා සිටීම පටික්කමති නම් වේ. සයනය කිරීමේදී ද මෙසේ අර්ථ දතයුතුයි.
**සම්පජාන කාරී හොතී** යනු සිහිකල්පනාවෙන් සියලු කටයුතු කරයි. නොහොත් සිහියෙන් පිහිටුවාගෙනම කරයි. ඔහු වනාහී අභික්කන්තාදී සියලු කටයුතු සිහියෙන් ම සිදුකරයි. කිසිදු ක්‍රියාවක් අසිහියෙන් නොකරයි. **ආලොකිතෙ විලොකිතෙ** යන මෙහි ආලොකිත නම් පෙරටුව බැලීමයි. විලෝකිත නම් වටපිටාව බැලීමයි. අනිකුත් යට, උඩ, පසුපස යන දිසාවන් බැලීම් වශයෙන් ඔලෝකිත, උල්ලෝකිත හා අපලෝකිත යන වදන් පිළිවෙලින් යෙදේ. ඒවා මෙහිදී අදහස් නොකෙරුණි. සාරුප්‍ය වශයෙන් මේ දෙපදය පමණක් දක්වන ලද බැවින් සෙසු සියලු වදන් ද යෙදූ බව (අදහස් කරන බව) දතයුතුයි.
**සම්මිඤ්ජිතෙ පසාරිතෙ** අවයව හැකිලීම හා දිගහැරීමයි. **සංඝාටිපත්තචීවර ධාරණෙ** යන මෙහි සඟලසිවුරු ඇඳීම් පෙරවීම් වශයෙන් ද පාත්‍රයේ භික්‍ෂාවන් පිළිගැනිම් වශයෙන් ද පරිභෝග කිරීම ධාරණ නම් වේ. අසිතාදියෙහි **අසිතෙ** යනු පිණ්ඩපාත භෝජනයෙහි **පීතෙ** යනු කැඳ ආදිය බීමේ දී. **ඛායිතෙ** යනු පිටි කැවිලි ආදිය කෑමේදී. **සායිතෙ** මීපැණි ආදිය බීමේදී. **උච්චාරපස්සාව කම්මෙ** මලමුත්‍රා කිරීමෛහි. ගතාදියෙහි **ගතෙ** යනු ගමන් කිරීමෙහි. **ඨිතෙ** සිටීමෙහි. **නිසින්නෙ** හිඳීමෙහි.
**සුත්තෙ** සයනය කිරීමෙහි. **ජාගරිතෙ** නිදානොගෙන සිටින අවස්ථාවෙහි. **භාසිතෙ** යනු කථනයෙහි දී. එහි උපාදා රූපයේ ශබ්දායතනය නොපවතින කල්හි භාෂණය සිදු නොවේ. එහි පවත්නා කල්හි ම වේ. අල්වාගත් භික්‍ෂුව භාෂණයේ දී සිහිකල්පනාවෙන් යුතුව වෙසේ. විමුක්තායතන ශීර්ෂයෙන් ධර්මදේශනා කරනවිට ද දෙතිස් තිරිසන් කථා අත්හැර දසකථා වස්තු නිශ්‍රිත කථාව කරන විටද දෙතිස් තිරිසන් කථා අත්හැර දසකථා වස්තු නිශ්‍රිත කථාව කරන විට ද කථාකිරීමෙහි නුවණින් දැන කථා කරයි. **තුණ්හීභාවෙ** කථා නොකිරීමෙහි. එහි උපාදා රූප ශබ්දයතනයේ පවත්වන තුණ්හීභාවයක් නම් නැත. නොපැවැත්ම වේනුයි පරිග්‍රහණය කරගත භික්‍ෂුව නිශ්ශබ්දව සිටීමේ නුවණින් මෙහෙයවා කටයුතු කරන්නේ වේ. තිස්අටක් අරමුණුවල සිතට රුචි කමටහන් ගෙන හුන්නහුගේ ද දුතිය ධ්‍යානයට සම වැදුනහුගේ ද තුෂ්ණිම්භාවයේ සිහිකල්පනා ඇතිව සිටීම වේ. මෙහි ද එකම ඉරියව්ව දෙතැනක දැක්විණි. එය ඉහත **අභික්කන්තෙ** යැයි කී තැන භික්‍ෂාචාර ගමට යෑමේදී නැවත හැරී ඒමේ දී, මාර්ගයේ යෑම් ඊම් වශයෙන් කියන ලදී. **ගතෙඨිතෙ** යැයි මෙතැනදී විහාරයේ, තමා වසන තැන සුලු සුලු ඉරියව් පැවැතුම් වශයෙන් කියන ලදැයි දතයුතුයි. **බුද්ධානුස්සති වසෙන** යනාදිය ඉහත ඒ ඒ තැන්වලදී විස්තර කර ඇත.
**අරතී** යනු රතියට විරුද්ධ බවයි. **අරතිතා** යනු රමණය නොකරන ආකාරයයි. **අනභිරති** යනු තදින් නොඇලෙන බවයි. **අභිරමනා** යනු අභිරමණය නොකරන ආකාරයයි. **උක්කුණ්ඨිතා** යනු කළකිරෙන බවයි. **පරිතස්සනා** උක්කට්ඨාන වශයෙන් ම තැවීමයි.
**කිංසු අසිස්සාමි** යනු කුමක් වළඳම්ද? **කුවං වා අසිස්සං** කොහි හෝ වළඳද? **දුක්ඛං වත සෙත්‍ථ කුවජ්ජ සෙස්සං** යනු මේ රැ ඒකාන්තයෙන් දුකසේ ශයනය කෙළෙමි. අද රෑට කොතැනක නිදන්නෙම් ද? **එතෙ විතක්කෙ** යනු මෙසේ පිණ්ඩපාතය නිසාත් සෙනසුන් නිසාත් දෙක දෙක බැගින් වූ විතර්ක සතරකි. **අනිකෙතචාරී** පළිබෝධයක් නැතිව හැසිරෙන, තණ්හා විරහිතව හැසිරෙන.
**ඵලකෙ වා** යනු වක් වූ පුවරු පුටුවෙහි (ඇඳි පුටුවේ) හෝ **ආගාමිනි රත්තිං** අද පැමිණෙන රාත්‍රියේ දී. **ආදෙවනෙය්‍යෙ** යනු විශේෂයෙන් වැලපිය යුතු වූ **පරිදෙවනිය්‍යෙ** හාත්පසින්ම වැලපෙන්නේය.
**කාලෙ** යනු පිඬු පිණිස යන කාලයේ, පිණ්ඩපාත සංඛ්‍යාත ආහාර හෝ සිවුරු හෝ මේ ආදී ආමිෂයක් දැහැමින් සෙමෙන් ලබන කාලයේ දී. **මත්තං සො ජඤ්ඤා** යනු පිළිගැනීමේ දී ද පරිභෝගයේ දී ද ඒ නුවණැති භික්‍ෂුව පමණ දැනගන්නේ ය. **ඉධ** යනු මේ සසුනේ නැතහොත් මෙය නිපාතයක් පමණි. **තොසනත්‍ථං** යනු සන්තෝෂ කිරීමට. මෙහි අර්ථය ‘පමණි දන්නේය’ යැයි කියන ලදී. (ලද දෙයින් තුටුවීම සඳහා) **සො තෙසු ගුත්තො** යනු ඒ භික්‍ෂුව එම සිවුපසයෙහි සංවර වූයේ. **යතචාරී** යනු සංවර විහාර ඇති, රැකි ඉරියවු ඇති, සුරැකි කාය වාග් මනෝද්වාර ඇති යි කියන ලදී. **යතිචාරී** යන පාඨය ද යෙදේ. එකම අර්ථයමයි. **රුසිතො** යනු අනුන් විසින් පීඩා කළේ, ගටන ලද්දේ නමුත්,
**ද්වීහි කාරණෙහි මත්තං ජානෙය්‍ය** යනු කරුණු දෙකකින් තමාගේ ප්‍රමාණය දැනගන්නේ ය. **පටිග්ගහණතො වා** යනු අනුන් විසින් දෙනු ලබන දේ ගන්නා කාලයේ හෝ. **පරිභොගතො** **වා** යනු පරිභෝග කරන කාලයේ හෝ. **ථොකෙපි දීය්‍යමානෙ** යනු ඉතා අල්ප දෙයක්වත් දෙනු ලබන කල්හි. **කුලානුද්දයා** යනු කුලයන් කෙරෙහි කරුණාවෙන්. **කුලානුරක්ඛාය** යනු කුලයන්ගේ ආරක්‍ෂාව සඳහා. **පතිගණ්හාති** යනු ඉතා අල්පයක් වුවත් පිළිගනියි. **බහුකෙපි** **දීයමානෙ** යනු අනල්පව දෙනු ලබන කල්හි. **කායපරිහාරියං චීවරං පතිගණ්හාති** යන මෙහි කය පරිහරණය කරයි. පෝෂණය කරයි නුයි කාය පරිහාරිය නම් වේ. **කුච්ඡපරිහාරියං** යනු කුස පරිහරණය කරයි. පෝෂණය කරයි නුයි කුච්ඡිපරිහාරිය නම් වේ. මෙසේ ඉතරීතර ප්‍රත්‍ය සන්තෝෂයෙන් යුක්ත භික්‍ෂුවට අටපිරිකර සුදුසුය. ඒවානම්, තුන්සිවුර, පාත්‍රය, දැහැටි දඬු කපාගන්නා වෑය, ඉඳිකටුව හා නූල, කය බඳිනා පටිය හා පෙරහන්කඩ යන අටයි. එය කියන ලදී.
මේ අටම කාය පරිහාරික ද කුච්ජි පරිහාරික ද වේ. ඒ කෙසේද? තුන්සිවුර පළමුව හැඳ පොරවා ඇවිදින කාලයේ දී කය පරිහරණය කරයි. පෝෂණය කරයිනුයි, කාය පරිහාරික වේ. සිවුරු කොණෙන් දිය පෙර වළඳනවිට ද කෑ යුතු ඵලාඵලාදියක් පිළිගන්නා විට ද සිවුර කුස පරිහරණය කරයි. පෝෂණය කරයි යන අරුතින් කුච්ඡි පරිහාරික වේ.
පාත්‍රය ද ඉන් දිය ගෙන නානවිට ද කුටියේ ගොමමැටි ගාන විට ද කාය පරිහාරික වේ. ආහාර ගෙන වළඳන අවස්ථාවේ දී පාත්‍රය කුච්ජිපරිහාරික වේ. වෑයෙන් දැහැටි දඬු කපාගන්නා විට ද ඇඳපුටුවල කැඩුණු කකුල්, සිවුරු කුටියේ දඬු ආදිය කපාගන්නා විට ද කාය පරිහාරික වේ. උක්ගස් සිඳින, පොල් ලෙලිගසන හා ගාගන්නා විට ද (ලියාගැනීම) වෑය කුච්ජිපරිහාරික වේ. ඉදිකටුව ඉරුණු සිවුරු මසාගන්නා විටදී කාය පරිහාරික වේ. කැවුම් හෝ ගෙඩි හෝ විඳ අනුභව කරනවිටදී කුච්ඡිපරිහාරික වේ. කාය බන්‍ධනය (පටිය) කය බැඳ ඇවිදින කාලයේ දී කාය පරිහාරිකද උක්ගස් ආදිය බැඳ රැගෙන එනවිටදී කුච්ඡිපරිහාරික ද වේ. පෙරහන්කඩ, එයින් දිය පෙරා නානවිට ද සෙනසුන ගොමමැටි ගාන හෝ සෝදන විට ද කාය පරිහාරික වේ. බොන පැන් පෙරා වළඳනවිට ද එයින්ම තල, සහල්, හබලපෙති ආදිය පිළිගෙන වළඳන විට ද කුච්ඡි පරිහාරික වේ.
**පටිසංඛායොනිසො** යනු උපාය මාර්ගයෙන්, නුවණින් දැන, ප්‍රත්‍යවේක්‍ෂා කරමින් යන අර්ථයයි. මෙහිදී ද **සීතස්ස පටිඝාතාය** ආදී ක්‍රමයෙන් දෙසූ ප්‍රත්‍යවේක්‍ෂාව ම ‘යොනිසො පටිසංඛා’ නුවණින් සලකා බලන බව දතයුතුයි. එහි **චීවරං** යනු අන්තරවාසකාදී යම්කිසිවක් (තුන් සිවුරෙන් එකක්). **පටිසෙවති** යනු වළඳයි. පොරවයි හෝ හැඳ පොරවා ගනියි. **යාවදෙව** යනු ප්‍රයෝජනය වෙන්කර දක්වන වචනයකි. මේ සඳහාම පමණක් යෝගාවචර භික්‍ෂුව චීවර හැඳ පොරවයි යනුවෙන් ප්‍රයෝජනය දක්වයි. ඒවානම් - සීතල නැසීම් ආදියයි. ඉන් ඔබ කිසිදු ප්‍රයෝජනයක් නැත. **සීතස්ස** යනාදියේ අභ්‍යන්තර ධාතු කිපීම් වශයෙන් හෝ බාහිර ඍතු විපරිණාමී තත්ත්ව නිසා හෝ උපන් කිසියම් ශීතලක්.
**පටිඝාතාය** යනු නැසීම, වැනසීම සඳහා. ශරීරයේ ශීතලින් ආබාධා ඇති නොවන සේ රැකගැනීම සඳහා. ශීතලින් ශරීරය පීඩිත වූ කල්හි සිත විසිර යන බැවින් නුවණින් මෙනෙහිකර බැලීම ඉතා අපහසු වේ. එනිසා සීතල නැසීමට සිවුරු පෙරවිය යුතුයැයි බුදුහු අනුදත්හ. මේ ක්‍රමයෙන් සියලු පදවල අර්ථ දතයුතුයි. මෙහි හුදෙක් **උණ්හස්ස** යනු ගින්නෙන් තැවීමෙන්, වනලැව්ගිනි ආදියෙන් තැවීමද මින් අදහස් වේ. **ඩංසමකස** **වාතාතපසිරිංසප සම්ඵස්සානං** යන මෙහි **ඩංස** යනු ඩැහැ ලේ බොන මැසි, අන්‍ධමක්ඛිකා යැයි ද කියති. **මකස** යනු මදුරුවන්ය. **වාතා** යන සුළඟ දූවිලි සහිත, රහිත වේ. **ආතපො** යනු ඉර අව්ව. **සිරිංසපා** යනු යම්කිසි බිම හැසිරෙන, දිග ඇදී යන දිගු ශරීර ඇති ස්පර්ශාදීහුය. ඔවුන්ගේ දට්ඨ සම්ඵස්ස හා ඵුට්ඨ සම්ඵස්ස යනුවෙන් ස්පර්ශ දෙකකි. දෂ්ට කිරීමද ස්පර්ශය ද සිවුරු පොරවාගත් විට නැති වේ. එනිසා එබඳු සර්පාදීන් බහුල තැන්වලදී එම උවදුරු නැසීම සඳහා සිවුරු පරිභෝග කරයි. **යාවදෙව** යනු නැවත මේ ප්‍රයෝජන මිස වෙනත් ප්‍රයෝජන කිසිවක් සඳහා සිවුරු පරිභෝග නොකරන බව, වෙන්කර දැක්වීමට යෙදූ වචනයකි. **හිරිකොපීන පටිච්ඡාදනත්‍ථං** යන ලැජ්ජාව වසා ගැනීම නම් මෙකරුණ සිවුරු පෙරවීමේ ඇති නියත ප්‍රයෝජනයකි. සෙසු ප්‍රයෝජන ඒ ඒ අවස්ථාවල ලැබේ. එහි **හිරිකොපීනං** යනු ඒ ඒ සම්බාධ ස්ථාන, ඒ ඒ අංග ප්‍රත්‍යංග එළිපෙහෙළි වූ විට ලැජ්ජාව ඇතිවේ. හිරිය කිපේ. නැසේ. ඒ ඒ හිරියන්ගේ කෝපවීවෙන් ‘හිරිකෝපීන’ යැයි කියන ලදී. ඒ ලැජ්ජා කෝපනය වසාගැනීම සඳහා යනු ‘හිරිකොපීන පටිච්ඡාදනත්‍ථං’ වේ. ‘හිරිකොපන පටිච්ඡාදනත්‍ථං’ යන පාඨය ද යෙදේ.
**පිණ්ඩපාතං** යනු යම්කිසි ආහාරයකි. කිසියම් ආහාරයක් භික්‍ෂුවගේ පාත්‍රයේ පිඬු පිඬු වශයෙන් වැටුණු බැවින් පිණ්ඩපාත යැයි කියයි. පිණ්ඩයන්ගේ පතනය පිණ්ඩපාතයයි. ඒ ඒ තැන ලද භික්‍ෂාවන්ගේ එකතුව, සමූහය යැයි කියන ලදී. සෙසු පදයන්ගේ අර්ථ ඉහතින් විස්තර කරන ලදී.
**සෙනාසනං** යනු සයනය ද ආසනය ද වේ. යම් යම් තැනක සයනය කරයි ද විහාරයක හෝ අඩ්ඪයෝගාදියක හෝ සයනය කරන තැන සේනාසනයයි. යම් යම් තැනක හිඳියි ද එය ආසනයයි. මේ දෙපදය එකතුකර සයන + ආසන = ‘සේනාසන’ යැයි කියයි. **උතුපරිස්සය විනොදන පටිසල්ලාණාරාමත්‍ථං** යනු විපතක්, අනතුරක් අර්ථයෙන් ඍතුවම ‘උතුපරිස්සය’ නම් වේ. උතු පරිප්සයන් (ඍතුවලින් වන උවදුරු) දුරුකිරීමටත් විවේක වාසය සඳහාත් සෙනසුන උපකාරී වේ. යම් ශරීර, චිත්ත විරූප කරන අසත්පාය (නුසුදුසු) ඍතුවලින් මිදීමට, ඉවත්වීමට සේනාසන පරිභෝගය උපකාර වේ. එසේ සියලු උවදුරු නැතිකිරීම, විනාශ කිරීමට සෙනසුන් පරිභෝග කරයි. සිත එකඟ කරගැනීම සැපයකි”යි කියන ලදී. කාමය ද සීතල නැසීම් ආදියද ඍතු විපර්යාස උවදුරු නැසීම ද කියන ලද්දේමය. සිවුරු පරිභෝජනයේදී ලැජ්ජාව කෝප නොවන සේ සිටීම නියත ප්‍රයෝජනයක් බව ද සෙසු ප්‍රයෝජන ඒ ඒ අවස්ථානුකූලව ලැබෙන බව ද ඉහත කියන ලදී. එමෙන්ම මේ සෙනසුනේ ඇති නියත ප්‍රයෝජනය වූ ඍතු විපර්යාස උවදුරු නැතිකිරීම සඳහා මෙසේ කියන ලද්දේයයි දතයුතුය. නැතහොත් ඉහත පැවසූ ලෙස **උතු** යනු ඍතුවමයි. **පරිස්සයා** දෙයාකාරයකින් දැක්වේ. සීහ ව්‍යාඝ්‍රාදී ප්‍රකට පරිස්සයන් (උවදුරු) ද රාග දෝෂාදී පටිච්ඡන්න (සැඟවුණු) පරිස්සයන් (උවදුරු) ද යනුවෙනි. ඔවුහු යම් තැනක අසංවර බව ද නුසුදුසු රූප දර්ශනාදිය ද නොමැතිව, ඒවායින් බාධා නොවේ ද එබඳු සෙනසුන මෙසේ දැන, ප්‍රත්‍යවේක්‍ෂා කොට ඇසුරුකරන - සේවනය කරන භික්‍ෂුව ‘පටිසංඛා යොනිසො සෙනාසනං -පෙ- උතුපරිස්සය විනොදනත්‍ථං පටිසෙවතී’ යැයි දතයුතුයි.
**ගිලානපච්චය භෙසජ්ජ පරික්ඛාරං** යන මෙහි රෝගයට පති+අයන අර්ථයෙන් **පච්චයො** නම් වේ. ‘උවදුරු, සතුරු දෙය පහකරන” යන අර්ථයයි. සුදුසු, සත්පාය කිසියම් දෙයක් වේ නම් ඒ සඳහා යෙදූ තවත් වදනකි. භිසක්ක නම් වෛද්‍යවරයාගේ ක්‍රියාවකින් අනුමත කළ බැවින් **භෙසජ්ජං** නම් වේ. ගිලන්පසම බෙහෙත් වූයේනුයි **ගිලානපච්චය හෙසජ්ජ** නම් වේ. කිසියම් ලෙඩුන්ට යෝග්‍ය, වෙදකමින් අනුදත් තෙල්, මීපැණි ආදියෙන් කළ ආහාර-පානාදියක්ම මෙයින් අදහස් වේ. **පරික්ඛාරො** යන්නෙහි අර්ථ කිහිපයකි. ‘සත්තහි නගරපරික්ඛාරෙහි සුපරික්ඛිතං හොතී’ යනාදියෙහි පරික්ඛාර යන්නෙන් පිරිවර අදහස් වේ. ‘රථො සෙතපරික්ඛාරො ඣානක්ඛො චක්කවිරියො” යනාදියෙහි අලංකාර යන අරුත දෙයි. ‘සෙචි මෙ පබ්බජිතෙන ජීවිත පරික්ඛාරා සමුදානෙතබ්බා’ යනාදියෙහි සම්භාර (උපකරණ රාශිය) අර්ථයෙන් යෙදී ඇත. මෙතැනදී පරික්ඛාර යන්නෙන් සම්භාර අර්ථය ද පිරිවර යන අර්ථය ද යෙදේ. ඒ ගිලන්පස බෙහෙත් ජීවිතයට පිරිවරක් වේ. ජීවිතය නසන ආබාධ ඉපදීමට අවස්ථාවක් නොදී ආරක්‍ෂා කිරීම් වශයෙන් සම්භාරයක් ද වේ. සිරුර බොහෝ කලක් පවත්වා ගැනීම සඳහා උපකාර වන හෙයින් පරික්ඛාර යැයි කියනු ලැබේ. මෙසේ ගිලන්පස බෙහෙත් ආදිය පරික්ඛාර වූයේනුයි ‘ගිලානපච්චය භේසජ්ජ පරික්ඛාර’ නම් වේ. ඒ ගිලන්පස බෙහෙත් පිරිකර ගිලනාට කිසියම් යෝග්‍ය වූ වෛද්‍යවරයා විසින් අනුදත්.
[missing trans] පහළ වූ. **වෙය්‍යාබාධිකානං** යන මෙහි ව්‍යාබාධ යනු ධාතු කිපීමයි. ඒ හේතුවෙන් හටගන්නා කුෂ්ට, ගඩු, පිළිකාදියයි. ව්‍යාබාධයෙන් උපන් බැවින් වෙය්‍යාබාධික නම් වේ. **වෙදනා** යනු දුක් වේදනාවයි. අකුසල විපාක වේදනාවයි. ඒ වෙය්‍යාබාධික වේදනාවන්ගේ, **අබ්‍යාපජ්ඣ පරමතාය** යනු නීරෝගී බව ඉතා උතුම් බැවිනි. යම් දුකක්, පීඩාවක් වේනම් ඒ සියල්ල පළමුව දුරුකරන ලද්දේය යන අර්ථයයි.
**සන්තුට්ඨො හොති** යනු ප්‍රත්‍ය සන්තෝෂයෙන් සතුටු වූයේ වේ. **ඉතරීතරෙන චීවරෙන** ගොරෝසු, සියුම්, රුක්‍ෂ, ප්‍රණීත, ස්ථිර, දිරාගිය මේ ආදී සිවුරු ගොඩගසා ගැනීමෙන්, රැස්කිරීමෙන් දුරු වේ. නැතහොත් ලැබෙන පරිදි, තමාට ලද පමණින්, කිසියම් සිවුරකින් සතුටට පත්වේ යන අර්ථයයි. සිවුරෙහි තිබිය යුතු සන්තෝෂ තුනකි. ඒවානම් - යථා ලාභ සන්තෝෂය, යථාබල සන්තෝසය හා යථා සාරුප්‍ය සන්තෝෂය යන තුනයි. පිණ්ඩපාතාදී සෙසු ප්‍රත්‍යයන් පිළිබඳව ද මෙය අදාළ වේ.
**වණ්ණවාදී** යනු ඇතැමෙක් මේ තුන් ආකාර සන්තෝෂයෙන් යුක්ත වූවත් එය වර්ණනා නොකරති. ඇතැමෙක් සන්තෝෂ නොවන නමුත් සන්තෝෂ වීමේ ගුණ වර්ණනා කරති. තවත් ඇතැමෙක් සන්තෝෂ නොවන අතරම සන්තෝෂවීමේ ගුණ ද නොකියති. සිවුවන පිරිස ඉතරීතර සන්තෝෂයෙන් යුක්තව එහි ගුණ ද පවසයි. එම සිවුවන පිරිස දක්වනු සඳහා **ඉතරීතර සන්තුට්ඨියා ච වණ්ණවාදී** යි කියන ලදී. **අනෙසනං** යනු දූතයන් යැවීම්, ගමනානුයෝගාදී ප්‍රභේද ඇති නානාප්‍රකාර අනේසනයන්, **අප්පටිරූපං** නුසුදුසුය. **ලද්ධා ච** දැහැමින් සෙමින් ලැබ. **අගධිතො** ලෝභයෙන් නොමැඩුණේ. **අමුච්ඡිතො** ඉතා වැඩි (අධික) තණ්හාවෙන් මුසපත් නොවී, **අනජ්ඣාපන්නො** යනු තණ්හාවෙන් නොබැසගත්තේ, නොබැඳගත්තේ. **ආදීනව දස්සාවී** අනේසනාපත්තිය ද ගිජු වූ පරිභෝජනයේද ආදීනව දකිමින් **නිස්සරණ පඤ්ඤො** ‘යාවදෙව සීතස්ස පරිඝාතාය” යනාදී ලෙස කියන ලද නිස්සරණය ද නුවණින් විමසා බලමින්, **ඉතරීතර චීවර සන්තුට්ඨියා** යනු ලැබුණු කිසියම් සිවුරකින් සතුටුවීම. **නෙවත්තානුක්කංසෙති** යනු ‘මම පාංශුකූලිකයෙකි’, ‘මම උපසම්පදා මාලකයේදීම පාංශුකූලිකංගය සමාදන් වූයෙමි. මා හා සමාන කෙනෙක් සිටීද?”යි තමා උසස් කර දැක්වීම නොකරයි. **න පරං වම්භෙති**, ‘මේ අනෙකුත් භික්‍ෂූහු පාංශුකූලික නොවෙති. බෙල්ලේ පාංශුකූලික මාත්‍රයක්වත් මොවුන්ට නැතැ’යි මෙසේ අනුන් හෙළා නොදකියි.
**යො හි තත්‍ථ දක්ඛො** යනු ඒ චීවර සන්තෝෂයේ ගුණ වර්ණනා කරන, එහි දක්‍ෂ වූ හෝ ව්‍යාක්ත වූ කුසල වූ. **අනලසො** යනු නිරන්තර ක්‍රියාවෙන්, අලස බවින් තොරව. **සම්පජානො පතිස්සතො** සම්ප්‍රජාන ප්‍රඥාවෙන් ද සිහියෙන් ද යුක්තව. **පොරාණෙ** දැන් උපන් අය විසින් නොවේ. **අග්ගඤ්ඤෙ** අගයැයි දතයුත්තේ **අරියවංසෙ ඨිතො** යනු ආර්යයන්ගේ වංසයෙහි පිහිටි. අරියවංසො යනු - ක්‍ෂත්‍රිය වංස, බ්‍රාහ්මණ වංස, වෛශ්‍ය වංස, ශුද්‍ර වංස, ශ්‍රමණ වංස, කුල වංස, රාජ වංස යන ලෙස මේ අටවන අරියවංසය වේ. ‘අරියත’ යනු ආර්ය ප්‍රවේණිය නම් වේ. ඒ මේ ආර්යවංශය අනෙකුත් වංසයන් අතුරින් අග්‍ර වේ. ප්‍රධාන වේ. මූල ගන්ධාදීන් අතුරින් කාලානුසාරික ගන්ධය ප්‍රධාන වන්නාක් මෙනි. **කෙ පන තෙ අරියො යෙසං එසො වංසො** යන්නෙන් ‘අරියා’ යනු බුදුවරු ද පසේ බුදුවරු ද තථාගත ශ්‍රාවකයෝ ද වෙති. මේ ආර්යයන්ගේ වංසයයි. මීට පෙර සාරාසංඛ්‍ය කල්ප ලක්‍ෂයකට පෙරදී තණ්හංකර, මේධංකර, සරණංකර, දීපංකර යැයි සතර බුදුකෙනෙක් උපන්හ. ඔවුහු ආර්යයෝ ය. ඒ ආර්යයන්ගේ වංසය අරියවංස යයි. ඒ බුදුවරුන්ගේ පිරිනිවීමට පසුව එක් අසංඛ්‍යයක් ගිය පසු කොණ්ඩඤ්ඤ නම් බුදුරජාණෝ පහළ වූහ. මේ මහා භද්‍ර කල්පයෙහිදී ද කකුසඳ, කෝණාගමන, කස්සප, අපගේ ගෞතම භාග්‍යවතුන් වහන්සේ යන සතර බුදුවරු උපන්හ. ඒ ආර්යයන්ගේ වංසය අරියවංස නමි. තවද අතීත, අනාගත, වර්තමාන සියලු බුදු-පසේබුදු-බුද්ධශ්‍රාවක යන ආර්යයන්ගේ වංසය ‘අරියවංස’ නම් වේ. ඒ අරියවංසයේ පිහිටි.
**ඉතරීතරෙන පිණ්ඩපාතෙන** යනු කිසියම් පිණ්ඩපාතයකින්, සේනාසනාදියෙහි ද මේ ක්‍රමයමයි. **ආයතනෙසු** චක්‍ෂු ආදී ආයතනයන්හි.
**යතො** සංයත වූ **යතත්තො** යනු සංයත වූ සිත් ඇති. **පටියතත්තො** අතිශයින් සංයත වූ සිතැත්තේ. **ගුත්තො** යනු රක්‍ෂිත වූයේ **ගොපිතො** මංජුසාවක දමා මෙන් ආරක්‍ෂා කරන ලදුයේ **රක්ඛිතො** යනු තැන්පත් කර තැබූයේ **සංවුතො** ද්වාර සංවරයෙන් වසන ලදුයේ **ඛුංසිතො** ගරහන ලද්දේ. **වම්හිතො** අවමන් කරන ලදුයේ **ඝට්ටිතො** ගටන ලදුයේ. **ගරහිතො** අවමන්, ගර්හා කරන ලදුයේ **උපවදිතො** අක්‍රෝශ කරන ලදුයේ.
**ඵරුසෙන** මර්මච්ඡේදන වචනයෙන්. **කක්ඛලෙන** ඉතා දරුණු වදනින් **න පටිවජ්ජෙ** පතුරුවා කථා නොකරන්නේය.
**ඣානානුයුත්තො** යනු නූපන් ධ්‍යාන උපදවමින්, උපන් ධ්‍යාන සේවනය කරමින් ධ්‍යානයන්ගෙන් යුක්තව වෙසේ. **උපෙක්ඛමාරබ්භ සමාහිතත්තො** සිවුවන ධ්‍යාන උපේක්‍ෂාව උපදවා සන්සිඳුණු සිත් ඇතිව. **තක්කාසයං** **කුක්කුච්චියුපච්ඡින්‍දො** යනු කාම විතර්කාදී විතර්කයන් ද කාම සංඥාදී විතර්කයේ ආශ්‍රවයන් ද අත් කුකුස් ආදී කුකුස් ද සිඳින්නේ ය.
**අනුප්පන්නස්ස වා පඨමජ්ඣානස්ස උප්පාදාය** යනු ඒ ආත්මභාවයේ දී නූපන් හෝ ඉපිද පිරිහී ගිය ප්‍රථම ධ්‍යානය ඉපදවීමට, තම සන්තානයේ උපදවා ගැනීමට. **උප්පන්නඤ්ච පඨමජ්ඣානං ආසෙවති** යනාදියෙහි මෙහි ආදරයෙන් සේවනය කරයි. ප්‍රගුණ කරයි. වඩයි. දියුණු කරයි. බොහෝ කොට කරයි. නැවත නැවත කරයි.
**උපෙක්ඛාය** යනු සිවුවන ධ්‍යානයේ උපන් තත්‍රමජ්ඣත්තතා උපේක්‍ෂාවෙන්, උපෙක්ඛාය යනු ස්වභාව පදයකි. **උපෙක්ඛතා** පැන නැගීමෙන් බලන ආකාරයයි. **අජ්ඣුපෙක්ඛනා** අධිකව බැලීම. **චිත්ත** **සමථො** යනු සිතේ ඌන, අතිරික්ත ස්වභාවයන් අත්හැර සමභාවයෙන් පවත්වා ගැනීමයි. චිත්තපස්සද්ධනා යනු සිතේ පුගල්භ බව, තද නැති බව යන අර්ථයයි. **මජ්ඣත්තතා** **චිත්තස්ස** සත්ත්වයාගේ නොවේ. පුද්ගලයාගේ නොවේ. සිතේ මධ්‍යස්ථභාවය යන අර්ථයයි. **චතුත්‍ථජ්ඣානෙ උපෙක්ඛං ආරබ්භ** සිව්වන ධ්‍යානයෙහි උපන් තත්‍ර මජ්ඣත්ත උපේක්‍ෂාව නිසා. **එකග්ග චිත්තො** එක අරමුණක පවතින සිත. **අවික්ඛිත්ත චිත්තො** යනු උද්ධච්ච විරහිත නො විසුරුණු සිත.
නව විතර්කයෝ කියූ පරිදිම දතයුතුයි. **කාමවිතක්කානං කාමසඤ්ඤාසයො** යනු කාම විතර්කයන් විතර්කනය කරන්නාට උපන් කාම සංඥාවයි. ඒ විතර්කයන්ගේ නිවාසය, වසන ස්ථානය වූයේනුයි **කාමසඤ්ඤාසයො**. ව්‍යාපාද විතර්කාදියෙහි ද මේ ක්‍රමයෙන් ම අර්ථ දතයුතුයි.
**චුදිතො වචීහි සතිමාභිනන්‍දෙ** යනු උපාධ්‍යාදීන්ගේ වචනවලින් චෝදනා කරන ලදුයේ සිහි ඇතිව, ඒ චෝදනා අනුව සතුටු වන්නේය. **වාචං පමුඤ්චෙ කුසලං** යනු නුවණින් උපන් වචන කියන්නේ ය. **නාතිවෙලං** ඉතා බොහෝ වේලා කාලවේලා, ශීල වේලා ඉක්මවා කථා නොකරන්නේය. **ජනවාද ධම්මාය** යනු ජනයාගේ උපවාද කථාවෙන් **න චෙතයෙය්‍ය** යනු සිතුවිලි නූපදවන්නේය.
**ඉදං තෙ අප්පත්තං** යනු මෙය නුඹට නොපැමිණියේය. **අසාරුප්පං** යනු ‘නුඹේ ප්‍රයෝගය අසාරුප්‍යය.’ **අසීලට්ඨං** යනු ‘නුඹේ ප්‍රයෝගය සීලයේ නොපිහිටියේය.’නුයි අසීලට්ඨ නම් වේ. සීලයේ පිහිටියහුගේ ප්‍රයෝගයක් නොවේ යැයි කියන ලදී. ඇතැමෙක් **අසිලිට්ඨං** යැයි ද කියති. නො පිහිටි, මටසිලිටි නොවූ වචන යැයි අර්ථ කියති.
**නිධීනං** යනු ඒ ඒ තැන බහාතබන ලද, රන්-රිදී ආදියෙන් පිරුණු නිධිකුම්භයන්ගේ. **පවත්තාරං** යනු දුෂ්කර ජීවිතයක් ගෙවන, දුප්පත් මිනිසුන්ට අනුකම්පා කර, ‘එන්න නුඹලාට සුවසේ ජීවත්වන උපායක් පෙන්වන්නෙමි’යි නිධානයක් ඇති තැනකට ගෙනගොස්, අත දිගහැර ‘මේවා ගෙන සුවසේ ජීවත් වෙන්න’යි පවසන්නාක් මෙනි. **වජ්ජදස්සිනං** යනු වැරදි දැකීම් දෙකකි. ‘මේ වරදින් හෝ නොගැලපෙන දෙයින් හෝ මොහුට සඟ මැද නිග්‍රහ කරන්නෙමි”යි සිදුරක්, වරදක් සෙවීම පළමු වරද දැකීමයි. නොදත් දේ දැනගන්වනු සඳහාත් දැනගත් දේට අනුග්‍රහ කරනු සඳහාත් සීලාදියෙන් ඔහුගේ අභිවෘද්ධිය කැමැතිව ඒ ඒ වරද බලා එය උලුප්පා දක්වා නිවැරදි කරවීමේ අදහසින් වැරදි සෙවීම දෙවන වරද දැකීමයි. මෙම ගාථාවේදී මේ දෙවැනි වැරදි දැකීම අදහස් විය. දුප්පත් මිනිසෙක් ‘මෙය ගනුව’යි තර්ජනය කර, තළා පෙළා නිධානයක් දක්වනවිට කෝප නොවී, ප්‍රමුදිතවන්නේ යම්සේ ද එසේම මෙබඳු පුද්ගලයා තමාගේ නොගැලපෙන දෙය හෝ වරද (දෝෂය) හෝ දැක, එය පෙන්නා දෙනවිට කෝප නොකළ යුතුයි. සතුටින් ම එය පිළිගත යුතුයි. ‘ස්වාමීනි, නුඹවහන්සේ මා හට මහත් වූ උපකාරයක් කළ සේක. මගේ ආචාර්ය උපාධ්‍යාය ස්ථානයේ හිඳ මට තව තවත් අවවාද අනුශාසනා කරනු මැනවි’යි ආරාධනා කළයුත්තේමය. **නිග්ගය්හවාදිං** ඇතැමෙක් තම සද්ධිවිහාරිකාදීන්ගේ නොගැලපෙන දෙයක් හෝ වරදක් හෝ දැක, ‘මොහු මා හට මුවදෝනා පැන් ආදිය ගෙන එමින් මනාව සත්කාර සම්මාන කරයි. ඉදින් මොහුගේ වරද හෝ දෝෂය පෙන්වුවහොත් මොහු මා හට උවටැන් නොකරන්නේය. එය මගේ පිරිහීමට හේතුවේ’ මෙසේ සිතා නම්, වරද පෙන්වීමට අසමත් වේ නම් එම වෘද්ධ භික්‍ෂුව නිග්ගය්හවාදියකු නොවේ. උන්වහන්සේ මේ සසුනේ කසල විසුරුවති. (සසුන හැඩි කරති.) යමෙක් වනාහී එබඳු අයෙකුගේ වරදක් දැක වරදට අනුරූප වූ ලෙස තර්ජනය කර, නෙරපමින්, දඬුවම් කරමින්, විහාරයෙන් බැහැර කරමින් හික්මවයි ද ඔහුම නිග්ගය්හවාදී නම් වේ. අප සම්මා සම්බුදුරජාණන් වහන්සේ මෙනි. කියන ලදී. ‘නිග්‍රහ කළයුත්තාට ආනන්දය! මම නිග්‍රහ කරමින් කරුණු පවසමි. ඔසවා තැබිය යුත්තා, ඔසවා තබමින් සාරවත් භාවයෙහි තබන්නෙමි’. **මෙධාවිං** යනු ධර්මයෙන් හටගත් ප්‍රඥාවෙන් යුක්තව. **තාදිසං** මෙබඳු පඬිවරයා, **භජෙ** ඇසුරු කරන්නේය. පයිරුපාසනය කරන්නේය. මෙබඳු ගරුවරයකු ආශ්‍රය කරන්නා වූ අන්තේවාසිකයාට යහපතක්ම වේ. පව්කාරයෙක් නොවේ. වෘද්ධියක්ම වේ. පරිහානියක් නොම වේ.
**ඔවදෙය්‍ය** යනු දෙයක් සිදු වූ විට වරද පෙන්වාදීම ‘අවවාදය’ නම් වේ. වරදක් සිදුවීමට කලින්, නූපන් කල්හිම ‘නුඹලාට අයසක්, අපකීර්තියක් වන්නේය’යි ආදී වශයෙන් අනාගතය දක්වමින් කරුණු දැක්වීම ‘අනුශාසනා කිරිම’ නම් වේ. ඉදිරියේ සිට කරුණු දැක්වීම ‘අවවාද කිරීම’ නම් වේ. ඉදිරියේ නොවූවෙකු වෙත දූතයකු හෝ හසුනක් හෝ යැවීම ‘අනුශාසනා කිරීම’ නම් වේ. වරක් දෙයක් පැවසීම ‘අවවාද කිරීම’ නම් වේ. නැවත නැවතත් ප්‍රකාශ කිරීම ‘අනුශාසනාව’ නම් වේ. අවවාද කරමින් සිටීම ම හෝ අනුශාසනා කිරීම නම් වේනුයි **ඔවදෙය්‍යානුසාසෙය්‍ය** නම් වේ. **අසබ්භා ච** අකුශල ධර්මයෙන් වළකන්නේ ය. කුසල ධර්මයන්හි පිහිටුවන්නේය යන අර්ථයයි. **සතං හි සො පියො හොති** යනු මෙවැනි අවවාද අනුශාසනා කරන පුද්ගලයා බුද්ධාදී සත්පුරුෂයන්ට ප්‍රිය වේ. ඇතැමෙක් දහම නොදැක, හැරදැමූ පරලොව ඇතිව, ආමිෂය ලබමින් ජීවත්වීම සඳහාම පැවිදිව සිටිත් ද ඒ අසත්පුරුෂයෝ තමන්ගේ වරද පෙන්වමින් අවවාද අනුශාසනා කරන්නාට ‘නුඹ අපගේ උපාධ්‍යායවරයා නොවේ. ආචාර්යවරයා නොවේ. කුමක් නිසා අපට අවවාද කරන්නෙහිද?’යි මුඛ සැතින් විදිමින්, කපමින් විමසා සිටිති. මෙවැනි අසත්පුරුෂයන්ට එවැනි පඬිවරයා අප්‍රිය වේ.
**එකකම්මං** යනු අපලෝකන කර්මාදී ඒක කර්ම ඇති **එකුද්දෙසො** යනු නිදානුද්දේස ආදී වූ ඒක උද්දේස ඇති. **සමසික්ඛතා** යනු සමාන ශික්‍ෂා ඇති **ආහත චිත්තතං** යනු ක්‍රෝධයෙන් පහළ (ගැටුණු) සිත් ඇති බව. **ඛිලජාතං** තද බව. **පඤ්චපි චෙතො ඛිලෙ** යනු බුද්ධ, ධම්ම, සංඝ, ශික්‍ෂා, සබ්‍රහ්මචාරී යන පස්දෙනා කෙරෙහි සිතේ තද බව.
**ඤාණ සමුට්ඨිතං වාචං** යනු ඤාණ සම්ප්‍රයුක්ත සිතින් උපදවන ලද වාක්‍යයක් **මුඤ්චෙය්‍ය** මුදන්නේය. **අත්‍ථූපසංහිතං** යනු අර්ථ සහිත. **ධම්මූපසංහිතං** යනු ධර්මයෙන් යුතු. **කාලාතික්කන්තං වාචං** **න භාසෙය්‍ය** යනු කල් ඉක්ම වූ වචනයක් නො කියන්නේය. ඒ වචනය කිවයුතු කාලය ඉක්මගිය බැවිනි. **වෙලාතික්කන්තං** සීමාව ඉක්මවූ වචන නොකියන්නේය. වචන සීමාව ඉක්මගිය බැවිනි. මේ දෙකම එකතුකර කාලවෙලා නම් වේ.
**කාලෙ අසම්පත්තෙ** යනු තමාගේ වචන කිවයුතු අවස්ථා නොපැමිණි කල්හි. **අතිවෙලං** යනු වේලාව ඉක්මවා, අතිරේකව - ඉතා වැඩියෙන් පවසයි. **නිහතො සෙති** යනු නසන ලදුයේ හොවයි. **කොකිලායෙව අත්‍ර ජො** යනු කැවිඩිය විසින් පෝෂණය කළ කෙවිලියට දාව උපන් කොවුල් පැටියා මෙන්.
**අථාපරං** යනු ඉක්බිති, ඉන් අනතුරුව. **පඤ්ච රජානි** යනු රූප රාගාදී පස් සංයෝජනයන්. රංජනයන් **යෙසං සතිමා විනයාය සික්ඛෙ** යමෙකුගේ එළවූ සිහි ඇතිව ද හික්මවීම පිණිස ත්‍රිවිධ ශික්‍ෂාවන්හි හික්මෙන්නේ ය. මෙසේ හික්මෙන්නේ ද රූපයෙහි ද -පෙ- ස්පර්ශයෙහි ද ඡන්‍දරාගය මඩින්නේය. අනිකක් කෙරෙහි නොවේ.
**රූපරජො** යනු රූපාරම්මණය නිසා උපන් රාගාදී රජස්. ශබ්ද රජාදියෙහි මේ ක්‍රමයමයි.
ඉක්බිති ඒ භික්‍ෂුව කෙලෙසුන් දුරලා මනාව හික්මෙන අයුරු අනුක්‍රමයෙන් දක්වනු සඳහා **එතෙසු ධම්මෙසු** යන ගාථාව දැක්විණි. එහි **එතෙසු** යනු රූපාදියෙහි. **කාලෙන සො සම්මා** **ධම්මං පරිවීමංසමානො** යන්නෙහි ‘සො’ යනු ඒ භික්‍ෂුව. යමෙක් මේ විසිරුණු සිතේ සමථයට සන්සිඳීමට කාලය වේයැයි ආදී ක්‍රමයෙන් කාලය කියන ලද්දේ ද ඒ කාලයෙන් සියලු සංඛත ධර්ම අනිත්‍යදී ක්‍රමයෙන් මනාව විමසා බලනුයේ. **එකොදිභූතො** **විහනෙ** **තමං සො** ඒ භික්‍ෂුව එකඟ සිත් ඇතිව සියලු මෝහාදී අඳුර නසන්නේ ය. එහි සැකයක් නම් නැත.
**උද්ධතෙ චිත්තෙ** යනු විරියින්‍ද්‍රිය වශයෙන් සිත නොසන්සිඳුණු කල්හි. බලවත් වීර්යය වනාහි මන්ද සමාධිය වීර්යයේ උද්ධච්චයට පක්‍ෂ වන බැවින් උද්ධච්චය අභිබවා සිටියි. මෙසේ සිත නොසන්සුන් වූ කල්හි. **සමථස්ස කාලො** යනු සමාධි භාවනාවට කාලයයි. **සමාහිතෙ චිත්තෙ** යනු උපචාර අර්පණාවලින් සිත සමාධිගත වූ කල්හි. බලවත් සමාධිය වනාහි මන්ද වීර්යය සමාධියේ කුසීතබවට පක්‍ෂ වන බැවින් කුසීතබව මැඬලයි. සමාධි වීර්යයෙන් එක්කොට බඳින ලද්දේ කුසීත බවෙහි වැටීමට අවස්ථාව නොලබයි. වීර්යය සමාධියෙන් මෙහෙයවන ලදුයේ උද්ධච්චයේ වැටීමට අවස්ථාව නොලබයි. එනිසා ඒ දෙකම සම කළ යුතුයි. උභය සමතාව (වීර්යයේ හා සමාධියේ සමබව) ඇති වූ කල්හිම අර්පණාව ඇතිවේ. **විපස්සනාය කාලො** යනු මෙසේ සිත සමාධිගත වූ කල්හි අනිත්‍යාදී වශයෙන් විවිධ වූ (විශේෂ) දර්ශනයට කාලයයි. සමාධි කම්මිකයාට බලවත් වූ ශ්‍රද්ධාව සුදුසුය. මෙසේ අදහනුයේ, විශ්වාස කරනුයේ අර්පණාවට (යෝගාවචරයාගේ සිත) පැමිණේ. සමාධි ප්‍රඥා දෙක අතුරින් සමාධි කම්මිකයාගේ ප්‍රඥාව බලවත්වීම සුදුසුය. මෙසේ ඔහු ලක්‍ෂණ ප්‍රතිවේධයට පැමිණේ. සමාධි ප්‍රඥා දෙකේ සමතාවය ඇති වූ කල්හිම අර්පණාවට සිත පැමිණේ.
**කාලෙ පග්ගණ්හාති චිත්තං** යනු යම් කාලයක ඉතා ලිහිල් වීර්යයෙන් අප්‍රකට සිතක් ඇති වේද, එම කාලයේ දී (එවිට) ධර්ම විචය, විරිය, පීති යන සම්බොජ්ඣංගයන් ඉපදවීමෙන් සිතට අනුග්‍රහ කරයි. **නිග්ගණ්ගාති**. යම්කලෙක ඉතා දැඩිව ඇරඹු (වේගවත්) වීර්ය නිසා සිත විසිරී යයි ද එවිට පස්සද්ධි, සමාධි, උපෙක්ඛා යන සම්බොජ්ඣංගයන් ඉපදවීමෙන් සිතට නිග්‍රහ කරයි. **සම්පහංසති** **කාලෙන** යනු යම්විටෙක සිත ප්‍රඥා ප්‍රයෝගයේ මඳ බව නිසා හෝ උපසම සුඛයන්ගේ දුරුවීමෙන් හෝ සිත නිරාශ්වාද ඇතිවේද එවිට අෂ්ට සංවේග වස්තු පිළිබඳ ප්‍රත්‍යවේක්‍ෂාවෙන් සංවේග ඇතිකරයි. අෂ්ට සංවේග වස්තු නම් ජාති, ජරා, ව්‍යාධි (රෝග), මරණ යන සතරත්, සතර අපා දුක, අතීතයේ වූ සංසාරික දුක, අනාගතයේ වන සංසාරික දුක හා වර්තමානයේ ඇති ආහාර සෙවීම මූලික දුක යන සතරත් වේ. තුණුරුවනේ සූවිසි මහ ගුණ සිහිකිරීමෙන් ඔහුගේ සිතේ ප්‍රසාදය ඇතිවේ. මෙය ‘සුදුසු කාලයෙහි සංවේග ඇති කරයි’ (සම්පහංසති කාලෙන) නම් වේ. **චිත්තං** **සමාදහෙ** යනු යම්විටෙක ශ්‍රද්ධා ප්‍රඥා දෙකේත් සමාධි විරිය දෙකේත් සමභාවයක් (සම තත්ත්වයක්) ඇතිවේ ද එවිට සිත සමාධිගත කරන්නේ ය. සිත අර්පණාවට පමුණුවන්නේය.
**අජ්ඣුපෙක්ඛති කාලෙන** යනු යම්විටෙක සම්‍යක් ප්‍රතිපත්තියට පැමිණ, ප්‍රකට වූ, නොවිසුරුණු, නිරාශ්වාද රහිත වූ, අරමුණේ මනාව පවත්නා වූ සමාධි වීථියට පිළිපන් සිතක් ඇතිවේද, එවිට ඔහුගේ සිත අනුග්‍රහ, නිග්‍රහ, සංවේග පත් කිරීම් ආදියෙහි ව්‍යාපාරයට නොපැමිණෙයි. සමව යන අසුන් ඇති කල්හි සන්සුන් වූ රියදුරා මෙනි. මෙය ‘කාලෙන අජ්ඣුපෙක්ඛති’ නම් වේ. **සො යොගී කාලකොවිදො** යනු මෙසේ කියන ලද ආකාරයෙන් කමටහනෙහි යෙදෙන, අනුග්‍රහ - නිග්‍රහ - සතුටුකරන - සමාදන් කරවන - මධ්‍යස්ථ කරවන අවස්ථාවෙහි දක්‍ෂ වූ ව්‍යක්ත වූ. **කිම්හි කාලම්හි** යනාදියෙන් අනුග්‍රහ කිරීම් ආදී කාලය විමසා සිටියි.
දැන් ඒ පග්ගහා (අනුග්‍රහ) දී කාලයන් විසඳමින් (පැහැදිලි කරමින්) **ලීනෙ චිත්තම්හි** යන ගාථාවන් කියන ලදී. ඉතා ලිහිල් වීර්යාදිය නිසා සිතේ හැකිලුණු කල්හි ධම්මවිචය, විරිය, ප්‍රීති යන සම්බොජ්ඣංගයන් උපදවා ගැනීමෙන් සිතට අනුග්‍රහ කළ යුතුයි. **උද්ධතස්මිං හි නිග්ගහො** යනු ඉතා දැඩිව ඇරඹූ වීර්යය නිසා සිත විසිරුණු කල්හි පස්සද්ධි, සමාධි, උපේක්‍ෂා යන සම්බොජ්ඣංගයන් ඉපදවීමෙන් නිග්‍රහ කරයි. **නිරස්සාදිකතං චිත්තං සමහංසෙය්‍ය** **තවදෙ** යනු ප්‍රඥා ප්‍රයෝගයේ මද බව නිසා හෝ උපසම සුඛයේ දුරුවීමෙන් හෝ ආශ්වාද විරහිතව කරන ලද අෂ්ට සංවේග වස්තු ප්‍රත්‍යවේක්‍ෂා කිරීමෙන් හෝ තුණුරුවනේ ගුණ සිහි කිරීමෛන් හෝ එකෙණෙහිම සිත සතුටට පත් කරන්නේය.
**සම්පහට්ඨං යදා චිත්තං** යම්කලෙක කියන ලද ආකාරයෙන් ම සතුටට පත් සිතක් ඇතිවේනම්. **අලීනං භවති අනුද්ධතං** යනු විරිය සමාධි දෙකින් යොදන ලද බැවින් සිතේ සැඟවීම, උද්ධච්ච බව විරහිත වේ. **සමථ නිමිත්තස්ස** යනු සමථය ද නිමිත්ත ද සමථ නිමිත්ත වේ. ඒ සමථ නිමිත්තේ යන අර්ථයයි. **සො කාලො** යනු යමෙක් ලීන උද්ධච්ච (සැඟවුණු-විසිරුණු) භාවයෙන් විරහිත වූ කාලයක් වේ ද එම කාලය **අජ්ඣත්තං රමයෙ මනො** යනු ධ්‍යාන සම්ප්‍රයුක්ත සිත කසිණාදී ගෝචරවලින් අධ්‍යාත්මය සතුටු කරන්නේය. අභිරමණය කරවන්නේය.
**එතෙන මෙව උපායෙන** යනු මෙයින් කියූ උපායෙන් ම. ‘ම’ කාරය පද සන්ධි කිරීම් වශයෙන් කියන ලදී. **අජ්ඣුපෙක්ඛෙය්‍ය තාවදෙ** යනු යම්කලෙක උපචාර, අර්පණාවන්ගෙන් ඒ සිත සමාධිගත වේද, එකල්හි සමාහිත වූ සිත දැන, අනුග්‍රහ - නිග්‍රහ සතුටු කිරීම් ආදියෙහි නොයෙදී එකෙණෙහි ම සිත මධ්‍යස්ථ කරගැනීම ම කරන්නේය.
දැන් **කිම්හි කාලම්හි පග්ගාහො** යි විමසූ ගාථාවට නියමිත පිළිතුර දෙමින් **එවං කාලවිදූ** **ධීරො** යන ගාථාව කියන ලදී. **කාලෙන කාලං චිත්තස්ස** **නිමිත්තමුපලක්ඛයෙ** යනු කලින් කලට සමාධි සම්ප්‍රයුක්ත සිතේ අරමුණ සලකා බලන්නේ ය. විමසා, පරීක්‍ෂා කර බලන්නේ ය. සෙසු පදයන්ගේ අර්ථ සුගමය. මෙසේ අර්හත්භාවය දැක්වීමෙන් (හෙවත් අර්හත් බවට ශ්‍රාවකයා යොමුකරමින්) සූත්‍රය නිමා කළ සේක.
