විනය පිටකය
සුළුවග අටුවාව
කම්මක්‍ඛන්‍ධක වර්‍ණනාව
**චුල්ලවර්‍ගය **පිළිබඳ ප්‍රථම කර්‍මස්කන්‍ධකයෙහි වනාහි “**පණ්ඩුකලොහිතකා**” පණ්ඩුකද ලොහිතද ෂඩ්වර්ගිකයන් අතුරෙහි දෙදෙනෙකි. ඔවුන්ගේ අතවැස්සෝද නිශ්‍රය නිශ්‍රිත ව්‍යවහාරයෙන් පණ්ඩුක ලොහිතකයෝමැයි ප්‍රකට වෙත්. **“බලවා බලවං පතිමන්තෙථ**” මොනවට බලවත්ව පිළිවදන් දෙවු. “**අලමත්තතරා**” අතිශයින් සමර්‍ත්‍ථ වන්නහුය.
“**අදෙසනාගාමිනියා**” පාරාජිකාපත්තියෙන් හෝ සඞ්ඝාදිසෙසාපත්තියෙන් හෝ. [missing trans]
“**අනනුලොමිකෙහි ගිහීසංසග්ගෙහි**” පැවිද්දට නොසුදුසු වූ සහ සොකිතාදීවූ ගිහි සංසර්‍ගයෙන්.
“**තිණ්ණං භික්‍ඛවෙ භික්‍ඛූනං**” යනාදිය එක් එක් අඞ්ගයකිනුදු තර්‍ජනීය කර්‍මය කිරීම වටීය’යි දැක්වීම පිණිස වදාරණලදී. තර්‍ජනීයකර්‍මයට වනාහි ඩබරකරණබව විශේෂ අඞ්ගයෙක් වේ. නියස්සකර්‍මයට නිතර ඇවතුන්ට පැමිණෙන බව අඞ්ග වේ. පබ්බාජනීය කර්‍මයට කුලදූසකත්‍වය අඞ්ගවේය’යි වදාරණ ලදී. මේ තුන් අඞ්ගයන් අතුරෙහි යම්කිසිවක් කරණකොට සියල්ල කිරීම වටියි. ඉදින් මෙසේ නම් චම්පෙය්‍යක්‍ඛන්‍ධකයෙහි ‘තර්‍ජනීය කර්‍මයට සුදුසුවූවහුට නියස්සකර්‍මය කරයි. -පෙ- උපසම්පදාවට සුදුසු වූවාහු අබ්හාන කර්‍මයෙන් ඔසාරණය කරයි, **උපාලි** මෙසේ වනාහි අධර්‍මකර්‍මය වේ. අවිනය කර්‍මය වේ. මෙසේ ඇති කල්හි සඞ්ඝතෙමේ දොස් සහිතවේය’යි යමක් වදාරණ ලද්දේ ද, එයට මෙය විරුද්ධවේද, යත් මද විරුද්ධ නොවේ. කුමක් හෙයින, යත්:- වචනයන්ගේ අර්‍ත්‍ථනානත්‍වයෙනි. **“තජ්ජනීය කම්මාරභස්ස**” යන මේ වචනයාගේ අර්‍ත්‍ථය කර්‍මයාගේ සනිටුහන් කිරීමය. “**තිණ්ණං භික්‍ඛවෙ**” යනාදිවචනයාගේ අඞ්ගසම්භවය වේ. එහෙයින් යම් කලෙක්හි සඞ්ඝයා විසින් රැස්ව ‘මේ මහණහුට මේ කර්‍මය කරමු’යි සනිටුහන් කරණ ලද්දේ ද, එකල්හි කර්‍මයට සුදුස්සේ වේ. ඔහුගේ මේ ලක්‍ෂණයෙන් තර්‍ජනීයාදි කර්‍මයන්ට සුදුසු වූවහුට නිස්සයාදිකර්‍ම කිරීම අධර්‍මකර්‍මද අවිනය කර්‍මද වේයයි දතයුතුය. යමක්හට වනාහි භණ්ඩනකාරකාදි අඞ්ගයන් අතුරෙහි එක්තරා අඞ්ගයක් ඇත්තේද, ඔහුට සඞ්ඝතෙමේ කැමැත්තේ නම් යම්සේ අනුදත් අඞ්ගයන් අතුරෙහිද කර්‍මයන් අතුරෙහිද යම්කිසි අඞ්ගයකින් යම්කිසි කර්‍මයක් ව්‍යවස්ථාකොට ඒ මහණහු කර්‍මයට සුදුස්සකුකොට කර්‍ම කරන්නේය. මේ මෙහි විනිශ්චය වේ. මෙසේ ඇතිකල්හි පූර්‍වය හා අපරය සමවේ.
එහි කිසිසේත් තර්‍ජනීය කර්‍මයෙහි භණ්ඩනකාරක වසයෙන් කර්‍මවාක්‍යය වදාරණ ලදී. එතකුදු වුවත් අඥයක්හට අව්‍යක්තයක්හට ආපත්ති බහුලවූවක්හට තර්‍ජනීය කර්‍මය කරන්නහු විසින් බාල අව්‍යක්තයන්ගේ වශයෙන්ම කර්‍මවාක්‍යය කටයුතුය. මෙසේ ඇති කල්හි විද්‍යමාන වස්තුව කරණකොට කර්‍මය කරණ ලද්දේ වේ. අන්‍ය කර්‍මයක්හුගේ වස්තුවක් කරණකොට කරණ ලද්දේ නොවේ. කුමක්හෙයින යත්:- යම්හෙයකින් මෙද අනුදන්නා ලද්දේ ද, එහෙයිනි. හැම තැන්හි මේනය වේ. අටළොස් මැනැවින් පවත්නා වස්තු පාරිවාසිකක්‍ඛන්‍ධකයෙහි වර්‍ණනා කරන්නෙමු.
**“ලොමං පාතෙන්ති”** හෙලු ලොම් ඇත්තාහු වෙත්. භික්‍ෂූන්ට අනුව පවතිත්ය යන අර්‍ත්‍ථයි. **“නෙත්‍ථාරං වත්තන්ති**” එතෙර වන්නවුන්ගේ මේ වතයි. නෙත්‍ථාර නම. යම්වතක් කරණකොට නිස්සාරණයෙන් එතෙර වන්නට හැක්කේද, ඒ අටළොස් වැදෑරුම් වූ මනාවතෙහි පවතිත්ය යන අර්‍ත්‍ථයි. මෙතෙක් කල් වත පිරියයුතුද, යත්:- දසදවසක් හෝ පස් දවසක්හෝය. මේ කර්‍මස්කන්‍ධකයෙහි මෙපමණකින් වත පුරණ ලද්දේම වේ.
**සෙය්‍යසක** වස්තුවෙහි - **“අපිස්සු භික්‍ඛු පකතත්තා**” තවද භික්‍ෂූහු නිත්‍ය ව්‍යාවෘත වූවාහු වෙත්. සෙස්ස තර්‍ජනීය කර්‍මයෙහි කියන ලද්ද සමානම වේ.
**“අස්සජි පුනබ්බසුක**” වස්තුව සඞ්ඝාදිසෙස වර්‍ණනාවෙහි කියනලදී.
**“කායිකෙන දවෙන”** යනාදිතන්හි වනාහි මෙහි කායිකද්වය නම් කායක්‍රීඩාව කියනු ලැබේ. සෙසු දෙපදයෙහිද මේනයම වේ. “**කායිකො අනාචාරො**” කායික අනාචාර නම් කායද්වාරයෙහි පැණවූ ශික්‍ෂාපදයන්ගේ ව්‍යතික්‍රමය කියනු ලැබේ. සෙසු දෙපදයෙහි මේනයම වේ. “**කායිකං උපඝාතිකං**” කායික උපඝාතක නම් කායද්වාරයෙහි පැණවූ ශික්‍ෂාපදයන්හි නොහික්මෙන බැවින් පෙළීමයි කියනු ලැබේ. නැසීම වැනසීම යන අර්‍ත්‍ථයි. සෙසු දෙපදයෙහිද මේනයම වේ. **“කායිකෙ මිච්ඡාජිවො**” කායිකමිත්‍ථ්‍යාජීව නම් ප්‍රතික්‍ෂිප්ත වෛද්‍ය කර්‍මාදීන්ගේ වසයෙන් තෙල් පිසීම් අරිෂ්ට පිසීම් ආදියයි. **“වාචසිකො මිච්ඡාජීවො**” වාචසිකමිත්‍ථ්‍යාජීවනම් ගිහින්ගේ හසුන් පිළිගැණීම් සැලකිරීම් ආදියයි. **“කායිකවාචසිකො**” කායික වාචසික නම් එදෙකමය. සෙස්ස තර්‍ජනීයයෙහි කියූනය ඇත්තේමය.
**සුධම්ම** වස්තුවෙහි - “**අනපලොකෙත්‍වා**” නොවිචාරා. **“එතදවොච**” ‘ගැහැවිය’ තාවිසින් කුමක් තෙරුන්ට පිළියෙල කරණලදදැ’යි සියල්ල වැස්ම හරවා දැක, මේ වචනය කීයේය. **“එකාව ඛො ඉධ නත්‍ථි යදිදං තිලසඞ්ගුළිකා**” මේ තලගුළි නමැයි යමක් කියනු ලැබේද ඒ තල ගුළි නැතැයි යන අර්‍ත්‍ථයි. ඒ ගැහැවිහුගේ වංශයෙහි ආදියෙහි එක් පූවෙළෙන්දෙක් වූයේය. ඒ කාරණයෙන් ස්ථවිරතෙමේ ඒ ගැහැවියාහට ජාතියෙන් ගරහනු කැමැත්තේ මෙසේ කීයේය. “**යදෙව කිඤ්චි**” මෙසේ බොහෝ බුදුවදන් නැමැති රුවන් හැරදමා යම්කිසි තිලසඞ්ගුළික වචනයක් කියන ලදද, කුක්කුටපොතක උදාහරණයෙන් මෙය දක්වාලන්නේය. යම්සේ ඒ කුකුළු පැටවා කවුඩු හඬක් නොමකෙළේය. කුකුළු හඬක් නොකෙළේය. එපරිද්දෙන් තා විසින්ද, මහණුන් විසින් කියයුතු වචනයක් නොකියන ලදය. ගිහියන් විසින් කියයුතු වචනයක් නොකියන ලදය.
“**අසම්මුඛා කතං”** යනාදීවූ ත්‍රිකය කියූ ආකාර ඇත්තේමය.
අඞ්ගසමන්නාගමය පෙර තර්‍ජනීයාදි කර්‍මයන්ට කියනලද කරුණු හා අසමාන වේ. එහි යම්සේ ලාභ නොලබත්ද, එසේ උත්සාහ කරණුයේ පරාක්‍රම කරණුයේ අලාභය පිණිස උත්සාහය කෙරේනම. අනර්‍ත්‍ථාදීන් කෙරෙහිද මේ නයවේ. එහි “**අනත්‍ථො**” වැඩ නැසීමය. “**අවාසො**” එතැන්හි නොවිසීමය. “**ගිහීනං බුද්ධස්ස අවණ්ණං**.” ගිහියන්ගේ සමීපයෙහි බුදුරජුන්ගේ නුගුණ කියාද, **“ධම්මිකං පටිස්සවං න සච්චාපෙති**” යම්සේ සත්‍යය ඇත්තේවේද, මෙසේ නොකෙරේද, වස්සාවාසය පිළිගෙණ නොයේද, අන්‍ය වූ හෝ මෙබන්දක් නොකෙරේද, “**පංචන්නං භික්‍ඛවෙ**” යනාදිය එක් අඞ්ගයක් කරණකොට ගෙණද, කර්‍මයට සුදුසු බව දක්වනු පිණිස වදාරණ ලදී. මෙහි සෙස්ස ප්‍රකට අර්‍ත්‍ථ ඇත්තේමය. තර්‍ජනීයකර්‍මයෙහිද කියූනය ඇත්තේමය.
ඡන්න වස්තුවෙහි - “**ආවාසපරම්පරඤ්ච භික්‍ඛවෙ සංසථ**” සියලු ආවාසයන්හි සැලකරවු.
“**භණ්ඩනකරකො**” යනාදිතන්හි ඩබරකිරීම් ආදිය නිසා පැමිණි ඇවත නගා ඇවැත නොදැක්මෙහිම කර්‍ම කටයුතුය. ත්‍රිකය කියූ ආකාර ඇත්තේමය.
මෙහි මනාව පැවැත්මෙහි තෙසාළිසක් වත්වේ. එහි “**න අනුද්ධංසෙතබ්බො**” චෝදනා නොකටයුතුය. “**න භිඣු භික්‍ඛූහි**” අන් මහණෙක් තෙමේ අන් මහණුන් හා නොබිදිය යුතුය. **“ න ගිහීධජො**” සුදුවත්ද නොසිඳූ දාවලු ඇති මල්දාවලු ඇති වත් නොදැරිය යුතුය. **“න ආසදෙතබ්බො**” නොගැටිය යුතුය. “**අන්තො වා බහි වා**” විහාරය තුළ හෝ පිටත හෝ න තිත්‍ථියාදිපදත්‍රය ප්‍රකටමය. සෙසු සියල්ල පරිවාසිකක්‍ඛන්‍ධකයෙහි වර්‍ණනා කරන්නෙමු. සෙස්ස තර්‍ජනීය කර්‍මයෙහි කියූනය ඇත්තේමය. ඇවැතට පිළියම් නොකිරීමෙහි උත්ක්‍ෂෙපණීය කර්‍මය මේ ප්‍රතිසාරාණීය කර්‍මය සමානම වේ.
**අරිෂ්ට** වස්තුව ඛුද්දක වර්‍ණනාවෙහි කියනලදී. “**භණ්ඩනකාරකො**” යනාදිතන්හි යම් දෘෂ්ටියක් නිසා ඩබරකිරීම් ආදිය කෙරේද, ඒ දෘෂ්ටිය නොහැරීමෙහිම උත්ක්‍ෂෙපණීය කර්‍මය කටයුතුය. සෙස්ස තර්‍ජනීය කර්‍මයෙහි කියූනය ඇත්තේමය. මනාව පැවැත්මෙහිද මෙහි තෙසාළිසක්ම වත්වේ.
පාරිවාසිකක්‍ඛන්‍ධක වර්‍ණනාව
**පරිවාසිකක්‍ඛන්‍ධකයෙහි -** “පාරිවාසිකා” පිරිවෙස් වසන්නෝය. එහි අපටිච්ඡන්නපරිවාස - පටිච්ඡන්න පරිවාස - සුද්ධන්තපරිවාස - සමොධානපරිවාසයි පරිවාසය සිවුවැදෑරුම් වේ. ඔවුන් අතුරෙහි, ‘මහණෙනි’ අන්‍යවූද පෙර අන්‍යතීර්ථකවූ යමෙක් මේ ශාසනයෙහි පැවිද්ද කැමැතිවේද, උපසම්පදාව කැමැතිවේද, ඔහුට සිවුමසෙක් විසීමෙහි පරිවාසය දියයුතුය’යි මෙසේ **මහාක්‍ඛන්‍ධකයෙහි** කියූ තීර්ථකපරිවාසය තෙමේ අපටිච්ඡන්නපරිවාස නම්වේ. එහි යමක් කියයුතුද, එය කියන ලද්දේමය. මේ පරිවාසය මෙහි අදහස් නොකරණ ලද්දේය. සෙසු පරිවාසයෝ තිදෙන යමකු විසින් සඞ්ඝාදිසෙසාපත්තිතොමෝ පැමිණෙන ලද්දීවේද, වසන ලද්දීවේද, ඔහුට දියයුතුය. ඒ පරිවාසයන්හි යමක් කියයුතුද, ඒ කියයුත්ත **සමුච්චයක්‍ඛන්‍ධකයෙහි** කියන්නෙමු. මේ පරිවාසයෝ මෙහි අදහස් කරණ ලදහ. එහෙයින් මේ පිරිවෙස් අතුරෙහි යම්කිසි පිරිවෙසක් ගෙණ වසන්නාහු පාරිවාසිකයෝයි දතයුත්තාහ.
“**පකතත්තානං භික්‍ඛූනං**” නවකතර පාරිවාසිකයා හැර සෙසු මූලායපටිකස්සනරහාදීන්ගේද “**අභිවාදනං පච්චුට්ඨානං**” ඔවුහු යම් අභිවාදනාදියක් කෙරෙත්ද, එය ඉවසත්, පිළිගණිත්, ප්‍රතික්‍ෂෙප නොකෙරෙත්ය යන අර්‍ත්‍ථයි. ඒ අභිවාදනාදිය අතුරෙහි “**සාමිචිකම්මං**” අභිවාදනාදිය හැර පවන් සැලීම් ආදී වූ අන්‍යවූ සුදුසු ආභිසමාචාරිකයට මේ නමෙකි. “**ආසනාභිහාරං**” අසුන් එළවීම. අසුනක් ගෙණ යෑමය. නොහොත් පැණවීමම වේ. **සෙය්‍යාභිහාරයෙහිද** මේනයම වේ. “**පාදොදකං**” පාදෝනාදිය. “**පාදපීඨං**” දෙවූපා තබන පුටුව. **“පාදකඨලිකං**” නොදෙවූ පාතබන දඩුකඩ. පාගටන සක්‍ඛර කඨලාදිය හෝ ය. “**ආපත්ති දුක්කටස්ස”** සද්ධිවිහාරිකයන්ගේද වත්පිළිවෙත් ඉසන්නහුට දුක්කටමය. එහෙයින් ‘මම විනය කර්‍මයක් කරමි’ මට වත් නොකරවු ගම් වැදීම ගැන හෝ මා නොවිචාරවු’යි ඔවුන්ට කියයුතුය. ඉදින් සැදැහයෙන් පැවිදිවූ කුලපුත්‍රයෝ ‘ස්වාමීනි’ ඔබවහන්සේ ඔබවහන්සේගේ විනයකර්‍ම කරගනු මැනැවැ’යි කියා වත් කෙරෙත්නම් ගම්වැදීමත් විචාරත් නම් වැළකු කලපටන් ඇවැත් නොවේ. “**මිථු යථාඛුඩ්ඪං**” ඔවුනොවුන් පාරිවාසික භික්‍ෂූන් අතුරෙහි යමෙක් යමෙක් මහලුවේද, ඔහු ඔහු විසින් නවකතරයාගේ වත් ඉවසන්නට.
**“පඤ්ච යථාඛුඩ්ඪං**” පකතත්ත භික්‍ෂූන්ද සමග වැඩිමහල් පිළිවෙළින්ම එහෙයින් පාමොක් උදෙසන කල්හි අත්පස හිඳීම වටියි. **මහාපච්චරියෙහි** වනාහි පෙළට නොඉඳ, පෙළහැර අත්පස නොමුදන්නහු විසින් හිඳියයුතුයයි කියනලදී. පාරිසුද්ධි උපොසථය කරණකල්හි සඞ්ඝනවකස්ථානයෙහි හිඳ, එහිම හුන්නහු විසින් තමන්ගේ පෙළෙහි පාරිසුද්ධි උපොසථය කටයුතුය. පවාරණයෙහිද සඞ්ඝනවකස්ථානයෙහි හිඳ එහිම හුන්නහු විසින් තමන්ගේ පෙළෙහි පැවරිය යුතුය. සඞ්ඝයා විසින් ගෙඩිය ගසා බෙදනු ලබන වැසිසළුවද තමන්ට පැමිණි තන්හිදී ගැණීම වටියි.
“**ඔනොජනං**”යි අන් දවසට කල්තැබීම කියනු ලැබේ. ඉදින් පරිවාසිකයාහට දෙකක් තුනක් උද්දෙසභත්තාදිය ලැබෙත්නම්, මේ පාරිවාසිකයාගේ අන්‍යවූද, පුග්ගලිකභත්තාදිය පිළිබඳ ප්‍රත්‍යාශාවක් වේද, ඒ බත් ආදිය පිළිවෙළින් ගෙණ ‘ස්වාමීනි’ යට ගැන්වුව මැනැවැ, අද මට භත්තප්‍රත්‍යාශාවක් තිබේ, හෙට ගන්නෙමි’යි හැරිය යුතුය. මෙසේ ඒ බත් පුනපුනා දවස්හි ගන්නට ලැබේ. පසුදවසෙහි සියල්ලන්ට පළමුව මොහුට දියයුතුය’යි **කුරුන්‍දියෙහි** කියනලදී. ඉදින් නොගණීද, නොහරීද, දෙවන දවසෙහි නොලබන්නේය. මේ ඔනොජනය පාරිවාසිකයාහටම උදෙසා අනුදන්නාලදී. කුමක් හෙයින, යත්:- සඞ්ඝනවකස්ථානයෙහි හුන් ඔහුට වනාහි භත්තාග්‍රයෙහි කැඳ කැවිලි ආදිය පැමිණෙත් හෝ නොපැමිණෙත් හෝ, එහෙයින් හෙතෙමේ භික්‍ෂාහාරයෙන් ක්ලාන්ත නොවේවා’යි මෙය මොහුට සඞ්ග්‍රග කරණු පිණිස උදෙසා අනුදන්නාලදී.
“**භත්තං**” ආ ආවුන් විසින් වැඩිමහලු පිළිවෙළින් ගෙනයායුතු විහාරයෙහි සඞ්ඝයාගේ බොජුන්හලෙහි පිළිවෙළින් දෙන බතය. මෙය මහලු පිළිවෙළින් ලබයි. පෙළෙහි යන්නට හෝ සිටින්නට හෝ නොලබයි. එහෙයින් පෙළින්පහව දායකයාගේ අත්පස සිටියහු විසින් අත දිගුකොට යම්සේ උකුස්සෙක් වැටී ගණීද, එසේ ගතයුතුය. ආරාමයෙහි හෙරණුන් ලවා ගෙන්වා ගැනීම නොලබයි. තුමූම ගෙන එත්නම් වටියි. රජුගේ මහාපෙට්ටියෙහි බතෙහිද මේනයම වේ. පෙර කියූ චතුස්සාල බතෙහි වනාහි ඉදින් හැරදැමීම කරනු කැමැත්තේ වේද, තමන් පිණිස පිස එසවූ කල්හි ‘අද මට බත් තිබේ, හෙට ගන්නෙම්’යි කියයුතුය. පසුදිනයෙහි දෙපිඩක් ලබායයි **මහාපච්චරියෙහි** කියන ලදී. උද්දෙසභත්තාදියද පෙළින් පහවම ගතයුතුය. යම් තැනෙක්හි හිඳුවා වලඳවදත්ද, එහි හෙරණුන්ට ජ්‍යෙෂ්ඨකව භික්‍ෂූන්ට සඞ්ඝනවකව හිඳිය යුතුය.
දැන් යම් මේ මනාපැවැත්මෙක් කියන ලදද, එහි **න උපසම්පාදෙතබ්බං** උපාද්ධ්‍යායව උපසම්පදා නොකටයුතුය වත බැහැරකොට උපසම්පදා කිරීම වටියි. ආචාර්‍ය්‍යවද කර්‍මවාක්‍යය නොඇස්විය යුතුය. අනිකකු නැති කල්හි වත නික්‍ෂෙපකොට ඇස්වීම වටියි. **“න නිස්සයො**” ආගන්තුකයන්ට නිස නොදියයුතුය. යම් කෙනකුන් විසිනුදු ප්‍රකෘතියෙන්ම නිස ගන්නා ලද්දේ ද, ‘මම විනය කර්‍මයක් කරමි, අසුවල් තෙරුන් සමීපයෙහි නිස ගණිවු’ මට වත්නොකරවු, මාගෙන් ගම් වැදීම නොවිචාරවු’යි ඔවුන්ට කියයුතුය. ඉදින් මෙසේ කියූ කල්හිද කෙරෙත්ම නම්, වැළකු කලපටන් කරණකල්හිද, ඇවැත් නොවේ.
“**න සාමණේරො**” අන් හෙරණෙක් නොගත යුතුය. උපාද්ධ්‍යායාදී ගන්නාලද හෙරණෝද ‘මම විනයකර්‍මයක් කරමි, මට වත් නොකරවු, මාගෙන් ගම්වැදීම නොවිචාරවු’යි කිය යුත්තාහ. ඉදින් මෙසේ කියන කල්හිත් කෙරෙත්ම නම් වැළකූකල පටන් කරණකල්හිද ඇවැත් නොවේ. “**භික්‍ඛුනොවාදක සම්මුති**” භික්‍ෂුණී අවවාද සම්මුතිය නම් අධිපතිස්ථානභූතයයි ප්‍රතික්‍ෂෙප කරණලදී. එහෙයින් භික්‍ෂුණී සඞ්ඝයාට, ‘ස්වාමීනි’ මම විනයකර්‍මයක් කරමි, භික්‍ෂුණී අවවාදකයකු දැනගණිවු’යි කියයුතුය. ප්‍රතිබල භික්‍ෂුනමක්හට හෝ භාරකටයුතුය. ආවාවූ භික්‍ෂුණීහු ‘සඞ්ඝයා වෙතට යවු, සඞ්ඝතෙමේ තොපට අවවාද දෙන්නකු දන්නේය’යි හෝ ‘මම විනයකර්‍මයක් කරන්නෙමි, අසුවල් මහණහු වෙතට යවු, හෙතෙමේ තොපට අවවාද දෙන්නේය’යි කියයුතුය.
“සා ආපත්ති” සුක්විසටියට පිරිවෙස දුන්කල්හි සුක්විසටියට නොපැමිණිය යුතුය. “**අඤ්ඤා වා තාදිසිකා**” කායසංසර්‍ගාදි ගරුකාපත්ති. “**තතො වා පාපිට්ඨතරා**” පාරාජිකාපත්ති සත්වැදෑරුම් ඇවැත් අතුරෙහි දුර්‍භාෂිතාපත්ති තොමෝ පාපිෂ්ටය. පාටිදෙසනීයාපත්තිතොමෝ පාපිෂ්ටතරයයි මෙසේ පාචිත්තිය ථුල්ලච්චය සඞ්ඝාදිසෙස පාරාජිකාපත්තීන්හි නය පැමිණවිය යුතුය. ඒ ආපත්තීන්ගේ වස්තූන් අතුරෙහිද දුර්‍භාෂිතවස්තුව පාපිෂ්ටය. දුක්කටවස්තුව පාපිෂ්ටතරය. පළමු කියූලෙසින් භෙදය දතයුතුය. ප්‍රඥප්තිවද්‍ය ශික්‍ෂාපදයෙහි වනාහි වස්තුවද ආපත්තියද පාපිෂ්ටය. ලොකවද්‍ය ශික්‍ෂාපදයෙහි දෙකම පාපිෂ්ටතරය.
“**කම්මං**” පරිවාසිකකර්‍ම වාක්‍යය කියනු ලැබේ. ‘ඒ පරිවාසික කර්‍මය නොකරණ ලද්දේය, වැරදි ලෙසින් කරණ ලද්දේය, යනාදියෙන් හෝ ‘මේ කර්‍මය කිනම් ද, කෘෂිකර්‍මයෙක්ද, ගොරක්‍ෂණ කර්‍මයෙක්දැ’යි යනාදියෙන් හෝ නොගැරහිය යුතුය. “**කම්මිකා**” යම් භික්‍ෂූන් විසින් කර්‍මය කරණ ලද්දේද, ඒ කර්‍මය කළාහු කියනු ලැබෙත්. “ඔවුහු අඥයහ, අව්‍යක්තයහ’යි යනාදි වචනයන්ගෙන් නොගැරහිය යුතුය. “**න සච්චනීයං කාතබ්බං**” පළිබොධය පිණිස හෝ කැඳවීම පිණිස හෝ දෙස් සහිත වූවක් නොකටයුතුය. පළිබොධය පිණිස කරන්නේ ‘මම මේ වස්තුවෙහි ආයුෂ්මත්හු දොස් සහිතකරමි, මේ ආවාසයෙන් යම්තාක් ඒ අධිකරණය නොසංසිඳුනේද, ඒතාක් එක් පියවරකුදු නොයව’යි මෙසේ කරයි. කැඳවීම පිණිස කරන්නේ ‘මම තම දොස් සහිත වදන් කියමි, එව, මාසමග විනයධරයන්ගේ හමුවට යමු’යි මෙසේ කරයි. ඒ දෙකම නොකටයුතුය.
“**අනුවාදො**” විහාරයෙහි පරිවාසිකයා විසින් ප්‍රධාන ස්ථානය නොකටයුතුය. පාමොක් උදෙසන්නකු හෝ දහම් දෙසන්නකු හෝ නොවිය යුතුය. තෙළෙස් සම්මුති අතුරෙහි එක් සම්මුතියකගේ වසයෙන්ද ඓශ්චර්‍ය්‍යය කර්‍මය නොකටයුතුය. “**න ඔකාසො**” ආයුෂ්මත් තෙමේ මට අවකාශ කෙරේවාමම යුෂ්මත්හට කියනු කැමැත්තෙමි’යි මෙසේ පකතත්ත භික්‍ෂුනමක්හට අවකාශ නොකරවිය යුතුය. වස්තුවෙන් හෝ ඇවතින් හෝ චෝදනා නොකටයුතුය. ‘මෙය ආයුෂ්මත්හුගේ පෙර දොසැ’යි පරිවාසිකයා විසින් සිහිනොකරවිය යුතුය. **“න භික්‍ඛූහි සම්පයොජෙතබ්බං**” උන් උන් යොදා කලහ නොකරවිය යුතුය.
“**පුරතො**” සඞ්ඝස්ථවිරව ඉදිරියෙහි නොයා යුතුය. දොළොරියනක් උපචාරය මුදා එකලාව යායුතුය. හිදීමෙහි ද මෙම නයවේ. “**ආසනපරියන්තො**” භත්තග්‍රාදියෙහි සඞ්ඝනවකාසනය කියනු ලැබේ. ඒ ආසනය මේ පාරවාසිකයාහට දියයුතුය. එහි හිඳිය යුතුය. “**සෙය්‍යාපරියන්තො**” යහන් කෙළවර. සියලු ලාමක ඇඳපුටු මෙතෙමේ වනාහි වස්ගණනින් තමන්ට ලැබුනු තැන හිඳීම නොලබයි. සියලු භික්‍ෂූන් විසින් තෝරා ගන්නාලද ඉතිරිවූ මකුණු ගූථයෙන් භරිත වූ වේවැල් ආදියෙන් වියන ලද ලාමක ඇඳක්ම මොහුට දියයුතුය. “**විහාරපරියන්තො**” සෙය්‍යොතොමෝ යම්සේද, වඩින ආවාසයද මෙසේ වස් ගණනින් තමන්ට ලැබුනු තැන මොහුට නොවටියි. සියලු භික්‍ෂූන් විසින් තෝරා ගැණීමෙන් ඉතිරිවූ දූවිල්ලෙන් ගැවසුනු බිම ඇති ලහටුවෙන් හා මීයන්ගෙන් හරිතවූ පන්සලක් මොහුට දියයුතුය. ඉදින් පකතන්ත වූ සියල්ලෝ වෘක්‍ෂ මූලිකයෝත් අභ්‍යවකාශිකයෝත් වෙත්ද, සෙවෙනි කළ තැනකට නොපැමිණෙත්ද මොවුන් විසින් සියලුම ආවාසයෝ හරණ ලද්දාහුම වෙත්. ඒ ආවාසයන් අතුරෙහි යම් සෙනසුනක් කැමැතිවේනම් ඒ ලබයි. වස් එළඹෙන දිනයෙහි සියලු සිවුරු පෙළහැර මහණුන්ගේ පසු පස සිට වස්ගණනින් ගැණීම ලබයි. සෙනසුනක් නොලබයි. නිබඳ වස්වසන සෙනසුනක් ගනු කැමැත්තහු විසින් වත නික්‍ෂෙපකොට ගතයුතුය.
**“තෙන ච සො සාදිතබ්බො**” භික්‍ෂූහු මේ පරිවාසිකයාහට යහන් ආදියෙහි කෙළවර තුබූ යම් සෙනසුනක් දෙත්ද, ඒ සෙනසුනම ඉවසිය යුතුය. **“පුරෙ සමණෙන වා පච්ඡාසමණෙනවා**” නෑයන් විසින් පැවරූ තන්හි ‘මෙතෙක් භික්‍ෂූන් ගෙන වඩිනු මැනැවැ’යි පවරණ ලද්දහු විසින් ‘ස්වාමීනි’ අසුවල් කුලය භික්‍ෂූන්ට ආරාධනා කළේය. එවු, එහි යමු’යි මෙසේ සංවිධානකොට භික්‍ෂූන්ගේ ඉදිරියෙහි ශ්‍රමණයන් හෝ පසුව ශ්‍රමණයන් හෝ කොට නොයායුතුය. ‘ස්වාමීනි’ අසුවල් නම් ගමෙහි මනුෂ්‍යයෝ භික්‍ෂූන්ගේ ඊම කැමැති වෙති. ඔවුන්ට සඞ්ග්‍රහ කරන්නහු නම් ඒකාන්තයෙන් මැනැවැ’යි මෙසේ පරියායයෙන් කීම වටියි.
**“න ආරඤ්ඤිකඞ්ගං**” ආ ආවුන්ට සැලකිරීමට ලජ්ජිත වන්නහු විසින් ආරණ්‍යක ධුතාඞ්ගය සමාදන් නොවිය යුතුය. යමකු විසින් ප්‍රකෘතියෙන් සමාදන් වන ලද්දේ ද, ඔහු විසින් දෙවන මහණක්හු ගෙණ අරණ්‍යයෙහි අරුණ නැන්විය යුතුය. එකලාව නොවිසිය යුතුය. එසේ භන්තාග්‍රාදියෙහි කෙළවර අසුනෙහි හිඳීමට ලජ්ජිත වන්නහු විසින් පිණ්ඩපාතිකධුතාඞ්ගය සමාදන් නොවිය යුතුය. යමෙක් වනාහි ප්‍රකෘතියෙන්ම පිණ්ඩපාතිකවේද, ඔහුට ප්‍රතිෂෙධයෙක් නැත්තේය.
“**තප්පච්චයා**” ගෙණෙන ලද බත් ඇත්තේ විහාරයෙහිම හිඳ වළඳමින් රාත්‍රීන් ගණන් කරන්නෙමි, යන කල්හි මහණුන් දැක ආරොචනය නොකරන්නාවූ මාගේ රාත්‍රිච්ඡෙදය වන්නේයයි මේ කාරණයෙන් පිණ්ඩපාතය නොගෙන්විය යුත්තේය. “**මා මං ජානිංසු**” ‘එක් මහණෙක් ද මා නොදනීවා’යි මේ අදහසින් විහාරයෙහි හෙරණුන් ලවා පිසවාගෙණ වැලඳීමද නොලබයි. පිඬු පිණිස ගමට පිවිසිය යුතුමය ගිලනහු විසින්ද නවකර්‍මාන්ත ආචාර්‍ය්‍ය උපාද්ධ්‍යාය කෘත්‍යායෙහි යෙදුනහු විසින්ද, විහාරයෙහිම ඉඳීම වටියි. ඉදින් ගමෙහි නොයෙක් සියගණන් භික්‍ෂූහු හැසිරෙත් නම්, ආරොචනය කරන්නට නොහැකිවේ නම්, ගමෙහි ආවාසයකට ගොස් සභාගස්ථානයෙක විසිය යුතුය.
“**ආගන්තුකෙන**” කිසි වෙහෙරකට ගියහු විසින් එහි භික්‍ෂූන්ට ආරොචනය කටයුතුය. එත්තැනක සිටි සියල්ලන් දකීද, එක් තැනක සිටියහු විසින්ම ආරොචනය කටයුතුය. එකල්හි රුක්මුල් ආදීන්හි වෙන් වෙන්ව සිටියාහු වෙත්ද, ඒ ඒ තැන ගොස් ආරොචනය කටයුතුය. සිතා දැන ආරෝචනය නොකරන්නහුට රාත්‍රිච්ඡෙදයද වේ. වත්තභෙදයෙහි දුක්කටයද වේ. එකල්හි සොයන්නේ සමහරුන් නොදකීද, රාත්‍රිච්ඡෙදයම වේ. වත්තභෙදයෙහි දුක්කටය නොවේ.
“**ආගන්තුකස්ස**” තමන් වසන විහාරයට ආවාවූද එකක්හට හෝ බොහෝ දෙනකුන්ට හෝ කියූනයින්ම ආරොචනය කටයුතුය. මෙහි රාත්‍රිච්ඡෙදවත්තභෙදයෝ කියූනයින්ම දතයුත්තාහ. ආගන්තුකයෝ මොහොතක් විඩා හැර හෝ විඩා නොහැරම හෝ වෙහෙර මැදින් යෙත්නම් ඔවුන්ටද ආරොචනය කටයුතුය. ඔහු නොදන්නා කල්හිම යෙත්නම් ගිය කල්හි මෙතෙමේ දනීද, ගොස් ආරොචනය කටයුතුය. පැමිණෙන්ට නොහැකිවූවහුට රාත්‍රිච්ඡෙදයම වේ. වතබිදීමෙහි දුක්කටය නොවේ. යම් කෙනෙක් විහාරයතුළට නොපිවිස උපචාර සීමාවට බැසයෙත්ද, මෙතෙමේ ඒ ආගන්තුකයන්ගේ ඡත්‍ර ශබ්දය හෝ කෑරීම් හඬ හෝ කිමිසිලිහඬ හෝ අසාම ආගන්තුකභාවය දනීද, ගොස් ආරොචනය කටයුතුය. ගිය කල්හි දන්නහු විසිනුදු ලුහුබැඳ ගොස් ආරොචනය කටයුතුමය. පැමිණෙන්නට නොහැක්කහුට රාත්‍රිච්ඡෙදයම වේ. වත්බිඳීමෙහි දුක්කටය නොවේ. යම් ආගන්තුකයෙක් තෙමේ රෑ අවුත් රාත්‍රියෙහිමයේද, හෙතෙමේද මේ පාරවාසිකයාහට රාත්‍රිච්ඡෙදය කරයි. නොදත්බැවින් වතබිඳීමෙහි දුක්කටයෙක් නැත්තේය. ඉදින් නොදැනම අබ්හානය කෙරේනම් නොකරණ ලද්දේමයයි **කුරුන්‍දියෙහි** කියනලදී. එහෙයින් වැඩිරාත්‍රිහු ගෙණ කටයුතු යන මෙය අවිරුද්ධප්‍රතිපදා තොමෝය.
නදී ආදියෙහි නැවෙන් යන්නාවූද එතෙර සිටියාවූද අහසෙහි යන්නාවූද පර්‍වතස්ථල, අරණ්‍යාදියෙහි දුරසිටියාවූද මහණකු දැක, මහණෙකැයි නියමකර ගැණීමක් ඇත්තේද නැව් ආදියෙන් හෝ ගොස් මහහඬකොට හෝ ගොස් වේගයෙන් ලුහුබැදගොස් හෝ ආරොචනය කටයුතුය. ආරොචනය නොකරන්නහුට රාත්‍රිච්ඡෙදයද, වත බිඳීමේ දුක්කටයද වේ. ව්‍යායාම කරන්නේද, පැමිණෙන්නට හෝ අස්වන්නට හෝ නොහැකිවේද, රාත්‍රිච්ඡෙදයම වේ. වතබිඳීමෙහි දුක්කටය නොවේ. **සඞ්ඝසෙනාභය** ස්ථවිර තෙමේ වනාහි විෂය අවිෂය භාවයෙන් කියයි. කළහැකි තන්හි වනාහි ආරොචනය නොකරන්නහුට රාත්‍රිච්ඡෙදයද වතබිඳීමෙහි දුක්කටය වේ. නොකළහැකිතන්හි රාත්‍රිච්ඡෙදය හා වතබිඳීමෙහි දුක්කටයද යන දෙකම නැත්තේය’යි කීයේය. **කරවීකතිස්ස** ස්ථවිරතෙමේ ‘මේ ශ්‍රමණයෙකැ’යි නියමකොට ගැණීමම ප්‍රමාණය. ඉදිනුදු නොකළහැකිවේද, වත බිඳීමෙහි දුක්කටය පමණක්ම නැත්තේය. රාත්‍රිච්ඡෙදය වේමැ’යි කීයේය.
“**උපොසථෙ**” උපොසථයට පැමිණෙන්නෙමු’යි ආගන්තුක භික්‍ෂූහු පැමිණෙත්ද, සෘද්ධියෙන් යන්නාහුද උපොසථභාවය දැන බැස උපොසථය කෙරෙත්ද, එහෙයින් ආගන්තුකයන්ගේ ශොධනය පිණිස උපොසථදිනයෙහි ආරොචනය කටයුතුය. පවාරණයෙහිද මෙම නයවේ. “**ගිලානො**” යන්නට අසමර්‍ත්‍ථ වූයේය. “**දූතෙන**” මෙහි අනුපසම්පන්නයකු යැවීම සුදුසු නොවේ. මහණකු යවා ආරොචනය කරවිය යුතුය.
“**අභික්‍ඛුකො ආවසො**” ශුන්‍ය විහාරය යම්තැනෙක එක් මහණෙක්වත් නැත්තේද එහි විසීම පිණිස නොයා යුතුය. එහි විසූ රාත්‍රීහු ගණනට නොපැමිණෙත් පකතත්ත භික්‍ෂුනමක් සමග විසීම වටියි. දසවිධ අන්තරාය ඇති කල්හි රාත්‍රීහු ගණනට නොපැමිණෙත්ද, අන්තරායෙන් මිදෙනු පිණිස යායුතුමය. **“අඤ්ඤත්‍ර අන්තරායා” **යනු එහෙයින් වදාරණ ලදී. ත්‍රිවිධනානාසංවාසකයන් සමග විනයකර්‍ම කිරීම සුදුසු නොවේ. ඒ නානාසංවාසකයන්ට ආරොචනය නොකිරීමෙහිද රාත්‍රිච්ඡෙදයක් නැත්තේය. භික්‍ෂූන් නැති ආවාසය සමානම වේ. “**යත්‍ථස්සු**” “**භික්‍ඛූ නානාසංවාසකා**”යි එහෙයින් වදාරණ ලදී. සෙස්ස උපොසථක්‍ඛන්‍ධයෙහි කියූනය ඇත්තේමය.
**“එකච්ඡන්නෙ ආවාසෙ**” යනාදිතන්හි ආවාස නම් විසීම පිණිස කළ සෙනාසනයයි. **අනාවාස** නම් චෛත්‍යගෘහය, බොධිගෘහය, මුසුන් තබන අටල්ලය. දැව තබන අටල්ලය, පැන්මලුව වැසිකිළිය දොරකොටුවය යන මේ ආදිය තෙවන පදයෙන් ඒ ආවාස-අනාවාස දෙකම ගන්නා ලද්දේය. මේ ආවාස-අනාවායෙක සෙවනියෙන් දිය වැටෙන තැනින් පිරිසිඳින ලද අවකාශයෙහි උක්‍ඛිත්තකතෙමේ විසීම නොලබයි. පාරිවාසික තෙමේ වනාහි අවාසය තුළම විසිම නොලබායි. **මහාපච්චරියෙහි** කියනලදී. **මහාඅර්‍ත්‍ථකථාවෙහි** වනාහි විශේෂයක් නොතබා පාරිවාසික උක්‍ඛිත්තකයන්ට දියවැටෙන තැනින් වළකන ලදැයි කියනලදී. කුරුන්‍දියෙහි මෙපමණ මේ පස්පැහැති සෙවෙනි බැඳි තැන්හි පාරිවාසිකයාගේද උක්‍ඛිත්තකයාගේද පකතත්ත මහණකු සමග පැමිණීම වළකන ලදැයි කියනලදී. එහෙයින් නොයෙක් උපචාර ඇති එක් සෙවෙනියෙහි නොවටියි. එහෙයින් මෙහි එදවස උපසපන්වූ පකතත්තයකු පළමුව පැමිණ, හොත් කල්හි සෑම වයස් ඇත්තාවූද පාරිවාසිකයෙක් තෙමේ පසුව පිවිස, දන්නේ හොවීද, රාත්‍රිච්ඡෙදයද වත බිඳීමෙහි දුක්කටයද වේ. නොදන්නහුට රාත්‍රිච්ඡෙදය වේ. වතබිදීමෙහි දුක්කටය නොවේ. ඒ පරිවාසිකයා පළමුව හොත්කල්හි පසුව පකතත්ත තෙමේ පිවිස හොවීද, පාරිවාසික තෙමේත් එබව දනීනම් රාත්‍රිච්ඡෙදයද වතබිදීමෙහි දුක්කටයද වේ. නොදනීනම් රාත්‍රිච්ඡෙදයම වේ. වතබිඳීමෙහි දුක්කටය නොවේ.
“**වුට්ඨාතබ්බං නිමන්තෙතබ්බො**” එදවස උපසපන්වූවකු නමුදු දැක නැගිට්ට වියයුතුය. ‘මම සුවසේ හුන්නෙමි, මොහු විසින් නැගිටුවන ලද්දෙමි’යි පිටුපා නොයා යුතුය. ‘ආචාර්‍ය්‍ය’ මේ ආසනයයි මෙහි හිඳිනු මැනැවැ’යි මෙසේ පැවරිය යුත්තේමය. නවකයා විසින් වනාහි මහතෙරහු පෙළීම කරමි’යි පාරිවාසික ස්ථවිරයන්ගේ සමීපයට නොයා යුතුය. “එකාසනෙ” සමාන වයස් ඇතියන්ගේ ආසනයවූ ඇඳක හෝ පුටුවක හෝ “**ඡමාය නිසින්නෙ”** පකතත්තයකු බිමහුන් කල්හි අන්‍යවූ පාරිවාසිකයා විසින් යටත් පිරිසයින් තණ ඇතිරියෙහිද ඉතා උස්වූ වැලිතෙලෙක්හි හෝ නොහිඳිය යුතුය. දොළොස්රියනක් පමණ උපචාරය මුදා හිඳිය යුතුය. “**එකචඞ්කමෙ**” යහළුවකු සමග මෙන් එක්සක්මනෙක්හි සක්මන් කරන්නේ.
**“ජමාය චඞ්කමන්නො**” පොළොවෙහි සක්මන් කරණ කල්හි මේ පාඨයම වේ. මේ මෙහි අර්‍ත්‍ථයයි. නොකළ පිරිසිඳීම් ඇති බිමැ පකතත්ත මහණහු සක්මන් කරන කල්හි පිරිසිඳීම කොට වැලි අතුරා එල්බෙන පුවරු කඩක් යොදා පහත්වූද සක්මනෙහි සක්මන් නොකටයුතුය. ගඩොල් ඇතිරීමෙන් යුත් වේදිකාවෙන් වටකරණලද සක්මනෙහි කියනුකිම, ඉදින් සක්මන පවුරෙන් වටකරණ ලද්දේවේද, දොරකොටුවෙන් යුක්තවේද පර්‍වත අතර වන අතර ලැහැබ් අතර හෝ මොනවට වැසී සිටියේද, එබඳු සක්මනෙහි සක්මන් කිරීම වරද නැත. නොවැසුනු සක්මනෙහිද උපචාරය මුදා සක්මන් කිරීම සුදුසු වේ.
“**වුඩ්ඪතරෙන**” මෙහි ඉතාමහලු වූ පාරිවාසිකයා පළමුකොට හොත් එහි අන්‍යයා දන්නේ පසුව හොවීද මොහුට රාත්‍රිච්ඡෙදයද වත බිඳීමෙහි දුක්කටයද වේ. වෘද්ධතරයාහට රාත්‍රිච්ඡෙදයම වේ. වතබිඳීමෙහි දුක්කටය නොවේ. නොදැන හොවීනම් දෙදෙනාහටම වතබිඳීමෙක් නැත්තේය. රාත්‍රිච්ඡෙදය වේ. නැවැත නවක පාරිවාසිකයා පළමුකොට හොත්කල්හි වෘද්ධතරතෙමේ පසුව හොවීනම් නවකතෙමේත් දනීද, මොහුට රාත්‍රියද සිඳේ. වතබිඳීමෙහි දුක්කටයද වේ. වෘද්ධතරයාහට රාත්‍රිච්ඡෙදයම වේ. වතබිඳීම නොවේ. නොදනීනම් දෙදෙනාහටම වතබිඳීම නැත්තේය. රාත්‍රිච්ඡෙදයම වේ. දෙදෙනම පෙරපසු නොව හොවිත්නම් වෘද්ධතරයාහට රාත්‍රිච්ඡෙදයම වේ. අන්‍යයාහට වතබිඳීමද වේයයි **කුරුන්‍දියෙහි** කියනලදී. පාරිවාසිකයෝ දෙදෙන සමවයස් ඇත්තාහුය. එකෙක් පළමුකොට හොත්තේය. එකෙක් දන්නේම පසුව නිදයි. රාත්‍රියද සිඳේ. වතබිඳීමෙහි දුක්කටයද වේ. පළමුකොට හොත්තහුට රාත්‍රිච්ඡෙදයම වේ. වතබිදීම නොවේ. පසුව හොවින්නේත් නොදනීනම් දෙදෙනාහටම වතබිඳීම නැත්තේය. රාත්‍රිච්ඡෙදය වේ. දෙදෙනම පෙරපසු නොව හොවිත් නම් දෙදෙනාහටම රාත්‍රිච්ඡෙදයම වේ. වතබිඳීම නොවේ. පාරිවාසිකයෝ දෙදෙනෙක් එකට හොවින්නාහු නම් ඔවුහු ඔවුනොවුන්ගේ අනාචාරයක් දැන ගෞරව නැත්තාහු හෝ විපිළිසර ඇත්තාහු හෝවී ඉතා පවිටු වූ හෝ ඇවතකට පැමිණෙන්නාහු හෝ ගිහිවන්නාහු හෝ වෙත්ද, එහෙයින් ඒ පාරිවාසිකයන්ගේ එක්ව සයනය කිරීම හැම ලෙසින් ප්‍රතික්‍ෂෙප කරණලදී. සෙස්ස කියූනයින්ම දතයුතුය. මෙහි මූලාය පටිකස්සනයට සුදුස්සෝද පාරිවාසිකයන්ගේ පකතත්තට්ඨානයෙහි සිටියාහ’යි දතයුතුය.
“**පාරිවාසිකචතුත්‍ථො චෙ භික්‍ඛවෙ පරිවාසං”** මෙහි පාරිවාසිකයා සිවුවැනියකුකොට අනිකක්හට පරිවාසදානාදිය කිරීම නොවටියි. මොවුන් අතුරෙහි මේ පාරිවාසිකතෙමේ ගණපූරකයෙක් නොවේ. සෙසු සඞ්ඝ කර්‍මයන්හි ගණපූරක වේ. ගණය නොපොහොනා කල්හි වත නික්‍ෂෙප කරවා ගණපූරකයෙක් කටයුතුය.
මේ වත්තකථාව අසා විනයධර උපාලි ස්ථවිරයන් වහන්සේට භාග්‍යවතුන් වහන්සේ විසින් බොහෝවූ පාරිවාසිකවත් පණවන ලද්දේය. මෙහි කෙනෙක් කරුණුවලින් රාත්‍රිච්ඡෙදය වේදැ’යි මෙසේ පරිවිර්‍තකයෙක් පහළ වූයේය. උන්වහන්සේ භාග්‍යවතුන් වහන්සේ කරා එළඹ ඒ කරුණ විචාළාහුය. භාග්‍යවතුන් වහන්සේ ඔහුට මෙසේ ප්‍රකාශ කළ සේක. එහෙයින් “**අථ ඛො ආයස්මා උපාලි -පෙ- රත්තිච්ඡෙදො**”යි වදාරණ ලදී. එහි “**සහවාසො**” පකතත්ත මහණකු සමග එකච්ඡන්නෙ යනාදිනයින් වදාරණලද යම්මේ එක්ව පිවිසීමෙක්වේද, හේයි. “**විප්පවාසො**” එකලාවූ ඔහුගේම විසීමය. “**අනාරොචනා**” ආගන්තුකයන්ට ආරොචනය නොකිරීමය. මේ කරුණු තුන අතුරෙහි එක් එක් කරුණක් රාත්‍රිච්ඡෙදය වේ.
**“න සක්කොන්ති**” සඞ්ඝයාගේ මහතත්‍වය නිසා ඒ ඒ තැන ගොස් සියල්ලන්ට ආරොචනය කරන්නට නොහැක්කාහු, පිරිවෙස ශුද්ධ කරන්නට නොහැකිවෙත්. **“පරිවාසං නික්‍ඛිපාමි, වත්තං නික්‍ඛිපාමි**” යන මේ දෙපදය අතුරෙහි එකෙකිනුදු පිරිවෙස බහා තබන ලද්දේම වේ. දෙපදයෙන් මනාකොට බහාතබන ලද්දේමය. සමාදානයෙහිද මෙම නයවේ. මෙසේ වත සමාදන්ව විසු පිරිවෙන් ඇති මානත ගන්නහුට නැවැත වතසමාදන් කිසෙක් නැත්තේය. මෙතෙමේ සමාදන්වූ වත් ඇත්තේමය. එහෙයින් මොහුට සරැයක් විසීමට මානත දියයුතුය. පිරූමානත ඇත්තේම අබ්භාත කටයුත්තේය. මෙසේ ඇවැත් නැත්තෙක්ව සුද්ධන්තයෙහි පිහිටියේය. ත්‍රිවිධ ශික්‍ෂාවන් පුරා දුක් කෙළවර කරන්නේය.
**“මූලායපටිකස්සනාරහා භික්‍ඛු සාදියන්නි පකතත්තානං**” මූලාය පටිකස්සනයට සුදුසුවූ නවකතරයා හැර යටත් පිරිසෙයින් සෙසු පාරිවාසිකාදීගේද, මේ පාරිවාසික මූලාය පටිකස්සනාරහ මානන්තරහ මානත්තචාරික අබ්හානාරහ වූ පස්දෙන පිළිබඳය. තමතමන්ට නවකතරයන් හැර, සෙසු සියල්ලෝ පකතත්තයෝම වෙත්. කුමක් හෙයින, යත්: දෙදෙනාහට වැඩිමහලු පිළිවෙළින් අභිවාදනාදිය අනුදත් බැවිනි. එහෙයින් **“අවසෙසානං අන්තමසො පරිවාසකාදීනම්පි**” යනු වදාරණ ලදී. ඒ මූලාය පටිකස්සනාරහාදීන්ගේ ලක්‍ෂණය වනාහි ඉදිරියෙහි පහළවන්නේය. මෙහි සෙස්ස මෙයින් අන්‍යවූද, මානත්තාර්‍හාදීන්ගේ වත් අතුරෙහි පරිවාසිකවතෙහි කියූනයින්ම දත යුතුය.
**“මූලායපටිකස්සනාරහචතුත්‍ථො ච”** යනාදිතන්හි පාරිවාසික තෙමේ යම්සේද එසේ මේ විනයකර්‍මයන්හි මේ මූලාය පටිකස්සනයට සුදුසුවූවාහුද, ගණ පූරකයෝ නොවෙත්. සෙසු සඞ්ඝ කර්‍මයන්හි ගණපූරකයෝ වෙත්.
මානත්තචාරිකයාගේ වත්හි ‘දවස්පතා ආරොචනය කටයුතුය, යනු වෙනසය.
රාත්‍රිච්ඡෙදයන් අතුරෙහි “ඌණෙ ගණෙ” යන මෙහි “ගණො” යනු සිවුදෙනෙක් හෝ ඉන් වැඩිදෙනෙක් හෝය. එහෙයින් භික්‍ෂූන් තෙනමක් සමග වෙසේනම් රාත්‍රිච්ඡෙදය වේමය. මානත්තනික්‍ඛෙප සමාදානයන්හි කියනලද විනිශ්චය හා සමානය. සෙස්ස සියලුතන්හි ප්‍රකටමය.
සමුච්චයක්‍ඛන්‍ධක වර්‍ණනාව
**සමුච්චයක්‍ඛන්‍ධකයෙහි** - “**ඡාරත්තං මානත්තං**” යන මෙහි ‘අපටිච්ඡන්නමානත්ත, පටිච්ඡන්නමානත්ත, පක්‍ඛමානත්ත, සමොධානමානත්ත’යි සිවුවැදෑරුම් වේ. එහි අපටිච්ඡන්නමානත්ත නම්, නොපිළිසන් ඇවතට පිරිවෙස් නොදී හුදෙක් ඇවැතට පැමිණි බැවින්ම මානතට සුදුස්සහුට යම් මානතක් දෙනුලැබේද, ඒය. පටිච්ඡන්නමානත්ත නම්, පිළිසන් ඇවැතට පිරිවෙස් විසූවහුට යම් මානතක් දෙනු ලැබේද ඒය. පක්‍ඛමානත්ත නම් පිළිසන්වූ හෝ නොපිළිසන්වූ හෝ ඇවැතට අඩමසක් මෙහෙණන්හට යම් මානතක් දෙනු ලැබේද ඒය. සමොධානමානත්ත නම් සියලු ඇවැත් එක්කොට යම් මානතක් දෙනු ලැබේද, ඒය. ඔවුන් අතුරෙහි මේ මානත **“අපටිච්ඡන්නාය ඡාරත්තං මානත්තං**”යි වදාළ බැවින් අපටිච්ඡන්නමානත්තයි දතයුතුය. ඒ අපටිච්ඡන්නමානත්තය දෙන්නහු විසින් එක් ඇවැතකට පැමිණියේ වේනම්, මේ සමුච්චයක්‍ඛන්‍ධකයෙහි කියූ නයින් දියයුතුය. ඇවැත් දෙකකට හෝ තුනකට හෝ ඉන් වැඩියකට හෝ පැමිණියේ නම් “එකං ආපත්තිං”යි යම්සේ කියන ලදද, එසේ “ද්වෙ ආපත්තියො තිස්සො ආපත්තියො”යි කියයුතුය. එයින් මතුවෙහි වනාහි සියයක් හෝ දහසක් හෝ වේද? “සම්බහුලා”යි කියයුත්තේය. නානාවස්තුක ආපත්තීහුද එක්කොට දියයුතුය. ඔවුන් දෙන විධිය පරිවාසදානයෙහි කියන්නෙමු.
මෙසේ ආපත්තීන්ගේ වසයෙන් කර්‍මවාක්‍යයකොට මානත දුන්කල්හි “**එවමෙතං ධාරයාමි**”යි කර්‍මවාක්‍යයාගේ කෙළවර මාලකසීමාවෙහිදීම “**මානත්තං සමාදියාමි වත්තං සමාදියාමි**” කියූනයින්ම වතසමාදන් වියයුතුය. සමාදන්ව එහිදීම සඞ්ඝයාට ආරොචනය කටයුතුය. ආරොචනය කරන්නහු විසින්ද -
“අහං භන්තෙ එකං ආපත්තිං ආපජ්ජිං සඤ්චෙතනිකං සුක්කවිසට්ඨිං අපටිච්ඡන්නං සොහං සඞ්ඝං එකිස්සා ආපත්තියා සඤ්චෙතනිකාය සුක්කවිසට්ඨියා අපටිච්ඡන්නාය ඡාරත්තං මානත්තං යාචිං, තස්ස මෙ සඞ්ඝො එකිස්සා ආපත්තියා සඤ්චෙතනිකාය සුක්කවිසට්ඨියා අපටිච්ඡන්නාය ඡාරත්තං මානත්තං අදාසි. සොහං මානත්තං චරාමි, වෙදියාමහම්භන්තෙ වෙදියතීති මං සඞ්ඝො ධාරෙතු” යි මෙසේ ආරොචනය කටයුතුය.
මේ අර්‍ත්‍ථය ගෙණ යම්කිසි භාෂාවකින් ආරොචනය කිරීම වටීමය. ආරොචනයකොට බහාතබනු කැමැත්තේනම් කියූනයින්ම සඟමැද නික්‍ෂෙප කටයුතුය. මාළකයෙන් භික්‍ෂූන් නික්ම ගිය කල්හි එකක්හුගේ සමීපයෙහිද නික්‍ෂෙප කළ හැකිය. මාළකයෙන් නික්මී සිහිය ලබන්නහු විසින් කැටුව යන්නකුගේ සමීපයෙහි නික්‍ෂෙප කටයුතුය. හෙතෙමේද ගියේනම්, මාළකයෙහි යම් අනිකක්හට ආරොචනය නොකරන ලද්දේ ද ඔහුට ආරොචනයකොට නික්‍ෂෙප කටයුතුය. ආරොචනය කරන්නහු විසින් අවසානයෙහි “**වෙදීයතිති මං ආයස්මා ධාරෙතු**”යි කියයුතුය. දෙදෙනක්හට ආරොචනය කරන්නහු විසින් “**ආයස්මන්තා ධාරෙන්තු**”යිද තිදෙනක්හට ආරොචනය කරන්නහු විසින් **“ආයස්මන්තො ධාරෙන්තු**”යි කියයුතුය. නික්‍ෂෙපය කළතැන් පටන් ප්‍රකෘති ආත්ම ස්ථානයෙහි සිටියි.
භික්‍ෂූන් ටිකදෙනකු වසන විහාරයක්වේද, සභාග භික්‍ෂූහු වෙසෙත්ද වත නික්‍ෂෙප නොකොට වෙහෙර තුළම රාත්‍රීහු ගිණිය යුත්තාහ. එකල්හි ශුද්ධ කරන්නට නොහැක්කේ නම් කියූනයින්ම වත නික්‍ෂෙපකොට අලුයම් කාලයෙහි මහණුන් සතරපස්නමක් සමග වටකළ විහාරයෙහි වටකළ පවුර පටන්, නොවටකළ විහාරයෙහි පවුරු බැදීමට සුදුසු තැන පටන් ලෙඩ්ඩුපාත දෙකක් ඉක්මවා මහමගින් පහව වනලැහැබෙකින් හෝ වැටකින් හෝ පිළිසන් තැනක හිඳිය යුතුය. අරුණ තුළම කියූනයින් වත සමාදන්ව ආරොචනය කටයුතුය. අන්කිසි මහණෙක් කිසි කටයුත්තක් කරුණුකොට ඒ ස්ථානයට ඒනම්, මෙතෙමේ ඔහු දකීනම්, මොහුගේ ශබ්දය හෝ අසා නම්, ආරොචනය කටයුතුය. ආරොචනය නොකරන්නහුට රාත්‍රිච්ඡෙදයද වතබිඳීමද වේ.
නොහොත් දොළොස් රියන් උපාචරයට බැස නොදන්නා කල්හිමයේ නම්, රාත්‍රිච්ඡෙදයම වේ. වතබිඳීමෙක් නැත්තේය. ආරොචනය කළ කාලයෙහි පටන් එක් මහණකු සෙස්සන් විසින් කටයුත්තක් ඇති කල්හි යෑමද වටියි. අරුණ නැගි කල්හි ඒ මහණහුගේ සමීපයෙහි වන නික්‍ෂෙප කටයුතුය. හෙතෙමේද කිසි කර්‍මාන්තයක් නිසා අරුණට පළමුවම යේනම්, විහාරයෙන් නික්මුනු යම් ආගන්තුකයකු හෝ පළමුකොට දකීනම් ඔහුගේ සමීපයෙහි ආරොචනයකොට වත නික්‍ෂෙප කටයුතුය. මෙතෙමේද යම් හෙයකින් ගණයාහට ආරොචනයකොට භික්‍ෂූන් ඇති බවද සලකා විසූයේද, ඒ කාරණයෙන් මේ මහණහුට ඌනෙ ගණෙ චරණදොෂයද විප්‍රවාසයද නොවේ. ඉදින් කිසිවකු නොදනීනම් විහාරයට ගොස් තමන් සමග ගිය මහණුන් අතුරෙහි එකක්හුගේ සමීපයෙහි නික්‍ෂෙප කටයුතු යයි **මහාසුම්ම** ස්ථවිර තෙමේ කීයේය. **මහාපදුම** ස්ථවිරතෙමේ වනාහි ‘යමකු පළමුකොට දකීද ඔහුට ආරොචනය කොට නික්‍ෂෙප කටයුතුය. මෙය නික්‍ෂෙප කළ වත් ඇත්තහුට පරිහාරය’යි කීයේය.
මෙසේ සරැයක් මුළුල්ලෙහි මානත නොකඩව හැසිර යම්තැනක වීසතිගණ භික්‍ෂුසඞ්ඝතෙමේ වන්නේද, එහිදී ඒ මහණතෙමේ අබ්හාන කටයුතුය. අබ්හාන කරන්නහු විසින්ද පළමුකොට අබ්හානයට සුදුස්සෙක් කටයුතුය. මෙතෙමේ වනාහි නික්‍ෂෙපකළ වත් ඇති බැවින් ප්‍රකෘති ආත්මස්ථානයෙහි සිටුනේය. ප්‍රකෘති ආත්ම ඇත්තහුට අබ්හාන කිරීම නොවටියි. එහෙයින් වත සමාදන් කරවිය යුතුය. වත සමාදන් වූ කල්හි අබ්හානයට සුදුස්සේ වේ. ඔහු විසිනුදු වත සමාදන්ව ආරොචනයකොට අබ්හානය යාඥා කටයුතුය. නික්‍ෂෙප නොකළවත් ඇත්තහුට නැවත වත් සමාදන් වීමෙහි කිසක් නැත්තේය. ඒ මානත්තචාරික භික්‍ෂු තෙමේ සරැය ඉක්මීමෙහිදීම අබ්හානයට සුදුසුවූයේ වේ. එහෙයින් හෙතෙමේ අබ්හාන කටයුත්තේය. එහි යම්මේ **“එවඤ්ච පන භික්‍ඛවෙ අබ්හෙතබ්බො**”යි පෙළෙහිම අබ්හාන විධියක් වදාරණ ලද්දේ ද, මෙද එක් ඇවැතකගේ වසයෙන් වදාරණ ලදී. දෙකක් තුනක් හෝ බොහෝවූ හෝ එකවස්තුකවූ හෝ ආපත්තීහු වෙත්ද, ඔවුන්ගේ වසයෙන් කර්‍මවාක්‍යය කටයුතුය. මෙසේ අපටිච්ඡන්නමානත්තය දියයුතුය. පටිච්ඡන්නමානත්තය වනාහි යම් හෙයකින් ප්‍රතිච්ඡන්න ආපත්තිය නිමිතිකොට විසූ පිරිවෙස් ඇත්තහුට දියයුතු වේද, එහෙයින් එය පරිවාසකථාවෙහිදීම කියන්නෙමු.
“තෙනහි භික්‍ඛවෙ සඞ්ඝො උදායිස්ස භික්‍ඛුනො එකිස්සා ආපත්තියා සඤ්චෙතනිකාය සුක්කවිසට්ඨියා එකාහ පටිච්ඡන්නාය එකාහ පරිවාසං දෙතුං” යනාදිනයෙන් පෙළෙහි නොයෙක් ආකාරයෙන් පරිවාසයද මානත්තයද වදාරණ ලදී. එහෙයින් ඒ මානන්තය පිළිබඳ ආ ආ තන්හි විනිශ්චය කියනු ලබන්නේ පෙළෙහි මෙන් අධික විස්තරයට පැමිණෙන්නේය. සුවසේ පරිග්‍රහය කරන්නට නොහැක්කේ වේ. එහෙයින් ඒ එක්කොට මෙහිම දක්වන්නෙමු.
මෙහි අදහස් කරන ලද මේ පරිවාසය නම් පටිච්ඡන්නපරිවාස සුද්ධන්තපරිවාස සමොධානපරිවාසයි තෙවැදෑරුම් වේ. එහි පටිච්ඡන්න පරිවාසය වනාහි පිළිසන් ඇවැත් පරිදි දියයුතුය. උදායි තෙරුන්ගේ මේ ඇවත යම්සේද එසේ කිසිවක්හට එක් දවසක් පිළිසන් ඇවැතක් වේ. උදායි තෙරුන්ටම මෙන් පසු භාගයෙහි යම්සේ ආවාහුද එසේ කිසිවක්හට දෙදවසක් එය පිළිසන් වූයේය. මේ ඇවැත මෙන් කිසිවක්හට එක් ඇවැතක් වේ. පසුභාගයෙහි යම්සේ ආවාහුද එසේ කිසිවක්හට දෙකක් තුනක් ඇවැත් හෝ එයින් මත්තෙහි හෝ වෙත්. එහෙයින් පටිච්ඡන්නපරිවාසය දෙන්නහු විසින් පළමුකොට වනාහි පටිච්ඡන්නභාවය දතයුතුය.
මේ ආපත්තිය දස අයුරකින් පිළිසන් වේ. එහි “ආපත්ති ච හොති ආපත්තිසඤ්ඤී ච, පකතත්තො ච හොති, පකතත්තසඤ්ඤී ච, අනත්තරායිකොච හොති, අනන්තරායිකසඤ්ඤී පහූච හොති, පහූසඤ්ඤී ච, ඡාදෙතුකාමො ච හොති, ඡාදෙති ච” යනු මේ මාතිකාය.
එහි **“ආපත්ති ච හොති ආපත්තිසඤ්ඤීච**” යම් ඇවතකට පැමිණියේද එය ආපත්තියම වේ. හෙතෙමේද එහි ආපත්තිසඤ්ඤීම වේ. මෙසේ දන්නේ වසාද, වසන ලද්දී වේ. තවද එහි මෙතෙමේ අනාපත්ති සඤ්ඤීවේද නොවසන ලද්දී වේ. අනාපත්තිය වනාහි ආපත්ති සංඥාවෙන්ද අනාපත්ති සංඥාවෙන්ද වසන්නහු විසින්ද නොවසන ලද්දීම වේ. ලහුකාපත්තියක් ගරුකයයි හෝ ගරුකාපත්තියක් ලහුකයයි හෝ වසානම් අලජ්ජී පක්‍ෂයෙහි සිටියි. ඇවැත වනාහි නොවසන ලද්දී වේ. ගරුකාපත්තිය ලහුකයයි හඟිමින් දෙසාද, නොම දෙසන ලද්දී වේ. නොවසන ලද්දී වේ. ගරුකාපත්තිය ගරුකයයි දැන වසානම් වසන ලද්දී වේ. ගරුකලහුකභාවය නොදුනීද, ඇවැත වසමි’යි වසාද, වසන ලද්දීම වේ.
“**පකතත්තො**” ත්‍රිවිධ උත්ක්‍ෂෙපණීය කර්‍මය නොකළ මහණතෙමේය. හෙතෙමේ පකතත්ත සඤ්ඤීව වසාද වසන ලද්දී වේ. තවද මට සඞ්ඝයා විසින් කර්‍ම කරණ ලදැයි අපකතත්තසඤ්ඤීව වසාද නොවසන ලද්දී වේ. අපකතත්ත වූ පකතත්තසඤ්ඤීහු විසින් හෝ අපකතත්තසඤ්ඤීහු විසින් හෝ වසන ලද්දී ද නොවසන ලද්දීම වේ.
ඉතිරියක් සහිත වූ ගරු ඇවැතකට පැමිණෙයි. අනදර නිසා වසයි. (හෙතෙමේ) මෙහෙණක් නොවේ. ඇවැත වැසීමෙන් වරකුත් නොපහසන්නේය. මේ ප්‍රශ්නය විනයයෙහි දක්‍ෂයන් විසින් සිතන ලද්දීය’යි මෙය කියන ලද්දේමය.
මේ ප්‍රශ්නය වනාහි උක්‍ඛිත්තකයා කරුණු කොට කියනලදී
**“අනත්තරායිකො**” යමක්හට දශවිධ අන්තරායයන් අතුරෙහි එකෙකුත් නැත්තේද හෙතෙමේ භීරුකස්වභාව ඇති බැවින් අන්‍ධකාරයෙහි අමනුෂ්‍යචණ්ඩමෘගභයින් අන්තරායිකසඤ්ඤීව වසාද නොවසන ලද්දීම වේ. පර්‍වත විහාරයෙහි වසන්නා වූ යමක්හට කඳුරැලියක් හෝ හෙයක් හෝ ඉක්මවා ගොස් ආරොචනය කටයුතුවේද, අතරමගද චණ්ඩව්‍යාල අමනුෂ්‍යාදිභය ඇත්තේද මාර්‍ගයෝ පිඹුරෝ හොවිත්ද, හොය පිරිසිටියාවේද, මේ අන්තරායයක් ඇති කල්හිම අනන්තරායිකසඤ්ඤීව වසාද නොවසන ලද්දීම වේ. අන්තරායික සංඥාවෙන් වසන්නාවූ අන්තරායිකයා විසින් නොවසන ලද්දීම වේ.
“**පහූ**” මහණක්හු වෙතට යන්නටත් ආරොචනය කරන්නටත් යම් මහණෙක් තෙමේ සමර්‍ත්‍ථවේද, හෙතෙමේ පොහොසත්ය යන සංඥා ඇතිව වසාද, වසන ලද්දී වේ. මොහුගේ මුවෙහි ස්වල්පමාත්‍ර වූ ගන්‍ධයක් හෝ වේද, හනුවාතයෙක් හෝ විදීද, දතක් හෝ රිදේද, භික්‍ෂාව හෝ මදව ලැබුනීවේද, එපමණකින් වනාහි නොම කියන්නට නොම යන්නට නොහැක්කේද එහෙත් නොහැක්කෙමි’යි සංඥා ඇත්තේවේද, මෙතෙමේ පොහොසත්ව නොපොහොසත්ය සංඥා ඇත්තේ නම. මොහු විසින් වසන ලද්දීද නොවසන ලද්දී වේ. කියන්නට හෝ යන්නට හෝ නොපොහොසත් වූ අසමත් වූ පොහොසත්ය යන සංඥා ඇත්තහු විසින් හෝ නොපොහොසත්ය යන සංඥා ඇත්තහු විසින් හෝ වසන ලද්දීවේවා, නොවසන ලද්දීම වේ.
“**ඡාදෙතු කාමො ච හොති ඡාදෙති ච”** මෙය ප්‍රකට අර්‍ත්‍ථ ඇත්තේමය. වසන්නෙමි’යි ධුරනික්‍ෂෙපකොට පෙරබත හෝ පසුබත හෝ ප්‍රථමයාමාදියෙහි හෝ ලජ්ජී ධර්‍මයට පැමිණ අරුණ තුළදීම ආරොචනය කෙරේනම් මෙතෙමේ වසනු කැමැත්තේ නොවසානම්.
ඇවැතකට පැමිණ මහණුන් නැති තැනක වසන්නාවූ සභාග මහණක්හුගේ ඊම බලාපොරොත්තු වන්නා වූ සභාග මහණක්හු වෙතට යන්නා වූ යම් මහණක්ට අඩමසෙක් හෝ මයෙක් හෝ ඉක්මයේද, මෙතෙමේ නොවසනු කැමැත්තේ වසා නම. මේ ඇවැතද නොවසන ලද්දීම වේ.
යමෙක් වනාහි ඇවතට පැමිණි ඇසිල්ලේම ගිනි පෑගු පුරුෂයකු මෙන් වහා නොනැවතී සභාගස්ථානයකට ගොස් ප්‍රකාශ කෙරේද, මෙතෙමේ නොවසනු කැමැත්තේම නොවසා නම. ඉදින් සභාගයකු දැකද ‘මෙතෙමේ මාගේ උපාද්ධ්‍යාය හෝ ආචාර්‍ය්‍යහෝයි ලජ්ජාවෙන් ආරොචනය නොකෙරේනම් ඇවැත වසන ලද්දීම වේ. උපාද්ධ්‍යායාදිභාවය මෙහි ප්‍රමාණ නොවේ. අචෛරීසභාගමාත්‍රයම ප්‍රමාණ වේ. එහෙයින් අවෛරීසභාගයක්හුගේ සමීපයෙහි ආරොචනය කටයුතුය.
යම් මහණෙක් තෙමේ විසභාගවේද, අසා ප්‍රකාශ කරණු කැමැත්තේද, මෙබඳු වූ උපාද්ධ්‍යායයාගේද සමීපයෙහි ආරොචනය නොකටයුතුය. එහි පෙරබත හෝ පසුබත හෝ දහවල හෝ රාත්‍රියෙහි හෝ ඇවතට පැමිණියේ වේවා, යම්තාක් අරුණ නොනගීද, ඒතාක් ආරොචනය කටයුතුය. අරුණ නැගි කල්හි වැසුනීම වේ. වැසීම ප්‍රත්‍යය කොටද දුක්කටයට පැමිණේ. සභාගසඞ්ඝාදිසෙසයකට පැමිණියක්හුගේ සමීපයෙහි ප්‍රකාශ කිරීම නොවටියි. ප්‍රකාශ කෙරේනම් නැවත ප්‍රකාශ කරණ ලද්දී වේ. දුක්කටයෙන් වනාහි නොමිදේ. එහෙයින් සභාගසඞ්ඝාදිසෙසයකට නොපැමිණියහුගේ සමීපයෙහි ප්‍රකාශ කටයුතුය. ප්‍රකාශ කරන්නේද යුෂ්මත්හුගේ සමීපයෙහි එක් ඇවැතක් ප්‍රකාශ කරමි’යි හෝ කියමි’යි හෝ සැලකරමි’යි හෝ ‘එක් ඇවැතකට මා පැමිණි බව දනුව’යි හෝ කියාවා, එක්ගරු ඇවැතක් ප්‍රකාශ කරමි’යි යනාදි ක්‍රමයෙන් හෝ කියාවා, සියලු අයුරින්ම නොවසන ලද්දීම වේයයි කුරුන්‍දියෙහි කියනලදී. “ලහුකාපත්තිං ආවීකරොමි” යනාදි නයින් හෝ කියාද වසන ලද්දීම වේ. වස්තුව ආරොචනය කරයි. ආපත්තිය ආරොචනය කරයි. එදෙක ආරොචනය කරයි යන තුන් අයුරින්ම ආරොචනය කරණ ලද්දීම වේ. මෙසේ මේ දස කරුණ සලකා පටිච්ඡන්නපරිවාසය දෙන්නහු විසින් පළමුකොටම ප්‍රතිච්ඡන්නභාවය දතයුතුය.
ඉක්බිති පිළිසන් දිනයන්ද ඇවැත්ද සලකා ඉදින් එක් දවසක් පිළිසන්වූවාවේද “අහං භන්තෙ එකං ආපත්තිං ආපජ්ජිං සඤ්චෙතනිකං සුක්කවිසට්ඨිං එකාහපටිච්ඡන්නං” මෙසේ යාඥා කරවා මෙහි කියූ නයින්ම කර්‍මවාක්‍යය කියා පිරිවෙස දියයුතුය. නැවත දෙදිනක් තෙදිනක් ආදිවසයෙන් පිළිසන්වූවා වේද, එකල්හි ද්වීහපටිච්ඡන්නං තීහපටිච්ඡන්නං චතූහපටිච්ඡන්නං පඤ්වාහපටිච්ඡන්නං ඡාහපටිච්ඡන්නං, සත්තාහපටිච්ඡන්නං අට්ඨාහපටිච්ඡන්නං, නවාහපටිච්ඡන්නං දසාහපටිච්ඡන්නං එකාදසාහපටිච්ඡන්නං ද්වාදසාහපටිච්ඡන්නං තෙරසාහ පටිච්ඡන්නං චුද්දසාහපටිච්ඡන්නං’යි මෙසේ තුදුස් දිනය තෙක් දවස් වසයෙන් යෝජනා කටයුතුය. පසළොස් දවසක් පිළිසන්වූ කල්හි පක්‍ඛ පටිච්ඡන්නංයි කියා යෝජනා කටයුතුය. ඉක්බිති යම්තාක් එකුන් තිස්වන දවසවේද ඒතාක් අතිරෙකපක්‍ඛපටිච්ඡන්නංයි යෝජනා කටයුතුය.
ඉක්බිති මාසපටිච්ඡන්නං අතිරෙකමාසපටිච්ඡන්නං ද්වෙමාසපටිච්ඡන්නං අතිරෙක ද්වෙමාසපටිච්ඡන්නං, තෙමාස-අතිරෙක තෙමාස-චතුමාස - අතිරෙක චතුමාස - පඤ්චමාස - අතිරෙක පඤ්චමාස - ඡම්මාස - අතිරෙක ඡම්මාස - සත්තමාස - අතිරෙකසත්තමාස - අට්ඨමාස අතිරෙක අට්ඨමාස - නවමාස - අතිරෙකනවමාස - දසමාස - අතිරෙකදසමාස - එකාදසමාස - අතිරෙක එකාදසමාස පටිච්ඡන්නං’යි මෙසේ යෝජනා කටයුතුය. අවුරුද්දක් පිරුණු කල්හි එකසංවච්ඡරපටිච්ඡන්නං’යි යෙදිය යුතුය. ඉන් වැඩි වූ කල්හි අතිරෙක සංවච්ඡර ද්වෙසංවච්ඡර අතිරෙක ද්වෙසංවච්ඡර තිසංවච්ඡර අතිරෙක තිසංවච්ඡර චතුසංවච්ඡර අතිරෙක චතුසංවච්ඡර පඤ්චසංවච්ඡර අතිරෙකපඤ්ච සංවච්ඡර පටිච්ඡන්නං’යි මෙසේ සට්ඨිසංවච්ඡර අතිරෙක සට්ඨිසංවච්ඡර පටිච්ඡන්නංයි හෝ එයට වඩා බොහෝයි හෝ යෝජනා කටයුතුය.
ඉදින් දෙකක් තුනක් හෝ ඉන් මත්තෙහි හෝ ඇවත් වේ. මෙහි යම්සේ “එකං ආපත්තිං”යි කියන ලදද, මෙසේ ‘ද්වෙ ආපත්තියො තිස්සො ආපත්තියො’යි කියයුතුය. ඉන් වැඩි සියයක් හෝ වේවා දහසක් හෝ වේවා, “සම්බහුලා”යි කීම වටියි. නානාවස්තුකාපත්තීන්හිද “අහම්භන්තෙ සම්බහුලා සඞ්ඝාදිසෙසා ආපත්තියො ආපජ්ජිං එකං සුක්කවිසට්ඨිං එකං කායසංසග්ගං එතං දුට්ඨුල්ලවාචං එකං අත්තකාමං, එකං සඤ්චරිත්තං, එකාහපටිච්ඡන්නායො”යි මෙසේ ගණන් වසයෙන් හෝ “අහම්භන්තෙ සම්බහුලා සඞ්ඝාදිසෙසා ආපත්තියො ආපජ්ජිං නානාවත්‍ථුකායො එකාහපටිච්ඡන්නායො”යි මෙසේ වස්තුකීර්තන වශයෙන් හෝ “අහම්භන්තෙ සම්බහුලා සඞ්ඝාදිසෙසා ආපත්තියො ආපජ්ජිං එකාහපටිච්ඡන්නායො’යි නාමමාත්‍ර වශයෙන් හෝ යෝජනා කටයුතුය.
එහි නාමය සජාතිසාධාරණ - සර්‍වසාධාරණ’යි දෙවැදෑරුම් වේ. එහි ‘සඞ්ඝාදිසෙසො’ යනු සජාතිසාධාරණයය. ‘ආපත්ති’ යනු සර්‍වසාධාරණය. එහෙයින් “සම්බහුලා ආපත්තියො ආපජ්ජිං එකාහපටිච්ඡන්නායො” මෙසේ සර්‍වසාධාරණනාම වශයෙන්ද කියහැකිය. මේ සියලුම පරිවාසාදිවූ විනයකර්‍ම වස්තු වශයෙන්ද ගොත්‍ර වශයෙන්ද නාම වශයෙන්ද ආපත්ති වශයෙන්ද කිරීම වටීමය.
එහි **සුක්කවිසට්ඨි **යනු වස්තුද ගොත්‍රද වේ. **සඞ්ඝාදිසෙසො** යනු නාමද ආපත්තිද වේ. **කායසංසග්ගො** යනු වස්තු ද ගොත්‍රද වේ. **සඞ්ඝාදිසෙසො** යනු නාමද ආපත්තිද වේ. එහි “සුක්කවිසට්ඨිං කායසංසග්ගං” යනාදි වචනයෙන්ද, “නානා වත්‍ථුකායො” යන වචනයෙන්ද වස්තුවද ගොත්‍රයද ගන්නා ලද්දේ වේ. “සඞ්ඝාදිසෙසො” යන වචනයෙන්ද ‘ආපත්තියො’ යන වචනයෙන්ද නාමයද ආපත්තියද ගන්නා ලද්දී වේ. මෙහි වනාහි ‘එතං ආපත්තිං ආපජ්ජිං සඤ්චෙතනිකං සුක්කවිසට්ඨිං” යන මෙයින් නාමයද වස්තු ගොත්‍රයෝද ගන්නා ලද්දාහුමය. මෙහි යම්සේ “අයං උදායි භික්‍ඛු”යි කියන ලදද, එසේ යමෙක් යමෙක් පැමුණුනේවේද, ඔහුගේ ඔහුගේ නාමය ගෙණ “අයං ඉත්‍ථන්නාමො භික්‍ඛු”යි කර්‍මවාක්‍යය කටයුතුය.
කර්‍මවාක්‍යයාගේ අවසානයෙහි ඒ මහණහු විසින් මාළකසීමාවෙහිදීම ‘පරිවාසං සමාදියාමි, වත්තං සමාදියාමි’යි කියූ නයින්ම වත සමාදන් වියයුතුය. සමාදන්ව එහිදීම සඞ්ඝයාහට ආරොචනය කටයුතුය. ආරොචනය කරන්නහු විසින්ද -
“අහම්භන්තෙ එකං ආපත්තිං ආපජ්ජිං සඤ්චෙතනිකං සුක්කවිසට්ඨිං එකාහපටිච්ඡන්තං, සොහං සඞ්ඝං එකිස්සා ආපත්තියා සඤ්චෙතනිකාය සුක්කවිසට්ඨියා එකාහපටිච්ඡන්නාය එකාහං පරිවාසං යාවිං, තස්ස මෙ සඞ්ඝො එකිස්සා ආපත්තියා සඤ්චෙතනිකාය සුක්කවිට්ඨියා එකාහපටිච්ඡන්නාය එකාහපරිවාසං අදාසි. සොහං පරිවසාමි වෙදියාමහං භන්තෙ වෙදියතීති මං සඞ්ඝො ධාරෙතු’යි මෙසේ ආරොචනය කටයුතුය.
මෙ අර්‍ත්‍ථයද ගෙණ යම්කිසි වචනයකින් හෙවත් භාෂාවකින් සැලකිරීම වටීමය. සැලකොට නික්‍ෂෙප කරනු කැමැත්තේනම් කියූනයින්ම සඟමැද නික්‍ෂෙප කටයුතුය. මාළකයෙන් භික්‍ෂූන් නික්ම ගිය කල්හි එකක්හුගේද සමීපයෙහි නික්‍ෂෙප කළ හැකිය. මාළකයෙන් නික්ම යනකල්හි සිහිය ලබන්නහු විසින් කැටුව යන්නහුගේ සමීපයෙහි නික්‍ෂෙප කටයුතුය. හෙතෙමේත් නික්ම ගියේනම් මාළකයෙහි අන් යමකුහට ආරොචනය නොකරණ ලදද, ඔහුට ආරොචනයකොට නික්‍ෂෙප කටයුතුය. ආරොචනය කරන්නහු විසින්ද අවසානයෙහි ‘වෙදියතීති මං ආයස්මා ධාරෙතු’යි කියයුතුය. දෙදෙනක්හට ආරොචනය කරන්නහු විසින් ‘ආයස්මන්තා ධාරෙන්තු’යිද තිදෙනක්හට ආරොචනය කරන්නහු විසින් “ආයස්මන්තො ධාරෙන්තු”යිද කියයුතුය. නික්‍ෂෙප කළ කාලයෙහි පටන් ප්‍රකෘති ආත්මස්ථානයෙහි සිටියි.
මහණුන් ටික දෙනකු ඇති විහාරයෙක් වේද, එහි සභාග භික්‍ෂූහු වසත්ද, වත නික්‍ෂෙප නොකොට විහාරයෙහිම රාත්‍රිපරිග්‍රහය කටයුතුය. එකල්හි ශුද්ධ කිරීමට නොහැක්කේද කියූනයින්ම වත නික්‍ෂෙපකොට අළුයම් කාලයෙහි එක්මහණකු මානත්ත වර්‍ණනාවෙහි කියූනයින් උපචාරසීමාව ඉක්මවා මහමගින් බැහැරව පිළිසන් තැනක හිඳ අරුණ තුළදීම කියූනයින්ම වත සමාදන්ව ඒ මහණහුට පිරිවෙස ආරොචනය කටයුතුය. ආරොචනය කරන්නහු විසින් ඉදින් නවකතරයෙක් වේනම්, “ආවුසො”යි කියයුතුය. ඉදින් වෘද්ධතරවේනම් ‘භන්තෙ’යි කියයුතුය. ඉදින් අන් කිසි මහණක් කිසියම් කටයුත්තක් නිසා එතැනට ඒනම්, මෙතෙමේ ඔහු දකීනම්, මොහුගේ ශබ්දය හෝ අසානම් ආරොචනය කටයුතුය. ආරොචනය නොකරන්නහුට රාත්‍රිච්ඡෙදයද වතබිදීමද වේ. එකල්හි දොළොස්රියන් උපචාරයට බැස නොදන්නාකල්හිම යේනම් රාත්‍රිච්ඡෙදයම වේ. වතබිඳීමෙක් නැත්තේය.
අරුණ නැගිකල්හි වත නික්‍ෂෙප කටයුතුය. ඒ මහණතෙමේ කිසි කටයුත්තක් නිසා බැහැර ගියේ වේනම්, සියල්ලන්ට පළමුකොට යම් අනිකකු දකීද ඔහුට ආරොචනයකොට නික්‍ෂෙප කටයුතුය. කිසිවකු නොදකීනම් විහාරයට ගොස් තමන් සමග ගිය මහණහුගේ සමීපයෙහි නික්‍ෂෙප කටයුතුයයි **මහාසුම්ම** ස්ථවිර තෙමේ කීයේය. **මහාපදුම** ස්ථවිර තෙමේ වනාහි ‘පළමුකොට යමකු දකීද, ඔහුට ආරොචනයකොට නික්‍ෂෙප කටයුතුය. නික්‍ෂෙපකළ වත් ඇත්තහුගේ මේ පරිහාරය වේය’යි කීයේය.
මෙසේ යම්පමණ දවස් ආපත්ති තොමෝ පිළිසන් වූවාවේද, එපමණ හෝ එයට අධිකතරව හෝ කුකුස් දුරුකරණු පිණිස පිරිවෙස් ගෙණ වැස සඞ්ඝයා වෙත එළැඹැ වත සමාදන්ව මානත යාඥා කටයුතුය. මෙතෙමේ වත සමාදන්වූ කල්හිම මානතට සුදුසුවූයේවේ. නික්‍ෂෙප කළ වත් ඇත්තහු විසින් පිරිවෙස්ගෙණ විසූ බැවිනි. නික්‍ෂෙප නොකළ වත් ඇත්තහුට වනාහි නැවත සමාදන් කිසක් නැත්තේය. හෙතෙමේ පිළිසන් දවස් ඉක්මීමෙන්ම මානතට සුදුසුවූයේ වේ. එහෙයින් ඔහුට මානත දිය යුතුමය. මෙය පටිච්ඡන්නමානත්ත නම. ඒ පටිච්ඡන්නමානත්තය දෙන්නහු විසින් එක් ඇවැතක් වේනම් පෙළෙහි කියූනයින්ම දියයුතුය. තවද ඇවැත් දෙකක් හෝ තුනක් හෝ වේනම් “සොහං පරිවුත්‍ථපරිවාසො සඞ්ඝං ද්වින්තං ආපත්තීනං - තිස්සන්නං ආපත්තීනං එකාහපටිච්ඡන්නානං ඡාරත්තං මානත්තං යාචාමි’යි පරිවාසයෙහි කියූ නයින්ම ඇවැත්ද දවස්ද සලකා යෙදිය යුතුය.
අපටිච්ඡන්නාපත්ති පටිච්ඡන්නාපත්තිය සමග එක්කොට දීම වටියි. කෙසේ දීම වටීද, යත්:- පිළිසන් ඇවැත නිමිතිකොට එක්දවස් පිරිවෙස වැස,
“අහම්භන්තෙ එකං ආපත්තිං ආපජ්ජිං සඤ්චෙතනිකං සුක්කවිසට්ඨිං එකාහපටිච්ඡන්නං, සොහං සඞ්ඝං එකිස්සා ආපත්තියා සඤ්චෙතනිකාය සුක්කවිසට්ඨියා එකහාපටිච්ඡන්නාය එකාහපරිවාසං යාචිං, තස්ස මෙ සඞ්ඝො එකිස්සා ආපත්තියා සඤ්චෙතනිකාය සුක්කවිසට්ඨියා එකාහපටිච්ඡන්නාය එකාහපරිවාසං අදාසි සොහං පරිවුත්‍ථපරිවාසො, අහම්භන්තෙ එකං ආපත්තිං ආපජ්ජිං සඤ්චෙතනිකං සුක්කවිසට්ඨිං අපටිච්ඡන්නං, සොහං භන්තෙ සංඝං තාසං ආපත්තීතං සඤ්චෙතනිකානං සුක්කවිසට්ඨීනං පටිච්ඡන්නායච අපටිච්ඡන්නායච ඡාරත්තං මානත්තං යාචාමි’යි යාඥා කටයුතුය.
නැවත එයට අනුරූප වූ කර්‍මවාක්‍යයකොට මානත දිය යුතුය. පටිච්ඡන්නාපත්ති දෙකක්වේද, අපටිච්ඡන්නාපත්ති එකක්වේද එකල්හි “පටිච්ඡන්නායච අපටිච්ඡන්නායච’යි කියයුතුය. නැවැත පටිච්ඡන්නාපත්ති එකෙක, අපටිච්ඡන්නාපත්ති දෙකක. එකල්හි ‘පටිච්ඡන්නායච අපටිච්ඡන්නානඤ්ච’යි කියයුතුය. ඉදින් පටිච්ඡන්නාපත්ති දෙකක්වේද, අපටිච්ඡන්නාපත්ති දෙකක්වේද එකල්හි “පටිච්ඡන්නානඤ්ච අපටිච්ඡන්නානඤ්ච”යි කියයුතුය. හැමතන්හි සුදුසුසේ කර්‍මවාක්‍යයකොට මානත දියයුතුය. පිරූමානත ඇත්තහුටද එයට අනුරූපවම කර්‍මවාක්‍යයකොට අබ්හානය කටයුතුය. මෙහි වනාහි එක් ඇවැතක්හුගේ වසයෙන් කියන ලදී. මෙසේ පිරිවෙස කෙළවර පිළිසන් ඇවැත නිමිතිකොට, යම් මානතක් දෙනුලැබේද, මෙය පටිඡන්නමානත්ත නම. මෙසේ මෙහි එක්ම යොජනා මුඛයෙන් පටිච්ඡන්නපරිවාසයද පටිච්ඡන්නමානත්තයද කියන ලදැයි දතයුතුය. පක්‍ඛමානත්තය හා සමොධාන මානත්තයද සෙසු පරිවාසකථාවසානයෙහි කියන්නෙමු.
සුද්ධන්තපරිවාස-සමොධානපරිවාසයි සෙසු පරිවාසයෝ දෙදෙනෙක් වෙත්. එහි සුද්ධන්තපරිවාස නම් ඉදිරියෙහි අධාර්මික මානත්තාවසානයෙහි “තෙන ඛො පන සමයෙන අඤ්ඤතරො භික්‍ඛු සම්බහුලා සඞ්ඝාදිසෙසා ආපත්තියො ආපන්නො හොති ආපත්තිපරියන්තං න ජානාති රත්තිපරියන්තං නජානාති” යන මේ වස්තුවෙහි අනුදන්නාලද පරිවාසයයි. එය, චුල්ලසුද්ධන්ත - මහාසුද්ධන්තයි දෙවැදෑරුම් වේ. දෙවැදෑරුම් වූ මේ සුද්ධන්තය රාත්‍රිපරිච්ඡෙදය සියල්ල හෝ සමහරක් හෝ නොදන්නහුටද සිහිනොකරන්නහුටද එහි විමති ඇත්තහුටද දියයුතුය. ආපත්ති පර්‍ය්‍යන්තය වනාහි ‘මම මෙපමණ ආපත්තීන්ට පැමිණියෙමි’යි දනීවා හෝ නොදනීවා හෝ යන මෙය කරුණු නොවේ.
එහි යමෙක් උපසම්පදාවෙහි පටන් අනුලොම ක්‍රමයෙන් හෝ ආරොචනය කළ දින පටන් ප්‍රතිලොම ක්‍රමයෙන් හෝ ‘අසුවල් අසුවල් දවසක් හෝ පක්‍ෂයක් හෝ මාසයක් හෝ අවුරුද්දක් හෝ තාගේ පිරිසිදුබව දනිහිදැ’යි විචාරනු ලබන්නේ ‘ස්වාමිනි’ එසේය දනිමි, මෙතෙක්කල් මම පිරිසිදුයෙමි’යි කියාද ඔහුට දෙනලද සුද්ධන්තපරිවාසය චුල්ලසුද්ධන්තයි කියනු ලැබේ.
ඒ චුල්ලසුද්ධන්තය ගෙණ පිරිවෙස් වසන්නහු විසින් යම් පමණ කලක් තමන්ගේ පිරිසිදුබව දනීද, එපමණ බැහැරකොට සෙසු මසක් හෝ දෙමසක් හෝ පිරිවෙස් විසිය යුතුය. මසක් පමණ අපිරිසිදුයෙමි’යි සලකා ගන්නේද, පිරිවෙස් වසන්නේද නැවැත අන් මසක් සිහිකෙරේද, ඒ මසද පිරිවෙස් විසිය යුත්තේමය. නැවැත පිරිවෙස්දීම් කිසක් නැත්තේය. නැවත දෙමසක් අපිරිසිදුයෙමි’යි සලකා ගත්තේද පිරිවෙස් වසන්නේද ‘මසක් පමණම මම අපිරිසිදුයෙමි’යි සනිටුහන් කෙරේද මසක්ම පිරිවෙස් විසිය යුතුය. නැවැත පිරිවෙස්දීම් කිසක් නැත්තේය. මේ සුද්ධන්ත පරිවාසය නම් උඩටද නගියි. යටටද බසියි. මේ සුද්ධන්තපරිවාසය පිළිබඳ ලක්‍ෂණයයි. සුද්ධන්තපරිවාසය හැර අන්‍යවූ ආපත්තිවුට්ඨානයෙහි මේ මතු කියන්නේ ලක්‍ෂණයයි. යමෙක් නොපිළිසන් ඇවැත පිළිසන්යයි ගෙණ විනයකර්‍ම කෙරේද, ඔහුගේ ආපත්තිවුට්ඨානය වේ. යමෙක් පිළිසන් ඇවැත නොපිළිසන්යි ඔහුගේ ඇවැත වුට්ඨානය නොවේ. බොහෝකලක් නොපිළිසන්වූ ඇවැත බොහෝකලක් පිළසන්යි විනයකර්‍ම කරන්නහුගේ ආපත්ති වුට්ඨානය වේ. බොහෝකලක් පිළිසන් ඇවැත බොහෝකලක් නොපිළිසන්යි විනයකර්‍ම කරන්නහුගේ ආපත්තිවුට්ඨානය නොවේ. එක් ඇවතකට පැමිණ බොහෝ ඇවතුන්ට පැමිණියෙමියි විනයකර්‍ම කරන්නහුගේද ආපත්තිවුට්ඨානය වේ. එකක් හැර බොහෝ ඇවැත් නැති බැවිනි. බොහෝ ඇවතුන්ට පැමිණ එක් ඇවැතකට පැමිණියෙමි’යි විනයකර්‍ම කරන්නහුගේද ආපත්තිවුට්ඨානය නොවේ.
යමෙක් කියූ ලෙසින් අනුලොම ප්‍රතිලොම වශයෙන් විචාරණු ලබන්නේද රාත්‍රිපර්‍ය්‍යන්තය නොදනීද නොසිහි කෙරේද විමති ඇත්තේ හෝ වේද, ඔහුට දෙනලද සුද්ධන්තපරිවාසය තෙමේ මහාසුද්ධන්ත’යි කියනු ලැබේ. ඒ මහාසුද්ධන්තය ගෙණ ගත්දවස පටන් උපසපන්වූ දවස යම්තාක්ද ඒතාක් රාත්‍රීන් ගැණ පිරිවෙස් විසිය යුතුය. මේ මහාසුද්ධන්තය තෙමේ උඩට නොහඟියි. යටට බසියි. එහෙයින් පිරිවෙස් ගෙණ වසන්නේ රාත්‍රිච්ඡෙදයෙහි, ඇවැතට පැමිණි මට මසක් හෝ අවුරුද්දක් හෝ වූයේය’යි සනිටුහන් කෙරේද, ඔහු විසින් මසක් හෝ අවුරුද්දක් හෝ පිරිවෙස් විසිය යුතුය. මෙහි වනාහි පරිවාසදානයාචන ලක්‍ෂණය ඉදිරියෙහි පෙළෙහි ආනයින්ම දතයුතුය. කර්‍මවාක්‍යාවසානයෙහි වත්තසමාදාන මානත්තඅබ්හානයෝ කියනලද නය ඇත්තාහුමය. මේ සුද්ධන්තපරිවාසනම.
ඔධානසමොධාන - අග්ඝසමොධාන - මිස්සකසමොධානයි සමොධානපරිවාසය තෙවැදෑරුම් වේ. එහි ඔධාන සමොධානනම් අතරක ඇවැතට පැමිණ වසන්නහුගේ පිරිවෙන් විසූ දවස් මකාහැර, අත්හැර පළමු ඇවැත පිළිබඳ මුල්දවස් පිරිසිඳීමෙහි, පසුව පැමිණි ඇවැත බහා එක්කොට දියයුතු පිරිවෙසැයි කියනු ලැබේ. ඒ ඔධාන සමොධාන පරිවාසය ඉදිරියෙහි එන “තෙනහි භික්‍ඛවෙ සඞ්ඝො උදායිං භික්‍ඛුං අන්තරා එකිස්සා ආපත්තියා සඤ්චෙතනිකාය සුක්කවිසට්ඨියා පඤ්චාහපටිච්ඡන්නාය මූලාය පටිකස්සිත්‍වා පුරිමාය ආපත්තියා සමොධානපරිවාසං දෙතු” යන මේ විධානය මෙතැන් පටන් විස්තර වශයෙන් පෙළෙහිම ආයේය.
මේ මෙහි විනිශ්චයයි. යමෙක් තෙමේ පිළිසන් ඇවැත නිමිතිකොට පිරිවෙස ගෙණ වසන්නේ හෝ මානතට සුදුසුවූයේ හෝ මානතෙහි හැසිරෙන්නේ හෝ අබ්හානයට සුදුසුවූ යේ හෝ අන් ඇවැතකට පැමිණ පළමු ඇවතට සමව හෝ ඉතා අඩුව හෝ රාත්‍රීන් වසාලන්නේද ඒ මහණහුට මූලාය ප්‍රතිකර්‍ෂණයෙන් ඒ පිරිවෙස් විසූ දවස්ද මානත පිරූදවස්ද යන සියල්ල මකාහැර නොදවස් කොට පසුව පැමිණි ඇවැත් මුල් ඇවත්හිලා එක්කොට පිරිවෙස දියයුතුය. ඔහු විසින් මුල්ඇවත පක්‍ෂයක් පිළිසෙන්වූවාද අතරක පැමිණි ඇවැත පක්‍ෂයට අඩුවෙන් පිළිසන්වූවාද නැවැත පක්‍ෂයක්ම පරිවෙස් විසිය යුතුය. තවද අන්තරාපත්ති තොමෝ පක්‍ෂයක්ම පිළිසන් වූවානම් පක්‍ෂයක් පිරිවෙස් විසිය යුතුය. මේ උපායයෙන් යම්තාක් මුල් ඇවැත සැටවසක් පිළිසන් වූවාද, ඒතාක් විනිශ්චය දතයුතුය. සැටවසක් මුළුල්ලෙහි පිරිවෙස් වැස මානතට සුදුස්සෙක් වූයේමවේද, එක් දවසක් අන්තරාපත්තිය වසාදමා නැවත සැටවසක් මුළුල්ලෙහි පිරිවෙසට සුදුසුවූයේ වේ.
ඉදින් අන්තරාපත්ති තොමෝ මුලාපත්තියෙන් වැඩියෙන් පිළිසන් වූවානම්, එහිද කුමක් කළයුතුදැ’යි විචාළ කල්හි **මහාසුම්ම** ස්ථවිර තෙමේ ‘මේ පුද්ගල තෙමේ පිළියම් නොකොට හැක්කේය. පිළියම් නොකොට හැක්කේනම්, ඔහුගේ අතෙකිච්ඡභාවය ඔහු ලවාම සඞ්ඝයාට ප්‍රකාශ කරවා ලජ්ජියා කෙරෙන් පහකටයුතුය’යි කීයේය. **මහාපදුම** ස්ථවිර තෙමේ වනාහි ‘කුමක් හෙයින් පිළියම් නොකොට හැක්කේ නම්ද, මේ සමුච්චයක්‍ඛන්‍ධකය නම් බුදුරජුන් සිටි කාලයට සමාන නොවේද, ඇවැතනම් පිළිසන් වූවා හෝ වේවා, නොපිළිසන් වූවා හෝ වේවා, සම අඩුතරම් වැඩිතරම් පිළිසන් වූවා හෝ වේවා, විනයධරයාගේ කර්‍මවාක්‍යය යොදන්නට සමර්‍ත්‍ථභාවයටම මෙහි ප්‍රමාණ වේ. එහෙයින් යම් ඇවැතක් තොමෝ වැඩියක් පිළිසන්වූවා වේද, ඒ ඇවැත මුල් ඇවැතකොට එහි අනික් ඇවැත එක් කොටලා පිරිවෙස දියයුතු’යි කීයේය. මේ ඔධානසමොධාන නම්වේ.
අග්ඝසමොධාන නම්, බොහෝ ඇවැත් අතුරෙහි යම් එක් ඇවැතක් හෝ දෙකක් හෝ තුනක් හෝ බොහෝ ආපත්තීහු සියල්ලට වැඩිකලක් පිළිසන් වූවාහුද, ඒ ආපත්තීන්ගේ අග විසින් එක්කොටලා ඒ ආපත්තීන්ගේ රෑ පිරිසිඳීම් වසයෙන් සෙසු ඉතා අඩුව පිළිසන්වූ ඇවැත් පිළිබඳ පිරිවෙසක් දෙනු ලැබේද, මෙය අග්ඝසමොධානය’යි කියනු ලැබේ. ඒ අග්ඝසමොධානය ඉදිරියෙහි “තෙන ඛො පන සමයෙන අඤ්ඤතරො භික්‍ඛු සබ්බහුලා සඞ්ඝාදිසෙසා ආපත්තියො ආපන්නො හොති එකා ආපත්ති එකාහ පටිච්ඡන්නා, එකා ආපත්ති ද්වීහපටිච්ඡන්නා’යි ආනයින් පෙළෙහි ආයේමය.
යම් මහණක්හුගේ ඇවැත් සියයක් දසදවසක් පිළිසන් වූයේද, තවත් සියයක් ඇවැත් දසදවසක් පිළිසන් වූයේවේද, මෙසේ දසවරක්කොට ඇවැත් දහසක් දවස් සියයක් පිළිසන් වූයේවේද, ඒ මහණහු විසින් කුමක් කටයුතුද, යත්:- සියල්ල එක්කොට දසදවසක් පිරිවෙස් විසිය යුතුය. මෙසේ එක්ම දසදවසක් කරණකොට දවස් සියයක්ම පිරිවෙස් විසිය යුත්තේම වේ. මෙය -
‘කායසංසර්‍ගාදි වශයෙන් පැමිණි දහසක් ඇවැත් රෑ සියයක් වසා පිරිවෙස් ගෙන රෑ දසයක් වසානම් පාරිවාසික තෙමේ ඇවතින් මිදෙන්නේය. මේ ප්‍රශ්නය විනයධරයන් විසින් සිතන ලදි’යි පරිවාරයෙහි කියනලදී.
අග්ඝසමොධාන නම.
මිශ්‍රකසමොධාන නම්, යම් සමොධානයක් නානාවස්තුක ආපත්තීන් එක්කොට දෙනු ලැබේද, ඒය. එහි මේ නයය.
“අහම්භන්තෙ සම්බහුලා සඞ්ඝාදිසෙසා ආපත්තියො ආපජ්ජිං, එකං සුක්කවිසට්ඨිං එකං කායසංසග්ගං, එකං දුට්ඨුල්ලවාචං, එකං අත්තකාමං, එකං සඤ්චරිත්තං, එකං කුටිකාරං, එක විහාරකාරං, එකං දුට්ඨදොසං, එකං අඤ්ඤභාගියං, එකං සඞ්ඝභෙදං, එකං භෙදානුවත්තකං, එකං දුබ්බචං, එකං කුලදූසකං, සොහම්මහන්තෙ සඞ්ඝං තාසං ආපත්තීනං සමොධානපරිවාසං යාචාමි’යි
තෙවරක් යාඥාකරවා එයට අනුරූපවූ කර්‍මවාක්‍යයෙන් පිරිවෙස දියයුතුය.
මෙහිද, “සඞ්ඝාදිසෙසා ආපත්තියො ආපජ්ජිං”යි කියා හෝ මෙසේ පෙර කියූනයින්ම වස්තු වශයෙන් හෝ ගොත්‍ර වශයෙන් හෝ නාම වශයෙන් හෝ ආපත්ති වශයෙන් හෝ යොදා කර්‍මවාක්‍යය කිරීම වටීමය. මේ මිස්සකසමොධානයයි. යටදැක්වූ සුද්ධන්තපරිවාස සමොධානපරිවාස යන සියලු පරිවාසයන්ගේ කර්‍මවාක්‍ය කෙළවර නික්‍ෂිප්ත අනික්‍ෂිප්තාදි කථා පළමු නයින්ම දතයුතුය.
දැන් පක්‍ෂමානත්තයද සමොධානමානත්තයද සෙසු පිරිවෙස්කතා අවසන්හි කියන්නෙමු’යි යමක් කියන ලද්දේ ද, එයට අවකාශය පැමිණියේය. “**පක්‍ඛමානත්තං**” භික්‍ෂුණියට දියයුතු මානතය. ඒ පක්‍ෂමානත්තය වනාහි පිළිසන්වූද නොපිළිසන්වූද ඇවැත නිමිතිකොට අඩමසකටම දියයුතුය. “ගරුධම්මං අජ්ඣාපන්නාය භික්‍ඛුණියා උභතො සඞ්ඝෙ පක්‍ඛමානත්තං දාතබ්බං”යි මෙය වදාරණලදී. ඒ වනාහි භික්‍ෂුණීන් විසින් තමන්ගේ සීමාව පිරිසිදුකොට විහාරසීමාවෙහි හෝ විහාරසීමාව පිරිසිදු කරන්නට නොහැක්කාවූ භික්‍ෂුණීන් විසින් බණ්ඩසීමාවෙහි හෝ සියලු අන්තිම පිරිසිඳීමෙන් චතුවග්ගික ගණයා රැස්කොට දියයුතුය. ඉදින් එක් ඇවැතක් වන්නීනම් එක් ඇවැතක් වසයෙන්, ඉදින් දෙකක් හෝ තුනක් හෝ බොහෝ එකවස්තුක වූ හෝ නානාවස්තුක වූ හෝ ඇවැත් වෙත්නම්, ඔවුන්ගේ ඔවුන්ගේ වසයෙන් වස්තුගොත්‍රනාම ආපත්තීන් අතුරෙහි යමක් යමක් කැමැතිවෙත්ද, ඒ ඒ ගෙණ යෝජනා කටයුතුයි.
එහි මේ එක් ඇවැතක්හුගේ වසයෙන් මුඛමාත්‍රදර්‍ශනයෙක් වේ. ඒ ආපත්තීන්ට පැමිණි භික්‍ෂුණිය විසින් සඞ්ඝයා කරා එළැඹැ උතුරුසඟ සිවුර සකස්කොට මහලු භික්‍ෂුණීන්ගේ පා වැඳ උක්කුටුකයෙන් හිඳ ඇඳිලිබැඳ “අහං අය්‍යෙ එකං ආපත්තිං ආපජ්ජිං ගාමන්තරං, සාහං අය්‍යෙ එකිස්සා ආපත්තියා ගාමන්තරාය පක්‍ඛමානත්තං යාචාමි”යි මෙසේ කියයුතු වන්නේය.
මෙසේ තෙවරක් යාඥා කරවා ව්‍යක්තවූ ප්‍රතිබල ඇති භික්‍ෂුණියක විසින්
“සුණාතු මෙ අය්‍යෙ සඞ්ඝො - අයං ඉත්‍ථන්නාමා භික්‍ඛුණී එකං ආපත්තිං ආපජ්ජි ගාමන්තරං, සා සඞ්ඝස්ස එකිස්සාය ආපත්තියා ගාමන්තරාය පක්‍ඛමානත්තං යාචති, යදි සඞ්ඝස්ස පත්තකල්ලං සඞ්ඝො ඉත්‍ථන්නාමාය භික්‍ඛුණියා එකිස්සා ආපත්තියා ගාමන්තරාය පක්‍ඛමානත්තං දදෙය්‍ය, එසා ඤත්ති,
සුණතු මෙ අය්‍යෙ සඞ්ඝො අයං -පෙ- දුතියම්පි - තතියම්පි එතමත්‍ථං වදාමි සුණාතු මෙ අය්‍යෙ සඞ්ඝො -පෙ- දෙති. දින්නං සඞ්ඝෙන ඉත්‍ථන්නාමාය භික්‍ඛුණියා එකිස්සා ආපත්තියා ගාමන්තරාය පක්‍ඛමානත්තං, ඛමති සඞ්ඝස්ස තස්මා තුණ්හි. එවමෙතං ධාරයාමි’යි දැන්විය යුතුය.
කර්‍මවාක්‍යයාගේ කෙළවර වත සමාදන් වී භික්‍ෂූන්ගේ මානත්තකථාවෙහි කියූනයින්ම සඞ්ඝයාට ආරොචනයකොට නික්‍ෂෙපකළ වත් ඇතිව වසනු කැමැත්තිය විසින් එහිම සඟමැද හෝ බැහැරගිය භික්‍ෂුණීන් අතුරෙහි එක් භික්‍ෂුණියකගේ හෝ දෙවන වූ භික්‍ෂුණියකගේ හෝ සමීපයෙහි කියූනයින්ම නික්‍ෂෙප කටයුතුය. අන්‍ය ආගන්තුක භික්‍ෂුණියකගේ සමීපයෙහි හෝ ආරොචනය කොට නික්‍ෂෙප කටයුතුය. නික්‍ෂෙප කළ කාලයෙහි පටන් ප්‍රකෘති ආත්මස්ථානයෙහි සිටියි. නැවත සමාදන්වී අරුණ නගින්නියට භික්‍ෂුණීන්ගේ සමීපයෙහිම වසන්නට නොලැබේ. උභතො සංඝයා විෂයෙහි පක්‍ෂමාන්තයෙහි හැසිරිය යුතුයයි කියනලදී. එහෙයින් මේ භික්‍ෂුණිය විසින් ආචාර්‍ය්‍ය උපාද්ධ්‍යායයන් සමග විහාරයට ගොස් සඞ්ග්‍රාහක පක්‍ෂයෙහි සිටි එක් මහාස්ථවිර නමක් හෝ ධර්‍මකථික භික්‍ෂුනමක් එවනු මැනැවැ’යි කියයුතුය. සඞ්ග්‍රහ නොකරන්නට නොලැබේ. එවන්නෙමු’යි කියයුතුය. පකතත්ත භික්‍ෂුණීන් සතර නමක් විසින් මානතනෙහි හැසිරෙන භික්‍ෂුණිය ගෙණ අරණ තුළ නික්ම ග්‍රාමොපචාරය පටන් ලෙඩ්ඩුපාත දෙකක් හැර මගින් බැහැරව වනලැහැබ් වැට ආදියෙන් පිළිසන් තැනෙක හිඳිය යුතුය. විහාරොපචාරය පටන්ද ලෙඩ්ඩුපාත දෙකක් ඉක්මවිය යුතුය. සතර නමක් පකතත්ත භික්‍ෂූන්ද එහි යායුතුය. ගොස් භික්‍ෂුණීන් සමග එක් තැන නොහිඳිය යුතුය. ඉවත්ව නොදුරු තැනෙක හිඳිය යුතුය. **කුරුන්‍දිමහාපච්චරි **අටුවාවන්හි භික්‍ෂුණීන් විසින්ද ව්‍යක්ත වූ එක් උපාසිකාවක හෝ උපාසිකාවන් දෙදෙනක හෝ, භික්‍ෂූන් විසින්ද උපාසකයන් එකකු හෝ දෙදෙනකු හෝ ආරක්‍ෂා පිණිස ගෙණ යායුතුය’යි කියනලදී. කුරුන්‍දියෙහි පමණක්ම මෙහෙණ අසපුවක හා වෙහෙරක උපචාරය මුදාහැරීම වටීයයි කියනලදී. ග්‍රාමොපචාරය මුදාහැරීම වටීයයි නොකියන ලදී.
මෙහි භික්‍ෂූන්ද භික්‍ෂුණීන්ද හුන්කල්හි ඒ භික්‍ෂුණිය විසින් “මානත්තං සමාදියාමි”යි වත සමාදන්ව පළමුකොට භික්‍ෂුණී සඞ්ඝයාට -
“අයං අය්‍යෙ එකං ආපත්තිං ආපජ්ජිං ගාමන්තරං, සාහං සඞ්ඝං එකිස්සා ආපත්තියා ගාමන්තරාය පක්‍ඛමානත්තං යාචිං, තස්සා මෙ සඞ්ඝො එකිස්සා ආපත්තියා ගාමන්තරාය පක්‍ඛමානත්තං අදාසි සාහං පක්‍ඛමානත්තං චරාමි, වෙදියාමහං අය්‍යෙ වෙදියතීති මං සඞ්ඝොධාරෙතු”යි ආරොචනය කටයුතුය.
ඉක්බිති භික්‍ෂු සඞ්ඝයා වෙතට ගොස් “අහං අය්‍යා එකං ආපත්තිං ආපජ්ජිං -පෙ- වෙදියාමහං අය්‍යො වෙදියතීති මං සඞ්ඝො ධාරෙතු”යි මෙසේ ආරොචනය කටයුතුය. මෙහිද යම්කිසි භාෂාවකින් ආරොචනය කිරීම වටීය.
ආරොචනය කොටද භික්‍ෂුණී සඞ්ඝයාගේ සමීපයෙහිම හිඳිය යුතුය. ආරොචනය කළ කාලයෙහි පටන් භික්‍ෂූන්ට යන්නට වටියි. ඉදින් සැකසහිත වේනම් භික්‍ෂුණීහු භික්‍ෂූන්ගේ එහි සිටීම කැමැති වෙත්නම් සිටිය යුතුය. ඉදින් අන් මහණෙක් හෝ මෙහෙණක් හෝ එතැනට ඒ නම් දකින්නිය විසින් ආරොචනය කටයුතුය. ආරොචනය නොකෙරේනම් රාත්‍රිච්ඡෙදයද වත බිදීමෙහි දුක්කටයද වේ. නොදන්නා කල්හිම මෙසේ උපචාරයට බැසයේනම් රාත්‍රිච්ඡෙදය පමණක්ම වේ. වතබිදීමෙහි දුක්කටය නොවේ. භික්‍ෂුණීහු උපාද්ධ්‍යායයාදීන්ගේ වත්කිරීම පිණිස පළමුකොට යනු කැමැත්තාහු වෙත්ද, රත්තිවිප්පවාසගණඔහී යන ගාමන්තරාපත්තීන් රක්නා පිණිස එක් භික්‍ෂුණියක් තබා යා යුතුය. ඇය විසින් අරුණ නැගි කල්හි ඒ භික්‍ෂුණියගේ සමීපයෙහි වත නික්‍ෂෙප කටයුතුය. මේ උපායයෙන් නොකඩව පසළොස් රාත්‍රියක් මානතෙහි හැසිරිය යුතුය.
අනික්‍ෂිප්තවත් ඇත්තිය විසින් පරිවාසක්‍ඛන්‍ධකයෙහි කියූනයින්ම මනාව පැවැතිය යුතුය. මේ වෙනසයි. “**ආගන්තුකස්ස ආරොචෙතබ්බං”** යන මෙහි පෙරබත හෝ පසුබත හෝ ඒ ගමට යම් පමණ භික්‍ෂූහු හෝ භික්‍ෂුණීහු හෝ පැමිණෙත්ද, සියල්ලන්ට ආරොචනය කටයුතුය. ආරොචනය නොකරන්නියට රාත්‍රිච්ඡෙදයද වත බිදීමෙහි දුක්කටයද වේ. ඉදින් රාත්‍රියෙහි කිසි භික්‍ෂුනමක් ග්‍රාමොපචාරයට බැසයේද, රාත්‍රිච්ඡෙදයම වේ. නොදැනීම හෙතුකොට වත්තභෙදයෙන් මිදේ. **කුරුන්‍දි** ආදියෙහි වනාහි අනික්‍ෂිප්ත වත් ඇති භික්‍ෂූන්ට කියූනයින්ම කියයුතුයයි කියනලදී. ඒකීම පිරිවෙස් වත්ආදිය ඇත්තන් උපචාර සීමාවෙන් පිරිසිඳින ලද බැවින් යුක්තතරැයි දක්නා ලැබේ. උපොසථයෙහි ආරොචනය කටයුතුය. පවාරණයෙහි ආරොචනය කටයුතුය. භික්‍ෂූන් සතර නමකටද භික්‍ෂුණීන් සතර නමකටද දවස්පතා ආරොචනය කටයුතුය. ඉදින් භික්‍ෂූන්ට එගමෙහි භික්‍ෂාචාරය සැපයේනම්, එහිම යායුතුය. ඉදින් නොසැපයේ නම්, අන්තැනක හැසිරද එහි අවුත් තමන් දක්වා යායුතුය. ගමෙන් පිටත හෝ අසුවල් නම් තැනදී අප දකින්නාහ’යි තැනක් සලකුණු කටයුතුය. ඇය විසින් සලකුණු කළතැනට ගොස් ආරොචනය කටයුතුය. සලකුණු කළ තැන නොදැක විහාරයට ගොස් ආරොචනය කටයුතුය. විහාරයෙහි සියලු භික්‍ෂූන්ට ආරොචනය කටයුතුය. ඉදින් සියල්ලන්ට ආරොචනය කරන්නට නොහැක්කේනම් උපචාර සීමාවෙන් පිටත සිට භික්‍ෂුණීහු යැවිය යුත්තාහ. ඒ භික්‍ෂුණීන් විසින් ගෙන එන ලද භික්‍ෂූන් සතරනමකට ආරොචනය කටයුතුය. විහාරය දුර පිහිටියේනම් සැකසහිතනම් උපාසකයන්ද, උපාසිකාවන්ද ගෙණ යායුතුය. ඉදින් මොතොමෝ එකලාව වසානම් රත්තිවිප්පවාසයට පැමිණේ. එක් සෙවෙනියෙහි වසනු පිණිස යම් එක් පකතත්ත භික්‍ෂුණියක් සම්මත කොට දියයුත්තීද එහෙයිනි.
මෙසේ නොකඩකොට මානයෙහි හැසිර වීසතිගණික භික්‍ෂුණී සඞ්ඝයා වෙත කියූ නයින්ම අබ්හාන කටයුතුය. මානතෙහි හැසිරෙන්නී අතර ඇවැතකට පැමිණෙන්නීද මූලාය ප්‍රතිකර්‍ෂණයකොට ඒ ඇවැත නිමිතිකොට මානත දියයුතුය’යි **කුරුන්‍දියෙහි** කියනලදී. මේ පක්‍ඛමානත්ත නම.
සමොධානමානත්තය වනාහි ඔධාන සමොධාන - අග්ඝසමොධාන - මිස්සකසමොධානයි තෙපරිදි වේ. එහි පසුභාගයෙහි පස්දවසක් පිළිසන් ඇවැතට පිරිවෙස් වසන, පිරිවෙසෙහිද, මානතට සුදුසුතන්හිද, අතරක ඇවැතට පැමිණ මූලාය ප්‍රතිකර්ෂණය කරන ලද උදායි ස්ථවිරයන්ට “තෙනහි භික්‍ඛවෙ සඞ්ඝො උදායිස්ස භික්‍ඛුනො තිස්සන්නං ආපත්තීනං ඡාරත්තං මානත්තං දෙතු”යි යම් මේ මානතක් අනුදන්නා ලදද, මෙය ඔධානසමොධාන නම්වේ. මේ මානත වනාහි නැවැත නැවැත මූලායප්‍රතිකර්‍ෂයෙන් පිරිවෙස් ගෙණ විසු දවස් මකාහැර පළමු ඇවැත් සමග එක්කොට දෙන ලද්දේ ද, එහෙයින් ඔධානසමොධානැයි කියනු ලැබේ. **කුරුන්‍දියෙහි** වනාහි සමොධාන පිරිවෙස විසූවහුට දියයුතු මානත සමොධානමානතැ’යි කියනලදී. එද ඒ පර්‍ය්‍යායයෙන් යෙදේ.
අග්ඝසමොධාතමානතද මිස්සකසමොධානමානතද අග්ඝසමොධානමිස්සකසමොධාන පරිවාසාවසානයෙහි දියයුතු මානතමැ’යි කියනු ලැබේ. එය පරිවාසකර්‍මවාක්‍ය අනුසාරයෙන් යොදා දියයුතුය. මෙපමණකින් “තෙනහි භික්‍ඛවෙ සඞ්ඝො උදායිස්ස භික්‍ඛුනො එකිස්සා ආපත්තියා සඤ්චෙතනිකාය සුක්කවිසට්ඨියා එකාහපටිච්ඡන්නාය එකාහපරිවාසං දෙති” යනාදි නයින් පෙළෙහි නොයෙක් ආකාරයෙන් පිරිවෙසද මානතද වදාරණ ලද්දේ ද, ඒ මානත පිළිබඳ යම්හෙයකින් ආ ආතන්හි විනිශ්චය කියනු ලබන්නේ පෙළ මෙන් ඉතා විස්තරයට පැමිණේද, සුවසේ පරිග්‍රහණය කරන්නට නොහැක්කේද, එහෙයින් ඒ එක්කොට මෙහිම දක්වන්නෙමු’යි යමක් කියන ලදද, ඒ මේ සමොධානය අර්‍ත්‍ථ වශයෙන් සම්පාදනය කරන ලද්දේ වේ.
දැන් පිළිසන් වූ එක් ඇවැතක්හුගේ වසයෙන් යම් මේ පෙළක් කියන ලදද, එය ප්‍රකට අර්‍ත්‍ථ ඇත්තීමය.
ඉන්පසු දෙදවස, තුන් දවස, පස් දවස පිළිසන් වූ ආපත්තීන්ගේ වසයෙන් පෙළ කියා පස් දවසක් පිළිසන් ඇවැත පිළිබඳ පිරිවෙස පටන් අන්තරාපත්ති තොමෝ දක්වන ලදී. යම්හෙයකින් වනාහි ඒ ඇවැතට පැමිණියේ මූලාය ප්‍රතිකර්‍ෂණයට සුදුසු වූයේ නම්වේද, එහෙයින් මොහුට එහි මූලාය ප්‍රතිකර්‍ෂණය අනුදන්නා ලද්දේය. ඉදින්වනාහි නික්‍ෂිප්ත වත් ඇත්තේ ඇවැතට පැමිණේද, මූලාය ප්‍රතිකර්‍ෂණයට සුදුසු නොවේ. කුමක් හෙයින යත්:- යම්හෙයකින් හෙතෙමේ පිරිවෙස් නොවසනුයේ පැමිණියේ නම්, ප්‍රකෘති ආත්මස්ථානයෙහි සිටියේ පැමිණියේද, එහෙයින් ඒ ඇවැතට වෙන්ව මානතෙහි හැසිරිය යුතුය. ඉදින් ඇවැත පිළිසන් වූවාවේද, පිරිවෙස විසිය යුතුය. යම් මේ මූලාය ප්‍රතිකර්‍ෂණයක් කියන ලදද, ඒ මූලාය ප්‍රතිකර්‍ෂණය කළකල්හි විසූ පිරිවෙස් දවස් මැකී ගියාහු වෙත්. මෙසේ පිරිවෙසෙහි අන්තරාපත්තිය දක්වා නැවැත මානතට සුදුසුවූවහුගේ අන්තරාපත්තිය දක්වා මූලාය ප්‍රතිකර්‍ෂණය කියන ලදී. ඒ ප්‍රතිකර්‍ෂණය කළ කල්හි මානත පිරූ දවස්ද පිරිවෙස් ගෙණ වුසූ දවස්ද මකන ලද්දාහු වෙත්. ඉක්බිති අබ්හානයට සුදුසුවූවහුගේ අන්තරාපත්තිය දක්වා මූලාය ප්‍රතිකර්‍ෂණය වදාරණ ලදී. ඒ මුලාය ප්‍රතිකර්‍ෂණයද කළ කල්හි ඒ සියල්ලෝ මකන ලද්දාහුම වෙත්. ඉන්පසු අන්තරාපත්තීන් යොදා අබ්හාන කර්‍මය දක්වන ලදී. මෙසේ ප්‍රතිච්ඡන්නවාරයෙහි එකාහප්‍රතිච්ඡන්නාදි වශයෙන් පසෙක, අන්තරාපත්ති වශයෙන් සතරෙකැයි කර්‍මවාක්‍යය නවයක් දක්වන ලද්දාහු වෙත්.
ඉන්පසු පක්‍ෂයක් ප්‍රතිච්ඡන්න වූ ඇවැත් තුළ පිරිවෙස පටන් පස් දවසක් ප්‍රතිච්ඡන්න වූ අන්තරාපත්තියගේ වසයෙන් සමොධාන පරිවාසයද සමොධානමානතද දක්වන ලද්දේය. මෙහිද මානතෙහි හැසිරෙන කාලයෙහි මානතට සුදුසු කාලයෙහි පැමිණි ඇවැත නිමිතිකොට මූලාය ප්‍රතිකර්‍ෂණය කළ කල්හි මානත පිරූ දවස්ද පිරිවෙස් ගෙණ වුසූ දවස්දැයි සියල්ලෝ මකන ලද්දාහු වෙත්. කුමක් හෙයින, යත්: යම්හෙයකින් ප්‍රතිච්ඡන්න වූ අන්තරාත්ති ඇත්තේද එහෙයිනි. එහෙයින්ම “මුලාය පටිකස්සිත්‍වා පුරිමාය ආපත්තියා සමොධානපරිවාසං දත්‍වා ඡාරත්තං මානත්තං දෙතු” යි වදාරණ ලදී. ඉන්පසු සියලු අන්තරාපත්තීහු යෙදූ අබ්හානකර්‍මය දක්වා සුක්කවිසට්ඨි වස්තුව නිමවන ලදී.
ඉක්බිති එකාපත්තිමුලකයද ආපත්තිවඩ්ඪනකයද යන නය දෙක දක්වා අග්ඝසමොධානපරිවාසය දක්වන ලද්දේය.
ඉක්බිති සිතා දැන ආරොචනය නොකළ ආපත්ති වස්තුව දක්වා සිතා නොදැන්ම සිහිනොකිරීම විමති ඇතිබව යන මෙයින් ඇවැත ආරොචනය නොකළකල්හි පසුව ලජ්ජි ධර්‍මයෙහි හෝ දැනීම සිහිකිරීම, විමති නැතිබව යන මොවුන් උපන්කල්හි හෝ යමක් කටයුතුද එය දක්වන්නට **“ඉධ පන භික්‍ඛවෙ**” යනාදිනයින් පෙළ තබන ලද්දීය. ඉක්බිති නොදැනීම සිහි නොකිරීම විමති යන මෙයින් පිළිසන් වූවන්ගේ නොපිළිසන් බව දක්වන්නට එසේම පෙළ තබනලදී.
ඉක්බිති දෙමසක් පිළිසන් ඇවැත් දෙකක් පිළිබඳව එක් මසක් පිරිවෙස් ඉල්ලීමෙහි වස්තුව දක්වා සිහි නොකොට නොදැනීම සිහිනොකිරීම විමති ඇතිබව යන මේ කරුණුකොට ආරොචනය නොකළකල්හි අන් මසෙක ලජ්ජි ධර්‍මාදිය උපන් කල්හි යමක් කටයුතුද, එය දක්වන්නට නොදැනීම සිහි නොකිරීම විමති යන මෙයින් ප්‍රතිච්ඡන්න කළහුගේ අප්‍රතිච්ඡන්නභාවය දක්වන්නටද පළමුනයින්ම පෙළ තබනලදී.
ඉක්බිති **“ආපත්තිපරියන්තං න ජානාති රත්තිපරියන්තං න ජානාති**” යනාදිනයින් සුද්ධන්තපරිවාසය දක්වන ලදී.
ඉක්බිති පාරිවාසිකයා ආදිකොට සිවුරු හැර නැවත උපසම්පන්නාදීන් කෙරෙහි ප්‍රතිපත්තිය දක්වනු පිණිස පෙළතබන ලදී.
එහි **“අන්තරා සම්බහුලා ආපත්තියො ආපජ්ජති පරිමාණපටිච්ඡන්නායො”** යනාදි තන්හි ආපත්ති පරිච්ඡෙද වසයෙන් ප්‍රමාණ ආපත්තීහුද ප්‍රතිච්ඡන්නාපත්තීහුය යන අර්‍ත්‍ථය.
**“පච්ඡිමස්මිං ආපත්තික්‍ඛන්‍ධෙ**” එක්ම ඒ ආපත්ති ස්කන්‍ධය. පසුව වැසූ බැවින් “පච්ඡිමස්මිං ආපත්තික්‍ඛන්‍ධෙ”යි කියන ලදී. “**පුරිමස්මිං**” යන මෙහිද මේ නයම වේ.
**“වවත්‍ථිතා සම්භින්නා**” මෙය සභාගවිසභාග ආපත්තීන්ට පරියාය වචනයෙකි.
ඉන්පසු යමෙක් වසාද, එහි ප්‍රතිපත්ති දැක්වීම පිණිස **“ද්වෙ භික්‍ඛු**” යනාදිය කියනලදී. එහි “**මිස්සකං**” ථුල්ලච්චයාදිය සමග මිශ්‍රවූ. “**සුද්ධකං**” සඞ්ඝාදිසෙස හැර ලහුකාපත්තික්‍ඛන්‍ධමය.
ඉන්පසු අපිරිසිදු පිරිසිදුබව දක්වනු පිණිස “ඉධපන භික්‍ඛවෙ භික්‍ඛු සම්බහුලා සඞ්ඝාදිසෙසා”යනාදිය කියනලදී. එහි ව්‍යඤ්ජන වශයෙන් හෝ අධිප්‍රාය වශයෙන් හෝ අප්‍රකට වූ කිසිවක් නම් නැත්තේය. එහෙයින් හෙද මෙයින් පෙර නොකියනලද සියල්ල පාළි අනුසාරයෙන්ම දතයුතුය.
සමථක්‍ඛන්‍ධක වර්‍ණනාව
සමථක්‍ඛන්‍ධකයෙහි - **“අධම්මවාදී පුග්ගලො**” යනාදී වූ මාතෘකා පදසය නික්‍ෂෙපකොට “**අධම්මවාදී පුග්ගලො ධම්මවාදීපුග්ගලං සඤ්ඤාපෙති**” යනාදිනයින් විස්තරය වදාරණ ලද්දේය. එහි **“සඤ්ඤාපෙති**” කාරණප්‍රතිරූපකයන් කියා සතුටුකරවා දන්වයි. “**නිජ්ඣාපෙති**” සුදුසු පරිදි ඒ අර්‍ත්‍ථය කල්පනා කෙරේද, බලාද එසේ කරයි. “**පෙක්‍ඛති අනුපෙක්‍ඛති**” සුදුසු පරිදි අර්‍ත්‍ථය බලාද නැවැත නැවැත බලාද එසේ කරයි. **“දස්සෙති අනුදස්සෙති**” ඔවුන්ගේම පර්‍ය්‍යාය වචනයෝය. **“අධම්මෙන වූපසම්මති**” යම්හෙයකින් ඒ අධර්‍මවාදී පුද්ගලතෙමේ අධර්‍මයම මේ ධර්‍මය’යි යනාදිනයින් මුළාකරවා දක්වාද, එහෙයින් අධර්‍මය කරණකොට ගෙණ සන්සිඳුවා නම.
“ධම්මෙ න වූපසම්මති” යම්හෙයකින් ධර්‍මවාදී පුද්ගල තෙමේ ධර්‍මයම ‘මේ ධර්‍මය’යි යනාදිනයින් මුළානොකරවා දක්වාද, එහෙයින් ධර්‍මය කරණකොටගෙණ සන්සිඳුවා නම.
“**පඤ්චිමානි භික්‍ඛවෙ ධම්මිකානි සතිවිනයස්ස දානානි**” මෙහි පිරිසිදුවූ ඇවැත් රහිතයක්හට සතිවිනය දීම එක් අඞ්ගයෙක, චොදනා කරණලද්දහුට දීම එක් අඞ්ගයෙක, යාඥා කරණලද්දහුට දීම එක් අඞ්ගයෙක, ධර්‍මයෙන් සමගිව දීම එක් අඞ්ගයෙකැයි මෙසේ අඞ්ග පසෙකි. මේ අඞ්ගපස වනාහි එක් එක් අඞ්ගයක්හුගේ වසයෙන් නොලබත්. එහෙයින් මෙය දෙශනා මාත්‍රයකි. පඤ්චාඞ්ගයෙන් යුක්ත වූ සතිවිනයදීම ධාර්මිකය යනු මෙහි මේ අර්‍ත්‍ථයයි. එහිද “**අනුවදන්ති**” චෝදනා කරති. සෙස්ස ප්‍රකටමය. මේ සතිවිනය වනාහි ක්‍ෂීණාස්‍රවයාහටම දියයුතුය. අනිකක්හට නොදිය යුතුය. යටත් පිරිසෙයින් අනාගාමියක්හටද නොදිය යුතුය. හෙද වනාහි අනිකකු විසින් චොදනා කරණු ලබන්නක්හටම දිය යුත්තේය. චෝදනා නොකරණු ලබන්නක්හට නොදිය යුතුය. චෝදනා නොකරණු ලබන්නක්හට දුන් කල්හි එහි චොදකයාගේ කථාව නොනගියි. චොදනා කරන්නේද ‘මේ ක්‍ෂීණාස්‍රවතෙමේ සනිවිනය ලද්දේය. කවරෙක් තාගේ කථාව ගන්නේදැ’යි පහකටයුතු බවට පැමිණේ.
**“භාසිතපරිකන්තං**” වචනයෙන් කියන ලද්දේය. කයින් කරණ ලද්දේය. නැවතී කරණ ලදය, යන අර්‍ත්‍ථයි. **“සරතායස්මා එවරූපිං ආපත්තිං ආපජ්ජිතා**” මෙහි ආයුෂ්මත් තෙමේ සිහිකෙරේද, යනු එහි අර්‍ත්‍ථයි.
**“යෙභුය්‍යසිකාය වූපසමෙතුං**” මෙහි යම් ක්‍රියාවක ධර්‍මවාදීහු ඉතා බොහෝ වෙත්ද, මෝතොමෝ යෙභුය්‍යසිකා නම.
නොදැහැමි ලහ ගැන්වීම් අතුරෙහි “**ඔරමත්තකං**” ස්වල්පමාත්‍ර අල්පමාත්‍ර ඩබර කිරීම් පමණක්ම. “**න ච ගතිගතං**” දෙතුන් ආවාසයක් කරා නොපැමිණි එහිම හෝ දෙතුන් වරක් විනිශ්චය නොකරණලද. **“න ච සරිතසාරිතං**” දෙතුන්වරක් ඒ භික්‍ෂූන් විසින් තමන් සිහිකරණ ලද්දේ හෝ අනුන් විසින් සිහිකරවන ලද්දේ හෝ නොවේ. “**ජානාති**” ලහ ගන්වන්නේ ‘අධර්‍මවාදීහු බහුතරහ’යි දනීද හේය. “**අප්පෙවනාම**” මේ ක්‍රමයෙන් ලහ ගන්වනු ලබන කල්හි ‘අධර්‍මවාදීහු බහුතර වන්නාහු නම් මැනැවැ’යි මොහුගේ මේ අදහසෙක් වේ. **“ජානාති සඞ්ඝො**” යනාදි අන්දෙතන්හිද මෙම නයවේ.
**“අධම්මෙන ගණ්හන්ති”** අධර්‍මවාදීහු “මෙසේ අපි බොහෝ වන්නෙමු’යි ලහ දෙක දෙක ගණිත්. “**වග්ගා ගණහන්ති”** ධර්‍මවාදීහු දෙදෙනෙක් එක් ධර්‍මවාදීසලාකයක් ගණිත්. මෙසේ ධර්‍මවාදීහු බොහෝ නොවන්නාහයි හඟින්නාහුද ඔවුහුය. “**න ච යථා දිට්ඨියා ගණ්හන්ති**” ධර්‍මවාදීව බලවත් පක්‍ෂයක් භජනය කරන්නෙමු’යි අධර්‍මවාදී සලාකයක් ගණිත්. දැහැමිලහ ගැන්වීම්හි මේ අර්‍ත්‍ථය පෙරළා දතයුතුය. මෙසේ ලහගන්වා ධර්‍මවාදීහු බහුතර වෙත්නම් ඔවුහු යම්සේ කියත්නම් මෙසේ ඒ අධිකරණය සන්සිඳවිය යුතුය. මෙසේ වූ කල්හි යෙභුය්‍යසිකාවෙන් සන්සිඳුනේ වේ. මේ මෙහි සඞ්ක්‍ෂෙපයයි. විස්තරය වනාහි ඉදිරියෙහිද එන්නේය.
**“අසූචි”** අපවිත්‍ර කාය වාක්කර්‍මයෙන් යුක්තවූයේද, “**අලජ්ජී**” දැන ඇවතට පැමිණීම් ආදීවූ අලජ්ජි ලක්‍ෂණයෙන් යුක්තවූයේ වේද, “**සානුවාදො**” උපවාද සහිතවූයේ වේද මෙසේ මේ ත්‍රිවිධ අඞ්ගයන්ගේ වසයෙන් කිරීම් තුනය සඞ්ඝයා විසින් කිරීමය. ධර්‍මයෙන් සමග්‍රවීමෙන් කිරීමය යන මේ දෙකැයි යන පස තස්ස පාපිය්‍යසිකාකර්‍මයට කරුණ නම් වෙත්. මෙහි සෙස්ස තර්‍ජනීය කර්‍මාදීන්හි කියූනයමය. මේ වනාහි මෙහි වචනාර්‍ත්‍ථයයි. මේ කර්‍මය වනාහි පව් බලවත් බැවින් යම් පවිටු පුද්ගලයෙක්වේද, ඔහුට කටයුතු බැවින් **“තස්ස පාපිය්‍යසිකාකර්‍මය**”යි කියනු ලැබේ.
**“කක්‍ඛළත්තාය වාළත්තාය**” කර්කශභාවය පිණිසද ව්‍යාලභාවය පිණිසද “**භෙදාය**” සඞ්ඝභෙදය පිණිස **“සබ්බහෙව එකජ්ඣං” **කිසිවක්හුගේ ඡන්‍දය නොගෙණ ගිලනුන්ද එහිම ගෙණ අවුත් එකට රැස්විය යුතුය. “**තිණවත්‍ථාරකෙන වූපසමෙය්‍ය”** මෙහි මේ කර්‍මය තිණවත්‍ථාරකයක් සමාන බැවින් තිණවත්‍ථාරකැයි වදාරණ ලදී. යම්සේ ගූථය හෝ මූත්‍රය හෝ ගටනු ලබන්නේ දුගද බැවින් පෙළාද, එපරිද්දෙන්ම යම් අධිකරණයක් මූලානුමූලයට ගොස් සන්සිඳුවනු ලබන්නේ කර්‍කශභාවය පිණිස ව්‍යාලභාවය පිණිස සඞ්ඝභෙදය පිණිස පවතීද, ඒ අධිකරණය මේ කර්‍මයෙන් සන්සිඳුනේ ගූථයක් මෙන් පිළිසන්වූයේ සන්සිඳුනේ වේය’යි මේ කර්‍මය තිණවත්‍ථාරකයක් සමාන බැවින් තිණවත්‍ථාරකැයි වදාරණ ලදී.
“**ථුල්ලවජ්ජං**” පාරාජිකාපත්තියද, සඞ්ඝාදිසෙසාපත්තියද. “**ගිහීපටි සංයුත්තං**” ගිහින්ට ලාමකබැවින් කුලමලකීම, ගැරහීම, දැහැමි යමක් පැවැත්ම යන මොවුන් අතුරෙහි පැමිණි ඇවැත.
“**එවඤ්ච පන භික්‍ඛවෙ තෙ භික්‍ඛූ තාහි ආපත්තීහි වුට්ඨිතා හොන්ති”** මෙසේ තිණවත්‍ථාරක කර්‍මවාක්‍යය කළකල්හි කර්‍මවාක්‍යයාගේ කෙළවර යම් පමණ භික්‍ෂූහු එහි රැස්වූවාහුද යටත්පිරිසෙයින් නිදිගත්තාහුද ඒ ඒ ක්‍රියාවන්ට පැමිණියාහුද, අන්‍යවිහිත වූවාහුද ඒ සියලු භික්‍ෂූහු උපසම්පදා මාළකයෙහි පටන් ථුල්ලවජ්ජ ගිහි පටිසංයුත්තද හැර සෙසු ආපත්තීන්ට පැමිණියාහුද ඒ සියලු ඇවැතින් නැගීසිටියාහු වෙත්. යම් කෙනෙක් ‘මට මෙය නොරුස්නේය’යි ඔවුනොවුන් දෘෂ්ටි ප්‍රකාශය කෙරෙත්ද, නොහොත් ඔවුන් සමග ඇවතට පැමිණද එහි නොආවාහුද අවුත් ඡන්‍දය දී පිරිවෙන් ආදියෙහි හුන්නහු හෝ වෙත්ද, ඔවුහු ඇවතින් නොනැගිටිත්. එහෙයින් “**ඨපෙත්‍වා දිට්ඨාවිකම්මං ඨපෙත්‍වා යෙ න තත්‍ථ හොන්ති**” යනු වදාරණ ලදී.
අධිකරණකථා
**“භික්‍ඛුණිනං අනුපඛජ්ජ**” භික්‍ෂුණීන්ගේ අභ්‍යන්තරයට වැද විවාදාධිකරණාදීන්ගේ වචනාර්‍ත්‍ථය දුට්ඨදොස වර්‍ණනාවෙහි කියන ලද්දේමය. **“විපච්චතාය වොහාරො”** සිත්හි දුක් පිණිස ව්‍යවහාරය. පරුෂ වචනය යන අර්‍ත්‍ථයි. “**යො තත්‍ථ අනුවාදො**” ඔවුන් චෝදනා කරණකල්හි යම් දොෂාරෝපණයක් වේද, “**අනුවදනා**” යන මෙය කියූ විපත් අතරෙහි එක්තරා එකකින් චෝදනා කරන ආකාරය දැක්වීමය. සමීපව කීමම යන අර්‍ත්‍ථයි. “**අනුල්ලපනා අනුභණනා**” යන පද දෙක චොදනාකරය පිළිබඳ වෙවචන මාත්‍රයෙක්මය. “**අනුසම්පවංකතා**” නැවැත නැවැත කායවාචාචිත්තයෙන් එහිම තදින් නැමුනු බවය. අවනතභාවය යන අර්‍ත්‍ථයි. “**අබ්භුස්සහනතා**” කුමක් හෙයින් මෙසේ උපවාද නොකරන්නෙම්දැ’යි උත්සාහකොට චොදනා කිරීමය. “**අනුබලප්පදානං**” මුල්වචනයට කරුණු දක්වා පසු වචනයෙන් බලය දීමය.
**“කිච්චයතා කරණීයතා”** මෙහි කිච්චම කිච්චය නම. කෘත්‍යයාගේ භාවය කිච්චයතාය. කරණීයයාගේ භාවය කරණීයතාය. මේ දෙකම සඞ්ඝකර්‍මයටම නමෙකි. “**අපලොකනකම්මං**” යනාදිය වනාහි එහිම ප්‍රභෙද දැක්වීමය. එහි අපලොකනකම්ම නම් සීමාවෙහි සිටි සඞ්ඝයා පිරිසිදුකොට හෙවත් අත්පසට සඞ්ඝයාගේ අනුමැතියෙන් තෙවරක් අස්වා කටයුතු කර්‍මයයි. **ඤත්තිකම්ම** නම් කියූ නයින්ම සමග්‍ර සඞ්ඝයාගේ එක් ඤත්තියකින් හා එක් අනුශ්‍රාවණයකින්දැයි මෙසේ ඤත්තිය දෙවනකොට ඇති අනුශ්‍රාවණයෙන් කටයුතු කර්‍මයයි. **ඤත්තිචතුත්‍ථකම්ම** නම් කියූ නයින්ම සමග්‍ර සඞ්ඝයාගේ අනුමැතියෙන් එක් ඤත්තියකින් හා අනුශ්‍රාවණ තුනකිනැයි මෙසේ ඤත්තිය සතරවැනිකොට අනුශ්‍රාවණ තුනකින් කටයුතු කර්‍මයයි.
එහි අපලොකන කර්‍මය අපලොකනය කොටම කටයුතුය. ඤත්තිකර්‍මාදි වශයෙන් නොකටයුතුය. ඤත්තිකර්‍මයද එක් ඤත්තියක් තබාම කටයුතුය. අපලොකන කර්‍මාදීන්ගේ වසයෙන් නොකටයුතුය. ඤත්තිදුතිය කර්‍මය වනාහි අපලොකනය කොට කටයුත්තේද ඇත්තේය. නොකටයුත්තේද ඇත්තේය. එහි සීමා සම්මුති, සීමාසමූහනන, කඨිනදාන, කඨිනුබ්හාර, කුටිවත්‍ථු දෙසනා, විහාරවත්‍ථුදෙසනා යන මේ කර්‍ම සය ගරුක වෙත්. එහෙයින් අප ලොකනය කරන්නට නොවටියි. ඤත්තිදුතිය කර්‍මවාක්‍යය අස්වාම කටයුත්තාහ. සෙසු තෙළෙස් සම්මුතීහුද සෙනාසනගාහක මතක චීවරදානාදි සම්මුතිහුදැයි යන මෙබඳු ලහුකකර්‍ම අපලොකනය කොටද කරන්නට වටිත්. ඤත්තිකර්‍මය, ඤත්ති චතුර්‍ත්‍ථකර්‍ම වශයෙන් වනාහි නොකටයුතුමය. ඤත්තිචතුර්‍ත්‍ථකර්‍මය ඤත්තියද අනුශ්‍රාවණ කර්‍මවාක්‍ය තුනද අස්වාම කටයුතුය. අපලොකනකර්‍මාදි වශයෙන් නොකටයුතුය යනු මේ මෙහි සඞ්ක්‍ෂෙපයයි.
විස්තර වශයෙන් වනාහි “ඉමානි චත්තාරි කම්මානි කතිහාකාරෙහි විපජ්ජන්ති” යනාදිනයින් **පරිවාරා**වසානයෙහි කර්‍මවර්‍ගයෙහි මොවුනගේ විනිශ්චය ආයේමය. එහි යමක් ප්‍රකට නොවුයේද, එය කර්‍මවර්‍ගයෙහිම වර්‍ණනා කරන්නෙමු. මෙසේ ඇති කල්හි අයුතුතන්හි කළ වර්‍ණනාවක් නොවන්නීය. මුල පටන්ද ඒ ඒ කර්‍මය දත්බැවින් මොනවට දත හැක්කේ වේ.
**“විවාදාධිකරණස්ස කිං මූලං**” යනාදිය පෙළවිසින්ම දතයුතුය.
“විවාදාධිකරණං සියා කුසලං” යනාදි තන්හි යම් සිතක් කරණකොට ගෙණ විවාද කෙරෙත්ද, ඒ චිත්තොත්පාදය විවාද නම් වේ. සමථයන් කරණකොට ගෙන කටයුතු බැවින් අධිකරණය යන මේ ආදිනයින් අර්‍ත්‍ථය දතයුතුය.
“**ආපත්තාධිකරණං සියා අකුසලං, සියා අව්‍යාකතං, නත්‍ථි ආපත්තාධිකරණං කුසලං” **යන මෙහි, සඳහා කියනලද විසින් අර්‍ත්‍ථය දතයුතුය. යම්හෙයකින් යම් පඨවිඛණනාදීවූ ආපත්තාධිකරණයෙහි කුසල් සිත අඞ්ගය වේද, ඒ කුසල් සිත ඇති කල්හි ‘ආපත්තාධිකරණයට කුසලයෙක් නැත්තේය’යි කියන්නට නොහැක්කේය. එහෙයින් මෙය අඞ්ගයට පොහොනා සිත සඳහා නොවදාරණ ලදී. මේ සඳහා වදාරණ ලදී. යම් ආපත්තාධිකරණයක් වනාහි ලොකවද්‍යවේද, ඒ ආපත්තාධිකරණය එකාන්තයෙන් අකුසල්මය. එහි ‘අකුසලය වන්නේය’යි විකල්පයෙක් නැත්තේය. යමක් ප්‍රඥප්තිවද්‍යවේද, ඒ ප්‍රඥප්තිවද්‍ය ආපත්තිය යම් හෙයකින් ‘සිතා දැන මේ ඇවැත ව්‍යතික්‍රමය කෙරෙමි’යි ව්‍යතික්‍රමය කරන්නහුටම අකුසලය වේ. නොසිතා නොදැන කිසිවක් නොදන්නහුට සහ සෙය්‍යාදිවසයෙන් පැමිණෙන බැවින් අව්‍යාකතය වේ. එහෙයින් එහි දැනීම් නොදැනීම් වසයෙන් මේ විකල්පභාවය සඳහා “**ආපත්තාධිකරණං සියා අකුසලං සියා අව්‍යාකතං නත්‍ථි ආපත්තාධිකරණං කුසලං**” යන මෙය වදාරණ ලදී.
ඉදින් වනාහි කුසල් සිත් ඇත්තේ යම් ඇවැතකට පැමිණේද, ‘මේ ආපත්තාධිකරණය කුසලය’යි කියන්නේයයි මේ කියනු ලැබේ. තමා අචිත්තක වූ ඵළකලොම පදසොධම්මාදි සමුට්ඨානයන්ටද කුසලත්‍වය පැමිණෙන්නේය. එහි විද්‍යාමාන වූද කුසලචිත්තය ඇවැතට අඞ්ගයෙක් නොවේ. කායවාග්විඤත්ති වශයෙන් චලිතව පැවැති කායවාක් යන මොවුන් අතුරෙහි එක්තරා එකක්ම අඞ්ග වේ. එද රූපස්ඛන්‍ධයට ඇතුළත් බැවින් අව්‍යාකතයයි දතයුතුය.
__“**සඤ්ජානන්තො**”__ යනාදියෙහි මේ අර්‍ත්‍ථය වේ.:- යම් සිතක් ඇවැතට අඞ්ගවේද, එයින් ‘මෙය ව්‍යතික්‍රමණය කරමි’යි වස්තුව දන්නේ, ව්‍යතික්‍රමාකාරය සමග දන්නේ, මොනවට දන්නේ, ව්‍යතික්‍රමචෙතනා වශයෙන් සිතා කල්පනාකොට උපක්‍රම වශයෙන් මඩිමින් තීරණය කොට නිසැකසිත යවා යම් ආපත්තාධිකරණයක් ව්‍යතික්‍රමය කෙරේද, යම් ඇවතකට පැමිණේද, මෙසේ ව්‍යතික්‍රමණය කරන්නා වූ ඔහුගේ යම් ව්‍යතික්‍රමයෙක්වේද, මේ ආපත්තිකාධිකරණය අකුසලයයි කියනු ලැබේ.
අව්‍යාක්තවාරයෙහිද යම් සිතෙක් ඇවැතට අඞ්ගවේද, එහි අභාවයෙන් නොදන්නේ ව්‍යතික්‍රමාකාරයද සමග නොදන්නේ මැනවින් නොදන්නේ ඇවැතට අඞ්ග වූ ව්‍යතික්‍රම චෙතනාවගේ අභාවයෙන් නොසිතා දැන මැඩීමක් නැති බැවින් තීරණය නොකොට නිසැක සිත නොයවා යම් ආපත්තාධිකරණයක් ව්‍යතික්‍රමය කෙරේද, එයට පැමිණේද, මෙසේ ව්‍යතික්‍රමණය කරන්නා වූ ඔහුගේ යම් ව්‍යතික්‍රමයක් වේද, මේ ආපත්තාධිකරණ “අව්‍යාකතයයි කියනු ලැබේ.
**“අයං විවාදො නො අධිකරණං**” යනාදිතන්හි සමථයන්ගෙන් කිරීමක් නැති බැවින් ‘අධිකරණ නොවේ’යි මෙසේ අර්‍ත්‍ථය දතයුතුය.
“**යාවතිකා භික්‍ඛූ කම්මප්පත්තා”** මෙහි චතුර්වර්‍ගක සඞ්ඝයා විසින් කටයුතු කර්‍මයෙහි සිවුනමක් භික්‍ෂූහු, පඤ්චවර්‍ගක සඞ්ඝයා විසින් කටයුතු කර්‍මයෙහි පස්නමක් භික්‍ෂූහු, දශවර්‍ගක සඞ්ඝයා විසින් කටයුතු කර්‍මයෙහි දසනමක් භික්‍ෂූහු, දශවර්‍ගක සඞ්ඝයා විසින් කටයුතු කර්‍මයෙහි විසිනමක් භික්‍ෂූහු කර්‍මප්‍රාප්තහයි දතයුතුය.
“**සුපරිග්ගහිතං**” මනාකොට පරිග්ගහිත කොට පිළිගත යුතුය. ආවාසික භික්‍ෂූන් විසින් අධිකරණය පිළිගෙණ ‘අද බඩු සෝදම්හ, අද පාත්‍රය පිසම්හ, අද එක් පළිබොධයක් ඇතැ’යි මානනිග්‍රහය පිණිස කීප දවසක් ඉක්මවිය යුතුය.
“**අනග්ගානි චෙවහස්සානි ජායන්ති**” එහි මෙහි පමණ නැති වදන් උපදිත්. “භාසෙති”යි පාඨය වේ. මේ අර්‍ත්‍ථමය. **“උබ්බාහිකාය සමන්තිතබ්බො**” අපලොකනයකොට හෝ පසුභාගයෙහි කියනලද ඤත්තිදුතිය කර්‍මවාක්‍යයෙන් හෝ සම්මත කටයුතුය. මෙසේ සම්මත කරණලද භික්‍ෂූන් විසින් වෙන්ව හෝ හිඳ එම පිරිසෙහි සම්මත නොකරණලද අන්‍යයන් විසින් හෝ කිසිවක් නොකියයුතුයයි අස්වා ඒ අධිකරණය විනිශ්චය කටයුතුය.
“**තත්‍රස්ස**” ඒ පිරිසෙහි වන්නේ නම්, “**නෙව සුත්තං ආගතං**” මාතෘකාව නොආය. “**නො සුත්තවිභඞ්ගො**” විනයද ප්‍රගුණ නොවූයේය. **“ව්‍යඤ්ජනච්ඡායාය අත්‍ථං පටිබාහති**” ව්‍යඤ්ජනය පමණක් ගෙණ අර්‍ත්‍ථය වළකාලන්නේය රන්රිදී කෙත්වත් පිළිගැනීම් ආදියෙහි විනයධර භික්‍ෂූන් විසින් ඇවැත් හෙතුකොට ගෙන කරණු ලබන්නන් දැක ‘කිම, මොවුන් ඇවැත හෙතුකොටගෙණ කරවහුද, “ජාතරූපරජතපටිග්ගහණා පටිචිරතො හොති”යි මෙසේ සූත්‍රයෙහි වෙසෙසින් වැළකීම් මාත්‍රයෙක්ම වදාරණ ලද්දේ නොවේද, මෙහි ඇවැතක් නැත්තේයයි කියයි. අන්‍ය ධර්‍මකථිකයෙක් සූත්‍රය ආබැවින් සිවුරු කොන් එල්වා අඳින්නවුන්ට ඇවැත නගන කල්හි ‘කිම, මොවුන්ට ඇවැත නගවුද, ‘පරිමණ්ඩලං නිවාසෙස්සමීති සික්‍ඛා කරණීයා’යි මෙසේ මෙහි ශික්‍ෂාකරණමාත්‍රයෙක්ම වදාරණ ලද්දේ නොවේද, මෙහි ඇවතෙක් නැතැයි කියයි.
“**යථා බහුතරා භික්‍ඛු**” මෙහි එක් භික්‍ෂු නමකගෙන් වැඩි වූවාහු ඉතා බොහෝ වූවාහුමය. දෙතුන් නමකගෙන් වැඩි වූවාහු නම් කියනුම කවරේද,
“**සඤ්ඤත්තියා**” අවබෝධ කරවීම පිණිසය. හැඟවීම පිණිසය. “ගූළ්හකං” යනාදිතන්හි අලජ්ජීන් උත්සන්නවූ පිරිසෙහි වැසූ සීට්ටු ගැන්වීම කටයුතුය. ලජ්ජීන් උත්සන්න පිරිසෙහි නොවැසු විවෘත වූ සීට්ටු ගැන්වීම කටයුතුය. අඥයන් උත්සන්න පිරිසෙහි කණට කොඳුරා කීමෙන්යුත් සලාක ගැන්වීම කටයුතුය. “**වණ්ණාවණ්ණයො කත්‍වා”** ධර්‍මවාදීන්ගේද අධර්‍මවාදීන්ගේද සලාක (සීට්ටු) නිමිත්ත සංඥාවට නගා හෙවත් කුදුමහත් අයුරට නගා ඔවුනොවුන් විසභාග කටයුත්තාහ. ඉක්බිති සියලුම සලාක සිවුරු කොන් නමා එහි මැද තබා කියූ නයින්ම ගැන්විය යුත්තාහ. “**දුග්ගහොති පච්චුකඩ්ඪිතබ්බං**” අධර්‍මවාදීහු බොහෝ වෙත්නම්, සලාකයෝ වැරදි ලෙසට ගන්නා ලදහ’යි කියා දුන් සලාක නැවැත ඔවුන් අතින් ගෙන තුන්යලක් දක්වා ගැන්විය යුතුය. “**සුග්ගහොති සාවෙතබ්බං”** එක් ධර්‍මවාදියකු වැඩි වූ කල්හි සලාකයෝ නිවැරදි ලෙසට මොනවට ගන්නා ලදහ’යි ඇස්විය යුතුය. ධර්‍මවාදීහු යම්සේ කියත්නම් ඒ අධිකරණය එසේ සන්සිඳවිය යුතුය. එකල්හි තුන්යලක් දක්වාද, අධර්‍මවාදීහු ඉතා වැඩිවෙත් නම් ‘අද කල් නොවන්නේය, හෙට දැන ගන්නෙමු’යි නැගිට අලජ්ජීන්ගේ පක්‍ෂය බිඳිනු පිණිස ධර්‍මවාදී පක්‍ෂයක් සොයාගෙන දෙවන දවසෙහි සලාක ගැන්වීම කටයුතුය. මෙය වැසූ සීට්ටු ගැන්වීමය.
සකණ්ණජප්පක සලාක ගැන්වීමෙහි වනාහි “ගහිතෙ වත්තබ්බො” යන මෙහි ඉදින් සඞ්ඝස්ථවිර තෙමේ අධර්‍මවාදීන්ගේ සලාකය ගණීද, හෙතෙමේ ‘ස්වාමීනි’ යුෂ්මත්හු මහලුවහුය. වැඩිවයසට පැමිණියහුය. යුෂ්මත්හට මේ නොසුදුසුය. මේ වනාහි ධර්‍මවාදීන්ගේ සලාකැයි මෙසේ අවබෝධ කරවිය යුතුය. ඔහුට අනික් ධර්‍මවාදීන්ගේ සලාක දැක්විය යුතුය. ඉදින් හෙතෙමේ එය ගණීනම් දිය යුතුය. තවද අවබෝධ නොමකෙරේද, ඉන්පසු කිසිවක්හට නොකියවයි කියයුතුය. සෙස කියූනය ඇත්තේමය. නොවැසූ ප්‍රකට වූ සලාක ගැන්වීම් විවෘතාර්‍ත්‍ථ ඇත්තේමය.
“**පාරාජිකසාමන්තං**” යන මෙහි මෛථුන ධර්‍මයෙහි පාරාජිකයට ලංවූයේ නම් දුක්කටය වේ. අදත්තාදානාදීන්හි ථුල්ලවච්චය වේ. “**නිබ්බෙඨෙනතං**” ‘න සරාමි’ යන වචනයෙන් නිර්‍වෙධනය කරනු ලබන්නහු. “**අතිවෙඨෙති**” “**ඉඞ්ඝායස්මා**” යනාදි වචනයන්ගෙන් තදින් වෙළාද “**සරාමි ඛො අහං ආවුසො**” යනු පාරාජිකය වසනු පිණිස මෙසේ පිළිදන්වාද, නැවත ඔහු විසින් තදින් වෙළනු ලබන්නේ ‘සිහිකරමි’යි පිළිණදී ‘දැන් මා නසන්නාහ’ යන බියෙන් **“දවා මෙ**” යනාදිය කීයේය. මෙසේ සඟමැද චෝදනාකොට ඇවැතට පැමිණියේ සැබෑදැයි විචාළ කල්හි අනිකක් කියා සඞ්ඝයා වෙහෙසානම් ඒ මහණහුට තස්සපාපිය්‍යසිකා කර්‍මය කටයුතුය. ඉදින් සිල්වත් වන්නේනම් පැමිණි සඟවෙසෙසට නිසිවත පුරා සහනය ලබන්නේය. වත නොපුරා නම් එසේ නසන ලද්දෙක්ම වන්නේය. සෙස්ස සියලු තන්හි ප්‍රකටමය.
ඛුද්දකවත්‍ථුක්‍ඛන්‍ධක වර්‍ණනාව
**ඛුද්දකවත්‍ථුක්‍ඛන්‍ධකයෙහි** “**මල්ලමුට්ඨිකා**” මුට්ඨිකමල්ලයෝ. “**ගාමූපද්දවා**” ඡවිරාග කිරීමෙන් සිරුරු සැරසීමෙහි යෙදුණු නාගරික මනුෂ්‍යයෝ. “**ගාමූපද්දවා**”යිද පාඨය වේ. මෙහි ඒ අර්‍ත්‍ථයම වේ. “**ථම්හෙ**” නාන තොටෙහි බිම තැන සිටුවනලද ටැඹෙහි.
“**කුඩ්ඩෙ**” ගඩොල් ගල් දැව යන මෙයින්කළ බිත්ති අතුරෙහි එක්තරා එකෙක්හි. “**අට්ඨානෙ නහායන්ති**” මෙහි අට්ඨාන නම් රුකක් පුවරුවක් මෙන් සැස අෂ්ටපදාකාරයෙන් රෙඛා සිඳ නානතොටෙහි කැන සිටුවත්, එහි නානසුණු වගුරුවා මිනිස්සු කය උලත්. “**ගන්‍ධබ්බහත්‍ථෙන**” නානතොටෙහි තැබූ දැවයෙන් කළ අතින්. ඒ අතින් සුණු ගෙණ මිනිස්සු ඇඟෙහි ගා ගණිත් “**කුරුවින්‍දිකසුත්තියා**” කුරුදු නම් ගල්කුඩු ලාකඩ හා එක්කොට කළ ගුලිමිටි කියනු ලැබේ. ඒ ගුලිමිටිය දෙකොණින් අල්ලාගෙන සිරුර ගටත්. **“විග්ගය්ග පරිකම්මං කාරාපෙන්ති**” ඔවුනොවුන් සිරුරෙන් සිරුර ගටත්. “මල්ලක” නම් මුවරදත් සිඳ කෙළමලා අඩියක සටහනින් කළ මළාවැයි කියනු ලැබේ. මේ මළාව ගිලන්හටද නොදුසුය.
“**අකතමල්ලක**” නම් දත් නොසිඳ කරණ ලද්දය. මෙය නොගිලන්හට නොවටියි. ගඩොල් කඩක් හෝ කබල් කඩක් හෝ වටියි. “**උක්කාසිකං**” යනු රෙදිවැටියය. එහෙයින් ස්නානය කරන යම් කිසිවක්හුගේ නානරෙදි වැටියෙන් පිටඉලීම වටියි. “**පුථුපාණිකං**”යි අත්පිරියම් කියනු ලැබේ. එහෙයින් මිට නොමොලොවා අතින් පිරියම් කිරීම සියල්ලන්ට වටියි.
“**වල්ලිකා**” යනු කණින් නික්මුනු මුතුවැල් ආදීන්ට මේ නමෙකි. හුදෙක් මුතුවැලම නොවේ. යම්කිසි කන්පලඳනාවක්වේද, යටත්පිරිසෙයින් තල්පතක් නමුදු නොවටියි. “**පාමඞ්ගං**” බමුණන් යාග පිණිස එල්ලන හූ ආකාරයෙන් එල්ලනහූය. “**කණ්ඨසුත්තකං**” බෙල්ලෙහි පලඳින යම්කිසි ආභරණයෙකි. “**කටිසුත්තකං**” කටියෙහි පලදින යම් කිසිවෙකි. යටත් පිරිසයින් හූතත් පමණකුදු වේ. “**ඔවට්ටිකං**” අත්පාවළලු කෙයුර ආදිය ප්‍රකටමය. යම්කිසි ආභරණයක් නොවටියි.
**“දුමාසිකං වා දුවඞ්ගුලං වා**” ඉදින් කෙස් දෙමසක් තුළ දෙයඟුලක් වැඩී සිටියේද, සිඳිය යුතුය. දෙයඟුල ඉක්මවීම නොවටියි. ඉදින් දිග් නොවූයේද, දෙමසට වඩා එක් දවසකුදු ඉක්මවීම නොලබාමය. මෙසේ දෙකින්ම ඉහලට පිරිසිඳීම වදාරණ ලද්දේය. ඉන් මෙපිට නොවටිනබවෙක් නම් නැත්තේය.
**“කොච්ඡෙන ඔසණ්හෙන්ති**” තෙත්කොට පනාවෙන් පීරා සමකොට හිඳුවත්. “**එණෙන**” දත් ආදියෙන් කරණ ලද්දවුන් අතුරෙහි යම් කිසිවකින්. “**හත්‍ථඵණෙන**” අතින්ම පිරීම් කිස කරන්නාහු ඇඟිලිවලින් පීරත්. **“සිත්‍ථතෙලකෙන”** මීඉටි මැලියම් ආදීන් අතුරෙහි කෙස් එක්වන කැටිවන යම්කිසිවකින්. **“උදකතෙලකෙන**” දියමුසු තෙලින් පනාවෙන් කෙස් පීරානැමීම් ආදීවූ සියලු ක්‍රියා සැරසීම පිණිස කිරීම නිමිතිකොට සියලු තන්හි දුක්කටය වේ. උඩුකුරුවූ ලොම් ඇතියහු විසින් ලොම් පහතට හෙලීම පිණිස අත තෙමා හිස පිසිදැමිය යුතුය. උෂ්ණයෙන් රත්වූ රජසින්යුත් හිස් ඇත්තන්හට තෙත් අතින් පිසදැමීම වටියි.
**“න භික්‍ඛවෙ ආදාසෙ වා උදකපත්තෙ වා**” මෙහි ලොහොතලි ආදියද සඞ්ග්‍රහ කරයි. යමෙක්හි මුවසටහන පෙනේද, ඒ සියල්ල කැඩපත් ගණනටම යන්නාහ. එහෙයින් යම්කිසිතැනෙක මුවසටහන බලන මහණහුට දුක්කටය වේ. “**ආබාධප්පච්චයා**” මාගේ වණය සිවිසහිතද, නොහොත් මෙතෙක් සිවිසහිත නොවූයේදැයි දැනගැනීම පිණිස, ‘මම දිරාගියෙම් වෙම්ද, දිරාගියේ නොවූයෙම්දැ’යි මෙසේ ආයුසංස්කාරය බලන පිණිසද, වටීයයි කියන ලදී.
“**මුඛං ආලිම්පන්ති**” වෙසෙසින් පහන්සිවිපැහැය කරන්නාවූ මුඛාලෙපයන්ගෙන් ආලෙප කරත්. **“උම්මද්දෙන්ති**” නොයෙක් වත්සුණුවලින් මුහුණ තවරත්. “**චුණ්ණෙන්ති**” මුඛචූර්‍ණය ආලෙප කරත්. “මනොසීලිකාය මුඛං ලඤ්චෙඡන්ති” රත්සිරියෙලින් තිලකාදී ලකුණු කරත්. ඒ තිලකාදිය සිරියල් ආදියෙන් කිරීමද නොවටීමය. අඞ්ගරාගාදීහු ප්‍රකටමය. සියලු තන්හි දුක්කටය වේ.
**“න භික්‍ඛවෙ නච්චං වා**” යනාදිතන්හි යම්කිසි නාට්‍යයෙක් වේ. යටත්පිරිසෙයින් මොනර නැටුමද දකිනු පිණිස යන්නාවූ මහණහුට දුක්කටය වේ. තමන් නටන්නහුට නටවන්නහුටද දුක්කටයම වේ. ගීතයද යම්කිසි නැටුමෙක්හි වූ ගීතයක් හෝ අනිත්‍යාදි ප්‍රතිසංයුක්ත ගීතයක් හෝ යටත් පිරිසෙයින් දන්තගීතයක් හෝ ගායනා කරන්නෙමු’යි පූර්‍වභාගයෙහි ශබ්දකරමින් කරත්ද, මෙද නොවටටියි. තමන් ගායනා කරන්නහුටද ගායනා කරවන්නහුටද දුක්කටයම වේ. වාදිතයද යම් කිසිවක් නොවටියි. යම් දියක් මුඛයට ගෙණ මුදන්නේ හෝ සැකසහිත තැනක සිටියේ හෝ අසුරු හෝ ගසාද අත්ල හෝ ගසාද එහි ඇවැත් නොවේ. ආරාමය තුළ සිට බලන මහණහුට ඇවැත් නොවේ. බලන්නෙමියි විහාරයකින් විහාරයකට යන මහණහුට ඇවැත්වේමය. අසුන්හලෙහි හුන්නේ දකීද, ඇවැත් නොවේ. බලන්නෙමියි නැගිට යන්නහුට ඇවැත් වේ. වීථියෙහි සිට බෙල්ල හරවා බලන්නහුටද ඇවැත්වේමය.
“**සරකුනති**” හඬ නැගීම. “**භඞ්ගො හොති”** නොලත් සමාධිය ලබන්නට, ලද සමාධියට සමවදින්නට. “**පච්ඡිමා ජනතා**” අපගේ ආචාර්‍ය්‍යයෝද උපාද්ධ්‍යායයෝද මෙසේ ගායනා කළහ’යි පශ්චිම ජනතෙමේ දිට්ඨානුගතියට පැමිණේද එසේම ගායනා කරයි. “**න භික්‍ඛවෙ ආයතකෙන**” යන මෙහි ආයතක නම් ඒ ඒ වෘත්ත බිඳ අකුරු විනාශකොට පැවැත්තේය. ධර්‍මයෙහි වනාහි සූත්‍රාන්තවෘත්ත ඇත්තේය. ජාතකවෘත්ත ඇත්තේය. ගාථාවෘත්ත ඇත්තේය. එය විනාශකොට ඉතා දිග් කිරීම නොවටියි. පරිපූර්‍ණ උච්චාරණ වෘත්තයෙන් පිරිමඩුලු වූ පදබ්‍යඤ්ජන දැක්විය යුතුය. “**සරභඤ්ඤං**” ස්වරයෙන් බිණීමය. ස්වරයෙන් බිණීමෙහි තරඞ්ගවෘත්ත තරඞ්ගභෙදවෘත්ත ගලිතවෘත්තාදීවූ දෙතිස් වෘත්තයෙක් ඇත්තේය. ඒ වෘත්තයන් අතුරෙහි යමක් කැමැත්තේද, ඒ කිරීම ලබයි. සියල්ලන්ගේ පදබ්‍යඤ්ජන නොනසා විකාර නොකොට ශ්‍රමණ සාරුප්‍යයෙන් පරිපූර්‍ණ උච්චරණවෘත්තනයින් පැවැත්මම ලක්‍ෂණය වේ.
**“බාහිරලොමං උණ්ණිං**” එළුලොම් බැහැරකොට එළුලොම් කම්බිලි පොරවත්. එසේ දරණ මහණහුට දුක්කටය වේ. ලොම් ඇතුල්කොට පෙරවීම වටියි. ශ්‍රමණාකල්පකථාව භූතගාම ශික්‍ෂා පදවර්‍ණනාවෙහි කියනලදී.
“**න භික්‍ඛවෙ අත්තනො අඞ්ගජාතං**” තමාගේ අඞ්ගජාතය සිඳින මහණහුට ථුල්ලච්චය වේ. කන්නාස් ඇඟිලි ආදී වූ අන් යම්කිසිවක් සිඳින මහණහුට, මිට ආදියෙන් තැළීම් ආදී වූ එබඳු දුකක් හෝ උපදවන මහණහුට දුක්කටය වේ. සර්‍පයන් හා පණුවන් විසින් කළ දෂ්ට කිරීම් ආදිය ඇති කල්හි හෝ අන් ආබාධයක් හෙතුකොට හෝ ලේ මුදා හරින්නහුටද යම් සිරුරු අවයවයක් සිඳින්නහුටද ඇවැත් නොවේ.
“**චන්‍දනගණ්ඨි උප්පන්නා හොති**” සඳුන් ගැටයක් ලැබුනේ වේ. හෙතෙමේ වනාහි ගඟ ඉහලද ගඟ පහලද දැල්වටකරවා ගඞ්ගානම් නදියෙහි ක්‍රීඩා කරන්නේය. ගඟෙහි සැඩපහරින් ගසාගෙන යනු ලබන සඳුන් ගැටය අවුත් ඔහුගේ දැලෙහි ලැගුනේය. මේ රජගහනුවර සිටුහුගේ පුරුෂයෝ ඒ සඳුන් ගැටය ගෙණ අවුත් සිටුහට දුන්හ. ඒ සඳුන් ගැටය ලැබුනේ මෙසේ වේ. “**ඉද්ධිපාටිහාරියං**” මෙහි ප්‍රකෘතිරූපය හැර කුමාරස්වරූපාදිය මවන විකුර්‍වණ සෘද්ධිප්‍රාතිහාර්‍ය්‍යය ප්‍රතික්‍ෂෙප කරණ ලද්දේය. එකෙක්ව බොහෝ දෙනෙක් වෙත්වා’ යනාදි විසින් ඉටන අධිෂ්ඨාන සෘද්ධිය ප්‍රතික්‍ෂෙප නොකරණ ලද්දේයයි දතයුතුය.
**“න භික්‍ඛවෙ සුවණ්ණමයො පත්තො”** යනාදි තන්හි ඉදින් ගිහියෝ භත්තාග්‍රයෙහි රන්තැටි ආදියෙහි ව්‍යඤ්ජන පිළියෙලකොට එළවත්නම් ඒ ඇල්ලීමද නොවටියි. පලිඟුයෙන් කළ ඊය මෙන් කළ ලෝහයෙන් කළ තැටි ආදි බඳුන් පෞද්ගලික පරිභොගයෙන්ම නොවටිත්. සාඞ්ඝික පරිභොගයෙන් හෝ ගිහියන් සතු වූවෝ හෝ වටිත්. තඹින් හ ලොහොයෙන් කළ පාත්‍ර නොවටියි. තඹින් කළ තැලිය වටීය යන මේ සියල්ල **කුරුන්‍දියෙහි** කියනලදී. “**මණිමයො**” මෙහි වනාහි ඉඳුනිල් මණියෙන් කරණලද පාත්‍රය කියන ලදී. “**කංසමයො**” මෙහි පිත්තලින් කළ පාත්‍රයද සඞ්ග්‍රහ කරණ ලද්දේය.
“**ලිඛිතුං**” තුනීකිරීම පිණිස මෙය කියනලදී. “**පකතිමණ්ඩලං**” මුවරදත් අයුරු රැලි සිඳ පාමඩුල්ලමය.
“**ආවට්ටිත්‍වා**” ඔවුනොවුන් පැහැර. “**පත්තාධාරකං**” මෙහි දත් වැල් වේ ආදියෙන් කළ භූමි ආධාරකයෙහි හෙවත් මිටි බැවින් එනම් ලද ආධාරකයෙහි පාත්‍ර තුනක්ද, දැවයෙන් කළ ආධාරකයෙහි පාත්‍ර දෙකක්ද මතුමතුවෙහි එකපිට එකතැබීම සුදුසුයයි **කුරුන්‍දියෙහි** කියනලදී. **මහාර්‍ත්‍ථකථාවෙහි** වනාහි ‘භූමි ආධාරකයෙහි පාත්‍ර තුනකට ඉඩ නැත්තේය. දෙකක් තැබීම සුදුසුය. පෙරළෙන්නට නොහැකි ලෙසින් මැනැවින් සෑදු දාරුආධාරක දණ්ඩකාධාරයන්හිද මේ නයමය. ඩබරාදිය ඇතුල්කොට ලියනකඳ කෙළවර සමාන වූ දාරු ආධාරකයද දඬුතුනකින් බඳින ලද දණ්ඩකාධාරකයද එකද පාත්‍රයකට ඉඩ නැත්තේය. එහි තබාද, අතින් අල්ලාගෙනම හිඳිය යුතුය. බිම යටිකුරුකොට නවා එකක්ම තැබිය යුතුය’යි කියන ලද්දේය.
“**මිඪන්තෙ**” ගෙපිළි ඈ කෙළවර ඉදින් පෙරැළී එහිම පිහිටාද මෙබඳුවූ වැලි ඇතිරූ ගෙපළපඩි කෙළවර තැබීම වටියි. “**පරිභණ්ඩන්තෙ**” පිටිපස කළ පඩිකෙළවර කියූ ලෙසින් මෙහිද විනිශ්චය දතයුතුය.
“**චොළකං**” යම් රෙදිකඩක් අතුට පාත්‍රය තබනු ලැබේද, වේයන් නොනගිනු පිණිස ඉතා උස්කොට තැනූ වෙදිකාකාරවූ මළුවක් නැති කල්හි කලාලෙක හෝ තටුයෙක හෝ මැටියෙන් පිරිබඩ කළ බිමෙක හෝ යම් තැනක තබන ලද්ද දූෂිත නොවේද, එබඳුවූ වැල්ලෙක හෝ තැබීම වරද නොවේ. පස් රජස් ආදීන් අතුරෙහි රළුබිමෙක හෝ තබන්නහුට දුක්කටය වේ. පාත්‍රමාළකය ගඩොලින් හෝ දැවයෙන් හෝ කළහැකිය. “**පත්තකණ්ඩොලිකා”** මහාමුව ඇති සැටිසටහන් ඇති බඩු සැළ කියනු ලැබේ. **“යො ලකෙය්‍ය**” බිත්තිහුල් නාගදන්තාදී වූ යම්කිසි තැනක පාත්‍රය එල්වන්නහුට දුක්කටයම වේ. සිවුරලන හුණදඬුවෙහිද බැඳ තැබීම නොවටියි. බඩුතැබීම පිණිසම හෝ කරණ ලද්දේ වේවා, හිඳින යහනක් පිණිස කරණ ලද්දේවේවා, යම්කිසි ඇඳක හෝ පුටුවක හෝ පාත්‍රය තබන්නහුට දුක්කටය වේ. අන් බඩුවක් සමග බැඳ තබන්නටද ඇඳවතෙහි බැඳ එල්ලන්නටද වටියි. බැඳද මතුවෙහි තැබීම නොසුදුසුය. ඇඳක් හෝ පුටුවක් හෝ ඔසොවා සිවුරුලන හුණදඬු ආදීන් අතුරෙහි අට්ටකඡන්නය සමග තබන ලද්දේවේද, එහි තැබීම වරද නැත. අංසවැටිය සමග අංසකූටයෙහි එල්වා ඇකයෙහි තැබීම වටියි. බතින් පිරුණු පාත්‍රයද ඇකය මතුවෙහි එල්ලන ලද පාත්‍රයද ඡත්‍රයෙහි තැබීම නොවටියි. භාණ්ඩයක් සමග බැඳ අටල්ලක්කොට තැබූකල්හි හෝ සිස්වූ හෝ බතින් පිරූ හෝ යම්කිසි පාත්‍රයක් තබන්නට වටියි.
“**පත්තහත්‍ථෙන**” මෙහි හුදෙක් යමක්හුගේ අතෙහි පාත්‍රය ඇත්තේද, ඔහු පමණක්ම පාත්‍රගත් අත් ඇත්තේ නොවේ. හුදෙක් පාත්‍රගත් අත් ඇතිව කවුළුව පමණක්ම හරින්නට නොලබන්නේ නොවේ. තවද අතෙහි හෝ පිටිපයෙහි හෝ යම්කිසි සිරුරු අවයවයෙක පාත්‍රය ඇති කල්හි අතින් හෝ පයින් හෝ හිසින් හෝ යම්කිසි සිරුරු අවයවයකින් කවුළුව අරින්නට මතුයෙදූ අගුල හෝ ඔසොවන්නට හිද්ද හෝ යතුරෙන් අරින්නට නොලබන්නේය. ඇකය මතුවෙහි පාත්‍රය එල්වා පහසු ලෙසින් අරින්නට ලබන්නේය.
**“තුම්බකටාහං**” ලබුකබල කියනු ලැබේ. ඒ ලබුකබල පාත්‍රය ලෙසින් පරිහරණය කරන්නට නොවටියි. ලැබ තාවකාලිකව පරිභොග කළ හැකිය. කළකබලෙහිද මෙම නයවේ. “**අබ්භුම්මෙ**” මෙය උත්‍රාසවචනයි. “**සබ්බපංසු කූලකෙන**” මෙහි සිවුරද ඇඳ පුටුද, පංසුකූලිකය වටියි. අනුභව කටයුත්ත දුන්දෙයක්ම ගතයුතුය.
“**චලකානි**” මුවෙන් සපා හළ අපවිත්‍ර ආමිෂ. “**අට්ඨිකානි**” මත්ස්‍යමාංස ඇට. “**උච්චිට්ඨොදකං**” මුව සේදූදිය. මොවුන් අතුරෙහි යම්කිසිවක් පාත්‍රයෙන් ගෙණයන්නහුට දුක්කටය වේ. පාත්‍රය අත්මුව දොවන දියලන බඳුනක්කොට අත සෝදන්නට නොලබයි. අත සේදූ පාසේදූ දියද පාත්‍රයෙහි වත්කර ගෙන යෑම නොවටියි. ඉඳුල් නැති පිරිසිදු පාත්‍රය ඉඳුල් අතින් ගැනීම නොසුදුසුය. මෙහි වම් අතින් දියවක්කර එක් දියකටක් කොපුලක් ගෙණ ඉඳුල් අතින් ගැනීම වටියි. මෙපමණකිනුදු එය ඉඳුල්පාත්‍රය වේ. අත බැහැරිදියෙන් සෝදා ගැනීම වටියි. මත්ස්‍ය මාංස ඵලාදිය කන්නේ එහි යම් ඇටයක් හෝ ඵලයක් හෝ දමනු කැමැත්තේවේද, ඒ ද්‍රව්‍යය පාත්‍රයෙහි තබන්නට නොලැබේ. ඇටකටු ආදිය පාත්‍රයෙහි තුබූ තැනින් නොඋදුරා එහිම කොට අතින් එයින් එයින් මස් උදුරා කෑම වටියි. මුවෙන් බැහැරට ගත් යම් කිසිවක් නැවැත නොකනු කැමැත්තේද, එය පාත්‍රයෙහි තබන්නට නොලැබේ. ඉඟුරු පොල්කැබලි ඩැහගෙන ඩැහැගෙන නැවත තබන්නට ලැබේ.
“**නමතකං**” සැත් වෙළන රෙදිකඩ. “**දණ්ඩකසන්‍ථකං**” කතුර හෝ අන්‍ය වූ යම්කිසි දඬුකඩක් හෝ යොදා කරණලද සැත.
“**කණ්ණකිතා හොන්ති**” මලයෙන් ගැවසුනාහු වෙත්. “**කිණ්ණෙන පූරෙතුං**” රාබිජු සුණෙන් පුරවන්නට. “**සත්තුයා**” කසාමුසු පිටිසුණෙන්. “**සරිතකං**” ගල්කුඩු කියනු ලැබේ. එයින් පුරවාලන්නට අනුදනිමි යන අර්‍ත්‍ථයි. “**මධුසිත්‍ථකෙන සාරෙතුං**” මීඉටි ගාන්නට “**සරිතකං පරිභිජ්ජති**” ඒ ගල්කුඩු තැවරූ මීඉටි බිඳීයයි. “**සරිතසිපාටිකං**” මීඉටිගෑ කඩරෙද්ද. සැත් කොපු රෙදිකඩ මීඉටිගෑ කඩරෙද්දට අනුලොම්යයි **කුරුන්‍දියෙහි** කියනලදී. “**කඨිනං**” දඩුකඩ සතරකින් සිවුර පමණට දිගවූ සිවුරැස්කොට බඳිනලද දඬුහිණද, ඒ මතුවෙහි සිවුර රඳවනු පිණිස ඇතිරිය යුතු කඨිනයෙහි කළාල් කිලඤ්ජයන් අතුරෙහි එක්තරා එකකුදු. “**කඨිනරජ්ජුං**” යම් රැහණකින් දෙපට සිවුරක් මසන්නාහු කඨිනයෙහි දෙපට සිවුරෙහි දෙපට සමකොට බැඳිය යුතු රැහණෙහි එක්පට සිවුර දිග්වූ කල්හි නගින රැලි නසනු පිණිස සිවුර බදිත්. “**කඨිනං නප්පහොති**” උස් මහණක්හුගේ පමණින් කළ කඨිනය. එහි මිටිමහණක්හුගේ සිවුර පතුරුවනු ලබන්නේ නොපොහොනේය. ඇතුළතම සිටියේ වේ. කඨිනයෙහි දඬු කරා නොද පැමිණේය යන අර්‍ත්‍ථයි. “**දණ්ඩකඨිනං**” ඒ මැද අන් මිටිමහණහුගේ පමණින් අන් හිණක් බදින්නට අනුදනිමි’ යන අර්‍ත්‍ථය.
“**විදලකං**” දඬුවෙන් කළ කඨිනයෙහි පමණින් කළාල කෙළවර හකුලා දෙපට කිරීමය. “**සලාකං**” දෙපට සිවුර අතරෙහි ඇතුල් කරණ කුර. **“විනන්‍ධනරජ්ජුං**” මහා හිණ සමග කුඩාහිණ වෙළන්නට රැහණ. “**විනන්‍ධනසුත්තකං**” කුඩාහිණ සමග සිවුර වෙළන්නට හුය. **“විනන්‍ධනසුත්තකං**” ඒ හුයින් එහි සිවුර වෙළා මැහීමට. “**විසමා හොන්ති**” කිසි හූ අතරක් කුඩා වේ. කිසිහු අතරක් මහත් වේ. “**කලිම්ඛකං**” පමණ සන්සරණ යම්කිසි තල්කොළ ආදියක්. “**මොඝසුත්තකං**” වඩුවන්ගේ දැවයන්හි කලුනූලෙන් මෙන් කහනූලෙන් සන්කිරීම. “**අඞ්ගුලියා පතිගණ්හන්ති**” හිදිමුව ඇඟිල්ලෙන් පිළිගණිත්.
**“ආවෙසන විත්‍ථක**” නම් යම්කිසි මලාකරඬු ආදියය. “**උච්චවත්‍ථුකං**” පස් වගුරුවා බිම උස් කරන්නට අනුදනිමි’ යන අර්‍ත්‍ථයි. “**ඔගුම්බෙත්‍වා උල්ලිත්තාවලිත්තං කාතුං**” පියස තනා, ඝනදඬු යොදා, ඇතුළත හා පිටත මැටියෙන් ආලේප කරන්නට, යන අර්‍ත්‍ථයි. “**ගොඝංසිකාය**” හුණයක් හෝ රුක්දඬුවක් හෝ ඇතුළත්කොට ඒ සමග හකුලා තබන්නට යන අර්‍ත්‍ථයි. “**බන්‍ධනරජ්ජුං**” එසේ හකුළා තැබූ කථිනය බඳින රැහණ.
“**කටච්ඡුපරිස්සාවනං**” කටච්ඡුපරිස්සාවන නම්, දඬු තුනෙක්හි වෙළා කරණ ලද්දය.
“**යො න දදෙය්‍ය**” පෙරහනක් නැත්තහුට යම් මහණෙක් පෙරහන නොදෙන්නේ නම්, ඔහුට ඇවැත් වේ. යමෙක් වනාහි තමන්ගේ අතෙහි පෙරහන ඇති කල්හිද ඉල්ලා නම් ඔහුට නොකැමැත්තෙන් නොදිය යුතුය. **“දණ්ඩපරිස්සාවනං”** රදවුන්ගේ අළුපෙරණ පෙරහන මෙන් සිවුපාදයන්හි බඳින ලද හිණෙහි සළුව බැඳ මැද දඬුවෙහි දිය වක්කළ යුතුය. ඒ දිය දෙකොටස පුරා වැගිරෙයි. යමක් දියෙහි ගලා කළයෙන් දිය ගණිත්ද, ඒ **ඔත්‍ථරක** නම. ඒ ඔත්‍ථරකය වනාහි දඬු සතරෙක්හි රෙද්දක් බැඳ දියෙහි කණු සතරක් සිටුවා ඒ කණු සතරෙහි බැඳ සියලු කෙළවර දියෙන් මුදා මැද ගලා කළයෙන් දියගණිත්. “**මකසකුටිකා**”යි සිවුරු කිළිය කියනු ලැබේ.
“**අග්ගලවට්ටි**” නම් දොරබාවට සම පමණවූම අගුල්කණුවැ’යි කියනු ලැබේ. යම් තැනෙක සිදුරු තුනහතරක්කොට හිඳි දෙත්ද, එහිය. දොරබාව විද එහි ඇතුල් කළ අගුල්කණුව “**කපිසීසක**” නමැයි කියනු ලැබේ. “**සූචිකා**” අගුල්කණුව මැද විද සිදුරුකොට ඇතුල්කළ කූරු “**ඝටිකා**” එහි මතුවෙහි යෙදූ අගුල “**මණ්ඩලිකං කාතුං**” බිම පහත්කොට හුණුගලින් බඳින්නට. “**ධූමනෙත්තං**” ගිනිහල් ගෙයින් දුම් නිකුත්වන සිදුර. “**වාසෙතුං**” සුවඳ කවන්නට. “**උදකාධානං**” දිය තබන තැන. එහි කළයෙහි දියතබා මලාවෙන් ගෙණ වැලඳිය යුතුය. **“කොට්ඨකො**” දොරකොටුව,
“**තිස්සො පරිච්ඡාදියො”** යන මෙහි ගිනිහල්ගෙයින් වැසීමද, ස්නානය කරණ කල්හි දියෙන් වැසීමද පිරියම් කරණ මහණහුටම වටියි. සෙසු අභිවාදනාදි ක්‍රියාවන්හි නොවටියි. වස්ත්‍රයෙන් වැසීම සියලු ක්‍රියාවන්හි වටියි. “**උදකං න හොති**” ගිනිහල්ගෙයි නානදිය නැත්තේ වේ.
“**තුලං**” කොළ කිරන්නන්ගේ මෙන් දිය නගා ගන්නා තරාදිය. ගොනුන් හෝ යොදා අතින් හෝ ගෙණ දිග්වරපට ආදියෙන් අදින යන්ත්‍රය **කරකටකයි** කියනු ලැබේ. **“චක්කවට්ටකං**” ලිදෙන් දිය නගන ඝටීයන්ත්‍රය. “**චම්මඛණ්ඩ**” නම් තුලාවෙහි හෝ කරකටකයෙහි හෝ යෙදිය යුතු සම්බඳුනය. “**අපාරුතා හොති**” වටකරණ ලද්දී නොවේ. දිය පිස්න අඟින් කරණ ලද්දී ද දැවෙන් කරණ ලද්දීද වටියි. දියපිස්නක් නැති කල්හි රෙදි කඩිනුදු දියපිස දැමීම සුදුසු වේ.
“**උදකමාතිකං**” දිය වදනා ඇළ. “**නිල්ලෙඛං ජනතාඝරං**” නිල්ලෙඛජන්තාඝරය නම්, කැණිමණ්ඩල වට තැබූ පක්‍ඛපාසකය කියනු ලැබේ. ගොනැස්ස මතුවෙහි පක්‍ඛපාසක ඵලකයන් තබා කරණලද මුදුනැති පියස්සට මේ නමෙකි. “**චතුමාසං නිසීදනෙන”** නිසීදන සිවුරෙන් සිවුමසකට වඩා වෙන්ව නොවිසිය යුතුය යන අර්‍ත්‍ථයි.
“**පුප්ඵාභිකිණ්ණෙසු”** මලින් අතුරණ ලද ආස්තරණයන්හි. “**නමතකං**” යනු එළුලොමින් කළ හෝ වියනලද්දය. එළුලොමින් කළ ඒ කම්බිලිය සම්කඩ පරිහාරයෙන් පරිභොග කටයුතුය. “**ආසිත්තකුපධානං**” ආසිත්තකූපධාන නම් තම්බලොහයෙන් හෝ රිදියෙන් හෝ කළ පෙට්ටියට මේ නමෙකි. මේ කියූ ආසිත්තකූපධානය ප්‍රතික්‍ෂෙප කළබැවින් දැවයෙන් කරණ ලද්දීද නොවටියි. “**මළොරිකා**”යි දණ්ඩාධාරකය කියනු ලැබේ. යෂ්ටි ආධාරක පත්‍රාධාරක පැස්පි යන යන මොවුහුද මේ මළොරිකාවෙහිම ඇතුළත්වූහ. ආධාරකයන්ගේ ගණනට යෑම පටන් සිදුර විදින ලද්දේත් නොවිදින ලද්දේත් වටීමය. “**එකභාජනෙ**” යන මෙහි ඉදින් එක් මහණෙක් තෙමේ භාජනයෙන් ඵලයක් හෝ පූපයක් හෝ ගෙණ යේද ඔහු පහවගිය කල්හි අනික් මහණහුට සෙස්ස බුදීම වටියි. ගෙණගිය එය අවසන්වූ කල්හි අනිකාහටත් නැවැත ගැණීම වරද නොවේ.
“**අට්ඨභඞ්ගෙහි**” මෙහි එකද අඞ්ගයකිනුදු යනු උපාසකයකුහට සීමාව තුළ හෝ සීමාරහිත තැනකට හෝ ගොස් ගඞ්ගා ආදී තන්හි හෝ “සුණාතු මෙ භන්තෙ සඞ්ඝො ඉත්‍ථන්නාමො ආයස්මන්තං ඉත්‍ථන්නාමං අමූලිකාය සීලවිපත්තියා අනුද්ධංසෙති” යනාදි කර්‍මවාක්‍යයෙන් ඔහු විසින් දෙනලද නොපිළිගැණීම පිණිස යටිකුරු කිරීම වටීමය. මෙසේ පාත්‍රය යටිකුරු කළ කල්හි ඔහුගේ ගෙයි කිසිදියයුතු දෙයක් නොපිළිගත යුතුය. ‘අසුවලාගේ ගෙයි භික්‍ෂාව නොගනු මැනැවැ’යි සෙසු විහාරයන්ටද, දන්වා යැවිය යුතුය. උඩුකුරු කරන කල්හි “සඞ්ඝෙන මෙ භන්තෙ පත්තො නික්කුජ්ජිතො අසම්භොගොම්හි යොහම්භන්තෙ සම්මා වත්තාමි” යනාදිනයින් තුන්යල දක්වා යාඥා කරවා අත්පස හරවා ඤත්තිදුතිය කර්‍මවාක්‍යයෙන් උඩුකුරු කටයුතුය.
“**සංහරන්තු**” අකුළාගණු ලබත්වා. **“චෙලපත්තිකං”** පියවිලිය. (පාවාව) ඒ බොධිරාජකුමාර තෙමේ ‘ඉදින් මම පුතකු ලබන්නෙම් නම් භාග්‍යවතුන් වහන්සේ මාගේ පියවිලි පාගන සේකැ’යි යන මේ අදහසින් පාවාඩය එලූයේය. මෙතෙමේ පුත්‍රලාභයට නොසුදුසුව සිටියේය. එහෙයින් භාග්‍යවතුන් වහන්සේ පියවිලි නොපෑගු සේක. ඉදින් පෑයූසේක්නම් පසුව පුතකු නොලබනුයේ ‘මෙතෙමේ සර්‍වඥ නොවේය’යි දෘෂ්ටියක් ගන්නේය. මේ වනාහි භාග්‍යවතුන් වහන්සේගේ පියවිලි නොපෑගීමෙහි කරුණය. යම්හෙයකින් යම් භික්‍ෂූහුද නොදන්නා පාගන්නාහු නම් ඔවුහු ගිහින් විසින් නින්දා කරණ ලද්දාහු වන්නාහුය. එහෙයින් භික්‍ෂූන් නින්දාවෙන් මුදක්වනු පිණිස එසේ එලූ පියවිලි නොපාගවු’යි ශික්‍ෂාපද පැණවූසේක. මෙය ශික්‍ෂාපද පැනවීමෙහි කරුණයි.
“**මඞ්ගලත්‍ථාය යාචියමානෙන**” පහවූ ගැබ් ඇත්තී හෝ වේවා, ගැබ්බර ඇත්තී හෝ වේවා, මෙබඳු තන්හි මගුල් පිණිස යාඥා කරනු ලබන්නහු විසින් පියවිලි පෑගීම වරද නැත. **ධොතාපාදක** නම් පාදෝනා තැන දෝනා ලද පයින් පෑගීම පිණිස පසුතුරුණු එලන ලද්දේවේද ඒය. එය පෑගීම වටියි.
**කතක** නම් පයදෝනා කල්හි පාගැටීම පිණිස පියුම්කෙම් අයුරෙන් කටු නගා කරණ ලද්දය. එය වට හෝ වේවා, සිවුරැස් ආදීවූ ප්‍රභෙද ඇත්තේ හෝ වේවා, බාහුලිකානුයොග බැවින් ප්‍රතික්‍ෂෙප කරණ ලද්දේමය. පිළිගැණීමත් පරිභොග කිරීමත් නොවටියි. “**සක්‍ඛරා**”යි පහණ කියනු ලැබේ. ගල්පෙණද වටියි. “**විධූපනං**” විජනිපත කියනු ලැබේ. “**තාලවණ්ටං**” තල්වැට වනාහි තල්පතින් හෝ හුණපතුරින් හෝ දත්වලින් හෝ බටපතුරින් හෝ මොණර පිළින් හෝ චර්‍මවිකෘතියෙන් හෝ කරණ ලද්දේ වේවා, සියල්ල වටියි. මකසවීජනිය දත්වලින් කරණලද, අංවලින් කරණලද දඬු ඇත්තීද වටියි. වැහැරියෙන් කළ විජනියෙහි වැටකේ අරළු කන්දලපත් ආදියෙන් කළ විජනියද සඞ්ග්‍රහ කරණලදී.
“**ගිලානස්ස ඡත්තං**” මෙහි යම් මහණක්හට කායදැවිල්ලෙක් හෝ පිත්කෝපයෙක් හෝ වේද, ඇස හෝ දුර්‍වලවේද, අන්කිසි ආබාධයක් හෝ ඡත්‍රය හැර සිටි බැවින් හටගණීද, ඒ මහණහුට ගමෙහිද වනයෙහිද ඡත්‍රය දැරීම වටියි. වැස්සෙහිදී සිවුරු රැකීම පිණිස ව්‍යාළමෘගචෞරභය ඇති කල්හි ආත්මාරක්‍ෂාව පිණිසද වටියි. තලපත්‍රච්ඡත්‍රය සියලු තන්හිම වටියි.
“**අසිස්ස”** අසිඅස්ස - කඩුවක් වූයේ නම් “**විජ්ජොතලති**” එහි මෙහි පෙරළයි. “**දණ්ඩසම්මුතිං**” මෙහි පමණින්යුත් සිවුරියන්වූම දණ්ඩ සම්මතකොට දියයුතුය. එයින් අඩුවැඩි වූ දණ්ඩ සම්මුතිය නැතිවද සියල්ලන්ට වටියි. උරමල්ලවනාහි නොගිලන්හට නොවටියි. ගිලන්හටද සම්මත කොටම දියයුතුය.
**“රොමන්‍ථකස්ස**” මෙහි වැමෑරීම නගන්නහු හැර නැගී ආ ඔක්කාරය මුවෙහි රඳවා ගිලින සෙස්සන්ට ඇවැත් වේ. ඉදින් නොරඳන ලදුව උගුරෙන් පහළටයේද, වටියි.
**“යං දීය්‍යමානං**” මෙය භොජන වර්‍ගයෙහි වර්‍ණනා කරණ ලද්දේමය.
“**කුප්පං කරිස්සාමි**” ශබ්ද කරන්නෙමි. නිය ආදියෙන් නියසිඳීම නිමිතිකොට ඇවැත් නැත්තේය. ආරක්‍ෂාව පිණිස නියසිඳීම අනුදන්නා ලද්දේය. “**විසතිමට්ටං**” විසි නියම ලියන ලදුව ඔපමට්ටම් කරවත්. “**මලමත්තං**” නිය ඔපනොකොට කිලිටි පමණක්ම පහකරන්නට අනුදනිමි, යන අර්‍ත්‍ථයි.
“**ඛුරසිපාටිකං**” කරකැති දමන පසුම්බිය. **“මස්සුංවඩ්ඪාපෙන්ති**” කෙස් සමග රැවුල දිග් කරවත්. **“ගොලොමිකං**” යන මෙයින් හමුවෙහි දිගකොට තැබූ එළුරැවුල කියනු ලැබේ. “**චතුරස්සකං**” මතු නළල් කෙළවරද යටහනු දෙපසෙහිදැයි කොන්සතර තබා මෙසේ සිවුරැස්කොට කැප්පවීම. “**පරිමුඛං**” ලයෙහි ලොම් ගැලවීම. “**අඩ්ඪුරකං**” උදරයෙහි රොම්රොද තැබීම **“ආපත්ති දුක්කටස්ස**” රැවුලු කැපීම් ආදීවූ හැමතන්හි දුක්කටය වේ. “**ආබාධපච්චයා සම්බාධෙ ලොමං**” ගඩුවණ කුඩාවණ ආදීවූ ආබාධ හෙතුකොට ගල්කැට ආදියෙන් නාසයෙහි ලොම් ගැලවීමෙහි ඇවැත් නැත්තේය. ආරක්‍ෂාව පිණිස අඬුව අනුදන්නාලදී. **“න භික්‍ඛවෙ පලිතං ගාහාපෙතබ්බං**” යන මෙහි බැමෙහි හෝ නළලෙහි හෝ උඩුරැවුලෙහි හෝ උස්ව නැග විරූපව සිටි එබඳුවූ යම් ලොමයක් පැසුනේ හෝ වේද, නොපැසුනේ හෝ වේද, ගැන්වීම වටියි.
“**කංසපත්‍ථරිකා**” ලොහොබඩු වෙළෙන්දෝ. “**ඛන්‍ධනමත්තං**” වෑකතුරුයට ආදීන්ගේ ඛන්‍ධනමාත්‍රය.
**“න භික්‍ඛවෙ අකායබන්‍ධනෙන”** යන මෙහි කාබාන නොබඳීද, නික්මෙන්නහු විසින් යම් තැනෙක්හිදී සිහි කෙරේද, එතැනදී බැඳිය යුතුය. අසුන්හලෙහිදී බඳින්නෙමි’යි යෑම වටියි. සිහිකොට යම්තාක් නොබදීද, ඒතාක් පිඬුපිණිය නොහැසිරිය යුතුය. “**කලාබුක**” නම් බොහෝ රැහන් ඇති පටිය. “**දෙඩ්ඩුහත**” නම් දියබරිහිස සමානපටිය “**මුරජ**” නම් බොහෝ ලනු එක්කොට අනෙකකින් වෙළා මුරජවැටි සටහන් ඇතිව කරණලද පටිය “**මද්දවීන**” නම් හවඩිය සමාන පටිය මෙබඳු වූ එකෙකුත් නොවටියි. බොහෝ පටි නොවටිනබව කියනු කිම, **“පට්ටිකං සූකරන්තකං**” යන මෙහි ප්‍රකෘතියෙන් වියනලද්දා වූ හෝ මස්කටු සමානකොට වියනලද වූ හෝ පටිය වටියි. සෙසු ඇත් ඇස් ආදී වූ සටහන් තබා කළ පටි නොවටියි. **“සූකරන්තක”** නම් යතුරුලන පසුම්බි සටහන් ඇත්තේ වේ. එක රජ්ජුකයද සිවුරැස් නොකොට හවඩි අයුරෙන් වියූ මුද්දිකා කායබන්‍ධනයද සූකරන්තකයට අනුලොම් වේ. **“අනුජානාමි භික්‍ඛවෙ මුරජං මද්දවීතං**” මේ මුරජ-මද්දජන යන පටි දෙක දාහිම අනුදන්නා ලදී. මෙහි හවඩි සටහන් ඇති දාවද සතරකට වැඩියෙන් නොවටියි. “**සොහක**” නම් වෙලා මුවවිට මැසීමය. “**ගුණක**” නම් වරාහැල් කරල් අග අයුරෙන් මැසීමය. මෙසේ මසනලද පටි, කෙළවර ස්ථිර වේ. **“පවනන්තො**”යි පාසකෙළවර කියනු ලැබේ.
“**හත්‍ථිසොණ්ඩක**” නම් නැබමුල පටන් ඇත්සොඬට බඳු සටහන් ඇතිව එල්වීමකොට සොළීරට ගෑණුන්ගේ හැඳීම මෙන් හැඳීමය. “**මච්ඡවාලක**” නම් එ‍ක්පසකින් දාවලු කෙළවර, එක් පසකින් පාසකෙළවර එල්වා හැඳීමය. “**චතුකණ්ණක**” නම් උඩ දෙකොණෙක යට දෙකොණෙකැ’යි මෙසේ කොන්සතර දක්වා හැඳීමය. “**තාලවණ්ටක**” නම් තල්වැටක අයුරෙන් වස්ත්‍රය එල්වා ඇඳීමය. “**සතවල්ලිකං**” නම් දිග් සළුව නොයෙක්වර නවා වැටිකරන්නහු විසින් හැඳීමය. වම් දකුණු පස්හි නිරතුරුව රැලි දක්වා හැඳීමය. ඉදින් දණ පටන් එකක් හෝ දෙකක් හෝ රැලි පෙනේනම් වටියි.
**“සංවෙල්ලියං නිවාසෙන්ති**” මල්ලකර්‍මකාරාදීහු බඳපටිය බඳිත්. මෙසේ හැඳීම ගිලන්හටත් මගට පිළිපන්හටත් නොවටියි. මග යන්නාහු යම් එක් කොණක් හෝ කොන් දෙකක් හෝ උස්කොට අඳනය මතුවෙහි එල්ලත්ද, ඇතුළත හෝ එක් කසාවතක් එසේ හැඳ පිටත අනිකක් හදිත්ද සියල්ල නොවටියි. ගිලන් තෙමේ වනාහි යටසිවුර රැලි දක්වා අනිකක් මතුවෙහි හැඳීම ලබන්නේය. දෙකක් අඳින නොගිලනහු විසින් දෙක එක්කොට හැඳියයුතුය. මෙසේ මෙහි යමක් ප්‍රතික්‍ෂෙප කරණ ලද්දේ ද, සෙඛියා වර්‍ණනාවෙහි යමක් දක්වන ලද්දේ ද, ඒ සියල්ල හැර විකාර රහිතව තෙමඩුලු වසන්නහු විසින් හාත්පසින් වටකොට හැඳිය යුතුය. යම්කිසි විකාරයක් කරණුයේ දුක්කටයෙන් නොමිදේ. **“න භික්‍ඛවෙ ගිහීපාරුතං පාරුපිතබ්බං**” මෙසේ ප්‍රතික්‍ෂෙප කරණලද ගිහීපාරුතය නොපොරොවා දෙකොන් සමකොට පෙරවීම පරිමණ්ඩල පාරුපනය නම. ඒ පාරුපනය පෙරවිය යුතුය.
එහි ශ්වෙතපටපාරුතය, පරිව්‍රාජකපාරුතය, එකසාටකපාරුතය, සොණ්ඩපාරුතය, අන්තොපුරිකපාරුතය, මහාජෙට්ඨකපාරුකය, කුටිපවෙසක පාරුතය, බ්‍රාහ්මණපාරුතය, බ්‍රාහ්මණපාරුතය, පාළිකාරකපාරුතය යන මේ ආදියය, පරිමණ්ඩල ලක්‍ෂණයෙන් අන් අයුරකින් පොරවන ලද බැවින් මේ සියල්ල ගිහිපාරුත නම. එහෙයින් සුදු පිළිහඳින අර්‍ධපාලක නිගණ්ඨයෝ යම්සේ පොරවත්ද, සමහර පරිව්‍රාජකයෝ ලය විවෘතකොට දෙඅසකැටයන්හි යම්සේ පොරෝණය තබත්ද, එක් සළුවක් හඳින මනුෂ්‍යයෝ හඳින ලද සළුවෙහි එක් කොණකින් පිට පොරොවා දෙකොණ දෙඅංසකූටයන්හි යම්සේ තබත්ද, සුරාසොණ්ඩාදීහු සළුවෙන් බෙල්ල වටකරන්නාහු දෙකෙළවර ගෙණ යම්සේ උදරයෙහි හෝ එල්වත්ද, පිටෙහි හෝ දමත්ද, අන්තඃපුරස්ත්‍රීහු ඇස් තරු පමණක් දක්වා යම්සේ හිස වසා පොරොවත්ද, මහජ්‍යෙෂ්ඨයෝ දිග්සළුව හැඳ, ඒ සළුවෙහිම එක් කොණකින් යම්සේ සියලු සිරුර පොරොවත්ද තෙත් කිළියට පිවිසෙන ගොවියෝ සළුව වෙළා කිසිල්ලෙහි බහා ඇතුල්කොට එහිම එක් කොණකින් යම්සේ සිරුර පොරොවත්ද, බ්‍රාහ්මණයෝ කිසිළි දෙක අතරෙහි සළුව ඇතුල්කොට අංසකුටයන්හි යම්සේ තබත්ද, පාළිකාරකභික්‍ෂුතෙමේ එකස්කොට පොරොවනයෙන් පොරොවන ලද්ද වම්අත විවෘතකොට යම්සේ සිවුර අංසකූටයට නගාද, එසේ නොපොරොවා මේ සියල්ලන් මෙබඳු අන්‍යවූද පාරුපනදොසයන් හැර විකාරරහිතව හාත්පසින් වටකොට පෙරවිය යුතුය. එසේ නොපොරොවා ආරාමයෙහි හෝ ඇතුළුගමෙහි හෝ අනාදරයෙන් කිසි විකාරයක් කරන මහණහුට දුක්කටය වේ.
[missing trans]
“**අචක්‍ඛුස්ස**” ඇස්වලට හිතනොවේ. පරිහානිය උපදවයි. “**නච්ඡාදෙති**” බත් රුචිනොවේ. “**අට්ඨඞ්ගුපරමං**” මිනිසුන්ගේ ප්‍රමාණ අඟුලෙන් අටඟුලක් පමණකොට ඇති
“**පටග්ගි**” නැවැත ගිනි දෙන්නට “**පරිත්තං**” තණ පහකිරීමෙන් හෝ අගල් කැණීමෙන් හෝ රැකීම මෙහි වනාහි අනුපසම්පන්නයකු නැති කල්හි ගිනිද දෙන්නට පොළොව සැස තණදපහකරන්නට අගල්ද කණින්නට අමුකොළ අතු කඩා ගිනි නිවන්නටද ලබයි. සෙනසුනට පැමිණ ගින්න හෝ සෙනසුනට නොපැමිණි ගින්න හෝ එසේ නිවන්නට ලබයි. කැප ජලයෙන්ම ලබයි. අනික් අකැප ජලයෙන් නොලබයි.
“**සති කරණීයෙ**” වියලිදර ආදියෙහි ගැණීම් කිසක් ඇති කල්හි “**පොරිසියං**” පුරුෂ ප්‍රමාණ. **“ආපදාසු**” ව්‍යාලමෘගාදීන් දැක හෝ මංමුළා වූවෙක්ම දිග් බලනු කැමතිව හෝ ලැව් ගින්නක් හෝ එන දිය පහරක් දැක හෝ මෙබඳු ආපදාවන්හි ඉතා උස්වූ රුකට හෝ නැගීම වරද නොවේ.
“**කල්‍යාණවාක්කරණා”** මිහිරි ශබ්ද ඇත්තාහු. **“ඡන්‍දසො ආරොපෙම**” වේදය මෙන් සංස්කෘත භාෂාවෙහි වාචනාමාර්‍ගයට නගම්හ. **“සකාය නිරත්තියා**” මෙහි ස්වකීය නිරුක්ති නම් සම්බුදුරජාණන් වහන්සේ විසින් වදාළ ආකාර ඇති මාගධ ව්‍යවහාරය වේ.
“**ලොකායත**” නම් ‘මෙද කරුණෙන් මෙද කරුනෙන් සියල්ල ඉඳුල්ය, සියල්ල ඉඳුල් නොවේ, කවුඩා සුදුය, කොකා කලුය’යි මේ ආදීවූ නිරර්‍ත්‍ථික කාරණයන්ගෙන් ප්‍රතිසංයුක්ත වූ තීර්ථකශාස්ත්‍රයය.
“**අන්තරා අහොසි”** අතර කරණ ලදය. පිළිසන්වූවාය.
“**ආබාධප්පච්චයා**” යම් ආබාධයකට **ලසුනං** ලුනු බෙහෙත්වේද, ඒ හෙතුකොටය.
“**පස්සාවපාදුකං**” යන මෙහි පස්සාවපාදුකාව ගඩොලින්ද ගලින්ද දැවයෙන්ද කිරීම සුදුසු වේ. වච්චපාදුකාවෙහි ද මේනයම වේ. “**පරිවෙණං”** වච්චකුටිය වටකිරීමතුළ.
**“යථාධම්මො කාරෙතබ්බො**” දුක්කට වස්තුවෙහි දුක්කටය හෙතුකොට, පාචිත්තිය වස්තුවෙහි පාචිත්තිය හෙතුකොට කරවිය යුත්තේය. “**කතකඤ්ච කුම්හකාරිකඤ්ච**” යන මෙහි කතකය කියනලදමය. **කුම්හකාරිකා **යන මෙයින් ධනිය ස්ථවිරයන්ගේ මෙන් සියල්ල මැටියෙන් කළ කිළිය කියනු ලැබේ. සෙස්ස සියලු තන්හි ප්‍රකටමය.
සෙනාසනක්‍ඛන්‍ධක වර්‍ණනාව
**සෙනාසන**ක්‍ඛන්‍ධකයෙහි - “**අප්පඤ්ඤත්තං හොති”** ඒ කාලයෙහි විහාර සෙනසුන නොඅනුදන්නා ලද්දේ වේ. **“විහාර**” නම් අදර්‍ධයොගාදියෙන් මුක්ත වූ සෙසු ආවාසයයි. “**අඩ්ඪයොගො”** ගුරුළුපියාපත් ලෙසින් කළවහල ඇති ගෙය “**පාසාදො”** දිග්පහය “**හම්මියං**” ඉතා උස්වූ මුදුන් වහල සහිත ප්‍රාසාදය කුළුගෙය පහයමය. “**ගුහා**” ගඩොලින් කළ ගුහාය, ගලින් කළ ගුහාය, දැවයෙන් කළ ගුහාය, පසින් කළ ගුහාය. “**ආගතානාගතස්ස චාතුද්දිසස්ස සඞ්ඝස්ස**” ආවාවූද නොආවාවූද සිවුදිසා වැසි සඞ්ඝයා උදෙසා,
අනුමොදනාගාථාවන්හි “**සීතං උණ්හං**” යනු සෘතුවිසභාග වශයෙන් වදාරණලදී. “**සිසිරෙ චාපි වුට්ඨියො**” යන මෙහි “**සිසිරො**” පොද බිඳු සහිත වාතය තෙමේ කියනු ලැබේ. “**වුට්ඨියො**” සෘජුවූ මෙඝ වර්‍ෂාමය. මේ සියල්ල “**පටිහන්ති**” යන මේ පදය හා ම යෙදියයුතුය.
“**පටිහඤ්ඤති**” විහාරය හෙතුකොට නැසේ. “**ලෙණත්‍ථං**” සැඟවී සිටීම පිණිස. “සුඛත්‍ථං” ශීතාදි උපද්‍රවරහිත බැවින් සැප විහරණය පිණිස “**ඣායිතුඤ්ච විපස්සිතුං”** මේ දෙපදය ද “**සුඛත්‍ථඤ්ච**” යන මේ පදය හා යෙදියයුතුය. විහාරදානය සැප පිණිසද පවතීයයි මේ වදාරණ ලද්දේ වේ. කවර සැපයක් පිණිසද, යත්:- ධ්‍යාන වඩන්නටද විදර්‍ශනා වඩන්නටද, යම් සැපයෙක්වේද, ඒ පිණිසය. තවද පරපදය සමගත් යෙදිය යුතුය. විහාරදානය ධ්‍යාන වඩන්නටද විදර්‍ශනා වඩන්නටද යන දෙකරුණ පිණිස පවත්නේය. මෙහි ධ්‍යාන වඩන්නාහ. විදර්‍ශනා වඩන්නාහ’යි සඞ්ඝයාහට දෙන්නහුගේ විහාරදානය බුදුරජාණන් වහන්සේ විසින් අග්‍රයයි වර්‍ණනා කරණ ලද්දේය. “**සො ච සබ්බදදො හොති යො දදාති උපස්සයං”**යි මෙය වදාරණ ලද්දේය.
යම් හෙයකින් අග්‍රයයි වදාරණ ලද්දේ ද “**තස්මා හි පණ්ඩිතො පොසො”** යන ගාථාව එහිලාද වදාරණ ලදය. “**වාසයෙත්‍ථ බහුස්සුතෙ**” යන මෙහි විහාරයෙහි පර්‍ය්‍යාප්ති බහුශ්‍රැතයන්ද ප්‍රතිවෙධ බහුශ්‍රැතයන්ද වාසය කරවන්නේය. “**තෙසං අන්නංච**” ඒ බහුශ්‍රැතයන්ට සුදුසුවූ ආහාරද පැන්ද වස්ත්‍රයන්ද ඇඳපුටු ආදි සෙනසුන්ද යන යමක්වේද, ඒ සියල්ල ඒ සෘජුවූ අකුටිලසිත් ඇත්තාවූ ඔවුන් කෙරෙහි **“දදෙය්‍ය**” පිහිටුවන්නේය. භෙදවනාහි විශේෂයෙන් ප්‍රසන්න සිතින් චිත්තප්‍රසාදය වළකානොවේ. මෙසේ වෙසෙසින් පහන් සිත් ඇත්තහුටමය. ඒ බහුශ්‍රැතයෝ ඒ විහාරදායකයාහට දහම් දෙසත් -පෙ- ආස්‍රවරහිතවූයේ පිරිනි වේ.
**“ආවිඤ්ජනච්ඡිද්දං ආවිඤ්ජනරජ්ජුං**” මෙහි කවුළුව පැහැසීමට අනුදත් රැහන නම් දිවි නගුටෙන් කරණලද්දීනම් වටීමය. වෙනකිසි රැහනක් නොවටී “**තීහි තාළානි**” අනුදත් යතුරුමුදු තුනය. “**යන්තකං සූචිකං**” මෙහි දොර අගුල ලෑම පිණිස යමක් යමක් දනීද, ඒ ඒ යන්ත්‍රයද, ඒ දොර අරින කූරද කිරීම වටියි. “**වෙදිකාවාතපාන**” නම් සෑයෙහි පිල සමානවූ “**ජාලවාතපාන**” නම් දැලක් සමානව බැඳි වාතපානය. “**සලාකවාතපාන**” නම් ටැම්තබා සෑදු වාතපානය “**වක්කලිකං**” මෙහි වස්ත්‍රයෙන් කළ පාපිස්නක් බඳින්නට අනුදනිමි යන අර්‍ත්‍ථයි. “**වාතපාන භිසි**” ජනෙල් කවුළුව පමණින් බිස්සක්කොට බඳින්නට අනුදනිමි, යන අර්‍ත්‍ථයි. “**මීඪං**” මැස්සක ආකාරයෙන් දැවමැටි ආදියෙන් කළ පිලක ආකාර මීඪය. **“විදලමඤ්චං**” වේවැල් ඇඳ. හුණබටින් හෝ විසූ ඇඳ.
“**ආසන්‍දිකො**” සිවුරැස් පුටුව කියනු ලැබේ. **“උච්චකම්පි ආසන්‍දිකං**”යි වදාළ වචනයෙන් එක් පසකින් දිග් පුටුවම අටඟුල් පා ඇත්තේ නොවටියි. සිවුරැස් ආසන්‍දිය වනාහි පමණ ඉකුත් වූයේත් වටීයයි දතයුතුය. “**සත්තඞ්ග**” නම් තුන් පසෙක හේත්තු ඇඳි තුනක් යොදා කළ ඇඳ මේ ඇඳක් පමණ ඉක්මවූයේද, වටියි. “**භද්දපීඨං**” වේවැලින් කළ පුටුව කියනු ලැබේ. “**පීඨිකා**” රෙදිකැබලි බැඳි පුටුවමය. “**ඵලකපාදපීඨ**” නම් දැවවැටිය මත්තෙහි පාතබා භොජනඵලකයක් මෙන් කළ පුටුමය. **“ආමලක වට්ටිකපීඨ**” නම් ඇඹුලුපල ආකාරයෙන් යෙදූ බොහෝ පා ඇති පුටුවය. මොවුහු වනාහි පෙළෙහි ආපුටුය. දැවයෙන් කළ සියලුම පුටු වටීය යනු මෙහි මේ විනිශ්චයයි. “**කොච්ඡං**” සුවඳ හොටින් කරණ ලද්දේ හෝ මුදුතණ බබුස්තණයෙන් කරණ ලද්දේ __හෝ අටඟුල් පරමකොට ඇත්තේ වටියි. __
**“අට්ඨඞ්ගුලපරමං මඤ්චපටිපාදකං**” යන මෙහි මිනිසුන්ගේ පමණ අඟුලින්ම අටඟුල් ඇත්තේය. “**චිලිමිකා**” නම් පිරියම්කළ බිමෙහි පැහැය රකිනු පිණිස කළ ආස්තරණයයි කියනු ලැබේ. **“රුක්‍ඛතූලං**” ඉඹුල්රුක් ආදීවු යම්කිසි වෘක්‍ෂයන්ගේ පුලුන්ය. “**ලතාතුලං**” කිරිවැල් ආදීන්ගේ පුලුන්ය. **“පොටකීතුලං**” එරකතෘණාදීවූ යම්කිසි තෘණජාතීන්ගේ යටත්පිරිසෙයින් උක්බට ආදීන්ගේද පුලුන්ය. කොට්ට මසාගැණීමට අනුදත් මේ තෙවැදෑරුම් පුලුනෙන් සියලු භූතගාමයෝ සඞ්ග්‍රහ කරණලද්දාහු වෙත්. රුක්වැල් තණජාති හැර අන් භූතගාමයක් නැත්තේය. එහෙයින් යම්කිසි භූතගාමයක්හුගේ පුලුන් බිම්බොහනයෙහි ලාවටියි. බිස්සට පැමිණ මේ සියලු පුලුන් අකැප පුලුන්ය’යි කියනු ලැබේ. බිම්බොහනයෙහි මේ පුලුන් පමණක්ම හුදෙක් නොවටනේ නොවේ. හංස මොනර ආදී වූ සියලු පක්‍ෂීයන්ගේද, සිංහාදී වූ සියලු සිවුපාවුන්ගේද, ලොම්වටියි. රුක්මල් මූනමල් ආදීන් පිළිබඳ යම්කිසි මල්ද නොවටියි. කොල්ලම් කොළ පිරිසිදු කරණ ලද්දක්ම නොවටියි. අනිකක් හා එක්වූවක් වටියි බිසිවලට අනුදත් පස්වැදෑරුම් ඌර්‍ණදීවූ පුලුන්ද වටියි.
“**අද්ධකායිකානි**” කයින් අඩක් පමණ වූ කොට්ට. යම් කොට්ට අතුරෙහි කටියෙහි පටන් හිස දක්වා තබත්ද. එබඳු කොට්ට වෙත්. **“සීසප්පමාණං**” හිස පමණවූ කොට්ටය නම්, යම් කොට්ටයක පළලින් තුන්කොන් අතුරෙහි දෙකොන් අතර මනිනු ලබන්නේ වියතක් හා සතරඟුලෙක්වේද, කොට්ටයෙහි මැද තැනමිටි රියනක් වේද, දිගින් එක්රියන් හමාරක් හෝ දෙරියනක් හෝ වේයයි **කුරුන්‍දියෙහි** කියනලදී. මෙය ශීර්‍ෂප්‍රමාණයාගේ උත්කර්‍ෂ පරිච්ඡෙදයයි. මෙයින් වැඩිව ගියේ නොවටියි. අඩුව ගියේ වටියි. නොගිලන්හට හිසතබන කොට්ටයද පාතබන කොට්ටයද යන දෙකම වටියි. ගිලන්හට කොට්ට අතුරා ඒ මතුවෙහි පසුතුරුණක් එලා හිඳීම වරද නොවේ. බිසි පිළිබඳව පස්වැදෑරුම් යම් කැප පුලුන් අනුදන්නා ලද්දාහුවෙත්ද, එයින් කොට්ටය මහත්වූයේද වටීය’යි **ඵුස්සදෙව** ස්ථවිර තෙමේ කීයේය. විනයධර **උපතිස්ස** ස්ථවිර තෙමේ වනාහි කොටයක් කරන්නෙමි’යි කැපපුලුන් හෝ අකැප පුලුන් හෝ බහා කරන්නහුට ප්‍රමාණය වටීයයි කීයේය.
**“පඤ්චභිසියො”** පස්වැදෑරුම්වූ ඌර්‍ණදියෙන් පුරවනලද බිසිය. පුලුන් ගණනින්ම මේ බිසින්ගේ ගණන කියනලදී. එහි ඌර්‍ණග්‍රහනයෙන් හුදෙක් එළුලොම් පමණක්ම නොගන්නා ලදී. මිනිස් ලොම් හැර කැප අකැප මස්ජාති ඇති පක්‍ෂීන්ගේ හා සිවුපාවුන්ගේද යම්කිසි කැප ලොමයෙක්වේද, ඒ සියල්ල ඌර්‍ණග්‍රහනයෙන්ම ගන්නා ලදී. එහෙයින් සවදෑරුම් චීවරයන්ගේද සවැදෑරුම් අනුලොම චීවරයන්ගේද එක්තරා එකෙකින් බිසිඋරියක්කොට ඒ සියල්ල බහා කිරීම වරද නැත. එළුලොම් නොබහා කම්බලයම සිවුපටක් හෝ පස්පටක් බහා කරණ ලද්දීද, අනුදත් ඌර්‍ණභිසිසඞ්ඛ්‍යාවටම යන්නීය.
රෙදිබිසි ආදීන් අතුරෙහි යම්කිසි අලුත් වස්ත්‍රයක් හෝ පරණ වස්ත්‍රයක් හෝ අතුරා හෝ ඇතුළත බහා හෝ කරණ ලද්දී **චොලභිසි** නම. යම්කිසි වැහරියක් බහා කරණලද්දී **වාකභිසි** නම. යම්කිසි තෘණයක් බහා කරණ ලද්දී **තෘණභිසි** නම. පිරිසිදු තමලුපත් හැර යම්කිසිපත් බහා කරණ ලද්දී **පණිභිසි**යි දතයුතුය. තමලුපන් අනිකක් හා එක්වූවෙක්ම වටියි. තනි තමලුපතින් කරණ ලද්දී නොසුදුසුය. බිස්සෙහි ප්‍රමාණනියමෙක් නැත්තේය. මඤ්චභිසි, පීඨභිසි, භුම්මත්‍ථරණභිසි, චඞ්කමණභිසි, පාද පුඤ්ජනභිසි යන මොවුන්ට අනුරූප වශයෙන් සලකා තමන්ගේ කැමැත්ත ලෙසින් පමණ කටයුතුය. යම් මේ ඌර්‍ණදීවූ පස්වැදෑරුම් පුලුන්ද බිසි කිරීමෙහිලා ගතහැකිය. ඒ පුලුන් සම්මය බිස්සෙහිද ගතහැකියයි කුරුන්‍දියෙහි කියනලදී. මෙයින් සම්මය බිස්ස පරිභොග කටහැකිය යනු සිද්ධ වේ.
“**මඤ්චභිසිං පීඨෙ සංහරන්ති**” ඇදෙහි අතුටමනා බිස්ස පුටුවෙහි අතුරත්. ඇතිරීම පිණිස ගෙනයතියිද යෙදේ. “**උල්ලොකං අකරිත්‍වා**” යටට ඇතිරියක් නොඵලා. “**ඵුසිතුං**” රදනින් හෝ කසාවෙන් හෝ උඩකින් ඉසීම කරන්නට ලබයි. “**භත්තිකම්මං**” ගුදිරි උරයෙහි මතුපිට බිතුවම් කිරීම. “**හත්‍ථභත්තිං**” පසඟුලිබිත්
“**ඉක්කාසං**” රුක්ලාටු හෝ මැලියම් හෝ. “**පිට්ඨමද්දං**” පිට කඳුකයෙන් මැදීම. “**තුණ්ඩකමත්තිකං**” කුඩු හා මිශ්‍රවූ මැටි. **“සාසපකුණ්ඩං**” අබපිටි. “**සිත්‍ථතෙලකං**” දියවූ මීඉටි. **“අච්චුස්සන්නං හොති**” බින්දු බින්දුව සිටියි. “**පච්චුද්ධරිතුං**” පිස දමන්නට. “**ලණ්ඩමත්තිකං**” ගැඩවිල්ගු හා මිශ්‍රවූ මැටි. “**කසාවං**” නෙල්ලි අරළු කසට.
**“න භික්‍ඛවෙ පටිභානචිත්තං”** යන මෙහි හුදෙක් ගෑණු පිරිමි රූපම නොවේ. තිරිසන් රූපද යටත් පිරිසයින් ගැඩවිලි රූපද මහණක්හට තමන් විසින් කිරීම හෝ කරවයි කීම හෝ නොවටියි. ‘උපාසකය’ දොරටුපල්රුවක් කරව’යි කීමද නොහොබියි. ජාතකයන්හි යෙදුනු අසදෘශ දානාදී වූ පැහැදීමට කරුණු වූ හෝ කලකිරීමට සුදුසුවූ කරුණු ඇතුළත්වූ වස්තූන් හෝ අනුන් ලවා කරවිය හැකිය. මල්කම් ආදිය තමාටද කළහැකිය.
“**ආලකමන්‍දා**” මිනිසුන්ගෙන් ගැවසීගත් එක් මිදුලෙන් යුත් විහාර. **“තයො ගබ්භො**” යන මෙහි. **“සිවිකාගබ්භො**” සිවුරැස් ගබඩාව. “**නාළිකාගබ්භො**” පළලට වඩා දෙතුන් ගුණයක් දිග ඇති දිග් ගබඩාව. **“හම්මිය ගබ්හො**” අහස්තෙලෙහි කුළුගෙවල ඇති ගබඩාවය. මුදුනෙහි පියසි ඇති ගබඩාව හෝය.
**“කුලුඞ්කපාදකං**” රුකක් විද එහි කණු වද්දා කරන ලද්දය. එහා මෙහා කළහැකි බිතුපා ඇති එය දිරූ අඩිතාලමට රුකුල් දෙනු පිණිස පොළොවෙහි පිහිටුවන්නට අනුදනිමි’ යන අර්‍ත්‍ථයි. “**පරිත්තාණකිටිකං**” වැසිවැටෙන තැන රැකීම පිණිස තල්පත් ආදියෙන් කළ පටලය. “**උද්දසුවං**” වසුගොමද අළුද සමග මැඩගත් මැටි.
**ආලින්‍ද** නම් අක්දෙරියයි කියනු ලැබේ. “**පඝන**” නම් විහාරයෙහි සිට නික්මෙන්නාහුද පිවිසෙන්නාහුද පාවලින් යම් තැනක් පාගත්ද, ඒ පිළිබඳ වෙහෙර දොරටුවෙහි දෙපසින් බිත්තිය ගෙණවුත් කරණලද පෙදෙසට මේ නමෙකි. “**පඝාන**”යිද කියනු ලැබේ. “**පකුඩ්ඩං**” මැද ගබඩාවට වටින් අනුදත් අක්දෙරිය කියනු ලැබේ. “පකුට”යිද පාඨයෙක් වේ. “**ඔසරකො**” අක්දෙරිය නැති විහාරයෙහි හුණදඬුවක් දී ඉන්පසු දඬු දිග්කොට කරණලද පියස්සෙහි ඉදිරිය “**සංසරණකිටික**” නම් කූරු යොදා කළ පටලය.
**“පානීයභාජනං**” බොන්නවුන්ට පැන් දෙන බඳුනය. කිණිස්සද තළුවද අනුදත් පැන්සකට අනුලොම් වේ.
“**ආපෙසි**” දිග් දවයෙක කණු ඇතුල්කොට කටු අතුවලින් වෙළා කරණලද දොරවැසීමය. “**පලිඝො**” ග්‍රාමද්වාරයන්හි මෙන් චක්‍රයෙන් යුක්ත දොරවැසීමය.
**“ආමුත්තමණිකුණ්ඩලා”** පැලඳි මිණි කොඩොල් ඇත්තාවූ,
[missing trans]
[missing trans] **“වෙය්‍යායිකං**” වියදම් කිරීම කියනු ලැබේ.
“**ආරාමෙ අකංසු”** යම් කෙනෙක් ධනවත් වූවාහුද, ඔවුහු තමන්ගේ ධනයෙන් කළහ. යම් කෙනෙක් ස්වල්ප ධන ඇත්තාහුද ධන නැත්තාහුද ඔවුන්ට ධනය දුන්නේය. මෙසේ ඒ සුදත්ත ගෘහපතිතෙමේ සිය දහසක් කහවණුද සියදහසක් අගනා බඩුද දී රජගහනුවර පටන් සැවැත්නුවර දක්වා බුදුරජුන්ගේ වැඩමවීම සඳහා පන්සාළිස් යොදුන් මගැ යොදුනක් යොදුනක් පාසා විහාර පිහිටුවීම කොට සැවැත් නුවරට ගියේය.
“**කොටිසන්‍ථරං සන්‍ථරාපෙසි**” කහවණු කෙළවරින් කෙළවර ගටා ඇතුරුයේය. ඒ ජෙතවන උයනෙහි වෘක්‍ෂයෝ හෝ පුෂ්පකරණීහු හෝ වූවාහුද ඒ වෘක්‍ෂපුෂ්කරණීන්ගේ වටපමණ ගෙන අන්තන්හි අතුරා දුන්නේය. මෙසේ මේ සුදත්ත ගෘහපතිහුගේ අටළොස් කෙළක් ඇති එක් නිධානයක් ක්‍ෂයට ගියේය.
**“කුමාරස්ස එතදහොසි**” මෙසේ බොහෝ ධනය විසර්‍ජනය කරන්නාවූ ගෘහපතිහුගේ මුහුණෙහි වෙසෙසින් පහත් අයුරු දැක, ‘ගැහැවිතෙමේ බොහෝ ධනය වියදම් කරන්නේය. මේ ලාමකයෙක් නොවේ’යි ජෙත නම් රජකුමරුට මෙබඳු සිතෙක් වූයේය. **“කොට්ඨකං මාපෙසි**” සත්මහල් දොරකොට ඇති පහයක් මැවූයේය.
“**අථ ඛො අනාථපිණ්ඩිකො ගහපති ජෙතවනෙ විහාරෙ කාරාපෙසි -පෙ- මණ්ඩපෙ කාරාපෙසි**” අනිකුදු අටළොස් කෙළකින් මේ විහාරාදීහු කරවූයේය. අටකිරියක් පමණ වූ හෙවත් දෙතිස් අමුණක් පමණ වූ භූමියෙහි **විපස්සී** භාග්‍යවතුන් වහන්සේට **පුනබ්බසුමිත්ත** ගෘහපති තෙමේ යොදුනක් පමණ බිම රන්ඩොල් ඇතිරීමෙන් මිලදීගෙණ විහාරයක් කරවූයේය. **සිඛී** භාග්‍යවතුන් වහන්සේට ශ්‍රිවදර්‍ධන ගෘහපති තෙමේ තුන්ගවු පමණ රන්යට ඇතිරීමෙන්ද, **වෙස්සභූ** භාග්‍යවතුන් වහන්සේ **සොත්‍ථිජ** ගෘහපති තෙමේ අඩයොදුනක් පමණ රන්තැලි ඇතිරීමෙන්ද, **කකුසන්‍ධ** භාග්‍යවතුන් වහන්සේට **අච්ච්‍යුත** ගෘහපති තෙමේ ගවුවක් පමණ රන් ඇත්පා ඇතිරීමෙන්ද **කොනාගමන** භාග්‍යවතුන් වහන්සේට උග්‍ර ගෘහපති තෙමේ අඩගවුවක් පමණ රන්ගඩොල් ඇතිරීමෙන්ද **කාශ්‍යප** භාග්‍යවතුන් වහන්සේට **සුමඞ්ගල** ගෘහපති තෙමේ විසි ඉස්බක් පමණ රන් කැසුබුවන් ඇතිරීමෙන්ද, අපගේ භාග්‍යවතුන් වහන්සේට **සුදත්ත** ගෘහපතිතෙමේ අටකිරියක් පමණ බිම කහවණු ඇතිරීමෙන්ද මිලදී ගෙණ විහාරය කරවූයේයයි දතයුතුය. මෙසේ සියලු සම්පත්තීහු පිරිහෙත්යි සියලු සම්පත්තීන් කෙරෙහි නොඇලීම සුදුසුය. මිදීම සුදුසුය.
“**ඛණ්ඩං**” බිඳුනු අවකාශය “**ඵුල්ලං**” දිරූ අවකාශය “**පටිසඞ්ඛ රිස්සති**” පිළිසකර කරයි. මේ ලැබූ නවකර්‍මාන්ත ඇති මහණහු විසින් වෑපොරෝ, නියන් ආදිය ගෙණ තමන් විසින් නොකටයුතුය. කළ නොකළ දෙය දැනගත යුතුය.
**“පිට්ඨිතො පිට්ඨිතො ගනත්‍වා**” ශාරීපුත්‍ර ස්ථවිරතෙමේ ගිලන් මහණුන් පිළිදැගුම් කරමින් දිරූ මහලු මහණුන්ට සඞ්ග්‍රහ කරමින් විශාලා මහනුවර සිට සැවැත්නුවරට බුදුපාමොක් මහසඟනුන් වඩින කල්හි සියල්ලන්ට පසුව වඩියි. මෙය මුන්වහන්සේගේ සිරිතය. එහෙයින් “පිට්ඨිතො පිට්ඨිතො ගනත්‍වා”යි කියන ලදී. “**අග්ගාසනං”** ථොසනය “**අග්ගොදකං**” දක්‍ෂිණොදකය. “**අග්ගපිණ්ඩං**” සඞ්ඝ ස්ථවිරයන්හට දියයුතු පිණ්ඩය
“**පතිට්ඨා පෙසි”** අටළොස් කෙළක් පරිත්‍යාගකොට අනාථපිණ්ඩික ගෘහපති තෙමේ බුද්ධප්‍රමුඛ වූ සිවුදිග වැසි සඞ්ඝයාහට ජෙතවන මහාවිහාරය පාවා දුන්නේය. මෙසේ සිවුපණස් කෙළක් ධනය පරිත්‍යාග කෙළේය.
**“විප්පකතභොජනො**” ඇතුළුගමෙහි හෝ විහාරයෙහි හෝ වෙනෙහි හෝ යම්කිසිතැනෙක වලඳන මහණතෙමේ බොජුන නොනිමිකල්හි නොනැගිටවිය යුතුය. ඇතුළුගමට පසුව ආවහු විසින් භික්‍ෂාව ගෙණ යායුතුය. ඉදින් මිනිස්සු හෝ භික්‍ෂූහු හෝ ‘පිවිසෙනු මැනැවැ’යි කියත්නම්’ මා පිවිසෙන කල්හි භික්‍ෂූහු නැගිටින්නාහුය’යි කියයුතුය. ‘ස්වාමීනි’ අසුනෙක් ඇතැ’යි කියූකල්හි පිවිසිය යුතුය. ඉදින් කිසිවෙක් කිසිවක් නොකියානම් අසුන්හලකට ගොස්, ඉතා ලඟට නොගොස් සභාගස්ථානයක සිටිය යුතුය. අවකාශ කළකල්හි ‘පිවිසෙනු මැනැවැ’යි කියනලද්දහු විසින් පිවිසිය යුතුය. ඉදින් යම් අසුනෙක් ඔහුට ලැබේනම් එහි මහණෙක් තෙමේ නොවලදනුයේ හුන්නේවේද, ඔහු නැගිටවීම වරද නොවේ. කැඳකැවිලි ආදිය අතුරෙහි යම්කිසිවක් බී හෝ කා හෝ අන් මහණෙක් යම්තාක් ඒද, ඒතාක් එහි හුන්නාවූ හිස් අත් ඇත්තහුද නැගිටුවාලිය හැකිය. හෙතෙමේ වනාහි අඩාලකළ බොජුන් ඇත්තේම වේ.
“**සචෙ උට්ඨාපෙති**” ඉදින් ඇවැත ඉක්මවාද නැගිටුවාම නම්. **“පවාරිතො ච හොති**” හෙතෙමේ යම් මහණකු නැගිටුවාද, මේ මහණ තෙමේත් පවරණ ලද්දේවේද ඔහු විසින් ‘යව පැන් ගෙණෙව’යි කියයුතුය. ඉතා මහලු මහණහුට නියොග කිරීමට මේ එක් තැනෙකැයි දතයුතුය. ඉදින් ඒ මහණතෙමේ පැනුත් ගෙණ ඒනම් ඉන්පසු නවකතරයා විසින් යමක් කටයුතුද, එය දක්වනුයේ **“සාධුකං සිත්‍ථානි**” යනාදිය වදාළ සේක.
“**ගිලානස්ස පතිරූපං සෙය්‍යං**” යන මෙහි යම් මහණෙක් තෙමේ කාසභගන්‍දර අතිසාරාදියෙන් ගිලන්වේද, කෙලමලා වස්කබල් ආදිය තැබිය යුතුය. කුෂ්ට ඇත්තේ හෝ වේද, සෙනසුන දූෂණය කෙරේද, මෙබඳු මහණහුට යටපහයෙහි පන්සල් ආදීන්හි එක්කෙළවර එක්තරා සෙනසුනක් දිය යුතුය. යමකු වසන කල්හි සෙනසුන දූෂිත වේද, ඒ ගිලන්හට උතුම් සෙනසුනක් නොදිය යුතුමය. යම් මහණෙක් තෙමේ තෙල්බීම් විරෙචනය කිරීම් නස්‍ය කර්‍මාදීන්හි යම්කිසි බෙහෙතක් කෙරේද, ඒ සියල්ල ගිලන්මය. මේ සලකා ඔහුට ද සුදුසු සෙනසුනක් දිය යුතුය. “**ලෙසකප්පෙන**” ස්වල්ප වූ ශීර්‍ෂබාධාදිමාත්‍රයකින්. “**භික්‍ඛූ ගණෙත්‍වා**” මෙතෙක් භික්‍ෂූහුයි විහාරයෙහි භික්‍ෂූන්ගේ පිරිසිඳීම කොට.
“**සෙය්‍යා**” මඤ්චස්ථාන කියනු ලැබේ. “**සෙය්‍යග්ගෙන**” සෙනසුන් පිරිසිඳීමෙන් වස් එළැඹෙන දවසෙහි කාලඝොෂා කොට එක් මඤ්චස්ථානයක් එක් මහණක්හට ගැනීමට අනුදනිමි’ යන අර්‍ත්‍ථයි. “**සෙය්‍යග්ගෙන ගාහෙන්තා**” සෙනසුන් පිරිසිඳීමෙන් ගන්වනු ලබන්නාහු. “**සෙය්‍යා උස්සාදයිංසු**” මඤ්චස්ථානයේ අධිකවූහ. විහාරග්ගාදීන්හිද මේනයම වේ. “**අනුභාගං**” නැවැත තවත් කොටසක් දෙන්නට. මහණුන් ඉතා මදවූ කල්හි එක් එක් මහණක්හට පිරිවෙන් දෙකක් තුනක් දියයුතුය. “**න අකාමා දාතබ්බා**” නොකැමැත්තෙන් නොදියයුතුය. එහි වස් එළැඹෙන දවසෙහි අනුභාගය ගත් කල්හි පසුව ආ මහණුන්ට තමන්ගේ නොකැමැත්තෙන් ඒ අනුභාගය නොදිය යුතුය. ඉදින්වනාහි යම් මහණකු විසින් ගන්නා ලද්දේ ද, ඒ කොටස තමන්ගේ කැමැත්තෙන් ඒ අනුභාගය හෝ ප්‍රථමභාගය හෝ දේද, වටියි.
“**නිස්සීමෙ ඨිතස්ස**” උපචාර සීමාව තුළ දුර සිටියහුටද සෙනසුන ලැබේය. **“සෙනාසනං ගහෙත්‍වා**” වස් එළැඹෙන දවසෙහි සෙනසුන ගෙන. **“සබ්බකාලං පටිබාහන්ති**” සිවුමස ඇවෑමෙන් සෘතුකාලයෙහිද ප්‍රතිබාහනය කෙරෙත්. ත්‍රිවිධසෙනාසන ග්‍රාහයන් අතුරෙහි **පුරිමක-පශ්චිමික** යන ද්විධ වූ සෙනාසනග්‍රාහයෝ ථාවරයහ.
“**අන්තරාමුක්තකයෙහි** මේ විනිශ්චය වේ. එක් විහාරයෙක මහත්ලාභ ඇති සෙනසුනෙක් වේ. සෙනසුන් හිමියෝ වස් එළැඹි මහණක්හට සියලු පසයෙන් මනාව උපස්ථානකොට පවාරණයකොට යනකල්හි බොහෝ මහණපිරිකර දෙත්. මහාස්ථවිරයන් වහන්සේලා දුරසිටද, අවුත් වස් වසන දිනයෙහි ඒ සෙනසුන ගෙණ පහසු සේ වැස පැවරූ වස් ඇත්තාහු ලාභය ගෙණ බැහැරයෙත්. ආවාසිකයෝ ‘අපි මෙහි උපන්ලාභය නොලබම්හ, නිරතුරුව ආගන්තුක මහාස්ථවිරයෝම ලබත්, ඒ තෙරහුම අවුත් ඒ සෙනසුන සුන්බුන් තැන් පිළිදැගුම් කරන්නාහ’යි නැසෙන සෙනසුනද නොබලත්. භාග්‍යවතුන් වහන්සේ ඒ සෙනසුන පිළිදැගුම් කරනු පිණිස **“අපරජ්ජුගතාය පවාරණාය ආයතිං වස්සාවාසත්‍ථාය අන්තරාමුත්තකො ගාහෙතබ්බො**” ‘පවාරණයෙන් දෙවන දිනයෙහි මතුවස් වසනු පිණිස අන්තරාමුක්තක සෙනසුන ගැන්විය යුත්තේය’යි වදාළ සේක.
ඒ අන්තරාමුක්තක සෙනාසනය ගන්වන්නහු විසින් සඞ්ඝස්ථවිර තෙමේ ‘ස්වාමීනි’ අන්තරාමුක්තක සෙනාසනය ගණු මැනැවැ’යි කියයුත්තේය. ඉදින් ගණීනම් දිය යුතුය. නොගණීනම් මේ උපායයෙන්ම අනුතෙරහු ආදිකොට යමෙක් ගණීනම් යටත් පිරිසෙයින් සාමණේරවූද, ඔහුට දියයුතුය. ඔහු විසින් ඒ සෙනසුන වස්සාන සෘතුව හැර සෙසු අට මස මුළුල්ලෙහි පිළිදැගුම් කටයුතුය. සෙවනි බිතු බිම යන මොවුන් අතුරෙහි යම්කිසි කඩා වැටුනු තැනක් හෝ දිරා ගිය තැනක් හෝ වේද, ඒ සියලු තැන් පිළිසකර කරවිය යුතුය. උදෙසීම් පිළිවිසීම් ආදියෙන් දවස ගෙවා රාත්‍රියෙහි එහිම විසීම වටියි. රාත්‍රියෙහි පිරිවෙණෙහි දවස ගෙවීමද වරද නොවේ. රෑදාවල දෙක එහිම විසීමද වටියි. සෘතු කාලයෙහි පැමිණියාවූ මහලු මහණුන්ට සෙනසුන ප්‍රතිබාහනය නොකටයුතුය. වස්වසන දිනය පැමිණි කල්හි සඞ්ඝ ස්ථවිරතෙමේ ‘මට මේ සෙනසුන දෙවු’යි කියා නම් එය නොලැබේ. ‘ස්වාමීනි’ මේ අන්තරාමුක්තක සෙනාසනය ගෙණ අටමසක් මුළුල්ලෙහි එක් මහණක්හු විසින් ප්‍රකෘතිමත් කරණ ලදැ’යි කියා නොදිය යුතුය. අටමසක් මුළුල්ලෙහි ප්‍රකෘතිමත් කරණලද මහණහුටම වන්නේය.
යම් සෙනසුනෙක එක් අවුරුද්දෙක සමසක් සමසක් ඇවෑමෙන් දෙවරක් ප්‍රත්‍යය දෙත්ද එය අන්තරාමුක්තක සෙනසුනක්කොට නොගැන්විය යුතුය. යම් සෙනසුනෙක එක් අවුරුද්දෙක සිවුමසක් සිවුමසක් ඇවෑමෙන් ප්‍රත්‍යය දෙත්ද, යම් සෙනසුනෙක එක් අවුරුද්දෙක තෙමසක් තෙමසක් ඇවෑමෙන් සිවුරක් ප්‍රත්‍යය දෙත්ද, ඒ සෙනසුන අන්තරාමුක්තකැයි නොගැන්විය යුතුය. දෙනලද ප්‍රත්‍යයයෙන්ම ඒ සෙනසුන ප්‍රකෘතිමත් කිරීම ලබන්නේය. යම් සෙනසුනෙක එක් අවුරුද්දෙක එක් වරකටම බොහෝ ප්‍රත්‍යය දෙත්ද, මේ සෙනසුන අන්තරාමුක්තක සෙනසුනකොට ගැන්විය යුත්තේය. මේවනාහි වසතුළ වස් වසන දවස සමග පෙළෙහි ආ සෙනසුන් ගැන්වීමෙහි කථාය.
මේ සෙනසුන් ගැන්වීම නම් සෘතු කාලයෙහිය, වස්සාවාසයෙහිය’යි දෙවැදෑරුම් වේ. එහි සෘතුකාලයෙහි වනාහි කිසි ආගන්තුක භික්‍ෂු කෙනෙක් පෙරබතෙහි හෙවත් බතට පෙරටුව එත්ද, කිසි භික්‍ෂු කෙනෙක් පසුබතෙහි එත්ද, ප්‍රථම යාමයෙහි හෝ මද්ධ්‍යම යාමයෙහි හෝ පශ්චිම යාමයෙහි හෝ එත්ද, යම් භික්‍ෂු කෙනෙක් යම් කලෙක්හි එත්ද ඔවුන්ට ඒ කාලයෙහිම භික්‍ෂූන් නැගිටුවා සෙනසුන දියයුතුය. අකාලයෙක් නම් නැත්තේය. සෙනසුන පණවන්නහු පණ්ඩිතවිය යුතුය. එකක් හෝ දෙකක් හෝ මඤ්චස්ථාන තැබිය යුතුය. ඉදින් නොකල්හි එකෙක් හෝ දෙදෙනෙක් හෝ තෙරහු එත්ද, ‘ස්වාමීනි’ මුල පටන් නැගිටුවන කල්හි සියලුම භික්‍ෂූහු තම තමන්ගේ පිරිකර පොදි බැඳ ගෙණ ඒ ඒ තන්හි හැසිරෙන්නෝ වන්නාහ, යුෂ්මත්හු වසන තැනම විසුව මැනැවැ’යි ඒ තෙරුන්ට කියයුතුය.
බොහෝ භික්‍ෂූන් ආකල්හි නැගිටුවා පිළිවෙළින් දියයුතුය. ඉදින් එක් එක් පිරිවෙණක් පොහොනේද, එක් එක් පිරිවෙණ දියයුතුය. එහි ගිනිහල සක්මන්හල උවැටන්හල යනාදීවූ සියල්ලම ඔහුටම ලැබෙත්. මෙසේ නොපොහොනා කල්හි එක් ප්‍රාසාද පරිච්ඡෙදයකින් දියයුතුය. ප්‍රාසාදයන් නොපොහොනා කල්හි ගබඩා පිරිසිඳීමෙන් දියයුතුය. ගබඩා නොපොහොනා කල්හි සෙනසුන් පිරිසිඳීමෙන් දිය යුතුය. සෙනසුන් පිරිසිඳීම නොපොහොනා කල්හි මඤ්චස්ථානයන් දියයුතුය. මඤ්චස්ථාන නොපොහොනා කල්හි එක් පුටුවකට සෑහෙන පමණ තැන දියයුතුය. මහණහු සිටි අවකාශය පමණ නොගැන්විය යුතුය. මේ වනාහි සෙනසුනක් නම් නොවේ. පුටුවක් පමණ තැන නොසෑහෙන කල්හි එක් මඤ්චස්ථානයක් හෝ පීඨකස්ථානයක් හෝ ‘ස්වාමීනි’ වාරයෙන් වාරය ගෙණ විඩාහරිණු මැනැවැයි තුන් දෙනකුහට දියයුතුය. ශීතකාලයෙහි සියලු රාත්‍රියෙහි එලිමහනෙහි විසීමට නොහැකිය. මහතෙරුන් ප්‍රථම යාමයෙහි විඩා හැර එයින් නික්ම දෙවන තෙරුන්ට ‘ඇවැත’ මෙහි පිවිසෙව’යි කියයුතුය. ඉදින් මහාස්ථවිර තෙමේ නිද්‍රාගරුක වේනම් කාලය නොදනීනම් කාරා දොරට ගසා ‘ස්වාමීනි’ කාලය වූයේය, ශීතය පෙළන්යයි කියයුතුය. ඔහු නික්ම අවකාශ දියයුතුය. නොදෙන්නට නොලබයි. දෙවන තෙරුන් විසින්ද මද්ධ්‍යමයාමය විඩා හැර පෙරනයින්ම අනික් තෙරුන්ට දියයුතුයි. නිද්‍රාගරුක තෙමේ කියූ ලෙසින්ම නැගිට්ටවිය යුතුය. මෙසේ එක් රැයෙකම එක් මඤ්චස්ථානය තිදෙනාහට දියයුතුය. ආර්‍ය්‍ය දීපයෙහි වනාහි සමහර භික්‍ෂූහු ‘සෙනසුන් නම් මඤ්චස්ථානය හෝ පීඨාස්ථානය හෝ යන කිසිත් තැනක් කිසිවක්හට සත්ප්‍රාය වේ, කිසිවක්හට සත්ප්‍රාය නොවේ’යි ආගන්තුකයෝ හෝ වෙත්වා, ආගන්තුකයෝ හෝ නොවෙත්වා’යි දවස්පතා සෙනසුන ගන්වත්. මේ සෘතුකාලයෙහි සෙනසුන් ගැන්වීම නම.
වස්සාවාස සෙනසුන් ගැන්වීමෙහි - ආගන්තුකවතක් ඇත්තේය. ආවාසිකවතක් ඇත්තේය. තමන් වසන තැන හැර අන් තැනෙක්හි ගොස් වසනු කැමැති ආගන්තුක මහණහු විසින් පළමුකොට වස් එළැඹෙන දවසෙහිම එහි නොයා යුතුය. යම් හෙයකින් එහි වසන තැන හෝ සම්බාධ වන්නේද, භික්‍ෂාචාරය හෝ සම්පාදනය නොවන්නේද ඒ කරණකොට පහසුසේ වාසය නොකරන්නේද එහෙයින් ‘දැන් මසක් පමණින් වස් එළැඹීම වන්නේය’යි ඒ විහාරයට පිවිසිය යුතුය. ඒ විහාරයෙහි මසක් පමණ වසනුයේ උද්දෙසය ප්‍රයොජනයකොට ඇත්තේනම් උද්දෙසසම්පත්තිය සලකා කර්‍මස්ථානිකවේනම් කර්‍මස්ථාන සත්ප්‍රාය සලකා ප්‍රත්‍යය ප්‍රයොජනකොට ඇත්තේනම් ප්‍රත්‍යයලාභය සලකා වස තුළ සුවසේ වසන්නේය.
ස්වකීය ස්ථානයෙන්ද එහි යන්නහු විසින් ගොදුරුගම නොගැටිය යුතුය. එහි ‘යුෂ්මතුන් නිසා සලාක බත් ආදිය හෝ කැඳ, කැවිලි ආදිය හෝ වස්සාවාසිකය හෝ නැත, මේ සෑයෙහි පිරිකර. මේ පෙහෝගෙයි පිරිකර, මේ යතුරද, කූරද පිළිගණිවු, තොපගේ විහාරය’යි මිනිසුන්ට නොකියයුතුය. සෙනසුන පිළිදැගුම්කොට දැවමුවාබඩු, මැටිමුවාබඩු තැන්පත්කොට තබා ගමියවත පුරා යායුතුය. මෙසේ යන්නහු විසින්ද ලදරු මහණුන් ලවා පාසිවුරු පොදි ඔසොවා තෙල්කුලා කතරයට ආදිය ගන්වාගෙණ ඡත්‍රය ගෙණ තමන් දක්වන්නහු විසින් ගම්දොරින්ම නොයායුතුය. පිළිසන්වූ වන මගින් යායුතුය. වනමගක් නැති කල්හි වනලැහැබ් ආදිය මඩින්නහු විසින් නොයා යුතුය. ගමිකවත පුරා මේ නීහාරයෙන් යන මාදැක වළකා ප්‍රත්‍යය දෙන්නාහ යන මෙබඳු විතර්‍කයක් නොඋපදවා හුදු සිතින් ගමන්වතින්ම යායුතුය. ඉදින් ගම්දොරින් මාර්‍ගය වේනම් පිරිවර සහිත වන්නාවූද, ඒ තෙරුන් දැක මිනිස්සු අපගේ ස්ථවිර මෙනැ’යි දුවගොස් ‘ස්වාමීනි’ සියලු පිරිකරගෙණ කොතැනක වඩින්නහුදැයි විචාරත්ද, ඔවුන් අතුරෙහි එක් මහණෙක් ‘මේ වස් එළැඹෙන කාලය නමි. යම් තැනක වස තුළ නිබද්ධ භික්‍ෂාචාරයත් භාණ්ඩ ප්‍රතිච්ඡාදනයත් ලැබේද භික්‍ෂූහු එහි යත්යයි මෙසේ කියානම්, ඒ මහණහුගේ වචනය අසා ඒ මිනිස්සු ‘ස්වාමීනි’ මෙගමෙහි ජනයාද අනුභවද කරයි, හැඳීමද කරයි. අන්තැනක නොවඩිනු මැනව’යි කියා මිත්‍රාමාත්‍යයන් කැඳවා සියල්ල එක්ව මන්ත්‍රණයකොට වෙහෙරෙහි නිබඳ වැටුප්ද සලාකබත් ආදියද වස්සාවාසිකයද තබා ‘ස්වාමීනි මෙහිම විසුව මැනැවැ’යි ඉල්ලත් නම් සියල්ල ඉවසිය යුතුය. මේ සියල්ල කැපද නිවරද්‍යද වේ. **කුරුන්‍දි**යෙහි වනාහි ‘කොතැනක වඩින්නහුදැ’යි විචාළ කල්හි අසුවල් තැනටය’යි කියා කුමක් හෙයින් එහි යනුදැ’යි විචාළ කල්හි කරුණ කියයුතුය’යි කියනලදී. මෙදෙකම හුදු සිත් ඇති බැවින්ම නිරවද්‍ය වේ. **මේ ආගන්තුකවත්ත නමි**
මේ වනාහි කියනු ලබන්නේ “**ආවසිකවත්තයයි**: පළමුකොටම ආවාසිකය විසින් විහාරය හැමදීම් ආදියෙන් පිළිදැගිය යුතුය. සුන්බුන් තැන් පිළිසකර කිරීම් පිරිබඩ ලෑම් කටයුතුය. රෑතැන්-දිවාතැන් වැසිකිළි මූකරණ තැන්ද ප්‍රදහනගෘහය විහාරමාර්‍ගයද යන මේ සියලු තැන් හැමදීම් ආදියෙන් පිළිදැගිය යුතුය. සෑයෙහි සුණු පිරියම් කිරීම හම්මිය වෙදිකාවෙහි හා සිවුරැස් වෙදිකාවෙහි තෙල් ගෑම ඇඳපුටු පිරිසිදු කිරීම යන මේ සියල්ලද කටයුතුය. වස් වසනු කැමැත්තාහු අවුත් උදෙසීම් පිළිවිසීම් කමටහන්හි යෙදීම ආදිය කරමින් සුවසේ වසන්නාහයි කළ පිරියම් ඇත්තවුන් විසින් ඇසළ මස පුරවිසේනිය පටන් වස්සාවාසිකය විචාරිය යුතුය. කොතැන්හි විචාරිය යුතුද, යත්: යම් තැනකින් ප්‍රකෘතියෙන් ලැබේද, යමක්හු විසින් පෙර නොදෙන ලද්දේද, ඔවුන් විචාරන්නට නොවටියි. කුමක් හෙයින් විචාරිය යුතුද, යත්: යම් තැනකින් ප්‍රකෘතියෙන් ලැබේ, යමක්හු විසින් පෙර නොදෙන ලද්දේද, ඔවුන් විචාරන්නට නොවටියි. කුමක් හෙයින් විචාරිය යුතුද යත්:- සමහර කලෙක්හි මිනිස්සු දෙන්නාහ. සමහර කලෙක්හි දුර්භික්‍ෂාදියෙන් පෙළෙන ලද්දාහු නොදෙන්නාහ. එහි යම් කෙනෙක් නොදෙන්නාහුද ඔවුන් නොවිචාරා වස්සාවාසිකය ගැන්වූ කල්හි ගත් මහණුන්ට ලාභාන්තරය වේ. එහෙයින් විචාරාම ගැන්විය යුතුය. විචාරන්නහු විසින් යුෂ්මතුන්ගේ වස්සාවාසිකය ගන්වන කාලය ලංවූයේයයි කියයුතුය. ‘වහන්ස’ මේ අවුරුද්ද දුර්භික්‍ෂාදියෙන් පෙළෙන ලද්දෝ වීමු, දෙන්නට නොහැකියම්හ’යි කියත්නම් හෝ අපි යමක් පෙර දෙමුද, එයට අඩුතරමින් දෙන්නෙමු’යි හෝ ‘දැන් කපු සුලභය, පෙර යමක් දෙමුද, එයට වැඩිතරමින් දෙන්නෙමු’යි හෝ කියත්නම් එය සලකා එයට අනුරූප නයින් උන් උන්ගේ සෙනසුනෙහි මහණුන්ට වස්සාවාසිකය ගැන්විය යුතුය.
මිනිස්සු ‘යම් මහණක්හටට අපගේ වස්සාවාසිකය පැමිණේද, හෙතෙමේ තෙමස මුළුල්ලෙහි පැන් එළවාවා, විහාරමාර්‍ගය දැගුම් කරාවා, සෑමිදුල් බෝමිදුල් හැමදීම් ආදියෙන් දැගුම් කරාවා, බෝරුකට පැන් ඉසීවා’යි කියත්නම්, යම් මහණක්හට ඒ සෙනසුන පැමිණේද, ඒ මහණහුට කියයුතුය. යම් ගමෙක් විහාරයෙන් ඈත්ව යොදුනක් දෙයොදුනක් අතරවේද, කුලවාසීහු ඒ විහාරයෙහි වැඩීම පිණිස කහවණු ආදිය තබා හෝ කෙත්වත් ආදිය නියමකොට හෝ විහාරයෙහි වස්සාවාසිකය දෙත්මද, ඒ කුලවැසියන් නොවිචාරාද ඔවුන්ගේ සෙනසුනෙහි වත්කොට වසන්නහුට වස්සාවාසිකය ගැන්විය යුතුය. ඉදින් ඔවුන්ගේ සෙනසුනෙහි පංසුකූලික භික්‍ෂුනමක් වෙසේනම් ආවාවූද ඔහු දැක ‘යුෂ්මතුන්ට වස්සාවාසිකය දෙම්හ’යි කියත්ද, ඒ පංසුකූලිකයා විසින් සඞ්ඝයාට කියයුතුය. ඒ කුලයෝ සඞ්ඝයාට දෙන්නට නොකැමැති වෙත්නම්, යුෂ්මතුන්ටම දෙම්හ’යි කියත්නම්, සභාග භික්‍ෂුනමක්වත් කොට ගණුව’යි කියයුත්තේය. පංසුකූලිකයාහට වනාහි මෙය නොවටියි. මේ අයුරෙන් ශ්‍රද්ධාවෙන් දියයුතු වස්සාවාසිකලාහ විසයෙහි දෙන මනුෂ්‍යයෝ විචාරිය යුත්තාහ.
තත්‍රැප්පාදය කරණභූතව කැපකරුවෝ විචාරිය යුත්තාහ. කෙසේ විචාරය යුත්තාහුද, යත්:- “ඇවැත්නි’ කිම, සඞ්ඝයාගේ භාණ්ඩවසන භාණ්ඩත් සිරුර වසන සිවුරුත් වන්නේදැ’යි විචාරිය යුත්තාහ. ‘ස්වාමීනි’ වන්නේය, එක් එක් මහණක්හට නවරියන් සළුවක් දෙන්නෙමු, වස්සාවාසිකය ගන්වවුයි කියත් නම් ගැන්විය යුත්තේය. ඉදිනුදු සළු නැත, සළු උපදවන කහවණු ඇත, ස්වාමීනි ගැන්වුව මැනැවැයි’ කියත්නම් වස්තුව ඇති කල්හිද ගන්වන්නට වටීමය. කැපකරුවන්ගේ අතෙහි ‘කැපබඩු පරිභොග කරවු’යි දුන් වස්තුවෙන් යමක් යමක් කැපවේද ඒ සියල්ල පරිභොග කිරීමට අනුදන්නාලදී.
එහි යමක් පිණ්ඩපාතය පිණිස හෝ ගිලන්පස පිණිස හෝ උදෙසා දෙන ලද්දේ ද, එය සිවුරෙහි එළවන්නවුන් විසින් සඞ්ඝයාට හිත පිණිස අපලොකනයකොට එළවිය යුතුය. සෙනසුන් පිණිස උදෙසා දෙන ලද ඒ දුන්දෙය ගරුභාණ්ඩයක් වේද, චීවර වශයෙන්ම හෝ සිවුපසය වසයෙන් හෝ දෙනලද දෙය සිවුරෙහි එළවන්නන්ට අපලොකන කෘත්‍යයක් නැත්තේය. අපලොකන කර්‍මය කරන්නවුන් විසින්ද “භික්‍ඛූ චීවරෙන කිලමන්ති එත්තකං නාම තණ්ඩුලභාගං භික්‍ඛූනං චීවරං කාතුං රුච්චති” යනාදීන් පුද්ගල පරාමර්‍ෂණ වශයෙන්ම කටයුතුය. “සඞ්ඝො චීවරෙන කිලමති” යනාදීන් සඞ්ඝපරාමර්‍ෂණ වශයෙන් නොකටයුතුය. ජාතරූපරජත වශයෙන් හෝ ආමකධාන්‍ය වශයෙන් හෝ අපලොකනකර්‍මය නොවටියි. කප්පියභාණ්ඩ වශයෙන්ද, චීවර තණ්ඩුලාදි වශයෙන්ද වටියි. ඒ අපලොකනය වනාහි “ඉදානි සුභික්‍ඛං සුලභං පිණ්ඩං භික්‍ඛු චීවරෙන කිලමන්ති, “එත්තකංනාම තණ්ඩුලභාගං භික්‍ඛූනං චීවරං කාතුං රුච්චති”යි මෙසේ කටයුතුය. ග්ලානප්‍රත්‍යය සුලභවේද, ගිලන්හු නැත්තාහුද “එත්තකං නාම තණ්ඩුලභාගං භික්‍ඛූනං චීවරං කාතුං රුච්චති” යි
මෙසේ ශ්‍රද්ධාවෙන් දිය යුතු තත්‍රොත්පාදාදි වශයෙන් ඒ වස්සාවාසයෙහි ලබන චීවරසඞ්ඛ්‍යාතප්‍රත්‍යය මෙපමණෙකැයි පිරිසිඳ මෙසේ චීවරප්‍රත්‍යය සලකා සෙනසුන පිළිබඳ කාලඝෝෂා කළ කල්හි සඞ්ඝයා රැස්වූ කල්හි සෙනසුන් ගන්වන්නෙක් සම්මත කටයුතුය. සම්මත කරන්නවුන් විසින්ද දෙදෙනෙක් සම්මත කටයුත්තාහයි කියනලදී. මෙසේ වනාහි, නවක තෙමේ වෘද්ධයාහටද වෘද්ධ තෙමේ නවකයාහටද ගන්වන්නේය. මහත් වූ මහාවිහාරය සමාන වූ විහාරයෙහි තුන්හතරදෙනෙක් සම්මත කටයුත්තාහ**. කුරුන්‍දියෙහි** වනාහි අටදෙනකු හෝ සොළොස් දෙනකු හෝ එක්ම කර්‍මවාක්‍යයෙන් සම්මත කිරීම වටීයයි කියන ලදී. ඔවුන්ගේ සම්මුතිතොමෝ කර්‍මවාක්‍යයෙන් හෝ අපලොකනයෙන් හෝ වටීමය.
සම්මතය ලද ඒ මහණුන් විසින් සෙනසුන සැලකිය යුතුය. සෑගේය. බොහෝ පිළිමගේය මුසුන් අටල්ලය, දැව අටල්ලය, වැසිකිළිය උළුගඩොල්හලය, වඩුහලය දොරකොටුවය, පැන්මළුවය, උපචාර සීමාව තුළ ගමට අභිමුඛකොට මග කළ ශාලාවය, පොකුණලඟ කරණ ශාලාවය යන මොවුහු සෙනාසන නොවේ විහාරය අදර්‍ධයෝගය ප්‍රාසාදය හම්මිය ගුහාය මණ්ඩපය වෘක්‍ෂමූලය හුණලැහැබය යන මොවුහු සෙනාසන වේ. ඒ සෙනාසන ගැන්විය යුතුය. ගන්වන්නහු විසින් පළමුකොට මහණුන් ගැණීම මහණුන් ගැන සෙනසුන් ගැණීම යන මෙහි කියූලෙසින් ගැන්විය යුතුය. ඉදින් සඞ්ඝිකද සද්ධාදෙය්‍යදැයි චීවරප්‍රත්‍යය දෙකක් වේනම්, එදෙක අතුරෙහි භික්‍ෂූහු යමක් පළමුකොට ගැනීමට කැමැති වෙත්ද, එය ගන්වා ඔහු පිළිබඳ ඨිතිකාවෙහි පටන් අන්‍යා ගැන්විය යුතුය.
මහණුන් මඳකල්හි පිරිවෙන් පිරිසිඳීමෙන් සෙනාසන ගන්වනු ලබන කල්හි එක් පිරිවෙණක් මහත්ලාභ ඇත්තේ වේනම් දසයක් හෝ දොළොසක් සිවුරු ලබත්නම් ඒ ලාභය එකකු එකකුහට සෑහෙන පමණින් වෙන්කොට ලැබීම් නැති අන් සෙනසුන්හි බහා අනිකුදු මහණුන්ට ගැන්විය යුතුයයි **මහාසුම්ම** ස්ථවිරයන් වහන්සේ කීහ. **මහාපදුම** ස්ථවිරයන් වහන්සේ වනාහි ‘මෙසේ නොකටයුතුය. යම්හෙයකින් මිනිස්සු තමතමන්ගේ ආවාස දැගුම් පිණිස ප්‍රත්‍යය දෙත්ද, එහෙයින් අන් මහණුන් එහි පිවිසිය යුතුය’යි කීහ. එහිදී මහාස්ථවිර තෙමේ ‘ඇවැත්නි’ මෙසේ සෙනසුන් නොගන්වවු, භාග්‍යවතුන් වහන්සේගේ අවවාදය කරවු, “අනුජානාමි භික්‍ඛවෙ පරිවෙණග්ගෙන ගාහෙතුං”යි භාග්‍යවතුන් වහන්සේ විසින් මේ කරුණ වදාරණ ලද්දේමයයි වළකාද, ඔහුගේ වැළක්වීමෙහි නොසිට ‘ස්වාමීනි’ භික්‍ෂූහු බොහෝය, ප්‍රත්‍යය මඳය, සඞ්ග්‍රහ කිරීම වටීයයි ඒ මහතෙරුන්ට අවබෝධ කරවා ගැන්විය යුතුමය.
ගන්වන්නාවූ සම්මතය ලද මහණහු විසින් මහතෙරුන් වෙතට ගොස් ‘ස්වාමීනි’, ඔබවහන්සේට සෙනසුන පැමිණේ, ප්‍රත්‍යය ගනුමැනැව, දැරුව මැනැවැ’යි මෙසේ කියයුතුය. ‘අසුවල් කුලයාගේ ප්‍රත්‍යයද අසුවල් සෙනසුනද ඇවැත්නි’ මට පැමිණේදැයි විචාරාද, ස්වාමිනි’ පැමිණේ, එය ගනු මැනැවැයි කියයුතුය. ‘ඇවැත්නි’ ගණිමි’යි කියා නම් ගන්නා ලද්දේ වේ. ‘ස්වාමීනි ඔබවහන්සේ විසින් ගන්නා ලදදැ’යි විචාළ කල්හි ‘මා විසින් ගන්නා ලදැයි හෝ ‘ස්වාමීනි’ ගන්නෙහිදැ’යි විචාළ කල්හි ‘ගන්නෙමි’යි හෝ කියාද, ‘නොගන්නා ලද්දේවේය’යි **මහාසුම්ම** ස්ථවිරයන් වහන්සේ කීහ. මහාපදුම ස්ථවිරයන් වහන්සේ වනාහි “අතීතානාගත වචනයක් හෝ වේවා, වර්‍තමාන වචනයෙක් හෝ වේවා, සිහි ඉපදවීම පමණක්, ආලය කිරීම පමණක්ම මෙහි ප්‍රමාණ වේ. එහෙයින් ගන්නා ලද්දේමවේයයි කීහ.
පංසුකූලික වූ යම් මහණෙක්වේද, හෙතෙමේ සෙනසුන ගෙණ චීවරප්‍රත්‍යය හැරදමාද නොඉවසාද ඔහු විසින් හැරදැමූ මේ ප්‍රත්‍යයද අන් ආවාසයෙක නොබැහිය යුතුය. එම පිරිවෙණෙහි ගිනිහලෙහි හෝ සක්මන් මළුවෙහි හෝ රුක්මුලෙහි හෝ අනිකක්හට ගන්වන්නට වටියි. පංසුකූලික තෙමේම ස්වාමි’යි සෙනසුන පිළිදැගුම් කෙරේද, අන්‍යයා ප්‍රත්‍යය ගණිමි’යි මෙසේ දෙකරුණින් සෙනසුන අතිශයින් මොනවට දැගුම් ලද්දෙක් වන්නේය. **මහාපච්චරියෙහි** වනාහි පංසුකූලිකයා විසීම පිණිස සෙනසුන ගන්නා කල්හි සෙනසුන ගන්වන්නහු විසින් ‘ස්වාමීනි’ මෙහි ප්‍රත්‍යය ඇත්තේය, ඒ ප්‍රත්‍යය කුමක් කටයුතුදැ’යි විචාරිය යුත්තේයයි කියනලදී. ඒ පංසුකූලිකයා විසින් යට අනිකක්හට ගන්වන්නැ’යි කියයුතුය. ඉදින් කිසිවක් නොකියාම වෙසේනම්, විසූවස් ඇති මොහුගේම පාමුල්හි තබා සළුවක් දෙත්නම් වටියි. නැවත වස්සාවාසිකය දෙමුයි කියත්ද, ඒ සෙනසුනෙහි වස් විසූ මහණුන්ට පැමිණේ. යම් කෙනකුන්ට සෙනසුනක් නැත්තේද, හුදෙක් ප්‍රත්‍යය පමණක්ම දෙත්ද ඔවුන්ගේ ප්‍රත්‍යය වස්සාවාසිකය නැත්තාවූ සෙනසුනෙහි මහණුන්ට ගැන්වීම සුදුසු වේ.
මිනිස්සු ථූපයක් කොට වස්සාවාසිකය ගන්වත් නම් ථූපය සෙනසුනක් නොවේ. ඒ ථූපය සමීපයෙහි රුකෙක හෝ මණ්ඩපයෙක හෝ ‘මේ රුකෙහි හෝ මණ්ඩපයෙහි හෝ වැස සිවුර ගණිවු’යි බැඳ ගැන්විය යුතුය. ඒ මහණහු විසින් සෑය පිළිදැගුම් කටයුතුය. බෝරුක බෝගෙය පිළිමගෙය මුසුන් අටල්ලය. දැව අටල්ලය වැසිකිළිය දොරකොටුවය. පැන්කිළිය පැන්මළුව දැහැටිමළුව යන මෙතන්හිද මෙමනය වේ. බොජුන්හල වනාහි සෙනසුනම වේ. එහෙයින් ඒ බොජුන්හල එක් මහණක්හට හෝ බොහෝ මහණුන්ට හෝ පිරිසිඳ ගන්වන්නට වටියි. මේ සියල්ල **මහාපච්චරියෙහි** විස්තර විසින් කියන ලදී.
සෙනසුන් ගන්වන්නහු විසින් වස් එළැඹෙන දින පෑළවිය අරුණ පටන් යම්තාක් නැවැත අරුණ නොබිදේද, ඒතාක් ගැන්විය යුතුය. මේ වනාහි සෙනසුන් ගැන්වීමට ක්‍ෂෙත්‍රයයි. ඉදින් උදෑසනම සෙනසුන් ගැන්වූ කල්හි කොතැන වසන්නෙම්ද, කොතැන වසන්නහුට පහසුවන්නේද, කොතැන ප්‍රත්‍යය ලැබෙන්නේදැ’යි මෙසේ උපන් විතර්‍කයෙන් හැසිරෙන අන් මහණෙක් අවුත් සෙනසුනක් ඉල්ලාද, ‘ස්වාමීනි’ සෙනසුන් ගෙන්වන ලද්දේය, සඞ්ඝතෙමේ වස් එළැඹියේය, විහාරය සිත්කලුය, රුක්මුල් ආදීන් අතුරෙහි යම් තැනක කැමැතිවහුද, එහි විසුව මැනැවැ’යි කියයුතුය. වස් එළැඹියවුන් විසින් වසතුළ සජ්ඣායන මනසිකාරාදීන් අතුරෙහි නිතර කටයුතු කතිකාවත තබා වස් එළැඹි මහණෝ මුසුන් බඳිවු’යි කියයුත්තාහ. දඬුද ඉරටුද සුලභ වෙත්නම්, එක් එක් මහණක්හු විසින් මිටි මුසුන් පහක් හයක් හෝ යටමුසුන් දෙකක් තුනක් හෝ බැන්ද යුතුය. දඬු හා ඉරටු දුලර්‍භ වේනම් දෙකක් තුනක් මිටිමුසුන්, එක් යට මුසුනක් බැන්ද යුතුය. හෙරණුන් විසින් පසක් පසක් දඩුවැට (උක්කා) කෙටියයුතුය. වසනතන්හි කසට දියෙන් පිරිබඩ කටයුතුය.
වත්කරන්නවුන් විසින් උදෙසීම නොකටයුතුය. උදෙසවීම නොකටයුතුය. සජ්ඣායනා නොකටයුතුය. පැවිදි නොකටයුතුය. උපසම්පදා නොකටයුතුය. නිසනොදිය යුතුය. ධර්‍මශ්‍රවණය නොකටයුතුය. මේ සියල්ලෝම ප්‍රමාදයට කරුණුය. ප්‍රමාද රහිතවූවෝම ශ්‍රමණධර්‍මයම කරන්නෙමු’යි හෝ ‘සියල්ලෝ තෙළෙස් දුහඟ. සමාදන් වෙත්වා. සයනය නොකොට සිටීමෙන් හා සක්මන් කිරීමෙන් කල් ඉක්මවත්වා. මූගව්‍රතය ගණිත්වා. සත්තාහකරණීයයෙන් ගියාහුද බෙදිය යුතු භාණ්ඩ ලබත්වා’යි හෝ මෙබඳු අධාර්මික වත නොකටයුතුය. මෙසේ වනාහි කටයුතුය:- පර්‍ය්‍යාප්ති ධර්‍මය නම් පර්‍ය්‍යාප්ති ප්‍රතිපත්ති ප්‍රතිවෙධ සඞ්ඛ්‍යාත ත්‍රිවිධ ශාසනය පිහිටුවයි. එහෙයින් සකස්ව උදෙසවු. උදෙසවවු. සජ්ඣායනා කරවු. ප්‍රදහනගෘහයෙහි වසන්නවුන්ට ගැටීම් නොකොට වෙහෙර තුල හිද උදෙසවූ උදෙසවවු, සජ්ඣායනා කරවු. ධර්‍මශ්‍රවණය සමෘද්ධ කරවු. පැවිදි කරන්නෝ පළමුකොට ආචාරකුල පුත්‍රයන් පරීක්‍ෂාකොට පැවිදි කරවු. ශුද්ධකොට උපසම්පදා කරවු. පැවතුම් ආදිය මනාකොට සොයා ශුද්ධකොට නිස දෙවු එකද කුලපුත්‍රයෙක් තෙමේ ප්‍රව්‍රජ්‍යාවද උපසම්පදාවද ලබා සියලු සසුන පිහිටුවාලන්නේය. තමන්ගේ ශක්තියෙන් යම්පමණ කරන්නට හැකිවනු නම් එපමණ ධුතාඞ්ග සමාදන්වවු. මේ වසතුළ නම් සියලු දින රාත්‍රියෙහිද ප්‍රථම-පශ්චිමයාම දෙක්හි අප්‍රමත්ත වියයුතුය. වැර ඇරඹිය යුතුය. පුරාණ මහාස්ථවිරයන් වහන්සේලාද සියලු පළිබොධයන් සිඳ ඇතුළුවස ගණසඞ්ඝණිකාව හැර තනිව හැසිරිය යුතු බැවින් භාවනාකර්‍ම සඞ්ඛ්‍යාත එකචාරිකවත පිරූවාහුමය. කථාවෙහි පමණ දැන දශකථාවස්තුවද දශ අශුභානුස්මෘතියද අෂ්ටත්‍රිංශත් ආලම්බන කථාවද කිරීම හා ආගන්තුක වත් කිරීම වටියි. සත්තාහකරණීයයෙන් ගියවුන්ට අපලොකනය කොටදියයුතුය’යි මෙබඳු වත් කිරීම කටයුතුය.
තවද භික්‍ෂූන්ට ‘අසමගිය පිණිස පවත්නා කේලාම්බස් පරොස්බස් නොකියවු, දවස පාසා ශීලය ආවර්‍ජනය කරමින් බුද්ධානුස්මෘති ආදීවූ චතුරාරක්‍ෂාව නොපිරිහෙළමින් මනස්කාර බහුලකොට ඇත්තාහු වාසය කරවු’යි අවවාද කටයුතුය. දැහැටි කෑයුතුවත කියයුතුය. සෑය හෝ බොධිය වඳින්නහු විසින්, සුවඳමල් හෝ පුදන්නහු විසින්, පාත්‍රය හෝ පසුම්බියෙහි බහාලන්නහු විසින් නොබිණිය යුතුය. භික්‍ෂාචාරවත කියයුතුය. ඇතුළු ගමෙහි මිනිසුන් සමග ප්‍රත්‍යයසංයුක්තකථා තිරශ්චීනකථා නොකටයුතුය. රක්නාලද ඉඳුරන් ඇත්තවුන් වියයුතුය. වත්තක්‍ඛන්‍ධකයෙහි ආ පිණ්ඩචාරවතින් ඉතිරි වූ වතද සෙඛියවතද පිරියයුතුයයි මෙබඳු වූ බොහෝවූ නෛර්‍ය්‍යාණික කථා කියයුතුය.
පසුවස් එළැඹෙන දිනයෙහි වනාහි කාලඝොෂාකොට සඞ්ඝයා රැස්වූ කල්හි කිසිවෙක් දසරියන් වස්ත්‍රයක් ගෙන දේනම් ආගන්තුක මහණෙක් තෙමේ සඞ්ඝ ස්ථවිරවේනම්, ඔහුට දියයුතුය. නවකයෙක් වේනම් සම්මතය ලද මහණහු විසින් ‘ස්වාමීනි’ කැමති වේනම් ප්‍රථමභාගය හැර මේ වස්ත්‍රය ගණිවු’යි සඞ්ඝ ස්ථවිරයන්ට කියයුත්තේය. ප්‍රථමභාගය නොහරින්නහුට නොදියයුතුය. පෙර ගන්වන ලද්ද මුදා ගණීනම් දියයුතුය. මෙම උපායයෙන් දෙවන තෙරහු පටන් පරිවර්‍තනය කොට පැමිණි තැනේදීම ආගන්තුකයාහට දියයුතුය. පෙරවස් එළැඹුනාහු දෙකක් තුනක් සතරක් පහක් වස්ත්‍ර ලැබුවාහු නම්, දායකයන්ගේ සමීපයෙන් නැවත නැවත ගෙණ වස්ත්‍ර මේ උපායයෙන්ම විසර්‍ජනය කරවා යම්තාක් ආගන්තුකයාගේ වස්ත්‍රයට සම වේද, ඒතාක් දිය යුතුය. ඒ ආගන්තුකයා විසින් සම වස්ත්‍රයක් ලද කල්හි ඉතිරි කොටස ථෙරාසනයෙහි දියයුතුය.
ඉදින් දුර්භික්‍ෂයෙක් වේනම්, වස් එළැඹිය යුතු දෙදිනෙහි වස් එළැඹි මහණෝ භික්‍ෂාවෙන් ක්ලාන්ත වන්නාහු නම්, ‘ඇවැත්නි’ මෙහි වසන සියල්ලෝම ක්ලාන්ත වම්හ. දෙකොටසක් වෙමුනම් මැනැව, යම් කෙනකුන්ට නෑ පැවරූ තැන් ඇත්තේද ඔවුහු එහි වැස පවාරණ දිනයෙහි අවුත් තමන්ට පැමිණි වස්සාවාසිකය ගණිත්වා’යි කියත්ද ඔවුන් අතුරෙහි යම්කෙනෙක් එහි වැස පවාරණ දිනයෙහි එත්ද ඔවුන්ට අපලොකනය කොට වස්සාවාසිකය දියයුතුය. ඔවුහු ඉවසන්නාහුද වස්සාවාසිකයට ස්වාමීහු නොවෙත්. ආවාසිකයෝ නුගුණ කියන්නාහුද නොදෙන්නට නොලබත්. **කුරුන්‍දියෙහි** වනාහි ‘අප සියල්ලන්ට මෙහි කැඳ බත් නොපොහොනේය, සභාග ස්ථානයක වැස එවු, යුෂ්මතුන්ට පැමිණි වස්සාවාසිකය ලබන්නහුය’යි කතිකාවත කටයුතුය. හෙද වනාහි එකෙක් ප්‍රතිබාහනය කෙරේද මැනැවින් ප්‍රතිබාහනය කරණලදය. ප්‍රතිබාහනය නොකෙරේනම් කතිකා තොමෝ මැනැවින් කරණලදය. පසුව එහි වැස ආවා වූ ඔවුන්ට අපලොකනය කොට දියයුතුය. අපලොකනය කරණකාලයෙහි ප්‍රතිබාහනය කරන්නට නොලැබේයයි කියනලදී. නැවැතද ‘වස් එළැඹියවුන් අතුරෙහි සමහරුන්ට වස්සාවාසිකය නොපැමිණෙන කල්හි භික්‍ෂූහු “ඡින්නවස්සානං වස්සාවාසිකඤ්ච ඉදානි උප්පජ්ජනකවස්සවාසිකඤ්ච ඉමෙසං දාතුං රුච්චති”යි මෙසේ කතිකාව කළකල්හි ගන්වන ලද්ද සමානම වේ. උපනුපන් දෙය සමව දියයුතුය’යි කියනලදී.
තෙමස මුළුල්ලෙහි පැන් එළවා, විහාරමාර්‍ග චෛත්‍යාඞ්ගණ බොධ්‍යඞ්ගන යන මෙතැන් හැමදීම් ආදියෙන් දැගුම්කොට බොරුකෙහි දිය ඉස ගියේද සිවුරු හැරීයේද වස්සාවාසිකය ලබාමය. ඔහු විසින් එය බැළකොට මෙන් කරණලදමය. සඞ්ඝිකය වනාහි අපලොකන කර්‍මය කොට ගන්වන ලද්දේ වසතුළ සිවුරු හැරියේද ලබාමය. ප්‍රත්‍යය වශයෙන් ගන්වන ලද්ද නොලබායයි කියත්.
විසූවස් ඇතිදිග්ගිය මහණෙක් තෙමේ ආවාසික මහණක්හුගේ අතින් කිසි කැප බඩුවක් ගෙණ අසුවල් කුලයෙහි මට වස්සාවාසිකය පැමිණියේය එය ගණිවු’යි කියා ගියතැනදී සිවුරු හරීද, වස්සාවාසිකය සඞ්ඝික වේ. මිනිසුන් හමුවෙහි පිළිගන්වායේද ලබයි. ‘මේ වස්සාවාසිකය අපගේ සෙනසුනෙහි විසූ මහණහුට දෙමු’යි කියූකල්හි යමක්හට ගන්වනලද්දේද ඔහුටම වේ. සෙනසුන් හිමියාගේ ප්‍රියකම්‍යතාවයෙන් පුත්‍රදුහිතෘ ආදීහු බොහෝ වස්ත්‍රගෙන අපගේ සෙනසුනෙහි දෙමු’යි දෙත්ද එහි වස් එළැඹියහුට එක්ම වස්ත්‍රයක් දියයුතුය. සෙසු වස්ත්‍ර සඞ්ඝික වේ. වස්සාවාසිකඨිතිකාවෙන් ගැන්විය යුතුය. ඨිතිකාව නැති කල්හි ථෙරාසනය පටන් ගැන්විය යුතුය. වස් එළැඹි මහණහු නිසා උපන් චිත්තප්‍රසාදයෙන් බොහෝ වස්ත්‍ර ගෙණවුත් සෙනසුනට දෙමු’යි දුන් වස්ත්‍රයන්හිද මෙම නයවේ. පාමුල්හි තබා ‘මේ මහණහුට දෙමු’යි කියත්නම් ඒ මහණහුටම වේ.
එකක්හුගේ ගෙයි වස්සාවාසික දෙකක් වේද, පළමු කොටස හෙරණක්හට ගන්වන ලද්දේවේද, දෙවන කොටස ථෙරාසනයෙහි ගන්වන ලද්දේ වේද, හෙතෙමේ දසරියන් එක් වස්ත්‍රයක් අටරියන් එක්වස්ත්‍රයක් ‘වස්සාවාසිකය පැමිණි මහණුන්ට දෙවු’යි එවාද, සොයා පළමුකොටස හෙවත් උතුම් කොටස හෙරණහුටදී අනුකොටස ථෙරාසනයෙහි දියයුතුය. ඉදින් දෙදෙනම ගෙට පමුණුවා වළඳවා තෙමේම පාමුල්හි තබාද, යමක්හට යම් වස්සාවාසිකයක් දෙනලද්දේද, ඒ වස්සාවාසිකය ඔහුටම වේ.
මෙයින් පසු **මහාපච්චරියෙහි** ආනය වේ. එකක්හුගේ ගෙයි ලදරු හෙරණහුට වැසිසළුව පැමිණේද, හෙතෙමේ ‘අපගේ වැසිසළුව කවරක්හට පැමිණියේදැ’යි විචාරාද, ‘හෙරණහටැ’යි නොකියා ‘දෙන කල්හි දන්නේය’යි කියාදෙන දිනයෙහි එක් මහතෙරකෙනකු යවා ගෙන්විය යුතුය. ඉදින් යමක්හට වැසිසළුව පැමිණියේද, හෙතෙමේ සිවුරු හෝ හරීද, කලුරිය හෝ කෙරේද, එකල්හි දායකමනුෂ්‍යයෝ ‘කවරක්හට අපගේ වැසිසළුව පැමිණියේදැ’යි විචාරත්ද, ඔවුන්ට තතුපරිද්ද කියයුතුය. ඔවුහු යුෂ්මතුන්ට දෙමු’යි කියත්නම් ඒ මහණහුට පැමිණේ. සඞ්ඝයාට හෝ ගණයාට දෙත්ද, සඞ්ඝයාට හෝ ගණයාට පැමිණේ. වස් එළැඹියෝ සුද්ධ පංසුකූලිකයෝම වෙත්ද ගෙණදුන් වස්සාවාසිකය සෙනාසන පරිෂ්කාරය හෝ කොට තැබිය යුතුය. බිම්බොහනාදිය හෝ කටයුතුය. මේ නෙවාසිකවතය.
උපනන්‍ද වස්තුවෙහි - **“තත්‍ථ තයා මොඝපුරිස ගහිතං ඉධ මුක්කං තත්‍ර මුක්කං**” යන මෙහි මේ අර්‍ත්‍ථය වේ. තා විසින් එහි යම් සෙනාසනයක් ගන්නාලද්දේද, ඉන්පසු ගන්නහු විසින්ම මෙහි මුදනලද්දේ වේ. **“ඉධ දානාහං ආවුසො මුඤ්චාමි**” ඇවැත්නි, දැන් මෙහි ඒ සෙනාසනය මුදමි’යි කියන්නහු විසින්ද එය එහිද මුදනලදය. මෙසේ යුෂ්මත් තෙමේ දෙතන්හි පරිබාහිර වෙහි.
මේ මෙහි විනිශ්චයයි:- ගැණීම කරණකොට ගැණීම සන්සිඳේ. ගැණීමෙන් ආලය සන්සිඳේ. ආලයෙන් ගැණීම සන්සිඳේ. ආලයෙන් ආලය සන්සිඳේ කෙසේද? යත්:- මේ සසුනෙහි ඇතැම් මහණෙක් තෙමේ වස් එළැඹෙන දිනයෙහි එක් විහාරයෙක්හි සෙනසුනක් ගෙන සමීප විහාරයකට ගොස් එහිද සෙනසුනක් ගණියි. ඔහුගේ මේ ගැණීමෙන් පළමු ගැණීම සන්සිඳේ. අනෙකෙක් තෙමේ ‘මෙහි වසන්නෙමි’යි ආලය පමණක්කොට සමීප විහාරයකට ගොස් එහි සෙනසුනක් ගණියි. ඔහුගේ මේ ගැණීමෙන් පළමු ආලය සන්සිඳේ. එකෙක් ‘මෙහි වසන්නෙමි’යි සෙනසුනක් හෝ ගෙණ ආලය හෝ කොට සමීපවිහාරයකට ගොස් ‘මෙහි දැන් වසන්නෙමි’යි ආලය කෙරේද, මෙසේ මොහුගේ ආලයෙන් හෝ ගැණීම, ආලයෙන් හෝ ආලය සන්සිඳේ. සැමතන්හි පැසුළු ගැණීමෙහි හෝ ආලයෙහි හෝ සිටියි. යම් මහණෙක් තෙමේ එක් විහාරයෙක සෙනසුනක් ගෙණ අන්‍ය විහාරයෙක වසන්නෙමි’යියේද, උපචාර සීමාව ඉක්මීමෙහි ඔහුගේ සෙනාසන ගැණීම සන්සිඳේ. ඉදින් වනාහි එහි පහසු වන්නේනම් වසන්නෙමි, පහසු නොවන්නේ නම් එන්නෙමි’යි ගොස් අපහසුබව දැන පෙරළා ඒද වටියි.
“**තිවස්සන්තරෙන”** මෙහි තිවස්සන්තර නම් යම් මහණෙක් තෙමේ දෙවසකින් මහන්තතරයෙක් හෝ දහරතරයක් හෝ වේද, යම් මහණක් තෙමේ එක් වසකින් මහන්තකරයෙක් හෝ දහරතරයෙක් හෝවේද, යම් මහණෙක් තෙමේ සමානවස් ඇත්තේවේද, එහි කියයුත්තෙක්ම නැත්තේය. මේ සියල්ලෝ එක් ඇඳෙහි හෝ එක් පුටුවෙහි හෝ දෙදෙන දෙදෙනව හිඳීම ලබත්. යම් ආසනයක් තුන්දෙනාහට නොපොහොනේ නම් ඒ ආසනය ගෙනයන්නට හැකි වූවක් හෝ ගෙනයන්නට නොහැකි වූවක් හෝ වේවා එබඳු පුවරුකඩෙක පවා අනුපසම්පන්නයකු සමග හිඳිය හැකිය.
“**හත්‍ථිනඛං**” ඇත්කුඹෙහි පිහිටියක් වැනි ප්‍රාසාදය. මෙසේ කරණලද පහයට මේ නමෙකි. “**සබ්බං පාසාදපරිභොගං**” රන්රිදී ආදියෙන් විසිතුරු කරණලද කවුළුද ඇඳපුටුද තල්වැටද රන්රිදියෙන් කළ පැන්කළ පැන්මලාද යම්කිසි සිතියමක් කරණලද්දාවූද සියල්ල වටියි. පහයට දැසි දස් කෙත්වත් ගොන් මීමුන් දෙමු’යි කියත්ද වෙන්ව ගැණීම් කිසෙක් නැත. පහය පිළිගත් කල්හි පිළිගන්නා ලද්දේම වේ. කොඳුපලස් ආදිය සඞ්ඝික විහාරයෙක හෝ පෞද්ගලික විහාරයක හෝ ඇඳපුටු මතුවෙහි අතුරා පරිභොග කිරීම සුදුසු නොවේ. ධර්‍මාසනයෙහි වනාහි ගිහින් විසින් කරණලද ආකාරයෙන් පරිභොග කිරීම වරද නොවේ. එහිද හිඳීම වරදය.
**“පඤ්චිමානි**” රාශිවශයෙන් පසෙක් වේ. ස්වාභාව වශයෙන් මේ ගරුභාණ්ඩයෝ බොහෝ වෙත්. එහි **ආරම** නම් පුෂ්පාරාමයෙක් ඵලාරාමයෙක් හෝය. **ආරාමවස්තු** නම් ඒ ආරාමයන්ම පිණිස පිරිසිඳ තැබූ අවකාශයයි. ඒ ආරාම නැසීගිය කල්හි හෝ ඒ ආරාමයන්ගේ පුරාණභූමිභාගයය. **විහාර** නම් යම්කිසි ප්‍රාසාදාදී සෙනසුනය. **විහාරවස්තු** නම් ඒ සෙනසුන පිහිටන අවකාශයය. **මඤ්ච** නම් පා සිදුරෙන් ඇඳවත ඇතුල්කොට කළ ඇඳ, පා හා එකට බැඳි ඇඳවත ඇති ඇඳ, කකුළු පා සටහන් පාඇති ඇඳ, ඇඳවත සිදුරෙහි පා ඇතුල් කොට කළ ඇඳ’යි පෙර කියූ ඇඳන් සතර අතුරෙහි එක්තරා එකෙක්ය. **පීඨ** නම් මසාරකාදීවූ සිවුවැදෑරුම් පුටු අතුරෙහි එක්තරා එකෙක්ය. **භිසි** නම් උණ්ණාභිසි ආදීවූ පස්වැදෑරුම් බිසි අතුරෙහි එක්තරා එකෙක්ය**. බිම්බොහන** නම් කියූ අයුරු ඇති බිම්බොහන අතුරෙහි එක්තරා එකෙක්ය. **ලොහකුම්හි** නම් කලු ලෝහයෙන් හෝ තඹ ලෝහයෙන් හෝ යන යම්කිසි ලෝහයකින් කළ සැළිය. ලෝහයෙන්ම කළ බොහෝ දිය ගන්නා සැළි ආදීන් අතුරෙහිද මේ නයම වේ. මෙහි වනාහි **භාණකයි**. බොහෝදිය ගන්නා සැලකියනු ලැබේ. “**වාරකො**” කළයයි. “**කටාහං**” කටාහමය. වෑ ආදීන් අතුරෙහිද වැල් ආදීන් අතුරෙහිද දැනගත නොහැක්කක්නම් නැත්තේය. මෙසේ:
ප්‍රථමද්විතීයගරුභාණ්ඩ කොටස් දෙකෙකින් යුක්තය. තෘතීය ගරුභාණ්ඩය සිවුකොටසකින් යුක්තය. සිවුවන ගරුභාණ්ඩය නව කොටසකින් යුක්තය. පස්වන ගරුභාණ්ඩ අටකොටසකින් යුක්තය.
මෙසේ පස් රැසකින් යුක්තවූ පස්විසි ආකාර වූ ගරුභාණ්ඩය, මාංශ දිව්‍ය ධර්‍ම බුද්ධ සමන්තචක්‍ෂුස් වශයෙන් නිර්‍මල වූ පසැස් ඇති සම්මා සම්බුදුරජාණන් වහන්සේ වදාළ සේක.
එහි මේ විනිශ්චය කථාය. මේ සියලු ගරුභාණ්ඩයම මෙහි විසර්‍ජනය නොකට යුත්තේය. කීටාගිරි වස්තුවෙහි නොබෙදියයුතුයයි කියනලදී. **පරිවාරයෙහි** -
‘මහාර්ෂී වූ බුදුරජාණන් වහන්සේ විසින් විසර්‍ජනය නොකටයුතු වූ නොබෙදියයුතු වූ පස් කොටසක් වදාරණ ලද්දේය. විසඳන මහණහුට පරිභොග කරණ මහණහුට ඇවැත් නොවේ. මේ ප්‍රශ්නය දක්‍ෂයන් විසින් සිතන ලද්දේය’යි
ආයේය. එහෙයින් මූලච්ඡෙද්‍ය වශයෙන් නොවිසඳිය යුතුය. නොබෙදිය යුත්තේද වේ. පරිවර්‍තන වශයෙන් වනාහි විසර්‍ජනය කරන මහණහුටද පරිභොග කරන මහණහුටද අනාපත්තියි මෙසේ මෙහි අදහස දතයුතුය.
එහි මේ පිළිවෙළකථාය:- මේ පස්වැදෑරුම්වූද ගරුභාණ්ඩය චීවර පිණ්ඩපාත භෙසජ්ජ පිණිස එළවීම නොවටියි. ස්ථාවර වස්තුවකින් ස්ථාවරවස්තුවක්ද ගරුභාණ්ඩයෙන් ගරුභාණ්ඩයද පරිවර්‍තනයෙහි වරදෙක් නැත්තේය. ස්ථාවරවස්තුවෙහි වනාහි ඛෙත්ත-වත්‍ථු-තටාක-මාතිකා යන මෙබන්දක් භික්‍ෂු සඞ්ඝයාහට විචාරීමද පිළිගැණීමද ඉවසීමද නොකට හැකිය. කැපකරුවන් විසින්ම විචාරණලද දෙයින් කැපබඩු වටනේය. ආරාමයකින් ආරාමයක් ආරාමවස්තුවක් විහාරයක් විහාරවස්තුවක් යන මේ සතර පරිවර්‍තනය කරන්නට හැක්කේය.
එහි මේ පරිවර්‍තනයයි:- සඞ්ඝයාගේ පොල් අරමෙක් දුරවූයේ වේ. කැපකරුවෝද ඉතා වැඩියක් කන්නාහ. යමක් නොකත්ද, එයින් ගැල්වැටුප්ද දී ටිකක්ම ගෙණ එත්. ඒ ආරාමයට නොදුරෙහි අන්‍යවූ ග්‍රාමවාසී මනුෂ්‍යයන්ගේ විහාරය සමීපයෙහි ආරාමයක් වේ. ඒ මිනිස්සු සඞ්ඝයා වෙත එළැඹැ ස්වකීය ආරාමයෙන් ඒ ආරාමය ඉල්ලා සිටිති. එකල්හි සඞ්ඝයා විසින් “සඞ්ඝයාට රුස්නේය’යි අපලොකනයකොට පිළිගත යුතුය. මහණුන්ට අයත් රුක් දහසෙක් වේ නම්, මිනිසුන්ට අයත් පන්සියයෙක් වේනම, තොපගේ ආරාමය කුඩායයි, නොකියයුතුය. කිසිලෙසකින් මේ ආරාමය කුඩා වූයේද, තවද අනික් ආරාමයට වඩා ඉතා වැඩි ආදායමක්දේද, සම අයක්මදේද, මෙසේ ඇති කල්හිද කැමති කැමැති කෙණෙහි පරිභොග කරන්නට හැකියයි ගතයුතුමය. ඉදින් මිනිසුන් අයත් රුක් ඉතා බොහෝවේ නම් ‘තොපගේ රුක් බොහෝ නොවේදැ’යි කියයුතුය. ඉදින් ‘අතිරෙකය අපට පින්පිණිස වේවා, සඞ්ඝයාට දෙමු’යි කියත්නම් සඞ්ඝයාට දන්වා පිළිගත යුතුය. මහණුන්ගේ වෘක්‍ෂයෝ ඵල දරන්නාහු නමුත් මිනිසුන්ගේ වෘක්‍ෂයෝ ඒතාක් ඵල නොගණිත්ද කිසි ලෙසකිනුත් ඵල නොගණිත්ද වැඩිදවසක් නොයවා ඵල ගන්නාහයි පිළිගත යුතුමය. මිනිසුන්ගේ වෘක්‍ෂයෝ ඵලදරන්නාහු නමුත් මහණුන් අයත් වෘක්‍ෂයෝ ඒතාක් ඵල නොගණිත්ද, ‘තොපගේ වෘක්‍ෂයෝ ඵල දරන්නෝ නොවෙත්දැයි කියයුතුය. ‘ස්වාමීනි’, ගණු මැනැව, අපට පින් වන්නේය’යි දෙත්නම් සඞ්ඝයාට දන්වා පිළිගත යුතුය. මෙසේ ආරාමයෙන් ආරාමය පරිවර්‍තනය කටයුතුය. මේ නයින්ම ආරාමවස්තුවද, විහාරයද විහාරවස්තුවද ආරාමයකින් පරිවර්‍තනය කටයුතුය. මහත්වූ හෝ කුඩාවූ හෝ ආරාම වස්තුවකින් ආරාමය ආරාමවස්තුව විහාරය විහාරවස්තුව පරිවර්‍තනය කටයුතුය.
විහාරයකින් විහාරයක් කෙසේ පරිවර්‍තනය කටයුත්තේද, යත්: ඇතුළුගමෙහි සඞ්ඝයාට අයත් ගෘහයක්වේද, මිනිසුන්ට අයත් ප්‍රාසාදයක් විහාරමද්ධ්‍යයෙහි වේද, ගෙය හා පහය යන දෙකම අගයකරණකොට සමවේද, ඉදින් මිනිස්සු ඒ පහයෙන් ඒ ගෙය ඉල්ලත්ද, ඒ ඉල්ලීම පිළිගැනීම වටියි. මහණුන්ට අයත් ඉතා මාහැඟි ගෙයක් වේනම්, ‘අපගේ ගෙය ඉතා මාහැගියයි කියූ කල්හිද කිසි ලෙසකින් ඉතා මාහැගිගෙය පැවිද්දන්ට සරුප්නොවේ. පැවිද්දන්ට එහි වසන්නට නොහැක්කේය. මේ පහස සරුප්ය ගණු මැනැවැ’යි කියත්ද, මෙසේ ඇති කල්හිද පිළිගැණීම වටියි. මිනිසුන්ගේ ගෙය මාහැගිවේනම්, ‘තොපගේ ගෙය මාහැගි නොවේදැ’යි කියයුතුය. ‘ස්වාමීනි’, වේවා, අපට පින්වන්නේය, ගණු මැනැවැයි කියූ කල්හි පිළිගත යුතුය. මෙසේ විහාරයෙන් විහාරය පරිවර්‍තනය කටයුතුය. මේ නයින්ම විහාරවස්තුවද ආරාමයද ආරාමවස්තුවද විහාරයකින් පරිවර්‍තනය කටයුතුය. මේ නයින්ම විහාරවස්තුවද ආරාමයද ආරාමවස්තුවද විහාරයකින් පරිවර්‍තනය කටයුතුය. මාහැඟි වූ හෝ මදක් අගනාවු හෝ විහාරවස්තුවකින්ද විහාරය විහාරවස්තුව ආරාමය ආරාමවස්තුව යන මොවුහු පරිවර්‍තනය කටයුතුය. මෙසේ වනාහි ස්ථාවරදෙයකින් ස්ථාවර දෙයක් පරිවර්‍තනය කිරීම දතයුතුය.
ගරුභාණ්ඩයෙන් ගරුභාණ්ඩයක් පරිවර්‍තනය කිරීමෙහිදී ඇඳපුටු මහත් හෝ වේවා, කුඩා එකක් හෝ වේවා, යටත් පිරිසෙයින් පස්ගෙවල ක්‍රීඩාකරණ ගම් දරුවන් විසින් කරණලද සතරඟුල් පාඇති ඇඳපුටු හෝ සඞ්ඝයාට දුන් කාලයෙහි පටන් ගරුභාණ්ඩය වේ. රජරජමහඇමැති ආදීහු එක්වටම ඇඳන් සියයක් හෝ ඇඳන් දහසක් හෝ දෙත්ද, සියලු කැප ඇඳ පිළිගතයුතුය. පිළිගෙන වැඩිමහලු පිළිවෙළින් ‘සඞ්ඝිකපරිභොගයෙන් පරිභොග කරහුයි දියයුතුය. පෞද්ගලික වශයෙන් නොදිය යුතුය. වැඩි ඇඳ භාණ්ඩාගාරාදියෙහි පණවා පාසිවුරු තැබීම වටියි. සීමාවෙන් පිටතදී සඞ්ඝයාට දෙමු’යි දෙනලද ඇඳ සඞ්ඝ ස්ථවිරයන් වසන තැනට දියයුතුය. එහි ඇඳන් බොහෝ වේනම් ඇඳෙන් වැඩක් නැත්තේනම් යමකු වසන තැනට වැඩක් වේනම් ‘සඞ්ඝිකපරිභොගයෙන් පරිභොග කරවු’යි එතැනට දියයුතුය. මහැගියෙන් සියයක් අගනාවූ හෝ දහසක් අගනාවූ හෝ ඇඳකින් අන් ඇඳන් සියයක් ලැබේද, පරිවර්‍තනය කොට ගතයුතුය. හුදෙක් ඇඳකින් ඇඳක්ම නොවේ. ආරාම ආරාමවස්තු විහාරවිහාරවස්තු පීඨ භිසි බිම්බොහනාදියෙහිද මේනයම වේ. මොවුන් අතුරෙහිද කැප අකැපයද කියනලද නයමය. එහි අකැපය පරිභොග නොකටයුතුය. කැපය සඞ්ඝික පරිභොගයෙන් පරිභොග කටයුතුය. අකැපයක් හෝ මාහැඟි කැපයක් හෝ පරිවර්‍තනය කොට කියූ වස්තූහු ගතයුත්තාහ. ගරු බඩු ගණනට නොයන භිසි බිම්බොනයක් නම් නැත්තේය.
ලොහොසැළ බොහෝදිය ගන්නා ලොහොසැළ ලොහො කටාහ යන මේ තුන මහත් හෝ කුඩා හෝ වේවා, යටත්පිරිසෙයින් කාලක් පමණ දිය ගන්නාහු වෙත්ද, ගරුබඩුම වෙත්. ලොහොකළය වනාහි කලුලෝහ, තඹ ලෝහ, වටලෝහ, කස්ලෝහ යන මොවුන්ගෙන් යම්කිසිවකින් කරණලද්දේ සිංහලද්වීපයෙහි පාදයක් ගන්නා කළය බෙදියයුතුය. පාදය වනාහි මගධ නැළියෙන් නැළිපහක් පමණ ගන්නේය. ඉන් වැඩියක් ගන්නා බඳුන ගරු භාණ්ඩයයි. මේ භාණ්ඩයෝ වනාහි පෙළෙහි ආලොහොබඳුන්ය.
පෙළෙහි නොආවාවූ කෙණ්ඩිකොරහ කෙණෙස්ස සැන්ද මහහැන්ද තලි තැටි මලා සුමුගු අඟුරුකබල, දුම්ළොසු ආදීවූ මොවුහු කුඩාවූ හෝ මහත්වූ හෝ වෙත්ද, සියල්ලෝ ගරුභාණ්ඩයහ. පාත්‍රය යකඩින් කළ තළු තඹ ලෝහයෙන් කළ තළු යන මොවුහු බෙදිය යුත්තාහ. කස්ලෝහ වටලෝහ යන මෙයින් කළ භාජනවිකෘති ගිහිසතුවූවා හෝ සඞ්ඝිකපරිභොගයෙන් වටියි. පෞද්ගලික පරිභොගයෙන් නොවටියි. ගිහිසන්තක ව්‍යවහාරයෙන්ම පරිභොග කටයුතුයයි **මහාපච්චරියෙහි** කියන ලදී.
භාජනවිකෘතිය හැර අන්‍යවූද, කප්පිය ලොහභාණ්ඩයෙහි අඳුන්හල අඳුන්කුරය, කන්හැන්දය පන්හිඳය, කුඩාකතුරය, කුඩාවිඳින කටුවය යතුරුතලය, සැරයටිය විදින කටුවය. නාසයෙහි තෙල්වක්කරණ යුගපිලාය. අතින් දමා ගැසියයුතු අවිය ලොහොකුළය, ලොහොකටිය, ලොහො ගුළිය, ලොහො පිඩය, ලොහොකුරය අනිකුදු අඩාල කළ ලොහභාණ්ඩය බෙදියයුතුය. දුම්කෝව හීවැල පහන්රුක පහන්කබල එල්බන පහන ස්ත්‍රී පුරුෂ තිර්‍ය්‍යග්ගතරූප යන මොහුද අන්‍යවූ හෝ බිතු සෙවෙනි කවුළු ආදීන්හි එළවියයුතුවූ යටත් පිරිසෙයින් ලොහොකණුව පටන් සියලු ලොහොබඩු ගරුබඩුම වේ. තමන් විසින් ලද්දාහුද පරිහරණය කොට පෞද්ගලික පරිභොගයෙන් පරිභොගනොකොට යුතුය. සඞ්ඝික පරිභොගයෙන් හෝ ගිහිසතුවූවාහු වටිත්. ඊයමින් කළ බඩුවෙහිද මේනයම වේ. කිරිපහණින් කරණ ලද තටුමාලා ආදීහු ගරුබඩුමය.
කළය වනාහි තෙල්බඳුනක් හෝ මගධ නැළියෙන් නැළි පහකට වැඩියක් ගන්නෙක්ම ගරුභාණ්ඩය නම්වේ. රන්රිදී හරකුළු පලිඟුගල් බඳුන් ගිහිසතුවූවාහුද නොවටිත්. සඞ්ඝික පරිභොගයෙන් හෝ පෞද්ගලික පරිභොගයෙන් පරිභොග නොකටයුතු බව කියනු කිම, සෙනාසනපරිභොගයෙන් ඇල්ලිය යුතුදෙයද නොඇල්ලිය යුතුදෙයද යන සියල්ල වටියි.
වෑ ආදීන් අතුරෙහි යම් වෑයකින් දැහැටි සිඳීම හෝ උක්සිඳීම හෝ තබා අන් මහත්වැඩක් කරන්නට නොහැක්කේද මෙය බෙදිය යුතුය. එයට වඩා මහත්ව යම්කිසි ආකාරයකින් කරණලද වෑය ගරුභාණ්ඩ නමි. පොරොව වනාහි යටත් පිරිසෙයින් වෙදුන්ගේ නහර විදින පොරොවද ගරු බඩුමය. කෙටේරියෙහි පොරොව සමානම විනිශ්චය වේ. යමක් ආයුධ සඞ්ක්‍ෂෙපයෙන් කරණ ලදද එය නොඇල්ලිය යුතුය. උදැල්ල යටත් පිරිසෙයින් සතරඟුල් පමණ ඇත්තේද ගරුබඩුමය. නියන සිවුරුස් මුව ඇත්තේ හෝ වේවා, දිග් පෙට්ටියක් වැනි මුව ඇත්තේ හෝ වේවා. වක්මුව ඇත්තේ හෝ වේවා. නොඇද මුව ඇත්තේ හෝ වේවා, යටත් පිරිසෙයින් මුසුන් දණ්ඩක් විද්දහැකියක්වේද, මිට ගසනලද්දේනම් ගරුබඩුමය. මුසුන්දණ්ඩ විදින කපන නියනමිට රහිත වූයේ තලය පමණක්ම වේද, යමක් මලනොබැඳීම පිණිස කරණලද ඉටිරෙදි පසුම්බියෙහි බහා පරිහරණය කරන්නට හැක්කේද එය බෙදියයුතුය. යකඩ විදින කඩුවද නියනෙන්මම සඞ්ග්‍රහ කරණලද්දේය. යම් මිනිසුන් විසින් විහාරයට වෑ ආදිය දෙන ලද්දාහු වෙත්ද, ඒ මිනිස්සු ගෙය දෑ කල්හි හෝ සොරුන් පැහැර ගත්කල්හි හෝ ‘ස්වාමීනි’ අපට උපකරණ දෙනු මැනැවැ, නැවත ප්‍රකෘතිමත් කරන්නෙමු’යි කියත්නම් දියයුතුය. ඉදින් ගෙණයෙත්නම් නොවැළකිය යුත්තාහ. ගෙණ නොඑන්නාහුද චොදනා නොකටයුත්තාහ.
කඹුරු තටුකරු ලියනවඩු කුළුපොතු මැණික්කරු පාත්‍ර සාදන යන මොවුන්ගේ කිණිහිරිය මිටිය අඩුව තරාදිය යනාදී වූ සියලු ලෝමුවා උපකරණ සඞ්ඝයාට දුන් කාලයෙහි පටන් ගරුභාණ්ඩයහ. ඊයම් තළන උපකරණයන්හිද රන්කරු සොම්මරු උපකරණයන්හිද මේනයම වේ. මේ වෙනසය:- ඊයම් තළන උපකරණයන් අතුරෙහිද රන් සිඳින සැතය, යම්කරු උපකරණයන් අතුරෙහි පිරියම් කළ සම්සිඳින කුඩා සැතය යන මොවුහු බෙදිය යුතු භාණ්ඩයෝය. කරණැමි සන්නාලි උපකරණයන් අතුරෙහිද මහකතුර තබා මහඅඩුව හා මහකතුරද යන සියල්ල බෙදිය යුතුය. මහාකතුරු ආදීහු ගරුභාණ්ඩ වෙත්.
**වැල්** ආදීන් අතුරෙහි වේවැල් ආදී වූ යම්කිසි බාහු අඩක් පමණ වූ වැලක් සඞ්ඝයාට දෙනලද්දී හෝ වේද, ඒ සඞ්ඝික භූමියෙහි හෝ හටගත්තීද, රක්නාලද්දීද, ගරුභාණ්ඩ වේ. ඒ වැල සඞ්ඝකර්‍මද චෛත්‍යකර්‍මද කළ කල්හි ඉදින් ඉතිරිවන්නීද, පෞද්ගලික කර්‍මාන්තයන්හිද, එළැවීම කළහැකිය. නොරක්නාලද්දී ගරුභාණ්ඩම නොවේ. හූ නියද වැහැරි පොල් ඉරටු සම්මුවා රැහන් හෝ සම්මුවා යොත් හෝ වැහැරියෙන් හෝ පොල් ඉරටුවෙන් වටකොට කරණලද එක් පටක් හෝ දෙපටක් ඇත්තී සඞ්ඝයාට දුන් කාලයෙහි පටන් ගරුභාණ්ඩ වේ. හූවට නොකොට දෙනලද්දද නියඳවැහැරි හා පොල් ඉරටුද බෙදිය යුතුය. යම්කෙනකුන් විසින් මේ රැහන්යොත් ආදීහු දෙන ලද්දාහු වෙත්ද, ඔවුහු තමන්ගේ කටයුතු පිණිස ගෙන යන්නාහු නොවැළකිය යුත්තාහ.
යටත් පිරිසයින් දිගින් අටඟුල් පමණවූ වටින් ලියනදණ්ඩක් පමණ වූ යම්කිසි හුණයෙක් සඞ්ඝයාට දෙනලද්දේ වේද, එහි සඞ්ඝික භූමියෙහි හටගත්තෙක් හෝ වේද, රක්‍ෂිත ගොපිත වූයේම ගරුභාණ්ඩ වේ. භෙද සඞ්ඝකර්‍මාන්තය චෛත්‍ය කර්‍මාන්තද කළකල්හි ඉතිරිය පෞද්ගලික කර්‍මාන්ත පිණිස දීම වටියි. පාදයක් තෙල් ගන්නාතුලාවද කතුරුයටද වහන් ගෙනයන දණ්ඩද කුඩ දණ්ඩද කුඩනනද යන මෙය මෙහි බෙදියයුතු භාණ්ඩ වේ. දැවුනු ගේ ඇති මිනිස්සු ගෙනයන්නාහුද, නොවැළකිය යුතුය. රක්නාලද ගොපනය කරණලද හුණදඬු ගන්නහු විසින් සමවූ හෝ වැඩි වූ හෝ ස්ථාවර වස්තුවක් යටත්පිරිසෙයින් ඒ අගනා වැලියෙනුදු වැඩීම්කම්කොට ගතයුතුය. වැඩීම් කම්නොකොට ගන්නහු විසින් සඞ්ඝිකාරාමය තුළදීම ප්‍රයොජනයට ගතයුතුය යනකල්හි සඞ්ඝිකාවාසයෙහි තබා යායුතුය. නොසිහියෙන් ගෙණ යන්නහු විසින් එවා දිය යුතුය. දේශාන්තරයට ගියහු විසින් පැමිණි වෙහෙරෙක සඞ්ඝිකාවාසයෙක්හි තැබිය යුතුය.
“**තිණං**” මුදුතණ බබුස්තණ හැර සෙසු යම්කිසි තෘණයෙකි. යම් තැනෙක තෘණ නැත්තේද එහි කොළවලින් සෙවිලිකරත්. එහෙයින් කොළද තෘණයෙන්ම සඞ්ග්‍රහ කරණලද්දේය. මෙසේ මුදුතණ ආදීන් අතුරෙහි මිටක් පමණ වූ යම්කිසි තෘණයක්ද තල්පත් ආදීන් අතුරෙහි එක් පතක්ද සඞ්ඝයාට දෙන ලද්දේ හෝ වේද, සඞ්ඝික භූමියක හටගත්තක් හෝ වේද, ආරාමයෙන් පිටත සඞ්ඝයාගේ තණ හටගන්නා බිමක හටගත්තක් හෝ රක්නාලද්දේ ගොපනය කරණලද්දේ ගරු භාණ්ඩ වේ. එද සඞ්ඝයා පිළිබඳ කර්‍මාන්තය චෛත්‍යය පිළිබඳ කර්‍මාන්තද කළකල්හි ඉතිරිවූවක් පෞද්ගලික වැඩ සඳහා දීම වටියි. දැවුනුගේ ඇති මිනිස්සු ගෙණ යන්නාහුද නොවැළකිය යුත්තාහ. දිගින් අටඟුල් පමණවූද, නොලියන ලද පොත ගරු භාණ්ඩමය.
මැටි පියවිමැටි හෝ වේවා, පස් පැහැති මැටි හෝ වේවා, සුණු හෝ වේවා, දුම්මල කුංකුළු මැලියම් ආදීන් අතුරෙහි යම් කිසිවක් ගෙණවුත් දුර්‍ලභ ස්ථානයකට ගෙනලද්දේ හෝ වේද, ඒ සඞ්ඝික විහාරයෙක හටගත්තක් හෝ රක්නාලද්දේ ගොපනය කරණලද්දේ තල්ගෙඩියක් පමණවූයේ ගරුභාණ්ඩ වේ. භෙද සඞ්ඝයා පිළිබඳ කර්‍මාන්තත් චෛත්‍යය පිළිබඳ කර්‍මාන්තත් නිමිකල්හි ඉතිරිය පෞද්ගලික කර්‍මාන්ත පිණිසදීම වටියි. පෙරුම්කායම් හිඟුලිය සිරියල් මනොසීල අඳුන් යන මොවුහු බෙදිය යුතු භාණ්ඩයෝය.
**දාරුභාණ්ඩ** අතුරෙහි අටඟුල් ලියන දණ්ඩක් පමණවූද, යම්කිසි දාරුභාණ්ඩයක් දැව නොලැබිය හැකි සඞ්ඝයාට දෙන ලද්දේ හෝ වේවා. ඒ සඞ්ඝිකාරාමයෙක හටගත්තේ හෝ වේවා රක්‍ෂිත ගොපිත වූයේ නම් ගරුභාණ්ඩවේයයි **කුරුන්‍දියෙහි** කියන ලදී. මහාර්‍ත්‍ථකථාවෙහි වනාහි සියලුම දැව හුණ සම් ගල් යන මේ ආදීන්ගේ විකෘති දැවබඩුවෙන් සඞ්ග්‍රහකොට “තෙන ඛො පන සමයෙන සඞ්ඝස්ස ආසන්‍දිකො උප්පන්නො හොති”යි යන මෙතැන් පටන් දාරුභණ්ඩ විනිශ්චය කියනලද්දේය.
එහි මේ අර්‍ත්‍ථොද්ධාරයයි. දික්සඟලා පුටුවය. පාසතරක් ඇති තුන් ඇඳි පුටුවය. වේවැලින් කළ පුටුවය. සෙසු දැවයෙන් කළ පුටුවය. එළුසටහන් පා ඇති පුටුවය. කවපුටුවය. පුවරුපුටුවය. වේවැල් පුටුවය. පිදුරුවලින් කළපුටුවය යන මොවුන් අතුරෙහි වනාහි යම්කිසි කුඩාවූවෙක් හෝ මහත්වූවෙක් හෝ වේවා, සඞ්ඝයාට දෙන ලද්ද ගරුභාණ්ඩය වේ. පිදුරෙන් කළ පුටු මෙන්ම මෙහි කෙහෙල්පත් ආදියෙන් කළපුටුද සඞ්ග්‍රහ කරණලද්දාහු වෙති. ව්‍යාඝ්‍ර සමින් වෙළන ලද්දාවූද ව්‍යාලරූපයෙන් පරික්‍ෂිප්ත වූ රන්හුයින් මසන ලද භද්‍රපීඨය ගරුභාණ්ඩම වේ. වක්වූ පුවරුය,
දික්වූ පුවරුය. සිවුරු දෝනා පුවරුය. සිවුරුගටනා පුවරුය. සිවුරු ගටනා මුගුරුය. දැහැටි තළන කොලොඹුවය. සිවුරියන් දඩුමුගුවරය, නැවය, පුවරුකඩින් පොකුණ ආකාරයෙන් කළ පැන්බඳුනය. රඳන් දෙණය, පැන්ගන්නා බඳුනය. දැවමුවාවූ හෝ දත්මුවාවූ හෝ හුණමුවා වූ හෝ පාසහිතවූද පාරහිතවූද සුමුගුය. දෙණ පෙට්ටිය, මගධ නැළියෙන් නැළිපසකට වඩා දියගන්නා කරඬුවය, පැන්වක්කර තබන දෙණය, පැන් ගන්නා කටාහය. කිණිස්ස, සැන්දය. පැන්මලාය. පැන්සකය යන මොවුන් අතුරෙහි යම්කිසිවක් සඞ්ඝයාට දෙන ලද්දේ ගරුභාණ්ඩ වේ. සක්තලුව වනාහි බෙදියයුතුය. එසේ දැවමුවා මහසැළද
පාදකඨලික මණ්ඩලය දැවයෙන් කරණ ලද්දේ වේවයි වස්ත්‍ර පර්‍ණදියෙන් කරණලද්දේ හෝ වේවයි සියල්ල ගරුභාණ්ඩ වේ. පාත්‍රාධාරකය, පාපියනය, තල්වැටය, විජිනිය, කරඬුවය, පැසය, යටය, මුසුන් මිටය, මුස්නය යන මොවුන් අතුරෙහි යම් කිසිවක් කුඩාවූයේ හෝ මහත්වූයේ හෝ දැව හුණපත්සම් ආදීන් අතුරෙහි යම් කිසිවකින් කරණලද්දේ ගරුභාණ්ඩම වේ.
ටැඹ තලාඳ හිණිපුවරු ආදීන් අතුරෙහි දැවයෙන් කරණලද්දාවූ හෝ ගලින් කරණලද්දා වූ හෝ යම්කිසි ගෘහසම්භාර රූපයක් වේද, යම්කිසි කළාලයක්වේද, බිම ඇතිරිය යුතුවූ යම්කිසි පලසක් වේද, යම්කිසි අකැප මසක්වේද, ඒ සියල්ල සඞ්ඝයාට දෙන ලද්දේ ගරුභාණ්ඩ වේ. බුමුතුරුණු කිරීම වටියි. තෙල්සම පච්චත්‍ථරණ ගතික වේ. එද ගරුභාණ්ඩමය වේ. කැපසම් බෙදිය යුතුය. **කුරුන්‍දියෙහි** වනාහි සියලු ඇඳ පමණ සම් ගරුභාණ්ඩැයි කියනලදී.
වනය, මෝලය, කුල්ලය, අඹරණ මහගලය, අඹරණ දරුගලය. ගල්ඔරුවය. ගල්කටාහය, අළුවය, වේමය. පසුම්බිය යන සියලු පෙසකාරාදී වූ භාණ්ඩද සියලු කෘෂිභාණ්ඩද සියලු සක්යෙදූ යානද ගරුභාණ්ඩමය. ඇඳපාය ඇඳවතය පුටුපාය පුටුවතය. වෑපොරෝ ආදීන්ගේ දඬුය යන මොවුන් අතුරෙහි යම්කිසි නොනිමි සැසුම්කම් ඇති සැස නොනිමියක්මවේද ඒ බඩු බෙදියයුතුය. සැස ඔපමට්ටම් කරණලද්දේ වනාහි ගරුභාණ්ඩ වේ. අනුදත් වැයෙහි දණ්ඩද, පර්‍ණතාලාදීවූ ඡත්‍රද මිටි තල්පතද සැරයටියද වහන්ද මෝල සහිත ගිනිගානා දණ්ඩද ඩබරාවද මගධ නැළියෙන් පස්නැළියක් දිය ගන්නා බඳුනෙහි පටන් නොවැඩිවූ ඇඹුලු කල්කයෙන් කළ බඳුනද ඇඹුලුයෙන් කළ කළයද ලබුගෙඩියෙන් කළ බඳුනද, ලබුකළයද ගවරඅං ආදියෙන් කළ බඳුනද යන මේ සියල්ල බෙදියයුතුය. එයට වඩා මහත්වූයේ ගරුභාණ්ඩ වේ.
ඇත්දතක් හෝ යම්කිසි අඟෙක් හෝ නොසස්නා ලද්දේ තිබුනුසේම වේද, බෙදිය යුතුය. ඒ දන්තයෙන් හා අඟින් කළ ඇදපා ඇඳවත් ආදීන්හි විනිශ්චය පෙරසේම වේ. සැස නිමවනලද්දාවූද හිඟුකරඬුවද අඳුන් කරඬුවද සඟළසිවුරේ ඔබන ගැටද පටිමුවවිට තබන වීඨයද අඳුන්නලද අඳුකුරද දියපිස්නාවද යන මේ සියල්ල බෙදිය යුත්තේමය.
මැටි බඳුන් අතුරෙහි මිනිසුන්ට උපභොග පරිභොගවූ සියලු කළ මහසැළි ආදීවූ කුඹල්බඳුන්ද පාත්‍ර පිසනකබලද, අඟුරුකබලද, දුම්දෙන කබලද, පහන්රුකද, පහන්කබලද, බැමි ගඩොල්ද, සෙවෙලිකරණ උළුද, කොත්ද යන මොවුහු සඞ්ඝයාට දුන් කල්හි පටන් ගරුභාණ්ඩ වෙත්. මගධ නැළියෙන් නැළිපසක් දිය ගන්නා කළය පටන් නොවැඩි පමණින් යුත් කළය පාත්‍රය තළුව කොතලය, කෙණ්ඩිය යන මේ භාණ්ඩ මෙහි බෙදියයුතුය. මැටි බඳුනාහි යම්සේද, එසේ ලොහොබඩුවෙහිද, කෙණ්ඩිය බෙදිය යුතු කොටසම බෙදේයයි මෙහි මේ පිළිවෙළකථාය.
**“ගණ්ඩිකාධානමත්තෙන**” දොරබාවන්ගේ මතුවෙහි කොබෝපොදි යොදන මාත්‍රයකින්. **“පරිභණ්ඩකරණමත්තෙන**” ගොමින් පිරිබඩ කිරීම්, කසටින් පිරිබඩ කිරීම් මාත්‍රයකින්. “**ධූමකාලිකං**” යම්තාක් මේ විහාරයාගේ සෑයෙහි දුම් නොපෙනේද, ඒතාක් මේ විහාරය මොහුටමයයි මෙසේ ධූමකාලයෙහි අපලොකනය කොට කරනිමවනලද කර්‍මාන්ත ඇති විහාරයක් දෙන්නාහ. “**විප්පකතං**” මෙහි විප්පකත නම් යම්තාක් ගොනැස් නොනගත්ද ගොනැස් නැගුකල්හි වනාහි බොහෝ කරණලද්දේවේද, එහෙයින් මේ විහාරය එතැන් පටන් නවකර්‍මාන්ත පිණිස නොදිය යුතුය. කිසිමහණකු සමාදන්කරවා කරවන්නේද, කුඩා විහාරයෙහි කර්‍මාන්තබලා “**ඡප්පඤ්චවස්සිකං**” කර්‍මාන්ත බලා සිවුරියන් විහාරයෙහි සිවුවස් නවකර්‍මාන්තවිධානය ඇතිකොට පස්රියන් විහාරයෙහි පස්වස් නව කර්‍මාන්තවිධානය ඇතිකොට සරියන් විහාරයෙහි සවස් නවකර්‍මාන්තවිධානය ඇතිකොට දියයුතුය. **අදර්‍ධයොග** ප්‍රාසාදය වනාහි යම්හෙයකින් සත් අටරියනක් ඇත්තේ වේද, එහෙයින් මෙහි “සත්තට්ඨවස්සික”යි වදාරණ ලදී. ඉදින් ඒ අදර්‍ධයොගප්‍රාසාදය නවරියන් ඇත්තේ වේනම් නවවසක් නව කර්‍මාන්තවිධානය ඇතිකොටද දියයුතුය. **මහල්ලක** විහාරයෙහි දසරියන් එකොළොස්රියන් විහාරයෙහි හෝ ප්‍රාසාදයෙක්හි හෝ දසවසක් හෝ එකොළොස්වසක් හෝ නවකර්‍මාන්තවිධානය ඇතිකොට දියයුතුය. දොළොරියන් විහාරයෙහිද ඉන් වැඩිවූ ලොහමහාපාය සමාන විහාරයෙහිද දෙළොස් වසක්ම නවකර්‍මාන්ත විධානය ඇතිකොට දියයුතුය. ඉන් මත්තෙහි නව කර්‍මාන්තය නොදියයුතුය.
නවකාර්මික භික්‍ෂුතෙමේ වසතුළ ඒ ආවාසය ලබන්නේය. හෙමන්ත ග්‍රීෂ්ම සෘතුකාලයෙහි පැමිණි සෙසු මහණුන් ප්‍රතිබාහනය කරන්නට නොලබන්නේය. ඉදින් ඒ ආවාසය දිරායේනම් ඒ ආවාසය ස්වාමියාහට හෝ ඔහුගේ වංශයෙහි උපන්නා වූ කිසිවක්හට හෝ ‘තොපගේ ආවාසය නස්නේය, මේ ආවාසය දැගුම් කරවු’යි කියයුතුය. ඉදින් හෙතෙමේ නොහැක්කේ නම් මහණුන් විසින් නෑයන් හෝ උපස්ථායකයන් හෝ සමාදන් කරවා දැගුම් කටයුත්තේය. ඔවුහුද නොහැක්කෝ නම් සඞ්ඝික ප්‍රත්‍යයයෙන් දැගුම් කටයුත්තේය. එද නැති කල්හි එක් ආවාසයක් හැරදමා සෙසු ආවාස දැගුම් කටයුතුය. බොහෝ ආවාස හැරපියා එක් ආවාසයක් තබාගැණීම වටීමය.
දුර්භික්‍ෂ කාලයෙහි ආවාස හැරපියා භික්‍ෂූන් ගිය කල්හි සියලු ආවාසයෝ නැසීයන්නාහ. එහෙයින් එකක් හෝ දෙකක් හෝ තුනක් හෝ ආවාස හැරපියා එයින් උපදවනලද කැඳබත් සිවුරු ආදිය පරිභොග කරන්නවුන් විසින් සෙසු ආවාස දැගුම් කටයුත්තාහ. **කුරුන්‍දියෙහි** වනාහි ‘සඞ්ඝිකප්‍රත්‍යය නැති කල්හි එක් මහණෙක් තෙමේ ‘තා විසින් එක් මඤ්චස්ථානයක් ගෙන දැගුම් කරව’යි කියයුත්තේය. ඉතා වැඩියක් කැමැතිවේනම්, තුන්වන කොටසක් හෝ අඩකොටසක් හෝ දීද දැගුම් කරවියයුතුය. නැවත එකල්හි ‘ටැඹ පමණක් මෙහි ඉතිරිවූයේය, බොහෝ කර්‍මාන්ත කටයුතුය’යි නොකැමැතිවේනම්, තට පෞද්ගලිකමකොට දැගුම් කරව, මෙසේත් සඞ්ඝයාගේ බඩු තබන තැනක්ද නවකයන් වසන තැනක්ද ලැබෙන්නේය’යි දැගුම් කරවිය යුතුය. මෙසේ දැගුම් කරණ ලද්දේ ඔහු ජීවත්වන කල්හි පෞද්ගලික වේ. මළකල්හි සඞ්ඝිකම වේ. සද්ධිවිහාරිකයන්ට දෙනු කැමැතිවේනම් කර්‍මාන්තය බලා තෙවන කොටසක් හෝ අඩක් හෝ පෞද්ගලිකකොට දැගුම් කරවිය යුතුය. මෙසේ සද්ධිවිහාරිකයන්ට දීම ලබයි. මෙසේ දැගුම් කරන්නකු නැති කල්හි “එකං ආවාසං විස්සජ්ජෙත්‍වා” යනාදිනයින් දැගුම් කරවිය යුතුය’යි කියන ලදී.
මෙද අනිකද එසේම කියනලදී - මහණහු දෙදෙනෙක් සඞ්ඝික භූමියක් ගෙණ ශුද්ධකොට සඞ්ඝික සෙනාසනයක් කෙරෙත්ද, ඒ දෙදෙනා අතුරෙහි යම් මහණකු විසින් ඒ භූමිතොමෝ පළමුකොට ගන්නාලදද, ඒ භූමියෙහි විහාරය කිරීමට ඒ මහණතෙමේම ස්වාමි වේ. පළමුකොට ගත් හෙතෙමේ සඞ්ඝික සෙනාසනයක් කෙරේද, අනිකා පෞද්ගලික සෙනාසනයක් කෙරේද, අන්‍යවූද බොහෝ සෙනසුන් ගොඩනැගිය හැකි තැන් ඇත්තේ නම් පෞද්ගලික සෙනාසනයක් කරන්නේද නොවැළකිය යුතුය. අන්‍යවූද, එබඳු සුදුසු තැනක් නැති කල්හි ඒ පෞද්ගලික සෙනාසනය කරන්නහු වළකා සඞ්ඝික සෙනාසනය කරන්නහු විසින්ම කටයුතුය. එහි ඔහු විසින් යම් ව්‍යයකර්‍මයක් කරණලද්දේද, එය ඔහුට දියයුතුය. කළ ආවාසයෙක්හි හෝ ආවාසය කරණ තැනක හෝ සෙවන ඇත්තාවූ හෝ පලදරන්නාවූ හෝ වෘක්‍ෂයෝ වෙත්ද, අපලොකනය කොට පහකටයුත්තාහුය. ඉදින් වෙත්නම් හිමියෝ විචාළයුත්තාහ. නොදෙත්නම් තුන්යල දක්වා විචාරා රුක් අගනාමිල දෙන්නෙමු’යි පහකටයුත්තාහ.
යමෙක් වනාහි වැල් පමණකුදු නොගෙණ ගෙණ ආ උපකරණයෙන් සඞ්ඝික භූමියෙහි පෞද්ගලික විහාරයක් කරවාද එයින් අඩක් සඟසතු වේ. අඩක් පෞද්ගලික වේ. ප්‍රාසාදයක් වේනම් යට පහය සඟසතු වේ. මතුපහය පෞද්ගලික වේ. ඒ පහය කරවූ පුද්ගලතෙමේ යටපහය කැමැත්තේනම් එය ඔහුට වේ. නැවත යටත් උඩත් කැමැත්තේ නම් දෙතැන අඩක් ලබන්නේය. සෙනසුන් දෙකක් කරවා නම් එකක් සඟසතුවේ. එකක් පෞද්ගලික වේ. විහාරයෙහි හටගන්නා වූ ද්‍රව්‍යසම්භාරයෙන් කරවානම් තෙවන කොටසක් ලබන්නේය. සෙනසුනෙන් පිටත ගඩොල් ආදියෙන් නොකළ තැනක බැම්මක් හෝ ඉස්තෝප්පුවක් හෝ කෙරේද, බිත්තියෙන් පිටත තමන් විසින් කළ තන්හි අඩක් සඞ්ඝයාට වේ. අඩක් ඔහුටය. නැවත මහත් විසම වූ සඞ්ඝික භූමියක් පුරවා සමකොට පා නොතැබිය හැකි තැන පා තබන්නට හැකිසේ දක්වා කරණලද්දේවේද, සඞ්ඝතෙමේ එහි ඊශ්වර නොවේ.
“**එකං වරසෙය්‍යං**” යන මෙහි නවකම් දෙන තැනෙක හෝ වස් ගණනින් ලත් තැනෙක හෝ යම් සෙනසුනක් කැමැතිවේද ඒ උතුම් සෙනසුනක් නවකාර්මික මහණහු විසින් ගන්නට අනුදනිමි, යන අර්‍ත්‍ථයි.
“**පරියොසිතෙ පක්කමති තස්සෙව තං”** නැවැත අවුත් වස් වසන මහණහුට වසතුළ ඒ ආවාසය නවකම් ගෙණ ඒ නිමිකල්හි ගොස් නැවැත ආ මහණහුටමය. නවකම් ගෙණ නිමිකල්හි ගොස් නැවත නොඑන මහණහුගේ සද්ධිවිහාරිකාදීහු ගැණීම නොලබත්.
“**නාති හරන්ති**” කුකුස්කොට දිරාවැටුනු සඞ්ඝික සෙනාසනයෙහි ඇඳපුටු ආදිය අනික් තැනකට ගෙණගොස් පරිභොග නොකෙරෙත්. “**ගුත්තත්‍ථාය**” ඒ දිරාවැටෙන සෙනසුනෙහි යම් ඇඳපුටු ආදියක් වේද, ඒ ඇඳපුටු රැකීම පිණිස අන්තැනකට ගෙන යෑමට අනුදනිමි’ යන අර්‍ත්‍ථයි. එහෙයින් සඟසතු ඒ ඇඳ පුටු ආදිය අන්තැනකට ගෙණ ගොස් සඞ්ඝික පරිභොගයෙන් පරිභොග කරණ මහණහුට නැසුනේද, මැනැවින් නැසුනේය. දිරූයේද, මැනැවින් දිරූයේය. ඉදින් ඉන්පසු නීරොග නම් ඒ විහාරය පිළිදැගුම් කළ කල්හි නැවැත ප්‍රකෘතිමත් කළ යුතුය. පෞද්ගලික පරිභොගයෙන් පරිභොගකරණ මහණහුට ඇසුනේ හෝ වේද, දිරූසේ හෝ වේද, ග්‍රීවාවේ. ඒ නැසීගිය විහාරය යමකු විසින් පිළිසකර කළ කල්හි දියයුත්තේමය. ඉදින් එයින් ගොනැස් ආදිය ගෙණ අන් සඟසතු ආවාසයෙක යොදත්නම් මොනවට යොදනලද්දාහුය. පෞද්ගලික වාසයෙක යොදන්නවුන් විසින් මිල හෝ දියයුතුය. නැවත ප්‍රකෘතිමත් හෝ කටයුතුය. හැරදැමූ විහාරයෙන් ඇඳපුටු ආදිය සොරසිතින් ගන්නේ ඉදිරීම නිමිතිකොට බඩු අගය කරණකොට කරවිය යුත්තේය. නැවැත ආවාසික කාලයෙහි දෙන්නෙමි’යි ගෙණ සඞ්ඝික පරිභොගයෙන් පරිභොග කරණ මහණහුට නැසුනේද මැනැවින් නැසුනේය. දිරූයේද මැනැවින් දිරූයේ වේ. නීරොගනම් ප්‍රකෘතිමත් කළයුතුය. පෞද්ගලික පරිභොගයෙන් පරිභොග මහණහුට නැසුනේද දිරූයේද ග්‍රීවාවේ. එයින් ගෙණ දොර ජනෙල් ආදිය සඞ්ඝිකාවාසයක හෝ පෞද්ගලිකාවාසයක හෝ යොදන ලද්දාහුද නැවැත දියයුත්තාහුමය.
**“ඵාතිකම්මත්‍ථාය**” වැඩීම පිණිස එය යම්සේ මුල්ඇගීමෙන් නොපිරිහේද මෙසේ කටයුතු මෙසේ නිපදවියයුතු ඇඳපුටු ආදිය පිණිස මෙහි ඵාතිකර්‍මය, සමවූ හෝ අධිකවූ හෝ අගනා ඇඳපුටු ආදි සෙනසුනම වටියි.
“**චක්කලිකං**” කම්බිලි ආදියෙන් වෙළා කළ චක්‍රාකාරවූ පාපිස්නය. “**අල්ලෙහි පාදෙහි**” යම් පාදයකින් පෑගුන තැන දිය පෙනේද මෙබඳු පාදයන්ගෙන් පිරිබඩ කළ කලු පැහැති බිම හෝ සෙනසුන හෝ නොපෑගිය යුතුය. දියතෙත පමණක් පෙනේද දියනොපැනේ නම් වටියි. පාපිස්න වනාහි තෙත්පයින්ද පෑගීම වරද නොවේ. උපාහන සහිතවූවහු විසින් දෝනාලද පයින් පෑගු තැනම නොවටියි.
“**චොළකෙන පළිවෙඨෙතුං”** සුණුපිරියම් කළ බිමෙහි හෝ පිරිබඩ කළ බිමෙහි හෝ නටුවක් හෝ කළාලක් හෝ නැත්තේ නම් රෙදිකඩකින් පාවෙළිය යුතුය. ඒ රෙදිකඩක් නැති කල්හි පර්‍ණයක් නමුදු ඇතිරීම වටනේය. කිසිවක් නොඅතුරා පාතබන මහණහුට දුක්කටය වේ. ඉදින් එහි නෙවාසිකයෝ යම්කිසිවක් නොඅතුරණලද බිමෙහි පාතබත්ද නොසේදූ පයින්ද වලඤ්ජනය කෙරෙත්ද, ආවාසික භික්‍ෂූන් විසින් පරිභොග කළ ව්‍යවහාරය සේ සෙසු මහණුන් විසින්ද එසේම වලඤ්ජනය කිරීම වටියි.
“**න භික්‍ඛවෙ පරිකම්මකතා භිත්ති” **සුදු බිත්තියක් හෝ සිතියම් කළ බිත්තියක් හෝ හුදෙක් බිත්තියම නොවේ. දොරද පිරියම් කළ නොකළ ජනේලයද හේත්තු පුවරුකඩද ගල්ටැඹද රුක්ටැඹද සිවුරකින් හෝ කිසිවකින් හෝ නොවසා හේත්තුවන්නට නොලබාමය.
“**ධොතපාදකා**” දෝනාලද පා ඇත්තෝව දෝනාලද පයින් පෑගියයුතු තන්හි නිදන්නට කුකුස් කෙරෙත්. “ධොතපාදකෙ” යනුද පාඨයි. දෝනාලද පාදයෙන් පෑගිය යුතු තැනටම මේ නමෙකි. “**පච්චත්‍ථරිත්‍වා**” පිරිබඩ කළ බිම හෝ බුමුතුරුණු ඇති සෙනසුන හෝ සඟසතු ඇඳපුටු හෝ තමන් සතු පසතරණකින් අතුරාම නිදියයුතුය. පසතරණය හැකුළුනු කල්හි නිදන්නහුගේ කිසි ශරීරාවයවයක් ඇඳ හෝ පුටුව හෝ පහසාද දුක්කටාපත්තිමය. ලොම්වලින් පහසන කල්හි ලොම් ගණනින් ඇවැත්මය. පරිභොග ශීර්‍ෂයෙන් හේත්තුවන මහණහුටද මෙම නයවේ. අත්තලපාතලින් පැහැසීමද, පෑගීමද වටියි. ඇඳපුටු බැහැරට ගෙණයන මහණහුගේ සිරුරෙහි වදීද ඇවැත් නොවේ.
“**න සක්කොන්ති සඞ්ඝභත්තං කාතුං**” සියලු සඞ්ඝයාට බත් සපයන්නට නොහැකිවෙත්. **“ඉච්ඡන්ති උද්දෙසභත්තං”** යනාදිතන්හි එක් මහණකු හෝ මහණුන් දෙදෙනකු හෝ -පෙ- මහණුන් දසනමක් හෝ භික්‍ෂු සඞ්ඝයා වෙතින් උදෙසා දෙනු මැනැවැ’යි මෙසේ උදෙසීමෙන් ලත් මහණුන්ට බත් සපයන්නට කැමැති වෙති. අන්කෙනෙක් එසේම මහණුන් පිරිසිඳ ගෙණ නිමන්ත්‍රණයකොට ඒ මහණුන්ට බත් සපයන්නට කැමැතිවෙත්. අන්කෙනෙක් සලාක සිඳද, අන්කෙනෙක් පක්‍ෂයෙහි දියයුතු බත, පොහෝදිනයෙහි දියයුතුබත, පෑළවිය දිනයෙහි දියයුතු බතැයි මෙසේ නියමකොට එක් මහණක්හට හෝ මහණුන් දෙනමකට හෝ -පෙ- මහණුන් දසනමකට හෝ බත් සපයන්නට කැමැති වෙත්. මෙසේ මේ බත් “උද්දෙසභත්ත, නිමන්තණභත්ත” යන ව්‍යවහාරයට පැමිණියහ. යම්හෙයකින් ඒ මනුෂ්‍යයෝ දුර්භක්‍ෂයෙහි බත් සපයන්නට නොහැකිවෙත්ද, සුභික්‍ෂකාලයෙහි වනාහි නැවත සඟබත් සපයන්නට හැකි වෙත්ද, එහෙයින් භාග්‍යවතුන් වහන්සේ ඒ බත ඇතුළත්කොට “**අනුජානාමි භික්‍ඛවෙ සඞ්ඝභත්තං උද්දෙසභත්තං**” යනාදිය වදාළ සේක.
ඒ බත් අතුරෙහි සඟබතෙහි ඨිතිකාවක් නම් නැත්තීය. එහෙයින් ‘අපට අද දස දොළොස් දවස් අනුභව කරන්නවුන්ට දැන් අන් තැනකින් මහණුන් ගෙණෙවු’යි. එහි මෙසේ නොකියයුතුය. ‘පළමු දිනයන්හි අප විසින් නොලද්දේය දැන් එය අපට ගන්වාලවු’යි මෙසේද කියන්නට නොලබන්නේය. ඒ වනාහි ආ ආ වුන්ට පැමිණේමය.
උද්දෙස භත්තාදීන්හි මේනය වේ. රජු විසින් හෝ රජමහ ඇමැතියකු විසින් හෝ ‘සඞ්ඝයාගෙන් උදෙසා මෙපමණ මහණුන් ගෙණ එවු’යි යැවූකල්හි කාල ඝොෂාකොට ඨිතිකාව විචාළයුතුය. ඉදින් ඨිතිකාව ඇත්තී නම් එතැන් පටන් ගැන්විය යුතුය. ඨිතිකාව නැත්තී නම් ථෙරාසනය පටන් ගැන්විය යුතුය. භත්තුද්දෙසකයා විසින් පිණ්ඩපාතිකයන්ගේද ගැන්වීම නොඉක්මවිය යුතුය. ඒ පිණ්ඩපාතිකයන්ගේද ගැන්වීම නොඉක්මවිය යුතුය. ඒ පිණ්ඩපාතිකයෝ වනාහි ධ්‍රතාඞ්ගය රකිමින් තුමූම ඉක්මවන්නාහ. මෙසේ ගන්වනු ලබන කල්හි අලස ස්වභාවය ඇති මහතෙරහු පසුව එත්ද, ‘ස්වාමීනි’ විසිවයස් ඇත්තවුන්ට ගන්වනු ලැබේ, යුෂ්මතුන්ගේ ඨිතිකාව ඉක්ම ගියා’යි නොකිය යුතුය. ඨිතිකාව තබා ඒ මහතෙරුන්ට ගන්වා පසුව ඨිතිකාවෙහි පටන් ගැන්විය යුතුය. ‘අසුවල් විහාරයෙහි බොහෝ උදෙස්බත් උපනැ’යි යනු අසා යොදුනක් අතර විහාරයෙන්ද භික්‍ෂූහු එන්නාහ, පැමිණි පැමිණියවුන්ට සිටිතැන පටන් ගැන්විය යුතුය. නොපැමිණියාවූද, උපචාර සීමාවට පැමිණියවුන්ට අතැවැසි ආදීන් ගන්නා කල්හි ගැන්විය යුත්තේමය. උපචාර සීමාවෙන් පිටත සිටියවුන්ට හෝ ගැන්විය යුත්තාහ’යි කියත්ද නොගැන්විය යුතුය. උදෙස්බත් ගන්වන විහාරයෙහි උපචාර සීමාවට බැස්සවුන් හා එකාබද්ධවූවෝම තමන්ගේ වෙහෙරදොරකොටුව ලඟ හෝ විහාරය තුළම හෝ වෙත්ද, පිරිස වසයෙන් වැඩුනු සීමා නම්වන්නීය. එහෙයින් ගැන්විය යුතුය. සඞ්ඝ නවකයක්හට දුන් කල්හිද පසු ආවුන්ට ගැන්විය යුත්තේමය. දෙවන කොටස ථෙරාසනයට නැගී කල්හි නැවත ආවුන්ට පළමු කොටස නොපැමිණේ. දෙවන කොටස පටන් වස් ගණනින් ගැන්විය යුතුය.
එක් විහාරයෙක්හි බත් උදෙසන එක් තැනක් පිරිසිඳ ගව්වක් පමණ නමුදු උපචාර සීමාවෙහි යම් කිසි තැනෙක සැලකරණලද උදෙස්බත, එම බත් උදෙසන තැන්හිදී ගැන්විය යුතුය. එක් මහණෙක් තෙමේ එක් මහණක්හට ‘හෙට සඞ්ඝයා වෙතින් උදෙසා මහණුන් දසනමක් එවවු’යි කියා යවාද, ඒ මහණහු විසින් ඒ කරුණ භත්තුද්දෙසකයාහට ආරොචනය කටයුතුය. ඉදින් එදවස සිහිමුළාවේද, දෙවන දිනයෙහි උදෑසනම ආරොචනය කටයුත්තේය. තවද අමතකවම පිඬුපිණිස පිවිසෙන්නේ සිහිකෙරේද, උපචාර සීමාව යම්තාක් නොඉක්මවාද ඒතාක් බත් උදෙසන තන්හි බොජුන්හලෙහි යම් ප්‍රකෘති ඨිතිකාවක් ඇත්තීද, ඒ ඨිතිකාවගේවම වසයෙන් ගැන්විය යුතුය. උපචාර සීමාව ඉක්මවූ භික්‍ෂූහුද උපචාර සීමාවෙහි සිටියවුන් සමග එකාබද්ධ වෙත්ද, ඔවුනොවුන් දොළොස්රියන් අත්පස නොහැරයෙත්ද ප්‍රකෘති ඨිතිකා වසයෙන් ගැන්විය යුතුය. මහණුන්ගේ එබඳු එකාබද්ධයක් නැති කල්හි උපචාර සීමාවෙන් පිටත යම් තැනකදී සිහිකෙරේද, එහි අලුත් ඨිතිකාවක් කොට ගැන්විය යුතුය. ගම තුළ අසුන්හලෙහිදී සිහි කරන්නහු විසින් අසුන් හලෙහි ඨිතිකාවෙන් ගැන්විය යුතුය. යම්කිසි තැනෙක්හිදී සිහිකොට ගැන්විය යුතුමය. නොගැන්වීම නොවටියි. මේ බත් දෙවන දිනයෙහි නොමලැබේ.
ඉදින් තමන්ගේ විහාරයෙන් අන් විහාරයකට යන මහණුන් දැක කිසිවෙක් තෙමේ උදෙස්බත උදෙසවා නම් යම්තාක් උපචාර සීමාව තුළ හෝ උපචාර සීමාවෙහි සිටියවුන් සමග හෝ කියූ පරිදි එකාබද්ධ හෝ වෙත්ද, ඒතාක් තමන්ගේ විහාරයෙහි ඨිතිකා වසයෙන්ම ගැන්විය යුතුය. උපචාරයෙන් පිටත සිටියවුන්ට දුන බත වනාහි ‘ස්වාමීනි’ සඞ්ඝයා වෙතින් මෙපමණ මහණුන් උදෙසාලවු’යි කියූ කල්හි පැමිණි පැමිණියවුන්ට ගැන්විය යුතුය. එහි දොළොරියන් අත්පස අතර නොහැර එකාබද්ධ නයින් දුර සිටියෝද, පැමිණියෝමයයි දතයුතුය. ඉදින් යම් විහාරයකට යෙත්නම් එහි පිවිසියහුට ආරොචනය කෙරෙත්නම් ඒ විහාරයාගේ ඨිතිකා වසයෙන් ගැන්විය යුතුය. ගම්දොර හෝ විථියෙහි හෝ සතරමංහන්දියෙහි හෝ ඇතුළුගමෙහි හෝ මහණකු දැක කිසිවෙක් සඞ්ඝදෙදසයාහට ආරොචනය කෙරේද, ඒ ඒ තන්හි උපචාරය තුළට පැමිණියවුන්ට ගැන්විය යුතුය.
මෙහි ගෘහොපචාරය ‘එක් ගෙයක එක් උපචාරයෙක, එක් ගෙයක නානාඋපචාරය, නානාගෘහය එක් උපචාරය, නානාගෘහය, නානාඋපචාරයයි මොවුන්ගේ වසයෙන් දතයුතුය. එහි කුලයක්හුගේ යම්ගෙයක් එක් වාරයකින් වලඤ්ජනය කටයුතුවේද, එය, ගෙයි දොරකඩ සිට ස්ත්‍රියක විසින් දැමූ කුල්ල වැටුනු පිරිසිඳීම ඇතුළත් වූයේ ඒ කැපචාර නම්වේ. එහි උපන් උද්දෙසලාභීය තෙමේමේ උපචාරයෙහි භික්‍ෂාචාරවතින් සිටි සියල්ලන්ට පැමිණේ. මේ එකඝරය එකූපචාර නම්.
යම් එක් ගෙයක් භාර්‍ය්‍යාවන් දෙදෙනකුන්ගේ සැපවිහරණය පිණිස මැද බිත්තියක් නගා නන්දොර ඇතිව පරිභොග කරණලදද එහි උපන් උද්දෙසලාභය බිත්ති අතර සිටියහුට නොපැමිණේ. ඒ ඒ තැන සිටියහුටම පැමිණේ. මෙය එකඝරය නානූපචාරය නම.
යම්ගෙයක බොහෝ භික්‍ෂූන්ට ආරාධනාකොට ගෙය තුළ පටන් එකාබද්ධකොට අසල්වැසියන්ගේ ගෙවල්ද පුරවා හිඳුවත්ද එහි උපන් උද්දෙසලාභය සියල්ලන්ට පැමිණේ. නොයෙක් කුලයට අයත් යම් නිවෙසනයක් වේද, එහි මැද බිත්තියක් නොබැඳ එක් දොරකින්ම පරිභොග කෙරෙත්ද, එහිද මේනයම වේ. මෙය නානාඝරය එකූපචාරය නම.
නොයෙක් කුලයන්ට අයත් නිවෙසනයන්හි හුන් භික්‍ෂූන්ට යම් උද්දෙසලාභයක් උපදීද, කිසිලෙසකිනුදු බිත්ති සිදුරෙන් භික්‍ෂූහු දකිත්ද, ඒ ඒ නිවෙසනයෙහි හුන්නවුන්ටම පැමිණේ. මෙය නානාඝරය, නානූපචාරය නම.
යම් මහණෙක් තෙමේ ග්‍රාමද්වාරවීථි චතුෂ්කයන් අතුරෙහි එක්තරා තැනක උදෙස්බත් ලැබ අන් මහණකු නැති කල්හි තමන්හටම පමුණුවාගෙණ දෙවන දවසෙහිද එතැනම අනිකක් ලබාද ඔහු නවක වූ හෝ වෘද්ධ වූ හෝ යම් අන් මහණකු දකීද ඔහුට ගැන්විය යුතුය. ඉදින් කිසිවෙක් නැත්තේනම් තමන්ටම පමුණුවාගෙණ අනුභව කටයුතුය.
අසුන්හලෙහි හිඳ මහණුන් කල්බලන කල්හි කිසිවෙක් අවුත් ‘සඞ්ඝයාට උදෙසුනු පාත්‍රය දුනමැනැව, උදෙසා පාත්‍රය දුනමැනැව, සඞ්ඝයා වෙතින් උදෙසා පාත්‍රය දුන මැනැව, සඞ්ඝික පාත්‍රයක් හෝ දුනමැනැව, කියාද, උදෙස්බත ඨිතිකාවෙන් ගන්වා දියයුතුය. ‘සඞ්ඝුද්දෙස මහණහු දුනමැනැව, සඞ්ඝයා වෙතින් උදෙසා මහණකු දුන මැනැවැ, සඞ්ඝික මහණකු දුනමැනැවැ’යි කියූකල්හිද මෙම නයවේ.
මෙහි ප්‍රියශීලී වූ ලජ්ජා ඇත්තා වූ නුවණැත්තාවූ උද්දෙසකයෙක් තෙමේ කැමැති වියයුතුය. ඔහු විසින් තෙවරක් ඨිතිකාව විචාරා ඉදින් ඨිතිකාව දන්නාවූ කිසිවෙක් නැත්තේනම් ථෙරාසනයෙහි ගැන්විය යුතුය. ඉදින් ‘මම දනිමි දසවස් ඇතියකු විසින් ලදැ’යි කිසිවෙක් කියාද, ‘ඇවැත දසවස් ඇති මහණහු ඇත්තාහුදැ’යි විචාළයුතුය. ඉදින් ඔහුගේ වචනය අසා ‘දසවස් ඇත්තම්හ, දසවස් ඇත්තම්හ’යි බොහෝ භික්‍ෂූහු එත්ද, ‘යුෂ්මත්හට පැමිණේ, යුෂ්මත්හට පැමිණේය’යි නොකියා සියල්ලෝ නිහඬවවු’යි කියා පිළිවෙළින් තැබිය යුතුය. තබ්බවා ‘කෙතෙක් භික්‍ෂූන් කැමැති වවුදැ’යි උපාසකයාගෙන් විචාළයුතුය. ‘ස්වාමීනි’ මෙතෙකැ’යි කියූකල්හි ‘යුෂ්මත්හට යුෂ්මත්හට පැමිණේය’යි නොකියා සියල්ලන්ගෙන් නවකයාගේ වස් ගණනද සෘතුවද දිවසභාගයද ඡායාවද විචාළයුතුය. ඉදින් ඡායාවද විචාරණු ලබන කල්හි අන්‍ය වෘද්ධතරයෙක් ඒද ඔහුට දියයුතුය. එකල්හි ඡායාව විචාරා ‘යුෂ්මත්හට පැමිණේය’යි කියූකල්හි වෘද්ධතරයෙක් ඒද නොලබයි. කථාප්‍රමාදයකින් හෝ හුන්නහුටද නිදන්නහුටද අනදරකොට ගන්වන ලද්දේ මැනැවින් ගන්වන ලද්දේ වේ. ඉක්මුනේ මැනැවින් ඉක්මුනේ වේ. මේ බෙදියයුතු භාණ්ඩයනම් පැමිණියහුටම පැමිණේ. එහි පැමිණි බව උපචාරයෙන් පිරිසිඳිය යුතුය. අසුන්හලෙහිද ඇතුළත පරික්‍ෂෙපය උපචාර නම එහි සිටියහුට ලාභය පැමිණේ.
කිසිවෙක් අසුන්හල පටන් උද්දෙශපාත්‍ර අටක් ගෙන්වා පාත්‍ර සතක් ප්‍රණීතභොජනයෙන්ද එක් පාත්‍රයක් දියෙන්ද පුරවා අසුන්හලට එවාද ගෙණ ආවෝ කිසිවක් නොකියා භික්‍ෂූන්ගේ අත්හි තබායෙත්ද යමකු විසින් යමක් ලදද, එය ඔහුටම වේ. යමකු විසින් දියලදද, ඔහුට ඉකුත්වූද ඨිතිකාව තබා අන් උදෙස්බතක් ගැන්විය යුතුය. ඒ උදෙස්බත රළුවූවෙක් හෝ වේවා, ප්‍රණීත වූවෙක් හෝ වේවා, තුන්සිවුරු පිරිවර කොට ඇත්තෙක් හෝ වේවා, ඒ ඔහුටමය. මොහුගේ පුණ්‍ය විශේෂය මෙබඳුවේමය. යම්හෙයකින් දිය ආමිසයෙක් නොවේද, එහෙයින් අනික් උදෙස්බතක් ලබන්නේය.
ඉදින් ගෙන ආවෝ ‘ස්වාමීනි’ මේ සියල්ල බෙදා වලඳනු මැනැවැ’යි කියා යෙත්නම් සියල්ලන් විසින් බෙදා වලඳා පින්දිය යුතුය. සඞ්ඝයා වෙතින් උදෙසා අටනමක් මහතෙරුන් දුනමැනැව, මැදි තෙරුන් දුනමැනැව, නවකයන් දුන මැනැව පිරිපුන් වයස් ඇති හෙරණුන් දුනමැනැව, මද්ධ්‍යම භාණකාදීන් දුනමැනැව. මාගේ නෑමහණුන් දුනමැනැවැයි කියන්නහුට වනාහි ‘උපාසකය’ තෝ මෙසේ කියන්නෙහිය, ඨිතිකා තොමෝ වනාහි ඔවුන්ට නොපැමිණේයයි කියා ඨිතිකා වසයෙන් දියයුතුය. ලදරු හෙරණුන් විසින් උදෙස්බත් ලදකල්හි දායකයන්ගේ ගෙයි මගුලක් වේනම්, ‘යුෂ්මතුන්ගේ ආචාර්‍ය්‍ය උපාද්ධ්‍යායයන් එවවු’යි කියයුතුය.
යම් තැනක උදෙස්බතෙහි පළමු කොටස හෙරණුන්ට පැමිණේද දෙවනකොටස මහතෙරුන්ට පැමිණේ. එහි හෙරණෝ ‘අපි පළමු කොටස ලැබීමු’යි ඉදිරියෙහි යන්නට නොලබත්. පිළිවෙළ පරිදිම යායුතුය. සඞ්ඝයා වෙතින් උදෙසා ‘යුෂ්මත්හු එවු’යි කියූකල්හි ‘මට අන්දවසෙක දන්නෙහිය, ඨිතිකාව වනාහි මෙසේය’යි ඨිතිකා වසයෙන්ම ගැන්විය යුතුය. එකල්හි ‘සඞ්ඝුද්දෙසපාත්‍රය දෙවු’යි කියා පාත්‍රය නොගත්කල්හිම යම්කිසිවක්හුගේ පාත්‍රය ගෙණ පුරවා ගෙණ ඒද, ගෙණ එනලද්දද, ඨිතිකාවෙන්ම ගැන්විය යුතුය.
එකෙක් ‘සඞ්ඝුද්දෙසපාත්‍රය ගෙණ එව’යි එවන ලද්දේ ‘ස්වාමීනි’ එක් පාත්‍රයක් දුන මැනැව, නිමන්ත්‍රණ බත ගෙණ එන්නෙමි’යි කියාද, හෙතෙමේ උදෙසූ බත් ඇති හෙයින් මෙතෙමේ ආයේයයි දැන භික්‍ෂූන් විසින් තෝ අසුවල් ගෙයින් ආයෙහි නොවෙහිදැ’යි විචාරණ ලද්දේ ‘ස්වාමීනි’ එසේය’යි නිමන්ත්‍රණබත, උද්දෙසබතැයි කියාද ඨිතිකාවෙන් ගැන්විය යුතුය. යමෙක් වනාහි ‘එක් පාත්‍රයක් ගෙණ එව’යි කියනලද්දේ ‘කුමක් කියාගෙණ එම්දැ’යි කියා ‘තට රුස්නාසේය’යි කියූකල්හි ඒද, මෙතෙමේ තමාගේ රුචිවශයෙන් යම් කිසිවක් කියාගෙන එන්නට හැරිය බැවින් විස්සට්ඨදූත නම. උද්දෙසපාත්‍රයක් හෝ පටිපාටිපාත්‍රයක් හෝ පෞද්ගලික පාත්‍රයක් හෝ යන යමක් කැමැත්තේද, ඒ කැමැති පාත්‍රයක් ඔහුට දියයුතුය. අඥවූ අව්‍යක්ත වූ එකෙක් තෙමේ ‘උද්දෙසපාත්‍රය ගෙණ එව’යි යවනලද්දේ කියන්නට නොදනීද, නිහඬව සිටීද, හෙතෙමේ ‘කවරක්හුගේ සමීපයට ආයෙහිදැ’යි හෝ ‘කවරක්හුගේ පාත්‍රය ගෙණයන්නෙහිදැ’යි නොකියයුතුය. මෙසේ කියූ කල්හි පෘච්ඡාසමානයෙන් ‘යුෂ්මතුන්ගේ සමීපයට ආයේ වෙමි, යුෂ්මතුන්ගේ පාත්‍රය ගෙනයන්නෙමි’යි හෝ කියන්නේද, එයින් සෙසු භික්‍ෂූහු ඒ මහණහු පිළිකුල් කරන්නාහු නොදබලන්නාහුය. ‘කොතැන යන්නෙහි, කුමක් කරමින් ඇවිදින්නෙහිදැ’යි විචාළයුතුය. ‘උද්දෙසපාත්‍රය සඳහා ආයෙමි’යි කියන්නා වූ ඔහුට ගන්වා පාත්‍රය දියයුතුය.
එක් කූට ඨිතිකාවක් නම් වන්නීය. රජකුගේ හෝ රජමහ ඇමැතියකුගේ හෝ ගෙයි ඉතා ප්‍රණීතවූ උද්දෙසබත් අටක් දෙනු ලැබෙත්. ඒබත්, එකචාරික බත්කොට භික්‍ෂූහු වෙන්ව ඨිතිකාවෙන් වලඳත්. ඇතැම් භික්‍ෂූහු ‘හෙට දැන් අපට පැමිණෙන්නාහ’යි තම තමන්ගේ ඨිතිකාව සලකා ගියාහුය. ඔවුන් නොආකල්හිම අන්‍යවූ ආගන්තුක භික්‍ෂූහු අවුත් අසුන්හලෙහි හිඳිත්. එකෙණෙහිම රාජපුරුෂයෝ අවුත් ‘ප්‍රණීත බත් ගෙණෙන පාත්‍ර දුනමැනැවැ’යි කියත්. ආගන්තුකයෝ ඨිතිකාව නොදන්නාහු ගන්වත්. එකෙණෙහිම ඨිතිකාව දන්නා භික්‍ෂූහු අවුත් ‘කුමක් ගන්වහුදැ’යි කියත්. ‘රජගෙයි ප්‍රණීතබතැ’යි කියත්. ‘කෙතෙක් අවුරුද්දෙහි පටන්දැ’යි අසත්. ‘මෙපමණ අවුරුද්දෙහි පටන්’යි කියූකල්හි ‘නොගණිවු’යි වළකා ඨිතිකාවෙන් ගැන්විය යුතුය. ගැන්වූකල්හි ආවුන්ලවාද, පත්තදානකාලයෙහි ආවුන්ලවාද, දුන්කල්හි ආවුන්ලවාද, රජගෙයින් පාත්‍රපුරවා ගෙණ ආකල්හි ආවුන්ලවාද, ‘රජතෙමේ අද භික්‍ෂූහුම එත්වා’යි දන්වා යවා භික්‍ෂූන්ගේ අතටම පිණ්ඩපාතය දෙන්නේය. මෙසේ දුන් පිණ්ඩපාතය ගෙණ ආකල්හි ආවාවූද ඨිතිකාව දන්නා භික්‍ෂූන් ලවා ‘නොවළඳවවු’යි වළකා ඨිතිකාවෙන්ම ගැන්විය යුතුය.
නැවැත රජතෙමේ ඔවුන් වලඳවා ඔවුන්ගේ පාත්‍රද පුරවා දේද, යමක් ගෙන එන ලද්දේද, ඒ ගෙණා පිණ්ඩය ඨිතිකාවෙන් ගැන්විය යුතුය. ‘හිස් අතින් නොයෙත්වා’යි ටිකක්ම පාත්‍රයන්හි බහාලන ලද්දේවේද ඒ පිණ්ඩය නොගැන්විය යුතුය. නැවත වලඳා හිස්පාත්‍ර ඇතිවම එත්ද, ඔවුන් විසින් යමක් අනුභව කරණලද්දේද ඒ භොජනය ඔවුන්ට ග්‍රීවාවේය’යි **මහාසුම්ම** ස්ථවිර තෙමේ කීයේය. **මහාපදුම** ස්ථවිර තෙමේ වනාහි ‘මෙහි ග්‍රීවා කෘත්‍යයක් නැත්තේය. ඨිතිකාව නොදන්නවුන් විසින් යම්තාක් දන්නෝ එත්ද, ඒතාක් හිඳියයුතුවන්නේය. මෙසේ ඇතිකල්හිද වලඳනාලද්ද මොනවට වලඳන ලද්දේය. දැන් ප්‍රාප්තස්ථානයෙහි නොගැන්විය යුතුයදායි කීය.
තුන්සිවුර පිරිවරකොට ඇති එකෙක් සියයක් අගනා පිණ්ඩපාතය වස්නැති මහණක්හට පැමිණියේද, විහාරයෙහිද ‘මෙබඳු පිණ්ඩපාතය අවුරුද්දක් නැති මහණක්හට පැමිණේය’යි ලියා තැබූහ. නැවත සැටවසක්හුගේ ඇවෑමෙන් අන්‍යවූ එබඳු පිණ්ඩපාතයනක් උපන්නේද, කිම, මෙය අවස්සිකයාගේ ඨිතිකාවෙන් ගැන්විය යුතුද, නොහොත් සැටවස්ඨිතිකාවෙන්ද සැටවස් ඨිතිකාවෙනැයි කියන ලදී. මේ මහණතෙමේ ඨිතිකාව ගෙණම වැඩුනේයයි.
එකෙක් උදෙස්බත වලඳා සාමණේර වූයේය. නැවැත එබත සාමණේර ඨිතිකාවෙන් පැමිණියක් ගන්ට ලබන්නේය. මෙතෙමේ වනාහි අන්තරාභට්ඨක නම. පිරිපුන්වස් ඇති යම් හෙරණක් තෙමේ ‘හෙට උදෙස්බත ලබන්නේය’යි අදම උපසපන්වේද, ඔහුගේ ඨිතිකාතොමෝ ඉක්ම ගියාය. එක් මහණක්හට උදෙස්බත පැමිණියේද, මොහුගේ පාත්‍රයද සිස්වූයේ නොවේද, හෙතෙමේ වෙතහුන් අනිකක්හට පාත්‍රය දෙවාද, එද සොරකම් කොටගෙණ යෙත්ද ග්‍රීවාවේ. ඉදින් ඒ මහණතෙමේ ‘මාගේ පාත්‍රය දෙමි’යි තෙමේම දේද, මෙය ග්‍රීවා නොවේ. ඒ බතින් ප්‍රයොජන නැත්තෙක්ව ‘මට කම්නැත. මේ බත තට දෙමි, පාත්‍රය යවා ගෙන්වාලව’යි අනිකක්හට කියාද, එයින් යම් බතක් ගෙන එනු ලැබේද, සියල්ල පාත්‍රහිමියාහට වේ. පාත්‍රය සොර බැවින් ගුණයෙත්නම් මොනවට ගන්නාලද්දේ වේ. බත දුන් බැවින් ග්‍රීවා නොවේ.
විහාරයෙහි දසනමක් භික්‍ෂූහු වෙත්ද, ඔවුන් අතුරෙහි පිණ්ඩපාතිකයෝ නව දෙනෙක් වෙති. එකෙක් උදෙස්බත් ඉවසන්නේ වේ. ‘උද්දෙසපාත්‍රදසයක් දුනමැනැවැ’යි කියූකල්හි පිණ්ඩපාතිකයෝ ගන්වන්ට නොකැමැති වෙත්. අන් මහණෙක් තෙමේ ‘සියල්ල මට පැමිණෙති’යි ගනීද ඨිතිකා නොවේ. එක එකද පමුණුවා ගණීද, ඨිතිකාව සිටියි. මෙසේ ගන්වා පාත්‍රදසයෙන්ද ගෙන්වා ‘ස්වාමීනි’ මට සඞ්ග්‍රහ කරවු’යි පාත්‍ර නවයක් පිණ්ඩපාතිකයන්ට දෙන්නේය. භික්‍ඛුදත්තිය නම් වූ මෙය ගැණීම වටියි.
ඉදින් ඒ උපාසක තෙමේ ‘ස්වාමීනි’ ගෙට ආයුතුය’යි කියානම් ඒ මහණතෙමේ ඒ මහණුන්ට ‘ස්වාමීනි’ වඩිනුමැනැව, මට සහාය වුව මැනැවැයයි කියා ඔහුගේ ගෙටයේද, එහිදී යමක් ලැබේද, සියල්ල ඔහුටම වේ. අන්‍යයෝ ඔහු විසින් දෙන ලද්දක් ලබත්. නැවැත ඔවුන්ගේ ගෙයිම වඩාහිඳුවා දක්‍ෂිණෙදකයදී ‘ස්වාමීනි’ මිනිස්සු යමක් දෙත්නම් එය ගණිවු’යි කියා කැඳ කැවිලි ආදිය දෙත්ද, ඒ මහණහුගේ වචනයෙන්ම අන්‍යයන්ටට වටියි. වැලඳියවුන්ගේ පාත්‍ර පුරවා ගෙණ යෑම පිණිස දෙත්ද සියල්ල ඒ මහණහුටම වේ. ඔවුන් විසින් දෙනලද්ද අන්‍යයන්හට වටියි.
ඉදින් ඔවුහු විහාරයෙහිම ඒ මහණහු විසින් ‘ස්වාමීනි’ මාගේ භික්‍ෂාව ගනු මැනැවැ, මිනිසුන්ගේ වචනයද කිරීම වටීය’යි කියන ලද්දාහු යෙත්ද, එහිදී යමක් අනුභව කෙරේද, ගුණයෙන්ද ඒ සියල්ල ඔවුන් සතුම වේ. නැවතද ‘මාගේ භික්‍ෂාව ගණිවු’යි නොකියනලද්දාහු මිනිසුන්ගේ වචනය කිරීම වටීය’යි කියා යෙත්ද එහි මිහිරිහඬින් අනුමෝදන් කරන්නාවූ එක් මහණක්හුගේ ධර්‍මය අසා තෙරුන්ගේ සංයමයෙහි පැහද බොහෝ මහණපිරිකර දෙත්නම්, තෙරුන් කෙරෙහි පැහැදීමෙන් උපන් මෙය ආගන්තුකභාග නම්වේ. එහෙයින් සියල්ලන්ට පැමිණේ.
එකෙක් සඞ්ඝයා වෙතින් උදෙසා ඨිතිකාවෙන් ගන්වන ලද පාත්‍රය ගෙණගොස් ප්‍රණීත වූ ඛ්‍යාද්‍ය භොජ්‍යය පුරවා ගෙණවුත් ‘ස්වාමීනි’ මේ භොජනය සියලු සඞ්ඝතෙමේ වලඳවා’යි දේද, සියල්ලන් විසින් බෙදා වැලඳිය යුතුය. පාත්‍රහිමියාට ඉක්මගිය ඨිතිකාව තබා අන් උදෙස්බතක් දිය යුතුය. නැවැත පළමුකොටම සියලු සඞ්ඝික පාත්‍රයක් දුනමැනැවැ’යි කියාද එක් ලජ්ජීභික්‍ෂුනමක්හුගේ සන්තකපාත්‍රය දියයුතුය. ගෙණුවුත්ද ‘සියලු සඞ්ඝතෙමේ වලඳවා’යි කියූ කල්හි බෙදා වැලඳිය යුතුය.
එකෙක් තැටියකින් බත් ගෙණ අවුත් “සඞ්ඝයා උදෙසා දෙමි’යි කියාද, එක් එක් පිඩ නොදී ඨිතිකාවෙන් එකක්හට යැපෙන පමණක් කොටදිය යුත්තේය. එකල්හි හෙතෙමේ බත් ගෙණවුත් කිසිවක් කියන්නට නොදන්නේ නිහඬව හිඳීද ‘තා විසින් කවරක්හට ගෙන එන ලද්දේද, කවරක්හට දෙනු කැමැත්තෙහිදැ’යි නොවිචාළයුතුය. පෘච්ඡාසමානයෙන්ම ‘යුෂ්මතුන්ට ගෙන එන ලද්දේය, යුෂ්මතුන්ට දෙනු කැමැත්තේ වෙමි’යි කියන්නේ නම්, ඉන්පසු අන්‍ය භික්‍ෂූහු ඒ මහණහු පිළිකුල් කරන්නාහු බෙල්ල හරවා බැලිය යුත්තකු කොටද නොසිතන්නාහුය. ඉදින් කොතැනයෙහිද, කුමක්කරමින් ඇවිදිහිදැ’යි විචාළ කල්හි ‘උදෙස්බත ගෙණ ආවෙමි’යි කියාද, එක් ලජ්ජී භික්‍ෂුනමක් විසින් ඨිතිකාවෙන් ගැන්විය යුතුය. ඉදින් ගෙන එන ලද භොජනය බොහෝ වේනම්, සියල්ලන්ට පොහොනේනම්, ඨිතිකාකෘත්‍යයෙක් නැත්තේය. ථෙරාසනය පටන් පාත්‍රය පුරවා දියයුතුය.
‘සඞ්ඝුද්දෙස පාත්‍රය දෙවු’යි කියූකල්හි ‘කවර බතක් ගෙන එනුලැබේදැ’යි දායකයා නොවිචාරා පියවිඋදෙස්බත් ඨිතිකාවෙන්ම ගැන්විය යුතුය. යම් පායාසයක් හෝ රසපිණ්ඩපාතයක් හෝ නිති ලැබේද මෙබඳු ප්‍රණීත භොජනයන්ට විශේෂ වූ ඨිතිකාවක් කටයුතුය. පිරිවර සහිත වූ කැඳටද මාහැඟිපලයන්ටද එසේය. ප්‍රණීත වූ කැවිලිවලටද පියවිබත් කැඳපල කැවිලි යන මොවුන්ට වනාහි එක් ඨිතිකාවක් කටයුතුය. ‘ගිතෙල් ගෙණෙන්නෙම්දැ’යි විචාළ කල්හි සියලු ගිතෙල් වලට එක්ම ඨිතිකාවක් වටියි. සියලු තෛලයන්ටද එසේය. ‘මී ගෙණෙන්නෙම්දැ’යි විචාළ කල්හි මීවලට ‘එක්ම ඨිතිකාවක් වටියි. පැණිවලට වැල්මී ආදී බෙහෙත්වලටද එසේය. ඉදින් වනාහි ගඳමල් සඞ්ඝුද්දෙසය කොටදෙත්ද, එය පිණ්ඩපාතිකයාහට වටීද, නොවටීද, යත්:- ආමිෂයම ප්‍රතික්‍ෂෙප කළ බැවින් වටියි. සඞ්ඝයා උදෙසා දුන් බැවින් නොගතයුතුයයි කියත්.
“**නිමන්තණං**” නිමන්ත්‍රණ බත පුද්ගලික වූයේ නම්, තෙමේම ඊශ්වර වේ. සඞ්ඝිකය වනාහි උද්දෙසභත්තයෙහි කියූනයින්ම ගැන්විය යුතුය. ඉදින් වනාහි මෙහි දූත තෙමේ ව්‍යක්තවේද ‘ස්වාමීනි, රජගෙයි භික්‍ෂුසඞ්ඝයාට, බත් ගණිවු’යි නොකියා ‘භික්‍ෂාව ගණිවු’යි කියානම්, භික්‍ෂාපරියායෙන් කියානම් පිණ්ඩපාතිකයන්ටත් වටියි. තවද දූතතෙමේ ව්‍යක්ත නොවේනම් ‘බත් ගණිවු’යි කියානම්, භත්තුද්දෙසක තෙමේ ව්‍යක්ත වේද, ‘බතැ’යි නොකියා ‘ස්වාමීනි’ යුෂ්මත්හු යවු’යි කියානම් පිණ්ඩපාතිකයන්ට වටියි. යුෂ්මතුන්ට පිළිවෙළින් බත් ලැබේය’යි කියූකල්හි වනාහි නොවටියි. ඉදින් පවරන්නට ආ මිනිස් තෙමේ අසුන්හලට පිවිස භික්‍ෂූන් අටනමක් දුනමැනැවැ’යි කියා හෝ පාත්‍ර අටක් දුනමැනැවැ’යි කියා හෝ නම් මෙසේද පිණ්ඩපාතිකයන්ට වටියි. ‘යුෂ්මත්හුද යුෂ්මත්හුද යවු’යි කියයුතුය. භික්‍ෂූන් අටනමක් දුනමැනැව, බත් ගණුමැනැව, පාත්‍ර අටක් දුනමැනැව, බත් ගණු මැනැවැ’යි හෝ කියාද පිළිවෙළින් ගැන්විය යුතුය. ගන්වන්නහු විසින් ‘බත් ගණිවු’ යනු නොකියා බතැයි නොකියන්නහු විසින් යුෂ්මත්හුද යුෂ්මත්හුද යවු’යි කියූකල්හිද පිණ්ඩපාතිකයන්ට වටියි. ‘ස්වාමීනි, යුෂ්මතුන්ගේ පාත්‍රය දුනමැනැව, යුෂ්මත්හු එනු මැනැවැ’යි කියූකල්හි ‘උපාසකය, මැනැවැ’යි කියා යායුතුය. සඞ්ඝයා වෙතින් උදෙසා ‘යුෂ්මත්හු එනුමැනැවැ’යි කියූකල්හිද, ඨිතිකාවෙන් නොගැන්විය යුතුය.
නිමැතූ බත් ඇති හෙයින් පාත්‍රය පිණිස ආවහුට උදෙස්බතෙහි කියූ නයින්ම ඨිතිකාවෙන් පාත්‍රය දියයුතුය. එකෙක් සඞ්ඝයා වෙතින් පිළිවෙළින් පාත්‍රයයි නොකියා හුදෙක් ‘එක් පාත්‍රයක් දුනමැනැවැ’යි කියා පාත්‍රය නොගැන්වූකල්හිම යම් කිසිවක්හුගේ පාත්‍රය ගෙණ පුරවා ගෙණ ඒද, ගෙණ එන ලද පාත්‍රය පාත්‍රහිමියාටම වේ. උදෙස්බතෙහි මෙන් ඨිතිකාවෙන් නොගැන්විය යුතුය. මෙහිද යමෙක් අවුත් නොබැණ සිටීද, හෙතෙමේ ‘කවරක්හුගේ සමීපයට ආයෙහිදැ’යි හෝ ‘කවරක්හුගේ පාත්‍රය ගෙණයෙහිදැ’යි හෝ නොවිචාළ යුතුය.
පෘච්ඡාසමානයෙන්ද ‘යුෂ්මතුන්ගේ සමීපයට ආයෙමි, යුෂ්මතුන්ගේ පාත්‍රය ගෙණ යන්නෙමි’යි කියන්නේ නම් එයින් භික්‍ෂූහු ඒ මහණහු පිළිකුල් කෙරෙත්. ‘කොතැනයෙහිද, කුමක් කරමින් ඇවිදිහිදැ’යි විචාළ කල්හි ‘ඔහුගේ පාත්‍රය පිණිස ආයෙමි’යි කියන්නහුට පිළිවෙළින් ඨිතිකාවෙන් ගන්වා පාත්‍රය දියයුතුය. ‘බත් ගෙණෙන පාත්‍රය දුනමැනැවැ’යි කියූ කල්හිද, පිළිවෙළින් භත්ත ඨිතිකාවෙන්ම දිය යුතුය. ඉදින් ගෙණ අවුත් ‘සියලු සඞ්ඝතෙමේ වලඳවා’යි කියානම් බෙදා වැලඳිය යුතුය. පාත්‍ර ස්වාමියාහට ඉක්මගියාවූද ඨිතිකාව තබා අන් පිළිවෙළ බතක් ගැන්විය යුතුය.
එකෙක් තැටියකින් බත් ගෙණ අවුත් ‘සඞ්ඝයාට දෙමි’යි කියානම් ආලොපභත්තඨිතිකාව පටන් එක් එක් පිඬුවසයෙන් බෙදිය යුතුය. ඉදින් නිහඬව සිටීනම්, ‘කවරක්හට තාවිසින් ගෙන එන ලද්දේ ද, කවරක්හට දෙනු කැමැත්තෙහි’යි නොවිචාළයුතුය. ඉදින් කොතැනකයෙහි, කුමක් කරමින් ඇවිදිහි’යි විචාළ කල්හි ‘මාවිසින් සඞ්ඝයාට බත් ගෙනෙන ලද්දේය, මාවිසින් තෙරුන්ට බත් ගෙනෙන ලද්දේය’යි කියානම්, ගෙණ ආලොපභත්තඨිතිකාවෙන් බෙදියයුතුය. ඉදින් මෙසේ ගෙනෙන ලද්ද බොහෝ වේනම්, සියලු සඞ්ඝයාට පොහොනේ නම් එළවනලද භික්‍ෂානම පිණ්ඩපාතිකයන්ටත් වටියි. ඨිතිකා විචාරණ කෘත්‍යයෙක් නැත්තේය. ථෙරාසනය පටන් පාත්‍ර පුරවපුරවා දියයුතුය.
උපාසකයෙක් තෙමේ සඞ්ඝ ස්ථවිරනමක්හට හෝ ග්‍රන්‍ථ ධුතඞ්ග වශයෙන් ප්‍රසිද්ධ වූවකුට හෝ භත්තුද්දෙසකයකුට හෝ ‘අපගේ බත් ගැණීම පිණිස භික්‍ෂූන් අටනමක් ගෙණ එනු මැනැවැ’යි කියා යවාද, ඉදින් ඥාතිඋපස්ථායකයන් විසින් එවන ලද්දේවේද, මේ තිදෙන විචාරන්නට නොලබන්නේය. සඞ්ඝයා වෙතින් භික්‍ෂූන් අටනමක් උදෙසවා තමා නවවැනිකොට ඇත්තවුන් විසින් යායුතුයයි මාතෘකාවට නැගුනීමය. කුමක් හෙයිනයත්:- භික්‍ෂු සඞ්ඝයාහට මේ මහණුන් නිසා ලාභ උපදී එහෙයිනි. ග්‍රන්‍ථධුතඞ්ගාදියෙන් වනාහි අප්‍රකටවූවෙක් තෙමේ ආවාසික භික්‍ෂු නමක් විචාරන්නට ලබන්නේය. එහෙයින් ඔහු විසින් සඞ්ඝයා වෙතින් ගණිම්ද, නොහොත් යම් කෙනකු ගැන දනිම්ද, ඔවුන් සමග එමි’යි මාතෘකාවට නගා (මාතෘකාභෙදය දායකයාට දන්වා) යම්සේ දායකයෝ කියත්ද, එසේ පිළිපැද්ද යුතුය. ‘යුෂ්මතුන්ගේ නිශ්‍රිතකයන් ගැණ හෝ අන් යම් කෙනකුන් ගැණ හෝ දනිවුද ඔවුන් ගෙන එවු’යි කියූකල්හි යම් කෙනෙක් කැමැතිවෙත්ද, ඔවුන් සමග යනු ලබන්නේය. ඉදින් ‘භික්‍ෂූන් අටනමක් එවනු මැනැවැ’යි දන්වා එවත්ද, සඞ්ඝයා වෙතින්ම යැවියයුතුය. තමන්ට අන් ගමෙක්හි භික්‍ෂාව ලබන්නට හැකිවන්නීද, අන් ගමකට යායුතුය. භික්‍ෂාව ලබන්නට නොහැකිවේනම් ඒගමට පිඬුපිණිස පිවිසිය යුතුය.
නිමන්ත්‍රණය කරණලද භික්‍ෂූහු අසුන්හලෙහි හුන්නාහු වෙත්ද, එහිදී මිනිස්සු ‘පාත්‍ර දුන මැනැවැ’යි කියා එත්නම් නිමන්ත්‍රණය නොලද්දවුන් විසින් නොදිය යුතුය. ‘මොවුහු නිමතනලද භික්‍ෂූහු’යි කියයුතුය. ‘තෙපිද දෙවු’යි කියූ කල්හි වනාහි දීම වටියි. උත්සවාදියෙහිදී මිනිස්සු තුමූම පිරිවෙන්වලටද ප්‍රදහන ගෙවලටද ගොස් තෙවළාදර භික්‍ෂූන්ද ධර්‍මකථික භික්‍ෂූන්ද සියයක්ද සමග නිමන්ත්‍රණය කෙරෙත්ද එකල්හි ඔවුහු යම් කෙනෙකු ගැන දනිත්ද, ඔවුන් ගෙණ යෑම වටියි. කුමක් හෙයින, යත්:- මහාභික්‍ෂු සඞ්ඝයාගෙන් ප්‍රයොජන ඇති මිනිස්සු පිරිවෙන්වලට ප්‍රදහනගෘහයන්ට යන්නාහ. සඞ්ඝයා රැස්වූ තැනින්ද ශක්ති පරිදි බලපරිදි භික්‍ෂූන් ගෙණයන්නාහ. එහෙයිනි.
ඉදින් සඞ්ඝස්ථවිර තෙමේ හෝ ග්‍රන්‍ථධුතාඞ්ග වශයෙන් ප්‍රසිද්ධ වූවෙක් හෝ භත්තුද්දෙසකයෙක් හෝ අන් තැනෙක වස් වැස කිසිතැනෙක හෝ ගොස් නැවත ස්වකීයස්ථානයට ඒද, මිනිස්සුද ආගන්තුක සත්කාර කෙරෙත්ද, එක්වරින්ම යම්කෙනකුන් ගැන දනිත්ද, ඔවුන් ගෙණයායුතුය. එහිම විසීමෙහි නිබැඳිකාලයෙහි පටන් දෙවනවර පටන් ගත්කල්හි සඞ්ඝයා වෙතින්ම ගෙණයායුතුය. අලුත් ආගන්තුකයෝවම නෑයන් හෝ උපස්ථායකයන් හෝ දකින්නෙමු’යි යෙත්ද, එහි ඔවුන්ගේ නෑයෝද උපස්ථායකයෝද සත්කාර කෙරෙත්ද, මෙහි යම් කෙනකුන් ගැන දනිත්ද ඔවුන් ගෙණ යෑම වටියි.
යමෙක් වනාහි අධික ලැබීම් ඇත්තේවේද, ස්වකීය ස්ථානයත් ආගන්තුකස්ථානයත් එකාකාරවේද, සියලු තන්හි මිනිස්සු සඟබත් පිළියෙලකොට ගෙනම හිඳිත්ද, ඔහු විසින් සඞ්ඝයා වෙතින්ම ගෙණ යායුත්තේය. නිමන්ත්‍රණ බනෙහි මේ වෙනසය. සෙසු සියලු ප්‍රශ්නය තෙමේ උදෙස් බතෙහි කියූනයින්ම දතයුතුය. **කුරුන්‍දියෙ**හි වනාහි ‘මහතෙරුන් අටනමක් දෙවු’යි කියූකල්හි අටමහතෙරහුම දිය යුත්තාහ’යි කියනලදී. මද්ධ්‍යමස්ථවිරාදීහු කෙරෙහිද මේනයවේ. ඉදින් විශේෂයක් නොකොට ‘භික්‍ෂූන් අටනමක් දෙවු’යි කියානම් සඞ්ඝයා වෙතින් දියයුත්තාහ.
“**සලාකභත්තං**” සලාකබත වනාහි **“අනුජානාමි භික්‍ඛවෙ සලාකාය වා පට්ටිකාය හා උපනිබන්‍ධිත්‍වා ඔපුඤ්ජිත්‍වා උද්දිසිතුං**”යි වදාළ බැවින් රුක්හරමුවා සලාකයක හෝ හුණබට තල්පත් ඈමුවා පටිකයෙක හෝ ‘අසුවලාගේ සලාකබත නමැ’යි මෙසේ අකුරුලියා පැසෙහි හෝ සිවුරු නැම්මෙහි හෝ බහා සියලු සලාක කළතා නැවැත නැවැත යටඋඩුවසයෙන් කළතවා පෙළෙහි කියූ පසඟින් යුක්ත වූ භත්තුද්දෙසකයා විසින් ඉදින් ඨිතිකාවක් ඇත්තීනම් ඨිතිකාව පටන් ඨිතිකාවක් නැත්තීනම් ථෙරාසනය පටන් සලාක දිය යුතුය. පසුව ආවුන්ටද එකාබද්ධ වශයෙන් දුරසිටියවුන්ටද උදෙස්බතෙහි කියූනයින්ම දියයුතුය.
ඉදින් විහාරය අවට බොහෝ ගොදුරුගම් වේද එහෙත් භික්‍ෂූහු බොහෝ නොවෙත්ද, ගම්වසයෙන්ද, සලාක පැමිණේ යුෂ්මතුන්ට අසුවල් ගමෙහි සලාක බත පැමිණේය’යි ගම්වසයෙන්ම ගැන්විය යුතුය. මෙසේ ගන්වන්නහු විසින් ඉදිනුදු එක් එක් ගමෙක්හි නන්වැදෑරුම් වූ සලාකබත් සැටක් වෙත්ද, සියල්ල ගන්වන ලද්දාහුම වෙත්. ඔහුට පැමිණි ගම සමීපයෙහි අනික් දෙතුන් සලාක බත් වේද, ඒ සලාකබත්ද, ඔහුටම දියයුතුය. ඒ සලාකබත් හෙතුවෙන් අන් මහණකු යැවීමට නොහැක්කේය.
ඇතැම් ගම්වල බොහෝ සලාකබත් ගැන සලකා සත්නමක්, අටනමක් භික්‍ෂූන්ටද දියයුත්තාහු නම් දෙන්නහු විසින් සතර පස්බතක් පිළිබඳ සලාක එකට බැඳ දියයුතුය. එගම ඉක්මවා අන්ගමෙක් වේනම් එහිත් එක්ම සලාකබතක් වේද, ඒ සලාක බතක් උදෑසනම දෙත්ද, එද ඒ භික්‍ෂූන් අතුරෙහි එකක්හට නොකැමැති වුවද නිග්‍රහයෙන් පිළිගන්වා උදෑසනම ඒ සලාකය ගෙණ පසුව මොබගමෙහි අනික්බත් ගණුව’යි කියයුත්තේය. ඉදින් මොබගමෙහි සලාකබත් නොගැන්වූ කල්හිම ගැන්වූ හැඟීමෙන් යේද, පසුභාගගමෙහි සලාකබත ගෙණ නැවැත විහාරයට අවුත් අනික් සලාක ගන්වා මොබගමට යායුතුය. සීමාවෙන් පිටත සඞ්ඝලාභය ගන්වන්ට නොලැබේය’යි මේනය **කුරුන්‍දියෙහි** කියන ලදී.
ඉදින්වනාහි භික්‍ෂූහු බොහෝ වෙත්ද, ගම්වසයෙන් සලාක නොපැමිණෙත්ද, වීථිවසයෙන් හෝ වීථියෙහි එක් ගෙවල් පෙළක වසයෙන් හෝ කුලවසයෙන් හෝ ගැන්විය යුත්තේය. වීථි ආදියෙහිද යම්තැනෙක බොහෝ බත් වෙත්ද එගමෙහි කියූ ලෙසින්ම බොහෝ භික්‍ෂූන්ට ගැන්විය යුතුය. සලාක නැති කල්හි ‘අසුවල් කුලයෙහි සලාකබත් යුෂ්මතුන්ට පැමිණෙති’යි කියාද ගැන්විය යුතුය.
සලාකදායකයා විසින්ද වත දැනගත යුතුය. ඔහු විසින් උදෑසනම නැගිට පාසිවුරු ගෙණ බොජුන්හලට ගොස් නොහැමිදිතැන් හැමද, බොනපැන්, පරිබෝපැන් එළවා තබා දැන් භික්‍ෂූන් විසින් වත් කරණලද්දේ වන්නේය’යි කාලය සලකා ගෙඩිය ගසා මහණුන් රැස්වූ කල්හි පළමුකොටම ඉතා දුරබැවින් දවසකින් යායුතු වාරගමෙහි සලාකබත ගැන්විය යුතුය. ‘යුෂ්මත්හට අසුවල් නම් වාරගමෙහි සලාකය පැමිණේ. එහි යව’යි කියයුතුය.
ගව්වකට වැඩිදුර ගමක් වේද, එදවස යන්නාහු වෙහෙසට පත් වෙත්ද හෙට යුෂ්මත්හට වාරගමෙහි පැමිණේය’යි අදම ගැන්විය යුතුය. යමෙක්තෙමේ වාරගමට යවන ලද්දේ නොයේද, අන්සලාකයක් සොයාද, නොදිය යුතුය. ශ්‍රද්ධාවත් මිනිසුන්ගේ පුණ්‍යහානියද සඞ්ඝයාගේ ලාභය සිඳීයෑමද වේ. එහෙයින් ඒ මහණහුට දෙවනවූද තෙවනවූද දවසෙහි අන් සලාකයක් නොදියයුතුය. තමන් පැමිණි තැන ගොස් වලඳව’යි කියයුතුය. තුන්දවසක් යන්නහුට වාරගමින් මොබවාරගමෙහි සලාකය ගැන්විය යුතුය. ඒ සලාකය නොගණීනම් එතැන් පටන් ඒ මහණහුට අන් සලාකයක් දීම නොවටියි. දඬුවම වනාහි දැඩිකොට කටයුතුය. පැන්කළ සැටකින් හෝ පැන්කළ පණසකින් හෝ දඬුවම නොපිරිහෙළිය යුතුය. දුරවාරගමෙහි ගන්වා සියලු මහණුන් භික්‍ෂාව පිණිස නික්ම ගිය කල්හි විහාරය රකින වාරය ගැන්විය යුතුය. ‘යුෂ්මත්හට විහාරය රක්නා වාරය පැමිණේයයි කියයුතුය. විහාරය රකින්නහුට දෙකක් තුනක් කැඳසලාකද තුනක් හතරක් බත්සලාකද දියයුතුය. නිබඳ කොට නොදියයුතුය. කැඳබත් දෙන දායකයෝ වනාහි ‘අපගේ කැඳ බත් විහාරගොපකයෝම අනුභව කෙරෙති’යි අන් අයුරකට පැමිණෙන්නාහුද, එහෙයින් අන්කුලයන්හි දියයුතුය.
ඉදින්විහාරය රකින්නන්ගේ සභාගයෝ ගෙණවුත් දෙත්ද මෙසේ ගෙණ දෙත්නම් මැනැව, ගෙණ නොදෙත්නම් වාරය ගන්වා ඔවුන්ට කැඳබත් ගෙන්විය යුතුය. ඒතාක් ඔවුන්ට සලාකයෝ විහාරය රැකීමට සඞ්ඝයා විසින් දියයයුතු වැඩිලාභයම වෙත්. වස්ගණනින් පැමිණිතන්හි වනාහි අන් ප්‍රණීතබත්සලාකය ගන්නට ලබත්මය. අධික වූ උත්තරීභඞ්ගය ඇති එකචාරිය බතට වෙන්ව ඨිතිකාවකොට සලාකය දියයුතුය.
යම් මහණකු විසින් සලාක ලද්දී නම් හෙතෙමේ එදවස ඒ බත නොලබානම් දෙවන දිනයෙහි ගැන්විය යුතුය. බත පමණක්ම ලබාද උත්තරිභඞ්ගය නොලබාද, මෙසේ කල්හි නැවැත ගැන්විය යුතුය. කිරිබත් සලාකයෙහිද මෙමනයයි. ඉදින් කිරි පමණක්ම ලබාද බත් නොලබාද, කිරි ලැබූදා පටන් නැවත නොගැන්විය යුතුය. දෙකක් තුනක් එකචාරික බත් දවසක් දවසක් පාසා එක්නමකටම පැමිණේද දුර්භික්‍ෂ කාලයෙහි සඞ්ඝනවකයකු විසින් ලත්කල්හි අවුල් හැර වෙන්ව ගැන්විය යුතුය. ප්‍රකෘතිකසලාක බත නොලද්දහුටද දෙවන දිනයෙහි ගැන්විය යුතුය.
ඉදින් කුඩා විහාරයෙක්වේද, එහි සියලු භික්‍ෂූහු එකට කළ සම්භොග ඇත්තාහුය. උක්සලාකයක් ගන්වන්නහු විසින් හමුවූ යම්කිසිවක්හට පමුණුවා මහතෙරුන් ආදීන්ට දාවල සැසදීම වටියි. උක්රස සලාකය පමුණුවා පසුබතද පෙරවා පැණි හෝ කරවා පිණ්ඩපාතිකාදීන්ටද දියයුතුය. ආගන්තුකයන් පැමිණි නොපැමිණි බව දැන ගැන්විය යුතුය. මහාආවාසයෙහි ඨිතිකාවකොට ගැන්විය යුතුය.
තක්කසලාකයද සභාගස්ථානයෙහි පමුණුවා දාවල්හි දුම් කවා හෝ පිසවා හෝ තෙරුන්ට දීම වටියි. මහාආවාසයෙහි කියූනයින්ම පිළිපැද්ද යුතුය. ඵලසලාක - පූවසලාක - බෙහෙත්සලාක - ගඳමල්සලාක යන මොවුහුද වෙත්ව ඨිතිකාවෙන් ගැන්විය යුත්තාහ. මෙහිද බෙහෙත් ආදිසලාක කොයිලෙසකිනුදු පිණ්ඩපාතිකයන්ටද වටිත්. සලාක වසයෙන් ගැන්වූ බැවින් වනාහි නොසරුප් බැවින් නොඉවසිය යුතුය. අග්‍ර වශයෙන් දියයුතු භික්‍ෂාමාත්‍රයක් සලාකබතකොට දෙත්ද, ඨිතිකාව විචාරා ගතයුත්තේය. ඨිතිකාව නැති කල්හි ථෙරාසනය පටන් ගැන්විය යුතුය. ඉදින් එබඳු බත් බොහෝ වෙත්නම් එක් එක් මහණහුට දෙකක් තුනක් දියයුත්තාහ. දෙකතුනක් දෙන්නට නැත්තාහුද එකඑකම පිළිවෙළින් ගිය කල්හි නැවැත ථෙරාසනය පටන් දියයුත්තේය. ඉදින් අතරම සිදී යේනම් එහිදී ඨිතිකාව සැලකිය යුතුය. එබඳු බතක් නිබඳමවේද, යමක්හට පැමිණේද ඔහු විසින් ‘ලද්දේ හෝ නොලද්දේ හෝ හෙටද ගණුව’යි ඔහුට කියයුතුය. එක් බතක් නිබඳ නොවේද, ලබන දිනයෙහි සෑහෙන පමණ ලබාද නොලබන දිනයෙහි ඉතා බොහෝ වෙත්ද, ඒ බත යමක්හට පැමිණේද, හෙතෙමේ ‘හෙට ගණුව’යි කියයුත්තේය.
සලාක ගත්කල්හි යමෙක් පසුව ඒද ඒ මහණහුට ඉක්මගිය සලාකද එළඹවා නොදියයුතුය. සලාකය නම් ගෙඩිය ගැසූ තැන්පටන් අවුත් අත දිගු කරන්නේම ලබන්නේය. අවුත් සමීපයෙහි සිටි අනිකක්හටද ඉක්මගිය සලාකය ඉක්මගියේම වේ. ඉදින් ඔහුගේ කොටස ගන්නා අනෙකෙක් ඇත්තේද, තෙමේ නොයේද, ලබන්නේය. භාගස්ථානයෙහි අසුවලා නොආයේය’යි දැන ‘මේ ඔහුගේ සලාකය’යි තැබීම වටියි. නොආවහුට නොදියයුතුයයි කතිකාව කෙරෙත්ද, අධාර්මික වේ. උපචාරය තුළ සිටියහුට වනාහි බෙදිය යුතු භාණ්ඩය පැමිණේ. ‘නොආවහුට දෙවු, දෙවු’යි මහහඬ කෙරෙත්ද දඬුවම් ලැබිය යුතුය. ‘අවුත් ගණිත්වා’යි කියයුතුය.
සලාක පහක් හයක් නැසුනාහු වෙත්ද, භත්තුද්දෙසක තෙමේ දායකයන්ගේ නම සිහි නොකෙරේද, හෙතෙමේ නැසුනු සලාකය මහතෙරහට හෝ තමාට හෝ පමුණුවා භික්‍ෂූන්ට ‘මා විසින් අසුවල් ගමෙහි සලාක බත මට පමුණුවන ලද්දේය, යුෂ්මත්හු එහිදී ලද සලාකබත වලඳවු’යි කියානම් වටියි. විහාරයෙහිදී නොපමුණුවන ලද අසුන්හලෙහිදී ඒ බත ලැබී එහිදීම පමුණුවා වැලඳීම නොවටියි. ‘අද පටන් මාගේ සලාක බත ගණිවු’යි කියු කල්හි එගම්හි අසුන්හලෙහිදී ගන්වන්නට නොවටියි. විහාරයට ගෙණවුත් ගැන්විය යුතුය. ‘හෙට පටන්’යි කියූ කල්හි භත්තුද්දෙසකයාහට ‘හෙට පටන් අසුවල් කුලය සලාකබතක් දෙන්නේය, සලාකය ගන්වන කාලයෙහි සිහිකරව’යි කියයුතුය. දුර්භික්‍ෂ කාලයෙහි සලාකබත සිඳහැර සුභික්‍ෂ වූ කල්හි කිසිමහණකු දැක ‘අදපටන් අපගේ සලාකබත ගණිවු’යි නැවත තබත්ද ගමතුළදී නොගන්වා විහාරයට ගෙණ අවුත්ම ගැන්විය යුතුය. මේ සලාකබතනම් උදෙස්බත සමාන නොවේද, විහාරයම සඳහා දෙනු ලැබේද, එහෙයින් උපචාරයෙන් පිටත සිටියවුන්ට ගැන්වීම නොවටියි. ‘හෙට පටන්’යි කියූකල්හි විහාරයෙහි ගැන්විය යුතුමය.
ගමික භික්‍ෂුතෙමේ යම් දිශාභාගයකට යනු කැමැත්තේද, ඒ දිශාවෙහිදී අනිකකු විසින් වාරගාම සලාක ලද්දේ වේද, ඒ වාරගාමසලාකය තමන්ට ගෙණ අන් මහණක්හට ‘මට පැමිණි සලාකය තෝ ගණුව’යි කියා යෑම වටියි. ඔහු උපචාර සීමාව ඉක්ම වූ කල්හිම එහි සලාකය ඒ මහණහුට ගැන්විය යුතුය.
මිනිස්සු හැරදැමූ විහාරයෙහි ‘බොධිචෛත්‍යාදිය දැගුම්කොට වලඳත්වා’යි සලාකබත් තබත්ද භික්‍ෂූහු ස්වකීය ස්ථානයන්හි වැස උදෑසනම ගොස් එහි වත් කොට ඒ බත වළඳත් නම් වටියි. හෙට පිණිස තමාට පමුණුවා ඒ භික්‍ෂූන් ගිය කල්හි ආගන්තුක මහණෙක් තෙමේ හැරදැමූ විහාරයෙහි වැස උදෑසනම වත් කොට ගෙඩිය ගසා සලාකබත තමාට පමුණුවා අසුන්හලට යේද, හෙතෙමේම ඒ බතට ඉසුරු වේ. යම් මහණෙක් තෙමේ මහණුන් වත් කරණ කල්හිම බිම මුසුන් පහර දෙකක් තුනක්දී ගෙඩිය ගසා ‘අසල ගමෙහි සලාකබත මට පැමිණෙය’යි කියා යේද, ඒ බත සොරකමින් ගත් බැවින් ඔහුට නොපැමිණේ. වත්කොට පමුණුවා පසුව ගිය මහණුන්ටම වේ.
එක් ගමෙක් ඉතා දුර වේ. භික්‍ෂූහු නිතර යෑමට නොකැමැතිවෙත්. මිනිස්සු ‘අපි පිනෙන් පරිබාහිර වෙමු’යි කියත්. ඒ ගම අසල විහාරයෙහි යම් සභාග භික්‍ෂූහු වෙත්ද, ඒ භික්‍ෂූහු ‘මේ මහණුන් නොපැමිණි දිනයෙහි යුෂ්මත්හු වලඳවු’යි. ඒ මහණුන්ට කියයුතුය. සලාක වනාහි දවස්පතා පැමිණවිය යුතුය. ඒ වනාහි ගෙඩිය ගසන පමණින් හෝ සලාක ලූ පැස සොලවන පමණින් හෝ පමුණුවන ලද්දහු නොවෙත්. පැස ගෙණ සලාක පෙට්ටියෙහි වැගිරිය යුතුය. පැස මුවිටෙන් නොගත යුතුය. එහි නයෙක් හෝ ගෝනුස්සෙක් හෝ දෂ්ට කරන්නේ නම් දුක් උපදවන්නේය. එහෙයින් යටින් අල්වාගෙණ මුව පිටත හරවා සලාක වැගිරිය යුතුය. ඉදින් සර්‍පයෙක් වන්නේනම් පැන යන්නේය. මෙසේ සලාක වගුරුවා ග්‍රාමාදීන්ගේ වශයෙන් පෙර කියූ නයින්ම ගැන්විය යුතුය. තවද එකක් මහ තෙරහට පමුණුවා සෙසු සලාක මට පැමිණෙති’යි තමාට පමුණුවා වත්කොට සැස වැඳ විතර්‍කමාලකයෙහි සිටි මහණුන් විසින් ‘ඇවැත්නි’ සලාක පමුණුවන ලද්දාහුදැ’යි විචාළ කල්හි ‘ස්වාමිනි’ එසේය, යුෂ්මත්හු ගියගිය ගමෙහිදී සලාක බත ගණිවු’යි කියයුතුය. මෙසේ පමුණුවන ලද්දාහුද මොනවට පමුණුවන ලද්දාහුම වෙත්.
භික්‍ෂූහු ධර්‍මශ්‍රවණය පිණිස අන්විහාරයකට යන්නාහු ‘අපි එහි දානය නොගෙණම අපගේ ගොදුරුගමෙහි පිඬුපිණිස හැසිරෙන්නෙමු’යි සලාක නොගෙනම ගියාහුද විහාරයෙහි තෙරහට පැමිණි සලාකබත වලඳන්නට ‘මහාස්ථවිර තෙමේ තනිව විහාරයෙහි හුන්නේය. එකාන්තයෙන් සියලු සලාක තමාට පමුණුවා සිටියේය’යි හඟිමින් එත්ද, වටියි. නැවත මහාස්ථවිර තෙමේද, ‘මම මෙහි කුමක් කරම්’දැයි ඔවුන් සමගමයේද, ගිය විහාරයෙහිදී වලඳාම ගොදුරුගමට හෙවත් සලාකදායකයන්ගේ ගමට පැමිණියවුන් විසින් ‘ස්වාමීනි’ පාත්‍ර දුන මැනැව, සලාක කැඳ ආදිය ගෙන එන්නෙමු’යි කියූකල්හි පාත්‍ර නොදියයුතුය. ‘ස්වාමීනි’ කුමක් හෙයින් නොදෙවුද, විහාරයෙහි තුබූ බත විහාරයෙහි විසූවන්ට පැමිණේ. අපි අනික් විහාරයෙක විසූමු’යි දෙනු මැනව. ස්වාමීනි’ විහාරයෙහි පාලිකාවට නොදෙමු, නුඹවහන්සේලාට දෙමු, අපගේ භික්‍ෂාව ගණු මැනැවැ’යි කියූ කල්හි වටීය.
**පක්‍ඛිකාදීන්** අතුරෙහි යම් බතක් සලකුණු කළ චාතුද්දසී - පඤ්චදසී - අට්ඨමී යන මේ පක්‍ෂයන්හි කර්‍මාන්තයන්හි යුක්ත වූවන් විසින් පොහොය කරන්නට සිහිකරණ පිණිස දෙනුලැබේද, ඒ බත **පක්‍ඛිය** නම. එය සලාකභත්තගතිකම වේ. ගන්වා වැලදිය යුතුය. සලාකබතත් පැකිබතත් බොහෝසේ සියල්ලන් විනිවිදයේද, මේ බත්දෙක වෙන් වෙන්ව ගැන්විය යුතුය. ඉදින් භික්‍ෂු තෙමේ මහත්වේද, පැකිබත ගන්වා එබත පිළිබඳ ඨිතිකාවෙන් සලාකබත ගැන්විය යුතුය. සලාකබත හෝ ගන්වා ඒ පිළිබඳ ඨිතිකාවෙන් පැකිබත ගැන්විය යුතුය. යම් කෙනකුන්හට නොපැමිණේද, ඔවුහු පිඬුපිණිස හැසිරෙන්නාහුය. ඉදින් බත් දෙකම බොහෝ වේද, භික්‍ෂූහු මදවෙත්ද, සලාකබත නම් දවස්පතා ලැබේ. එහෙයින් ඒ සලාකබත හැර ‘ඇවැත්නි’ පැකිබත වලඳවු’යි පැකිබතම ගැන්විය යුතුය. පැකිබත ප්‍රණිත කොට දෙත්ද, වෙන්ව ඨිතිකාව කටයුතුය. ‘හෙට පක්‍ෂය, අද පැකිබත නොගැන්විය යුතුය. ඉදින් දායකයෝ ‘හෙට අපගේ ගෙයි සලාකබත වන්නේය, අදම පැකිබත උදෙසවු’යි කියත්නම් එසේ වටියි.
“**උපොසථිකං**” උපොසථිකබතනම් අඩමසක් පාසා උපොසථ දිනයෙහි උපොසථාඞ්ගයන් සමාදන්ව යමක් තෙමේ වලඳාද, ඒ වැලඳූ දෙයම දෙනු ලැබේ. “**පාටිපදිකං**” පාටිපදිකබත නම් උපොසථ දිනයෙහි සැදැහවත් තුනුරුවන්හි පහවූ බොහෝදෙන භික්‍ෂූන්ට සත්කාර කරන්නාහ. පෑළවිය දිනයෙහි භික්‍ෂූහු වෙහෙසෙත්. පෑළවිය දිනයෙහි දෙනලද දෙය දුර්භික්‍ෂ කාලයෙහි දෙන දානයක් සමානවූයේ මහත්ඵලවේ. පොහොය කිරීමෙන් හෝ පිරිසිදු වූ සිල් ඇතියවුන්ට දෙවන දිනයෙහි දෙනලද දානය මහත්ඵලවේය’යි සලකා පෑළවිය දිනයෙහි දෙනු ලබන දානයයි. ඒ උපොසථික පාටිපදික බත් දෙකම සලාකභත්තගතිකම වේ. මෙසේ මේ සත්බතම පිණ්ඩපාතිකයන්ට නොවටියි. ධුතාඞ්ගභෙදය කෙරේමය.
චීවරක්‍ඛන්‍ධකයෙහි විසාඛාවන් විසින් වර ඉල්ලා දෙනලද අන්‍යවූද ආගන්තුකභත්ත - ගමියභත්ත - ගිලානභත්ත - ගිලානුපට්ඨාකභත්ත යන බත් සතර පෙළෙහි ආවාහුමය. එහි ආගන්තුකාදීන්ට දියයුතුබත **ආගන්තුකභත්ත** නම. සෙස්සෙහිදු මේනයය. ඉදින් මෙහි ආගන්තුකබත්ද ආගන්තුකයෝද බොහෝවෙත් නම් සියල්ලන්ට එක එක ගැන්විය යුතුය. බත් නොපොහොනා කල්හි ඨිතිකාවෙන් ගැන්විය යුතුය. එක් ආගන්තුකයෙක් පළමුකොටම අවුත් සියලු ආගන්තුකබත් තමන්ට ගන්වා හිදීනම් සියල්ල ඔහුටම වේ. පසුව ආ ආගන්තුකයන් විසින් පළමු ආ ඔහු විසින් දුන්බත් වැලඳිය යුතුය. ඔහු විසින්ද එකක් තමාට ගන්වා සෙසු බත් දිය යුතුය.
__යම් ආගන්තුකයෙක් පළමුකොට අවුත් තමහට නොගන්වා මුවෙන් නොබැණ හිඳීද, මෙතෙමේ උදාර වේ. __ පසුව පැමිණියවුන් සමග පිළිවෙළින් ගතයුතුය. නිතර ආගන්තුකයෝ එත්නම් ආ දිනයෙහිම වැලදිය යුතුය. අතරින් අතර එත්නම් දෙතුන් දවසක් වැලඳිය යුතුය. **මහාපච්චරියෙහි** සත්දිනක් වැලඳිය හැකියයි කියනලදී.
ආවාසිකයෙක් තෙමේ කිසිතැනක ගොස් ආයේද ඔහු විසින්ද ආගන්තුකබත වැලදිය යුතුය. ඒ ආගන්තුකබත විහාරයෙහි නියම කරණලද්දේ හෝ වේද, විහාරයෙහි ගැන්විය යුතුය. විහාරය දුර පිහිටියේය’යි අසුන්හලෙහි නියමකරණ ලද්දේ අසුන්හලෙහි ගැන්විය යුතුය. ඉදින් දායකයෝ ආගන්තුකයන් නැති කල්හි ආවාසිකයෝද වලඳත්වා’යි කියත්නම් වටියි. නොකියූ කල්හි නොවටියි.
**ගමියබතෙහිද** කථාමාර්‍ගය මේම වේ. මේවනාහි වෙනස්ය. ආගන්තුක තෙමේ ආගන්තුකබතම ලබයි. ගමිකතෙමේ ආගන්තුක බත හා ගමිකබතද ලබයි. ආවාසික තෙමේද යනු කැමැත්තේවේනම් ගමිකවේ. ගමිකබතද ලබන්නේය. ආගන්තුක බත යම්සේ වේනම් එසේ මේබතද දෙතුන් දවසක් හෝ සත්දවසක් හෝ නොලබන්නේය. යන්නෙමි’යි අනුභව කරණලද්දේ එදවස කිසි කරුණක් නිසා නොගියේද දෙවනදිනයෙහිද වැලඳිය හැකිය. උත්සාහවත් බැවින් යන්නෙමියි වලඳන ලද්දහුට සොරු හෝ මග අවුරත්ද ජලය හෝ වේද මෙඝයෙක් හෝ වසීද ජනසමූහතෙමේ හෝ නොයේද උත්සාහසහිත වූවහු විසින් වැලඳිය යුතුය. මේ උවදුරු බලන්නහු විසින් දෙතුන් දිනක් වැලදීම වටීයයි **මහාපච්චරියෙහි** කියනලදී. ‘යන්නෙමි, යන්නෙමි’යි ලෙශයක් නගා වලඳන්නට නොලබයි.
“**ගිලානභත්තම්පි**” ගිලන්බතද සියලු ගිලනුන්ට පොහොනේ නම් සියල්ලන්ට දියයුතුය. නොපොහොනේ නම් ඨිතිකාවකොට ගැන්විය යුතුය. එක් ගිලනෙක් තෙමේ නීරොගී ස්වභාව ඇත්තේ ඇතුළුගමට යන්නට හැක්කේද එක් ගිලනෙක් ඇතුළුගමට යන්නට නොහැක්කේද මෙතෙමේ මහාගිලාන නම. මේ මහණහට ගිලන්බත දියයුතුය. මහගිලන්හු දෙදෙනෙක් වෙත්. එකෙක් ලැබීම් ඇත්තේය. ප්‍රසිද්ධය. බොහෝ කෑයුතු බිදිය යුතු දෙය ලබන්නේය. එකෙක් අනාථය. මද ලැබීම් ඇත්තේය. එහෙයින් ඇතුළු ගමට පිවිසෙන්නේය. මේ මහණහුට ගිලන්බත දියයුතුය. ගිලන්බතෙහි දවස් පිරිසිඳීමෙක් නැත්තේය. යම්තාක් රෝගය නොසන්සිඳේද, හිතබොජුන් නොබුදින්නේ නොයැපේද ඒතාක් වැලඳිය යුතුය. යම් කලෙක මුසු කැඳක් හෝ මුසුබතක් හෝ වැලඳූවහුට රෝගය නොකිපේද එතැපටන් නොවැලදිය යුතුය.
**“ගිලානුපට්ඨාකභත්තම්පි**” ග්ලානොපස්ථායකභත්තයද සියල්ලන්ට පොහොනේ නම් සියල්ලන්ට දියයුතුය. ඉදින් නොපොහොනේ නම් ඨිතිකාවකොට ගැන්වියයුතුය. මේ බතද ගිලනුන් දෙදෙනකු අතුරෙහි මහාග්ලානොපස්ථායකයාට ගැන්විය යුතුය. මහගිලනුන් දෙදෙනා අතුරෙහි අනාථග්ලානොපස්ථායකයාහට යම්කුලයෙක් ගිලන් බතක් ග්ලානොපස්ථායක බතක් දේද, එහි යම් ගිලනක්හට ගිලන්බත පැමිණේද, ඔහුගේ උපස්ථායකයාහටත් එහිම ගැන්විය යුතුය. ග්ලානොපස්ථායක බතෙහිද දවස් පිරිසිඳීමෙක් නැත්තේය. යම්තාක් ගිලන්තෙමේ ලබාද ඒතාක් ඔහුගේ උපස්ථායක තෙමේත් ලබයි. මේ බත් සතර ‘ආගන්තුක ගමික ගිලාන ගිලානුපට්ඨායකයෝ මාගේ භික්‍ෂාව ගණිත්වා’යි මෙසේ දෙන ලද්දාහුද එය පිණ්ඩපාතිකයන්ට පිළිගත හැකිය. ‘ආගන්තුකාදීන්ට දෙනලද බත නිති බැඳ තබමි. මාගේ බත ගණිත්වා’යි මෙසේ දෙනලද්දාහු වෙත්ද, පිණ්ඩපාතිකයන්ටද සුදුසුවෙත්.
අන්‍යවූද ධුරභත්ත කුටිභත්ත වාරකභතයි බත් තුනෙක් වේ. එහි “**ධුරභත්තං**” ධුරභත්ත නම් නිතිබතැයි කියනු ලැබේ. සඞ්ඝික පුද්ගලිකයි එය දෙවැදෑරුම් වේ. එහි සඞ්ඝයාට ධුරබතක් දෙමු’යි යම් බතක් නියමකරණ ලද්දේ ද එය සලාකභත්තගතික වේ. ‘මාගේ භික්‍ෂාව නිබඳව ගණිත්වා’යි කියා දුන් ධුරබත පිණ්ඩපාතිකයන්ටද ගත හැකිය. පෞද්ගලික ධුරබතෙහිද ‘යුෂ්මතුන්ට ධුරබත දෙමි’යි කියූ කල්හි පිණ්ඩපාතික වේනම් ඔහුට පිළිගත නොහැකිය. ‘මාගේ නිබද්ධභික්‍ෂාව ගණිවු’යි කියූ කල්හි වරද නැත. ඉවසිය යුතුය. පසුව කීප දවසක් ඉක්මගිය කල්හි ‘ධුරබත ගණිවු’යි කියානම් මුලදී මනාකොට පිළිගත් බැවින් පිළිගනු වරද නොවේ.
“**කුටිභත්තං**” කුටිබත නම් සඞ්ඝයාට යම් ආවාසයක් කරවා ‘අපගේ සෙනසුන් වැස්සෝ අපගේම බත පිළිගනිත්වා’යි මෙසේ නියම කරණලද බතය. ඒ කුටිබත සලාකබත සමාන පැවැතුම් ඇත්තේ වේ. ගන්වා වැලදිය යුතුය. ‘අපගේ සෙනසුන් වැස්සෝ අපගේම භික්‍ෂාව පිළිගණිත්වා’යි කියූ කල්හි පිණ්ඩපාතිකයන්ටද වටියි. පුද්ගලයා කෙරෙහි පැහැද ඔහුට ආවාසයක් කොට ‘යුෂ්මතුන්ට දෙමු’යි යම් බතක් දෙන ලද්දේද, එය ඔහුටම වේ. ඔහු කිසිතැනක ගිය කල්හි නිශ්‍රිතකයන් විසින් වැලදිය යුතුය.
“**වාරභත්තං**” වාරබත නම් දුර්‍භික්‍ෂ කාලයෙහි ‘වාරයෙන් භික්‍ෂූන් පෝෂණය කරන්නෙමු’යි ධුරගෙය පටන් දෙනලද බතය. එද භික්‍ෂා වචනයෙන් දෙනලද්දේ පිණ්ඩපාතිකයන්ට සුදුසු වේ. වාරබතයි කියූකල්හි සලාක බත සමාන පැවැතුම් ඇත්තේ වේ. ඉදින් ‘සාමණේරයෝ පිස දෙත්වා’යි සහල් ආදිය යවත්නම් පිණ්ඩපාතිකයන්ට ගැණීම වරද නොවේ. මෙසේ මේ ධුරබත් ආදි තුනද ආගන්තුක බත් ආදිසතරද යන සත්බතය. ඒබත් සඟබත් ආදිය සමග තුදුස් බතෙක් වේ.
අර්‍ත්‍ථකථාවෙහි වනාහි විහාරභත්ත අට්ඨකභත්ත චතුක්කභත්ත ගුළ්හකභත්තයි අන්‍යවූද සතරබතක් කියන ලදී. එහි “**විහාරභත්තං**” විහාරබත නම් විහාරයෙහි එහි උපන් දෙයින් උපන් බතය. ඒ විහාරබත සඟබත හා එකතුකරණ ලද්දේය. ඒ බත වනාහි තිස්සමහාවිහාර චිත්තලපබ්බත ආදීන්හි පිළිසිඹියා පත් රහතුන් විසින් යම්සේ පිණ්ඩචාරිකයන්ටද වලදන්නට හැකිවේද එසේ පිළිගත් බැවින් එබඳු තන්හි පිණ්ඩපාතිකයන්ටද වටියි. ‘භික්‍ෂූන් අටනමකට දෙමු, භික්‍ෂූන් සතර නමකට දෙමු’යි මෙසේ දුන් බත වනාහි **අට්ඨකභත්තද චතුක්කභත්තද** වේ. එද භික්‍ෂාවචනයෙන් දෙන ලද්දේ පිණ්ඩපාතිකයන්ට ගතහැකිය. මහත්කොට පිළියෙළ කළ අතිරසක පූවකින් පාත්‍රය පුරවා දෙන ලද්ද **ගුළ්හකභත්ත** නම. මේ තුන සලාකබත් සමාන පැවැතුම් ඇත්තාහුමය.
අන්‍යවූද ගුළ්හක බතක් ඇත්තේය. මෙහි ඇතැම් මනුෂ්‍යයෝ මහත්වූ ධර්‍මශ්‍රවණයද විහාරපූජාවද කොට ‘සියලු සඞ්ඝයාට දීමට නොහැක්කෙමු. දෙතුන් සියයක් භික්‍ෂූහු අපගේ භික්‍ෂාව ගණිත්වා’යි භික්‍ෂූන්ගේ පරිච්ඡෙදය දැනගනු පිණිස උත්සකුරුගුළි දෙත්. මේ බත පිණ්ඩපාතිකයන්ට සුදුසුය. මෙසේ චීවරක්‍ඛන්‍ධකයෙහි චීවරභාජනීයද, මේ සෙනාසනක්‍ඛන්‍ධකයෙහි සෙනාසනභාජනීයද පිණ්ඩපාතභාජනීයද කියනලදී.
**ගිලානප්පච්චයභාජනීය** වනාහි මෙසේ දතයුතුය. රාජරාජමහාමාත්‍යයෝ ගිතෙල් ආදීවූ බෙහෙත් අතුරෙහි ගිතෙල් පුරවා කළසියයක්ද කළදහසක්ද විහාරයට යවත්ද, එකල්හි ගෙඩිය ගසා ථෙරාසනය පටන් ගත් බඳුන පුරව පුරවා දිය යුතුය. පිණ්ඩපාතිකයන්ටද වටියි. අලසසැහැවි අති මහතෙරහු ඉදින් පසුව එත්ද, ‘ස්වාමීනි’ විසිවස් ඇතියන්ට දෙනුලැබේ, යුෂ්මතුන්ගේ ඨිතිකාව ඉක්ම ගියාය’යි නොකිය යුතුය. ඨිතිකාව හැර පසුව ආ මහතෙරුන්ට දී පසුව ඨිතිකාවෙන් දියයුතුය.
‘අසුවල් විහාරයෙහි බොහෝ ගිතෙල් උපනැ’යි අසා යොදුනක් අතර ඇති විහාරයෙන්ද භික්‍ෂූහු එත්නම් පැමිණි පැමිණියවුන්ට සිටි තැන පටන් දියයුතුය. නොපැමිණියාවූද උපචාර සීමාවට පැමිණියවුන්ට අතවැසි ආදීන් ගන්නා කල්හි දියයුතුමය. උපචාර සීමාවෙන් පිටත සිටියවුන්ට දෙවු’යි කියත්නම් නොදිය යුතුය. ඉදින් උපචාර සීමාවට බසින්නන් හා එකාබද්ධව තමන්ගේ වෙහෙර දොරකඩ හෝ වෙහෙරතුළම හෝ වෙත්ද, එකල්හි පිරිස් වසයෙන් වැඩුනු සීමා නම් වන්නීද එහෙයින් නොදිය යුතුය. සඞ්ඝනවකයාහට දුන් කල්හිද, පසුව පැමිණියවුන්ට දියයුතුමය. දෙවන කොටස ථෙරාසනයට නැගි කල්හි පසුව පැමිණියවුන්ටද පළමුකොටස නොපැමිණෙන්නේය. දෙවන කොටස පටන් වස් ගණනින් දිය යුතුය. උපචාර සීමාවට පිවිස යම්කිසි තැනෙක දෙනලද්දෙක්වේද, සියල්ලන් රැස්වන තැන්හිම බෙදියයුතුය.
යම් විහාරයෙක්හි භික්‍ෂූහු දසනමක් වෙත්ද, එහි ගිතෙල් කළ දසයක්ම දෙනු ලැබෙත්ද, එක් එක් කළයක් වසයෙන් බෙදිය යුතුය. එක් ගිතෙල් කළයක් වේද, භික්‍ෂූන් දසනම විසින් බෙදාගත යුතුය. සිටිපරිදිම අපට පැමිණේය’යි ගණිත්ද, එය මැනවින් ගන්නා ලද්දෙක් නොවේ. ගිය ගිය තන්හි සඞ්ඝිකම වේ. කළය ඇලකර තලියෙහි ගිතෙල් ටිකක් වත්කර ‘මෙය මහතෙරහට පැමිණේ, සෙස්ස අපට පැමිණේය’යි කියා එයද කළයෙහිම වක්කොට කැමැති පමණක් ගෙණ යෑම වරද නොවේ. මිදුනු ගිතෙල් වේද එහි ඉරක් ඇඳ ඉරෙන් පරභාගය මහතෙරහට පැමිණේ. සෙස්ස අපටයයි ගන්නා ලද්දේද මනාය. කියූ පිරිසිඳීමෙන් අඩු වැඩි වූ භික්‍ෂූන් කෙරෙහිද ගිතෙල් කළවලද මේ උපායයෙන්ම බෙදියයුතුය.
ඉදින් එක් මහණෙක් වේද, එක් ගිතෙල් කළයෙක් වේද, ගෙඩිය ගසා ‘මේ කොටස පැමිණේය’යි ගැණීම සුදුසු වේ. ‘මේ ප්‍රථමභාගය මට පැමිණේ, මේ ද්විතීය භාගය’යි ටික ටික පැමිණවීමද යෝග්‍ය වේ. වෙඬරු ආදියෙහිද මේනය වේ. යම් වෙසෙසින් පහන් තලතෙල් ආදියෙහි ඉර නොසිටීද, ඒ තලතෙල් උඩට නගාම බෙදියයුතුය. ඉඟුරු මිරිස් ආදී බෙහෙත්ද සෙසු පාත්‍රථාලකාදි ශ්‍රමණ පරිෂ්කාරද කියනලද්දට අනුරූපවූම නයින් මනාකොට සලකා බෙදිය යුතුය.
විචක්‍ෂණ තෙමේ පෙළ හා අටුවාවද බලා සඞ්ඝිකප්‍රත්‍යයන් මේ අයුරින් අප්‍රමත්තව බෙදන්නේය.
පෙළෙහි කියූ කර්‍මවාක්‍යයෙන් සම්මතකොට තැබූ යාගුභාජකාදීන් විසින් බෙදනතැනට පැමිණි මිනිසුන්ට නොවිචාරාම අඩකොටසක් දිය යුතුය. සම්මත නොකරණ ලද්දවුන් විසින් අපලොකනය කොට දියයුතුය. පෙළෙහි කියූ කර්‍මවාක්‍යයෙන් සම්මතකරණලද අප්පමත්තකවිසජ්ජක භික්‍ෂූහු විසින් චීවර කර්‍මාන්ත කරණ හිදියක් දෙවයි කියන්නහුට දික්වූ එක් හිදියක, කෙටිවූ එක් හිදියකැයි හිදි දෙකක් දිය යුතුය. නොබෙදන ලද සඟසතු බඩුවක්දැ’යි විචාළයුත්තෙක් නැත්තේය. කතුරෙන් ප්‍රයොජන ඇත්තහුට එක් කතුරක්, දිග්කතරමගට යනු කැමැත්තහුට වහන් සඟළක්, ඉණ බඳින පටියෙන් ප්‍රයොජන ඇත්තහුට පටියක්, මාගේ අංසකඩය දිරාගියේයයි පැමිණියහුට අංසකඩයක්, පෙරහනින් ප්‍රයොජන ඇත්තහුට පෙරහනක් දියයුතුය. ඩබරාවෙන් ප්‍රයොජන ඇත්තහුට ඩබරාවක් දියයුතුය. පටියක් නැත්තේනම් ඩබරාව පටිය සමග දියයුතුය. අමුතුපත් නගන්නෙමි’යි ඉල්ලන්නහුට දිග නුවාවට හා අඩනුවාවට සෑහෙන්නක් දියයුතුය. මැඩිල්ල නොපොහොනේයයි ආවහුට එක් මැඩිල්ලක් දියයුතුය. අඩමැඩිලි දෙකක් දිය යුතුය. මැඩිලි දෙකක් ඉල්ලන මහණහුට නොදියයුතුය. නුවාපිරිබඩ කිරීම බලාපොරොත්තු වන්නහුට එක් සිවුරකට සෑහෙන්නක් දිය යුතුය. ගිතෙල් වෙඬරු ආදියෙන් ප්‍රයොජන ඇති ගිලන්හට එක්බෙහෙතක් නැළියක් පමණකොට එයින් තෙවන කොටස දියයුතුය. මෙසේ තුන් දවසක්දී නැළියක් පිරුණු කල්හි සිවුවන දිනය පටන් සඞ්ඝයා විචාරා දිය යුතුය. තල්ගෙඩියක් පමණවූ සකුරුපිඬෙහිද එක් දවසක් තෙවන කොටස දියයුතුය. මෙසේ තෙදිනකින් සකුරු පිඬ අවසන්වූ කල්හි ඉත්පසු සඞ්ඝයා විචාරා දියයුත්තේය. සෙස්ස සියලු තන්හි ප්‍රකටමය.
සඞ්ඝභෙදක්‍ඛන්‍ධ වර්‍ණනාව
**සඞ්ඝභෙදකක්‍ඛන්‍ධකයෙහි - “අභිඤ්ඤාතා අභිඤ්ඤාතා**” ප්‍රකටවූ ප්‍රකටවූ. “**සක්‍යකුමාරා**” කාලුදායී ආදී දූතයෝ දසදෙනය. පිරිවර සමග අන්‍යවූද, බොහෝ ජනයෝය. “**අම්හාකං**” අප අතුරෙහි. අපගේ කුලයෙන් හෝයි කියන ලද්දේ වේ. [missing trans] **“ත්‍වඤ්ඤෙව ඝරාවාසත්‍ථෙන උපජාන**” තෝම ගෙයි විසීම පිණිස දැනගනුව. **“අහං තයා යථාසුඛං පබ්බජාහි”** යන මෙහි ‘තා සමග මම පැවිදි වන්නෙමි’ සහායකසෙනහයෙන් වහා කියනු කැමැත්තේ වී නැවැත රාජ්‍යශ්‍රියෙහි වූ ලොභයෙන් අදිනු ලබන හෘදය ඇත්තේ “මම තා යන මෙපමණක්ම කියා සෙස්ස කියන්නට නොහැකිවූයේය’යි මෙසේ අර්‍ත්‍ථ දතයුතුය.
“**නිප්පාතිතා**” නික්මව ලද්දාහ. **“මානස්සිනො**” මානය ඇසුරු කළාහුය. මානනිශ්‍රිතහයි කියන ලද්දේ වේ.
**“යස්සන්තරතො න සන්ති කොපා**” තෘතීය මාර්‍ගයෙන් නැසූ බැවින් යමක්හුගේ සිතෙහි කොපයෝ නොවෙත්ද, යම්හෙයකින් වනාහි “**භවො**” සම්පත්ති **“විභවො**” විපත්ති එසේ “**භවො**” වෘද්ධිය. **“විභවො**” හානිය. “**භවො**” ශාස්වතය. “විභවො” උච්ඡෙදය. “**භවො**” පුණ්‍යය. “**විභවො**” පාපය. “විභවො අභවො” යන මෙයද අර්‍ත්‍ථ වශයෙන් එකක්ම වේ. එහෙයින් “**ඉති භවාභවතඤ්ච වීතිවත්තො**” යන මෙහි යම් මේ සම්පත්ති - විපත්ති - වුද්ධි - හානි - සස්සතුච්ඡෙද - පුඤ්ඤ - පාප වසයෙන් මෙසේ නොයෙක් ආකාර වූ භවාභවත්‍වය කියනු ලැබේ. සිවුමගින් ලැබෙන ලැබෙන පරිදි ඒ ඒ නයින් මෙසේ ඒ භවාභවත්‍වය කියනු ලැබේ. සිවුමගින් ලැබෙන ලැබෙන පරිදි ඒ ඒ නයින් මෙසේ ඒ භවාභවත්‍වයද ඉක්මවූයේයයි මෙසේ අර්‍ත්‍ථ දතයුතුය. “**නානුභවන්ති**” නොපැමිණෙත්. ඔහුගේ දැකීම දෙවියන්ටද දුර්‍ලභය යන අර්‍ත්‍ථයි.
[missing trans]
“**සම්මන්තති**” සම්මාන ලබයි. “**යං තුමො කරිස්සති**” හෙතෙමේ යමක් කරන්නේද,
[missing trans]
[missing trans]
[missing trans]
**“දුක්‍ඛං හි කුඤ්ජර නාගමාසදො”** භවත් කුඤ්ජරය බුද්ධනාගයාහට හිංසා කිරීමට වධක චිත්තයෙන් එළැඹීම නම් දුක්ය. “**නාගහතස්ස”** බුද්ධනාගයාහට හිංසා කළහුට.
පඤ්චවස්තු යාචනකථාව සඞ්ඝාදිසෙස වර්‍ණනාවෙහි කියන ලද්දීය.
“**කප්පං**” ආයු:කල්පයක්. **“බ්‍රහ්මං පුඤ්ඤං**” ශ්‍රෙෂ්ඨ කුශලයක් “**කප්පං සග්ගම්හි**” ආයු:කල්පයක්ම
“**අථඛො ද්වෙදත්තො සඞ්ඝං භින්‍දිත්‍වා**” ඒ දෙව්දත්තෙමේ මෙසේ සලාක ගන්වා එහිම එක්ම සීමාව තුළ වෙන්ව උපොසථයකොට ගියේය. එහෙයින් මෙය කියනලදී.
[missing trans]
**“මහාවරාහස්ස**” මහ ඇතුට “**භිසං ඝසානස්ස**” නෙළුඹල කන්නාවූ. [missing trans]
“**සුතා**” අසන්නෙක් වේ. “**අසන්‍දිද්ධො ච අක්‍ඛාති**” නිසැකව කියන්නේය. අනුසන්‍ධි වසයෙන් යොද යොදා
අපායයෙහි උපදින්නේයයි “**ආපායික**” නමි. “**නෙරයික**” යනුද මෙසේය. අන්තඃකල්පයක් සිටින්නේයයි “**කප්පට්ඨ**” නමි. දැන් බුදුරජුන් දහසක් විසිනුදු පිළියම් කරන්නට නොහැක්කේයයි “**අතෙකිච්ඡ**” නමි.
“**ජලංව යස්සා අට්ඨා**” යසසින් බබලන්නකු මෙන් සිටියේය. **“දෙවදත්තොති මෙ සුතං**” දෙව්දත් මෙබඳුයයි භාග්‍යවතුන් වහන්සේ විසින් අසනලද්දේ ද, ඇත්තේය. එයම ගෙණ මෙය කියනලදී. “**ආසජ්ජනං**” පවිටු සිතින් බුදුරජුන් කරා පැමිණ වෙහෙසකොට හෝ යන අර්‍ත්‍ථයි. **“අවීචිනිරයං පත්තො**” මේ වනාහි ආශිංසනය පිණිස අතීත වචනයි. “භෙස්මා” විපුලගම්භීරභාවයෙන් භයානක වූ.
**“එකතො උපාලි එකො**” ධර්‍මවාදී පක්‍ෂයෙහි එක් මහණෙක් තෙමේ “**එකතො ද්වෙ**” අධර්‍මවාදී පක්‍ෂයෙහි දෙදෙනෙක් “**චතුත්‍ථො අනුසාවෙති සලාකං ගාහෙති**” සඞ්ඝයා බිඳින්නෙමි’යි අධර්‍මවාදියා සිවුවැනිව අස්වයි. අවබෝධ කරවමින් අස්වයි. ‘තොපට පමණක් නරකභය ඇත්තේ නොවේ. අපටද ඇත්තේය, අපට අවීචිමාර්‍ගය නොවැසුනේය. අපි අකුසලයෙන් බිය නොවන්නමෝ නොවෙමු. මේ ධර්‍මය තෙමේ, අවිනයයක් හෝ අශාස්නාශාසනයක් හෝ වන්නේනම් අපි නොගණුම්හ’ යනාදි ක්‍රමයෙන් ‘අධර්‍මය, ධර්‍මය’යි මෙසේ අටළොස් වැදෑරුම් භෙදකර වස්තු අවබෝධ කරව’යි යන අර්‍ත්‍ථයි. “**සලාකං ගාහෙති”** මෙසේ අස්වා ‘මේ සලාකය ගණිවු, මෙය රුචිකරවු’යි කියමින් සලාක ගන්වයි.
“**එකතො උපාලි ද්වෙ හොන්ති”** යනාදියෙහිද මේනයම වේ. “**එවං ඛො උපාලි සඞ්ඝරාජිචෙව හොති සඞ්ඝභෙදො ච**”යි මෙසේ වේ. මෙපමණකින් වනාහි සඞ්ඝ තෙමේ බිඳුනේ නොවේ.
**“භික්‍ඛු ඛො උපාලි පකතත්තො සමාන සංවාසකො සමානසීමායං ඨිතො සඞ්ඝං භින්‍දති**” යන මෙහි මෙසේ වන්නේය. දෙව්දත් තෙමේ කෙසේ පියවිසැහැවි ඇත්තේද, කෙසේ පියවිසැහැවි නැත්තේදැ’යි රජු නැසවූ බැවින් හා රුධිරොත්පාදය කළ බැවින්ය. එහිලා කියම්හ. ඇණවීම වැරදගිය බැවින් රජහු නැසවීමක් නැත්තේය. ‘කුමාරය’ එසේනම් තෝ පියා නසා රජ වෙව, මම භාග්‍යවත්හු මරා බුදුවන්නෙමි’යි ඒ දෙව්දත්හුගේ ඇණවීම මෙසේය. කුමාරතෙමේ රජවී පසුව පියා මැරවූයේය. මෙසේ වනාහි ඇණවීම වැරදුනු බැවින් රජහු නැසවීමක් නැත්තේය. රුධිරොත්පාදය කළ ඇසිල්ලෙහිම රුධිරොත්පාද හෙතුවෙන් භාග්‍යවතුන්වහන්සේ විසින් අභව්‍යභාවය නොවදාරණ ලදී. භාග්‍යවතුන් වහන්සේගේ වචනය හැරම ඒ දෙව්දත්හුගේ අභව්‍යභාවය ආරොපණය කරන්නට නොහැකිය.
‘මහණෙනි’ රුධිරොත්පාදකතෙමේ අනුපසම්පන්නවූයේ උපසපන් නොකටයුතුය, උපසපන්වූයේ නැසිය යුත්තේය’යි
මේ කරුණ භාග්‍යවතුන්වහන්සේ විසින් සඞ්ඝභෙදයෙන් පසුව වදාරණ ලද්දේය. එහෙයින් පියවි සැහැවි ඇත්තාවූම ඒ දෙව්දත්හු විසින් සඞ්ඝතෙමේ බිඳින ලද්දේයයි දතයුතුය.
“**අධම්මං ධම්මොති දීපෙන්ති**” යනාදී වූ අටළොස් වැදෑරුම් වූ භෙදකර වස්තූන්හි සූත්‍රාන්ත පර්‍ය්‍යායයෙන් වනාහි දශකුශල කර්‍මපථ ධර්‍ම නම් වේ. දශඅකුශල කර්‍මපථ අධර්‍ම නම්වේ. එසේ සතර සතිපට්ඨාන, සතර සම්‍යක් ප්‍රධාන, සතර සෘද්ධිපාද, පඤ්චින්‍ද්‍රිය, පඤ්චබල, සප්තබොධ්‍යඞ්ග, ආර්‍ය්‍ය අෂ්ටාංගික මාර්‍ග යන සත්තිස් බොධිපාක්‍ෂිකධර්‍ම ධර්‍ම නම්වේ. සතිපට්ඨාන තුනෙක, සම්‍යක් ප්‍රධාන තුනෙක, සෘද්ධිපාද තුනෙක, ඉන්‍ද්‍රිය සයෙක, බල සයෙක, බෞද්ධඞ්ග අටෙක, නවාඞ්ගික මාර්‍ගයයිද, උපාදාන සතරෙක, නීවරණ පසෙක, අනුසය සතෙක, මිච්ඡත්ත අටෙකැයිද කියානම් මේ අධර්‍ම නම්වේ.
ඔවුන් අතුරෙහි යම්කිසි එක් අධර්‍මකොටසක් ගෙණ ‘මේ අධර්‍මය, ධර්‍මය කරන්නෙමු, මෙසේ කල්හි අපගේ ඇදුරුකුලය නෛර්‍ය්‍යාණික වන්නේය. අපිදු ලොකයෙහි පළට වන්නෙමු’යි ඒ අධර්‍මය, ධර්‍මය වේයයි කියන්නාහු, අධර්‍මය ධර්‍මයයි ප්‍රකාශ කෙරෙත් නම. එසේම ධර්‍ම කොට්ඨාසයන් අතුරෙහි එකක්ගෙණ ‘මේ අධර්‍මයයි කියන්නාහු, ධර්‍මය අධර්‍මයයි දක්වත් නම. විනයපර්‍ය්‍යායෙන් වනාහි විද්‍යමාන වස්තුවෙන් චෝදනාකොට සිහිකරවා පිළින ලෙසින් කටයුතු කර්‍මය ධර්‍මනම. විද්‍යමාන නොවූ වස්තුවකින් චෝදනා නොකොට සිහි නොකරවා ප්‍රතිඥාවෙන් බැහැරව කටයුතු කර්‍මය අධර්‍ම නම.
සූත්‍රාන්ත පර්‍ය්‍යායයෙන් රාගවිනය, දොසවිනය, මොහවිනය, සංවරය, ප්‍රහාණය, ප්‍රත්‍යවෙක්‍ෂය යන මෙය **විනය** නම්වේ. රාගාදීන්ගේ අවිනය, අසංවරය, අප්‍රත්‍යවෙක්‍ෂය යන මෙය **අවිනය** නම් වේ. විනය පර්‍ය්‍යායයෙන් වත්‍ථුසම්පත්තිය, ඤත්තිසම්පත්තිය, අනුසාවණ සම්පත්තිය, සීමාසම්පත්තිය, පරිසසම්පත්තිය යන මෙය **විනය** නම් වේ. වත්‍ථුවිපත්තිය -පෙ පරිසවිපත්තිය යන මෙය **අවිනය** නම් වේ.
සූත්‍රාන්ත පර්‍ය්‍යායයෙන් සතර සතිපට්ඨානය. සතර සම්‍යක් ප්‍රධානය -පෙ- අෂ්ටාඞ්ගික මාර්‍ගය යන මෙය තථාගතයන් වහන්සේ විසින් වදාරණ ලද්දේය. කථනය කරණලද්දේය. සතිපට්ඨාන තුනෙක, සම්‍යක් ප්‍රධාන තුනෙක, සෘද්ධිපාද තුනෙක, ඉන්‍ද්‍රිය සයෙක, බල සයෙක, බෞද්ධ්‍යඞ්ග අටෙක, නවාඞ්ගික මාර්‍ගය යන මෙය තථාගතයන් වහන්සේ විසින් නොවදාරණ ලද්දේය, කථනය නොකරණ ලද්දේය. විනය පර්‍ය්‍යායයෙන් පාරාජික සතරෙක, සඞ්ඝාදිසෙස තෙළෙසෙක අනියත දෙකක, නිස්සග්ගියපාචිත්තිය තිසෙක යන මෙය තථාගතයන් වහන්සේ විසින් වදාරණ ලද්දේය. කථනය කරණ ලද්දේය. පාරාජික තුනෙක, සඞ්ඝාදිසෙස තුදුසෙක, අනියත තුනෙක, නිස්සග්ගිය එක්තිසෙක යන මෙය තථාගතයන්වහන්සේ විසින් නොවදාරණ ලද්දේය. කථනය නොකරණ ලද්දේය.
සූත්‍රාන්ත පර්‍ය්‍යායයෙන් දවස්පතා ඵලසමාපත්තියට පැමිණීම, මහාකරුණා සමාපත්තියට පැමිණීම, බුදු ඇසින් ලොව බැලීම. අර්‍ත්‍ථොත්පත්ති වශයෙන් සූත්‍රාන්ත දෙශනා, ජාතකකථා යන මෙය පුරුදු කරණ ලද්දේය. දවස්පතා ඵලසමාපත්තියට නොපැමිණීම -පෙ- ජාතකකථා නොදෙසීම යන මෙය නොපුරුදු කරණ ලද්දේය. විනය පර්‍ය්‍යායයෙන් නිමන්ත්‍රණය කරණ ලද්දහුගේ වස්සාවාසය වැස අවලොකනයකොට චාරිකාවෙහි හැසිරීම, පවාරණයකොට චාරිකාවෙහි හැසිරීම, ආගන්තුකයන් සමග පළමුකොට පිළිසදරකථා කිරීම යන මෙය පුරුදු කරණ ලද්දේය. එම පුරුදු කරණලද්දහුගේ නොකිරීම අනාචීර්‍ණ නම්වේ.
සූත්‍රාන්ත පර්‍ය්‍යායයෙන් සතිපට්ඨාන සතරෙක, - පෙ අෂ්ටාඞ්ගිකමාර්‍ගය යන මෙය පණවන ලද්දේනම් වේ. සතිපට්ඨාන තුනෙක, - පෙ- නවාඞ්ගික මාර්‍ගය යන මෙය නොපණවන ලද්දේ නම්වේ. විනයපර්‍ය්‍යායයෙන් පාරාජිකාසතරෙක, -පෙ- නිස්සග්ගිය පාචිත්තිය තිසෙක, යන මෙය පණවන ලද්දේ නම්වේ. පාරාජිකා තුනෙක, -පෙ නිස්සග්ගිය පාචිත්තිය එක්තිසෙක, යන මෙය නොපණවන ලද්දේ නම්වේ.
“අනාපත්ති අජානත්තස්ස, අථෙය්‍ය චිත්තස්ස, න මරණධිප්පායස්ස, අනුල්ලපනාධිප්පායස්ස, නමොචනාධිප්පායස්ස’යි ඒ ඒ තන්හි වදාරණ ලද අනාපත්ති තොමෝ **අනාපත්ති** නම. “ජානන්තස්ස, ථෙය්‍යචිත්තස්ස” යනාදි නයින් වරණ ලද ආපත්ති තොමෝ **ආපත්ති** නම. පඤ්චවිධ ආපත්තිස්කන්‍ධයෝ **ලහුකාපත්ති** නම. පාරාජික-සඞ්ඝාදිසෙස ආපත්තිස්කන්‍ධදෙක **ගරුකාපත්ති** නම. පාරාජිකාපත්තිස්කන්‍ධය හැර සෙසු සවැදෑරුම් ආපත්තිස්කන්‍ධයෝ සාවසෙසාපත්ති නම. එක් පාරාජිකාපත්ති ස්කන්‍ධය අනවසෙසා නම. පාරාජික සඞ්ඝාදිසෙසාපත්ති ස්කන්‍ධ දෙක **දුට්ඨුල්ලාපත්ති **නම.
පෙර කියූ නයින්ම මෙහි උක්තප්‍රකාරධර්‍මය. ‘මේ අධර්‍මය’යි කියන්නාහු ‘ධර්‍මය අධර්‍මය’යි දක්වත් නම. ‘අවිනය මේ විනයයි -පෙ- අදුට්ඨුල්ලාපත්තිය මේ දුට්ඨුල්ලාපත්තිය’යි කියන්නාහු අදුට්ඨුල්ලාපත්තිය දුට්ඨුල්ලාපත්තියයි දක්වත් නම. මෙසේ අධර්‍මය ධර්‍මයයි හෝ -පෙ- අදුට්ඨුල්ලාපත්තිය දුට්ඨුල්ලාපත්තියයි හෝ දක්වා පක්‍ෂයක් ලැබ අපලොකනාදී වූ සිවුවැදෑරුම් සඞ්ඝ කර්‍මයන් අතුරෙහි එක්තරා සඞ්ඝ කර්‍මයක් එක්සීමාවෙක්හි වෙන්ව කරන්නවුන් විසින් සඞ්ඝතෙමේ බිඳින ලද්දේ නම් වේ. **“ඉමෙහි අට්ඨාරසවත්‍ථූහි අපකාසන්ති**” යනාදිය එහෙයින් වදාරණ ලදී.
එහි **“අපකාසන්ති**” යනු පිරිස ඇදගණිත්. විජටනය කෙරෙත්. එක් පසෙක ඔසොවාද දමයි. **“විපකාසෙන්ති**” තදින් ප්‍රකාශ කෙරෙත්. යම්සේ නොහැනුනාහු එක් නොවූවාහු වෙත්ද, එසේ කෙරෙත්. “**ආවෙණී**” වෙන්ව “**එත්තාවතා ඛො උපාලි සඞ්ඝො භින්නො හොති**”යි මෙසේ අටළොස් වස්තූන් අතුරෙහි යම්කිසි එකද වස්තුවක් දක්වා ඒ ඒ කාරණයෙන් ‘මේ සලාකය ගණිව්, මේ ලබ්ධිය රුචිකරවු’යි හඟවා සලාක ගන්වා වෙන්න සඞ්ඝකර්‍ම කළ කල්හි සඞ්ඝ තෙමේ බිඳුනේ වේ. පරිවාරයෙහි වනාහි “පඤ්චහි උපාලි ආකාරෙහි සඞ්ඝො භිජ්ජති” යනාදිය වදාරණ ලද්දේය. එහිලා මේ හා මෙහි කියනලද සඞ්ඝ භෙදලක්‍ෂණයෙන් අර්‍ත්‍ථ වශයෙන් වෙනස්බවක් නැත්තේය. මෙහි ඒ වෙනසක් නැතිබව එහිම ප්‍රකාශ කරන්නෙමු. සෙස සියලු තන්හි ප්‍රකටමය.
වත්තක්‍ඛන්‍ධක වර්‍ණනාව
**වත්තක්‍ඛන්‍ධකයෙහි -** “**ඉදානි ආරාමං පවිසිස්සාමි**” යන මෙයින් උපචාර සීමාසමීපය දක්වන්නේය. එහෙයින් උපචාර සීමාවට පැමිණ වහන්මිදීම් ආදී සියල්ල කටයුතුය. “**ගහෙත්‍වා**” වහන්දඬුවෙන් ගෙණ “**පටික්කමන්ති**” රැස්වෙත්. “**විස්සජ්ජෙතබ්බං**” පැතිරියයුතුය. “**ගොචරො පුච්ඡිතබ්බො**” ගොදුරුගම ලඟද, නොහොත් දුරෙහිද, උදෑසනම පිඬු පිණිස හැසිරිය යුතුද, නොහොත් දාවල්හිදැ’යි මෙසේ භික්‍ෂාචාරය ආගන්තුක භික්‍ෂූන් විසින් විචාළ යුතුය. “**අගොචර**” නම් මිසදිටුවන්ගේ හෝ ගමය. පිරිසිඳීගිය භික්‍ෂා ඇති ගම හෝය. යම්තැනෙක එකක්හට හෝ දෙදෙනකුන්ට හෝ භික්‍ෂා ඇති ගම හෝය. යම්තැනෙක එකක්හට හෝ දෙදෙනකුන්ට හෝ භික්‍ෂා දෙනුලැබේද, හෙද විචාළ යුතුය. **“පානීයං පුච්ඡිතබ්බං**” කිම, මේ පොකුණෙහි පැන්ම පානය කෙරෙත්ද, ස්නානය කිරීම් ආදීවූ පරිභොගයන් කෙරෙත්දැ’යි විචාළයුතුය. මෙසේ බොන පැන්ද පිරිබෝපැන්ද විචාළයුතුය. කිසිතන්හි චණ්ඩමෘගයෝ හෝ අමනුෂ්‍යයෝ හෝ වෙත්. එහෙයින් ‘කවර කලෙක පිවිසිය යුතුද, කවරකලෙක නික්මිය යුතුදැ’යි විචාළයුතුය.
“**බහිට්ඨිතෙන**” නික්මෙන්නාවූ සර්‍පයාට හෝ අමනුෂ්‍යයාහට හෝ මගදී සිටියහු විසින් බැලිය යුතුය. **“සචෙ උස්සහති සොධෙතබ්බො”** ඉදින් හැක්කේනම් සියලු විහාරය ශුද්ධ කටයුතුය. නොහැකියහු විසින් තමන් වසනතැන දැගුම් කටයුතුය. සියල්ල ශුද්ධ කිරීමට හැකියහුට දක්වනලද විහාරසොධනවතෙහි විනිශ්චය මහාක්‍ඛන්‍ධකයෙහි කියූනයින්ම දතයුතුය.
**ආවාසිකවතෙහි** - **“ආසනං පඤ්ඤාපෙතබ්බං**” යනාදීවූ නම් සියල්ල වෘද්ධතරයකු ආකල්හි චීවරකර්‍ම හෝ නවකර්‍ම හෝ බහා තබා කටයුතුය. සෑමිදුල හමදින්නහු විසින් මුස්න තබා ඒ වැඩිමහලු ආගන්තුකයාහට වත්කරන්නට ඇරඹිය යුතුය. ආගන්තුක තෙමේ පණ්ඩිතවූයේ නම් ‘සෑමිදුල හමදුව’යි කියන්නේය. ගිලන් බෙහෙත් කරන්නහු විසින් ඉදින් ආතුර තෙමේ දැඩිගිලනෙක් නොවේනම් බෙහෙත්ම නොකොට ආගන්තුක වතම කටයුතුය. මහගිලන්හට ආගන්තුකවත නොකොට බෙහෙත්ම කටයුතුය. ආගන්තුක තෙමේ පණ්ඩිත වූයේ නම් ‘බෙහෙත් කරව’යි කියන්නේය. පැනින් විචාරණ ආවාසිකයා විසින් ඉදින් වරක්ගෙණ ආ සියලු පැන් පානය කෙරේනම් ‘නැවැත ගෙණ එම්දැ’යි විචාළයුතුමය. විජනිපතින් පවන්සැළිය යුතුය. පවන්සලන්නහු විසින් වරක් පාපීඨෙහි පවන්සලා වරක් මැදට වරක් හිසට පවන් සැලිය යුතුය. ‘කම්නැත, වේවා’යි කියනලද්දහු විසින් ඉතා මඳ පවන් සැලිය යුතුය. ‘නැවැත පමණැ’යි කියනලද්දහු විසින් එයටත් වඩා මදකොට පවන් සැලියයුතුය. නැවත ‘පමණැ’යි කියනලද්දහු විසින් එයටත් වඩා මඳකොට පවන් සැලිය යුතුය. තෙවනවරක් කියන ලද්දහු විසින් විජනිපත තැබිය යුතුය. මේ ආගන්තුකයාගේ පාදයෝද සේදිය යුතුය. සෝදා තමන්ගේ තෙල් තිබේ නම් ඒ තෙල්ගෑ යුතුය. තමාගේ තෙල් නැත්නම් ඔහු සතු තෙල් ගෑයුතුය. වහන් පිසදැමීම තමාට කැමැති පරිදි කටයුතුය. එහෙයින්ම මෙහි “**සචෙ උස්සහති**”යි කියන ලද්දේමය. එහෙයින් වහන් නොපිසදමන්නහුටද ඇවැත් නොවේ. ‘කොතැන්හි මට සෙනසුන ලැබේදැ’යි විචාරණ ලද්දහු විසින් සෙනසුන පැණවිය යුතුය. ‘ඔබවහන්සේට මේ සෙනසුන ලැබේය’යි මෙසේ කියයුතුය යන අර්‍ත්‍ථයි. රජස් යනතුරු පොළා අවුකවනලද බුමුතුරුණු එළන්නට වටීමය.
**නවකයා** පිළිබඳ වතෙහි - “**පානීයං ආචික්‍ඛිතබ්බං**” ‘මේ පැන් ගෙන පානය කරව’යි කියයුතුය. පරිභොග කටයුතු පැන්හිද මේනයම වේ. සෙස්ස පළමු කියනලද්ද හා සමානමය. මහාවිහාරය සමාන මහාවා සයෙහිද තමන් වෙතට පැමිණි ආගන්තුකයාහට වත්නොකොට සිටිය නොහැකිය. වත්නොකරන්නට නොලැබේ.
**ගමික**වතෙහි** -** “**දාරුභණ්ඩං**” සෙනාසනක්‍ඛන්‍ධකයෙහි කියනලද ඇඳපුටු ආදියය. “**මත්තිකාභණ්ඩං**” මැටිමුවා බඩුද රඳන් බඳුන් ඈ සියල්ල එහි කියනලද ප්‍රභෙද ඇත්තේමය. ඒ සියල්ල ගිනිහල්ගෙයි හෝ රැකෙන අන්තැනක හෝ ගමික මහණහු විසින් තැන්පත් කොට තබා යායුතුය. නොතෙමෙන පර්‍වතය ඉදිරියට නෙරායෑමෙන් වූ ගුහාවක හෝ තැබිය යුතුය. **“සෙනාසනං ආපුච්ඡිතබ්බං**” යන මෙහි ගල් පිටෙක හෝ ගල්කණුවල හෝ කළ සෙනසුනක්වේද, යම්තැනෙක යම් සෙනසුනකට වේයෝ නොනැගෙත්ද, ඒ සෙනසුන නොවිචාරණ ගමිකමහණහුටද ඇවැත් නොවේ. “**චතුසු පාසාණකෙසු**” යනාදිය වේයන් උපදින තැන පර්‍ණශාලාදි සෙනසුනෙහි කටයුතු ආකාර දැක්වීම පිණිස වදාරණ ලද්දේය. මෙහි ගමික මහණහු විසින් විචාරා යන්නට මහණෙක් හෝ හෙරණෙක් හෝ ආරාමිකයෙක් නැත්තේද, ගල් සතරෙහි ඇද තබා ඊමතුපිට ඇදපුටුද තබා මතුයෙහි නොතෙමෙන ලෙසක්කොට දැවබඩු ආදිය තැන්පත්කොට තබා දොරවසා යායුතුය යනු අදහසය. “අප්පෙවනාම අඞ්ගානිපි සෙසෙය්‍යුං” යන මෙය එළිමහනෙහි තබන ලද්දෙහි ආනිසංසය වේ. තෙමෙන ගෙයි තණ හා මැටිපිඬු මතුයෙහි වැටෙන කල්හි ඇඳපුටුවල අවයවද නැසේ.
**අනුමොදන වස්තුවෙහි - “ඉද්ධං අහොසි”** සමෘද්ධ වූයේය. **“චතුහි පඤ්චහි**” සඞ්ඝ ස්ථවිරයන් අනුමොදනා කිරීම පිණිස භක්තාග්‍රයෙහි හුන්කල්හි පහත පිළිවෙළින් සතර නමක් හිඳියයුතුය. අනුතෙරුන් හුන්කල්හි මහතෙරුන්ද පහත තුන් නමක්ද හිඳියයුතුය. අනුමොදනාව පිණිස පස්වන තෙරුන් හුන්කල්හි ඊට ඉහල සතර නමක් හිඳියයුතුය. සඞ්ඝ ස්ථවිරයන් විසින් පහත් ලදරු මහණෙක් ආරාධනා කරණලද්දේ ද එකල්හි සඞ්ඝ ස්ථවිරයන් පටන් සතර නමක් හිඳිය යුතුමය. ඉදින් අනුමොදක භික්‍ෂුතෙමේ “ස්වාමීනි” වඩිනු මැනැවි, බලපොරොත්තු වියයුතු කිසක් නැත්තේය’යි කියානම් යෑම වටියි. මහතෙරුන් විසින් ‘ඇවැත’ යමුදැ’යි විචාළ කල්හි යවු’යි කියානම් මෙසේද වටියි. ‘ගමින් පිටත බලාපොරොත්තු වන්නෙමු’යි ආභොග කොටද ගමින් පිටතට ගොස් තමන්ගේ නිශ්ශ්‍රිතකයන්ට ‘තෙපි ඔහුගේ ඊම බලාපොරොත්තු වහු’යි කියාද යෑම සුදුසුය. ඉදින් මිනිස්සු තමන් සිතට රුචිවූ එක්මහණකු ලවා අනුමෝදනා කරවත්නම් අනුමොදනා කරණ ඒ මහණහුට ඇවැත් නොවේ. මහතෙරහට භාරනොවේ. බොහෝ දෙන රැස්වූ කල්හි දහම් දෙසීමැයි කියන උපනිසින්නක කථාවෙහිම මිනිසුන් කියවන කල්හි මහාස්ථවිර තෙමේ විචාළයුතුය. මහතෙරහු විසින්ද අනුමොදනා පිණිස ආරාධනා කරණලදුයේම බලාපොරොත්තු විය යුත්තේය. මේ මෙහි ලක්‍ෂණයයි. “**වච්චිතො**” හටගත් වර්‍චස් ඇත්තේ වර්‍චයන් පෙළුනේය යන අර්‍ත්‍ථයි.
**භත්තග්ගවතෙහි** ඇතුළුගම හෝ විහාරය හෝ වේවා, මිනිසුන් වළඳන තැනට යන්නහු විසින් සිවුර පොරොවා පටිය බඳින ලද්දේම වටීයයි අර්‍ත්‍ථකථාවන්හි කියන ලද්දේය. **“න ථෙරෙ භික්‍ඛූ අනුපඛජ්ජ**” ස්ථවිර භික්‍ෂූන් තදින් අල්වාගෙණ නොහිඳියයුතුය. ඉදින් මහතෙරහු හුන් ආසනය හා සමවූ ආසනයක් වේනම්, බොහෝ ආසන ඇති කල්හි ආසන එකක් දෙකක් හැර හිඳිය යුතුය. භික්‍ෂූන් ගැණ පැණවූ අසුන්හි නොහිඳ මහතෙරුන් ‘හිඳුව’යි කියනලද්දහු විසින් හිඳිය යුතුය. මහාස්ථවිර තෙමේ නොකියානම් ‘ස්වාමීනි’ මේ ආසනය උස්යයි කියයුතුය. ‘හිඳුව’යි කියූකල්හි හිඳියයුතුය. මෙසේ විචාළ කල්හිද නොකියාද, හිඳින්නහුට ඇවැත්නොවේ. මහතෙරුන්හටම ඇවැත් වේ. නවකතෙමේද, මෙබඳු අසුනෙහි නොවිචාරා හිඳිනුයේ ඇවැතට පැමිණේ. විචාළ කල්හි නොඅනුදන්නා මහාස්ථවිර තෙමේ ඇවතට පැමිණේ. “**න සඞ්ඝාටිං ඔත්‍ථරිත්‍වා**” සඞ්ඝාටිය යටකොට නොහිඳිය යුතුය.
“**උභොහි භත්‍ථෙහි**” පාත්‍ර සෝදන දිය සඳහා කියනලදී. දක්‍ෂිණෙදකය ඉදිරියෙහි ආධාරකයෙහි පාත්‍රය තබා ගතයුතුය. “**සාධුකං**” උදකශබ්දය නොකරන්නහු විසින්. දියහඬ නොනගවා පාත්‍රය සේදිය යුතුය යන අදහසය.
“**සූපස්ස ඔකාසො**” යම්සේ සූපයට අවකාශ ඇත්තේවේද, මෙසේ ප්‍රමාණ වශයෙන් ඔදනය ගතයුතුය, යන අර්‍ත්‍ථයි. “**සමකං සම්පාදෙහි**” හුදෙක් මෙය ගිතෙල් ආදියෙහි පමණක් සමව සම්පාදනය කරව’යි කියයුතු නොවේ. ඔදනයන්හිද සමව බෙදිය යුතුයයි කියයුතුය. ගිතෙල් ආදීන් අතුරෙහි යම් දෙයක් ටික වේද, ඒ ද්‍රව්‍යය සියල්ලන්ට සමව සම්පාදනය කරව’යි කියූ කල්හි මිනිසුන්ට එය වෙහෙසක් වේ. එහෙයින් එබඳු ටික දෙය වරක් හෝ දෙවරක් හෝ ගෙන සෙස්ස නොගතයුතුය.
**“න තාව ථෙරෙන භුඤ්ජිතබ්බං**” යන මෙය පිරිසිඳින ලද මහණුන් ඇති භක්තාග්‍රයෙහි යම් තැනෙක මිනිස්සු සියල්ලන්ට පමණුවා දෙනු කැමැත්තාහු වෙත්ද, ඒ සඳහා කියනලදී. යම් මහාබොජුන්හලක් වේද, යම් එක් පෙදෙසෙක වලඳත්ද, එක් පෙදෙසක පැන් දෙනු ලැබේද, එහි පහසු පරිදි වැලඳිය යුතුය.
**“න තාව උදකං**” මෙය අත්දෝනා දිය සඳහා කියනලදී. මෙහි සියලු මහණුන් වලඳා කෙළවර කරණතුරු මහතෙරහු විසින් අත්දෝනාදිය නොපිළිගත යුතුය යන අදහසය. අතර පවස් ඇතියකු විසින්ද බොටුවේ හිරවුනු ආමිස ඇතියකු විසින්ද පැන්බී අත් නොසේදිය යුතුය. ඉදින් මිනිස්සු ‘ස්වාමීනි’ පාත්‍රයද අත්ද දෝනා කළ මැනැවැ’යි කියත්ද, භික්‍ෂූහු හෝ පැන් ගණිවු’යි කියත්ද පැන් ගැනීම වරද නොවේ.
“**නිවත්තන්තෙන**” බොජුන්හලෙන් නැගිට හැසිරෙන්නාවූ සඞ්ඝයා විසින් මෙසේ හැසිරියයුතුයයි දක්වාලන්නේය. කිසේය, යත්:- **“නවකෙහි**” නවකයන් විසිනැයි සියල්ල දතයුතුය. ඉඩපහසු නැති ගෙවල මහතෙරුන්ට නික්මීමට අවකාශයක් නොවේද, එහෙයින් මෙසේ වදාරණලදී. මෙසේ හැසිරෙන්නාවූ නවකයන් විසින් ගෙදොර සිට තෙරුන් නික්මෙන කල්හි පිළිවෙළින් යායුතුය. ඉදින්, මහතෙරහු දුර හුන්නාහු වෙත්ද නවකයෝ ගෙයතුළ හුන්නාහු වෙත්ද, ථෙරාසනය පටන් පෙලටම නික්මිය යුතුය. කයින්කය නොගටන්නවුන් විසින් යම්සේ මිනිසුන්ට අතරින් යනු හැකිද එසේ තුනීවූ පෙලට යායුතුය.
පිණ්ඩචාරිකවතෙහි - “**කම්මං නික්‍ඛිපති”** කපු හෝ කුල්ල හෝ මෝල හෝ යන යමක් ගෙණ කර්‍මාන්ත කෙරෙත්ද, සිටියාහු හෝ හුන්නාහු හෝ වෙත්ද, එය බහාතබයි. **“න ච භික්‍ඛා දායිකා**” ස්ත්‍රියක් හෝ වේවා, පුරුෂයෙක් හෝ වේවා, භික්‍ෂාව දෙන කල්හි මූණ නොබැලිය යුතුය.
ආරණ්‍යකවතෙහි - “**සෙනාසනා ඔතරිතබ්බං”** වසන තැනින් නික්මිය යුතුය.
“**පත්තං ථවිකාය නික්‍ඛිපිත්‍වා**” යන මෙහි ගමින් පිටත දිය නැත්තේද ඇතුළු ගමෙහිදීම බත්කිස කොට නැවත ගමින් පිටත දිය ඇත්තේ නම් ගමින් පිටත බත්කිස කොට පාත්‍රය සෝදා දිය පිසදමා පසුම්බියෙහි බැහිය යුතුය.
“**පරිභොජනීයං උපට්ඨාපෙතබ්බං**” ඉදින් බඳුන් නොසෑහේනම් බොන පැන්ම පිරිබෝ පැන්දකොට එළවා තැබිය යුතුය. බඳුනක් නොලබන්නහු විසින්හුණ නළයෙක හෝ එළවා තැබිය යුතුය. එද නොලබන්නහුට යම්සේ සමීපයෙහි දියවළක්වේද, මෙසේ කටයුතුය. ගිනිගානා දණ්ඩ ඇති කල්හි ගිනි දැල්වීම නොකිරීමද වටියි. වෙනෙහි වසන මහණහුට යම්සේද, කාන්තාරයට පැමිණියහු විසින්ද, එසේ ගිනිගානා දණ්ඩ කැමැති විය යුතුය. ගණවැසියාහට ඒ ගිනිගානා දණ්ඩ නැතිවද වටියි. නකත්තරුම **නක්‍ඛත්තපද** නම.
**සෙනාසනවතෙහි** - දොර නම් යම්හෙයකින් මහත් ප්‍රයොජන ඇත්තේද, එහෙයින් එහි නවකයා විසින් දොර වසන කල්හි විචාරීමක් නැත්තේය. සෙසු උද්දෙසදානාදිය තෙරුන් විචාරාම නවකයන් විසින් කටයුතුය. දවස්පතාද විචාරීම සුදුසු වේ. නැවැතද ‘ස්වාමීනි’ විචාරණ ලද්දේම වේව’යි කියූකල්හි වෘද්ධතර තෙමේ යහපතැයි පිළිගණීද, තෙමේම හෝ ‘තෝ පහසු පරිදි වෙසෙව’යි කියාද, මෙසේ ඇති කල්හිද වටියි. සභාගයාගේ විශ්වාසයෙන්ද වටීමය. **“යෙන ඛුඩ්ඪො තෙන පවෙත්තිතබ්බං**” වෘද්ධයාහට අභිමුඛවීමෙන් පරිවර්‍තනය කටයුතුය. බොජුන්හල් ආදියෙහිද එපරිද්දෙන්ම පිළිපැදිය යුතුය.
**ජනතාඝරවතෙහි - “පරිභණ්ඩං**” ගිනිහල්ගෙයින් පිටබිමැ.
**ආචමන වස්තුවෙහි** - “සනිඋදකෙ” යන මෙහි ඉදින් දිය ඇත්තේද, පිළිසන් තැනක් නැත්තේද බඳුනකින් දියගෙණ ගොස් මල සේදිය යුතුය. බඳුනක් නැතිකල්හි පාත්‍රයෙන් ගෙණයායුතුය. පාත්‍රයක්ද නැතිකල්හි නැත්තේ නම් වේ. මෙය අතිවිවෘතය. ඉදිරියෙහි අන් ජලයක් වන්නේය’යි ගියාවූ ජලය නොලබන මහණහුටම පිඬුසිඟායන වෙලාව වේද කාෂ්ටයකින් හෝ අන් කිසිවකින් හෝ පිසදමා යායුතුය. මල නොසෝදා වලඳන්නටත් අනුමෝදනා කරන්නටත් අවකාශ ඇත්තේය. “**ආගතපටිපාටියා**” වැසිකිළියෙහිද මූත්‍ර කරණ තැනද නාන තොටෙහිද යන තුන් තන්හිම ආ පිළිවෙලින් මලමූත්‍ර කිරීම හා නෑම ප්‍රමාණය.
**වච්චකුටිවතෙහි** - “**න දන්තකට්ඨං ඛාදන්තෙන**” දැහැටි කන්නහු විසින් මලකිස නොකටයුතුය යන මේ නිගමනය, වැසිකිළියෙහිද වැසිකිළිය නොවන තැනද මලකිස කරණ හැමතැන්හිදීම ප්‍රතික්‍ෂෙප කෙළේය. “**න ඵරුසෙන කට්ඨෙන**” පැළුනු කාෂ්ටයකින් හෝ රළු කාෂ්ටයකින් හෝ ගැට සහිත කාෂ්ටයකින් හෝ කටු සහිත කාෂ්ටයකින් හෝ ගැටසහිත කාෂ්ටයකින් හෝ කුණුවූ කාෂ්ටයකින් හෝ මල පහරා ගුදයෙහි මල නෙපිසදැමිය යුතුය. මල පිසදමන කාෂ්ටයක් නොගෙණ වැසිකිළියට පිවිසියහුට ඇවැතක් නැත්තේය.
“**න ච ආචමනසරාවකෙ**” යනු සියල්ලට සාධාරණ ස්ථානය සඳහා මේ වදාරණ ලදී. එහි සියල්ලන්ට සාධාරණ වූ වැසිකිළියෙහි අතපය දෝනා බඳුනෙහි අනෙකෙක් අනකෙක් ඒ ද එහෙයින් ජලය ඉතිරිනොකට යුතුය. සඞ්ඝික විහාරයෙහි එක් දෙසෙක්හි තමාගේ නිබඳ යෑම පිණිස කරණලද යම් තැනෙක් වේද, පෞද්ගලික ස්ථානයක් වේද, එහි බඳුනෙහි දිය ඉතිරිකොට තැබීම වරද නොවේ. විරෙචන බෙහෙතක් බී නැවැත නැවැත පිවිසෙන්නහුටද දිය ඉතිරිකොට තැබීම නොසුදුසු නොවේමය.
“**ඌහතා**” වර්‍චසින් කෙලෙසන ලද පාදුකාවෙන් පිටත මල තවරණලද යන අර්‍ත්‍ථයි. “**ධොවිතබ්බා**” දිය ගෙණවුත් සේදිය යුතුය. දිය ඇත්තේද බඳුනක් නැත්තේද, මෙද නැත්තේ නම. දිය හා බඳුන යන දෙකම නැති කල්හි නැත්තේම නම. කාෂ්ටයකින් හෝ අන්කිසිවකින් හෝ පිසදමා යායුතුය. සෙස්ස සියලු තන්හි ප්‍රකටමය.
පාතිමොක්‍ඛට්ඨපනක්‍ඛන්‍ධක වර්‍ණනාව
**පාතිමොක්‍ඛඨපනක්‍ඛන්‍ධකයෙහි** - “**යාව බාහාගහණාපි නාම**” ‘ආනන්‍ද, පිරිස අපරිසිදුය, යන මේ වචනය අසාම ඔහු විසින් එබඳු පිරිසෙන් පහව යායුතු වන්නේය. මෙසේ පහව නොගොස් යම්තාක් බාහු අල්ලා ගැණීම වීද ඒතාක් ඒ තුච්ඡ පුරුෂ තෙමේ බලාපොරොත්තු වන්නේය, මෙය ආශ්චර්‍ය්‍යයයි දක්වයි.
[missing trans]
“**ඡන්නමතිවස්සති**” ඇවතට පැමිණ එය වසාලන්නේ අන් නවාපත්තියකට පැමිණේය. මෙය මේ සඳහා වදාරණ ලදී. “**විවටං නාතිවස්සති”** ඇවතට පැමිණ එය ප්‍රකාශ කරණුයේ අනු ඇවතකට නොපැමිණේ යන මෙය මේ සඳහා වදාරණ ලදී.
“**ඨපිතං හොති පාතිමොක්‍ඛං**” යන මෙහි ඤත්තියෙන් පෙරටුව හෝ පසුව හෝ තබන ලද්දේ ද නොතබන ලද්දේ වේ. ක්‍ෂෙත්‍රයෙහි තබන ලද්දේම, තබන ලද්දේම වේ. එහෙයින් “සුණතු මෙ භන්තෙ සඞ්ඝො අජ්ජුපොසථො පණ්ණරසො යදි සඞ්ඝස්ස පත්තකල්ලං සඞ්ඝො උපොසථං කරෙය්‍ය” යන මෙහි ‘රෙ’ කාරය කියාද, ‘මේ මහණ ඇවැත් සහිතය, මොහුට ප්‍රාතිමොක්‍ෂය තබමි, මොහු හමුවූ කල්හි පාමොක් නොඋදෙසිය යුතුය. ඒතාක් ප්‍රාතිමොක්‍ෂය තැබිය යුතුය. මේවනාහි ක්‍ෂෙත්‍රයයි ‘ය’කාරය කීකල්හි තබන්නහු විසින් ඤත්තියෙන් පසු තබන ලද්දේ නම් වේ. “සුණාතු මෙ”යි පටන් නොගත්කල්හි ප්‍රාතිමොක්‍ෂය තබන්නහු විසින් ඤත්තියට පෙරටුව තබන ලද්දේ වේ.
**“අමූලිකාය සීලවිපත්තියා පාතිමොක්‍ඛං ඨපෙති අකතාය**” පාමොක් තබන ඒ පුද්ගලයා විසින් ඒ විපත්තිය කරණලද්දී හෝ වේවා, නොකරණලද්දී හෝ වේවා, පාමොක් තබන්නහුගේ සංඥාව අමූලික විසින් අමූලික වේ. “**කතාකතාය**” මුල් කරුණක් සහිතව කරණලද්දාවූද මුලකරුණක් සහිතව නොකරණලද්දාවූද යන දෙක ගෙණ වදාරණ ලදී.
“**ධම්මිකං සාමග්ගිං න උපෙති**” සඞ්ඝකර්‍මය කරණු ලබන කල්හි කර්‍මය කොප්‍ය කරනු කැමැති බැවින් නොම ඒද, ඡන්‍දය නොදේද, හමුවූයේම කර්‍මය වළකාද, ඒ කරණකොට දුක්කටයට පැමිණේ. මෙසේ ඇවැත් සහිත වූ මොහුට ප්‍රාතිමොක්‍ෂය තබන ලද්දේ වේ. “**පච්චාදියති**” කර්‍මය නැවැත කටයුතුයයි පසුව දෙනු ලැබේද, ඒ ඉදිරියට ගැනීමෙන් පාචිත්තියට පැමිණේ. මෙසේ සාපත්තිකවූම මොහුටද ප්‍රාතිමොක්‍ෂය තබන ලද්දේ වේ.
**“යෙහි ආකාරෙහි යෙහි ලිඞ්ගෙහි යෙහි නිමිත්තෙහි**” යන මෙහි මාර්‍ගයෙන් මාර්‍ගප්‍රතිපන්නාදීන් අතුරෙහි ආකාරාදිය සංඥායි දතයුත්තීය. **“තෙන දිට්ඨෙන තෙන සුතෙන තාය පරිසඞ්කාය”** යන මෙහි දිට්ඨයද සුතයද පෙළෙහි ආයේමය. ඉදින් වනාහි දිට්ඨසුතයන්ගෙන් සැක උපදවන්නේය. ඒ සඳහා “තාය පරිසඞ්කාය” යනු වදාරණලදී.
“**අත්තදානං අදාතුකාමෙන**” යන මෙහි ශාසනය ශුද්ධකරනු කැමැති මහණතෙමේ යම් අධිකරණයක් තමන් විසින් ගන්නා ලැබේද එය “අත්තාදානය”යි කියනු ලැබේ. “**අකාලො ඉමං අත්තාදානං ආදාතුං**” යන මෙහි රාජභය, චොරභය, දුර්භික්‍ෂභය, වැසිකාලය යන මේ අකාලයයි. අත්තාදානය දෙන්ට මේ කාලය නොවේ. විපරීතවූයේ කාලය වේ.
“**අභූතං ඉදං අත්තාදානං” **මෙය අවිද්‍යාමාන වේ. මා විසින් අධර්‍මය හෝ ධර්‍මයයි ධර්‍මය හෝ අධර්‍මයයි අවිනය හෝ විනයයි විනය හෝ අවිනයයි දුශ්ශීල වූ හෝ පුද්ගල තෙමේ සිල්වත්යයි සිල්වත් තෙමේ හෝ දුශ්ශීලයයි ගන්නා ලද්දේය යන අර්‍ත්‍ථයි. විපර්‍ය්‍යායෙන් භූතය දතයුතුය. **“අනත්‍ථසංහිතං ඉදං අත්තාදානං**” යන මෙහි යම් අත්තාදානයක් ජීවිතන්තරාය පිණිස හෝ බ්‍රහ්මචරියන්තරාය පිණිස හෝ පවතීද මේ අත්තාදානය අනර්‍ත්‍ථයෙන් යුක්තවූයේය. මෙයට විපරීත වූයේ අර්‍ත්‍ථයෙන් යුක්තවූයේ නම්වේ.
“**න ලභිස්සාමි සංදිට්ඨෙ සම්භන්තෙ භික්‍ඛූ**” සමහර කලෙක වනාහි රාජභයාදීන් අතුරෙහි යමක් ඇති කල්හි තමාගේ පක්‍ෂයට පිටිවහල්වූ මෙබඳු භික්‍ෂූහු ලබන්නට නොහැක්කාහු වෙත්ද, ඒ සඳහා “**න ලභිස්සාමි**” ලබන්නෙමි’යි වදාරණලදී.
**“භවිස්සති සඞ්ඝස්ස තතො නිදානං භණ්ඩනං**” කොසම්බක භික්‍ෂූන්ගේ මෙන් ඩබරය කලහය විග්‍රහය විවාදය සඞ්ඝභෙදයද වන්නේය. “**පච්ඡාපි අවිප්පටිසාරකරං භවිස්සති**” සුභද්‍ර නම් මහලු පැවිද්දහුට නිග්‍රහකොට පඤ්චසතික සඞ්ගීතිය කරන්නා වූ ආයුෂ්මත් යස ස්ථවිරයන් වහන්සේට මෙන්, සැට දහසක් භික්‍ෂූන්ට නිග්‍රහකොට සාහස්සික සඞ්ගීතිය කරන්නා වූ **මොද්ගලිපුත්‍රතිෂ්‍ය** ස්ථවිරයන් වහන්සේට මෙන් පසුව පෙළෙහි කියූ ආකාර පඤ්චාඞ්ගයෙන් යුක්තව දුන් අත්තාදානය සිහිකිරීමක් වේද, පාපපුද්ගලයන්ගේ පහවීමෙන් ශාසනායාගේද පැවැත්ම පහවූ උපක්ලෙශ ඇති චන්‍ද්‍රසූර්‍ය්‍යයන්ගේ සශ්‍රීකභාවයෙන් පවත්නේය.
**“අච්ඡිද්දෙන අප්පටිමංසෙන**” යනාදි තන්හි යමකු විසින් ගෘහස්ථ ප්‍රව්‍රජිතයන් අතුරෙහි යම් කිසිවෙක් පහරණලද්දේ හෝ වේද, ගිහිගේ ගෙඩිපෙළීම් ආදිවෙදකම් හෝ කරණලද්දේ වේද, ඔහුගේ කායසමාචාරය වේයන් විසින් කනලද තල්පතක් මෙන් සිදුරු ඇත්තේද, ඇදබලන්නට යම්කිසි තැනෙක්හි ගෙණ අදින්නට හැකිවන්නේද, එයින් ඇදබලන්නට හැක්කේද වේ. විපරීතවූයේ **අච්ඡිද්ද අප්පතිමංස**යයි දතයුතුය. වාක්සමාචාරය වනාහි මුසාවාද ඔමසවාද පෙසඤ්ඤ අමූලක චෝදනාදීන් කරණකොට සිදුරු ඇත්තේද ඇදබැලීමට නොහැකි වූයේද වේ. විපරිත වූයේ අච්ඡිද්ද අප්පතිවංස වේ.
**“මෙත්තං නුඛො මෙ චිත්තං”** පළිබොධයන් සිඳ කර්‍මස්ථානභාවනානුයොගයෙන් අර්‍පණාප්‍රාප්ත ධ්‍යාන චිත්තය ඇත්තේවේද, “**අනාඝාති**” ආඝාත විරහිත වූයේද යටපත් කිරීම් වසයෙන් නැසූ ආඝාත ඇත්තේය යන අර්‍ත්‍ථයි. “**ඉදම්පන ආවුසො කත්‍ථ වුත්තං භගවතා” **මේ ශික්‍ෂාපදය කිනම් නුවරෙක්හිදී වදාරණ ලද්දේ ද, යන අර්‍ත්‍ථයි.
**“කාලෙන වක්‍ඛාමි**” යනාදිතන්හි එකෙක් එකකු අවකාශ කරවා චෝදනා කරණුයේ සුදුසු කාලයෙහි චෝදනා කෙරේ නම. සඟමැද ගණමැද සලාක බෙදන තැන කැඳ බෙදන තැන විතක්කමළුව පිඬුසිඟායන මග අසුන්හල යනාදිතන්හි හෝ උපස්ථායකයන් විසින් පිරිවැරූ කෙණෙහි හෝ චොදනා කරණුයේ නොකල්හි චෝදනා කෙරේනම. සත්‍යය කියනුයේ විද්‍යමානයක් කරණකොට චොදනා කෙරේනම ‘එම්බා, මහල්ල’ පිරිස සමග හැසිරෙන්න, පංසුකුලිකය ‘ධර්‍මකථිකය’ තට මේ සුදුසුදැයි කියනුයේ පරුෂය කරණකොට චොදනා කෙරේනම. කරුණු ඇසුරුකොට වනාහි ‘ස්වාමීනි, මහල්ලකවහු, පරිසාවචර පංසුකූලිකවහු, ධර්‍මකථිකවහු, ඔබ වහන්සේට මෙය සුදුසු’දැයි කියනුයේ සණය කරණකොට චෝදනා කෙරේ නම. කරුණු ඇසුරුකොට කියනුයේ අර්‍ත්‍ථසංහිතයෙන් චෝදනා කෙරේ නම. **“මෙත්තචිත්තො වක්‍ඛාමි නො දොසන්තරො**” මෙත් සිත එළවා කියන්නෙමි. දූෂිත සිත් ඇතිව චෝදනා නොකරමි.
“**අජ්ඣත්තං මනසි කරිත්‍වා**” තමන්ගේ සිහි උපදවා “**කාරුඤ්ඤතා**” කරුණාභාවය මෙයින් අර්‍පණාප්‍රාප්තතරුණද්ධ්‍යානයද පරිකර්‍ම උපචාරවශප්‍රාප්ත කරුණාවද දක්වාලන්නේය. “**හිතෙසිතා**” වැඩීම සොයනබවය. “**අනුකම්පිතා**” ඒ වැඩීම සොයන සිතින් යෙදීමය. දෙකින්ම මෛත්‍රීද්ධ්‍යානයද පරිකර්‍මඋපචාර වශප්‍රාප්ත මෛත්‍රියද දක්වාලන්නේය. “**ආපත්තිවුට්ඨානතා**” ඇවැතින් නැකිටුවා ශුද්ධාන්තයෙහි පිහිටුවීමය. වස්තුව චෝදනාකොට සිහිකරවා ප්‍රතිඥාවට නගා ප්‍රතිඥාව පරිදි කර්‍ම කිරීම. විනයපුරෙක්‍ඛාරතා නම **“ඉමෙ පඤ්චධම්මෙ**” කාරුඤ්ඤතා යනාදි නයින් කියනලද යම්මේ ධර්‍මයෝ වෙත්ද, මේ පස්වැදෑරුම් වූ ධර්‍මයන් තම සිත් සතන්හි කොට අන්හට චොදන කටයුතුය.
“**සචෙව ච අකුප්පෙ ච”** වාක්සත්‍යයෙහිද නොකිපෙන බැව්හිද, චුදිතකයා විසින් සත්‍යයද කියයුතුය. කොපයද නොකටයුතුය. තමන් නොකිපිය යුතුය. චොදකතෙමේ නොගැටිය යුතුය යන අර්‍ත්‍ථයි. සෙස්ස සියලු තන්හි ප්‍රකටමය.
භික්‍ඛුණිඛන්‍ධක වර්‍ණනාව
**භික්‍ඛුණීඛන්‍ධකයෙහි** - **“අලං තෙ ගොතමී මා තෙ රුචවි”** කුමක් හෙයින් ප්‍රතික්‍ෂෙප කරණ සේක්ද, සියලු බුදුවරයන්ටම සිවු පිරිසක් නොවේද යත්: එකාන්තයෙන් වේ. වෙහෙසට පැමිණ නොයෙක්වර යාඥා කළකල්හි ප්‍රව්‍රජ්‍යාව අනුදන්නා ලදද, ‘මේ ප්‍රව්‍රජ්‍යාව අප විසින් දුකින් ලදය’යි මැනැවින් රකින්නාහුයයි ගරුකොට අනුදන්නා කැමැතිසේක් ප්‍රතික්‍ෂෙප කරණසේක. අෂ්ට ගරුධර්‍මකථාව මහාවිභඞ්ගයෙහිම කියනලදී.
“**කුම්භත්‍ථෙනකෙහි**” කළයෙහි පහනක් දල්වා ඒ ආලෝකයෙන් අනුන්ගේ ගෙයි බඩු සොයා සොරකම්කොට ගන්නා සොරුන් විසින්.
“**සෙතට්ඨිකා නාම රොගජාති**” එක් පණුවෙක් නළමැද වූ ගොයම්කඳ විදියි. පණුවකු විසින් විදිනලද බැවින් නික්මුනාවූද හැල්කරල කිරිගන්ට නොහැක්කේය.
**“මඤ්ජෙට්ඨිකා නාම රොගජාති**” උක්දඬු තුළ රතුබවය. “**මහතො තළාකස්ස පටිගච්චෙව ආලිං”** මෙයින් වනාහි මේ කරුණ දක්වාලන්නේය. මහත් තටාකයක්හුගේ නියර නොබැදිකල්හිද මද දියක් සිටිනේමය. පළමුකොටම නියර බැඳි කල්හි වනාහි නියර නොබැදීම නිසා යම්දියක් නොසිටින්නේද, ඒ දියත් සිටින්නේය. එපරිද්දෙන්ම වස්තුව නොඋපන් කල්හි පළමුකොටම නොඉක්මවීම පිණිස යම්මේ ගරු ධර්‍මයෝ පණවන ලද්දාහුද, ඒ ගරුධර්‍ම නොපැණ වූ කල්හිද මාගම පැවිදි වූ බැවින් සද්ධර්‍මය අවුරුදු පන්සියයක් පවත්නේය. පළමුකොට පැණවූ බැවින් තවත් අවුරුදු පන්සියයක් පවත්නේයයි මෙසේ පළමු කියූ අවුරුදු දහසම පවත්නේය. අවුරුදු දහස යන මෙයි සිවු පිළිසැඹියා පත් රහතුන්වහන්සේගේ වසයෙන් වදාරණ ලද්දේය. එයින් මත්තෙහිද ශුෂ්කවිදර්‍ශක ක්‍ෂීණාස්‍රවයන්ගේ වසයෙන් අවුරුදු දහසක්, අනාගාමීන්ගේ වසයෙන් අවුරුදු දහසක්, සකෘදාගාමීන්ගේ වසයෙන් අවුරුදු දහසක්, ස්‍රොතාපන්නයන්ගේ වසයෙන් අවුරුදු දහසක්’යි මෙසේ අවුරුදු පන්දහසක් මුළුල්ලෙහි ප්‍රතිවෙධ සද්ධර්‍මය පවත්නේය. පර්‍ය්‍යාප්ති ධර්‍මයද ඒ පන්දහස මුළුල්ලෙහිමය. පර්‍ය්‍යාප්තිය නැති කල්හි ප්‍රතිවෙධය ඇත්තේමය. පර්‍ය්‍යාප්තිය නැති කල්හි ප්‍රතිවෙධයක් නොවේ. ලිඞ්ගය වනාහි ප්‍රතිපත්තිය අතුරුදහන්වූ කල්හිද බොහෝ කල් පවත්නේය.
**“අනුජානාමි භික්‍ඛවෙ භික්‍ඛූහි භික්‍ඛුණියෝ උපසම්පාදෙතුං**” මේ අනුදැනීමෙන් භික්‍ෂූහු, පන්සියයක් ශාක්‍යස්ත්‍රීන් මහා ප්‍රජාපතියගේ සද්ධිවිහාරිණියන් කොට උපසම්පදා කළහ. මෙසේ ඒ සියල්ලෝම එක් පක්‍ෂයෙක්හි උපසම්පන්න නම් වූහ. “**යෙ ඛො ත්‍වං ගොතමී**” තොමෝ රහත්බවට පැමිණියාය.
**“කම්මං න කරීයති**” තර්‍ජනීයාදීවූ සත්වැදෑරුම් කර්‍මය නොකරණු ලැබේ. “**ඛමාපෙන්ති**” නැවැත මෙබන්දක් නොකරන්නෙමු’යි කමාකරවත්.
**“අනුජානාමි භික්‍ඛවෙ භික්‍ඛූහි භික්‍ඛුණීනං කම්මං රොපෙත්‍වා භික්‍ඛුණීනං නීය්‍යාදෙතුං”** මෙහි තර්‍ජනීයාදි කර්‍ම අතුරෙහි ‘මේ නම් කර්‍මය මේ මෙහෙණට කටයුතුය’යි මෙසේ කර්‍මාරොපණය කොට ‘දැන් ඒ කර්‍මය තෙපිම කරවු’යි මහණුන් විසින් මෙහෙණන්ට පාවාදිය යුතුය. අනිකක් පිහිටවූ කල්හි අනිකක් කෙරෙත්ද, “**තජ්ජනීයකම්මාරහස්ස නියස්සකම්මං කරොන්ති**” යන මෙහි කියූනයින් කරවිය යුතුබවට පැමිණෙත්.
“**කද්දමොදකෙන**” මෙහි හුදෙක් මඩවතුරෙන් පමණක් නොවේ. වෙසෙසින් පහන් දිය, රදන් මඩ ආදීන් අතුරෙහිද, යම් කිසිවකින් මෙහෙණක්හුගේ සිරුරට ඉසින මහණහුට දුක්කටයම වේ. **“අවන්‍දියො සො භික්‍ඛවෙ භික්‍ඛු භික්‍ඛුනීසඞ්ඝෙන කාතබ්බො**” මෙහෙණන් වසන වෙහෙරෙහි රැස්ව “අසුකො නාම ආය්‍යො භික්‍ඛුණීනං අපසාදියං දස්සෙති එතස්ස අය්‍යස්ස අවන්‍දියකරණං රුච්චති”යි මෙසේ තෙවරක් ඇස්විය යුතුය. මෙපමණකින් අවන්‍දිය කර්‍මය කරණ ලද්දේ වේ. එතැන් පටන් හෙරණකු දැක යම්සේ නොවඳිත්ද එපරිද්දෙන්ම අවන්‍දිය කර්‍මකරණලද මහණකු දැකද මෙහෙණන් විසින් නොවැඳිය යුතුය. අවන්‍දිය කර්‍මය කරණලද මැනැවින් පවත්නා ඒ මහණහු විසින් මෙහෙණන් වසන වෙහෙරට නොගොස් විහාරයෙහිම සඞ්ඝයා වෙතට හෝ එක් පුද්ගලයකු වෙතට හෝ එළැඹැ උක්කුටිකයෙන් හිඳ ඇඳිලි බැඳ ‘භික්‍ෂුණීසඞ්ඝ තෙමේ මට කමා කෙරේවා’යි කමා කරවිය යුතුය. ඒ මහණහු විසින් මෙහෙණන්ගේ සමීපයට ගොස් ‘මේ මහණතෙමේ තොප කමා කරවන්නේයයි කියයුතුය. එතැන් පටන් ඒ මහණ තෙමේ වැඳිය යුත්තේය. මේ මෙහි සඞ්ක්‍ෂෙපයයි. විස්තරය වනාහි කර්‍මවිභඞ්ගයෙහි කියන්නෙමු.
“**ඔභාසන්ති**” අසද්ධර්‍මයෙක් කියත්. “**භික්‍ඛුණිහි සද්ධිං සම්පයොජෙන්ති**” මෙහෙණන් සමග පුරුෂයන් අසද්ධර්‍මයෙන් යොදත්. අවදිය කරණය කියන ලද නයමය. “**ආවරණං**” මහණුන්ට අනාචාරය දැක්වූ මෙහෙණන්හට වෙහෙරට වැදීම වැළකීමය. “**ඔවාදං ඨපෙතුං**” මෙහි මෙහෙණන්ගේ විහාරයට ගොස් නොතැබිය යුතුය. අවවාදය පිණිස පැමිණි මෙහෙණෝ ‘අසුවල් මෙහෙණ ඇවැත් සහිතය. ඇයට අවවාදය තබමි. ඇය සමග පොහොය නොකරවු’යි කියයුත්තාහ. “**කායවිවරණාදීසු**” කායවිවරණාදියෙහිද දඬුවම කියනලදනයමය.
**“න භික්‍ඛවෙ භික්‍ඛුණියා ඔවාදො න ගන්තබ්බො”** යනාදිය භික්‍ෂුණීවිභඞ්ග වර්‍ණනාවෙහි කියනලද නයමය.
**“ඵාසුකෙ නමෙන්ති**” ගිහි දැරියන් මෙන් තනපට ඇති පටියෙන් ඉළ ඇට නමත්. ඉළ ඇට නමනු පිණිස බඳිත්. “**එකපරියාකතං**” එක්වරක් වටකිරීම.
**“විලිවෙන පට්ටෙන**” තුනී බටපතුරෙන් කළ පටියෙන්. “**දුස්සපට්ටෙන**” සුදුවතින් කළ පටියෙන් “**දුස්සවෙණියා**” වස්ත්‍රයෙන් කළ වෙණියෙන්. “**දුස්සවට්ටියා**” වස්ත්‍රයෙන් කළ වැටියෙන්. චොළපට්ටාදීන් අතුරෙහි රෙද්දෙන් කළ කසාවත චොළයයි දතයුතුය.
“**අට්ඨිල්ලෙන**” ගෙරින්ගේ කෙණ්ඩා ඇටින් ඡඞ්ඝයි. කටිප්‍රදේශය කියනු ලැබේ. **“හත්‍ථං කොට්ටාපෙන්ති**” අතඅග කොටවා මොනරපත් ආදියෙන් විසිතුරු කරත්. “**හත්‍ථකොච්ඡං**” පිටිඅත. “**පාදං**” කෙණ්ඩ “**පාදකොච්ඡං**” පිටිපය.
**මුඛලිම්පනාදිය** කියනලද නයමය. “**අඞ්ගරාගං කරොන්ති**” ඇස් අඳුන් ගාන්නා වූ මෙහෙණෝ නෙත්කෙළවර පෙදෙසෙහි යටිකුරු කොට ඉරිගසත්. “**විස්සෙකං**” කම්මුල විසිතුරු සටහන් ඇති තිලක කරත්. “**ඔලොකෙන්ති**” ජනෙල් හැර වීථිය බලත්. “**සාලොකෙ තිට්ඨන්ති**” දොර හැර සිරුරින් අඩක් දක්වමින් සිටිති. “**නච්චන්ති**” නළුනැටීම කරත්. “**චෙසිං වුට්ඨාපෙන්ති**” වෙසඟනන් නගා තබත් “**පානාගාරං ඨපෙන්ති**” සුරා විකුණත්. **“සූනං ඨපෙන්ති**” මස් විකුණත්. “**ආපණ**” යනු නානාභාණ්ඩ පිළිබඳ නන්වැදෑරුම් වූ සල්පිල් තබත්. “**දාසං උපට්ඨාපෙන්ති**” දාසයකු ගෙණ ඔහු ලවා තම තමන්ට වතාවත් කරවත්. “**හරිතකපක්කිකං පකිණන්ති**” අරළුද ඵලවර්‍ගද විකුණත්. මිශ්‍රද්‍රව්‍ය ඇති සල්පිල් තබත්’යි කියන ලද්දේ වේ.
**සබ්බනීලකාදිකථා** කියනලද්දීමය.
“**භික්‍ඛුණි චෙ භික්‍ඛවෙ කාලං කරොන්ති**” යනාදිතන්හි මේ පාලිමුක්තක විනිශ්චයයි:- ඉදින් පස්සහ දැහැමියන් අතුරෙහි යම්කිසිවෙක් කලුරිය කරණුයේ ‘මාගේ ඇවෑමෙන් මාගේ පිරිකර උපාද්ධ්‍යායයාහට වේවා, ආචාර්‍ය්‍යයාහට වේවා, පියාට වේවා, අන්කිසිවක්හට හෝ වේවා’යි කියාද, ඔවුන්ට නොවේ. සඞ්ඝයාහටම වේ. පස්සහ දැහැමියන්හට තමන්ගේ මරණයෙන් පසු අන්හට අයත් වනසේ දීම සුදුසු නොවේ. ගිහින්ට වනාහි සුදුසු වේ. මහණෙක් තෙමේ මෙහෙණන්ගේ වෙහෙරෙහි කලුරිය කෙරේනම් ඔහුගේ පිරිකර මහණුන්හටම වේ. මෙහෙණක් තොමෝ මහණුන්ගේ වෙහෙරෙහි කලුරිය කෙරේනම් ඇයගේ පිරිකර මහණුන්හටම වේ.
“**පුරාණමල්ලි**” යනු පුරාණ ගිහිකාලයෙහි මල්ලවයක්හුගේ භාර්‍ය්‍යාතොමෝය. “**පුරිසව්‍යඤ්ජනං**” පුරුෂ නිමිත්තය. සිඳුනෙක් හෝ වේවා, නොසිඳුනෙක් හෝ වේවා. වැසුනෙක් හෝ වේවා. නොවැසුනෙක් හෝ වේවා. ඉදින් පුරිසව්‍යඤ්ජණය මෙතැන්හියයි සිත උපදවා යම් මෙහෙණක් තොමෝ සිතා නම් බලානම් දුක්කටය වේ.
“**අත්තනො පරිභොගත්‍ථාය දින්නං**” තමන්ගේ පරිභොගය පිණිස දුන් දෙයනම්, යමක් තෙපිම පරිභොග කළ මැනැවැ’යි දුන්නේද එය අනිකක්හට දෙන මහණහුට දුක්කටය වේ. වටිනාකම ගෙනදීම වටියි. සත්ප්‍රාය නොවන සියල්ලම බැහැර කළයුතුය. සිවුර එක් දවසක් හෝ දෙදවසක් හෝ පරිභොගකොට දියයුතුය. පාත්‍රාදියෙහිද මෙමනය වේ.
“**භික්‍ඛූනං සන්නිධිං භික්‍ඛුණීහි භික්‍ඛූහි පටිග්ගාහාපෙත්‍වා**” ඊයේ පිළිගෙන තබනලද ආමිසය අද අන් අනුපසම්පන්නයකු නැති කල්හි මහණුන් ලවා පිළිගන්වාගෙණ මෙහෙණන් විසින් අනුභව කටයුතුය. මහණුන් විසින් පිළිගන්නාලද දෙය මෙහෙණට නොපිළිගත්තන්හි සිටුනේය. මෙහෙණන් විසින් පිළිගත් දෙයද මහණුන් කෙරෙහි මේ නයම වේ.
**“ආසනං සඞ්කායන්නියො”** අසුන් ගන්වන්නියෝ. “**කාලං විතිනා මෙසුං**” අන් මෙහෙණක නැගිටුවා අන් මෙහෙණක හිඳුවන්නියෝ භොජනකාලය ඉක්මවූහ.
“**අට්ඨන්නං භික්‍ඛුණීනං යථාඛුඩ්ඪං**” යන මෙහි ඉදිරියෙහි අටනමක් හුන්කල්හි ඔවුන් ඇතුළත් අන් මෙහෙණක් ඒද, ඕතොමෝ තමහට නවක මෙහෙණක නැගිටුවා හිඳීම ලබන්නීය. යම් මෙහෙණක් තොමෝ අටනමටම වඩා නවකතරවූවාද, ඕතොමෝ ඉදින් සැටවස් ඇත්තී වේද, පැමිණි පිළිවෙළින්ම හිඳීම ලබයි. “**අඤ්ඤත්‍ථ යථාඛුඩ්ඪං න පටිබාහිතබ්බං**” බොජුන්හල හැර අන් සිවුපසය බෙදිය යුතු තැනෙක මම පළමුව ආයෙමි’යි මහලු මෙහෙණ ප්‍රතිබාහනයකොට කිසිවක් නොගතයුතුය. වැඩිමහලු පිළිවෙළින්ම වටියි. පවාරණ කථා තොමෝ කියනලදමය.
“**ඉත්‍ථියුත්තං**” යනාදීවූ සියලු යානයෝ අනුදන්නා ලදහ. “**පාඨඛතිං**” පල්ලැක්කිය.
“**දූතෙන උපසම්පදා**” දස අනතුරු අතුරෙහි යම්කිසිවකින් වටියි. කර්‍මවාක්‍යයාගේ අවසානයෙහි ඒ මෙහෙණ තොමෝ මෙහෙණවරෙහි සිටියා හෝ වේවා, හුන්නී හෝ වේවා, නොනිදන්නී හෝ වේවා. නින්දට පැමිණියා හෝ වේවා. උපසපන්වූවාම වේ. තාවදෙවඡායා යනාදීහු පැමිණි මෙහෙණට කියයුතුය.
“**උද්දොසිතො**” බඩුලන හල. “**න සම්මති”** නො පොහොනේය. **“උපස්සයං**” ගෘහය. “**නවකම්මං**” සඞ්ඝයා පිණිස මෙහෙණ විසින් නවකම්ද කළයුතුයයි අනුදනිමි’ යන අර්‍ත්‍ථයි.
**“තස්සා පබ්බජිතෙ**” ගිහි කාලයෙහි ගැබිනිව සිට පසුව ඇය පැවිදිවූ කල්හි **“යාව සො දාරකො විඤ්ඤූතං පාහුණාති**” කන්නට බුදින්නට නාන්නට සැරසෙන්නට තමන්ගේ ධර්‍මතාවෙන් යම්තාක් හැකිවේද, ඒතාක්කල් පොෂණය කරන්නට හැක්කේය යන අර්‍ත්‍ථයි.
“**ඨපෙත්‍වා සාගාරං**” සහගාරසෙය්‍යාමාත්‍රය හැර “**යථා අඤ්ඤස්මිං පුරිසෙ”** අන් පුරුෂයකු කෙරෙහි පිළිපැදීම යම්සේද එසේ දෙවන මෙහෙණ විසින් ඒ දරු කෙරෙහි පිළිපැද්ද යුතුයයි දක්වන්නේය. මවු මෙහෙණ තොමෝ වනාහි නෑවීම පෙවීම කැවීම සැරසීම ලෙහිකොට සයනය කිරීමද ලබන්නීය.
“**යදෙව සා විබ්හන්තා”** යම්හෙයකින් ඕතොමෝ ගිහි වූවාද තමන්ගේ රුචියෙන් කැමැත්තෙන් සුදුවත් හැන්දාද, එහෙයින් ඒ මෙහෙණ තොමෝ මෙහෙණක් නොවේ. ශික්‍ෂාප්‍රත්‍යඛ්‍යානයෙන් නොවේයයි දක්වයි. ඕතොමෝ නැවැත උපසම්පදාව නොලබයි.
“**සා ආගතා න උපසම්පාදෙතබ්බා**” හුදෙක් උපසම්පදාව පමණක් නොකටයුතු නොවේ. පැවිද්දද නොලබයි. සුදුවත් ගෙණ සිවුරු හළ මෙහෙණ තොමෝ පැවිද්ද පමණක් ලබයි.
“**අභිවාදනං**” යනාදි තන්හි පුරුෂයෝ පාදසම්බාහනය කරමින් වඳිත්. කෙස් සිඳිත්. නියසිඳිත්. වණපිළියම් කෙරෙත්. කුකුස් කරන්නාවු ඒ සියල්ල නොඉවසත් යන අර්‍ත්‍ථයි. එහි සමහර ආචාර්‍ය්‍යයෝ එක් පක්‍ෂයකින් හෝ දෙපක්‍ෂයෙන් හෝ රාගයෙන් තෙත් වූවාහු ඇලුම් සහිත වූවාහු වෙත්ද, යථාවස්තුකමය. ඇතැම් ආචාර්‍ය්‍යයෝ මෙහි ඇවැත් නැතැ’යි කියන්නාහුයි මෙසේ ආචාර්‍ය්‍යවාදය දක්වා මෙය උදෙසා අනුදනාලද්දේ වටීයයි අර්‍ත්‍ථ කථාවන්හි කියන ලද්දේය. එය ප්‍රමාණ වේ. “**අනුජානාමි භික්‍ඛවෙ සාදිතුං**” යන වචනයෙන්ම එය කැපවේ.
“**පල්ලඞ්කං නිසිදිතුං**” පලඟ බැඳ හිඳින්නට. “**අඩ්ඪ පල්ලඞ්කං**” එක් පයක් හකුලා කළ පළඟ. “**හෙට්ඨා විවටෙ උපරිපටිච්ඡන්නෙ**” මෙහි ඉදින් කැපයක් තනන ලද්දේවේද, මතුවෙහි වනාහි පුවරු පමණක්ම සියලු දිසාවන්හි පැනේද, මෙබඳු වැසිකිළියෙහිද මෙහෙණන්හට මලපහ කළ හැකිය.
**“කුක්කුසං මත්තිකං**” කුඩුද මැටිද සෙස්ස සියලු තන්හි ප්‍රකටමය.
පඤ්චසතිකක්‍ඛන්‍ධ වර්‍ණනාව
**පඤ්චසතිකක්‍ඛන්‍ධකයෙහි -** “**චත්තාරී පාරාජිකානි ඨපෙත්‍වා අවසෙසානි ඛුද්දානුඛුද්දකානි**” මේ ආදි එක් ශික්‍ෂාපදයකුදු නොහැර සියලු ශික්‍ෂාපදයන්ගේ සඞ්ග්‍රහ කටයුතුබව දැක්වීම පිණිස පරියායෙන් වදාරණ ලදී. **“ඉදං වො සමණානං**” මෙය ශ්‍රමණයන්ට වොකාරය පදපූරණ මාත්‍රයෙහිය.
**“ඉදම්පි තෙ ආවුසො ආනන්‍ද දුක්කටං**” ‘තා විසින් මේ කරණලද්ද නොමනාය’යි හුදෙක් ගරහන්නා වූ තෙරුන් විසින් කියනලදී. ඇවැත සඳහා නොකියනලදී. ඒ තෙරහු ආපත්ති අනාපත්ති නොම නොදනිත්. “සඞ්ඝො අපඤ්ඤත්තං න පඤ්ඤාපෙති, පඤ්ඤත්තං න සමුච්ඡන්‍දති”යි මේ කරුණ ද දැන්ම අස්වනලදී. **“දෙසෙහි තං ආවුසො දුක්කටං” **යන මෙද, “ආම භන්තෙ, දුට්ඨූමයා තං කතන්ති එවං ජානාහි තං”යි මෙසේ ඒ දුක්කටය පිළිදනුව’යිද යනු සඳහා කියනලදී. ආපත්තිදෙසනාව සඳහා නොකියන ලදී. ස්ථවිර තෙමේ වනාහි යම් හෙයකින් නොසිහියෙන් ක්‍ෂුදානුක්‍ෂුද්‍ර ආපත්තීන් කිමැයි නොවිචාළේය. අනාදරයෙන් නොවේ. එහෙයින් එහි නොමනාව කළබවක්ද නොසලකමින් “**නාහං තං දුක්කටං පස්සාමි**”යි කියා තෙරුන් කෙරෙහි ගෞරව දක්වමින් “**අපි ච ආයස්මන්තානං සද්ධාය දෙසෙමි තං දුක්කටං**”යි කීයේය. යම්සේ ඔබවහන්සේලා කියවුද, එසේ පිළිදනිමි. කියනලද්දේ වේ. සෙසු සිවුතන්හිද මෙමනය වේ. මෙහි සෙසු යමක් කියයුතු වන්නේද, එය නිදාන වර්‍ණනාවෙහිම කියන ලද්දේය.
සත්තසතිකක්‍ඛන්‍ධක වර්‍ණනාව
සත්තසතිකක්‍ඛන්‍ධකයෙහි - [missing trans]
[missing trans] **“වඩ්ඪන්ති කටසිං**” නැවත නැවත මළසිරුරුලන්නාහු බිම වඩත් මෙසේ වඩන්නාහුද ඝොරවූ පුනර්භවය ගණිත්.
“**පාපකං නො ආවුසො කතං**” ඇවැත්නි අප විසින් පවක් කරණ ලද්දේය යන අර්‍ත්‍ථයි.
**“කතමෙන ත්‍වං භුම්මි විහාරෙන**” යන මෙහි භුම්මි යන මෙය ප්‍රියවචනයෙකි. ප්‍රිය කථාවක් කරනු කැමැති වූ ආයුෂ්මත් සබ්බකාමී ස්ථවිර තෙමේ නවක හා භික්‍ෂූන්ට මෙසේ අමතයි. **“කුල්ලකවිහාරෙන**” උඩුකුරුව සයනය කරණ විහරණයෙන්
**“සාවත්‍ථියා සුත්තවිභඞ්ගෙ**” සූත්‍රවිභඞ්ගයෙහි මෙසේ ප්‍රතික්‍ෂෙප කරණලද්දේ වේද, යත්: එහි වනාහි අඟෙහි ලුණුලා පරිහරණය කිරීමෙහි සන්නිධිය නම්, ‘අද පිළිගන්නා ලද්ද අපරදිනයෙහි’යි කියා නැවැත දෙවන දිනයෙහි ප්‍රයොජන ගනු පිණිස තබන ලද්දෙහි සන්නිධි කිරීමක් නොවූයේය, යන සංඥා ඇතිව කෑ යුත්තක් හෝ බිදියයුත්තක් හෝ කා නම් හෝ බුදී නම් හෝ පාචිත්තියාපත්තිය වන්නීය’යි ඇවැත වදාරණ භාග්‍යවතුන් වහන්සේ විසින් ප්‍රතික්‍ෂෙප කරණලද්දේ වේ. එහිලා සමහර ආචාර්‍ය්‍යයෝ යම් මහණෙක් දෙවන දවස ප්‍රයොජන ගනු පිණිස තැබු කෑයුත්තක් හෝ බිදිය යුත්තක් හෝ වදාරණ ලදී. මේ ලුණු නම් යාවජීවික බැවින් සන්නිධිභාවයට නොපැමිණේ. ඔහු විසින් ලුණු නැතිනම් ආමිසයක් පෙර පිළිගත් ඒ ලුණු සමග වලඳානම්, එය එදවසම පිළිගන්නා ලද්දේමය. එහෙයින් “යාව කාලිකෙන භික්‍ඛවෙ යො යාවජීවිකං තදහු පටිග්ගහිතං කාලෙ කප්පති විකාලෙන කප්පති”යි වදාළ බැවින් මෙහි: දුක්කටය වියයුතුය’යි කියත්. ඔවුහු කියයුත්තාහ. ‘යුෂ්මතුන්ගේ මතියෙන් දුක්කටයද නොවිය යුතුය. මෙහි යාවජීවිකය එදවස පිළිගන්නා ලද්දේ නොවේ. යාවකාලිකයම එදවස පිළිගන්නා ලද්දේය. විකාලයෙහි පරිභොග නොකරණ ලද්දේය. ඉදින් විකාලයෙහිද එය කැප නොවේය යන වචනයෙන් යුෂ්මත්හු දුක්කටයයි හඟිවුද, යාවජීවිකයෙන් මිශ්‍රවූ යාවකාලිකය නොකල්හි වලදන මහණහුට විකාලභොජන පාචිත්තියද නොවන්නේය. එහෙයින් ව්‍යඤ්ජනය පමණක් නොගතයුතුය. අර්‍ත්‍ථය පරීක්‍ෂා කටයුතුය’යි.
මේ වනාහි මෙහි අර්‍ත්‍ථය වේ. යාවකාලිකය සමග යාවජීවිකය එදවස පිළිගන්නා ලද්දේ ඉදින් මිශ්‍රරස ඇත්තේවේද, යාවකාලික ගතිම වේ. එහෙයින් “**යො පන භික්‍ඛු විකාලෙ ඛාදනීයං වා භොජනීයං වා**” යන මේ ශික්‍ෂාපදයෙන් කාලයෙහි කැපවේ. විකාලයෙහි නොකැප වේ. මේ මිශ්‍රරසය කැප නොවේය යන වචනමාත්‍රයෙන් මෙහි දුක්කටය වේ. යම්සේ වනාහි යාවකාලිකය හා මිශ්‍රරස ඇති යාවජීවිකය එදවස පිළිගන්නා ලද්දේ විකාලයෙහි කැපනොවේද, විකාලභොජනය නිමිති පාචිත්තිය එළවන්නේ වේද, එසේ අද පිළිගන්නා ලද්දේ ද දෙවනදිනයෙහි යාවකාලිකය සමග මිශ්‍රරස ඇත්තේ කැපනොවේ. සන්නිධිභොජනය නිමිති පාචිත්තිය එළවන්නේ වේ. ඒ සන්නිධිකරණලද්ද වේයයි නොදන්නේද නොමිදේය’යි “සන්නිධිකාරකෙ අසන්නිධිකාරකසඤ්ඤී ඛාදනීයං වා භොජනීයං වා ඛාදති වා භුඤ්ජතිවා ආපත්ති පාචිත්තියස්ස” මෙසේ වදාරණ ලද්දේය. එහෙයින් “**කත්‍ථ පටික්‍ඛිත්තං**” කොතැනකදී ප්‍රතික්‍ෂෙප කරන ලද්දේ ද, යන මේ විචාරීම පිළිබඳ සැවැත්නුවර පදභාජනීයයෙහි __රජගහනුවර උපෞෂථසංයුක්තයෙහි__ කළ මේ විවරණය ඉතා පිරිසිදුය.
රජගහනුවර උපෞෂථසංයුක්තයෙහි ‘න භික්‍ඛවෙ එකස්මිං ආවාසෙ ද්වෙ උපොසථාගාරානි සම්මන්නිතබ්බානි, යො සමන්නෙය්‍ය ආපත්ති දුක්කටස්ස” යන මෙය මේ සඳහා වදාරණ ලදී. “**විනයාතිසාරෙ දුක්කටං**” “න භික්‍ඛවෙ එකස්මිං ආවාසෙ ද්වෙ උපොසථාගාරානි සම්මන්නිතබ්බානි” යන මේ විනය පිළිබඳ ප්‍රඥප්තිය ඉක්මවීම නිමිති දුක්කටය වේ. “**චම්පෙය්‍යකෙ විනයවත්‍ථුස්මිං**” මේ විවරණය “අධම්මෙන චෙ භික්‍ඛවෙ වග්ගකම්මං අකම්මං න ච කරණීයං” යන මේ ආදියකොට චම්පෙය්‍යක්‍‍ඛන්‍ධකයෙහි ආ විනයවස්තුව සඳහා කියනලදී.
“**එකච්චො කප්පති**” යන මේ විවරණය ධාර්මිකවූ ආචිර්‍ණය සඳහා කියනලදී. **“ඡෙදනකෙ පාචිත්තියං**” යනු පදභාජනයෙහි ‘නිෂීදනය නම් දාවලු සහිත නිෂීදනයයි කියනු ලැබේනුයි ආයේද, එහෙයින් සුගත් වියත් දෙකකට වඩා දාවල්ලම වියතක් පමණම ලැබේ. දාවල්ල හැර එපමණ නිෂීදනය කරණ මහණහු පිළිබඳව මේ ආයේම වේ. ‘එපමණ ඉක්මවන මහණහුට සිඳ දෙසිය යුතු පාචිත්තිය වේ. එහෙයින් ‘කුමකට පැමිණේදැ’යි විචාරණලදුයේ “ඡෙදනකෙ පාචිත්තිය”යි වදාළ සේක. ඡෙදනක ශික්‍ෂාපදයෙහි කියනලද පාචිත්තියට පැමිණේය යන අර්‍ත්‍ථයි. සෙසු සියලු තන්හි ප්‍රකටමය.
පඤ්චස්කන්‍ධය පිළිබඳ දුක් ප්‍රහානය කළ භාග්‍යවතුන් වහන්සේ විසින් සසුනෙහි මහාවර්‍ගයෙහි දසයෙක, චූලවර්‍ගයෙහි දොළොසෙකැයි මෙසේ දෙවිසි ප්‍රභෙද ඇති මහාවර්‍ග චූලවර්‍ග සඞ්ඛ්‍යාත වර්‍ග දෙකෙකින් සඞ්ග්‍රහ කරණලද යම් ඛන්‍ධක කෙනෙක් වදාරණ ලද්දාහුද ඒ ඛන්‍ධකයන්ගේ වර්‍ණනාව අනතුරක් නැතිව යම්සේ සිදුවීද, එසේ ප්‍රාණීන්ගේ කල්‍යාණද්ධ්‍යාශයෝ සිද්ධ වෙත්වා.

